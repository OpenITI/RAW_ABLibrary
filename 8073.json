[
  {"content":"\r\n . \r\n","description":"","footnote":"","page_name":" 1 ","page_number":1},
  {"content":"\r\n\r\nجهانگير ، ميرزا ، 1222 ؟ - 1269 ق\r\nتاريخ نو ( شامل حوادث دوره قاجاريه ) از سال 1240 - 1267 قمرى / تأليف جهانگير ميرزا پسر عباس ميرزا نايب السلطنه ؛ بسعى و اهتمام عباس اقبال . - تهران : علم ، 1384 .\r\n333 ص .\r\nISBN 964 - 405 - 585 - 3\r\nفهرستنويسى بر اساس اطلاعات فيپا .\r\n1 . محمد قاجار ، شاه ايران ، 1222 - 1264 ق . 2 . فتحعلى قاجار ، شاه ايران ، 1185 - 1250 ق . 3 . ايران - - تاريخ - - قاجاريان ، 1193 - 1344 ق . الف . اقبال آشتيانى ، عباس ، 1275 - 1334 . ب . عنوان .\r\n2 ت 9 ج / 1360 DSR\r\n0744 / 955\r\nكتابخانه ملى ايران 32348 - 84 م\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nتاريخ نو\r\n( شامل حوادث دورهء قاجاريه )\r\nاز سال 1240 تا 1267 قمرى\r\nتأليف : جهانگير ميرزا نايب السلطنه\r\nبسعى و اهتمام : عباس اقبال\r\n1384\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nنشر علم\r\nتاريخ نو\r\n( شامل حوادث دوره قاجاريه )\r\n( از سال 1240 تا 1267 قمرى )\r\nتأليف : جهانگير ميرزا ( پسر عباس ميرزا نايب السلطنه )\r\nبسعى و اهتمام : عباس اقبال\r\nحروفچينى : پليكان\r\nنوبت چاپ : چاپ اول 1384\r\nتيراژ : 2200 نسخه\r\nليتوگرافى : صدف\r\nچاپخانه : گلرنگ يكتا\r\nشابك 3 - 585 - 405 - 964\r\nISBN 964 - 405 - 585 - 3\r\nناشر : نشر علم\r\nهمهء حقوق محفوظ است .\r\nتهران : خيابان انقلاب - مقابل دانشگاه تهران ، شماره 1358 تلفن : 66460667\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nمقدمه\r\nتاريخ نو ( شامل حوادث دورهء قاجاريه ) از سال 1240 تا 1267 قمرى\r\n\r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\n1 - مؤلف كتاب\r\nمؤلّف اين كتاب نفيس كه نام آن را نويسنده خود تاريخ نو گذاشته تا آن‌كه اين لفظ از جهت حروف به حساب جمل با سال 1267 قمرى سال تأليف آن درست درآيد .\r\nجهانگير ميرزا پسر سوم عباس ميرزا نايب السلطنه است و به همين مناسبت نام اوست كه بعضى مثل نادر ميرزا مؤلف تاريخ تبريز اسم تاريخ نو را تاريخ جهانگيرى نيز خوانده‌اند .\r\nمادر جهانگير ميرزا صبيهء يار محمد بيك تركمان آق قويونلو مقيم تبريز بوده و جهانگير ميرزا از مادر خود چهار برادر و يك خواهر داشته و از آن چهار برادر يكى خسرو ميرزا پسر هفتم نايب السلطنه است كه پس از قتل گريبايدوف چنان‌كه مىدانيم با محمد خان امير نظام به عذرخواهى به سن‌پترزبورگ رفته است .\r\nتاريخ تولد جهانگير ميرزا به دست نيامد ولى چون او پسر سوم نايب السلطنه است لا بد بعد از سال 1222 ( سال تولد محمد شاه پسر اول نايب السلطنه ) شايد دو سه سالى پس از آن تاريخ به دنيا آمده باشد .\r\nجهانگير ميرزا در زمان حيات پدر طرف مهر و محبت مخصوص او بود و چون جلادت و بىباكى و كفايت داشت از همان جوانى به حكومت خوى و سلماس و به فرماندهى لشكريان مقيم آن حدود منصوب گرديد و مكرر در جنگ با كردان ياغى و معترضين عثمانى فايق و فاتح آمد و در دورهء دوم جنگ‌هاى ايران چنان‌كه خود را در همين كتاب به تفصيل مىگويد شركت داشت و پس از ختم اين جنگ‌ها به سرحددارى حدود اردبيل و طالش و سواحل بحر خزر و حفظ قلعهء اردبيل نامزد گرديد .\r\nپس از رسيدن خبر مرگ فتحعلى شاه كه در اصفهان ( به تاريخ 19 جمادى الثانيه 1250 واقع شد ) و حركت محمد شاه از خراسان به تبريز جهانگير ميرزا به استقبال شاه\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nتازه شتافت ولى محمد شاه قبل از آن‌كه به تبريز برسد چون خود مردى بىتصميم و ضعيف النفس و دهن‌بين بود به تحريك و اغواى چند تن كه به ادعاى مؤلف بزرگ‌ترين ايشان ميرزا ابو القاسم قائم‌مقام بوده در 18 ربيع الاول سال 1250 در منزل باغميشهء تبريز جهانگير ميرزا و خسرو ميرزا و دو برادر كوچك‌تر ايشان احمد ميرزا و مصطفى قلى ميرزا را محبوس نمود و به قلعهء اردبيل فرستاد .\r\nميرزا ابو القاسم قائم‌مقام كمى بعد يعنى پس از آن‌كه محمد شاه را به اين تصميم واداشت اسماعيل خان قراجه داغى فراشباشى را براى كور كردن جهانگير ميرزا و خسرو ميرزا به اردبيل فرستاد و او نيز در شب پانزدهم رجب 1250 اين دو جوان رشيد را كور كرد و ايشان به همان حال نابينايى در قلعهء اردبيل در حبس ماندند .\r\nپس از يك سال و شش ماه يعنى بعد از آن‌كه ميرزا ابو القاسم قائم‌مقام به قتل رسيد محمد شاه نسبت به اين دو برادر نابيناى خود بر سر شفقت آمد و اجازه داد كه ايشان را محترما به تويسركان بفرستند و در آنجا آزادانه زندگانى كنند و از دولت مواجب و تيولى داشته باشند .\r\nجهانگير ميرزا و خسرو ميرزا بقيهء مدت عمر محمد شاه را در تويسركان و ملاير به سر مىبردند و جهانگير ميرزا بيشتر زندگانى خود را به تحصيل علوم عربى و ادبى مىگذراند .\r\nپس از آن‌كه ناصر الدين شاه به سلطنت رسيد و گرفتارىهاى اول دورهء پادشاهى او به تدبير و كفايت امير كبير رفع گرديد اين وزير ناصر الدين شاه را بر آن داشت كه دو عمّ نابيناى خود را به تهران بخواهد و مثل سابق فرماندهى دهد . ايشان در شوال 1266 به تهران آمدند و جهانگير ميرزا بار ديگر در خوى فرمانروايى و فرماندهى يافت و اين قضيه دو سه ماه پس از اتمام تاريخ نو انجام گرفت .\r\nغير از تاريخ نو جهانگير ميرزا در ايام اقامت در تويسركان به كار ترجمهء كتاب آثار البلاد زكرياى قزوينى از عربى به فارسى نيز دست زده و نگارنده نسخه‌اى از اين ترجمه را در كتابخانهء سلطنتى ديده‌ام ولى چون اكنون به آن دسترسى ندارم نمىتوانم خصوصيات آن را ذكر كنم .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nدر اوايل ماه رجب 1269 جهانگير ميرزا از ناصر الدين شاه اجازه گرفت كه به زيارت مكهء معظمه و اداى حج عازم شود ، به همين نيت با عدهء زيادى از حجاج عراق و فارس و آذربايجان در دوازدهم شعبان به خوى وارد شد و در اين سفر پسر و زنش نيز با او بودند .\r\nجهانگير ميرزا در تبريز ناخوش بود و به همان حال ناخوشى راه خوى پيش گرفت چون به زرآوه منزل اول خوى رسيد به رعاف مبتلى گرديد و آن‌قدر از بينىاش خون آمد كه به حال غش افتاد و او را به تبريز منتقل كردند ولى معالجه سودى نبخشيد و در رمضان 1269 فوت نمود . نعشش را به قم بردند و در عمارتى كه خود در حياتش ساخته بود به خاك سپردند . « 1 »\r\n\r\n2 - تاريخ نو\r\nتاريخ نو چنان‌كه خود مؤلف در مقدمه گفته در حقيقت ذيل تاريخ قاجاريهء عبد الرزاق بيك مفتون دنبلى يعنى كتاب مآثر سلطانى است كه به سال 1240 قمرى ختم شده و اين ذيل كه تاريخ نو باشد از همين سال 1240 ابتدا و به اوايل سال 1267 منتهى مىگردد . « 2 » پس از آن مشتمل است بر وقايع 26 سال و كسرى از سلطنت قاجاريه ( ده سال از سلطنت فتحعلى شاه ، تمام چهارده سال سلطنت محمد شاه و دو سال و اندكى از پادشاهى ناصر الدين شاه ) .\r\nاگرچه اين كتاب كه املاى جهانگير ميرزا است از جهت انشاء و سبك نگارش امتياز خاصى ندارد بلكه در غالب موارد جمله‌ها بدون فعل ارتباط و بريده‌بريده و پاره‌اى\r\n\r\n\r\n","description":"","footnote":"\r\n( 1 ) . رجوع كنيد به تاريخ تبريز ص 38 - 40 و حقايق الاخبار ناصرى وقايع سال 1269 و روزنامهء وقايع اتفاقيه شماره‌هاى 116 و 127 .\r\n( 2 ) . اگرچه مؤلف در صفحهء 347 در سطر 17 در ضمن فتنهء حسن خان سالار كه صفحهء آخر كتاب است چنين مىنويسد : « تا حال تحرير كه اواخر شهر ذى الحجة الحرام هزار و دويست و شصت و شش است » ولى چون در سه صفحه قبل ( ص 345 سطر 3 ) نوشته : « در حال تحرير كه اوايل سنهء هزار و دويست و شصت و هفت است » مسلم مىشود كه به انجام رسيدن كتاب در اوايل 1267 بوده چنان‌كه كلمهء « تاريخ نو » هم به حساب جمل با همان 1267 برابر مىشود وانگهى بين اواخر ذى الحجه 1266 و اوايل سال 1267 چند روز حتى گاهى بيش از يك روز فاصله نمىشود . يا در مورد آخرى مؤلف دچار سهوالقلمى شده يا آنكه قسمت راجع به فتنهء سالار را قبلا املا كرده بوده و بعد به آخر كتاب ملحق ساخته است .\r\n","page_name":" 9 ","page_number":9},
  {"content":"\r\n\r\nتعبيرات و املاءها غلط و عوامانه است ولى انصافا از جهت مطلب براى اين 26 سال و كسرى از دورهء پادشاهى قاجاريه هيچ مأخذى به اين تفصيل و اهميت در دست نيست حتى امتياز آن بر مآثر سلطانى به اين است كه در ذكر مطالب هم جنبهء بسط و تفصيل رعايت شده و هم عبارت آن روان و خالى از تصنع و تكلف است .\r\nمطالب بسيار مهمى كه در اين كتاب درخصوص جنگ‌هاى دوم ايران و روس و احوال حاجى ميرزا آقاسى و محمد خان امير نظام و شاهزاده‌هاى قاجاريه و بدايت حال ميرزا تقى خان امير كبير و ظهور باب و غيرها مىتوان يافت در هيچ مأخذ ديگر نيست .\r\nدر چاپ كتاب تاريخ نو سه نسخهء خطى در دست ما بود :\r\n1 - نسخه‌اى كه در تاريخ 1318 قمرى در تهران تحرير شده متعلق به آقاى دكتر مهدى بهرامى كه آن را از راه لطف تحت اختيار ما گذاشته‌اند .\r\nاين نسخه اگرچه به خط نستعليق خوش و واضح نوشته و ليكن بالنسبه مغلوط است و در يك محل به قدر دو صفحه سقط دارد .\r\n2 - نسخهء كتابخانهء مجلس به شمارهء 238 كه مستقيما تحت اختيار ما نبوده ولى نسخهء اول را به تمام‌ها با آن مقابله كرده‌ايم .\r\nاين نسخه كه به تاريخ 1310 قمرى كتابت شده نسخه‌ايست بالنسبه كم غلط ليكن همان سقط نسخهء سابق را دارد و چنين مىنمايد كه نسخهء ملكى آقاى دكتر بهرامى سابقا يعنى پيش از آن‌كه اين نسخه به تصرف آن مؤسسه درآيد از روى آن نوشته شده باشد .\r\nدر بعضى مواضع از حواشى اين دو نسخه يادداشت‌هايى است به امضاى « نادر » و اين نادر چنان‌كه ما در حاشيهء صفحهء 3 از متن چاپى اشاره كرده‌ايم كسى ديگر نمىتواند باشد جز نادر ميرزا پسر مؤلف تاريخ تبريز صاحب‌اختيار و نوادهء محمد قلى ميرزا ملك‌آرا .\r\nچون ما در طبع تاريخ نو تا حدود يك ثلث از آن غير از دو نسخهء مذكور در فوق نسخهء ديگرى نداشتيم متن را از روى همان دو نسخه به چاپ رسانديم و در طى عمل چنان‌كه در ذيل صفحه 44 اشاره كرده‌ايم ملتفت شديم كه از هر دو نسخهء\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nاساس كار ما مقدارى ( اما چقدر معلوم نبود ) افتاده است و آنچه كوشش كرديم با اين كه مىدانستيم كه نسخه يا نسخه‌هايى از تاريخ نو در كتابخانهء سلطنتى موجود است نتوانستيم به آنها يا به نسخى ديگر راه وصول بيابيم .\r\nخوشبختانه روزى صحبتى از چاپ تاريخ نو با دوست مهرپرور فاضل ارجمند خود آقاى جعفر سلطان القرايى كه عشق به جمع و مطالعهء كتاب را با لطف و كرم توأم دارند به ميان آورديم ايشان فرمودند كه از اين كتاب نسخه‌اى در كتابخانه‌اى براى فروش سراغ دارند . بلا تأمل رفتند و از كيسهء فتوت خود آن را خريدند و براى تكميل كار ما آن را كريمانه يعنى بىمزد و منت تحت اختيار ما گذاشتند .\r\nاين نسخهء نفيسه كه ما آن را ذيلا معرفى مىكنيم در دو ثلث اخير اين چاپ بهترين مأخذ و اساسىترين وسيلهء كار ما شد . ما از صميم قلب از اين عنايت مخصوص آقاى سلطان القرايى كه خدمتى بىشائبه به نشر علم و معرفت است تشكر مىكنيم و توفيق كامل معظم له را در راه اين قبيل خدمات از خداوند مسألت مىنماييم .\r\n3 - نسخهء سوم همين نسخهء مرحمتى آقاى سلطان القرايى است كه در آخر آن چنين نوشته شده : « تم بعون الله تعالى فى سنة تحرير اصل نسخه كه بعد از تحرير نسخه جز اين جلد جلدى كتابت نشده . »\r\nهمين عبارت مىفهماند كه اين نسخه در همان سال تحرير نسخهء اصل كه همان سال 1267 قمرى است تحرير يافته و اول نسخه‌اى بوده است كه از روى اصل برداشته شده . »\r\nاين نسخه به موجب شرحى كه در پشت ورق اول آن نوشته است بعدها به دست نادر ميرزا مؤلف تاريخ تبريز افتاده و آن حواشى كه به امضاى « نادر » در دو نسخهء مذكور در فوق نقل شده در اين نسخه هم هست با زياداتى با اين تفاوت كه تمام آنها در اين نسخه به خط خود نادر ميرزا است . در پشت اين نسخه چنين مذكور است :\r\n« به تاريخ غرء رجب المرجب سنهء يك هزار و دويست و نود و هفت هجرى در دار السلطنهء تبريز كه بيست روز از خردادماه پارسى گذشته و سه روز به اول تابستان و آخر جوزا و دو روز به اول حزيران ماه رومى مانده است در محلهء سرخاب تبريز به\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nحمد اللّه تعالى در كمال دلخوشى به مطالعهء اين تاريخ كه در اين چند روزه به اين عبد ضعيف منتقل شده بود اشتغال داشتم .\r\n« مورخ مرحوم جهانگير ميرزا فرزند غفران‌مآب عباس ميرزا نايب السلطنه است .\r\nوالدهء ماجدهء او صبيهء مرحوم محمد يار بيك تركمان آق قويونلو ساكن خيابان تبريز است ، زنى معروفه به عصمت و عفت . . . مورخ شوهر عمهء اين ضعيف و عم‌زادهء والد ماجد است همچنين مرحوم مصطفى قلى ميرزا همسر عمهء ديگر است كه همشيرهء اعيانى زوجهء مرحوم جهانگير ميرزاست . جهانگير ميرزا اميرزادهء جسور و مقدام و شايسته و طرف ميل وليعهد مغفور خاقان و بشاش و دلاور و زبان‌آور بود ، خسرو ميرزا برادرش نيز مردى مردانه و اميرزادهء فرزانه مگر اندك ماجن و بىباك بود . »\r\nعين همين مطالب را نادر ميرزا در باب جهانگير ميرزا و خسرو ميرزا در كتاب تاريخ تبريز كه قريب سه سال بعد از تحرير اين سطور تأليف شده با اندك اختلافات عبارتى نقل نموده است .\r\nاين نسخه قبلا با نسخهء اصل مقابله شده و هر جا سقطات يا اغلاطى داشته به دقت تمام تكميل و تصحيح گرديده است .\r\n\r\nتنبيه\r\nدر همين مقدمه گفتيم كه دو نسخهء 1 و 2 كه در حين چاپ ابتدا همان‌ها منحصرا در دست ما بود سقطى داشته ، پس از تحصيل نسخهء اخير و مقابلهء آن با دو نسخهء سابق معلوم شد كه كاتب نسخهء كتابخانهء مجلس در حين استنساخ از روى همين نسخه سوم يكى از اوراق را در دو صفحه‌اى ورق زده يعنى دو صفحه از اين نسخهء اخير را ننوشته است و سقط آن و نسخهء اول در همين‌جاست ، به علاوه چندين صفحه در حين استنساخ پس و پيش شده .\r\nاينك ما ابتدا آن دو صفحه را در آخر اين مقدمه چاپ مىكنيم بعد به آن قسمت كه پس و پيش شده اشاره مىنماييم تا خوانندگان محترم قبلا ملتفت اين نقيصه باشند و در\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nرفع آن بكوشند .\r\nصفحه 44 سطر 9 : از بعد از عبارت : « امير خان سردار نيز كه همراه بودند . . . » اين عبارات افتاده :\r\n[ او را گذاشته فرار كرده بودند و چنان مسموع شد كه بعضى از لشكر روس كه به سردار مرحوم رسيده بودند به طمع رخوت او او را مسلوب نموده بودند و از مهر و نشان او معلوم شده بود كه مقتول امير خان سردار است ، به حكم ژنرال مده‌دوف به آيين اسلام در همانجاها مدفون شده است و پادشاه مرحوم در همان سر سوارى كه روى بگنجه تشريف مىبردند دست‌خط به نظر على خان مرندى صادر فرمودند و حقيقت ميدان مصاف را اعلام داده او را بر توقف قلعهء گنجه و حصارى شدن تا رسيدن حكم فرموده بودند و اخبارات جنگ را با دو نفر سوار زيرك و زبان فهم نوشته به خدمت نايب السلطنه فرستاده بودند و خود با بقيهء سپاه از گنجه يك دو منزل گذشته اقامت فرموده به جمع لشكريان پراكنده مشغولى داشتند و لشكريان روس و ژنرال مده‌دوف به همين فتح قانع شده در زگم در محل اردوى شاه مرحوم نشسته خيال آمدى گنجه و گرفتن قلعه را در آيينهء ضمير نقش‌پذير نمىديدند و انتظار رسيدن ژنرال بسقويچ را مىداشتند . 
  ]\r\nاو اين طرف نظر على خان مرندى را جبن و واهمه گرفته سه چهار روز بعد از اين شكست بيقرار و آرام شده اصلا به ماندن قلعه و قلعه‌دارى تمكين نمىنمود قلعهء مستحكم گنجه را خالى كرده بىجهت و سبب بر خلاف حكم ولىنعمت با وجودى كه مىدانست كه قريب چهل پنجاه هزار لشكر در قراباغ كه پنج منزلى گنجه است نشسته است و به هر نوع باشد امداد او را خواهند نمود قلعه را گذاشته بيرون آمد و اين بيرون آمدن او از قلعهء گنجه مايهء خرابىها شد چنان‌كه از كلام آينده به وضوح خواهد رسيد .\r\n« ژنرال مده‌دوف بعد از استماع تخليهء گنجه خود را به قلعهء گنجه رسانيد و اهل اسلام كه ساكنين بلدهء گنجه بودند هر قدر از نظر على خان خواهش كرده بودند و اقرلوخان هر قدر التماس نموده بود كه اين رفتن تو باعث مفاسد كليه است قبول نكرده بود لا بد و ناچار مسلمانان گنجه كه با روسيه دو ماه قبل در گنجه قتال و جدال كرده بودند متوهم شده دل از جان و مكان كنده مال و منال را ريخته از شهر كوچ نموده به طرف اردوى شاه\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nمرحوم و قراباغ روانه شدند و ژنرال مده‌دوف از اين‌گونه امورات كه از لشكر ايران ديده جرى شده بىتحاشى وارد بلدهء گنجه شده و اخبارات تصرف قلعه و گريختن نظر على خان و قتل امير خان سردار و حكايت اردوى گنجه را به ژنرال بسقويچ نوشته مستدعى شده بود كه بىتوقف ملحق شوند و ژنرال بسقويچ نيز بعد از شنيدن اين اخبار سرعت در آمدن كرده سه روز قبل از رسيدن اردوى نايب السلطنه به حوالى گنجه وارد گنجه شده بود .\r\n\r\nذكر حركت اردوى نايب السلطنهء مرحوم از قلعهء شوشى و رسيدن به حوالى گنجه و واقعاتى كه قبل از مصاف با ژنرال بسقويچ روى داد\r\nاز گنجه تا قراباغ قريب بيست و پنج فرسنگ راه است و با حركت اردو و لشكر كمتر از شش روز نمىتوان رفت مگر به‌طور ايلغار .\r\nشاه مرحوم پانزده فرسخ از گنجه گذشته در دو فرسخى اردوى نايب السلطنه توقف فرموده بودند و به جمع‌آورى لشكرهاى متفرقهء خود اشتغال داشتند و نظر على خان چهار روز بعد از جنگ قلعهء گنجه را خالى كرده بيرون آمده بود و مسلمانان و رعاياى گنجه بالتمام قلعه و شهر را خالى كرده به اردوى شاه مرحوم آمده بودند و شاه مرحوم خبر كشته شدن سردار و برهم خوردگى اردوى گنجه و ورود خود را به ما بين گنجه و قراباغ به عرض نايب السلطنهء مرحوم رسانيده بود و حكايت خالى شدن قلعهء گنجه و بيرون آمدن نظر على خان اصلا معلوم امناى دولت نبود بلكه هرگز احتمال نمىرفت و نوشتجات شاه مرحوم كه پيش از خالى شدن گنجه كه به نايب السلطنه نوشته بود در پيش ميرزا محمد على مستوفى الممالك بود ، به غير از خالى شدن گنجه مشعر بر احوالاتى بود كه مذكور شد .\r\nبعد از اين قسمت كه بين دو قلاب گذاشته‌ايم بايد سطر 15 از صفحهء 31 را خواند كه چنين شروع مىشود : « ميرزا محمد على نوشتجات شاه مرحوم را به آصف الدوله داد . . . » از همين محل تا سطر 16 از صفحهء 39 يعنى تا عنوان : « ذكر رسيدن لشكر روس الخ . . . » دنبال هم است . غير از اين دو اصلاح ديگر متن چاپى عيبى ندارد .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nدر خاتمه نگارنده از آقاى على اكبر علمى كه با سعهء صدر و همت مخصوص پيشنهاد اينجانب را در قبول مخارج گزاف اين كتاب پذيرفته‌اند صميمانه تشكر مىنمايد .\r\nتهران - مهرماه 1327 شمسى عبّاس اقبال\r\n\r\n","description":"","footnote":"","page_name":" 15 ","page_number":15},
  {"content":"\r\n . \r\n","description":"","footnote":"","page_name":" 16 ","page_number":16},
  {"content":"\r\n\r\n\r\n[ پيشگفتار 
  ]\r\nبسم اللّه الرّحمن الرّحيم الحمد للّه رب العالمين و الصلاة و السلام على محمد و آله الطاهرين .\r\nاما بعد چون اثبات حوادث روزگار در دفاتر اخبار و آثار امريست مرغوب براى آن‌كه عبرتى از گذشته در آينده حاصل آيد و بصيرتى براى مطالعه نمايندگان فزايند لهذا اين بندهء درگاه الهى و دعاگوى دوام دولت پادشاهى اميرزاده جهانگير ميرزا خلف مرحوم نايب السلطنه عباس ميرزا طاب ثراه را در اين تاريخ كه اوايل سنهء هزار و دويست و شصت و هفت هجرى است در قصبهء تويسركان من محال قلمرو همدان كه به حكم پادشاه مرحوم محمد شاه غازى طاب ثراه از سنهء هزار و دويست و پنجاه و يك هجرى متوقّف است به خاطر فاتر رسيد كه وقايعى را كه از سنهء هزار و دويست چهل هجرى الى حال تحرير « 1 » از وقايعات كليه در مملكت ايران صانها اللّه عن الحدثان روى داده به رشتهء تحرير درآورد كه بر خوانندگان و مطالعه نمايندگان تجربه حاصل آيد و چون تاريخ مآثر سلطانى كه از ابتداى دولت عليهء بهيهء قاجاريه مىباشد و اكثر آن در احوالات و گزارشات نايب السلطنهء مرحوم است كه در ضمن سلطنت خاقان مغفور به رشتهء تحرير كشيده شده است و از محرّرات آقا عبد الرزّاق بيك تبريزى المسكن من طايفهء دنبلى مىباشد تا سنهء هزار و دويست و چهل و يك است از آن جهت اين داعى دوام دولت پادشاهى ابتداى احوالات را از تاريخ هزار و دويست و چهل هجرى گذاشته احوال ده سال آخر سلطنت خاقان مغفور را كه محتوى است بر وقايعات كليهء ايران با تمام وقايع ايام سلطنت پادشاه مرحوم كه مدت چهارده سال مىباشد و وقايع اوايل زمان دولت اين پادشاه گردون جاه\r\n\r\n\r\n","description":"","footnote":"\r\n( 1 ) . يعنى 1267 چنان‌كه در آخر كتاب بيايد .\r\n","page_name":" 17 ","page_number":17},
  {"content":"\r\n\r\nناصر الدوله و الدين السلطان بن السلطان بن السلطان و الخاقان بن الخاقان بن الخاقان ناصر الدين شاه قاجار خلد اللّه ملكه به نحوى به رشتهء تحرير مىكشد كه انشاء اللّه تعالى خوانندگان را بهجت افزايد و مطالعه نمايندگان را از حوادث زمان آگاهى حاصل آيد و چون عدد لفظ [ تاريخ 
  ] نو مصادف با سال اختتام اين كتاب آمد مسمى به تاريخ نو گرديد .\r\n\r\nذكر سنهء هزار و دويست و چهل هجرى كه يك قرن از سلطنت خاقان مغفور فتحعلى شاه قاجار منقضى شده بود و ما بعدها\r\nچون مملكت ايران به فرّ دولت پادشاه جهان محل امن و امان شد همسايگان قوىدست از قوّت بازوى اين دولت ابدمدّت در سرحدّات گوشمال كلى يافته و از تطاول لشكرها كه به دستيارى اشبال خلافت آماده و مستعد شده بود آرام گرفتند از آن جمله دولت عليهء روم بود كه در سنوات سابقه در سرحد ارزنة الرّوم و بغداد به سردارى چپان اوغلى با صد هزار لشكر سواره و پياده و پنجاه عراده توپ به طرف سرحدات خوى روان شده تاب صدمات لشكر منصور خاقان مغفور را نياورده شكست كلى از نايب السلطنهء مرحوم يافته و به مرحلهء ادبار شتافت و از طرف بغداد نيز داود پاشا كه حاكم بغداد بود سليمان پاشاى كهيا را با بيست هزار سوار روانهء طرف كرمانشاهان نموده از صدمات لشكر خاقانى به دست شاهزادهء مرحوم محمد ميرزا حاكم كرمانشاهان شكست فاحش خورد و سليمان پاشا گرفتار و مغلول روانهء دربار خاقان شد و همچنين فتى خان افغان كه از طرف قندهار و كابل با پنجاه هزار سوار به هرات آمده و روانهء مملكت خراسان بود به سردارى ذو الفقار خان سمنانى كه در ظل رايت شجاع السلطنه حسن على ميرزا از طرف پادشاه مأمور شده بود در ما بين تربت و هرات بين الجانبين مصاف عظيم دست داده گلولهء تفنگ به دهان فتى خان خورده روانهء ديار عدم و مقتول آمد ، همچنين از طرف گرگان و اترك شخصى كه خود را حضرت ايشان لقب داده و ادعاى كرامات و معجزات مىنمود با سى چهل هزار سوار روانهء استرآباد و از بخت مساعد پادشاهى به سعى و اهتمام شاهزاده محمد قلى ميرزا ملقب به ملك‌آرا منكوب و مغلول بل مقتول شد .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n[ واقعهء حضرت ايشان را از لفظ مبارك غفران مآب صاحب‌اختيار پدرم شنيدم كه اين جنگ در ساحل رود اترك روى داد و بسيار صعب بود ، امتداد حرب ده ساعت بود جدّم ملك‌آرا ثباتى بس بزرگ نمودند ، پس از شكست سوارهء تركمان از صدمهء لشكر مازندران و استرآباد ناچار به آب زدند كه خلاص شوند ، رنگ آب از خون كشته قريب هزار ذرع رنگين بود . 
  ] « 1 »\r\nبعد از اين گوشمال‌ها مصالحه با دست نايب السلطنه طاب ثراه در ارزنة الرّوم به دستيارى عاليجاه ميرزا محمد على مستوفى الممالك آشتيانى به‌طور دلخواه شد و سلطان مملكت روم در مقام و داد و اتحاد برآمده پا از دايرهء زياده‌روى پس كشيده بود و همچنين آلكسندر پاولويچ امپراطور روس به مصالحه‌اى كه در سنه هزار و دويست و بيست و هشت شده بود قانع و به ارسال تحف و هدايا و فرستادن سفيران چرب‌زبان‌ساز دوستى را در مقام يكرنگى مىنواخت و خاقان مغفور مملكت ايران با به نصب هريك از شاهزادگان در ولايتى و مملكتى مضبوط فرموده بودند .\r\nمملكت آذربايجان به وجود نايب السلطنه طاب ثراه كه در دارالسلطنهء تبريز بودند مزين شده بود و سى هزار نفر لشكر نظام از سرباز و توپچى در آن سرحد از اهل آذربايجان مشغول خدمت بودند و همچنين سرحدات كردستان و كرمانشاهان به لشكرهايى كه در كرمانشاهان به سعى و اهتمام شاهزادهء مرحوم محمد على ميرزا از لشكر نظام و غيره مرتب شده بود و در اين تاريخ حكومت آنجا به ولد او محمد حسين ميرزا ملقب به حشمت الدّوله مفوض بود قوام و استحكام پذيرفته بود ، همچنين دار المرز و كنار فرضه « 2 » و مازندران به لشكرهاى مازندران و قراجوق به حكومت شاهزاده محمد قلى ميرزا ملقب به ملك‌آرا محفوظ آمده بود و همچنين\r\n\r\n\r\n","description":"","footnote":"\r\n( 1 ) . در حاشيهء يكى از نسخ چنين مرقوم است : « اين مطلب دخلى به اصل كتاب ندارد » و همين هم صحيح است زيراكه نه صاحب‌اختيار پدر مؤلف كتاب بوده نه ملك‌آرا جد او ، بنابراين بايد يقين كرد كه اين قسمت الحاقى كه ما آن را بين دو قلاب گذاشته‌ايم از طرف يكى از نوادگان محمد قلى ميرزا ملك‌آرا يعنى پسر سلطان بديع الزمان ميرزا كه صاحب‌اختيار لقب داشته به اصل كتاب افزوده شده است . چون در زير بعضى از حواشى لحاقى اين كتاب كلمهء « نادر » ديده مىشود بايد يقين كرد كه اين حواشى از نادر ميرزا مؤلف تاريخ تبريز است كه پسر صاحب‌اختيار و نوادهء ملك‌آرا بوده است .\r\n( 2 ) . در اصل نسخه : فريضه .\r\n","page_name":" 19 ","page_number":19},
  {"content":"\r\n\r\nمملكت خراسان و كرمان و فارس در دست حسن على ميرزا ملقب به شجاع السلطنه و حسين على ميرزا ملقب به فرمانفرما و عباسقلى ميرزا پسر ابراهيم خان قاجار كه در كرمان بود منسق و منظم آمده .\r\nخاقان منفور در دارالخلافهء تهران به فرّ سكندر و شوكت سنجر مشغول حكمرانى و فرمانروايى بودند و چند سال بود كه رأى پادشاهانه چنان اقتضاء مىنمود كه در اواسط جوزا از مقرّ خلافت حركت به چمن سلطانيه مىنمودند و فصل تابستان را در آن چمن بهشت آيين به سر برده با حضار لشكرهاى اطراف و شاهزادگان و حكام فرمان مىدادند و چنان انجمنى در هر سال در آن چمن از اعيان و بزرگان اطراف و جندى و رعيت و اهل سوق حاصل مىآمد كه در كمتر عصرى از اعصار چنان اجتماع حاصل مىشده و خاقان مغفور به عرض لشكريان و دادخواهى رعاياى مملكت ايران در مدّت ايام توقف آن سامان مىپرداختند و به عيش و سرور مشغولى نموده به مقرّ سلطنت عود مىفرمودند و در آن چند سال كه آن قانون مستمرّ آمد از اين نزول و ارتحال قوام كلى در امورات ملك و ملت پيدا شد و ضعف ساير دول نسبت به اين دولت قوىبنياد در نظر ارباب هوش و خرد ظاهر و هويدا آمد .\r\n\r\nذكر مقدماتى كه سبب جنگ با دولت روس شد\r\n\r\nمقدمهء اول\r\nخوانين ذوى الأحتشام قبه و دربند و شيروان و بادكوبه و شكى و ساليان و گنجه و قراباغ و طوالش و لنكران و ولاة گرجستان و اعيان داغستان كه در مصالحه‌اى كه بر اين اصل قرار يافته بود كه به زبان روسى « اسطاطاس كواپرزندم » كه ترجمهء آن به عبارت فارسى چنين است كه آنچه در دست تو است در دست تو و آنچه در دست من است در دست من در دست كفرهء فجرهء روسيه مانده بود و بعضى از اعيان را كه طاقت مهاجرت بود مثل سلطان احمد خان قبه‌اى ولد شيخ على خان و مصطفى خان شيروانى و حسينقلى خان بادكوبه‌اى و مهدى خان ولد ابراهيم خليل خان قراباغى و اقرلو خان گنجه‌اى ولد جواد خان قاجار حاكم گنجه و الكسندر ميرزا ولد ارگلى خان والى ولايت گرجستان و\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nسرخاى خان و نوح خان والى ولايت داغستان و سليم خان حاكم شكى كه سابق بر اين در ايّام جنگ و نزاع به توهمات بىجا كه از اين دولت ابدمدّت كرده بودند پشت به دولت و اقبال و روى به نكبت و نكال نموده هريك فوجى از لشكر روس را به ولايت خود برده بر رعاياى اسلام و بر جان و مال خود مسلط نموده بودند از رفتارهاى ناهنجار روس كه مشاهده نموده بودند پريشان و پشيمان شده مهاجرت اختيار نموده در سنوات سابقه روى به اين دولت عليه آورده بودند و حضرت نايب السلطنه به اذن و اجازهء پادشاه جهان هريك از ايشان را با كسان و توابع خود در ولايت قريبه به ولايات ايشان جاىگير و ساورى و سيورغال مرحمت فرمود بودند و نظر به مصالحه‌اى كه با دولت روس در ميان بود از تعرّض ولايات يكديگر خوددارى مىنمودند وليك هميشه در فكر اسباب مفسده‌جويى بودند .\r\n\r\nمقدمهء ديگر\r\nآن‌كه چون مملكت ايروان از طرف پادشاه جهان سپردهء حسين خان كه از قاجاريهء قزوين و از خدمتكاران قديم و از مرتبهء غلامى به رتبهء سردارى رسيده بود مفوّض شده و در سنوات جدال كه فيما بين دولت عليهء ايران و روس برقرار بود سردار مذكور مداخل مملكت مزبور را به مخارج لشكركشى آن سامان در نزد امناى دولت عليه قلمداد مىنمود در اين سنوات كه مصالحه فيما بين دولتين برقرار شده بود و رعاياى طرفين در امن و آسايش مشغول زراعت و فلاحت بودند به توهم اينكه مبادا كارگزاران نايب السلطنهء عليه كه در تبريز مشغول خدمات ديوانىاند از مداخل مملكت ايروان كه متجاوز از دويست هزار تومان نقدا و جنسا مىباشد مستحضر آمده مطالبهء مخارج آن را نموده بر وفق قانون دولت به زياد و كم آن رجوع نمايند چنان‌كه در سنوات سابقه نيز به همين خيال افتاده‌انگيز فتنه ميان دولت ايران و روم نموده كار به نزاع و جدال قوى كشيده اگرچه به نيروى دولت بىزوال و يارى خداوند متعال غلبه براى دولت روزافزون حاصل شده و ليكن سردار مذكور در آن سنوات به فراغت هرچه تمام‌تر گريبان خود را از چنگ محاسبين ديوانى و از اين‌طور مطالبات خلاصى داده بود و چون مصالحه\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nفيما بين دولت روم و ايران واقع شده سردار مزبور باز به خيال سابق افتاده طالب‌انگيز فتنه و آشوب مىبود تا باز امناى دولت عليه را كار ديگر پيش آيد و از رسيدن به امورات او غافل مانند بهانه‌جويى پيش گرفته چون تعيين حدود فيما بين دولتين به همان كلمه سابقه كه مرقوم آمده مجمل و مهمل مانده بود سردار ذكور از طرف ايروان كه به گرجستان متصل است زمينى را كه در هشت فرسخى ايروان است و مشهور است به گنى يعنى آفتاب‌رو مطرح اغتشاش قرار داده و چنان به دولت عليه مىنمود كه آن قطعه زمين محل مرتع ايلات دولت عليهء ايران مىباشد و ايلات گرجستان به خلاف حساب آنجا آمده قشلاق ميشى مىنمايند و اين سرزمين در عرض نيم فرسخ و در طول دو فرسخ مىبود . « 1 »\r\n\r\nمقدمهء ديگر\r\nآن‌كه چون مهدى خان قراباغى كه همشيره‌اش در سلك ازدواج خاقان مغفور برقرار بود و در قصبهء گرگر كه متصل به ولايت قراباغ است مسكن و مقر داشت و از محال قراباغ محال مقرى و چغندرچايى در دست امناى اين دولت بود مهدى خان چنان به دولت عليه مىنمود كه از دولت روس تعدى شده و امناى آن دولت بر خلاف حساب آنجا دخل كرده‌اند .\r\n\r\nمقدمهء ديگر\r\nآن‌كه ابراهيم خان بادكوبه‌اى كه از نوكرهاى حسينقلى خان بادكوبه‌اى بود در جنگ سابق سى سيانوف سردار روس مشهور در ايران به ايش‌پختر كه در كنار قلعهء بادكوبه به ضرب گلولهء او مقتول شده بود و سر او را بريده به خدمت خاقان مغفور برده بود قريب به اين تاريخ در ولايت اردبيل حاكم و حسينقلى خان بادكوبه‌اى نيز در ولايت اردبيل جايگير داشت ، او نيز در سرحد اردبيل و طوالش در باب محال اوجارود و قصبهء گرمى\r\n\r\n\r\n","description":"","footnote":"\r\n( 1 ) . در حاشيهء يك نسخه چنين نوشته شده است كه : « از حضرت والدم عليه الرحمة و الرضوان شنيدم كه علل اربعهء جنگ روس و خسارت ايران حسين خان سردار بود » .\r\n","page_name":" 22 ","page_number":22},
  {"content":"\r\n\r\nدر خدمت امناى دولت گفتگو مىنمود و تصرّف دولت روس را در آن محال و در آن قصبه به خلاف حساب وانمود مىكرد .\r\nخوانين مفصلهء مهاجر در خدمت نايب السلطنه عليه يك دو سال بود كه گفتگوى نقض عهد را با روس در ميان آورده و اين نحو امورات را در نظر نايب السلطنهء عليه اسباب نقض عهد از آن طرف وانمود مىكردند و از آنجايى كه نايب السلطنهء مرحوم از احوال دولت روس كه بعد از شكست دادن بناپارت مشهور به ناپلئون و استقلال امپراطور در ولايات محروسهء خود مستحضر و از كثرت جنود و نظام او واقف بودند اصلا به اين قسم حكايات التفات نمىفرمودند و در مقام اظهار اين نوع مطالب در خدمات خاقان برنمىآمدند .\r\nخوانين مهاجر كه از ولايت خود دور شده بودند و حسين خان سردار به علتى كه مذكور شد در جزو اين نوع امورات كه در سرحد واقع مىشد به نوع‌هاى ديگر در نظر خاقان مغفور جلوه مىدادند و انگيز فتنه كرده عرايض از زبان رعاياى اسلامى كه در آن طرف آب ارس و كر بودند ساخته به خدمت نايب السلطنه و به خدمت خاقان مغفور و به خدمت علما و مجتهدين بلاد آذربايجان و عراق عجم و عراق عرب مىفرستادند ، مضمون عرايض اين‌كه بر جميع اسلام و اسلاميان از علما و مجتهدين و ارباب حكم و سلاطين به خصوص بر پادشاه اسلام لازم است كه بيضهء اسلام را محفوظ نموده راضى به تسلط كفار بر عرض و مال و جان مسلمانان نباشند و خود رعايا و خوانين آن طرف متعهد مىشوند كه به محض حركت پادشاه اسلام و علماى اعلام اهل هر بلد دفع كفار آن بلد را كرده باسهل وجهى ممالك اسلام را باز به تصرّف پادشاه اسلام درآورند و نايب السلطنهء عليه از مال‌بينى و دولتخواهى در يك دو سال سابق كه خاقان مغفور ايشان را از تبريز به سلطانيه احضار فرموده بودند و در باب تعديات دولت روس در سرحدات و تعهدات خوانين مهاجر و عرايض رعاياى ولايات مذكوره فرمايشات فرموده بودند نايب السلطنه سخن‌هاى مصلحانه به عرض رسانيده در باب تعديات سرحد به خصوص در باب گنى و ايراوان كه حسين خان سردار در نظر خاقان مغفور چنان جلوه داده بود كه اگر آن خاك از دست رود محافظت قلعهء ايروان مقدور و ميسور نخواهد بود تعهدات\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nنموده بودند به اين جهت نايب السلطنه بيرملوف كه سردار اعظم و صاحب‌اختيار از طرف پادشاه روس و در شهر تفليس نشسته بود اظهار داشته كه مهندسى امين از طرف دولت عليهء روس تعيين شود و از اين طرف نيز مهندسان تعيين شده سرحدات را از تفليس تا لنكران طالش و كنار درياى خزر وجب به وجب تعيين و تشخيص نموده امناى دولتين نوشته به هم سپارند كه باعث استحكام مودّت شده تعدى از طرفين ننمايند و رفع مايقال شود .\r\nاز طرف دولت روس ژنرال بزرگ با مهندسين كاردان براى انجام اين مهم تعيين شد و از طرف نايب السلطنهء مرحوم نيز محمد باقر خان پسر پير قلى خان قاجار كه در آن وقت به منصب امير نظامى آذربايجان سرافراز بود با مهندسين كامل مأمور به انجام اين خدمت شدند .\r\nچون آشوب‌طلبان سرحدنشين در چنين اوقات به اظهار دولت‌خواهى سخن‌هاى بىدولتانه مىگويند و تفتينات دور از كار مىنمايند كه بالمآل منجر به نزاع و جدال مىشود نايب السلطنهء مرحوم نظر به اين كيفيات كه مبادا نزاعى حادث شود از لشكرهاى نظام فوج‌فوج از سرحد طوالش تا سرحد ايروان به مقتضاى هر مكان تعيين فرموده بودند و از طرف سردار روس نيز به همين ملاحظه و به همين قانون لشكرهاى نظام نشسته بودند ، نايب السلطنهء مرحوم براى اظهار اين مطلب كه خواهش اين تعيين در سرحدات براى بهانه‌گيرى نزاع و جدال نيست بلكه براى قوام دوستى و و داد مىباشد از دار السلطنهء تبريز به عزم شكار با جمعى از خواص حركت فرموده تا كنار قلعهء عباس آباد كه در آن طرف آب ارس در كنار رودخانه و از بناى خود آن حضرت و محمد باقر خان امير نظام نيز در آن اوقات با مهندسين در آنجاها بودند روانه شده و ژنرال روس را كه در مقابل امير نظام نشسته بود احضار و به دعوت و مهمانى سرافراز فرمودند .\r\nاز ملتزمين ركاب آن سفر پادشاه مرحوم و شاهزاده ملك قاسم ميرزا و اميرزاده بهرام ميرزا بودند و اين دعاگوى دولت پادشاهى نيز هم‌ركاب شاهزادگان مزبور بود .\r\nنايب السلطنهء مرحوم بعد از ورود به كنار آب ارس و آمدن ژنرال روس طورى اظهار التفات به ژنرال فرمودند و سخنان مصلحانه و حكمت‌آميز بيان نمودند ، بعد از مرخصى\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nژنرال همه‌جا شكاركنان در كنار ارس تا پل خدا آفرين كه در محال قراجه‌داغ و بر رودخانهء ارس بسته شده و بنيان آن از سنگ به قدرت آفريدگار جهان از ميان آب بالا آمده تشريف‌فرما شدند و در آنجا نيز ژنرال مده‌دوف را كه حاكم قراباغ و مستحفظ آن سرحدات بود به خواهش دوستانه احضار و او نيز با دو هزار صالدات روس و پانصد سوارنظام و هزار نفر سوار قراباغى و گنجه‌اى از پل عبور كرده به خدمت نايب السلطنهء مرحوم رسيده سه روز او را با جميع صالدات و سواره مهمانى داده و خلعت‌ها و نشان‌ها مرحمت فرموده از وخامت فتنه و آشوب تحذير فرموده و ميل خود را در استقامت مصالحه و استحكام بنيان قواعد دوستى اظهار فرمودند و نصيحت‌ها نموده مرخص داشتند و خود از راه اهر و قراجه‌داغ روانهء دار السلطنهء تبريز شدند .\r\nحضرات مفسدين چه از سردار ايروان و چه از خوانين مهاجر و چه از امناى دولت عليه كه در خدمت خاقان مغفور بودند و اخلاصى به نايب السلطنهء مرحوم نداشتند اين‌جور حركات حكيمانه را كه در دولت‌دارى از نايب السلطنهء مرحوم سر مىزد در نظر خاقان مغفور به طريقى جلوه مىدادند كه گويا نايب السلطنهء مرحوم را با امپراطور روس صداقتى ديگر در ميان است كه مثمر ضرر دولتى العياذ باللّه خواهد بود و در زمستان اين سال بعد از معاودت نايب السلطنه از سلطانيه و تفرس از رأى امناى دولت عليه و ارادهء خاقان مغفور بر منازعه و مجادلهء پادشاه روس نايب السلطنه به احتياط سرحددارى و ملاحظهء ذخاير و عساكر و انضباط قلاع سرحدات به عزم شكار روانهء محال كوردشت قراجه‌داغ شده بعد از ملاحظهء قلعهء كوردشت و ساختن بروج مستحكمه در بالاى كوه‌هاى مقرى روانهء اردوباد شده و قلعهء نظاره را كه در بالاى قصبهء اردوباد واقع است و مشرف به آن قصبه مىباشد استحكام داده از آنجا روانهء نخجوان شده و اين دعاگوى دولت شاهى و اميرزاده بهرام و اميرزاده فريدون ميرزا از ملتزمين ركاب نايب السلطنهء مرحوم بوديم و از نخجوان به قلعهء عباس آباد كه سه فرسخى نخجوان است تشريف برده بعد از انتظام امور توپخانه و قورخانه و ذخيرهء ما يحتاج و استمالت تفنگچيان دماوندى كه هزار نفر بودند و به سركردگى عبد اللّه خان پسر اشرف خان دماوندى از طرف خاقان مغفور مستحفظ آنجا بودند روانهء ايروان شدند و قبل از ورود به ايروان از ارس عبور\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nفرموده در قريهء ارتلى كه سابق بر اين حكم به ساختن چند دست عمارت در آنجا فرموده بودند تشريف برده . اين قريه قريب به ولايت بايزيد مىباشد كه از ولايات روم است و در كوه‌هاى اين قريه چندان شكار قوچ و ميش به هم مىرسد كه از شمار و حساب بيرون است و در دامنهء كوه آقرى واقع است كه از جبال عظيمه است . در آنجا چند روزى مشغول به عيش و نشاط و شكار شده باز از ارس عبور فرموده و به قلعهء سردارآباد تشريف آوردند و اين سردارآباد قلعه ايست كه حسين خان سردار احداث نموده قريب به هفت فرسخى ايروان و نهرى كه از رودخانهء ارس احداث كرده به صحراى سردارآباد جارى ساخته و در ايام منازعهء دولت عليه ايران و روم ارامنهء بسيار از رعاياى بايزيد و ديادين و قارص و آخسقه كوچانيده به ميان آن قلعه آورده سكنى داده است .\r\nدر آن زمان كه نايب السلطنهء مرحوم وارد آن مكان شده قريب به پانصد جفت از كتان و غيره در ميان آن قلعه مشغول به زراعت بودند و قلعه‌اى بسيار مستحكم ساخته شده بود ، نايب السلطنهء مرحوم استحكام آن قلعه را نپسنديده مىفرمودند كه با وجود قلعهء ايروان اين قلعه به اين استحكام ضرور نبود و مقتضى صلاح دولت نيست و بالاخره صدق مضمون ارباب الدول ملهمون ظاهر گرديد چنان‌كه از سياق كلام آينده معلوم خواهد شد . از آنجا كوچ فرموده به تماشاى اوچ كليسا كه در سه فرسخى قلعه و شهر ايروان است تشريف بردند و اين كليسايى است كه معتقد ارامنه و نصارى آن است كه حضرت عيسى على نبينا و عليه السلام به سه روز بعد از رفع نزول به آن زمين فرموده‌اند و بعد از بيت المقدس معبدى عظيم‌تر از اين معبد براى ملت نصارى در هيچ مكان نيست و اين كليسا سيصد سال بعد از رفع عيسى ساخته شده است كه حال هزار و پانصد سال متجاوز است و چنان حجارى و وصالى نموده‌اند كه گويا در اين مدت مديد فتورى به اين بنيان راه نيافته و علماى بزرگ نصارى از رهبانان و قسسيان در آن كليسا مقام دارند و چندان از نذر و صدقات و نياز در اين سنوات بدانجا آورده‌اند كه از حساب بيرون است ، صور پيغمبران و حواريون و صورت حضرت عيسى و مريم به نوعى در آنجا مكرر نقش كرده‌اند كه هيچ نقاشى مثل آن را نمىتواند تصوير نمايد و چندان اسباب و زينت از طلا و مرصع آلات به خصوص خاج‌هاى مكلل به الماس به نظر آمد كه خيرگى در ابصار و\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nانظار حاصل شد و عمل ساختن موم كافورى در ميان كاركنان آنجا بود و معمول مىداشتند .\r\nبعد از سه روز اقامت و تماشاى آن مكان روانهء قلعه ايروان شدند ، بعد از ورود به قلعه حسين خان سردار تمارض نموده از رسيدن خدمت نايب السلطنه به عذر مرض درد پا متعذّر و متقاعد شد ، نايب السلطنه استفسار توهم او را نموده نظر به صلاح دولت استمالت خاطر او را فرموده در ضمن طرق استمالت صبيهء او را نامزد اميرزاده مصطفى قلى ميرزا فرمودند و قلعهء ايروان از متانت و استحكام مكان محتاج به توصيف و بيان نيست و از كثرت ذخيره و آذوقه و وفور جباخانه و قورخانه كه قديما و جديدا در آنجا موجود شده هرچه نويسد كم نوشته است .\r\nبعد از ملاحظه و اطمينان از قلعهء ايروان از معبر جلفا از رودخانهء ارس عبور فرموده به محال گجلر من تومان نخجوان نزول اجلال فرمودند و محال مزبور مشحون است به شكار بسيار و در دو منزلى شهر خوى واقع است و نايب السلطنه عمارت و حمام در آنجا براى نزول ساخته‌اند بعد از ورود به آنجا و توقف دو سه روز ميرزا انبورگر « 1 » كه از مصلحت‌گزاران دولت روس و به عبارت روسى قونسول بود و در دار السلطنهء تبريز اقامت داشت وارد منزل مذكور شده تعزيت مرگ امپراطور روس آلكسندر پاوليچ را داده زبان به تهنيت جلوس قسطنطين و تهنيت جلوس امپراطور اعظم نكلاى پاوليچ گشوده و از اين اخبار چنان مستفاد مىشد كه گويا در دولت روس تزلزلى به هم رسيده و به جهت غرابت اجمالى از اين حكايات بيان مىشود :\r\nآلكسندر پاوليچ اولاد نداشت و به قاعدهء روس برادر كهتر او قسطنطين وليعهد بود و اين قسطنطين مايل به زنى متهمهء غير نجيبه مىشود كه به قانون آن دولت از اولاد آن قسم زنان به رتبهء سلطانى سزاوار نمىشوند ، قسطنطين نظر به ميلى كه داشت خواست آن زن را به عقد خود درآورده همسر خود گرداند ، آلكسندر پاوليچ به توسط مادر خود به برادر اعلام نمود كه اگر اين زن را به عقد خود درآورى منافى منصب وليعهدى اين دولت است يا بايد دست از اين زن بردارى يا به عزل از وليعهدى خط سپارى ، قسطنطين از غايت\r\n\r\n\r\n","description":"","footnote":"\r\n( 1 ) . (  Amburger  )\r\n","page_name":" 27 ","page_number":27},
  {"content":"\r\n\r\nمحبت به آن زن خط عزل خود را از وليعهدى به مادر سپرد ، در اين وقت كه آلكسندر پاوليچ وفات يافت اكثر اهالى روس كه از اين حكايت آگاهى نداشتند دل بر سلطنت او نهاده بعضى ديگر از خواص كه مخبر بودند به خدمت نكلاى پاوليچ برادر كوچك‌تر شتافته او را امپراطور دانستند .\r\nچند روز اين قيل و قال در دار السلطنهء پترزبورگ برپا بود و ميانهء هواخواهان طرفين كار از مقاوله به مقاتله انجاميده ، در ميدان دار السلطنهء پترزبورگ آغاز انداختن توپ و تفنگ كرده جمعى كثير كشته شدند . در اين بين مادر قسطنطين او را احضار كرده خط او را به او اظهار كرد و قسطنطين تمكين سلطنت برادر را نموده به خدمت او شتافت و به ميان لشكريان هواخواه خود آمده اظهار خدمتگزارى كرده ايشان را از اين معامله مانع آمد و سلطنت روس بر اين پادشاه كه حال تحرير صاحب‌اختيار ممالك روس است مقرر شد .\r\nدر اين تاريخ امير خان سردار قاجار حاكم مملكت خوى بود ، نايب السلطنهء مرحوم ولد او نصر اللّه خان را كه به پيوند مصاهرت اين دولت سرافراز فرموده بودند به خواهش سردار مزبور انجام و اتمام آن امر را در اين وقت مقرر داشتند و قريب به دو ماه ايام توقف خوى مىكشيد ، از آنجايى كه همت مرحوم نايب السلطنه به تربيت اولاد خود مصروف بود تا اين زمان قريب به دو سه ماه بود كه اميرزاده بهرام ميرزا و اين داعى دوام دولت پادشاهى و اميرزاده فريدون ميرزا كه در اين سفر از ملتزمين ركاب بوديم از درس و مشق بيگانه شده و هيچ يك از سن شانزده متجاوز نداشتيم حكم مطاع صادر شد كه معلمى مهذب الاخلاق را در سردار مزبور پيدا نموده بعد از عرض و قبول مشغول به تدريس مادام توقف در خوى آيد .\r\nچون ميرزا عيسى قائم‌مقام مشهور به ميرزا بزرگ در ايام حيات خود حاج ميرزا آقاسى ماكويى را كه بعد از فراغت از تحصيل كربلاى معلى به خدمت حاجى ملا عبد الصمد همدانى رسيده و بعد از قتل حاجى مزبور در فتنهء وهابى از كربلاى معلى عيال حاجى را برداشته به همدان آمده و به علاوه مسلك ملايى ارادات به حاجى مشاراليه پيدا كرده خود را در طريقهء سير و سلوك و معرفت وحيد عصر و قلب دهر\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمىدانست بعد از چندى با گيسوان پريشان به هيأت درويشان و در لباس ايشان وارد تبريز شده و در طريقى به طريقى به ميرزا بزرگ قائم‌مقام برخورده بود و ميرزا بزرگ مردى كامل الاخلاق بوده و با هر طايفه انسى داشته او را به منزل برده و با او طريق محبت پيش گرفته و از لباس درويشى به لباس ملايى درآورده و او را تكليف به ترتيب ميرزا موسى خان نمود حاجى نيز قبول اين معنى نموده مشغول تدريس بود و گاهى به خدمت نايب السلطنه به توسط ميرزا بزرگ مىرسيد و فى الجمله معروف بود .\r\nبعد از وفات ميرزا بزرگ و وقوع نزاع در ميانهء برادران ميرزا ابو القاسم و ميرزا موسى خان پسران ميرزا بزرگ در منصب وزارت و تسلط ميرزا ابو القاسم ولد ارشد او با كسان ميرزا موسى خان نقار ورزيده و مايهء ترغيب و تحريص ميرزا موسى خان در امر وزارت حاجى مزبور را دانسته به دستيارى حاجى على عسكر خواجه به سبب علاقهء كه حاجى مزبور در قريتين گروس و قراآغاج من محمال سراب تبريز پيدا كرده بود سيصد تومان مال ديوان بر حاجى باقى نويسانده و محصل مطالبه بر او گماشته بود . چون امير خان قاجار از امراى بزرگ و خال نايب السلطنهء مرحوم بود و به حكومت مملكت خوى سرافراز و با ميرزا ابو القاسم قائم‌مقام در كمال بىصفايى مىبود حاجى مشاراليه خود را از چنگ محصل گريزانده به خوى رفته بود و به خدمت سردار رسيده يك دو سال بود كه در آن ولايت مىبود . در اين وقت كه نايب السلطنهء مرحوم به سردار حكم تعيين معلمى فرمود سردار حاجى مشاراليه را معروض خاطر مبارك ساخت و به جهت معرفت سابقه قبول اين معنى را فرموده در آن اوقات مشغول به تدريس و تعليم اميرزادگان ملتزهين ركاب گرديد و به علاوه مواجب مرحمت شده در سلك معلمان برقرار آمد .\r\nبعد از انجام عروسى و انضباط امور قلعهء خوى روانهء دار السلطنهء تبريز شدند در بهار اين سال كه سنهء يكهزار و دويست و يك هجرى بود خاقان مغفور باز در سلطانيه نزول فرموده رونق‌فرماى نظام ممالك شده از هر طرف عساكر بيشمار در اردوى پادشاهى جمع آمد و نايب السلطنهء مرحوم را نيز از تبريز احضار فرمودند نظر به مقدمات سابقه علامة العلمايى مجتهد العصر و الزمانى جناب آقا سيد محمد مرحوم ولد علامة العلمايى\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nمجتهد العصر و الزمانى آقا سيد على مرحوم كه مستغنى از تعريف و توصيف مىباشند از كربلاى معلى با ساير علما و فضلاى عراق عرب به عزم رزم دولت روس و برانگيختن خاقان مغفور به اين كار به فتواى عقل و شرع روانهء عراق عجم شدند و به جميع علماى عراق و آذربايجان نوشته نوشته حكم به وجوب اين يورش و شورش دادند و علماى عراق و آذربايجان كلا مثل جناب آقا عبد الحسين رحمة اللّه عليه و جناب مجتهد العصر و الزمانى حاجى ملا احمد تبريزى و ساير علما و فضلا و سادات را كلا در اين عزم با خود شريك ساخته و امناى دولت شاهى نيز به علت‌هاى سابقه به سخن‌هايى كه ظاهرا صلاح دولت مىنمود تقويت فتواى علما را در خدمت خاقان مغفور مىنمودند و نايب السلطنهء مرحوم غافل از آن نوع حكايت‌ها كه در خدمت خاقان مغفور امناى دولت ذكر مىنمودند به هيچ‌وجه صلاح در اين جنگ و جدال نمىديد و در خدمت خاقان مغفور تمكين اين عمل را نمىنمود و امناى دولت شاهى مثل عبد اللّه خان امين الدوله و سايرين درخدمت علما و مجتهدين از طرف نايب السلطنهء مرحوم به طورهاى ديگر حرف مى زدند و علما و مجتهدين را واداشتند كه فتوى بر اين نوع صادر شود كه هركه بر اين مصلحت و بر اين جنگ انكارى نمايد از جملهء كفار و ملحدين مىباشد .\r\nنايب السلطنهء مرحوم از اين خيال آگاه شده و اجماع خواص و عوام را در اين باب مشاهده نموده علاوه بر اين خاقان مغفور نيز تصريحات در اين باب فرمودند ، نايب السلطنهء مرحوم از آنجايى كه جانشان را در راه اين دولت وقف نموده بودند و رضاى خاقان مغفور را بر همهء امور ترجيح مىدادند لا بد تمكين اين مسئله را كردند و جز تمكين و تسليم چاره‌اى نديدند و چون فرستادگان دولت روس كه در دار السلطنهء تبريز مىنشستند و يك دو سال بود كه از اين نوع سخن‌ها به ميان افتاده و در اين نزديكىها هم كه امپراطور روس وفات يافته بود مستشعر بودند كه دولت عليهء ايران در مقام نزاع و جدال خواهند برآمد و ادعاى ولايات اسلام را كه در تصرّف ايشان است خواهند نمود و به دولت خود اين نوع حكايات را معلوم ساخته بودند و موافق قانون دولتى نيز در دوستى آن بود كه سفيرى از جانب اين دولت عليه براى تعزيت امپراطور گذشته و تهنيت امپراطور نشسته روان شود و به سبب اين‌گونه امورات به عهدهء تعويق\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nافتاده بود و اين تعويق نيز علامتى براى نزاع و جدال مىنمود با وجود اين تعويق امپراطور روس كه در آن وقت قريب به سن بيست سالگى بود خود را در مقام فرزندى خاقان مغفور ناميده پرنس منچيكوف « 1 » را كه از اعاظم دولت روس بود به سفارت فرستاده و گله‌مندى دوستانه نموده بود و تحف و هدايا ارسال داشته .\r\nبعد از ورود سفير به سرحد و اعلام سرحدداران به دولت عليه چون هنوز عزم رزم تصميم نيافته بود و مصلحت كل منعقد نشده بود اذن آمدن او را به اردوى همايون مرحمت فرموده بودند او نيز در اين اوقات به سلطانيه وارد شده بود و هنوز به شرف آستان‌بوسى مشرف نشده بود از اين اجتماع كل مستحضر شده و بسيار در مقام اتحاد و دوستى برآمده و به امناى دولت سخن‌هاى چرب و شيرين و به كار نزديك مىگفت .\r\nاين دعاگوى دولت شاهى از نايب السلطنهء مرحوم استماع نمود كه سفير مزبور متعهد واگذاشتن مملكت طالش و مغان تاكنار ساليان و قزل آغاج شده بود ، از اين نرمىها تهاون در دولت روس امناى اين دولت استنباط مىنمودند و بالاخره سفير مذكور را بعد از انعقاد مصلحت كل بر جنگ و نزاع رخصت داده بدون شرفيابى حضور پادشاهى با بار بستهء تحف و هدايا روانه داشتند و در اينجا حكايتى شيرين بود گذشتن از آن را انصاف ندانست و براى بعضى از مطالعه‌كنندگان نيز استبصارى مىباشد .\r\n\r\nحكايت\r\nشخصى را از اهل قلم از ولايت انجدان با جمعى مهماندار سفير مزبور نمودند كه او را صحيحا سالما به خاك روس رساند ، اين دعاگوى دولت شاهى در وقتى كه لشكر روس غلبه كرده تا اردبيل آمده بودند چه خود از سردارهاى آنها استماع نموده چه از كسانى كه در قصبهء دهخوارقان از سردارهاى دولت روس شنيده بودند كه به‌طور گله مىگفتند و از زبان سفير رفتار مهماندار مزبور را كه در منازل با او نموده بودند بيان مىكردند . از آن جمله بيان نمودند كه در منزل ميانج مهماندار مزبور در بين راه كه با سفير مذكور مىرفت كاغذى سربسته به دست يكى از ملازمان خود داده بود كه در حضور\r\n\r\n\r\n","description":"","footnote":"\r\n( 1 ) .  Mentschikoff \r\n","page_name":" 31 ","page_number":31},
  {"content":"\r\n\r\nسفير مزبور كاغذ را به دست مهماندار بدهند و چنان نمايند كه حكمى است از دولت پادشاهى رسيده است .\r\nسفير مزبور مىگفته است كه بعد از رسيدن كاغذ و مطالعه مهماندار مزبور سر خود را مىجنبانيد و دست‌ها را به هم مىماليد و اظهار تأسف و تحسر مىنمود ، سفير مزبور مىگفته كه چندان از اين حركات به فعل آورد كه مرا واهمه گرفت و به ترجمان گفتم كه از مهماندار بپرس كه چه واقعه واقع شده ؟ مهماندار جواب داده بود كه بعد از ورود به منزل معلوم مىشود و انگشت سبابهء خود را به‌طور كشش به زير حلق برده بود ، بيچاره سفير در احوالات خود حيران مانده مىگفته كه ديدم مهماندار ترجمان را به كنارى كشيده و به او گفته است به من حكم رسيده و مأمورم كه سفير مزبور را در عرض راه تلف نمايم و در هر منزل كه صلاح دانم او را مقتول نموده نگذارم به سلامت به خاك روس رفته اخبار ايران را برساند ، سفير مزبور مىگويد كه به كمال وحشت افتاده در غايت خوف به منزل رسيديم و در اين منزل منتظر صدمهء قتل نشستيم كه ناگاه قدرى از شب گذشته ديديم كه چند نفر پوستين‌ها را وارونه پوشيده و شمشير از بالاى پوستين بسته بعضى آرد و بعضى زغال و برخى گل سرخ به سر و صورت خود ماليده و هريك دم روباه و شغال بر كلهء كلاه خود بند كرده و زنگوله‌ها نيز آويزان نموده با شمشيرهاى كشيده به ميان منزل ما آمدند و مهماندار مزبور از عقب سر اين‌ها آمده به ترجمان مىگويد كه اين اشخاص قانون است كه به اين هيأت به منصب مير غضبى پادشاه ايران مشغولى مىنمايند و چون حكم شده كه سفير را به قتل برسانند تعجيل مىنمايند كه در همين منزل سفير را مقتول نمايند ، اگر هزار باجقلو « 1 » به من بدهند يك دو سه منزل مهلت داده ايشان را مانع مىشوم ، در آن شب مبالغى به اسم رشوه گرفته و در هر دو سه منزل از اين نوع اداهاى لغو براى اخذ و جرّ به عمل مىآورده است .\r\nپرنس مزبور مىگفته است كه شش هزار باجقلوى نقد و قريب به چهار هزار تومان جنس كه براى مخارج خود و تحفه براى پادشاه همراه داشتيم مهماندار مزبور از ما\r\n\r\n\r\n","description":"","footnote":"\r\n( 1 ) . باجقلو يعنى اشرفى يا تومانى . طلا كه در عهد فتحعلى شاه رايج بوده و در آذربايجان و قفقازيه به آن باجقلو مىگفتند .\r\n","page_name":" 32 ","page_number":32},
  {"content":"\r\n\r\nبازيافت نمود و در منزل آخر معلوم شد كه اين همه انگيختهء خود او بود و دخلى به دولت نداشته .\r\nالقصه بعد از عزم و تصميم رزم دولت روس خاقان مغفور نايب السلطنهء مرحوم را نوازشات بسيار نموده و فرامين مطاعه به اسم خوانين مهاجر و مير حسن خان طالش پسر مير مصطفى خان كه در طالش توقّف داشت و در جزو عريضه‌نگارى كرده و دولتخواهى نموده بود صادر شد ، مضمون احكام آن‌كه هريك از خوانين خود را صاحب‌اختيار ولايات قديم خود دانسته روانهء ممالك خود شوند و براى تقويت هريك فوجى از لشكريان منصور مأمور فرمودند كه به همراهى خوانين مذكور روانه شده ايشان را با دو فوج شقاقى از افواج نظام به سردارى سهراب خان گرجى مأمور فرمودند كه از اردبيل به طالش رفته به صلاح و صواب ديد مير حسن خان طالشى و لشكر آن سامان قلعهء لنكران را از دست لشكر روس انتزاع نموده بعد از اتمام كار قلعه به اردوى شيخ على ميرزا ملقب به شيخ الملوك ملحق شوند و شاهزاده شيخ الملوك را كه از فرزندان صلبى خاقان مغفور بود و حاكم ملاير و تويسركان با فوج نظام ملاير و دو فوج ديگر از افواج عراقى و هشت عراده توپ و چهار هزار سوار از لشكريان خاصه مأمور فرمودند كه از راه مغان روانه شده مصطفى خان شيروانى را در شيروان و حسن خان و حاجى خان ولدان سليم خان حاكم شكى را كه خود وفات يافته بود در ولايت شكى و سلطان احمد خان قبه‌اى را در ولايت قبه و دربند و حسين قلى خان بادكوبه‌اى را در قلعهء بادكوبه مستقل نموده و مقوّى ايشان باشد و حاجى محمد خان قرارگوزلو كه ريش سفيدى كامل و از نوكرهاى در به خانهء نايب السلطنه بود به مصلحت‌گزارى در خدمت شاهزاده معين فرمودند و به حسين خان سردار حكم مطاع صادر شد كه آلكسندر ميرزاى والى را برداشته روانهء ممالك گرجستان شود و قلعهء لرى را كه در محل پلنگ و شوره‌گل كه از محالات گرجستان و در سر راه تفليس است از دست لشكر گرفته روانهء تفليس شوند و نايب السلطنهء مرحوم را مأمور فرمودند كه با لشكرهاى آذربايجان به قراباغ رفته قلعهء شوشى را از تصرّف گماشتگان دولت روس گرفته به مهدى خان سپارند و همچنين قلعهء گنجه را گرفته به اقرلوخان سپارند و به جميع شاهزادگان و سرداران سپرده شد كه اردوى\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nنايب السلطنه را چون نقطه در وسط دايره دانسته و از فرمان و صلاح ايشان تجاوز ننمايند و علماى بلاد كه در اردوى همايون جمع شده بودند و آقا سيد محمد مرحوم و صلحا و فضلا روانهء آذربايجان و در هر اردو جمعى از ايشان براى وعظ و ترغيب و تحريص غازيان مأمور شدند و اردوى خاقان مغفور مقرر شد كه از بعد از گذشت جميع عساكر مأموره از رودخانهء ارس و كر از سلطانيه به آهستگى در حركت آمده از راه خلخال به اردبيل نزول اجلال فرمايند و بعد از اين كنكاش و اصدار فرامين نايب السلطنهء مرحوم از سلطانيه مرخص شده روانهء دار السلطنهء تبريز شد و شاه مرحوم محمد شاه را كه در آن اوقات در مملكت همدان فرمانروا بودند به دار السلطنهء تبريز احضار فرمودند و مقارن ورود نايب السلطنه محمد شاه مرحوم نيز وارد دار السلطنهء تبريز شدند و سركار نايب السلطنه حكم فرمودند كه امير خان سردار با چهار فوج نظام دنبلى و افشار از ارس عبور نموده به نخجوان رفته نظام كنگرلو را برداشته از راه چيچكلو به قراباغ رفته در آنجا به اردوى همايون ملحق شود و اردوى نايب السلطنهء عليه از تبريز با افواج نظام مقدم و فوج‌هاى تبريز و دو فوج قراجه داغ و سواران غلام تفنگچى و غلامان خاصه با چهل عراده توپ و خنپاره از قراجه داغ از پل خداآفرين عبور فرموده و از آنجا سرخاى خان و نوح خان را با دويست نفر از غلامان خاصه و چهل هزار تومان نقد و جنس و استمالت نامه‌ها روانهء داغستان نموده و خود به عون و قوهء الهى از آب ارس عبور نموده در خاك قراباغ به آن طرف آب نزول فرمودند .\r\nدر اين بين خاقان مغفور شاهزاده اسمعيل ميرزا را كه از اولاد صلبى ايشان بود و حاكم ترشيز خراسان با دو فوج نظام سمنانى و دامغانى و دو عراده توپ و هزار سوار خراسانى به امداد نايب السلطنهء مرحوم فرستاده بودند رسيد و از آب عبور نموده ملحق به اردوى همايون شد و در اين سفر شاه مرحوم و اميرزاده بهرام ميرزا و اين دعاگوى دولت شاهى در ركاب نايب السلطنه مشغول خدمت بوديم و در ميان فوج خاصهء تبريز اميرزاده بهرام ميرزا و اين دعاگوى دولت شاهى در دستهء بهادران و در دستهء مخبران سردسته و صاحب‌منصب بوديم و به قانون نظام چادر در ميان نظام‌زده حركت مىنموديم در اين بين خبر رسيد كه دو پلك از فوج روسى كه هر پلكى هفتصد نفر مىباشد با دو عراده\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nتوپ از قريهء گرسى حركت كرده‌اند و رو به قلعهء شوشى مىروند و مرور ايشان از طريقى است كه فيما بين اردوى همايون و آن طريق زياده از يك فرسنگ و نيم نيست و لا محاله ميبايد از رودخانهء برگشاد عبور كرده روانهء قلعهء شوشى شوند . نايب السلطنهء مرحوم از شنيدن اين خبر مسرور شده شاه مرحوم و اسمعيل ميرزا و سيف الملوك ميرزا برادرزادهء خود پسر ظل السلطان را با چهار فوج از لشكر برگزيده به خيال اين‌كه مبادا روسيه از شنيدن آمدن لشكر ايران خوف كرده عود به قريهء گرسى نمايند و خود را به آن مكان محكم اندازند به نفس همايونى به تعجيل تمام از راهى كه از پشت سر روسيه باشد و ما بين روسيه و گرسى را قطع نمايد روانه شدند .\r\nاميرزاده بهرام ميرزا را با اين دعاگوى دولت شاهى با محمد خان امير نظام ولد حاجى على خان زنگنه كه در اين روزها به منصب امير نظامى سرافراز بود مأمور فرمودند كه همه جا از كنار رودخانهء برگشاد روانه شده محل عبور روسيه را كه لا محاله از آنجا بايست بگذرند مسدود و مضبوط نماييم و بنه و آغروق را به امنا سپرده از هر دو طرف لشكر در حركت آمد . نايب السلطنه طاب ثراه با شاه مرحوم و اسمعيل ميرزا با افواج قاهره به لشكر روس رسيده لشكر روس به خيال اين‌كه از اهل قراباغند و ياغى شده‌اند با سوارهاى قراول به جنگ مشغول شده به انداختن توپ دست گشودند و در اين بين از افواج قاهره فوج سمنانى كه اكثر آن سواره بودند و از فوج‌هاى پياده پيش افتاده بودند با دو سه عراده توپ جلو به لشكر روس رسيده بناى انداختن توپ گذاشتند .\r\nلشكر روس از شنيدن صداى توپ يقين كردند كه لشكر سلطانى رسيده به فكر خود افتاده از محل مصاف كه صحرايى صاف و تا به آب قريب به دو فرسخ مسافت داشت و در ميان لشكر روس زياده از دويست نفر سوار قزاق نبود و لشكريان ديگر پياده بايست اين‌قدر مسافت را طى نموده به آب رسند و آب هم منحصر به همان معبر رودخانهء برگشاد بود كه امير نظام و اميرزاده بهرام ميرزا و اين دعاگو مأمور به قطع آن شده بوديم و صاحب منصبان لشكر روس بىخبر از آن‌كه در سر معبر آب لشكر ايرانى ايستاده‌اند به تعجيل تمام روى به راه نهاد با لشكريان نايب السلطنهء عليه كه پيش جنگ آنها شاه مرحوم بود بناى جنگ گريز گذاشته اين دو فرسخ مسافت را مشغول به زد و خورد بودند و\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nمأمورين كنار رودخانهء برگشاد كه در ميان دره و محل پست حركت مىكردند و مصافگاه مشهود ايشان نمىشد از صداى توپ و تفنگ مستشعر شدند كه لشكر طرفين به هم رسيده و هنوز روسيه از آب نگذشته‌اند لهذا به تعجيل تمام خود را به جاده و معبر آب رسانيده طريق عبور را قطع كرده هنوز درست نظام نبسته و جابه‌جا نشده بودند كه طليعهء لشكر روس از بالاى بلندى مشرف به رودخانه و فى الجمله مشتمل بر بيشه و درخت خود ظاهر شده ايشان نيز از آن بلندى لشكر ايران را در كنار آب ديده طريق نجات را مسدود يافته و به قدر نيم ساعتى در آن بلندى ايستاده با نايب السلطنه و شاه مرحوم فى الجمله ستيز و آويز كرده بالاخره تشنگى بر ايشان غلبه نموده توپخانه و عراده‌هاى بنه را در بالاى بلندى گذاشته به هيأت اجتماع مثل سيل منحدر خواستند كه لب آب ريخته لشكر اسلام را از لب آب برخيزانند ، فوج خاصه و فوج دويم تبريز به اشارهء امير نظام دست به انداختن تفنگ كرده و در همين بين شاه مرحوم نيز به سر توپخانه‌هاى ايشان كه در آن بالا بود رسيده از عقب ايشان فى الفور سرازير شده دست به انداختن تفنگ گشادند .\r\nلشكر روس از توپخانه سوا شده و تشنگى بر ايشان غلبه كرده و از دو طرف هدف گلولهء غازيان اسلام شده به اندك كرّ و فرى سلك جمعيت ايشان از هم گسسته تفنگ‌هاى پادشاهى را به قانون نظام بر زمين ريخته به امان خواهى برخاستند و بالتمام سواره و پياده و صاحب منصب اسير شده به قيد اسر درآمدند الّا دو نفر سوار قزاق كه از معركه جان به در برده بودند براى احدى خلاصى ميسر نشد ، قريب يك ساعت به غروب مانده در اوايل ذى الحجة الحرام اين فتح ميسر شده طراز فتوحات پادشاهان گرديد و پس از احتياطات تمام در گرفتن و بستن مخالفان كه احدى با اسلحه و يراق در ميان آن بيشه و جنگل نمانده باشد نايب السلطنهء مرحوم با شاهزادگان و خواص به كنار رودخانه رسيده محل نزول براى اقامت تعيين نموده نصب خيام فرمودند و از همان ساعت نزول تا دو ثلث از شب گذشته مشعل‌ها برافروخته عطا و بذل و انعام و احسان مىشد و در همان شب محمد حسين خان ايشيك آقاسى باشى مأمور شد كه با هزار نفر سوار اسراى روس را كه قريب به هزار نفر زنده مانده بودند با دو عراده توپ كه از ايشان\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nگرفته شده بود برداشته روانهء اردوى خاقان مغفور شده خاطر خاقان مغفور را از اين فتح مبين آگاهى دهند و عريضهء ضراعت‌آميز با تعهدات خدمات ديگر نوشته شده و فتح‌نامه‌اى ديگر به اسم شاه مرحوم كه در حقيقت عمدهء سعى و تلاش از ايشان ظاهر شده بود نوشته به دربار خاقان مغفور ارسال فرمودند .\r\nچون اين دعاگوى دولت پادشاهى را غرض از اين تحرير آن است كه مطالعه‌كنندگان را هركس به اندازهء منصب و كار خود تجربه از اين تحرير حاصل آيد بنابر ملايمت غرض بعضى حكايات را كه بعضى عقلا آن را صواب و خطاب ناميده‌اند متعرض مىشود .\r\nاز اين منزل تا قلعهء شوشى قراباغ قريب چهار فرسنگ راه است و از همين‌جا به قريهء گرس نيز چهار فرسنگ راه است و قريهء گرس و محال خنزيرك متعلق به حاجى آقا بيك لر كه يكى از اعيان قراباغ بوده مىباشد . فضلعلى بيك و بخشعلى بيك برادران او كه در آن وقت از جملهء مهاجرين و در قراجه داغ متوقف و در اين سفر از ملتزمين ركاب بودند به برادر بزرگ خود حاجى آقا بيك لر بر هم خوردن مصالحه و گذشتن لشكر ايران را از آب ارس اظهار كرده بودند او نيز در همين روز جنگ با قدرى سوار و پياده تبعهء خود از دهات بيرون آمده از دور سياهى مىنمود و منتظر بود كه صورت كار از پردهء خفا به چه نوع ظاهر خواهد شد .\r\nدر اين وقت كه صورت فتح را در آيينهء مراد غازيان ايران جلوه‌گر ديد و عساكر روس را در دست سربازان جان‌فشان و بسته مشاهده نمود با دويست سيصد نفرى كه از آن محالات جمع‌آورى كرده بود خود را به خدمت نايب السلطنهء عليه رسانيده و اظهار خدمتگزارى و جان‌نثارى نموده مراتب خلوص عقيدت خود را در مرآت خاطر مبارك جلوه‌گر ساخت و سركار نايب السلطنه نيز به مقتضاى جلب قلوب و مردم‌دارى زبان به مرحمت و التفات گشوده او را به نوازشات و التفات مخصوص داشت و اين حاجى آقا لر بيك از نوكرهاى مهدى خان ولد ابراهيم خليل خان حاكم قراباغ بود و در اين اوقات كه مهدى خان و ابو الفتح خان برادرش در دولت ايران مشغول به خدمتگزارى بودند او در قراباغ مانده بود ، خود را به امناى دولت روس بسته و به اموراتى كه خلاف رأى\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nمهدى خان بود اقدام مىنمود ، برادرانشان فضلعلى بيك و بخشعلى بيك كه همراه مهدى خان مهاجرت كرده بودند از مهدى خان فرار كرده به قراجه داغ رفته در پيش سيف الملوك ميرزا كه در آن وقت حاكم قراجه داغ بود به اذن نايب السلطنهء مرحوم مشغول به خدمتگزارى بودند « 1 » . در اين وقت حاجى آقا لر بيك كه به اين نوع وارد خدمت نايب السلطنه شد خواست كه دخلى در مزاج نايب السلطنه كرده در مملكت قراباغ كه يقين مىدانست كه بعد از فتح قلعهء شوشى مهدى خان صاحب‌اختيار آن بلد خواهد شد خود را از جزو مهدى خان خارج كرده باشد به اين جهات اصرار بسيار نمود و سركار نايب السلطنه را كه در آن وقت مصلحت چنان بود كه بلا تأمل بر سر قلعهء شوشى رفته و قبل از آن‌كه بزرگان لشكر روس كه با لشكر در قريهء چناقچى دو فرسخى قلعهء شوشى بودند مستحضر شده خود را به قلعه اندازند كار قلعه به انجام رسيده باشد وعدهء مهمانى به قريهء گرسى گرفته فرداى آن روز كه مأموريت عاليجاه محمد حسين خان به انجام رسيد و با پانصد سر از سرهاى مقتولين و قريب به يك هزار و صد نفر صالدات قزاق زنده روانهء اردوى خاقان مغفور گرديد اردوى نايب السلطنه نيز از جنگ‌گاه كوچيده روانهء قريهء گرس شدند . دو نفر قزاق كه از اين جنگ خلاص شده بودند خود را به قريه چناقچى رسانيده و بزرگان لشكر روس را از كيفيت آمدن لشكر ايران و گرفتن لشكرى كه در گرس داشتند خبر داده ايشان به تعجيل هرچه تمام‌تر آغروق و سنگينى بار خود را در قريهء چناقچى ريخته روانهء قلعهء شوشى شدند و نايب السلطنهء مرحوم يك روز در قريهء گرسى مهمان حاجى آقا لر بيك شده فرداى آن روز باز كوچ فرموده به همان منزلى كه جنگ واقع شده بود نزول فرمودند و از آنجا لشكريان ركاب را كوچ داده وارد كنار قلعهء شوشى شدند و بزرگان لشكر روس در اين چهار روز كه فرجه براى ايشان شده بود دست و پا كرده جميع اهالى دهات حول و حوش را كوچانيده و آذوقه به قدر دسترس جمع كرده به قلعه برده و دروب قلعه را بسته آمادهء قتال و جدال نشسته بودند .\r\n\r\n\r\n","description":"","footnote":"\r\n( 1 ) . در حاشيهء نسخه‌ها چنين مرقوم است :\r\n« در مجازات اين خيانت بزرگ فضلعلى خان و نجفقلى خان در وزارت حاجى ميرزا آقاسى بسيار معتبر شدند ، فضلعلى خان به حكومت مازندران و اصفهان و كرمان و منصب امير تومانى و برادرش اسما يوزباشى و رسما سركردهء معتبرى شدند ، پسر حاجى آقاسى لر بيك قاسم خان سرتيپ بود تا در اين اواخر وفات كرد » .\r\n","page_name":" 38 ","page_number":38},
  {"content":"\r\n\r\n\r\nذكر قلعهء شوشى و وقايعاتى كه در كنار قلعه براى اردوى همايون روى نمود و اخباراتى كه در ايام توقف از لشكرهاى مأمورين به گرجستان و شيروان و لنكران مىرسيد .\r\nقلعهء شوشى مكانى است كه به نوع گاو دنبال واقع شده و سربالا رفته و از آن طرف كه منتهاى ارتفاع قلعه است منتهى به سنگ شده چنان‌كه صعود از آن طرف بر بالاى اين سنگ محال و ممتنع است و اين سنگ يك طرف قلعه را به‌طور ديوار احاطه كرده و از طرف ديگر همين سنگ منتهى شده به دره‌اى كه موسوم است به خزينه دره‌سى و اين دره به غايت عميق است ليكن از اين طرف دره پياده مىتواند پايين رفته و از آن طرف بالا رفته به قلعه داخل شود اما در كمال صعوبت و اشكال و رودخانه‌اى ازين دره جارى است و چند آسياب در اين دره ساخته شده است كه امور اهل قلعه از اين آسياب‌ها مىگذرد و ليكن درهء مزبور چندان عرضى ندارد و گلولهء توپ و تفنگ از اين طرف دره به آن طرف دره خوب مىرسد و اين زمين گاو دنبال از طرف ديگر منتهى است به بلنديهايى از زمين كه از آن طرف زمينى كه مقابل اين زمين گاو دنبال باشد نيست مگر يك تپه كه آن هم موسوم است به داوطلب تپه‌سى و از طرف ديگر اين زمين گاو دنبال بسيار تند سرازير رفته و باريك و كم‌عرض شده و قديما اين زمين جنگلستان و باير بوده و قريه‌اى در ربع فرسخى اين زمين موسوم به قريهء شوشى واقع بوده است .\r\nپناه خان قراباغى پدر ابراهيم خليل خان قراباغى « 1 » بعد از قتل نادر شاه از اردوى نادرى به قراباغ آمده بود ، اين زمين گاو دنبال را زمين قابل و محكم ديده رعاياى قريهء شوشى را كوچانيده به اين زمين آورده و جنگل اين زمين را تراشيده به صورت آبادى انداخته بود و به مرور دو طرف اين زمين را ديوار كشيده و برج ساخته و پسرش ابراهيم خليل خان در استحكام آن كوشيده قلعه‌اى متين و مضبوط ساخته آمده است و در اين مرور بزرگان قراباغ و اهل سوق و تجار به آن بلد جمع آمده معمور و آبادان شده و اين سينهء كوه كه به\r\n\r\n\r\n","description":"","footnote":"\r\n( 1 ) . در حاشيهء نسخه‌ها در اين مورد چنين نوشته شده : « پناه خان از جملهء جارچيان پادشاه قهار نادر شاه افشار بود ، در فترت دولت ايران به قراباغ و اران مستولى شد ، چون در آن آشوب در ايران دار الضرب معينى نبود در قلعهء پناه آباد سكه‌اى از نقرهء تمام عيار اختراع نمود كه اكنون پناه آباد گويند و او از طايفهء مشهور به جوانشير است نادر » .\r\n","page_name":" 39 ","page_number":39},
  {"content":"\r\n\r\nاين نوع گاو دنبال آمده وسعتى دارد كه به قدر چهار پنج جفت زراعت در ميان قلعه مىشود و در اين مدت مديد سكنهء آنجا اكثر بلكه همه متمول شده آن و به جهت متانت مكان اثر متمولين خارج اموال مرغوبهء خود را آورده در آن قلعه به امنا مىسپارند و از اين تحرير معلوم مىشود كه دو طرف اين قلعه ديوار و برج دارد و دو طرف ديگر احتياج به ساختن برج و ديوار ندارد ، يك طرف منتهاى اين سينه‌كش است كه به سنگ چسبيده به ديوار محتاج نيست و يك طرف ديگر طرف خزينه دره‌سى كه آن دره مانند خندق براى اين سينه‌كشى شده است .\r\nنايب السلطنهء مرحوم در نيم‌فرسنگى اين قلعه زمينى مسطح پسند فرموده اردوى همايون را نزول دادند و خود با جمعى از خواص به كنار قلعه رفته اطراف قلعه را به نظر احتياط ملاحظه فرمودند و معين شد در ميان قلعه زياده از دو هزار نفر لشكر روس نيست و به قدر دو هزار نفر هم از تفنگچى ارامنه و غيره جمع شده‌اند .\r\nچون هنوز امير خان سردار با لشكرهايى كه بايد به اردوى همايون برسند نرسيده بود بالكليه محاصرهء قلعه از همه طرف مقدور نبود و قراباغيان كه در اين وقت به خدمت نايب السلطنه رسيده بودند به خصوص حاجى آقا لر بيك فتح قلعه را بسيار سهل و آسان به نظر جلوه مىدادند و خيال مىكردند كه اهالى قراباغيان كه در قلعه هستند به اشارهء اين‌ها لشكر روس را از قلعه گرفته و قلعه بدون زحمت جنگ و جدال به تصرّف خواهد آمد و چندان مال به دست امناى دولت خواهد آمد كه از وهم و قياس بيرون خواهد بود و در ايّام محاصره هر وقت كه مصلحت در يورش و گرفتن قلعه به قهر و غلبه مقتضى مىشد فى الجمله قراباغيان به اين خيال مانع مىآمدند و وعدهء انجام تسخير قلعه را به امروز و فردا مىانداختند و در اين وقت امير خان سردار با لشكرهاى ابواب جمعى خود به اردوى همايون ملحق شد و چون اثرى از اين مواعيد قراباغيان و حاجى آقا لر بيك به ظهور نرسيد و هر روز در خلف وعده به تعليلات موهومه متمسك مىشدند رأى مبارك به محاصرهء قلعه شوشى و ضبط مملكت قراباغ قرار گرفت .\r\nچون مهدى خان قراباغى به جهاتى كه مذكور شد از دخل حاجى آقا لر بيك در امر قراباغ دلتنگ شده بود ترك و ساير طوايف قراباغ كه به مهدى خان ارادت تمام داشتند و\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nاز دلتنگى او مأيوس مىشدند لهذا نايب السلطنهء مرحوم ضبط و ربط امور قراباغ را بالكليه به او مفوض فرموده او را اميدوار و مستمال ساختند و قرار شد كه حاجى آقا لر بيك از سخن و صلاح مهدى خان بيرون نباشد و مهدى خان را با اهل قراباغ مقرر داشتند كه به آن طرف از قلعه كه سنگ احاطه كرده رفته راه‌هايى كه بلد مىباشند و احتمال تردد مضبوط و محفوظ نمايند و سيف الملوك ميرزا و منصور خان فراهانى و نظام قراجه داغ و احسان خان كنگرلو را با فوج كنگرلو و جمعى از لشكريان ديگر و دوازده عراده توپ به داوطلب تپه‌سى فرستاده تپهء مزبور را گرفته سنگرها بسته نشستند و از اين طرف فوج خاصه را با چند فوج ديگر و قاسم خان سرتيپ و يوسف خان گرجى توپچى باشى آذربايجان با چهار عراده توپ به طرف خزينه دره‌سى فرستاده سنگرها بسته نشستند و از طرف پايين كه اردوى مبارك افتاده و يك راه به قلعه بيش نداشت جمعى را در سر راه قلعه گذاشته از چهار طرف به محاصرهء قلعه اشتغال نمودند و از آن طرف محمد حسين خان با عريضه و فتح‌نامه در چمن شام اسبى كه در يك فرسنگى شهر اردبيل است به اردوى خاقان مغفور رسيده كيفيت واقعه را به عرض مبارك رسانيد و خاطر خاقان مغفور مسرور شده به نواختن نقاره و كرنا با شاديانه امر فرمودند و سرهاى مقتولين را در بالاى تپه‌اى كه در كنار پلى كه بر رودخانهء شام اسبى بسته‌اند واقع است عبرة للناظرين منارى ترتيب دادند و امراى صالدات را مأمور به توقف دارالسلطنهء اصفهان فرمودند .\r\nچون خاقان مغفور مىخواستند كه قلعهء قراباغ زودتر از همهء قلاع مفتوح شده و با اردوى نايب السلطنه بعد از فتح روانهء گرجستان شده اردوى خاقان مغفور از آب ارس گذشته در مملكت قراباغ اين زمستان قشلاميشى نمايند و چنان در خاطر همايون مركوز شده بود كه مفتوح شدن قلعهء قراباغ بسيار سهل و متوقع اين‌قدر توقف و تأخير نبودند بنابراين الله يار خان ولد ميرزا محمد خان قاجار را كه خال پادشاه مرحوم و در اين اوقات كه عبد اللّه خاى امين الدوله معزول شده بود او را به لقب آصف الدولگى سرافراز فرموده بودند با غلامحسين خان سپهدار عراق كه به شرف مصاهرت خاقان مغفور سرافراز بود با لشكر نظام عراق كه در آن وقت موسوم به جانباز بودند به قدر پانزده هزار لشكر\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nابو ابجمع اللّه يار خان آصف الدوله فرموده و حبيب اللّه خان توپچى باشى افشار را با دوازده عراده توپ در خدمت آصف الدوله به مدد اردوى نايب السلطنه روان فرمودند و صد هزار تومان اشرفى يك مثقالى براى مدد خرج نايب السلطنهء مرحوم به محمد حسين خان ايشيك آقاسى باشى تحويل شد و خلعت و نوازش‌نامه براى شاه مرحوم مرحمت فرمودند و محمد حسين خان اخبارات مذكوره را به توسط چاپار به عرض نايب السلطنهء مرحوم رسانيد و در همين ايام خبر رسيد كه قلعهء لنكران را كه سهراب خان و سليم خان و مير حسن خان طالش كه مأمور به تسخير آن شده بودند لشكر روس كه در آن قلعه متوقف بودند بعد از رسيدن لشكر ايران به كشتىها نشسته از راه دريا به قلعهء بادكوبه رفتند و مأمورين قلعهء لنكران و ولايت طالش را به مير حسين خان سپرده به حكم و مأموريت سابقه در كنار رودخانه كه ملحق به اردوى شيخ الملوك شدند و قصبهء ساليان را متصرف شده و اسباب جسربندى معبرى كه مشهور است به معبر جواد حاضر كرده و جسرى محكم بسته و مستحفظين براى جسر تعيين كرده لشكر را به آن طرف رودخانهء كر گذرانيده‌اند و باز خبر رسيد كه لشكرهاى روس كه در شكى و شيروانات بوده‌اند ولايات را خالى كرده به طرف ولايت قبه رفته‌اند و حسين خان و حاجى خان در ولايت شكى استقلال تمام يافته‌اند و نيز خبر رسيد كه حسين قلى خان بادكوبه‌اى نيز جميع محال بادكوبه را متصرف شده باغات لشكريان كه به حكم شيخ الملوك به همراهى او رفته بودند و به اعانت اهل بادكوبه به محاصرهء بادكوبه كه در لب درياى خزر واقع بلكه يك طرف آن قلعه‌اى در ميان درياست اشتغال دارند و باز خبر رسيد كه سلطان احمد خان قبه‌اى جميع محال قبه را متصرف شده و بر سر قصبهء قوديال رفته به مقابله و قابلهء لشكر روس كه در آن قصبه‌اى با ژنرال بزرگ متوقفند اشتغال دارند و ايضا خبر رسيد كه خوانين داغستان به داغستانات رسيده و آن ولايت به هم برآمده اكثر آن محالات را متصرف شده‌اند ولكزيه بسيار برسد ايشان جمع شده مشغول امورات آن طرف مىباشند و چون براى قلع مادهء روسيه قضيهء قوديال سلطان احمد خان مدد خواسته بود همچنين حسين قلى خان بادكوبه‌اى براى گرفتن بادكوبه خواهش مدد كرده بود و در آن صفحات از لشكر روس سواى اين دو مكان اثرى باقى نبود حكم\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nهمايون صادر شد كه شيخ الملوك حركت به سمت قوديال قبه نموده به مدد سلطان احمد خان مشغول شود و دو هزار نفر از ابواب جمعى خود به مدد حسين قلى خان به بادكوبه روانه فرمايد .\r\nاز اتفاقات حسنه دو فروند كشتى از تجار حاجى ترخان كه قريب پنجاه هزار تومان از اقمشهء فرنگ داشت باد مخالف ورزيده عنان اختيار از دست سكان كشتى رفته به كنار بادكوبه رسانيد و به دست غازيان اسلام افتاد سركار شيخ الملوك بعد از استماع مهر على خان قاجار را كه در آن وقت به منصب وزارت ملاير و تويسركان منصوب بود و خان مختارش مىناميدند به ضبط آن اموال روانه فرمود و خود به آهستگى اردو را كوچ داده روانهء ولايت قبه شدند و خان مختار به بادكوبه رسيده به انواع مختلف آن اموال را از دست كسان حسين قلى خان گرفته به اردوى شيخ الملوك رسانيد و در اين وقت مسموع نايب السلطنهء مرحوم گرديد كه روسيه گنجه قلعهء گنجه را خالى كرده روانهء تفليس شده‌اند و جميع اعيان گنجه به اردوى مبارك آمده شرف دست‌بوسى حاصل كردند و باز خبر رسيد كه حسين خان سردار حاكم ايروان كه با آلكسندر ميرزاى والى گرجستان به سمت گرجستان حركت نموده بودند و در قراكليسا با ژنرال روس مقاتله كرده و ژنرال مزبور از او گريزان شده و به قلعهء لرى رفته در آن مكان نشسته و سردار مزبور نيز با لشكريان ابواب جمع خود در مقابل آن نشسته به تاخت و تاز محالات گرجستان اشتغال دارد و ولايت گرجستان نيز به اين سبب به هم برآمده و اغتشاش كلى روى نموده است .\r\nپس از ورود اين اخبار رأى نايب السلطنهء مرحوم بر آن قرار گرفت كه شاه مرحوم را با سردارى امير خان قاجار با هشت هزار لشكر نظام و غير نظام روانهء محال گنجه فرمايند و نظر على خان مرندى را كه هم سرتيپ فوج مرند و هم حاكم آنجا بود مأمور فرمودند كه با دو هزار نفر ابواب‌جمعى خود به قلعهء گنجه رفته نه عراده توپ را كه از لشكر روس در قلعهء گنجه مانده تعمير نموده مستقلا مستحفظ قلعهء گنجه بوده خود را در امر كوتوالى قلعه محكوم حكم احدى نداند و از قلعهء گنجه مأذون نيست به هيچ‌وجه قدم بيرون گذارد و اقرلو خان را نيز حاكم مملكت گنجه فرموده با اهالى گنجه در اردوى شاه مرحوم روان فرمودند و شاه مرحوم با امير خان سردار و لشكر ابواب‌جمعى خود از اردوى\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nنايب السلطنه بيرون آمده با ده عراده توپ روانهء گنجه شدند و نظر على خان نيز با فوج مرند روانه شده داخل گنجه گرديد .\r\nاقرلو خان ولد جواد خان نيز در ولايت مستقل شده و اردوى پادشاه مرحوم با امير خان سردار از بلدهء گنجه گذشته در رودخانهء زگم خيام اقامت را نصب فرموده متوجه امور آن سامان شدند و نايب السلطنهء مرحوم از مكانى كه سابق اردو انداخته بودند يك فرسخ كوچيده روى به طرف گنجه در صحرايى وسيع‌تر از صحراى اول فرود آمدند و براى اين كه جا و مكان تنگى ننمايد و به جهت لشكريان عراق كه با آصف الدوله مىآمدند در جنب اردوى همايون محلى مناسب تعيين فرمودند و در همين چند روز آصف الدوله با لشكر مأمور رسيدند و در محل معين رحل اقامت انداختند و چون ماه محرّم هزار و دويست و چهل و دو داخل شد براى تعزيهء جناب سيد الشهداء عليه السلام تكايا بسته علماى اعلام و مجتهدين ذوى الاحترام مثل جناب آخوند حاجى ملا احمد نراقى و جناب آخوند ملا محمد مامقانى بعد از ذكر مصيبت حضرت سيد الشهداء لشكريان منصور را به جهاد ترغيب فرموده شورى در ميان لشكر منصور مىانداختند و دسته‌دسته و فوج‌فوج لشكريان اسلام از مجلس وعظ برخاسته به خدمت نايب السلطنه آمده اظهار شوق و تعهد يورش و بىباكى را از كشته شدن و كشتن مىكردند و چون هنوز سنگرهاى لشكر منصور از طرف داوطلب تپه‌سى چندان نزديك نرفته بود كه وقت يورش رسيده باشد و هنوز از توپ‌هاى قلعه‌كوب فتور چندان در ديوار و بروج قلعه حاصل نيامده بود غازيان را به صبر و سكون اشارت مىفرمودند ، ناله و نفير از غازيان به اوج آسمان مىرسيد و چندان مىگريستند كه از اين شوق و ذوق در راه ديندارى تعجب‌ها حاصل مىشد و لشكريان روس نيز با ارامنه كه در قلعه بودند دست از جان شسته همه روزه و همه شب مشغول حفظ و خوددارى و انداختن توپ و تفنگ بودند .\r\nاز غرايب اتفاق اين‌كه روزى فوج كنگرلو در سنگر خود مشغول پيش بردن سنگر بودند و از جانب قلعگيان نيز توپ و تفنگ انداخته مىشد گلولهء توپى ميان پر به ميان سنگر انداختند و هفده نفر از سربازان را كه به نظام ايستاده بودند شربت شهادت چشانيدند و روزبه‌روز به سعى و تلاش لشكر اسلام سيبه‌ها و لشكرها پيش رفته و\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nرخنه‌ها از صدمات گلولهء توپ در ديوار بست قلعه پديد آمده و يك دو روز مانده بود امر يورش به نحو دلخواه انجام پذيرد تا آن مقام كه براى يورش بروج و ديوار بست قلعه و رخنه و راه‌هايى كه از طرف خزينه دره‌سى غازيان اسلام بلد شده بودند همه را در اردوى معلى نايب السلطنه جابه‌جا دسته به دسته فوج به فوج به لشكريان تقسيم فرموده و با ميرزاده بهرام ميرزا و به اين دعاگوى دولت شاهى از ديوار بست قلعه قسمتى معين و مرحمت شده بود و مىفرمودند كه در راه دين و دولت اول اولاد خود را مأمور به يورش خواهم كرد و علامات اعلام يورش در ميان غازيان معين شده و نردبان‌ها ترتيب يافته بود .\r\nاين دعاگوى دولت شاهى و اميرزاده بهرام ميرزا رخت نظام پوشيده و طبل احضار سرباز را زده عازم انجام خدمت مأموره بوديم كه از طرف محمد خان امير نظام آجودان‌هاى افواج حكم توقف بلكه موقوفى يورش را رساندند .\r\nاين دعاگوى دولت شاهى سرباز را به وكلا سپرده خود به منزل آمده روانهء چادر نايب السلطنهء مرحوم شده كه از چگونگى مخبر آيد . چون وارد خيمهء مباركه شد اللّه يار خان آصف الدوله را ديد كه سبب موقوف شدن عزم يورش را در حضور نايب السلطنه از ميرزا محمد على مستوفى الممالك كه در آن وقت خود را وزير مجادله و وكيل معامله مىناميد مىپرسيد و او در گفتن جواب تهاون و تكاهل مىنمود و منتظر اذن نايب السلطنهء مرحوم بود .\r\nآصف الدوله به زبان آورد كه چند نفر بنه پاى اردوى ما كه براى آذوقه بيرون رفته بودند در دماغهء عسكران كه در دو فرسخى اردوى همايون است جمعى از سوارهاى مأمورين اردوى گنجه را پريشان ديده‌اند مگر حادثه‌اى براى اردوى شاه مرحوم و امير خان سردار كه در گنجه‌اند حادث شده است ؟ چون سخن آصف الدوله به اينجا رسيد نايب السلطنه به ميرزا محمد على فرمودند كه نوشتجات شاه مرحوم را به آصف الدوله بده تا بخواند .\r\nميرزا محمد على نوشتجات شاه مرحوم را به آصف الدوله داد و اين دعاگوى دولت شاهى ملاحظه مىنمود كه آصف الدوله از خواندن اين نوشتجات مختلف اللون و\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nمتغير الاحوال مىشد .\r\nبعد از تمام شدن نوشتجات معروض نايب السلطنهء مرحوم نمود كه نبايست يورش قلعهء شوشى موقوف شود و نبايست لشكرهايى كه سنگرها را به آن نوع نزديك برده‌اند به اردو احضار شوند تا آن‌كه مجلس مصلحت منعقد شده از ماندن و كوچيدن هريك كه مصلحت شود بر وفق آن معمول آيد .\r\nنايب السلطنهء مرحوم فرمودند كه ما مشاوره كرده و مصلحت در كوچ كردن ديده‌ايم و بيان مصلحتى را كه شده بود با آصف الدوله در ميان گذاشته تقرير فرمودند و اين دعاگوى دولت شاهى استماع مىنمود . حاصل مصلحت اين است كه تحرير مىشود و چون اين دعاگوى دولت شاهى را غرض از اغراض تحرير اين تاريخ بيان اموراتى است كه خوانندگان از استماع آنها تجربه بردارند لهذا عنان قلم را از بعضى كيفيات جزئيه بازنمىكشد .\r\nفرمودند كه چون قلعهء متين گنجه در تصرّف گماشتگان ما مىباشد و در قلعهء قراباغ از لشكر روس چندان لشكرى نيست كه اين‌قدر از لشكر را كه در ركاب همايون است مشغول به امر اين‌ها نماييم و واضح است كه اگر اردوى همايون از كنار قلعهء قراباغ رو به گنجه حركت ننمايد و متوجه دفع لشكر روس نشود لشكر روس قلعهء گنجه را محاصره نموده و اهالى ممالك قراباغ و گنجه و شيروانات كه تازه ايل و رعيت اين دولت شده‌اند از اقامت ما در كنار قراباغ و عدم استخلاص محصورين گنجه و تلافى شكست اردوى گنجه و قتل سردار استنباط سستى و تهاون نموده ضعف لشكر ما ظاهر مىشود و به اين سبب به فكر مآل‌بينى افتاده احتمال كلى مىرود كه از اين صداقتى كه در خدمتگزارى دولت ايران ظاهر كرده‌اند پشيمان شده و به اموراتى كه منافى صداقت است اقدام نمايند و كار لشكريان ما كه در ميان اين جنگل و بيشهء قراباغ افتاده‌اند از جهت خلاف اهل قراباغ مختل شده آذوقه و سيورسات كه از صحرا و قراى نزديك و دور تحصيل مىشود كمياب شده در هر گوشه به رجاله و ضعفاى اردو كه بيرون مىروند دست‌درازى نمايند و اهل ولايت بلند مملكت خود مىباشند واضح است كه كار بلد و نابلد در ميان اين جنگل و بيشه چگونه خواهد بود و ظاهر است كه اگر ده روز به اردوى به اين عظمت به\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nاين نوع بگذرد پريشانى و فقر كلى حاصل خواهد آمد و زبدهء لشكر ايران همين لشكر است كه در خدمت ما مىباشد و در اردوى خاقان مغفور چندان اجتماعى نيست كه اگر كسرى به اين لشكر راه يابد جبر آن را توانند فرمود پس اقرب به صلاح دولت آن است كه راضى نشويم كه شكست‌خوردگان گنجه به اردوى همايون وارد شده لشكريان اردوى همايون را ضعف قلب و بددلى حاصل شود و واضح است كه در اين تمادى ايام كه خبر به امناى دولت روس رسيده است مدد براى لشكريان خود خواهند فرستاد و تا حال احتمال كلى دارد كه مدد ايشان رسيده باشد پس مصلحت چنان مىنمايد كه اگر به عون اللّه چشم‌زخم ديگر به لشكريان روس كه به همراهى ژنرال مده‌دوف است رسانيم هم تلاقى قتل سردار و شكست اردوى گنجه شده و هم مستحفظين قلعهء شوشى مأيوس از امداد دولت خود مىشوند و قلعهء شوشى به آسانى به تصرف خواهد آمد و اگر العياذ باللّه امر لشكر روس كه در سر گنجه مىباشند به‌طور دلخواه نگذشت امر قلعهء گنجه و شهر را مضبوط نموده تدارك زمستان و قشلاميشى اين لشكر را در ولايت گنجه كه قريب به ايروان و نخجوان است حاضر كرده و لشكر حسين خان سردار را نيز به اردوى همايون ملحق مىنماييم و اردوى خاقان مغفور را نيز از اردبيل حركت داده به جهت قشلاميشى در قشلاقات قراباغ ساكن مىنماييم و واضح است كه با اتفاق رعاياى اسلام كه ساكن اين ولايت مىباشند و كثرت لشكر نامعدود ايران لشكر روس در هر جا كه هستند يا بايد عود به تفليس نمايند يا بايد كه از بىآذوقگى و بىآرامى متفرق شده بالمره دستگير و نابود شوند .\r\nدر اين بين خبر رسيد كه خاقان مغفور از اردبيل حركت كرده در قراجه‌داغ در چمنى كه موسوم به طويله شامى است نزول اجلال فرموده و قريب به رود ارس رسيده‌اند .\r\nاللّه يار خان آصف الدوله از استماع اين فرمايشات دانست كه رأى نايب السلطنهء مرحوم به مقابله و مقاتله قرار گرفته حركت خواهند فرمود حكم به رفع و حمل خيام اردوى همايون نموده مقرر شد كه به دماغهء عسكران كه دو فرسخى اردوى همايون بود پيشخانهء اردوى همايون كشيده شود و دو فوج از لشكر نظام با هزار نفر سوار و چهار عراده توپ به چند اولى لشكر همايون مقرر شد كه اين‌قدر توقف نمايند كه جميع\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nضعفاى لشكر از ميان اين بيشه و جنگل بيرون آمد به صحراى عسكران رسند و مهدى خان قراباغى را مقرر شد كه با اهالى قراباغ و با يك هزار نفر از سواران خاصهء ركابى در پيش مهدى خان مانده به قدر امكان در تضييق قلعگيان شوشى و ضبط مملكت قراباغ خوددارى ننموده اشتغال نمايند و موكب نايب السلطنه نيز با لشكرهاى نظام و لشكرهاى عراق حركت نموده روانهء گنجه شدند و در اين كوچ جمعى از ارامنهء قراباغ از قلعهء شوشى پايين آمده خواستند كه دستبردى به بازماندگان اردو نموده باشند لشكر چنداول به ايشان برخورده جمعى از ايشان را به قتل رسانيده و بعضى را اسير نموده به خدمت نايب السلطنه آوردند و در روز سيم از كوچ كه براى اردوى همايون واقع مىشد خبر رسيد كه نظر على خان سلامتى خود را در خالى نمودن قلعهء گنجه دانسته و حكم و فرمان ولىنعمت خود را كأن لم يكن انگاشته در زمرهء متفرقات اردوى گنجهء به اردوى شاه مرحوم ملحق شده است و رعاياى شهر و محال گنجه را از اين احوالات تاب اقامت نمانده بالكليه زن و مرد كوچيده با اقرلو خان حاكم خود رو به اردوى همايون مىآيند .\r\nاز شنيدن اين اخبار نايرهء غضب نايب السلطنه در حركت آمده حكم به احضار نظر على خان فرموده عبرة للناظرين او را به الاغ وارونه سوار نموده به دست شاه گلدى نام لوطى كه از الواط قصبهء مرند و در فوج نظام سرباز بود سپردند و به هيئت‌هاى مختلف او را در اردو بازار گردانيده محبوسا به قصبهء مرند فرستاد و مصلحتى كه در كوچ كردن از قلعهء قراباغ به تصوراتى كه بر آن مصلحت چيده شده بود و مبناى آن بنا بر تصرف قلعه و شهر گنجه بود بسيار سست آمده به طرح مصلحت ديگر و انعقاد مجلس مشاوره با اهل شور پرداختند و در اين كنكاش آصف الدوله و غلامحسين خان سپهدار با سركردگان عراقى و سرتيپان و سرهنگان آذربايجان و محمد خان امير نظام و ابو الفتح خان ولد ابراهيم خليل خان قراباغى حاضر آمده و اميرزاده بهرام ميرزا و اين دعاگوى دولت شاهى را نيز به آن مجلس احضار فرمودند و بناى مصلحت را بر يكى از اين سه امر قرار گذاشتند كه هر يك راجح و اقرب به صلاح دولت باشد معمول شود :\r\nاولا ، اگر صلاح باشد توقف در مكانى مناسب كرده و حقيقت واقعه را به خاقان مغفور عرض نموده هرچه مصلحت دانند معمول دارند .\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nثانيا ، اگر عود به محاصرهء قراباغ و يورش كردن و گرفتن قلعه مصلحت باشد در همين ايام اقدام شود .\r\nثالثا ، با وجود بودن قلعهء گنجه و شهر در تصرّف روسيه پيش رفته اگر لشكر روس به عزم مقابله بيرون آمدند جنگ روبه‌رو كرده آنچه از مشية اللّه در پردهء تقدير است به ظهور آيد و اگر روسيه پاى در دامن قلعه‌دارى كشيدند آنها را محاصره نموده از اردوى خاقان مغفور و از اردوى ايروان جمعيت و امداد آورده كار را به روسيهء گنجه تنگ نموده امر ايشان را به اتمام رسانند و ظاهر و هويدا بود كه كار هريك از اين دو لشكر روس و ايران كه در گنجه جمع شده‌اند اختلال پذيرد اغراض دولتى كه به جهت آن اغراض اين جنگ و شورش واقع شده از پيش نخواهد رفت به اين معنى كه اگر در لشكر روس اختلال حاصل آيد ولايتى كه از اسلام گرفته‌اند بالمره بىمنازعه به تصرف لشكر ايران قرار خواهد گرفت و راه‌هايى را كه در سنوات سابقهء مصالحه از كوه البرز براى تردد از دشت قبچاق به گرجستان تراشيده و صاف نموده‌اند لكزيهء داغستانات به اجتماعى كه حال دارند مسدود كرده بالمرّه اين ولايات از تصرّف دولت روس بيرون خواهد آمد و اگر شكست بر لشكر ايران افتد چون زمستان نزديك است و براى قشلاق لشكر يورتى مشخص نشده و آذوقه جمع‌آورى ننموده‌اند بالمرّه بايد ولاياتى را كه به تصرف آمده گذاشته از آب ارس عبور كرده به ولايت آذربايجان عود نمايند و ليكن اهالى آن بلاد و خبرگيران اين طرف جمعيت لشكر روس را زياده از ده هزار نفر سوار و پياده و توپچى به همه جهت نمىگفتند و آصف الدوله فى الجمله پيش رفت امور نايب السلطنهء مرحوم را به اين سياق كه در اين دو ماه حاصل شده بود طالب نبود و مصلحتى كه در آن وقت صالح بود همان بود كه از اردوى خاقان مغفور لشكرى به محاصرهء قراباغ مأمور شده لشكر نايب السلطنهء مرحوم در محل مناسبى كه براى آب و علف و آذوقه تنگى حاصل نشود در مقابل سردار روس نشسته در چنين وقتى كه غلبه فى الجمله از لشكر ايران محسوس سردار روس بود اغراض دولتى را به ميان آورده به گفتگوى صلح و جنگ پرداخته از كم و كيف لشكر روس اطلاع كامل حاصل آيد و بعد از استحضار از كم و كيف اوضاع روسيه از روى بصيرت بر جنگ و صلح هريك كه مصلحت باشد اقدام شود ولى چون\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nاكثر اوقات تقديرات يزدانى موافق تدبيرات انسانى نيست آصف الدوله اظهار دليرى نموده به غير از حرف جنگ به حرف ديگر نمىپرداخت و به مصلحتى ديگر رضا نمىداد و نايب السلطنه مرحوم نيز به سبب فتح گرسى قدرى به جنگ آن طايفه جرى شده بودند و از اتهام در تهاون جنگ روس در خدمت خاقان مغفور خوف كلى داشتند لهذا تصديق اين مصلحت را نموده راضى به جنگ و رفتن به گنجه شدند .\r\nهرچند سرتيپان و سرهنگان و محمد خان امير نظام لشكر آذربايجان عرض كردن كه مصلحت توقف نمودن در محل مناسب و حركت كردن از روى استبصار است از نيش طعنهء سركردگان عراق خسته‌خاطر شده اعتنايى به حرف ايشان نشد آخرالامر ايشان را نيز به اين مقدمات متفق بر حركت گنجه و جنگ با روس نمودند .\r\nپس از حصول اين نوع اتفاق لشكرها را تقسيم فرموده آصف الدوله را با سپهدار و لشكرهاى عراق در ميمنه مقرر داشتند و سيف الملوك ميرزا را با افواج قراجه داغى و مرند و گروس و قدرى از لشكريان مازندران به ريش‌سفيدى ميرزا على كرايلى و طهماسب قلى خان لاريجانى ولد ميرزا محمد خان كه از معتقدين اين دولت بوده در ميسره با دوازده عراده توپ تعيين فرمودند و خود نايب السلطنهء مرحوم با پادشاه مرحوم لشكر قلب را به وجود مبارك مزين داشتند و ابراهيم خان بادكوبه‌اى سرتيپ را با دو هزار سوار به قراولى روانه فرمودند و فوج خاصه را كه از لشكر قلب بود به اميرزاده بهرام ميرزا سپردند و فوج افشار را با صاحب‌منصبان آن طايفه به محمد حسين ميرزا ولد ظل السلطان كه به مصاهرت نايب السلطنهء مرحوم سرافراز است سپردند و فوج مراغه را كه به سرتيپى جعفر قلى خان ولد احمد خان مقدم و سرهنگى حسين پاشاى برادرش مقرر بود به اين دعاگوى دولت سپرده در قلب قرار دادن و چنان مقرر شد كه پشت‌بند و محافظ اين دعاگوى دولت شاهى و افواج مراغهء افشاريه و محمد حسين ميرزا باشد و محافظت افواج افشاريه به فوج خاصه و اميرزاده بهرام ميرزا مقرر شد و نايب السلطنهء مرحوم و محمد شاه و فوج تبريز و همدان و غلامان تفنگچى و غلامان خاصه و پيشخدمتان و سواران زبدهء عراق و آذربايجان در عقب اين لشكر بوده به امر و نهى تمام لشكر پردازند و محمد خان امير نظام با بيست و چهار عراده توپ به توپچى باشىگرى\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nيوسف خان گرجى در قلب ايستاده مشغول خصم‌افكنى باشند .\r\nبعد از ترتيب لشكر و صدور احكام از اين منزل كوچ كرده بنه و آغروق را به ميرزا محمد خان قاجار ولد حسين قلى خان قاجار برادرزادهء خاقان مغفور سپرده رستم خان قراگوزلو را با سوارهء قراگوزلو به ريش‌سفيدى او مقرر فرمودند و از اين منزل بنهء بسيار سبكى با قورخانه به قدر احتياج برداشته روانهء سمت گنجه شدند و قريب به يك فرسخ و نيم گنجه رسيده منزل گزيدند و روز ورود به منزل مذكور لشكريان را مأمور به توقف آن مكان فرموده خود نايب السلطنه با دويست و سيصد سوار خاصه پيش رفته به ابراهيم خان بادكوبه‌اى كه با دو هزار سوار به قراولى مأمور و قريب به سه ربع فرسخ به گنجه مانده توقف داشت رسيده به تماشاى لشكر روس و استحضار از كم و كيف ايشان پرداختند .\r\nكسانى كه در پيش ابراهيم خان بودند معروض داشتند كه سواران قراول لشكر روس الان قريب به گنبدى كه شيخ نظامى در آن مدفون است و بيش از ربع فرسخ از اين مكان دور نيست ايستاده‌اند و چنان مىنمايد كه لشكر روس در همين روز از اردوى خود كه در پهلوى گنجه است فوج‌فوج بيرون آمده تا نزديك گنبد شيخ رسيده و دو سه ساعت توقف كرده‌اند اندك زمانى است كه عود به اردوى خود كرده‌اند .\r\nابراهيم خان بادكوبه‌اى سرتيپ منكر اين عرايض شده عرض مىنمود كه هرگز لشكر روس را قدرت مقاتله و مقابلهء روبه‌رو نيست و مىگفت كه همهء خوف من اين است كه لشكر روس پاى به ميدان مقاتله نگذاشته خود را در كوچه باغات محفوظ نموده به آن جهت كار بر ما دشوار گردد و يك دو نفر از سواران قراول كه با اين دعاگوى دولت آشنايى داشتند و از مردمان كار ديده بودند به اين دعاگوى دولت در خفيه گفتند كه امروز لشكر روس از قرارى كه ملاحظه كرديم قريب به بيست هزار نفر سواره و پياده مىباشند و قريب به سى عراده توپ دارند و بىاحتياط تا قرب گنبد شيخ آمده جا و مكان براى جنگ تعيين نموده فى الجمله پناهى هم براى صالدات خود ساخته قدرى صالدات و سوار و توپ در آنجا گذاشته عود كردند .\r\nدر همين بين به نايب السلطنهء مرحوم عرض شد كه جمعى از صالدات سه روز قبل از\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاين به كمك ژنرال مده‌دوف از تفليس رسيده‌اند و چنان مذكور است كه ژنرال يرملوف از سردارى معزول و ژنرال بسقويچ به جاى او منصوب شده به تفليس آمده است و احتمال دارد كه سردار جديد با همين صالدات كه سه روز قبل آمده‌اند به اين اردو وارد شده باشد در اين بين قراولان لشكر نايب السلطنه به گنبد شيخ نظامى بسيار نزديك شده به قراولان روس چنان قريب شدند كه احتمال كلى به دستبرد و نزاع داده مىشد . اين خبر به اردوى روس رسيده فىالفور اثر گرد و غبار حركت لشكر در اردوى روس پيدا شد ، چون زياده از يك ساعت به غروب آفتاب نمانده بود نايب السلطنهء مرحوم مقرر داشتند كه قراولان جلو كشيده مراجعت و كار جنگ را به فردا اندازند .\r\nاز مشاهدهء اين اوضاع فىالجمله احتياط در امر جنگ براى نايب السلطنه مرحوم حاصل شد و اين دعاگوى دولت شاهى نيز مقدماتى را كه شنيده بود معروض خدمت نايب السلطنه مرحوم كرد ، نايب السلطنهء مرحوم حكم به توقف و تيقظ سواران قراول و ابراهيم خان در همان مكان كرده مراجعت به اردوى همايون فرمود و در همين شب كه شب سيزدهم ماه صفر بود به جهت احتياطى كه داشتند لشكر همايون را كه جريده و سباى تا به اين مكان آمده بودند و بنهء بسيار كمى همراه بود مقرر شد كه به طرف سينه‌كشى كه در پهلوى لشكر همايون واقع بود لشكريان فوج‌فوج به آنجا رفته تغييرى در مكان لشكر حاصل آيد تا لوازم احتياط مرعى شده باشد و مادهء احتياط آن‌كه در جنگ‌هاى سابق كه با دولت روس داشتند سركردگان روس به ملاحظهء بىنظامى لشكر ايران بعضى اوقات با فوجى از لشكر نظام خود شب بر سر اردوى ايرانى رانده به انداختن توپ و تفنگ دست گشوده لشكر ايران خودبه‌خود به هم برمىآمدند چنان‌كه در مقدمهء شبيخون اصلان‌دوز و ساير اوقات كه در كتاب مآثر سلطانى به تفصيل مرقوم شده است واقع شده بود ، در اين وقت نيز به سبب بودن لشكر عراق در ميان لشكر آذربايجان و بىنظامى عراقيان سركردگان آذربايجان و غيره راه احتياط را پيش گرفته به تغيير دادن مكان لشكر مصلحت ديدند و از منزلگاه لشكر تا به سينه‌كش كوهى كه معين شده بود قريب به نيم‌فرسنگ راه بود و اكثر اين راه زراعت شلتوك و نهر آب و رودخانه و گل و لاى بود و لشكريان كه روز راه آمده بودن و در شب در چنين جايى كه به سبب\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nملاحظهء اين احتياط مأمور به اين حركت شدند در ميان لشكر و نظام عراق بعد از حركت قيامتى برپا شده‌هاى و هويى در ميان لشكر افتاده و ابر هم در هوا پيدا شده بناى بارش گذاشت در آن شب تاريك و زمين گل و هواى باران سه دفعه توپخانهء به آن عظمت از نظر مستحفظين سربازان نظام غايب شده محشرى در ميان لشكر برپا شد و تا دميدن صبح در ميان آن گل و لاى و بارش بوده و احدى را مجال يك لحظه خواب نبود و با چنين احوال رزم چنان خصمى فرداى آن روز در نظر بود خلاصه آن شب در آن صحرا تا طليعهء صبح با اين احوال بوديم و غايت آمال لشكريان آن بود كه صبح دميده شود و از اين تاريكى و باران ظلمت خلاصى حاصل آيد تا اين‌كه سفيدهء صبح دميده و لشكر متوجه امور حرب و جدال شدند .\r\n\r\nذكر رسيدن لشكر روس از دارالسلطنهء پترزبورگ به دار الملك تفليس و عزل ژنرال يرملوف و نصب بسقويچ كه به منصب ژنرال فلدت مارشالى سرافراز بود و حركت او از مملكت تفليس و از عقب اردوى ژنرال مده‌دوف رفتن\r\nچون فتنه و دوهوايى لشكر پترزبورگ به تمكين و تصديق قسطنطين پاوليچ چنان‌كه سابقا مذكور شد فرونشست و لشكريانى كه به هواخواهى قسطنطين حركت كرده بودند مقصر دولتى بودند رأى امناى دولت چنان قرار گرفت كه اين لشكريان را براى تنبيه و تعزير به سرحدات دول خارجه فرستند كه مدتى در سرحدات مانده خدمتى نمايند كه باعث رفع روسياهى شود از جملهء تقسيم سرحدات كه كرده بودند هشت هزار نفر قسمت سرحد ايران شده بود و اين لشكر در راه بودند كه اخبار برگردانيدن پرنس منچيكوف سفير دولت روس و گذشتن لشكر ايران از سرحدات به مسامع امناى دولت روس رسيد ، سردار يرملوف را كه امپراطور جديد چندان وثوق به او نداشت عزل فرمود و ژنرال بسقويچ را كه از معتمدان خاص بود به مناصب بزرگ سرافرازى داشت ، لشكرهاى حاجى ترخان و ولايت غازان و ممالك قرم و قزلر و لشكرهاى اين طرف كوه قفقاز را كه به عبارت ايرانى البرز كوه است به او سپرده و اختيار جميع لشكرى و كشورى\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nاين ممالك را كه صد و بيست هزار لشكر نظام با يكصد و بيست عراده توپ بود تفويض نموده مأمور به دفع حادثهء لشكر ايران و مختار به جنگ و صلح از طرف خود نمودند و ژنرال بسقويچ به تعجيل راهى شده وارد دار الملك تفليس شد و هشت هزار صالدات مأمور نيز در آن چند روز وارد تفليس شده بودند و در اين ايام نيز از مستحفظين لشكر روس كه در سرحدات بودند و به حكم يرملوف به تفليس آمده بودند قريب به ده هزار نفر سواره و پياده حاضر بود و ژنرال مده‌دوف در سه منزلى تفليس در مقابل شاه مرحوم و امير خان سردار چادر زده نشسته بود در اين بين ژنرال بسقويچ انعقاد مجلس مشورت و مصلحت داده مصلحت‌گزاران امناى دولت روس كه در تفليس بودند چنان مصلحت ديدند كه همين‌قدر از لشكر را كه حاضر و آماده شده است و قريب به هجده هزار نفر مىباشند ژنرال بسقويچ برداشته التفات به طرف لشكرهاى ايران كه از طرف ايروان آمده‌اند و به لشكرهايى كه از طرف شيروانات متوجه‌اند ننموده و همين مايه و استعداد را متوجه دفع اردوى ايرانى كه در گنجه است نموده به استخلاص محصورين قلعهء شوشى پردازد .\r\nژنرال بسقويچ رأى امنا را صواب شمرده حكم به حركت اردوى ژنرال مده‌دوف نمود كه به طرف گنجه روان شوند و خود نيز با لشكرهايى كه از پترزبورگ رسيده بودند با بقيهء لشكر تفليس با بيست و چهار عراده توپ از تفليس بيرون آمده از عقب اردوى ژنرال مده‌دوف روان شد .\r\n\r\nرسيدن ژنرال مده‌دوف به گنجه و شكست اردوى ايرانى و تصرف نمودن لشكر روس قلعهء گنجه را و ملحق شدن ژنرال بسقويچ به اردوى ژنرال مده‌دوف\r\nچون به حكم ژنرال بسقويچ اردوى لشكر روس كه در سه منزلى تفليس نصب خيام اقامت نموده بودند رحل اقامت را بسته حركت نموده به سردارى ژنرال مده‌دوف به طرف گنجه روان شدند و اخبارات ايشان را طايفهء شمس الدينلو قزاق كه از چادرنشينان مملكت گنجه و ولايت گرجستان مىباشند به سمع امير خان سردار و به عرض شاه\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nمرحوم رسانيدند و چنان وانمودند كه جمعى از ارامنه و گرجيان ولايت تفليس را امناى دولت روس كه در تفليس نشسته‌اند ملبس به لباس صالداتى روانهء ميدان رزم نموده‌اند و چون طوايف تراكمهء آن بلاد ظاهرا بسيار صادق و بىدروغ و شيطنت مىنمايند از سخنان ايشان كه به عنوان خبرگيرى مىرفتند و مىآمدند رسيدن اين لشكر را امير خان سردار از قبيل صيد را چون اجل آيد سوى صياد رود شمرد و چون سردار مزبور در رسيدن به اردوى قراباغى در اول مأموريت در خدمت نايب السلطنهء مرحوم فىالجمله متهم به تهاون و جبن شده بود در اين مأموريت به طرف گنجه نيز خدمتى ظاهر نكرده بود بدون تأمل و بدون تحقيق از حقيقت احوال خصم زبردست عزم رزم را جزم نموده به تهيه و تدارك جنگ مشغول شد و پادشاه مرحوم نيز به مقتضاى شجاعت فطرى اختيار رزم فرموده اردوى مبارك را حركت دادند و بنه و آغروق و بىدست‌وپاى لشكر را در اردو گذاشته و به ترتيب ميمنه و ميسره پرداخته پادشاه مرحوم با سردار در قلب قرار گرفته در كمال بىپروايى روانه شدند و رزم لشكر روس در نظرها چنان سهل و آسان نموده شده بود كه اكثر بزرگان ايرانى چنان احتمال مىدادند كه به محض ملاحظه نمودن لشكر روس سواد لشكر ايران را متفرق خواهند شد و از آن طرف نيز ژنرال مده‌دوف و ساير لشكريان روس از شنيدن جنگ لشكر ايران با لشكر روس در محال گرسى و گرفتار شدن جميع لشكر ايشان به نحوى كه مذكور شد مخوف شده بودند و به هيچ‌گونه پا از جادهء احتياط بيرون نمىگذاشتند و با احتياط تمام حركت مىنمودند .\r\nچون قراول هر دو لشكر در صحراى زگم و شمكور به هم رسيد جمعى از سوار قزاق را كه به قراولى لشكر روس مىآمدند قراولان لشكر پادشاه مرحوم از هم شكسته و ريخته و چند سر بريده به خدمت پادشاه مرحوم و امير خان سردار آوردند و ژنرال مده‌دوف سردار روس احتياط خود را بيشتر نموده به سبب ملاحظه‌اى كه در زمين مصافگاه نموده بود از راه آب رودخانه و سيلى كه در آن سرزمين سابقا جارى شده و گود شده بود و در كنارهء لشكر ايران واقع شده بود دو هزار نفر صالدات و چهار عراده توپ از آن محل روان نمود كه غفلتا بعد از رسيدن به محاذات لشكر ايرانى از كنار لشكر بيرون آمده لشكر ايران را به انداختن توپ و تفنگ متزلزل نمايند و ژنرال مده‌دوف خود\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nرا با ساير لشكر به احتياط تمام به مقابلهء شاه مرحوم پرداخته و امير خان سردار غافل از اين منصوبه با همان لشكر روبه‌رو شده به‌انداختن توپ و تفنگ مشغولى داشتند و سوارهاى لشكر ايرانى به همان قاعدهء بىنظاى دارند سربه‌سر جمعى از سواران لشكر روس كه از ارامنه و اهل ولايت گرجستان به همراهى لشكر روس آمده بودند و سردار روس ايشان را داخل در لشكر نظام نكرده بود در كنارى ايستاده بودند . اسب انداخته ايشان را از پيش برداشتند و سرباز توپخانه كه در قلب لشكر در خدمت شاه مرحوم و سردار ايستاده بودند آغاز انداختن توپ و توپچيان زبردست به قانون نظام آنا فآنا توپخانه را پيش مىكشيدند و سرباز نظام از عقب توپخانه حركت نموده پيش مىرفتند و از آن طرف نيز لشكر روس به‌انداختن توپ‌هاى آتش‌فشان اشتغال داشتند و سردار روس همه‌جا خوددارى كرده لشكر ايران را روى به آن آب‌كنى كه دو هزار لشكر چنان كه سابقا مذكور شد مأمور و مخفى نموده بود مىكشيد و چنان خود را مىنمود كه گويا احتياطى دارد يا پريشانى از صدمات لشكر ايران براى او حاصل شده تا آن‌كه صالدات مأمور طرف رودخانه و آب‌كنى نزديك به قلب لشكر ايران آمده است به‌انداختن توپ و تفنگ گشادند و امير خان سردار بعد از ملاحظهء اين حال جمعى از سرباز و سواره را برداشته روانهء دفع اين غائله مىشود و سردار روس به هيأت اجتماعى لشكر نظام را حركت داده روى به قلب لشكر ايران كه محل و مقر پادشاه مرحوم بود مىآرند و رأى پادشاه مرحوم چنان قرار مىگيرد كه خود به نفس نفيس پياده شده با سرباز نظام و توپخانه كه همراه داشت متوكلا على اللّه ميان لشكر روس يورش برند .\r\nچون تقدير خداوند جهان در هر حال بر استعلاء و استقامت امر پادشاه مرحوم مادام الحياة قرار گرفته بود و اگر بر چنين امرى در چنين حال اقدام مىفرمودند بىشائبهء خطر نبود لهذا جمعى از دولت‌خواهان كه در خدمت پادشاه مرحوم بودند و پريشانى لشكر ايران را به رأى العين مشاهده كردند در مقام عرض و استدعا برآمده به اصرار تمام پادشاه مرحوم را از اين خيال مانع مىآمدند و در اين بين ملاحظه شد لشكريانى را كه امير خان سردار براى رفع و دفع لشكرى كه از آب‌كنى و كمين‌گاه بيرون آمده بودند برده بود به هم برآمده تاب صدمات لشكر روس را نياورده بالمرّه از هم پاشيده و علم‌هايى كه\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nدر خدمت سردار علمداران برافراشته بودند سرنگون شده لشكريان راه گريز گرفته راه گنجه و قراباغ را پيش گرفتند و از مشاهدهء اين حال ژنرال مده‌دوف لشكريان روس را كه حكم به سكون نموده بود حكم به حركت داده روى به قلب لشكر ايران آورد و از گرد لشكر و دود توپ و تفنگ چشم بينندگان خيرگى پذيرفت .\r\nهرچند شاه مرحوم خواستند كه جلوگيرى لشكريان را نمايند مقدور و ممكن نشد و در همين بين خبر رسيد كه دو نفر سوار قزاق در ميان مغلوبه به امير خان سردار رسيده و امير خان سردار از فرار لشكريان بر خود عار فرار قرار نداده و در ميان جنگ گاه تن به قضا داده ايستاده بوده است كه قزاقان مزبور رسيده طپانچه بر پهلوى سردار مزبور مىزنند و سردار كه مردى عظيم‌الجثه بود از اسب درغلطيده و انجام حال او معلوم نيست .\r\nبعد از استماع اين خبر چند نفر از معتمدين نايب السلطنهء مرحوم كه به حفظ و حراست وجود پادشاه مرحوم مأمور بودند و رشتهء كار را از هم گسسته ديدند پادشاه مرحوم را از اين تلاش بىفايده مانع آمده توپخانه را با قدرى از سرباز كه باقىمانده بود برداشته به طرف گنجه در حركت آمدند و در اين مصاف دو عراده توپ از لشكريان در رزمگاه ماند و قريب به هزار و پانصد نفر اسير و مقتول شدند و معتمدين و مخصوصان امير خان سردار نيز كه همراه بودند . . . « 1 »\r\n\r\nذكر مصاف لشكر نايب السلطنهء مرحوم با ژنرال بسقويچ در موضعى كه موسوم بود به گنبد شيخ نظامى از ولايت گنجه و مراجعت از آنجا و گذشتن از آب ارس\r\nچون صبح سيزدهم ماه صفر طالع شد و لشكر ايران را خلاصى از آن گل و لاى و ظلمت شب حاصل آمد و آفتاب طالع گرديد آتش‌ها روشن كرده به خشك كردن اثواب خود مشغولى نموده و آلات حرب را مثل تفنگ‌ها و شمشيرها و نيزه‌ها كه از صدمهء باران شب فاسد شده بودند فىالجمله به اصلاح آوردند و به ترتيب و آيينى كه مذكور شد ميمنه و ميسره و قلب آراسته شده و لشكرهاى نظام منتظم آمده مستعد حرب ايستادند\r\n\r\n\r\n","description":"","footnote":"\r\n( 1 ) . واضح است كه از اينجا چيزى افتاده اما چقدر معلوم نشد ، هر دو نسخه به همين شكل است .\r\n","page_name":" 57 ","page_number":57},
  {"content":"\r\n\r\nو از آن طرف نيز ژنرال بسقويچ سردار روس از اردوى خود با لشكرهاى نظام از سواره و پياده دسته‌دسته فوج‌فوج در حركت آمده مرئى و مشهود نايب السلطنه و ساير لشكر مىشدند و محقق شد كه قريب به بيست هزار لشكر مستعد در پيش سردار روس موجود مىباشد و لشكر ايران نيز در اين روز كه در ميدان رزم ايستاده بودند قريب به سى و پنج هزار از نظام و غير نظام بودند ، لشكريان روس به آهستگى پيش آمد ، در پناه سنگرها و گودال‌ها و جاهاى پستى كه توپ‌گير نبود و مهندسين ايشان دو سه روز پيش تعيين كرده بودند ايستادند و قدرى از سوار نظام و غيرنظام آنها در مقابل ميسرهء لشكر ايران در صحرا ايستاده بود .\r\nدر مقابل ميمنهء لشكر ايران از ميسرهء لشكر روس كسى نبود و چنان اتفاق افتاده بود كه جميع توپخانهء لشكر روس و صالدات نظام ايشان در مقابل قلب لشكر ايران ايستاده بودند و سرپنجهء علم به صورت شير و خورشيد كه به نشان پادشاه ايران منقش است در بالاى سر نايب السلطنه و شاه مرحوم افراخته شده بود و به حفظ آن اعلام محمد امين خان قاجار سركشيكچى باشى ولد محمد حسن خان قاجار با غلام پيشخدمتان و غلام تفنگچيان و غلامان خاصه مأمور بودند و به محافظت وجود نايب السلطنه و شاه مرحوم اشتغال مىنمودند و در قلب جاى داشتند به سردار روس محقق شده بود كه جحا و مقرّ نايب السلطنهء مرحوم در زير آن علم‌هاى معين است و به اين جهت جميع قوهء خود را از توپخانه و صدالدات متوجه دفع و رفع آن اعلام كرده منتظر فرصت ايستاده بود . در اين وقت معلوم شد كه لشكر روس از محل و مقامىكه معين و مشخص كرده ايستاده‌اند پا پيشتر نخواهند گذاشت و لشكر ايران نيز كه صفوف خود را آراسته و نظام خود را بسته و ايستاده‌اند يا بايد بر سر لشكر روس روند يا بايد از مقام خود حركت ننموده منتظر باشند تا از لشكر روس چه خواهد ظاهر شد و احتمال كلى مىرفت كه اگر ده روز هم از شكر ايران اقدام به مصاف نشود از لشكر روس حركتى واقع نگردد .\r\nبنابراين حكم از نايب السلطنه به حركت لشكرها بر سر لشكر روس صادر شد و لشكرهاى نظام به نواختن طبل‌هاى بزرگ و شيپورهاى جنگ و توپخانهء مباركه نيز به نواختن شيپور حركت در حركت آمده و صداى نقاره و كرنا و دهل از لشكرهاى بىنظام\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nبرخاسته به آهستگى روى به لشكر روس در حركت آمدند و از توپخانهء مباركه كه در قلب بود دوازده عراده توپ كه در پيش روى فوج نظام مراغه حركت مىكرد و حفظ آن موكول به اين دعاگوى دولت و فوج مراغه بود قريب به توپ‌رس لشكر روس رسيده و توپ‌هاى ميمنه و ميسره نيز نزديك رسيده و دوازده عراده توپ بزرگ ديگر در خدمت نايب السلطنه و شاه مرحوم با محمد خان امير نظام و ساير افواج نظام ايستاده بود مقرر شده بود كه تا اذن از نايب السلطنهء مرحوم نرسد از هيچ‌جا دست به استعمال آلات حرب نگشايند .\r\nدر اين وقت كه لشكر طرفين اين‌قدر نزديك به هم رسيدند و از طرف لشكر روس اصلا حركتى و اضطرابى مشهود نمىشد حكم از طرف نايب السلطنهء مرحوم صادر شد كه از توپخانهء مباركه از همه‌جا به انداختن توپ غلغله در ميدان مصاف اندازند و به يك دفعه از اطراف توپچيان آتش‌فشان دست به انداختن توپ گشايند و از طرف ميسره لشكر ايران ميرزا على كرايلى با سوارهايى كه داشت هجوم بر سواران ميمنهء لشكر روس نموده سوار نظام و بىنظام ايشان را بالكليه از هم پاشيده از پيش برداشت و از طرف لشكر روس نيز به يك دفعه توپخانهء خود را آتش داده همه‌جا اعلام مباركه را كه بر بالاى سر نايب السلطنهء مرحوم افراشته شده بود هدف گلولهء توپ ساختند و همهء همت را بدان مصروف داشتند كه لشكرى را كه در ظل رايت نايب السلطنه و شاه مرحوم است از محل خود زايل نمايند و در اين بين حكم نايب السلطنه به توپخانهء مباركه و به اين دعاگوى دولت شاهى رسيد كه توپخانه را پيش كشيده به قدر ساچمه‌رس به لشكر روس رسانند و نظام سرباز توپخانه را در ساچمه‌رس گذاشته به شليك تفنگ دست گشوده به نيزه پيچ به سنگر مقابل لشكر روس ريخته به دفع خصم و كشش و كوشش اقدام نمايند .\r\nاين دعاگوى دولت با صاحب‌منصبان لشكر نظام از اسب‌ها پياده شده به مأموريت خود اقدام نموده همه‌جا توپخانه را كشيده و فوج افشار و فوج خاصه نيز كه پشت‌بند هم بودند در حركت آمده گرد و غبار و دود توپ و تفنگ و ريختن گلوله و ساچمهء توپ به قدر يك ساعت چنان شد كه گوش‌ها و چشم‌ها از كار ماند .\r\nاين دعاگوى دولت شاهى وقتى كه خبردار شد و مشاهده نمود ديد كه سرباز از\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nگلوله‌رس و ساچمه‌رس توپ گذشته به انداختن تفنگ مشغول و دست و گريبان با صالدات شده‌اند و گلوله‌هاى توپخانهء روس از بالاى سر اين توپخانه و سرباز كه در پيش اين دعاگوى دولت است گذشته با افواج خاصه و سوارهاى قلب مىرسد و چون نايب السلطنهء مرحوم اين نوع سختى جدال را ملاحظه فرمود و دانست كه در مقابل لشكر آصف الدوله لشكرى از لشكريان روس نيست و قلب به مدد لشكر ميمنه احتياج دارد از آصف الدوله استمداد نمود . آصف الدوله تهاون در آمدن كرده خود نايب السلطنه به نفس نفيس به آوردن كمك و مدد متوجه ميمنه مىشوند و شاه مرحوم را با محمد خان امير نظام در جاى خود در قلب مىگذارند .\r\nبعد از رفتن نايب السلطنه به طرف ميمنه لشكر روس افراط در انداختن توپ كرده نظام و سوارى كه در قلب بود به هم برآمده و فوج خاصه نيز از رساندن كمك به افواج افشار و مراغه عاجز آمده و فوج افشار كه پشت‌بند فوج مراغه بود به سبب تهاونى كه از امداد لشكر پشت‌بند خود ملاحظه نمودند تهاون از امداد فوج مراغه و توپخانه نموده پا پس كشيدند و سرداران روس كه اين احوال را در لشكريان پشت‌بند و كمك ملاحظه كردند فوج ديگر از صالدات را به امداد فوجى كه در پيش روى فوج مراغه و توپخانه بود روانه كرده و به گرفتن توپخانه و استيصال فوج نظام مراغه مأمور نمودند و قريب به دو هزار نفر از لشكر روس به يك دفعه دست به دهن‌ها زده و به عبارت خود ارّاى كشيده به ميان نظام مراغه ريختند و در همين بين سوارى به جعفر قلى خان سرتيپ رسيده بازوى او را به ضرب شمشير مجروح كرد و گلولهء تفنگى در زير پستان حسين پاشاى سرهنگ مراغه‌اى رسيده درغلطيد و صالدات روس هجوم بر سر علمدار فوج مراغه نموده جمعى كثير از طرفين مقتول آمد .\r\nصاحب‌منصبى كه به حفظ اين دعاگوى دولت شاهى مشغول بود معلوم نمود كه لشكرهاى پشت‌بند پا از مدد پس كشيده بلكه بسيار پس نشسته‌اند و با اين فوج قليل اين سعى و كوشش بىفايده مىنمايد و شش عراده توپ را نيز از دوازده عراده توپ كه همراه بود توپچيان دلم بردان كرده يعنى حلقهء توپ را به حلقهء ديگر انداخته بسيار پس كشيده‌اند و شش عرادهء ديگر را هم در كارند كه پس بكشند و اگر توپخانه برود اين فوج\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nبالكليه اسير و مفقود خواهند شد .\r\nاين دعاگوى دولت شاهى به عقب ملاحظه نموده ديد كه گرد لشكر رو به قراباغ خوابيده و نصف توپخانه فرار كرده و نصف ديگ در كار فرارند و اسب خاصهء اين دعاگوى دولت را نيز جلودار سوار شده و فرار كرده است ، لا بد حسين پاشا را برداشته و بالاى اسب يكى از صاحب‌منصبان گذاشته كلمهء العود احمد و عليكم بالجماعة را بر زبان رانده با بقيهء فوج كه زياده از چهارصد نفر باقى نمانده بود به جنگ گريز مشغولى كرده خود را به توپخانه رسانيد و صالدات و صاحب‌منصبان روس پاى به تعاقب دراز كردند و اگر سوار لشكر روس را سوار ميسرهء ايرانى منهزم نساخته بود و در اين حالت مستعد كار بودند يك نفر سرباز پيادهء ايرانى از آن معركه خلاص نمىشد .\r\nبارى اين دعاگوى دولت با سرباز به توپخانه رسيد و توپخانه با اين‌كه در كار فرار بودند چون صالدات روس بسيار نزديك رسيده و خيرگى مىكردند توپ‌ها را فىالجمله اقامت داده به طرف لشكر روس چند توپ ساچمه انداخته شد و اندكى جلوگيرى از صالدات فاصلهء كمى به هم رسانده پاى به گريز نهادند و دو عراده توپ در ميدان جنگ مانده و ساير توپخانه به سلامت بيرون رفتند و در اين بين نايب السلطنهء مرحوم مىبينند كه اسب‌سوارى اين دعاگوى دولت را جلودار سوار شده و مىبرد ، بيست نفر غلام تفنگچى را با يك رأس اسب يدك مأمور مىفرمايند كه آمده اين دعاگوى دولت را زنده يا مرده در هر جا به خدمت نايب السلطنهء مرحوم رسانند .\r\nخلاصه آن‌كه اسب يدك به اين دعاگوى دولت رسيده روانه شده شاه مرحوم را در بالاى بلندى ديد كه با جمعى از سواران ايستاده‌اند ، غرض از توقف را پرسيد فرمودند كار جنگ به هر نوع كه گذشت گذشت و ليكن از نايب السلطنه خبرى ظاهر نيست و به انتظار خبر او ايستاده‌ام و از آن بلندى ملاحظه مىشد كه با لشكر ايرانى كه فرار كرده‌اند لشكر روس چه سلوك مىنمايند و تأسف و تحسر به جايى نمىرسيد و در اين توقف قريب به دويست سيصد نفر از لشكر متفرقه جمع آمده بودند و جمعى از سواران لشكر روس با چهار عراده توپ كه مأمور بودند كه نگذارند در هيچ‌جا اجتماعى حاصل آيد و هر جا اجتماعى ملاحظه نمايند متفرق سازند رسيده دست به‌انداختن توپ گشودند و\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nشاه مرحوم از بلندى سرازير شده و ايستادن را بىفايده ديده روانهء طرف اردو و آغروق شدند و در همين بين نايب السلطنه و شاهزاده بهرام ميرزا نيز كه به طرف بنه و آغروق مىرفتند ظاهر شده از خبر سلامتى يكديگر مسرور شدند و از آنجا روانهء اردوى بزرگ شده قريب به دو ساعت از روز مانده بود كه به اردو رسيدند .\r\nاردو چه اردو ، ريخته و پاشيده ، ضعفا و اقويا همه گريخته همه كس به هول جان افتاده ميرزا محمد خان قاجار و رستم خان قراگوزلو با صد و پنجاه سوار لكنته مانده منتظر ورود نايب السلطنه مىباشند .\r\nنايب السلطنهء مرحوم كه اردو را به آن هيأت ديده و لشكر را به اين احوال مشاهده فرموده دانستند كه ماندن در اردو و اجتماع متفرقه ممكن و مقدور نيست . در اين بين آصف الدوله با غلام حسين خان سپهدار با جمعى از سوارهاى عراقى پيدا شدند و واضح بود كه به جز گذشتن و گذاشتن چاره نيست لهذا قورخانهء عظيمى را كه در اردوى همايون بود آتش زده و در همين بين سواران تعاقب‌چى لشكر روسى با چهار عراده توپ رسيده از ديدن دود قورخانه و صداى او دانستند كه كسى در اردو اقامت نخواهد نمود جرى شده دست به انداختن توپ گشاده قريب به اردو رسيدند و نايب السلطنهء مرحوم اردو را خالى كرده و از چادر و تجير آنچه مقدور بود آتش زده به عزم گذشتن از آب ارس روانه شدند و حادثه‌اى كه در بين راه حادث شد همين بود كه دو عراده توپ در ميان گل و لاى مانده بود .\r\nنايب السلطنهء مرحوم اقرلو خان را با محمد حسين خان قراغانى و جمعى سوار گذاشته بودند كه توپ‌ها را از گل و لاى درآورده به اردو رسانند ، شب جمعى از ارامنهء قراباغ بر سر ايشان ريخته اقرلو خان را اسير كرده با توپ‌هايى كه مانده بود به خدمت سردار روس بردند و نايب السلطنهء مرحوم و پادشاه مرحوم با اميرزادگان ركاب و اللّه يار خان آصف الدوله و غلام حسين خان سپهدار و جميع توپخانه سواى چهار عراده توپ از ارس گذشته در پيش تپه‌اى كه موسوم به تپهء بهرام‌لو بود و از محال قراجه داغ است به نصب خيام اقامت فرموده به جمع‌آورى لشكرهاى متفرقه قيام و اقدام فرموده حقيقت احوال را به خاقان مغفور عرضه داشت نمودند و سرداران و سركردگان و سرتيپان هريك كه به\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nتفاريق جمع مىآمدند يكديگر را متهم به تقصير و تهاون نموده زبان به طعن و تعرض هم مىگشودند و در اين مصاف قريب به چهار هزار نفر مقتول و چهار پنج هزار نفر اسير و دستگير شدند .\r\nاز غرايب اتفاق آن‌كه قريب به هزار و پانصد نفر از جانبازان لشكر عراقى كه در روز جنگ در ميمنه پيش آصف الدوله بودند در بالاى بلندى ايستاده فارغ البال مشغول به تماشاى رزمگاه بودند ، بعد از آن‌كه ديدند كه شكست در لشكر ايران افتاد خواستند كه از كوهى از پايين گنجه و نخجوان است صعود نموده بىدغدغهء خاطر به نخجوان روند سردار روس از اين حال مستحضر شده ايشان را محاصره نمود و بعد از جنگ و تلاش آذوقهء ايشان تمام شده تفنگ‌ها را ريخته بالمره اسير و دستگير شدند ، ذلك تقدير العزيز العليم .\r\n\r\nذكر وقايعى كه از براى لشكرهايى كه در آن طرف آب كر بودند واقع شد و احوال لشكر ايران و حسين خان سردار\r\nچنان‌كه سابقا مرقوم كلك بيان گرديد شيخ الملوك مأمور بود كه به قبه رفته قصبهء قوديال را از لشكر روس بازستاند . شيخ الملوك تا نزديك قوديال رفته در موضعى كه موسوم بود به بلبله كه قريب به يك فرسنگى قصبهء قوديال مىباشد رسيده و لشكرگاه ساخته بود و به صلاح و صواب‌ديد ريش‌سفيدان محال قبه و سلطان احمد خان قبه‌اى در كار بودند كه قصبهء قوديال را محاصره نمايند و به ساختن اسباب محاصره و اوضاع مقاتله اشتغال داشتند و در حقيقت قريب به ده هزار لشكر از نظام و غير نظام و توپخانه مستعد همراه ايشان بود و حسين قلى خان بادكوبه‌اى نيز به امر محاصرهء قلعه بادكوبه كمايجب و ينبغى مشغول بود و قريب هزار نفر از لكزيهء داغستانات را خوانين مأمورهء آنجا جمع‌آورى كرده مشغول به دفع روسيهء در بند و آن طرف شده بودند و حسين خان شكى و مصطفى خان شيروانى در شكى و شيروان به فراغت هرچه تمام‌تر تكيه بر چاربالش حكومت داده مشغول حكمرانى شده بودند غافل از اين‌كه از پردهء غيب چه به ظهور خواهد رسيد و ذاهل از اين‌كه اين استقلال و استبداد پرتوى است از شعاع\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nديگرى بلكه هريك خود را در امر خود مستقل ديده خود را سبب و علت تامه مىپنداشتند كه خبر شكست اردوى گنجه و گذشتن آن لشكر از آب ارس به ايشان رسيد ، اولا شيخ الملوك طبل رحيل كوبيده بلاجهت و سبب دست از محاصرهء قوديال كشيده تا كنار آب كر و جسر معبر جواد در هيچ‌جا قرار و آرام نگرفته و اكثر چادرهاى پوش و تجير كه از اسباب تجمل همراه بود در راه و نيم راه ريخته خود را به كنار جسر جواد رسانيد و ژنرال قبه نيز از اين عود بىمحل جرى شده با صالداتى كه همراه داشت به تعاقب اشتغال نموده مصلحت‌بينان اردوى شيخ الملوك كه اعظم ايشان حاجى محمد خان قراگوزلو بود و به نوكرى نايب السلطنه سرافرازى داشت معروض شيخ الملوك نمود كه بعد از گذشتن از آب كر بايد كفار آب توقف كرده حقيقت را به حضرت خاقان مغفور اعلام نمود تا به اذن و اجازهء ايشان حركت شود . فوج‌هاى نظام آذربايجان با سهراب خان و سليم خان در كنار آب كر در موضع‌هاى مناسب چادر كشيده و نشستند و به شيخ الملوك اعتماد نموده اردوى او را نيز قريب به اردوى خود فرود آوردند و خوانين ولايات نيز مثل حسين قلى خان بادكوبه‌اى و حسين خان شكى با بعضى اهل آن ولايت‌ها كه صراحة خيانت به دولت روس كرده بودند تاب توقف نياورده به اردوى شيخ الملوك ملحق شدند و مصطفى خان شيروانى چون مغانستان نزديك محل شيروان است و سهل المؤنه مىباشد قريب به هزار خانوار از خانه‌هاى خود را از شهر و محال شيروانات كوچانيده به اين طرف آب ارس و كر گذرانيده در محلى كه موسوم با ولتان و در لب آب كر و ارس واقع بود جاى داده و توقف نمود و جميع مملكتى كه به دست آمده بود از دست رفت سواى مغانات و طالش از محالات متصرف فيه روس كه به تصرف ايران آمده بود محالى ديگر باقى نماند و در اين بين كه ژنرال قبه به تعاقب اردوى شيخ الملوك آمد و جسر جواد نيز بريده شده بود و قراولى از لشكر ايران در آن طرف آب كر نبود غفلة در آن طرف آب با لشكر خود ظاهر شده و اردوى ايران را كه در كنار آب افتاده بودند مشاهده نموده دست به‌انداختن توپ و تفنگ گشودند و گلوله به دهن سهراب خان سرتيپ خورد و سليمان خان با افواج نظام به لب آب رفته به مدافعه مشغول شدند و شيخ الملوك خواست كه با اردوى خود كوچ نمايد هرچند حاجى محمد خان\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nعرض كرد كه خندقى مثل رودخانهء كر فيما بين واقع است مثل سليمان خان و افواج نظام در لب آب ايستاده به جنگ و جدال مشغولند به اين تعجيل كوچانيدن اردو صلاح و لايق نمىنمايد مهر على خان وزير كه خان مختارش مىناميد و اسباب از كشتىهاى حاجى ترخان و اموال رعيت بىاندازه جمع كرده بود و مىخواست اين اموال را به سلامت به ملاير برساند معروض شاهزادهء ساده‌لوح داشت كه چون حاجى محمد خان نوكر نايب السلطنهء مرحوم مىباشد و نايب السلطنه در گنجه شكست خورده حاجى محمد خان نمىخواهد كه به اين فتح و فيروزى سركار شيخ الملوك به خدمت خاقان مغفور رسيده تفوق بر امثال و اقران جويند .\r\nشاهزاده اين كلمه را از او باور كرده تغير بسيار به حاجى محمد خان كه مردى پير و ريش‌سفيد بود نموده چوب و فلك خواسته آن پيرمرد ريش‌سفيد را چندان چوب‌كارى كردند كه از كار رفته و بيهوش افتاده و ريش‌سفيدش را نيز به مقراض قهر بريدند ، سرباز نظام و سليم خان و سهراب خان را همچنان در ميان جنگ گذاشته كوچ نمودند و حاجى محمد خان بيچاره نيز بسترى شده وفات يافت .\r\nچون سخن بدينجا رسيد و از اين نوع شكست‌ها كه در لشكر اسلام پيدا شده بود ذكر كرده آمد و دور نيست كه براى خوانندگان ملالتى حاصل شود به حكايتى از شيخ الملوك در اين موقع رفع ملالتى حاصل مىنماييم ، اگرچه دخل به سياق تاريخ نداشت و ليكن براى رفع ملال حكايتى از ساده‌لوحى شاهزاده بىاختيار به تحرير آمد .\r\n\r\nحكايت\r\nميرزا نعمت الله بروجردى مردى بود شياد و ادعاى كيمياسازى مىنمود و خود را صاحب تسخير مىناميد و در محافل شاهزادگان و مجالس بزرگان چنان‌كه معهود است گاه‌گاهى به جهت تماشا و آوردن پرى و جن و اين نوع ملاعبات راه داشت ، وقتى به ملاير آمده و يك دو مجلس به خدمت شيخ الملوك رسيده بود شاهزاده را بسيار ساده‌لوح ديد ، براى فريب شاهزاده منصوبه‌اى برانگيخت ، جهت اخذ و جر نصب شبكات حيل كرده شاهزاده را به دام آورده بعد از سركيسه و لفت و ليس چنان‌كه مذكور مىشود\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nشاهزادهء ساده‌دل را مذكور السنه و افواه گذاشته به بروجرد گريخت .\r\nمجملا در اوقات توقف ملاير هر جا كه يكى از خواص شاهزاده را مىديد يا به خدمت شاهزاده مىرسيد زبان به توصيف حسن و ملاحت و دلبرى و صباحت شاهزاده مىگشود و به عبارت مختلف هر عضوى از اعضاء شاهزاده را مىستود ، گاهى مىگفت كه چنين چشم جادووش كجاست و گاهى دست به هم ماليده قيم‌ها ياد مىنمود كه چنين ابروى كمانى نديده‌ام و زمانى مىسرود كه ريش چه ريش از ريش الب‌ارسلان خوش‌سيماتر است ، مجلسى ديگر باز مىنمود كه نمىدانم اين چه قامت رعناست يا اين چه صورت زيبا آيا به قلم مصور بىچون چه‌سان كشيده شده است ؟ بشر نيست و از جنس پرى است .\r\nبالجمله از اين نوع سخنان در مجالس و محافل مىگفت و هر وقت كه به خدمت شاهزادهء ساده‌لوح مىرسيد دو چشم خود را به رخسارهء شاهزاده دوخته چنان شخوص بصر مىكرد كه مدتى مديد مژه بر هم نمىزد و به واهمهء شاهزاده مىانداخت كه در جمال شاهزاده متحير و مبهوت است و چون خواص خدم از ميرزاى مذكور به شاهزاده اين نوع تعريفات و توصيفات را رسانيده بودند شاهزاده در مجلسى كه ميرزا نعمت اللّه بود به غمزات عين و اشارات ابرو دلربايى آغاز نهاده و تغير در صورت و تأنى در رفتار و تأمل در گفتار ظاهر مىنمود و مىخواست كه به ناز و غمزهء دلبرانه دل ميرزاى مزبور را از جاى برده علم كيميا را كه صاحبان كيميا به جز در راه محبت به راه ديگر بذل نمىنمايند از او ياد گيرد .\r\nدو سه ماهى به اين نحو با ميرزاى مزبور راه رفته در قوهء واهمهء يكديگر دخل و تصرف مىكردند و ميرزا نعمت الله بعد از مستعد ساختن ماده و دخل در واهمهء شاهزاده كردن چنان اظهار مىكرد كه مرا مأموريتى است از جايى كه بايد او را به خدمت شاهزاده عرض نمايم و ليكن از پدر و برادران شاهزاده كه سلطان ايران و حكام ممالك محروسه‌اند بيم و هراس كلى دارم و اگر از آنها نيز مطمئن شوم سرّى است كه اظهار آن خلاف رأى جميع اولاد و جميع خادمان حرم شاهزاده مىباشد . اين نوع سخنان كه به دفعات زمان از طرف ميرزاى مزبور مسموع شاهزاده مىشد در حرمت ميرزا نعمت الله\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nكوشيده و تقرّب او را آنا فآنا زايد مىنمود تا اطلاع از اين سرّ مخفى به هم رساند و ميرزا بعد از تصرف كامل در مزاج شاهزاده مشافهة اظهار نمود كه سرّى سربسته و رازى ناگشوده و مأموريتى از جايى بزرگ دارم ،\r\nبيت :\r\n مرا سرّى است اندر دل اگر گويم زبان سوزد * و گر پنهان كنم ترسم كه مغز استخوان سوزد \r\nبايد كه بعد از اطمينان تام از همه جهت چه از جان چه از مال به عرض شاهزاده رسانم . شاهزاده بعد از عهد قويم كلام اللّه قديم را به ميان آورده دست به كلام مجيد زده او را چنان‌كه مىخواست مطمئن نمود و ميرزاى مزبور بعد از اين اطمينان زبان به دعا و ثنا گشوده گفت :\r\n اى قباى پادشاهى راست بر بالاى تو * تاج شاهى را فروغ از لؤلؤ لالاى تو \r\nعجب اتفاقى افتاده :\r\n نديده‌ام به چنين شكل و صورت آدميى * مگر ز نوع بشر نيستى تو از پريى \r\nنمىدانم كلك تقدير در اين صورت چه تصوير كرده كه آن نكتهء زيبايى دلربايى حور و پرى آمده ، از طايفهء پريان كه مسخر اين دعاگوى دولت است دخترى ماه پيكرى كه از نسل پادشاه ايشان است عاشق جمال جهان‌آرايت شده مدتى است كه از عشقت بريان و از اين درد بىدرمان گريان و نالان است و هر روزه به اين مخلصت در نزاع كه تا كى درد را از طبيب پنهان دارى و مرا به نصيب خود نمىسپارى و تأملى كه از براى مخلصت هست آن است كه مىخواستم اين مطلب را به خاطر مبارك اظهار كرده اگر رضاىخاطر شريف باشد و رأى مبارك به اين مواصلت قرار گيرد به والدين آن سوختهء آتش فراق و گداختهء بوتهء اشتياق نيز اظهار كرده ايشان را راضى نموده قرارى در امر مواصلت گذاشته و به سور و سرور مشغولى حاصل آيد و واضح است كه از ابتداى آدم تا حال چنين اتفاقى نيفتاده كه از نوع پرى عاشق نوع بشر شود وانگهى پادشاهزادهء نوع پرى ، و واضح است كه بعد از اين مواصلت مملكت ايران سهل است بلكه ساير ممالك نيز ضميمهء اين مملكت شده در اين روزگار فانى سليمان ثانى بر تخت سلطنت تكيه‌ور خواهد شد و\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nنسل به نسل و اولاد به اولاد تا دامن قيامت از اتفاق آدميان و پريان اين مملكت و پادشاهى بر دوام و برقرار خواهد ماند ، بيت :\r\n دولت آن است كه بىخون دل آيد به كنار * ورنه با سعى و عمل باغ جنان اين همه نيست \r\nبعد از ترتيب اين مقدّمات و تقرير اين مزخرفات شاهزاده از ساده‌دلى قبول اين معانى را كرده تغيير در لون و رنگ شاهزاده پديد آمد لرزه و رعشه در اندامش حاصل شده از لحظات عيون و دوران جفونش ظاهر مىشد كه تير تدبير ميرزا نعمت الله بر هدف مراد كارگر آمده . در اين بين صداى غريبى ظاهر شد ، ميرزا نعمت الله به عرض شاهزاده رسانيد كه اين صعقهء معشوقه است كه در اين مجلس خلوت ايستاده است و از استماع حكايت حال خود كه معروض خدمت مىشد صيحه زده و بيهوش ايستاده است .\r\nشيخ الملوك نيز براى تثبيت امر و جذب قلب معشوقه اظهار نمود كه به نظر ما هم صورتى ظاهر و هويدا شد و غايب گرديد و به چنين بلياتى كه مشهودت مىشود افتاده‌ايم و دست به دامان ميرزا نعمت الله دراز كرده بناى عجز و التماس گذاشته طالب مواصلت معشوق شد .\r\nميرزا نعمت الله حريف را كه چنين بىاختيار ديد دانست كه كار به مدعى است ، رخصت طلبيده به عزم اين‌كه اذن از والدين معشوقه حاصل نمايد بيرون آمده به منزل خود روان شد و شاهزاده بناى خواندن ابيات عاشقانه گذاشته به احضار ميرزا نعمت الله هركس فرستاد ، ميرزا نعمت الله در منزل را بسته و مندل را كشيده و به ملازمان خود گفته بود كه اگر شاهزاده به احضار من كس فرستد بگوييدش كه كارى بزرگ دارد از مندل پا بيرون نمىگذارد و از منزل بيرون نمىآيد ، تا اربعين نگذرد و از امر معهود مستحضر نشود به خدمت نخواهد رسيد . شاهزاده پس از شنيدن جواب اظهار بىتابى و بيقرارى كرده لابد و لاعلاج تا اربعين به انتظار ميرزا نعمت الله نشست و در اين ايام اظهار بىصبرى و بيقرارى مىنمود و اكثر اوقات اين مصراع را مىخواند : يك نظر ديدم و صد تير ملامت خوردم .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nهرچند ندما و ظرفا و كسانى كه در مزاج شاهزاده دخل داشتند به لطايف الحيل استفسار از حقيقت حال مىكردند جواب شافى نمىشنيدند تا ايام اربعين به سر آمد و ميرزا نعمت الله از منزل به در آمده در خلوتى خاص به رسيدن به خدمت شاهزاده اختصاص يافت ، از خادمان حرم شاهزاده كه اعظم آنها صبيهء ميرزا محمد خان قاجار و صاحب اولاد كبار بود از وجنات احوال شاهزاده دريافته بود كه اين بىتابى و بيقرارى اثر عشق و عاشقى مىباشد و جويا بود كه اثرى از اين خبر پيدا نمايد و در چارهء آن ابواب اهتمام را گشايد . در اين وقت كه خبر شنيد كه شاهزاده را با ميرزا نعمت الله خلوتى خاص حاصل است دانست كه اگر نشانى بايد يافت به استحضار اخبار اين مجلس بايد شتافت اعتماد الملكى ايچ آقاسى باشى ميرزا محمد حسين خان را احضار كرده به وعد و وعيد او را بيم و اميد داده براى استراق سمع روانهء خلوت خاص شاهزاده‌اش نمود ، او نيز كه خود شخص نظيف و جوياى اين قسم طرايف و ظرايف بود سمعا و طاعتا گفته روانهء خبرگيرى شد ، وقتى رسيد ديد كه صداى شاهزاده مىآيد و تضرع‌كنان به دامن ميرزا نعمت الله چسبيده مىگويد اى بىمروت آخر بگو ببينم كه والدين معشوقه رضا به اين كار دادند يا مرا در آتش فراق گذاشتند آخر چه مىشد كه در اين چهل شب شبى آن پرى گذر به خوابم مىكرد يا رحم نموده به يك سخن عتابم مىكرد ، ميرزا نعمت الله مىگفت كه اى شاهزاده كارها به صبر برآيد و مستعجل به سر درآيد .\r\nاز اين نوع حكايات اعتماد الملكى شنيده به خدمت بانوى حرم نواب عاليه آمده سه گره بر پيشانى زده ايستاد ، نواب عاليه مستفسر احوال شده آنچه شنيده بود از عشق و عاشقى شاهزاده به ميان گذاشته نواب عاليه را مخبر گردانيد و نواب عاليه كه خواهر آصف الدوله و صاحب قوم و خويش بود و شيخ الملوك در امر سلطنت خويش رضاى او را هم دخيل مىدانست بعد از شنيدن اخبار با ديدهء گريان و موى پريشان به سر و سينه‌زنان تا به در خلوت خاص دويده و به سخن‌هاى ناگوار ميرزا نعمت الله را بيرون كشيده و به شيخ الملوك خطاب نموده بود كه اى بىوفا و اى بىحميت بعد از آن‌كه سى سال است در خانهء تو گيسوان را جارو و بازوان را پارو ساخته و پسران رشيد برايت آورده‌ام حال مرا از نظرانداخته و با دختر شاه‌پريان نرد عشق و محبت باخته‌اى ، به\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nاجتهاد كلثوم نه‌نه و به علم بىبى شاه زينب و به تقواى دده بزم‌آرا و بورع باجى ياسمن قسم است كه اگر دست از اين كار برندارى به بلايى گرفتارت سازم كه هيچ عقل و شعور در تو نماند ، شيخ الملوك گفته بود كه خيال مىكنى عقل و شعورى در من مانده ، شعر :\r\n آنجا كه عشق خيمه زند عقل گو برو * غوغا بود دو پادشه اندر ولايتى \r\nالقصه نواب عاليه بعد از گفت‌وشنودهاى بسيار و اصرار بىشمار مبناى سكوت خود را بر آن گذاشت كه چون از اين مواصلت نمىگذرى بارى عهد و شرط كن كه دختر شاه پريان را به عقد دائمى خود درنياورى و مثل ساير خدمتگاران متعه باشد .\r\nشيخ الملوك را هرچند اعتقاد اين بود كه پادشاه پرى قبول اين معنى را نخواهد نمود ولى براى اسكات نواب عاليه اين شرط و عهد را ظاهرا قبول نموده او را خوشحال به حرم معاودت داد .\r\nبارى ميرزا نعمت الله چون دانست كه اين كار از پردهء خفا درآمد و اين حرف در ميان مردم ظاهر شد ترسيد كه اگر امر به تأخير افتد و مبالغى كه منظور است گرفته نشود ندما و مصاحبان شاهزاده اين نقش كاذب را از لوح‌خاطر او بزدايند ، به خدمت شاهزاده رسيده عرض نمود كه والدهء معشوقه بعد از ديدن حركات ناهنجار نواب عاليه دلتنگ شده رفته شوهر خود را راضى نموده و خود نيز راضى شده است كه به غرض و عداوت نواب عاليه دختر خود را به عقد شما درآورد و در شب جمعه آينده زفاف واقع شود و به همين غرض و عداوت خواستن تداركات كلى را موقوف نموده صد مثقال عطر گل و نيم‌من عنبر سارا و دو من عود قمارى و سه هزار اشرفى يك مثقالى و سه طاقه شال عبد العظيم خانى و يك جام سه آيينهء طلا و يك جلد كلام اللّه مجيد به خط ميرزا احمد مرحوم و يك قبضه شمشير مرصع كه شگون است با يك اسب سوارى با زين و يراق طلا راضى شده است و قرار چنان گذاشته كه در باغ جنت كه جاى پريان است اطاق معينى را مفروش كرد . با افروختن شمع‌هاى كافورى و به گذاشتن لاله‌ها و مردنگىهاى بلورى و روشن ساختن مشعل‌ها باغ را رشك بهشت برين ساخته و اين اشياء را در آن اطاق چيده و رختخواب ترمهء كشميرى انداخته و بايد احدى از آدميان چه از مرد چه از زن در آن مكان و در باغ جنت نباشد و بايد كه خود سركار شيخ الملوك روز پنجشنبه به\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nحمام رفته بوى خوش استعمال نموده به خواندن عزايم اشتغال نمايند و بايد كه شال و كلاه گذاشته و كردى زرى پوشيده و چاقچور سرخ به پا كشيده و شمشير بسته يك دست در قبضهء شمشير و به يك دست ديگر شمع كافورى گرفته به روش دامادان شش ساعت از شب گذشته با ساز و دهل و نقاره و كرنا و مطربان خوش‌آهنگ با جميع امر و اعيان تا در باغ جنت آمده و از آنجا آدميان را مرخص كرده خدمتكاران پرى شاهزاده را به خلوت‌خانهء خاص خواهند رسانيد .\r\nشاهزادهء ساده‌لوح باز جميع اين معانى را قبول نموده و اوضاع و اسبابى را كه خواسته بودند تحويل ميرزا نعمت الله كرده و پانصد تومان هم به رسم انعام به او داده به وعده‌هاى جميل و به مناصب نبيل اميدوارش كرده به كارتوى و شادمانى پرداخت و مكرر به شادمانى تمام اين مصرع را مىخواند : عدو شود سبب خير اگر خدا خواهد .\r\nميرزا نعمت الله در شب موعود به باغ جنت رفته اطاق موعود را مفروش كرده و رختخواب را انداخته و متكاى پرى در ميان رختخواب گذاشته و لحاف را از بالاى متكا كشيده و درها را از ميان اطاق بسته از ارسى پايين آمده اسباب و اوضاع را كه گرفته بود برداشته به اسب مذكور سوار شده روانهء بروجرد شد و شاهزاده در ساعت معين با اساس و طمطراق تمام با امرا و اعيان در خانه تا به در باغ جنت آمده از مردم و آدميان عذر خواسته داخل باغ شد و در حرمخانهء شاهزاده نواب عاليه با ساير خدّام حرم مشغول به شيون و خودكشى بودند و آه و افغان به اوج آسمان مىرسانيدن . از اين طرف شاهزاده به تأنى تمام خيابان‌هاى باغ را پيموده متوجه حجله خانه بودند و همه جا ريش گاو گشته خيالات عجيب و غريب مىنمودند و منتظر بودند كه فوج پريان رقصان و شادان پيش‌رو آمده داماد را به منزل رسانند .\r\nهيچ آثارى از اين خيالات ظاهر نشد ، تا دم ارسى اطاق رفته به ادب تمام ايستاده سر فرود آورد و مدتى ايستاد باز هيچ اثرى از هيچ طرف ظاهر نشد ، راه پله را گرفته بالا رفتند در را بسته ديده از روزنهء در نگاه كرده رختخواب را گسترده جثه‌اى در زير لحاف به نظر آورد ، يقين نمود كه دختر شاه پريان است كه به سبب دير آمدن شاهزاده قهر كرده و در را بسته در زير لحاف رفته محل نمىگذارد ، شاهزاده مضطرب شده زبان به عجز و\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nالحاح و التماس گشاد ، به هيچ‌وجه حركتى ظاهر نمىشد شاهزاده دلتنگ شده در را از پاشنه كنده به اشتياق تمام خود را به رختخواب رسانده گفت قربانت شوم مگر عادت دختران پرى چنين مىشود ؟\r\nچون متكا پر قو بود و لحاف بالاى او كشيده شده بود به اين قوت كه شاهزاده خود را به روى لحاف انداخت متكا بالكليه به زمين چسبيد ، شاهزاده چنان خيال كرد كه دختر شاه‌پريان است و استخوانى در تن ندارد بناى چاپلوسى گذاشته و دست به زير لحاف كرده بند متكا به دست شاهزاده آمده خيال كرد كه بند شلوار است به شوق تمام لحاف را برداشته مىگفت كه اى بىمروت چرا با من حرف نمىزنى كه ناگاه چشم شاهزاده بر متكا افتاد خيال كرد پرى كه از مجردات است پريده و در ميان اطاق از چشم او غايب است زبان به اظهار شوق و اشتياق گشوده بىخودانه سخن مىگفت .\r\nدر خلال اين احوال ميرزا محمدحسين خان اعتماد الملكى كه بعد از رفتن مردم از در باغ جنت خود را به باغ‌انداخته براى خبرگيرى جهت نواب عاليه از عقب سر شاهزاده آمده بود و همهء راه ملاحظهء احوالات مىنمود ديد كه كار شاهزاده به اينجا رسيده و هنوز از ساده‌لوحى مستحضر كار نيست ، طاقت و تاب در او نمانده داخل اطاق شد ، شاهزاده كه او را ديد پرسيد كه چرا آمده‌اى ؟ معلوم است كه پريان دانسته‌اند تو در باغى از ما گريخته‌اند .\r\nميرزا محمد حسين خان زبان به دولت‌خواهى گشوده از عدم بودن اسباب و تنخواه كه مىبايست در اطاق موجود باشد شاهزاده را به مكر و تزوير ميرزا نعمت الله آگاهى داد ، شاهزاده بعد از اظهار تعجب و افكار بسيار فىالجمله احتمال به صدق گفتار ميرزا محمد حسين خان داد ، كسان پى احضار ميرزا نعمت الله فرستادند معلوم شد كه ميرزا نعمت الله در همان اول شب اسباب را برداشته به بروجرد رفته است عجب‌تر آن‌كه شاهزاده به محال ملاير غدغن نموده بود كه اين اخبار در جايى گفته نشود و اين حكايت را اين دعاگوى دولت شاهى از اكثر اهل ملايل و تويسركان و اولاد شاهزاده استماع كرده به خصوص از ميرزا محمد حسين خان ايچ آقاسى باشى .\r\nالقصه شاهزاده سرباز و سليمان خان و توپخانه را گذاشته و حاجى محمد خان را با آن\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nصورت انداخته به عزم ملحق شدن به اردوى خاقان مغفور روانهء قراجه‌داغ شدند . اما حسين خان سردار با لشكر ايروان كه در مقابل لشكر روس در لرى نشسته بود بعد از شنيدن خبر گنجه از مقابل لشكر روس برخاسته به مملكت ايروان عود نمود و آن سال نيز حاصل مملكت ايروان را به روى اندوخته‌هاى ديگر گذاشته سال را به فراغت و مدّعاى خود به پايان رسانيد .\r\n\r\nذكر احضار نمودن خاقان مغفور نايب السلطنه را به اردوى همايون و مأمور نمودن به حفظ سرحدات و عود فرمودن به دارالخلافه\r\nچون واقعهء گنجه و گذشتن نايب السلطنه از رود ارس به طريقى كه مذكور شد به عرض خاقان مغفور رسيد براى دلدارى و رفع حزن از نايب السلطنهء مرحوم او را احضار به اردوى مبارك فرموده كه قرارى در امور دولتى داده شده و حبر و نقصانى كه واقع شده حاصل شود . نايب السلطنهء مرحوم نيز متصرفات لشكرى را كه فىالجمله جمع شده بودند با محمد خان امير نظام در لب رودخانهء ارس گذاشته و در همهء معبرها از معبر يدّىبلوك تا معبر جواد سوار و قراول تعيين فرمودند و به شيخ الملوك و به لشكر نظامى كه همراه او بود حكم صادر شد كه در معبر جواد مانده منتظر حكم ثانى از اردوى خاقان مغفور باشند و به مير حسن خان طالش نيز حكم شد كه با لشكرهاى نظام طالش و مغان به حفظ كنار رودخانهء كر از معبر جواد تا جايى كه رودخانهء كر به درياى خزر مىريزد پردازد و خود نايب السلطنه و شاه مرحوم و اميرزاده بهرام ميرزا و اين دعاگوى دولت شاهى را همراه برداشته با آصف الدوله و سپهدار روانهء اردوى خاقان مغفور شدند و در جنگلى كه در سر راه بود نزول فرموده بودند كه بايست فردا از آنجا به اردوى خاقان مغفور ملحق شوند و چند روز بود كه پادشاه مرحوم و اميرزادگان ركاب كه از گنجه تا اينجا به طورهاى مختلف آمده بودند طعام نخورده بودند و نايب السلطنهء مرحوم نيز به نان خشك كه همراه بود قناعت كرده شاه مرحوم به اين دعاگوى دولت فرمود كه بايست امشب به هر نحوى كه باشد طبخى ساخته شود و مقرر فرمودند كه هيمه حاضر و افروخته شده و اجاق بسته شده اين دعاگو را براى تحصيل ديگ و برنج روانه فرمود و\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nاين دعاگو جمعى از تفنگچيان دماوندى را ديد كه در كنار كوهى افتاده‌اند فىالجمله با تابين و سركردگان آنها آشنايى داشت و به هر طريقى كه بود ديگى و برنجى از آنها تحصيل كرده به خدمت پادشاه مرحوم رساند ، در اين بين سوارى به نظر رسيد كه رو به اين طرف مىآيد ، چون نزديك رسيد معلوم شد كه جناب حاجى ميرزا آقاسى است جلو اسبش را دزديده‌اند و ريسمانى را به طرز افسار كرده بر سر اسب بسته است و يك حلقهء ركابش پاره شده و دوالى از عوض ركاب گذاشته و قجرى اسبش را نيز برده‌اند و گل و لاى تا سينهء حاجى رسيده از دور فرياد مىزند و مىآيد كه از گريبان اين ملاهاى حلواخور چه مىخواهيد ؟ بارى به اين هيأت رسيده ديگ را بار كرده ديد ، رو به اين دعاگوى دولت كرده قسم‌ها ياد نمود كه اگر حال مرخصى مرا از نايب السلطنه حاصل نكنيد ديگر ترك خدمتگزارى كرده از خانه بيرون نخواهم آمد و سه روز است گرسنه‌ام تا از اين پلو مرا سير نكنيد شما را بحل نخواهم كرد . بارى از نايب السلطنهء مرحوم مرخصى براى او حاصل آمد و پادشاه مرحوم را فىالجمله الفتى و معرفتى در اين سفر به حاجى پيدا شد .\r\nالقصه از آن منزل كوچ كرده نايب السلطنهء مرحوم در چمن طويله شامى به اردوى خاقان مغفور ملحق شده شرف پاىبوس دريافته خاقان مغفور به نوازش و دلدارى ايشان اشتغال فرمودند و به پادشاه مرحوم كمال مرحمت و عنايت مبذول داشتند و در اردوى طويله شامى مجلس مصلحت منعقد شده صلاح دولت را در آن ديدند كه نايب السلطنهء مرحوم به كنار رود ارس رفته با لشكرهايى كه هست در آنجا توقف فرمايند و شيخ الملوك و مير حسن خان طالش نيز از معبر جواد تا كنار دريا و قزل آغاج را محافظت نمايند و حسين خان سردار نيز با لشكرى كه دارد سرحد ايروان را مضبوط نمايد و نصير خان طالش را با دويست نفر تفنگچى مازندرانى به حفظ قلعهء النجق نخجوان فرستادند و مصلحت چنان ديده آمد كه خاقان مغفور از راه تبريز و مراغه و خمسه روانهء دار الخلافه شوند و پادشاه مرحوم را در امورات تبريز استقلال دهند .\r\nبعد از اتمام مصلحت اردوى خاقان مغفور از طويله شامى كوچ كرده از راه قصبهء اهر قراجه‌داغ روانهء تبريز شدند و پادشاه مرحوم و اميرزاده بهرام ميرزا و اين دعاگو را\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nنايب السلطنهء مرحوم مرخص فرموده در ركاب خاقان مغفور روانهء دارالسلطنهء تبريز شديم و خود نايب السلطنه به كنار رود ارس رفته به حفظ سرحد مشغول شدند و معلوم شد كه شيخ الملوك به حرف مهر على خان كسان خود را برداشته و تا رسيدن حكم توقف نكرده عازم اردوى خاقان مغفور شده است .\r\nاز آنجايى كه نايب السلطنهء مرحوم مستغنى از اين گونه امداد در هر حال بودند توكل به خداى تعالى فرموده به نفس نفيس فردا وحيدا به سرحددارى بيضهء اسلام اشتغال نمودند و خاقان مغفور بعد از انجام امورات ضروريهء تبريز از راه مراغه روانهء دارالخلافه شده به صحت و سلامت وارد دارالخلافه گرديدند و شيخ الملوك نيز بعد از چند روز به تبريز رسيده از همان راه به ملاير و تويسركان رفتند .\r\n\r\nذكر احوال لشكر روس كه بعد از واقعهء گنجه براى آنها روى نمود\r\nژنرال بسقويچ بعد از واقعهء گنجه به سبب اين‌كه تازه به سرحد رسيده بود و بلديت از امور سرحد ايران نداشت و هنوز لشكر ابواب‌جمعى او به دربند و تفليس نرسيده بودند ژنرال مده‌دوف را با هشت هزار صالدات به قراباغ فرستاد كه در مقابل نايب السلطنه باشد و قدرى صالدات نيز به مدد ژنرال قبه فرستاده حكم نمود كه قصبهء ساليان و شيروان و شكى را مضبوط نمايند به خصوصه در ساليان كه سرحد طالش است دو پلك صالدات گذارد كه هم متوجه سرحد شده و هم به فكر آذوقه كه از حاجى ترخان به كشتىهاى بزرگ مىآوردند و از آنجا به ساليان نقل خواهد شد مشغول شوند و خود عود نموده به تفليس رفت كه تا رسيدن لشكرها و گذشتن زمستان در دار الملك تفليس مانده در بهار به هرچه مصلحت دولت باشد مشغولى نمايد .\r\nنايب السلطنه نيز دو ماه در كنار آب ارس به نفس نفيس توقّف فرموده چون زمستان رسيد و لشكريان بسيار از دست رفته بودند به قدر هزار سوار به‌طور قراول در معبرها گذاشته و سيف الملوك ميرزا را كه حاكم قراجه داغ بود به حفظ و حراست آنها گماشته خود عازم دارالسلطنهء تبريز شدند .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nذكر ورود نايب السلطنه به تبريز و وقايعى كه روى نمود\r\nچون نايب السلطنهء مرحوم وارد تبريز شد و زمستان به ميان آمد به خيال اين‌كه آسودگى در اين زمستان براى طرفين خواهد بود زندگانى مىشد . در اين اوقات حاجى ميرزا آقاسى در خدمت شاه مرحوم راه يافته و ميرزا نصر اللّه اردبيلى را كه معلم پادشاه مرحوم بود به بىربطى و بىسررشتگى از امر تعليم در نظر نايب السلطنه جلوه داد و نايب السلطنه حاجى را اذن دادند كه هفتهء يك دو بار به خدمت پادشاه مرحوم رسيده متوجه امور تعليم ايشان نيز شوند .\r\nحاجى در اين اوقات دخل كلى در مزاج پادشاه مرحوم به هم رسانيد و از طريق عرفان و معرفت و خداشناسى و زهد و ورع چنان برآمد كه در خدمت پادشاه مرحوم محقق شد كه يكى از اولياء اللّه است و از آنجايى كه طينت مبارك پادشاه مرحوم مايل به اخذ كمالات صورى و معنوى بود حاجى مذكور را در اين باب مصدّق داشتند و تخم محبت او را در خاطر شريف كاشتند و پادشاه مرحوم نيز مبناى سلوك خود را بر زهد و ورع گذاشته چنان شد كه در اكثر اوقات ليل و نهار به نان و سركهء قليلى در آن ايام قناعت مىفرمودند و از مأكولات و ملبوساتى كه از ولايت فرنگ مىآوردند مجتنب شدند و از آن تاريخ مادام الحياة قند روسى ميل نفرمودند و ملبوس از اقمشهء فرنگ را بدون شستن نمىپوشيدند و رفته‌رفته اين اخلاق از ايشان به ظهور آمد و نايب السلطنه دانست كه اين احوالات از اثر سلوك حاجى مىباشد و بعضى امور را كه با سلطنت ظاهر منافى مىدانستند مثل ترك سياسات و ساير اسباب ملك‌دارى از شاه مرحوم نمىپسنديدند و به اين جهت گاهى به پادشاه مرحوم عتاب فرموده و با كل لحوم و دسوم پادشاه مرحوم را مضطر مىساختند و در اين اوقات در خلوات حاجى از احوالات خود و عدوات بىجهت ميرزا ابو القاسم قائم‌مقام و هرزگىهاى حاجى على عسكر خواجه و آقا محمد حسن برادرش را كه با او كرده بودند در خدمت پادشاه مرحوم بيان مىنمود و غالبا مشغول به اين كار بود تا كى نتيجه ظاهر شود .\r\nالحاصل سيف الملوك ميرزا كه حاكم قراجه داغ و مأمور به حفظ و حراست معبرهاى رودخانهء ارس و كر بود تهاون از خدمت مأمورهء خود كرده به قراجه داغ آمد و ژنرال\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nمده‌دوف كه در قراباغ مستعد كار نشسته بود از خالى شدن سرحد مخبر شده به جرأت و جلادت هرچه تمام‌تر با لشكرهاى روس از آب ارس عبور كرده سيف الملوك ميرزا وقتى مخبر آمد كه ژنرال مده‌دوف به سه فرسخى قصبهء اهر رسيده بود ، نايب السلطنه را از كيفيت حال مخبر كرده نايب السلطنهء مرحوم به احضار افواج مراغه و تبريز و مرند فرمان دادند و اين دعاگوى دولت را مأمور فرمودند كه جميع خانوار تبريز را اسم‌نويس كرده جميع مردم آذوقهء شش ماهه را جمع‌آورى نمايند و هركس را قدرت نباشد يا از ديوان آذوقه گرفته يا از شهر بيرون رود .\r\nژنرال مده‌دوف و لشكر روس كه به اين جرأت پيش آمده بودند خبردار شدند كه نايب السلطنهء مرحوم به فكر حصاردارى تبريز و جمع‌آورى لشكر شده و به استحكام برج و بارو مشغولى دارند و واضح است كه با وجود مثل نايب السلطنه‌اى كه در شهر تبريز نشسته باشد چگونه ممكن است كه با هفت هشت هزار نفر به كنار تبريز آمده به جنگ روبه‌رو يا به محاصره اشتغال نمايند ، لابد فسخ عزيمت كرده از سه فرسخى اهر عود به طرف محال مشكين نمودند .\r\nدر اين وقت قلعتين اردبيل و حكومت آن ولايت به اسكندر خان قاجار ولد فتحعلى خان بيگلر بيگى مراغه مفوض بود و ساخلو معقولى به جهت اين‌كه در كنارهء سرحدات بود نداشت و اسكندر خان بعد از گذشتن لشكر روس از آب ارس مكرر اين مطلب را به امناى دولت نايب السلطنه عرض كرده بود چون امناى دولت تبريز لشكر روس را متوجه دارالسلطنهء تبريز ديدند از كار اردبيل غفلت كرده به امورات ضروريهء دار السلطنهء تبريز كه اهم و الزم بود مشغولى داشتند . اسكندر خان كه جوان و كم‌تجربه بود دلتنگ شده خود از قلعهء اردبيل عازم تبريز شده بود كه به هر نحو باشد از تبريز مستحفظ براى قلعهء اردبيل برده باشد .\r\nمقارن اين حال كه مده‌دوف از قراجه داغ عود نموده به مشكين رفت خالى ماندن قلعهء اردبيل را به مده‌دوف معلوم داشته بودند و نايب السلطنه نيز بعد از برگشتن روسى از قراجه‌داغ و خبر بيرون آمدن اسكندر خان از قلعهء اردبيل بيقرار شده به فكر كار اردبيل افتادند اين دعاگوى دولت شاهى را احضار فرموده و فوج شقاقى را كه ابوابجمع\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nسليمان خان گيلك بودند با سليمان خان ابوابجمع اين دعاگوى دولت نموده به حفظ و حراست قلعه مأمور فرمودند .\r\nاين دعاگو به تعجيل هرچه تمام‌تر وارد قصبهء سراب شده سه چهار دسته سرباز كه حاضر بودند بىخوف و هراس برداشته خود را به قلعهء اردبيل انداخت و ساير سرباز و سوار را قرار داد كه به دفعات وارد اردبيل شوند ، از آن طرف ژنرال مده‌دوف از شنيدن خالى ماندن قلعهء اردبيل و بيرون آمدن اسكندر خان طمع در گرفتن قلعه كرده به تعجيل تمام روانهء اردبيل شد و به كنار رودخانهء قراسو كه دو فرسخى اردبيل است رسيده خبر محقق به او رسيد كه اين دعاگوى دولت شاهى از تبريز دو روز است كه با سرباز نظام وارد قلعه شده است قطع طمع از تسخير اردبيل كرده از همان‌جا به طرف مغان و به ميان ايلات و احشام ايران كه در آن ولايت قشلاميشى داشتند روان شد .\r\nاين دعاگوى دولت نيز سليمان خان را با سوارهء شاهيسون و شقاقى و عاليجاه مير حسن خان را با جماعت طالش مأمور به تعاقب ژنرال مده‌دوف نمود و ژنرال مده‌دوف به مغان رفته كارى از پيش نتوانست برد و لشكر تعاقب‌چى رسيده اسب اخته و عرادهء مانده و سى چهل نفر از صالدات و قزاق اسير كرده و تا كنار رود ارس او را دوانيده مراجعت كردند ، او نيز از آب ارس گذشته به قراباغ رفته قرار گرفت و بعد از رسيدن اين اخبار به دارالسلطنهء تبريز آسايش براى نايب السلطنه العليه پيدا شده به تدارك كار بهار همت مصروف مىداشتند .\r\nدر اين ايام محمد حسين ميرزا به عرض و استدعاى نايب السلطنه به جهت تهاونى كه در امور سرحددارى از او به ظهور مىآمد از سرحددارى و حكومت كرمانشاهان به حكم خاقان مغفور معزول شده امراء آن ولايت به طهماسب ميرزا برادر كهتر او بعد از شرف مصاهرت نايب السلطنه مفوض شده روانهء آن مملكت گرديد و سيف الملوك ميرزا نيز به جهت سهل‌انگارى كه در خدمات مأموره سرحد چنان‌كه سابقا مذكور شد به عمل آورده بود از خدمت محوله معزول و احضار به دارالسلطنهء تبريز شد و پادشاه مرحوم با نه عراده توپ و دو فوج نظام قراجه داغ و دو هزار سوار شاهيسون و قراجه داغ و پانصد نفر غلام و غلام تفنگچى مأمور به سرحددارى و حكومت قراجه داغ و مشكين شده با\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nوزارت ميرزا نصر اللّه اردبيلى كه سابق معلم پادشاه مرحوم بود روانهء قراجه داغ گرديدند و در قصبه كليز كه مكان سخت و محكم بود قرار گرفته و در مكان‌هاى مناسب قراولان تعيين فرموده به حفظ و حراست آن سرحد همت مصروف داشتند و ميرزا على كرايلى نيز از جملهء مأمورين ركاب پادشاه مرحوم بود .\r\nچون امير خان سردار چنان‌كه مذكور شد به قتل آمده و امر سرحد خوى مغشوش مانده بود اميرزاده بهرام ميرزا را با وزارت ميرزا محمد تقى آشتيانى به حكومت آن ولايت منصوب و روانه داشتند و به اين دعاگوى دولت پادشاهى نيز حكم رسيد كه قلعهء اردبيل را به سليمان خان سرتيپ سپرده روانهء دارالسلطنهء تبريز شود ، اين دعاگو نيز به مأموريت خود عمل نموده وارد دارالسلطنهء تبريز شد .\r\nنايب السلطنهء مرحوم خبر آمدن ژنرال مده‌دوف و معاودت او را به مشكين و از آنجا به سر قلعهء اردبيل رفتن به نوع‌ها و طريقى كه تحرير شد به عرض خاقان مغفور مىرساند و از اين حركات مختلف كه از ژنرال مده‌دوف صادر شده بود بدگويان نايب السلطنه اين عرايض و اخبار مختلفه را كه از نايب السلطنه مىرسيد در خدمت خاقان مغفور به لباس خيرخواهى درآمده خاطرنشان خاقان مغفور مىنمودند كه اين اخبار بىاصل است و منظور نايب السلطنه خالى نمودن خزينهء پادشاهى است و از آن طرف ژنرال بسقويچ اين حركت را كه از ژنرال مده‌دوف خودسر ظاهر شده بود نپسنديده او را از سرحددارى و حكومت قراباغ معزول نموده به دارالسلطنهء پترزبورگ فرستاد و شاهزاده عبد اللّه ميرزا حاكم خمسه ملقب به دارا كه از اولاد صلبى خاقان مغفور بود و به حكم خاقان مغفور با سواره و نظام خمسه تا نيم فرسخى اردبيل آمده بعد از مراجعت لشكر روس او نيز در همان زمستان عود نموده به خمسه رفت .\r\n\r\nذكر آمدن لشكر روس بر سر قلعهء ايروان بار اول و حركت اردوى نايب السلطنه از تبريز و اخبار اين اخبارات به دارالخلافه\r\nدر اوايل بهار اين سال اخبار متواتره از حسين خان سردار مىرسيد كه لشكر روس كه در لرى و قراكليسا بودند عازم مملكت ايروان مىباشند و از تفليس نيز منهيان خبر\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nمىدادند كه مصلحت‌بينان دولت روس چنان مصلحت ديده‌اند كه بايد حكما و حتما مملكت وسيع الفضاى ايروان و نخجوان و اردوباد و قلاع متينهء آنها از تصرف دولت ايران بيرون آمده و رودخانهء ارس قاطع نزاع دولتين شده به سرحدّيت فيما بين قرار گيرد و به اين عزم توپ‌هاى بزرگ قلعه‌كوب از دارالسلطنهء پترزبورگ مأمور شده‌اند و در كار آمدن هستند و ژنرال بسقويچ نيز تدارك شايسته ديده از طرف ايروان عازم جنگ ايران مىباشد و خبر رسيد كه لشكر پيش جنگ روسيه حركت از مكان خود كرده وارد محال ايروان شده‌اند و حسين خان سردار حسن خان برادر خود را با تفنگچيان مازندرانى و دو فوج نظام ايروان و اهالى شهر را در قلعهء ايروان جاى داده خود با سوار ايروان كه قريب به چهار هزار نفر مىشوند و در خارج قلعه در جاهاى مناسب مشغول به نزول و ارتحال است و در اين حال قلعهء متينهء عباس آباد در دست معتمدان از اهل مازندران و دماوند و تفنگچيان تبريز به كوتوالى عليمردان خان تبريزى مضبوط و محفوظ بود و يحيى خان تبريزى در قلعهء نظارهء اردوباد مستحفظ و حاكم اردوباد بود و در آن قرب زمان ميانهء يحيى خان و احسان خان كنگرلو كه سرتيپ نظام نخجوان بود و به جهت قرب جوار اردوباد و نخجوان باهم مراوده داشتند در مجلسى از مجالس يگانگى كه فيما بين نوكرباب متداول است كار به نزاع كشيده و با هم به عداوت راه مىرفتند و از آنجايى كه چنان مذكور بود كه يحيى خان را تقربى در خدمت نايب السلطنه مىباشد احسان خان از وخامت عداوت او انديشيده به فكر كار خود افتاده بود و با حاجى على عسكر خواجه‌سراى حرمخانهء نايب السلطنه طرح آشنايى چيده او را وكيل امور خود در خدمت نايب السلطنه ساخته بود .\r\nدر اين بين كه لشكر روسيه از مقام خود حركت مىكردند احسان خان حاجى على عسكر را واداشت كه در خدمت نايب السلطنه معروض نمايد كه عليمردان خان تبريزى را كه مرد كارديده است و در محاصرهء سابق كه به سردارى ژنرال گدويج در ايراوان واقع شده بود و عليمردان خان ميان قلعهء ايروان بوده باز روانهء ايروان شود و محمد امين خان قاجار چون در جنگ گنجه چنان‌كه مذكور شد بعد از رفتن نايب السلطنه براى آوردن مدد پاى ثبات نيفشرده بود و به اين جهت در خدمت\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nنايب السلطنه فى الجمله بىآبرو بود او را به حفظ و حراست قلعهء عباس آباد مأمور فرمايند و احسان خان را با افواج كنگرلو ابو ابجمع نموده اين خدمت را از ايشان ساخته و پرداخته خواهند كه تلافى تهاون در جنگ سابق به عمل آيد و حاجى على عسكر در اين گفتگو و در اين تعهد التزام از خون خود به ديون اعلى سپرده بود كه اگر عيب و نقصى در حفظ قلعهء عباس آباد حاصل آيد خون او در معرض تلف باشد و احسان خان نيز در اين اوقات كه در آن سرحد بود اظهار سعى و تلاش و دولتخواهى بسيار مىنمود و خود را به محل وثوق و اعتماد درآورده بود . به اين مقدمات امناى دولت راضى شدند كه عليمردان خان با مأمورين قلعهء عباس آباد به قلعهء ايروان رفته و قلعهء عباس آباد به محمد امين خان قاجار سركشيكچى باشى كه همشيرهء اعيانى نايب السلطنه را در حبالهء نكاح داشت با ابواب‌جمعى فوج كنگرلو و احسان خان سپرده شود .\r\nاين حكم از امناى دولت عليه صادر شد و محمد خان امين و احسان خان با فوج كنگرلو به قلعهء عباس آباد رفتند و عليمردان خان كه مردى كارديده و مخبر از احوال اهل آن ولايت شده بود به حكم اول تمكين به سپردن قلعهء عباس آباد به محمد امين خان و احسان خان نكرده آنچه در راه دولتخواهى معلوم به او شده بود معروض نايب السلطنه گردانيد .\r\nحاجى على عسكر و دستياران او در خدمت نايب السلطنه عرايض عليمردان خان را بىپا وانمود كردند و او را به دوستى يحيى خان و هم‌ولايتى بودن با او منسوب نمود عرض او را از درجهء اعتبار ساقط ساختند .\r\nلهذا حكم ثانى به سپردن قلعهء عباس آباد به محمد امين خان و احسان خان صادر شده عليمردان خان با نوكر ابواب‌جمعى خود به ايروان رفته و قلعه به محمد خان و احسان خان و افواج كنگرلو سپرده آمد و اخبار حركت روس را به سمت ايروان نايب السلطنهء مرحوم به تفصيلى كه ذكر شد معروض خاقان مغفور گردانيده خود در نيم‌فرسخى تبريز در كنار رودخانه موسوم به آجى نصب خيام اقامت نموده به جمع لشكر فرمان داد و اين دعاگوى دولت پادشاهى را مأمور فرمودند كه به اردبيل رفته افواج نظام شقاقى را با سوارهء شاهيسون اردبيل و سوارهء خلخال برداشته به طرف مغان رفته مير حسن خان را با\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nجمعيت طوالش به اردو حاضر و بعد از استماع به آنچه حكم ثانى رسد معمول دارد .\r\nاين دعاگو چنان‌كه در جاى خود مذكور مىنمايد به خدمات مقرره اشتغال نمود ، نايب السلطنه بعد از بيست روز توقف و رسيدن سوارهء بابان و اردلان و رسيدن سوارهء شاهيسون و دويران عراق و افواج نظام خمسه روانهء خوى شدند و در خلال اين احوال خبر رسيد كه ژنرال روس با جمعيت مأموره به اوچ كليسا رسيده بعد از دو سه روز وقف به كنار ايروان آمده مشغول محاصرهء ايروان شده‌اند .\r\nنايب السلطنه اخبارات را به دارالخلافه عرض كرده خود به تعجيل روانهء كنار ارس و محال گچلر شده به محصورين ايروان خبر آمدن خود را رسانيده امر به صبر و ثبات فرمودند و به حسين خان سردار نيز كه در خارج ايروان بود حكم شد كه از حوالى اردوى روس دور نشود . در اين بين خبر رسيد كه سردار اعظم ژنرال بسقويچ نيز با سى هزار صالدات و چهل عراده توپ كوچ بر كوچ از تفليس حركت كرده وارد مملكت ايروان شده .\r\nنايب السلطنه اين اخبار را به عرض خاقان مغفور رسانيده استدعا كرده بود كه خاقان مغفور به سلطانيه آمده در آن مكان توقف فرمايند و از آنجا به فرستادن كمك و تدارك جنگ به تقويت لشكر آذربايجان پرتو التفات اندازند چه اگر موكب همايون وارد آذربايجان شود بايد اين مشت رعيت مشغول خدمتكارى اردوى همايون بوده از رسانيدن سيورسات و تداركات به اردوى نايب السلطنه عاجز خواهند آمد و در اين سال كه غله فى الجمله تسعيرى دارد براى لشكريان سرحد كار تنگ خواهد شد .\r\nبعد از وصول اين عرايض امناى دولت خاقان مغفور جميع آنچه را كه از نايب السلطنه در خدمت خاقان مغفور به دفعات معروض داشته بودند به دست‌آويز اين طرز استدعا و اظهار مصلحت‌بينى كه از طرف نايب السلطنه در اين مقام شده بود به صورت صدق و راستى جلوه داده و در مقام اثبات مستدعيات كاذبانهء خود برآمدند و اردوى خاقان مغفور را حركت داده وقتى نايب السلطنه خبردار شد كه موكب همايون به چمن اوجان كه هشت فرسخى تبريز است رسيده بود استدعاى توقف در آن مكان را نمودند ، باز مسموع نيفتاده كوچ بر كوچ از كنار تبريز گذشته روانهء دار الصفاى خوى شدند و\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nنايب السلطنه از خوى اردوى خود را حركت داده به محال چرس و صحراى قراضياء الدين برده خود با خواص و اعيان به استقبال خاقان شتافتند و از معتمدين اين دعاگوى دولت شاهى استماع نمود كه از خاقان مغفور پرسيده بودند كه به اين تعجيل از دار الخلافه تا به خوى چه مصلحت دولتى مقتضى شد كه تشريف‌فرما شديد ؟ فرموده بودند كه يقين كرديم كه عباس ميرزا با دولت روس ساخته و محرك سردار روس او مىباشد به اين تعجيل آمديم كه اگر عباس ميرزا را چنين خيالى باشد بعد از ورود موكب همايون دفع خيالات او شود .\r\nنايب السلطنهء مرحوم كه اين‌چنين امور هرگز از مخيلهء ايشان نگذشته بود به صداقت و دولت‌خواهى تمام به استقبال موكب همايون شتافته بعد از ظهور جيقهء پادشاهى خود را به خاك انداخته كمال نيازمندى و پوزش به جاى آورده در موكب شاهى روانه شدند و در آن طرف قلعهء خوى كه چمن شهر مىگويند اردوى همايون نزول نموده به انعقاد مجلس مصلحت و قرار و مدار كار جنگ پرداختند .\r\nدر خلال اين احوال معلوم شد كه ژنرال بسقويچ بعد از ورود به ايروان چند روزى به محاصرهء قلعهء ايروان پرداخته بعد از چند روز دست از محاصره برداشته كوچ بر كوچ وارد محال نخجوان شده در دامن كوهى كه ما بين گنجه و قراباغ و نخجوان و ايروان واقع است اردو زده و قدرى از نظام صالدات به شهر نخجوان فرستاده در شهر نخجوان كه در آن وقت از حليهء آبادى عارى بود نشانده است و ظاهرا چنين مىنمود كه اين حركت از ژنرال بسقويچ و دست از محاصرهء ايروان كشيدن به جهت نزديك رسيدن اردوى نايب السلطنه و اردوى خاقان مغفور است كه از سر ايروان برخاسته و خود را به جايى كه گنجه و قراباغ در پشت اردوى او واقع است كشيده و محل مزبور موسوم است به جيجك‌لو كه از آنجا تا شهر نخجوان كمتر از دو فرسخ است و ليكن آنچه بعد معلوم و واضح شد آن بود كه احسان خان كنگرلو كه در قلعهء عباس آباد بود و در خفيه معتمدين پيش ژنرال بسقويچ فرستاده او را به هر نوع كه بود از خود مطمئن نموده و خود نيز از او مطمئن شده به گرفتن محمد امين خان و سپردن قلعهء عباس آباد به دست لشكر روس وعده و اميد داده است و ژنرال بسقويچ به اين جهت عازم ولايت نخجوان شده است و\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nباز خبر رسيد كه قريب به دو هزار نفر سوارهء قزاق كه دو سه روز است كه جسارت كرده نزديك آمده از نيم‌فرسنگى قلعهء عباس آباد از آب ارس كه در آن فصل كه در اوايل تابستان بود فىالجمله نقصان داشت معبرى پيدا كرده به اين طرف آب ارس عبور مىنمايند و تا حوالى غروب آفتاب در اين طرف آب ايستاده و قريب به غروب به آن طرف آب مىروند و در اين وقت قريب به پانزده هزار سوار زبده در اردوى خاقان مغفور و اردوى نايب السلطنه حاضر بود سواى سرباز نظام و تفنگچى مازندران كه قريب به بيست هزار نفر مىشدند .\r\nخاقان مغفور از شنيدن اين خبر كه سوار قزاق جرأت كرده به اين طرف رود ارس بىپروا مىگذرند امر و مقرر داشتند كه نايب السلطنه با ركن الدوله علينقى ميرزا و آصف الدوله و ساير كردگان عراقى و آذربايجانى با ده هزار سوار و چهار عراده توپ به محال گچلر رفته در محل‌هاى مناسب سوار را پنهان كرده و قليل سوارى به مقابلهء قزاق روس كه به اين طرف آب مىگذرند فرستند و سوار قزاق را به فريب و فنون رزم پيش كشيده نزديك سوار كمين رسانند و پس از آن سواران از كمين درآمده اين بىادبان را كه به چنين تهور اقدام مىنمايند به سزا رسانده چشم‌زخمى براى ژنرال بسقويچ ابتدا حاصل شود و باعث دلگرمى لشكريان و مستحفظاتى شود كه در آن طرف آب ارس در قلاع متينهء ايروان و عباس آباد و غيره نشسته‌اند و بعد از صدور اين حكم و فرمان نايب السلطنه و ركن الدوله و آصف الدوله با سركردگان مأموره از خدمت خاقان مغفور مرخص شده به اردوى چرس و قراضياء الدين آمده مشغول انجام امر همايون و فرمان پادشاهى شدند .\r\n\r\nذكر وقايعى كه قبل از جنگ نايب السلطنه با لشكر روس در محال گچلر واقع شد\r\nپادشاه مرحوم كه در قصبهء گليز مشغول به حفظ و حراست آن سرحد بودند گاه‌گاهى از سواران طوايف قراجه داغ و شاهيسون براى دستبرد به آن طرف آب ارس به قراباغ مىفرستادند و همه روزه به علاوهء خدمات مأموريه سرحديه لشكر روس را كه در آن\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nطرف مشغول به حفظ قراباغ بودند صدمات بزرگ زده ايشان را مضطرب و متزلزل مىداشتند و از طرف اردبيل اين دعاگوى دولت شاهى افواج نظام شقاقى را مرتب داشته و غلام تفنگچيان عرب را با قدرى از توپچيان نظام به حفظ قلعهء اردبيل گماشته با چهار عراده توپ و دو هزار سوار شاهيسون اردبيل و خلخال و موصلانلو و شاطرانلو را برداشته تا به آدينه بازار طالش رفته و از آنجا مير حسن خان را با سواره و پيادهء طالش احضار نموده قرار داد كه در منزل گوگ تپه و هميشه رود مغان به اردو ملحق شود ، او نيز با چهار پنج هزار سوار و پيادهء طالش در منزل گوگ تپه به اردو ملحق شده پس از اجتماع اين لشكر محقق و معين شد كه روسيه زياده از بيست خروار آرد از حاجى ترخان با كشتىها به قصبهء ساليان آورده‌اند و از آنجا با كرجىهاى بزرگ از رودخانهء كر همه جا كشيده به رودخانهء ارس مىاندازند و از ارس تا موضعى كه موسوم به سارى قميش است كشيده كه در آنجا جمعيتى از صالدات نشسته‌اند و از آنجا با عراده و چاروا كشيده به اردوى ژنرال بسقويچ و ساير اردوهاى خود مىرسانند و محقق شد كه در قصبهء ساليان زياده از دو پلك صالدات و چهار پنج عراده توپ نمىباشد .\r\nخوانين طالش و ريش‌سفيدانى كه در اردو بودند چنان صلاح ديدند كه به قدر پنجاه شصت فروند ناو و كرجى از قصبهء لنكران شب تفنگچيان طالش از كنار درياى خزر كشيده به قزل آغاج رسانند و در آنجا روز پنهان ساخته شب ديگر به ميان رودخانهء كر انداخته در كنار دتكه كه دو فرسخ از قصبهء ساليان پايين‌تر و محل صيادان ماهى و حال كسى در آنجا نمىباشد رسانده منتظر رسيدن اين اردو به كنار آب باشند و چون از منزل گوگ تپه و هميشه‌رود تا قصبهء ساليان قريب به ده فرسنگ راه و همه جا صحراى مغان كشيده شده است و آب در اين ده فرسنگ راه پيدا نمىشود و روسيه را از رسيدن اين لشكر خبرى نيست مصلحت چنان ديدند كه يك دو ساعت به غروب مانده از اين منزل آب برداشته همه جا شبانه قطع مسافت نموده قريب به صبح به كرجىها و ناوهايى كه از قصبهء لنكران مىآورند رسيده سرباز و توپخانه و سوار را از آب گذرانيده بر سر قصبهء ساليان رفته شايد كه ساليان را تصرف نموده و روسيهء آنجا منكوب و مخذول آيند و آذوقهء چنين از دست لشكر روس گرفته آيد و چشم‌زخمى به ايشان رسانده شود و بعد از\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nترتيب اين مقدمات به مشورت ريش‌سفيدان سواره‌نظام را برداشته روانهء كنار آب كر شد .\r\nرودخانهء كر رودخانهء بزرگى است و رودخانهء ارس كه به او مىريزد بسيار عظيم مىشود و اين دو رودخانه در موضعى كه موسوم به قلعه قاين است به هم رسيده و از آنجا همه جا صحراى مغان را قطع كرده تا پنج فرسنگى بحر خزر مىآيد و از آنجا دو شقه شده از دو طرف به بحر خزر و در اين ما بين جزيرهء مثلثى پيدا شده است كه موسوم به محال ساليان است كه يك طرف آن را بحر خزر و دو طرف آن را آب كر احاطه نموده است و قصبهء ساليان در نقطهء انشقاق آب واقع است كه از همه طرف براى ورود به آن قصبه احتياج به نشستن كشتى مىباشد .\r\nالقصه دعاگوى دولت شاهى امير حسن خان و سليمان خان و فتحعلى خان نورى اردو را برداشته و شبانه قطع مسافت كرده يك دو ساعت به طلوع صبح مانده به كنار آب رسيديم و در اين بين صداى توپ به سمع لشكريان اردو رسيده دست و پاى خود را جمع كرده منتظر شدند كه از كجا خبر انداخته شدن اين توپ محقق شود و معلوم شد كه هنوز كرجىها و ناوهايى كه بايست به همين مكان آمده باشند نرسيده‌اند كه در همين بين خبر رسيد كه ناوها و كرجىهايى كه از قزل آغاج به ميان رودخانهء كر انداخته شده و تفنگچيان طالش به كشيدن و رساندن آنها به مكان معين مأمور بودند به سبب رسيدن دو فروند كرجى از جزيرهء سارى پشته كه مشحون است هريك به چهل پنجاه نفر از صالدات و در هر كرجى دو توپ مىباشد و به جنگ و ممانعت پيش آمده‌اند تفنگچيان را معطلى حاصل و از انجام خدمت مأموره عاجز آمده‌اند .\r\nدعاگوى دولت شاهى اين معنى را غنيمت شمرده سه دسته سرباز و يك عراده توپ از كنار رودخانهء كر و تفنگچيان طالش براى به دست آوردن كرجىهاى روس روانه داشت و چهارصد سوار نيز به تعجيل روانه كرد كه رفته از كرجىها گذشته عقب سر صالدات و كرجى را گرفته باشند كه اگر از پيش روى سرباز بگريزند در عقب سر سواران پياده شده به ضرب گلوله مانع آيند .\r\nالقصه به محض رسيدن سرباز و شليك تفنگ ده پانزده نفر از اهل كشتى به قتل آمده\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nو شصت هفتاد نفر صالدات زنده با توپ‌هاى كوچك كشتى به دست آمد و كرجىها و ناوهايى كه از لنكران مىآمد به كنار آب صحيحا و سالما به اردو رسيده معلوم شد كه صالداتى كه در سارىپشته كه يكى از جزاير بحر خزر است در مقابل قصبهء لنكران روانهء قزل آغاج است اين دو فروند كرجى را با يك نفر كپيتان كه به جاى سردسته است به مدافعه و ممانعت فرستاده بودند و از اين صداى توپ و تفنگ ساكنين محال ساليان متوحش شده خبر به پول‌كنيك روس كه در قصبهء ساليان نشسته بود رسانده بودند و پول‌كنيك روس با توپ و صالدات و سوارهء شيروانات كه در آن سرحد مشغول به خدمت بودند متوجه دفع لشكر ايران مىشود و از اين طرف دعاگوى دولت شاهى مير حسن خان و پياده و سوارهء طالش را با يك فوج از سرباز و دو عراده توپ با كرجىها و ناوها در آب گذرانيده و يك فوج سرباز با دو عراده توپ و جمعى سوار در اين طرف آب نگهداشته بود كه سوار لشكر روس پيدا شده دست به انداختن توپ گشادند و از اين طرف كه سليمان خان سرتيپ از آب گذشته بود فوج سرباز را با دو عراده از ميان نهرى كه به طرف لشكر روس مىرفت و در آن وقت آب نداشت به طريق كمين برداشته روانه شد و از طرف ديگر مير حسن خان با سواره و پيادهء طالش رو به سوار شيروانات و ساليان كه همراه لشكر روس بودند آورده متوجه دفع آنها شد و از اين طرف آب اين دعاگوى دولت شاهى نيز با دو عراده توپى كه داشت با سرباز و سواره خود را آشكار كرده به انداختن توپ و تفنگ اشتغال نمود .\r\nپول‌كنيك روس خيال نمود كه لشكرى سواى سواره از آب نگذشته است و توپ و سرباز در اين طرف آب مىباشند ، سوار خود را مأمور به مقابلهء سوار مير حسن خان طالش كرده خود به تعجيل به عزم ممانعت از گذشتن آب كر به طرف اين دعاگو رانده نايرهء توپ و تفنگ التهاب پذيرفت و چنان گرم بر سر اين دعاگوى دولت پادشاهى راند كه سليمان خان و توپخانه كه در آن طرف آب بودند در عقب لشكر روس ماندند .\r\nسليمان خان فرصت را از دست نداده با سرباز و توپخانه خود را ظاهر ساخته به افروختن آتش قتال و جدال اشتغال نموده و در اين بين گلولهء توپى از اين طرف به عرادهء توپ روس خورده عراده شكست و توپ از كار ماند و به شليك تفنگى كه از سربازان\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nسليمان خان واقع شد صالدات بسيارى مجروح و مقتول آمدند و از آن طرف مير حسن خان نيز سوار شيروانات و ساليان را شكسته و از پيش برداشته به تعاقب مشغول شد و از آنجايى كه اين دعاگوى دولت شاهى ايستاده بود با ناوها و كرجىها پنج دسته سرباز گذشته شليك بسيار نزديكى به صالدات كردند .\r\nپول‌كنيك روس از ديدن اين احوالات پريشان شده فرار بر قرار اختيار نمود ، توپ شكست خورده را گذاشته و همه جا زخم‌خورده‌هاى صالدات ريخته روى به قصبهء ساليان روانه شد و از اين طرف اين دعاگوى دولت شاهى با بقيهء سرباز از آب گذشته به تعاقب لشكر روس پرداخت و سليمان خان و مير حسن خان كه پيشتر از اين دعاگو از آب گذشته و نزديك‌تر به روسيه بودند همه جا پول‌كنيك را تعاقب‌كنان به قصبهء ساليان رساندند و اهل ساليان نيز با وجود اين‌كه سال گذشته آنها را لشكريان ايران محافظت ننموده بودند و به دست روسيه گذاشته و گريخته بودند باز حميت دين اسلام كرده به منازعت برخاستند و پول كنيك روس ماندن در قصبه را محال ديده از كرجىهايى كه به نحو خاص به هم بسته و تخته بند كرده و به ريسمان و قرقره كه از دو طرف آب به ميخ‌هاى بزرگ كوبيده و تعبيه كرده بودند گذشته و قصبه را با آذوقه‌هايى كه در كنار آب كر جمع شده بود گذاشتند و خود پول‌كنيك با بقيهء صالدات و سه عراده توپ كه بيرون برده بود به طرف محالات شيروان روانه شد و اين دعاگوى دولت شاهى يك فوج نظام سرباز با سليمان خان سرتيپ و جميع سواره و پيادهء طالش را به محافظت قصبهء ساليان گذاشته و خود با يك فوج ديگر از سرباز با ساير سواره از آب به طرف مغان گذشته و در محاذى قصبهء ساليان اردو زده نشست و قريب به صد و پنجاه صالدات زنده و دويست سر بريده با حسين قلى خان شاهيسون شايخانلو كه از نوكرهاى خاقان مغفور و ابواب‌جمعى اين دعاگوى دولت بود با عريضهء اخبار واقعه به خدمت خاقان مغفور ارسال داشت و به خدمت نايب السلطنه و به خدمت پادشاه مرحوم نيز به عرض مراتب پرداخت و اموال بسيار از صامت و ناطق به دست لشكريان افتاد و اين دعاگوى دولت شاهى در همانجا رحل اقامت انداخته مترصد احكام و اخبار اردوى خاقان مغفور و نايب السلطنهء مرحوم بود و توپى را كه در جنگ شكسته بود ساخته به اردو رساند .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n\r\nذكر جنگ نايب السلطنه در محال گچلر با سوار قزاق و رسيدن ژنرال بسقويچ به امداد سوارهء قزاق و گزارشاتى كه واقع شد\r\nچون نايب السلطنه و ركن الدوله و آصف الدوله با ده هزار سوار و چهار عراده توپ جلو بدون آوردن لشكر نظام از اردوى چرس حركت كرده و محمد خان امير نظام را با لشكرهاى نظام و توپ‌هاى بزرگ در اردوى چرس گذاشته حكم فرمود كه او را به هيچ وجه با فتح يا شكستى كه واقع شود رجوعى نباشد و اردو را از جاى خود به هيچ عذرى و به هيچ جهتى حركت نداده منتظر حكم نايب السلطنه باشد و نايب السلطنه با سوارهاى معين و با توپ‌هاى مشخص با مأمورين و همراهان به محال گچلر رفته در درّه‌ها و كمين‌گاه‌ها سوار را قسمت نموده ايستادند و به محمد امين خان و احسان خان كه در قلعهء عباس آباد بودند كيفيت را معلوم نموده حكم فرموده بودند كه اگر سوارهء قزاق از چنگ دليران ايران خلاصى يابند از آن طرف آب ايشان منتهز فرصت بوده جمعى را مأمور نمايند كه گريختهء قزاق را نگذارند راه سلامت پويند و بعد از مستحضر شدن محمد امين خان و احسان خان از كيفيت واقعه احسان خان نمك به حرام محض خيال و واهمه كه مادهء آن عداوت با يحيى خان بود كيفيت واقعه را به ژنرال بسقويچ اعلام داده ژنرال بسقويچ اين مسئله را كه لشكر ايران بىنظام و سرباز با سوار مجرد به چنين خيالى براى دست‌برد آمده‌اند و وجود نايب السلطنه نيز در ميان اين لشكر است غنيمت شمرده سركردگان سوار قزاق را كه در اين طرف آب بودند از اين حال آگاهى داده به ايشان حكم نمود كه در مقابل لشكر ايران ايستاده راه احتياط را از دست ندهند و منتظر رسيدن ژنرال بسقويچ باشند و خود فى الفور با سرباز و نظام و توپخانه و سواره و جسرى كه براى بستن بر آب ارس همراه داشت بار كرده روانه شد و قريب به صبح به نيم‌فرسنگى آب ارس رسيده براى بستن جسر فوجى از لشكر نظام را مقدمة روانه نمود و خود به آهستگى طى مسافت نموده در مدت سه ساعت مهندسين و لشكر نظام كه پيش آمده بودند جسر را بسته ژنرال بسقويچ به كنار جسر با لشكرهاى خود رسيد و از طرف لشكر ايران قريب به چهارصد پانصد سوار به طرز قراولى پيش رفته خود را به سوار قزاق روسيه نمودند و از آن طرف سركردگان سوارهء قزاق كه مخبر از حقيقت كار بودند قدرى سوار پيش فرستاده\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nبه جنگ و جدال مشغول شدند و سوار ايرانى به خيالى كه بود خود را پس كشيده سوار قزاق را رو به لشكرى كه در كمين‌گاه بود مىكشيدند . سوار قزاق به اطمينان رسيدن ژنرال بسقويچ و گذشتن او از آب ارس تند رانده به نزديك سواره كمين‌گاه رسيدند ، سواران كمين كه بىخبر از اين مقدمه بودند بىتحاشى از كمين بيرون آمده داخل سواران قزاق شدند و آنها را از پيش برداشته به خيال اين‌كه اين سوار را مددى نيست در صحرا متفرق شدند و نايب السلطنه نيز با آصف الدوله و ركن الدوله با سوارانى كه در خدمت ايشان بود از كمين بيرون آمده آهسته‌آهسته پيش مىراندند كه ناگاه معلوم شد كه سوارهء قزاق كه شكست خورده و فرار كرده بودند عود نموده مشغول به مقابله و مقاتلهء سوار تعاقب‌چى خود مىباشند .\r\nنايب السلطنه كه جنگ آزموده و پختهء كار بود استشعار از كيفيت حال به هم رسانيده سواره و توپى كه همراه بود نگذاشتند كه متفرق شوند و از جاى خود حركت نفرموده در همان مكان ايستادند و ركن الدوله و آصف الدوله با سواران خود در ميان معركهء جنگ متفرق شده بودند كه در اين بين توپخانهء روسيه با صالدات و سواره تازه ظاهر شده مشغول به انداختن توپ و گرفتن و بستن سواران متفرقهء ميدان رزم شدند و همه جا سوار ايرانى كه مثل دانه در آن صحرا پاشيده شده بودند چون خروس برمىچيدند و نايب السلطنه را از مشاهدهء اين حال تاب نمانده با توپخانه كه در جلو بود پيش رانده به مدافعه مشغول شد .\r\nژنرال بسقويچ چون دانست كه نايب السلطنه در ميان اين سوار و توپخانه است فوجى از سوار و پياده را براى گرفتن سواران متفرق مأمور كرده و خود با نظام و توپخانه به هيأت اجتماع به نايب السلطنه حمله‌ور شده به انداختن گلوله‌هاى توپ ميان‌خالى و فشنگ‌هايى كه براى تفرقهء سوار ساخته بودند همراه آورده بودند مشغول شد و همه جا پيش رانده تا به گلوله‌رس تفنگ رسيد ، سوار نايب السلطنه را تاب مقاومت نمانده راه انهزام پيش گرفتند چه واضح است مقابلهء سوار بىسرباز با توپخانه و صالدات از جملهء محالات مىنمايد .\r\nنايب السلطنه توپخانه را از راهى كه مصلحت حركت مىدانستند راه انداخته خود با\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nجمعى از سواران خاصه از راه كوه كه خود بلد آن سرزمين بودند برداشته و روانه شدند و ژنرال بسقويچ علم‌هايى را كه بر بالاى سر نايب السلطنه افراشته شده بود به دست آورده سواران جلد به تعاقب نايب السلطنه مأمور نمود و چنان گرم رانده به نايب السلطنه رسيدند كه نايب السلطنه لابد شده توقف نموده به وجود شريف به مقاتله مشغول شدند و دو سه نفر را به گلولهء جان‌گداز مقتول نمودند . چون سوارهء قزاق را متيقن شده بود كه نايب السلطنه در ميان اين سوار است آسان‌آسان دست از تعاقب برنمىداشتند و نايب السلطنه ناچار با سواران همراه از اسب پياده شده سنگ عظيمى را كه در پيش‌رو بود سنگر كرده ايستاده به جنگ و ممانعت مشغول شدند تا شب بر سر دست آمده نايب السلطنه از آنجا كه بلد آن كوه‌ها و دره‌ها بودند سواران را از مهلكه بيرون برده به سلامت به اردوى چرس رسيدند و اگر بلديت نايب السلطنه نبود و شب در ميان حايل نشده بود همگى آن جمع به دست لشكر روس گرفتار مىشدند و نايب السلطنه چون به اردو رسيدند ديدند كه لشكر نظام و توپخانه با محمد خان امير نظام فوج به فوج و دسته به دسته به قانون نظام ايستاده و سواران شكسته را به اردو راه نداده منتظر نايب السلطنه مىباشند و سوارهء ركن الدوله تا به خوى رفته به اردوى خاقان مغفور رسيده بودند و آن اردو فىالجمله به هم برآمده بود نايب السلطنه با لشكر نظام يك دو فرسخ پيش رفته اردو زدند و به خاقان مغفور احوال خود را عرض نموده آرامشى در لشكر حاصل شد و در اين جنگ زياده از ششصد هفتصد نفر قتيل و دستگير نشدند ، آصف الدوله و ركن الدوله به اردوى خاقان مغفور رفتند .\r\n\r\nذكر به دست آوردن ژنرال بسقويچ قلعهء عباس آباد را و گرفتارى محمد امين خان و مستحفظين آنجا\r\nژنرال بسقويچ بعد از هزيمت لشكر ايران بلافاصله علم‌هايى را كه از نايب السلطنه به دست آورده بود برداشته و با چند سر بريده از آب ارس گذشته پىدرپى اخبار شكست لشكر ايران و گرفتارى مرحوم نايب السلطنه و ركن الدوله را به قلعهء عباس آباد مىفرستاد و محمد امين خان و احسان خان و سركردگان كه در بروج قلعه ايستاده و از دور تماشاى\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمعركهء رزم را مىكردند و از شكست لشكر ايران مستحضر شده بودند احسان خان فرصت را غنيمت شمرده هزار نفر سرباز كنگرلو ابواب‌جمعى خود را حاضر ساخته به بهانهء حفظ و حراست بروج و دروب را از ساير مستحفظين خالى كرده و در وسط قلعه دو دستهء سرباز به نظام نگاه داشت كه در اين بين ژنرال بسقويچ با توپخانهء و صالدات و علم‌هاى مسطور و سرهاى بريده به توپ‌رس قلعه رسيده ايستاد و به محمد امين خان اعلام نمود كه تو خود سركشيكچى باشى آن دولت بوده‌اى و علم‌هاى خاصه را مىشناسى اينك آن علم‌ها و اينك سر ولىنعمت شماست و احسان خان را طلبيده احسان خان محمد امين خان را كه مردى كم جرأت بود در اين احوال دل او را درست خالى كرده او را به سپردن قلعه و خواستن امان راضى نموده خود از قلعه بيرون آمده خدمت ژنرال شتافته و اظهار دولتخواهى نمود و براى خود چنان‌كه رسم مردم روزگار است امان و آسايش دائمى از دولت روس گرفته جان مستحفظين قلعه را نيز عموما داخل امان كرده بود به خصوص جان محمد امين خان را .\r\nالقصه احسان خان نمك به حرامى خود را ظاهر ساخته به حكم ژنرال بسقويچ جميع اسباب حرب را از اهل قلعه گرفته و محمد امين خان را در حجره‌اى محبوس نموده چند نفر از امناى دولت روس را به قلعه آورده بعد از مشاهدهء ايشان صدق گفتار و كردار احسان خان را خبر به ژنرال داده ژنرال با افواج و توپخانه داخل قلعه شدند و اين واقعه در سنهء هزار و دويست و چهل و سه اتفاق افتاد . بسقويچ جميع مستحفظين قلعه را با محمد امين خان محبوسا روانهء تفليس ساخته به غير از سرباز كنگرلو كه آنها را از نوكرى اخراج و مطلق العنان كرد و احسان خان را مورد نوازشات ساخته قلعه را به مستحفظين خود سپرده باز روانهء اردوى خود شد .\r\n\r\nذكر فرستادن ژنرال بسقويچ ايلچيان براى طلب صلح و مصالحه و قبول نفرمودن خاقان مغفور امر مصالحه را به سبب اخلال حسين خان سردار\r\nژنرال بسقويچ بعد از فتح قلعهء عباس آباد و انتظام امور آنجا اميرى چرب‌زبان به\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nخدمت خاقان مغفور فرستاد و به توسط نايب السلطنه معروض داشته بود كه واضح است كه از جنگ و جدال و خونريزى سواى خرابى مملكت و ناامنى رعيت چيز ديگر از ميان برنخواهد خاست پس بهتر آن است كه پادشاه جهان اين خيرخواه دولت را چنان‌كه از طرف امپراطور اعظم واسطهء صلح شده اين نزاع و جدال كه فيما بين عباد اللّه افتاده از ميان برخاسته شود و توقع آن‌كه براى استرضاى امپراطور مملكت ايروان با صد هزار تومان اشرفى يك مثقالى از طرف خاقان محبت و واگذار شود و امپراطور اعظم نيز از نزاع و جدال گذشته مملكت طالش و مغان را واگذار نمايد و قطع مايهء نزاع شده آسايش و راحت از اين مصالحه حاصل شود بعد .\r\nاز رسيدن سفير ژنرال بسقويچ نايب السلطنه از اردوى خود به خدمت خاقان مغفور آمده به عرض مراتب مذكوره پرداختند و خاقان مغفور با امناى دولت خود در اين باب از رد و قبول فرمايشات فرموده نايب السلطنه به جهاتى كه سابقا مذكور شد به هيچ‌وجه ميل خود را به احدى الطرفين صلح و جنگ در خدمت خاقان مغفور اظهار نمىكردند و ليكن ساير رجال دولت به اغواى حسين خان سردار كه اين همه مفسده‌جويى براى حفظ مداخل ايروان كرده بود و حال چگونه راضى مىشد كه ايروان بالمره واگذار به دولت روس شود در خدمت خاقان مغفور زبان به لاف و گزاف گشوده سخن‌هاى دور از كار مىگفتند و خاقان مغفور را از جادهء صلح منحرف نموده به تعهدات حسين خان سردار كه مثل تعهد حاجى على عسكر خواجه بود در حفظ قلعهء عباس آباد مطمئن خاطر نمودند و حسين خان سردار متعهد در خدمت خاقان مغفور شد كه از آن تاريخ كه ماه عقرب بود تا اول سرطان سال آينده مملكت ايروان را محفوظ كرده و قلعهء عباس آباد را مسترد نمايد و در ازاى اين تعهد خاقان مغفور پنجاه هزار تومان مدد خرج مرحمت فرمايند كه در كار خدمت ملتزمه صرف نمايد و خاقان مغفور تعهد او را قبول نموده به خلاع فاخره مفتخرش فرموده پنجاه هزار تومان را گرفته روانهء اردوى خود شد و خاقان مغفور ايلچيان را بىنيل مرام مراجعت دادند و نايب السلطنه نيز به اردوى خود مراجعت نموده مترصد و مترقب كار جنگ و جدال شدند .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\nذكر مراجعت خاقان مغفور به دارالخلافهء تهران و حكاياتى كه مناسب است به آن اوقات\r\nسابقا مذكور شد كه بعد از آن‌كه اين دعاگوى دولت قصبهء ساليان را متصرف شد و حسين قلى خان شايخانلو را با عريضه و سروديل به خدمت خاقان مغفور فرستاد در اين اوقات حسين قلى خان به اردوى معلى رسيده خاقان مغفور چون ميل مراجعت داشتند رؤس روس را كه حسين قلى خان برده بود به ميان اردو بازار ريخته و نقاره و طبل شادمانى زده خلعت و نشان براى اين دعاگوى دولت شاهى مرحمت فرموده پس از دو روز طبل رحيل كوبيده روانهء دارالخلافهء تهران شدند . اين دعاگوى دولت شاهى در قصبهء ساليان نشسته بود كه به خط مبارك پادشاه مرحوم كه از قراجه داغ به سرافرازى اين دعاگو ارسال فرموده بودند اخبارات شكست گچلر و از دست رفتن قلعهء عباس آباد را مستحضر شده فرمايش فرموده بودند كه اين دعاگوى دولت شاهى با اين احوال كه در طرف خوى واقع شده مصلحت نيست كه در ولايت مخالف بنشيند اين دعاگوى دولت نيز به فرمايش پادشاه مرحوم طبل رحيل كوبيده و قصبهء ساليان را بالمره كوچانيده به قصبهء لنكران فرستاده و خود عازم اردبيل شد و سليمان خان سرتيپ را با دو فوج شقاقى روانهء قلعه تبريز نمود و خود وارد قلعهء اردبيل شده و معلوم نمود كه اردوى خاقان مغفور قريب به قصبهء محال سراب رسيده عرايض فرستاده براى محافظت قلعهء اردبيل لشكريان معتمد خواست و خاقان مغفور نيز ششصد نفر از جانبازان نظام نهاوند را با دويست نفر تفنگچى محال نائين براى حفظ قلعهء اردبيل فرستاده مقرر فرمودند كه امورات قلعهء تبريز را ركن الدوله منتظم كرده به آصف الدوله و به ميرزا محمد خان لاريجانى كه از معتمدين خاقان مغفور بود سپرده شود و ايشان نيز به تبريز رفته قريب به هشت هزار نفر از سرباز آذربايجان و تفنگچى مازندران و عراق در قلعهء تبريز گذاشته و دوازده هزار نفر از مجاهدين تبريز و محالات سان ديده و اطمينان پيدا كرده ركن الدوله از تبريز روانهء اردوى خاقان مغفور شد و خاقان مغفور نيز به آهستگى طى مسافت نموده وارد دارالخلافه شدند و در اين سال در ممالك محروسه حسين على ميرزا در شيراز و حسنعلى ميرزا در خراسان و عباس قلى ميرزا ولد ابراهيم خان قاجار در كرمان و\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nمحمد ولى ميرزا ولد صلبى خاقان مغفور در خطهء يزد و محمد قلى ميرزا ملقب به ملك‌آرا در مازندران و شيخ على ميرزا در ملاير و تويسركان و عبد اللّه ميرزا در خمسه و يحيى ميرزا در رشت و طهماسب ميرزا ولد محمد على ميرزا در كرمانشاهان و همدان و محمود ميرزا در نهاوند و لرستان و محمد تقى ميرزا در بروجرد و سلطان محمد ميرزا در اصفهان و حيدر قلى ميرزا در گلپايگان و بهمن ميرزا در سمنان و دامغان و اسمعيل ميرزا در شاهرود و بسطام و ركن الدوله على نقى ميرزا در قزوين و على ميرزا ملقب به ظل السلطان كه برادر اعيانى نايب السلطنه بود به حكومت تهران و محالات و كيكاوس ميرزا در قم مشغول به حكومت و فرمان‌روايى بودند .\r\n\r\nذكر وقايعاتى كه براى نايب السلطنه مرحوم بعد از رفتن خاقان مغفور به دارالخلافه روى داد و جنگ نايب السلطنه با لشكر روس در محل موسوم به آباران و شكست دادن روس و معاودت به خوى تا رسيدن به قريهء شند آباد گنى\r\nچون نايب السلطنه بعد از عود ايلچيان ژنرال بسقويچ به اردوى خود معاودت فرموده و مراجعت خاقان مغفور به دارالخلافه محقق شد به عزم رسيدن امورات لشكريانى كه در قلعهء ايروان بودند از آب ارس عبور فرموده از راه محال شرور روانهء ولايت ايروان شدند و در اين بين خبر رسيد كه چهار هزار نفر صالدات با هزار نفر قزاق و بيست عراده توپ كه ده عرادهء آن توپ بسيار بزرگ قلعه كوبى است كه يكسال است از دارالسلطنهء پترزبورگ مأمورند به كوبيدن قلعهء ايروان و در اين روزها به تفليس رسيده است با آذوقه و عراده بسيار از محال پنبك و شوره گل گذشته عازم اردوى ژنرال بسقويچ مىباشند .\r\nنايب السلطنهء مرحوم از شنيدن اين خبر مستبشر شده به دو مصلحت عزم رزم آن طايفه را جزم فرمودند .\r\nمصلحت اول : آن‌كه ژنرال بسقويچ بعد از استماع اين‌كه نايب السلطنه به عزم مقاتلهء لشكر مدد و گرفتن توپ‌ها مىرود از نخجوان حركت كرده براى چارهء كار لشكر مدد خود از عقب نايب السلطنه روانه شود و مملكت نخجوان تخليه شده بلكه در اين زمستان\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nباز لشكرهاى روس به تفليس رفته آسايشى براى مملكت آذربايجان حاصل گردد .\r\nمصلحت دوم : آن‌كه از شكست اين جمعيت و گرفتن توپ‌ها و آذوقه‌ها از دست لشكر روس چشم‌زخمى به اردوى ژنرال بسقويچ مىرسد و يحتمل كه امسال به سبب اين صدمه به محاصرهء قلعهء ايروان نپردازند .\r\nنايب السلطنهء مرحوم به اين عزم و به اين مصلحت متوجه رزم لشكر روس شدند و در محلى كه موسوم بود به آباران و قريب به هفت فرسنگ آن طرف قلعه و شهر ايروان بود به لشكر روس رسيده و محاربهء عظيم فرموده زياده از دو هزار صالدات مقتول و اسير فرمودند و ژنرال دالقوركى كه در آن وقت ژنرال و سردار آن لشكر بود از زانو زخم گلوله خورده با اين احوال توپخانه را پيش انداخته و آذوقه و عراده‌هاى آذوقه را ريخته خود را به چهار ديوار اوچ كليسا رسانده متحصن شد و نايب السلطنه بعد از اين فتح به اوچ كليسا آمده در تضييق امر او كوشيدند . ژنرال بسقويچ كه در نخجوان در مقابلهء نايب السلطنه توقف داشت شنيد كه نايب السلطنه رو به تفليس رفته است او نيز از نخجوان كوچيده و ژنرال ارسطوف را با چهار هزار نفر صالدات و هزار نفر سواره به محافظت قلعهء عباس آباد گذاشته خود به راه تفليس از عقب اردوى نايب السلطنه روانه شد و چون ژنرال بسقويچ از راه ديگر رفته بود خبر به نايب السلطنه رسيد كه ژنرال بسقويچ از نخجوان كوچيده به سمت تفليس روانه شده است . نايب السلطنه مصلحت در آن ديدند كه دست از محاصرهء اوچ كليسا برداشته و امر ايروان را مضبوط كرده به طرف خوى و تبريز روانه شوند و اگر دست از اين محاصره نكشند واضح است كه ژنرال بسقويچ براى استخلاص محصورين لشكر خود متوجه رزم نايب السلطنه خواهد شد و در آن صورت از پردهء غيب معلوم نيست چه ظاهر شود ، نظر به اين مصلحت دست از محاصرهء اوچ كليسا برداشته به ايروان آمدند .\r\nدر ايروان شش هزار نفر از سربازنظام و تفنگچى به سردارى حسن خان سار و اصلان خان برادر حسين خان سردار گذاشته از ايروان حركت فرموده در نزديك سردار آباد حسين خان سردار را به حفظ سردار آباد و آن حدود گذاشته و خود از ارس عبور نموده به ولايت بايزيد كه خاك دولت روم است داخل شده از راه قازلى گول و\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nآواجق و چالدران به شهر خوى تشريف‌فرما شدند و چون بسيارى از سرباز خسته و از كار بازمانده بودند سرباز و قشون را مرخص خانه فرمودند و بعضى ديگر را كه تاب و توان داشتند با پانصد نفر سوارهء قاجاريه و تركمان و توپخانه برداشته روانهء دارالسلطنه تبريز شدند اميرزاده بهرام ميرزا را با فوج نظام خوى و فوج جانباز خلج به وزارت ميرزا تقى قوام الدوله با هجده عراده توپ در خوى گذاشته و با قليل اردويى كه همراه بود با توپخانه به قريهء شند آباد گنى من محال تبريز رسيدند .\r\n\r\nذكر آمدن ژنرال ارسطوف با سه هزار نفر صالدات و ده عراده توپ به دار السلطنهء تبريز به اغواى خوانين مرند و گريختن لشكريان از دار السلطنهء تبريز و گرفتار شدن آصف الدوله و ساير احوالات تبريز\r\nشهر تبريز در سنهء هزار و دويست و چهل و سه مشحون بيست هزار خانوار رعيت بود و هشت هزار نفر لشكر نظام و تفنگچى در قلعهء تبريز حاضر و مستعد بودند و زيادهء از يكصد و بيست عراده توپ مستعد در دارالسلطنهء تبريز موجود بود و قورخانه و آذوقه چون سى سال بود كه نايب السلطنهء مرحوم در آن شهر توقف داشتند و هميشه را فكر انجام تدارك حرب بودند بيرون از اندازه جمع شده بود .\r\nدر اين اوقات كه خاقان مغفور وارد آذربايجان شده بودند و نايب السلطنه در سرحد به مقابله و مقاتله اشتغال داشتند انضباط امر تبريز را چنان‌كه مذكور شد خاقان مغفور در حين مراجعت به دارالخلافه به آصف الدوله رجوع فرموده بودند و از نوكرهاى نايب السلطنه در شهر تبريز سواى حاجى على عسكر خواجه كسى نبود و از اولاد نايب السلطنه پادشاه مرحوم در قراجه داغ تشريف داشت و اميرزاده بهرام ميرزا در خوى و اين دعاگوى دولت شاهى به خدمات سرحد اردبيل مشغول بود و اميرزاده خسرو ميرزا را هم در همان دو سه روز احضار ركاب فرموده بودند كه به قلعهء ايروان براى اطمينان قلوب لشكر آنجا روانه فرمايند و اميرزاده فريدون ميرزا كه در شهر تبريز تشريف داشتند با وجود صغر سن بدون حكم نايب السلطنه دخل و تصرف نمىتوانستند كرد و لشكريان نظام و رعاياى تبريز و ساير رعاياى آذربايجان با آصف الدوله چندان الفتى نداشتند .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nحاجى على عسكر خواجه سرا كه به دخل و تصرف امور مشغول بود معلوم است كه چقدرها داخل و تصرف را از عهده مىتوانست برآمد . خوانين مرند به جهت قتل نظر على خان كه در سال گذشته واقع شده بود مخوف و هراسان از دولت عليهء ايران بودند و در همين روزها حاجى ميرزا يوسف مجتهد تبريز به رحمت خدا رفته بود و مير فتاح پسرش كه جوان و سرشار و مغرور بود و اهل تبريز كمال اعتقاد و ارادت به پدرش داشتند به او گرويده او نيز از جوانى و غرور ادعاى بزرگ داشت تدبيرى كه در تبريز به خاطر حاجى على عسكر خواجه‌سرا رسيد اين بود كه آقا مير فتاح را از طرف والدهء پادشاه مرحوم در درب حرمسراى مباركهء تبريز ضيافت نموده و بيست هزار تومان امانت با سپارند و چنين خيال كرده بود كه به سبب سپردن اين تنخواه باشم امانت آقا مير فتاح اميدوار شده با تبعه و لحقهء خود به خدمتگزارى مشغول خواهند شد و آصف الدوله نيز كه اهل آذربايجان نه از او خوفى داشتند و نه اميدى به همان احترامات ظاهره قانع شده به خوش‌گذرانى خود مشغول بود و خوانين مرند از قصبهء مرند كه هشت فرسنگى تبريز است و تا قلعهء عباس آباد نيز قريب به ده فرسنگ است با ژنرال ارسطوف بناى مراوده گذاشته در اين وقت كه ژنرال بسقويچ از نخجوان به طرف تفليس كوچ نموده و نايب السلطنه از ايروان به بايزيد و خوى آمد خاطر نشان ژنرال ارسطوف كردند كه در تبريز چندان جمعيتى نيست و اهل تبريز خواهان شما مىباشند و اگر شما هزار نفر از صالدات را در قلعهء عباس آباد بگذاريد با سه هزار نفر ديگر از راه مرند متوجه تبريز شويد به محض اين‌كه اهل تبريز مستحضر از آمدن شما شوند غوغا و شورش كرده لشكريان و مستحفظان ايران را مسلوب الاختيار كرده شهر تبريز را به تصرف دولت روس مىدهند و عرايض نيز در اين باب از آقا مير فتاح و منسوبان او گرفته به نظر ژنرال ارسطوف رسانده بودند و قرار داده بودند كه ژنرال ارسطوف از ارس عبور كرده از پشت كوه مشو كه همه جا قاطع ما بين محال خوى و گنى و مرند است از طرف مرند كه خالى از لشكر ايران است حركت كرده غفلة به دارالسلطنهء تبريز رسيده و اهل تبريز كه هواخواهان دولت روس و مخبر از اين حكايت‌اند سر به شورش و غوغا برآورده و كار شهر را بر وفق دلخواه صورت دهند .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nچون آنچه مقدر است بايد ظاهر شود ژنرال ارسطوف خوف و هراس نكرده و از خيالات ديگر غافل شده با سه هزار نفر صالدات و هزار نفر قزاق و ده عراده توپ از راه مرند روانهء تسخير دارالسلطنهء تبريز شد و تا قريهء صوفيان كه شش فرسخى تبريز است رسيده احدى از دولت‌خواهان اين طرف را خبرى از آمدن او نبود چون گرد و غبار لشكر در صحراى صوفيان ظاهر شد همهمه و گفتگو در تبريز پيدا شده بعضى گفتند كه نايب السلطنه است كه از طرف خوى مىآيد و بعضى گفتند كه شايد لشكر روس باشد .\r\nبارى آصف الدوله و حاجى على عسكر خواجه سواره‌اى براى خبرگيرى فرستاده معلوم شد كه لشكر روس است مىآيد و به چهار فرسنگى رسيده‌اند .\r\nاختلاف در ميان رؤسا و امناى دولت در تبريز پيدا شده بعضى مىگفتند حصاردارى نماييم و نايب السلطنه را كه در بيست فرسنگى است خبر كنيم و بعضى مىگفتند كه شهر و قلعه را گذاشته فرار نماييم و بعضى ديگر مىگفتند كه هيچ‌يك از اين دو مقدور نيست بايد تسليم دولت روسيه شد . القصه آصف الدوله به سمت دروازه‌اى كه مقابل لشكر روس بود موسوم به دروازهء كجيل رفته و بالاى بروج در آمد يك دو توپ پر كرده ايستاد و لشكر روس به كنار رودخانهء آجى قريب نيم‌فرسنگى شهر ايستادند و ميرزا محمد خان لاريجانى تفنگچيان خود را برداشته با تفنگچيان سوادكوهى و مازندرانى و عراقى به درب دولتخانهء همايون آمده اظهار نمود كه خاقان مغفور به من حكم فرموده كه اگر لشكر روس بر سر تبريز آيند و بخواهند كه شهر تبريز را محاصره نمايند بايد تو حكما عيال نايب السلطنه را برداشته از تبريز بيرون آورده به مملكت زنجان و خمسه رسانيده به من معلوم نمايى و چون مأمورم و نايب السلطنه در اينجا نيست حكما به مأموريت خود عمل خواهم كرد و چون پيرمرد هفتاد ساله بود به اندرون آمده به خدمت والده پادشاه مرحوم رسيده عرض حال خود را نمود و در همان ساعت جميع اولاد و عيال نايب السلطنه را به تخت روان‌ها و كجاوه‌ها و محفه‌ها بارگيرى كرده روانهء عراق شد و از اين طرف آقا مير فتاح با هواخواهان و دوستان خود به عزم استقبال ژنرال ارسطوف به طرف دروازهء كجيل رفته و از آن طرف آصف الدوله سه توپ به طرف لشكر روس انداخت و لشكر روس از انداخته شدن توپ و بيرون نيامدن احدى از اهالى تبريز به\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nخوانين مرند بدگمان شده به حبس ايشان امر نمودند . در اين بين از طرف شهر آقا مير فتاح به دروازهء كجيل رسيده حكم به شكستن دروازه كرده از شهر بيرون رفت و آصف الدوله و مستحفظين بروج و بارو از بيرون رفتن عيال و اولاد نايب السلطنه با تفنگچيان عراق و آقا مير فتاح از حفظ بروج و باره دست كشيده هريك در گوشه‌اى پنهان شدند و آصف الدوله خود را از قلعهء تبريز بيرون انداخته در خانهء يكى از رعاياى محلهء خيابان پنهان شد و در حينى كه ژنرال ارسطوف خوانين مرند را گرفته و در كار معاودت بود و استقبالچيان شهر و آقا مير فتاح رسيده كيفيت شهر را معلوم نمودند .\r\nژنرال ارسطوف از همانجا خوانين مرند را با هزار نفر سوارهء قزاق كه همراه داشت با دو عراده توپ به تعاقب ميرزا محمد خان لاريجانى و عيال و اولاد نايب السلطنه روانه كرده خود وارد دارالسلطنهء تبريز شده به دارالاماره نزول نمود و هزار نفر صالدات به ارگ فرستاده قورخانه و انبار را مضبوط نمود و دو عراده توپ با ريسمان‌ها بر بالاى طاق على شاه كه از بناهاى قديم تبريز و كمال ارتفاع دارد كشيده مشغول به ضبط و حراست مملكت تبريز شده و صورت حال را به ژنرال بسقويچ اعلام نموده و آصف الدوله را كه در خانهء رعيتى پنهان شده بود مخبر شده صالدات فرستاده آصف الدوله را گرفته به محبس فرستاد .\r\n\r\nذكر احوال ژنرال بسقويچ و فرار حسين خان سردار از قلعهء سردار آباد و گرفتن ژنرال بسقويچ قلعهء ايروان را و فرار نصير خان طالش از قلعهء النجق و خبردار شدن ژنرال بسقويچ از تسخير تبريز\r\nچون ژنرال بسقويچ چنان‌كه مذكور شد متعاقب اردوى نايب السلطنه به راه تفليس روانه شد در بين راه معلوم شد كه نايب السلطنه در آباران به لشكر روس رسيده چنان‌كه مذكور شد محاربه واقع شده و لشكر روس در اوچ كليسا متحصن آمده‌اند .\r\nژنرال بسقويچ از راه تفليس به طرف اردوى نايب السلطنه روانه شده و چنان‌كه مذكور شد در همان چند روز نايب السلطنه نيز به طرف خوى حركت فرموده بود و حسين خان سردار با جمعيت ايروان در آن حوالى مانده بود ، ژنرال بسقويچ به محض\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nرسيدن به سردار آباد حسين خان سردار با آن همه تعهدات كه خدمت خاقان مغفور كرده بود تاب توقف يك روز نياورده و سردار آباد را از مستحفظين خالى كرده از مقابل ژنرال بسقويچ كناره گرفت و ژنرال بسقويچ به سردار آباد رسيده قلعهء سردار آباد را متصرف شد و از همين تصرف كه در قلعهء سرآباد نمود خاطر اهل مملكت ايروان و خاطر لشكريانى كه در قلعه بودند پريشان شده هريك به خيالى و واهمه‌اى افتادند .\r\nژنرال بسقويچ از سردار آباد حركت كرده به اوچ كليسا آمده بقيهء لشكر روس را كه در آنجا خسته و مجروح مانده بودند با توپ‌هاى بزرگ برداشته به عزم تسخير قلعهء ايروان روانه شد و به كنار قلعه رسيده به محاصره اشتغال نموده و قلعهء به آن متانت را به سبب يأس قلعگيان از مدد و اختلاف ايشان با وجود بودن فوج خاصهء تبريز و فوج مراغه و دو فوج ايروان و دو هزار تفنگچى مازندران و قريب به صد عراده توپ در سه چهار روز از بدن و بروج قلعه با توپ‌هاى بزرگ كوبيده و در همين دو سه روز خبر تسخير شهر تبريز به قلعگيان رسيده يك جا دل از دست داده و دست از قلعه‌دارى كشيده به فكر جان خود افتادند و افواج مراغه و تبريز دسته‌دسته بناى گريختن گذاشته و ژنرال بسقويچ نيز از حال قلعگيان مستحضر شده قلعگيان را به امان از جان اميد داده وارد قلعهء ايروان گرديد و جميع رؤسا را گرفته و محبوس كرده مثل حسن خان سردار و قاسم خان سرتيپ فوج خاصه و عليمردان خان تبريزى و ساير سركردگان عراق را به التماس محبوس نموده و جميع لشكريان را يراق‌چين كرده به تفليس فرستاد و خود با سى هزار لشكر نظام به تعجيل تمام از آب ارس گذشته از راه مرند وارد دارالسلطنهء تبريز شد و ژنرال ارسطوف را با وجود چنين خدمتى معاتب نموده او را به جنون و خودسرى مقصر دولتى نموده و معزول كرده محبوسا به دارالسلطنهء پترزبورگ فرستاد و از لشكرهايى كه به جهت محافظت قراباغ و شيروان و گنجه و نخجوان و ساير ولايات گذاشته بود سى هزار نفر ديگر احضار نموده كه از آب ارس گذشته به ضبط ممالك اين طرف آب ارس پردازند و محقق شد كه زياده از شصت هزار نفر صالدات و صد عراده توپ از آب ارس گذشته مشغول به تسخير و حفظ آذربايجان شدند و حسين خان سردار به طرف دارالخلافه رفت و در قزوين كه موطن اصلى او بود توقف نمود .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n\r\nذكر احوال نايب السلطنه بعد از رسيدن خبر تسخير تبريز در قريهء شندآباد و چگونگى گزارشات ايشان و طلب صلح نمودن از ژنرال بسقويچ\r\nچون كيفيت تسخير تبريز به نوعى كه معلوم شد در اردوى شندآباد به سمع نايب السلطنه رسيد بعضى از لشكريان و غلامان كه در تبريز و محال تبريز صاحب علاقه و عيال بودند از خدمت نايب السلطنه فرار كرده و بعضى ديگر از حقوق و نمك خوراكى نگذشتند و در وفادارى و جان‌نثارى ثابت‌قدم ماندند و آن روز روزى بود كه مخلص از غيرمخلص متميز مىشد و اميرزاده خسرو ميرزا در همان روزها به خدمت نايب السلطنه رسيده بود بالجمله اردو به هم برآمده و تفرقگى حاصل شد سواى توپچيان نظام و سوارهء قاجار و تركمان قريب نهصد نفر پياده‌نظام كه از فرارىهاى صالدات روسيه جمع شده بود كسى در ركاب نماند و از اعيان اردو جز محمد خان امير نظام و ابراهيم خان قاجار ولد جان محمد خان و يوسف خان توپچى باشى و سهراب خان ديگر كسى در ركاب نبود .\r\nسركار نايب السلطنه بعد از شنيدن اين مقدمه و ديدن اوضاع توپخانه و نظام و باقى سوار را برداشته از رفتن تبريز فسخ عزيمت فرموده و معين بود كه در ولايت خوى نيز اقامت متعسر است به عزم رفتن به مملكت اروميه به طرف محال سلماس عود فرمودند و به اميرزاده بهرام ميرزا نيز حكم فرمودند كه به قدر مقدور از توپخانهء خوى كه در راه وفا ثابت‌قدمند همراه برداشته در محال سلماس و اروميه ملحق ركاب مىشوند .\r\nاميرزاده بهرام ميرزا پانزده عراده توپ از خوى حركت داده با نظام خلج از خوى بيرون آمده به خدمت نايب السلطنه رسيدند و نايب السلطنه از سلماس نيز حركت كرده وارد شهر اروميه شدند و عاليجاه بيجن خان را با نوشتهء ملايمت و ملاطفت به نزد ژنرال بسقويچ كه خبر ورود او به تبريز معلوم شده بود فرستاده طالب صلح و صفا شدند و قرار شد كه در شهر اروميه چندان توقف فرمايند كه جواب ژنرال بسقويچ معلوم شود و اهالى اروميه به قدم اخلاص پيش آمده مشغول به جان‌سپارى و خدمتگزارى شدند و در اين سفر مملكت خوى و مرند و تبريز و قراجه داغ و مشكين و سراب و گرم رود تا ميانج و\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nبعضى از محال خلخال و مراغه به هم برآمده از اطاعت دولت عليه ايران خارج شده و ولايت اروميه و ساوجبلاغ و صائن قلعه و مرحمت آباد من محال مراغه كه يك هزار نفر سوارهء كرمانى در آنجا ساكن بود و قلعه و مملكت اردبيل با طالش و مغان در تصرف دولت ايران باقى ماند و ژنرال بسقويچ به ولايات متصرفه و محالات حكام و صالدات و توپ فرستاده ماليات از ولايات از روى جمع و دفتر ايران با قبض و برات دادوستد نموده و به جز كاه و علف و بريدن درخت‌هاى بىثمر كه صالدات و قزاق مأذون به آوردن بودند در ساير امتعه و اموال رعايا دخل و تصرف نمىكردند و ليكن نامعقولان مملكت و قوادان رعيت با اهل نظام روس و بزرگان ايشان مراوده كرده به جهت خوش آمد به قوادى مشغول شدند و حفظ عصمت بسيار مشكل شد ، بعضى از ريش‌سفيدان تبريز در اين باب به آقا مير فتاح در جزو گفتگو كرده بودند به زبان تركى گفته بود كه صالدات به جاى فرزندان منند چگونه به اذيت عزوبت ايشان راضى شوم ، العياذ باللّه .\r\n\r\nذكر احوال پادشاه مرحوم كه در قراجه داغ تشريف داشتند و چگونگى احوال اين دعاگوى دولت شاهى كه در اردبيل بود\r\nپادشاه مرحوم بعد از شنيدن خبر تسخير تبريز احوال اهل قراجه داغ و شاهيسونان مشكين را به‌طور ديگر ديده به هم برآمدگى در ميان آنها واقع شده اهل و عيال را كه همراه داشتند از راه اردبيل و خلخال روانهء عراق فرمودند و خود چند روز ديگر با نه عراده توپ به سركردگى قاسم على خان بهارلو و سيصد نفر غلام از قراجه داغ با ميرزا نصر الله و ميرزا على كرايلى از راه مشكين و اردبيل عازم عراق شدند و اين دعاگوى دولت شاهى بعد از شنيدن تسخير تبريز همت بر نگه داشتن قلعهء اردبيل گماشته توپچيان نظام و جانبازان نهاوند و تفنگچيان نائين را دلدارى داده به قدر دويست نفر از سربازان شقاقى را كه از تبريز فرار كرده بودند جمع آورده از محال هروآباد و خلخال نيز كه به اردبيل و رشت متصل بود صد نفر تفنگچى آورده از محال اسالم و كرگانرود طالش نيز سيصد نفر تفنگچى آورده و با غلامان عرب و ساير غلام و نوكربابى كه داشت دل بر قلعه‌دارى نهاده به انجام تداركات اين مهم مشغول شد . در همين اوقات خبر رسيد كه\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nپادشاه مرحوم به يك فرسنگى اردبيل رسيده دعاگوى دولت پادشاهى به استقبال شتافته به لوازم جان‌سپارى و خدمتگزارى اشتغال نمود و سؤال از ارادهء پادشاه مرحوم نمود ، فرمايش فرمودند كه چون از نايب السلطنه خبرى نيست و مملكت آذربايجان هم به هم برآمده و تبريز از دست رفته ظاهرا مصلحت آن است كه تا خمسه رفته در آنجا توقف كنيم و آنچه از خاقان مغفور حكم شود معمول داريم تا از نايب السلطنه نيز خبرى ظاهر شود اين دعاگوى دولت شاهى معروض داشت كه چون قلعهء اردبيل در كمال متانت است و چهل عراده توپ با توپچى و قورخانه بسيار در قلعه موجود به قدر هزار و پانصد نفر عراقى و آذربايجانى در قلعه هستند و مملكت اردبيل به مملكت طالش و رشت متصل است مصلحت باشد پادشاه مرحوم به قلعه تشريف‌فرما شده اين دعاگوى دولت شاهى جان خود را نثار خاك پاى مبارك خواهد كرد و در اين زمستان به عراق رفتن و شماتت اعمام را كشيدن چه ضرور است . پادشاه مرحوم نيز قبول عرايض اين دعاگوى دولت را فرمود و ميرزا نصر اللّه نيز تصديق عرايض اين دعاگو را كرده رأى پادشاه مرحوم به اين قرار گرفته با توپخانه و غلام كه همراه او بود وارد قلعهء اردبيل شدند و در قلعهء اردبيل قريب به پنجاه عراده توپ و دو هزار نفر سواره و پياده حاضر شده همه همت بر حفظ و حراست آن قلعه گماشتند و مير حسن خان طالش نيز پنج شش هزار نفر سواره و پيادهء طالش مستعد نموده گوش به فرمان نشست و پادشاه مرحوم كيفيت امر ولايت اردبيل و طالش را به خدمت خاقان مغفور عرضه نموده متعهد حفظ اين مملكت شدند .\r\nاما احوال ميرزا محمد خان لاريحانى و اولاد و عيال نايب السلطنهء مرحوم بعد از خروج از تبريز به تعجيل تمام روانهء عراق شدند و بار و بنه و اسباب اين دعاگوى دولت كه يك روز پيش از خروج ميرزا محمد خان به عزم آمدن به اردبيل از تبريز بيرون آمده بود از گدوك شبلى به راه اردبيل روانه شده بودند سواران مرند و سوارهء قزاق تا گدوك شبلى تعاقب ميرزا محمد خان را نموده و خبردار مىشوند كه در پيش ميرزا محمد خان زياده از سه چهار هزار نفر سواره و تفنگچى مىباشد و مىدانند كه از دنبال رفتن او بىفايده است و خبردار مىشوند كه مال و اسباب اين دعاگوى دولت به طرف اردبيل رفته است خوانين مرند و سوارهء قزاق به راه اردبيل افتاده در قريهء ارشتيناب به بنهء اين دعاگو رسيده مال و\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nاموال اين دعاگو را تاراج كرده عود مىنمايند و عيال و اولاد نايب السلطنه به سلامت وارد خمسه شده به حكم خاقان مغفور به بلدهء همدان رفته در آنجا رحل اقامت انداختند .\r\n\r\nذكر گزارشاتى كه در دارالخلافهء تهران بعد از شنيدن تسخير تبريز واقع شد\r\nخاقان مغفور بعد از شنيدن تسخير تبريز به احضار لشكرهاى مازندران و عراق و خراسان فرمان داد و شيخ على ميرزا را با لشكر ملاير و تويسركان به خمسه فرستاد . اهل خمسه از سوء سلوك عبد اللّه ميرزا اظهار شكايت كرده خاقان مغفور به عزل او فرمان داده به دارالخلافه احضار شد و حسين خان سردار نيز با سوارهء ايليات قزوين مأمور به خمسه شده با دو هزار سوار به خمسه رسيد و در خدمت خاقان مغفور بدگويان نايب السلطنه زبان به بدگويى گشاده به سخن‌هاى زشت و عرض‌هاى زشت و عرض‌هاى نالايق خاطر خاقان مغفور را فىالجمله از نايب السلطنه آزرده ساختند و مىخواستند كه خاطر خاقان مغفور را مايل به تربيت حسنعلى ميرزا نمايند و همه روزه منتظر آمدن حسنعلى ميرزا از مشهد مقدس بودند و هواخواهان نايب السلطنه در كمال دلتنگى و پريشانى روزگار مىگذرانيدند و روزبه‌روز به دارالخلافه از اطراف ولايات جمعيت آمده و چون در جميع ممالك سواى اولاد خاقان مغفور حاكم و متصرفى نبود به اين سبب در جميع ولايات عراق و فارس و دار المرز حركتى بر خلاف قانون دولتى از هيچ‌جا روى ننمود و حكايتى كه در يزد و كرمان واقع شد به سبب غيبت شاهزاده محمد ولى ميرزا از يزد به جهت اختياردارى عبد الرضا خان يزدى در آن ملك واقع شده كه به تفصيل به رشتهء تحرير كشيده خواهد شد .\r\n\r\nذكر مراجعت بيجن خان از نزد ژنرال بسقويچ و قبول كردن ژنرال بسقويچ مصالحه را به شروطى كه مذكور مىشود\r\nچون بيجن خان با نوشتجات نايب السلطنه به نزد ژنرال بسقويچ آمد و ژنرال بسقويچ از كيفيت نوشتجات آگاهى به هم رساند بعد از تغييرات بسيار و گله‌مندىهاى بيشمار\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nبيجن خان اظهار نمود كه دولت ما هرگز به اين جنگ و غوغا راضى نبودند و هميشه طالب صلح با دولت ايران مىباشند حال كه ثمرهء جنگ و جدال فىالجمله معلوم امناى دولت ايران شده و ميل به صلح و صلاح نموده‌اند دولت عليهء روس نيز با وجود غلبه و استظهار باز از مصالحه و مهادنه سرباز نخواهند زد مشروط بر آن‌كه نايب السلطنه به وكالت دولت خود اركان مصالحه را قبول فرموده و كاغذ در قبول كردن اركان مصالحه براى من بفرستند پس از آن‌جايى را معين خواهم كرد كه در آن مكان همديگر را ملاقات كرده به انجام امر مصالحه اشتغال نماييم و جزئيات امر مصالحه را در مجلس ملاقات گفتگو كرده قرار خواهيم داد و لابد بايد اين اركان مصالحه از طرف دولت ايران قبول شود :\r\nركن اول - ايروان و نخجوان و اردوباد كه در يد تصرف لشكر روس است به دولت عليهء روس واگذار شود و رودخانهء ارس به سرحديت بين الدولتين مقرر گردد .\r\nركن دويم - طالش و مغان كه حين مصالحه در تصرّف دولت عليه ايران است به دولت روس رد شود .\r\nركن سيم - بيست كرور اشرفى يك مثقالى كه در مخارج اين جنگ دولت روس متضرر شده‌اند دولت عليهء ايران تسليم نمايند .\r\nركن چهارم - خود نايب السلطنه يا پادشاه مرحوم از طرف دولت عليهء ايران بعد از انجام صلح به دارالسلطنهء پترزبورگ رفته عذرخواهى نقض عهد سابق را نمايند و نوشتجات به اين مضمون نوشته همراه بيجن خان به خدمت نايب السلطنه فرستاد و سبب قبول نمودن امناى دولت روس مصالحه را آن بود كه ما بين دولت عليهء روم با دولت روس سه چهار ماه بود كه به نقار كلى كشيده بود و مادّهء نزاع فيما بين ايشان مستعد شده چنان‌كه در همان اوقات جنگ‌هاى عظيم واقع شد . و ژنرال بسقويچ بعد از مصالحه با دولت ايران به تفليس معاودت نكرده با لشكرهايى كه در آذربايجان همراه داشت به خاك دولت روم رفته به جنگ و جدال مشغول شد . بارى بيجن خان با نوشتجات مذكور در اروميه به خدمت نايب السلطنه رسيد و نايب السلطنه محض دولت‌دارى و دولتخواهى قطع‌نظر از سخن بدگويان و بدخواهان كه در خدمت خاقان مغفور مىكردند فرموده به\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nقبول مصالحه سر رضا جنبانيد و كاغذ قبول به ژنرال بسقويچ فرستاده خواهش تعيين محل مجلس ملاقات را نمود و چگونگى را به خدمت خاقان مغفور معروض داشته و نيازمندانه عرض كردند كه سواى قبول نمودن اين مصالحه مصلحتى براى دولت عليه ايران نيست و چون مصلحت دولتى منحصر در اين بود قبول اين معنى را نموده‌ام و با ژنرال بسقويچ در باب انجام اين مصالحه ملاقات خواهم كرد و واضح است كه پادشاه نيز مصلحت دولت خود را كنار نخواهند گذاشت .\r\n\r\nذكر رفتن نايب السلطنه به قصبهء دهخوارقان و آمدن ژنرال بسقويچ آنجا و انعقاد مجلس صلح\r\nنايب السلطنه مصلحت دولت را در صلح ديده و ژنرال بسقويچ را مايل به صلح نموده اركان اربعه را قبول فرموده و نوشته براى ژنرال بسقويچ در قبول نمودن و رضا شدن به اركان مشروطه فرستاده طلب تعيين مكان ملاقات نمودند و ژنرال بسقويچ بعد از اطلاع بر رضامندى نايب السلطنه به صلح مزبور قصبهء دهخوارقان را كه در پنج فرسنگى تبريز واقع است تعيين براى مجلس ملاقات نموده و معلوم نايب السلطنه داشتند كه با پانصد نفر از خواص خود به مجلس مصالحه تشريف آورند و زياده از اين از ملتزمين ركاب را در هر ولايتى كه مصلحت باشد اقامت دهند . نايب السلطنه بعد از اطلاع از جواب ژنرال بسقويچ حكومت اروميه را به نجف قلى خان افشار واگذار فرموده و شاهزاده ملك قاسم ميرزا را كه تا حال در آن ولايت به حكومت مشغول بود براى اعلام اين حالات به دارالخلافه فرستادند و اميرزاده بهرام ميرزا را با ميرزا تقى قوام الدوله و يوسف خان توپچى باشى و توپخانه و نظام كه همراه بود به مرحمت آباد به كنار رودخانهء جغاتو كه محل قشلاق و مناسب بود مقرر فرمودند كه رفته اقامت نمايند و هزار نفر سوارهء كرمانى را كه در مرحمت آباد اقامت داشتند ابواب جمع اميرزاده بهرام ميرزا فرمودند و دو فوج نظام افشار را مقرر داشتند كه مستعد شده در وقت ضرورت اگر از اخلاص و حقوق نشانى دارند متوجه اردوى معلى شوند و خود نايب السلطنه اميرزاده خسرو ميرزا و محمد خان امير نظام و ابراهيم خان سردار و ميرزا محمد على مستوفى و حاجى ميرزا\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nمسعود را با محمد حسين خان ايشيك آقاسى و بعضى از خوانين افشار با آقايان و سوارهء قاجار كه همراه بودند به قدر پانصد نفر برداشته و چون فىالجمله در مزاج نايب السلطنه تكسرى بود به تخت روان سوار و روانهء قصبهء دهخوارقان شدند و در راه دولت‌دارى با وجود اين‌كه پشت و پناه دولت ايران وجود شريف ايشان بود خود را بىمحابا به ميان آنچنان دشمنى انداخته و از براى حفظ بيضهء اسلام و دولت ايران از وجود مبارك خود گذشتند و سخنان بدگويان را كه در دارالخلافه مىگفتند به مضمون ذرهم و ما يقولون عمل فرموده به هيچ‌وجه اعتنايى ننمودند و از آن طرف ژنرال بسقويچ با سه هزار صالدات و هزار و پانصد نفر سواره و ده عراده توپ با وزرا و اعيان دولت روسيه يك روز قبل از نايب السلطنه وارد قصبهء دهخوارقان شده بودند مهماندار و استقبال‌چى براى نايب السلطنه رسيده ايشان را در كمال اعزاز و احترام به قصبهء دهخوارقان وارد نمودند .\r\n\r\nذكر خبر شدن خاقان مغفور از رفتن نايب السلطنه به ميان لشكر روس براى انجام مصالحه\r\nچون اين خبر به دارالخلافه رسيد و كيفيت‌هاى مذكوره را به عرض خاقان مغفور رسانيدند از يك طرف ملاحظه مىفرمودند مثل مملكت آذربايجان و سى هزار لشكر نظام با سيصد عراده توپ كه در قلعه‌هاى ايروان و عباس آباد و تبريز و ساير امكنهء آذربايجان بود از دست رفته و مثل دولت روس دشمنى قوىدست تا بقاپلان كوه ضبط نموده‌اند و به اين قناعت نخواهند كرد و البته وارد عراق خواهند شد و از طرف ديگر ملاحظه مىفرمودند كه كو آن استعداد در عراق و فارس و مازندران كه به مقابلهء چنين دشمنى قوى توان پرداخت و يا به ممانعت ايشان توان برخاست حرف‌هاى واهى حسين خان سردار سست‌تر از تار عنكبوت است و گفتگوى شاهزاده معاند و امنا محض خوش‌آمد است و از اين طرف ملاحظه مىفرمودند كه در ميان پادشاهان جهان چگونه مىتوان به اين نوع كار كه از دشمن پيش آمده تسليم صرف شد و از اين‌قدر مملكت و اين خزينه چگونه توان گذشت و از دشمنان مذلت كشيد و از طرف ديگر ملاحظه مىفرمودند كه با وجود ظهور اين غلبه از طرف دشمن يمكن اگر مصالحه نشود باقى\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nآنچه در دست است از دست رفته و كار به جايى كشد كه تدارك آن اصلا ممكن نباشد و نيز ملاحظه مىفرمودند كه با وجود اين‌كه در مملكت خراسان مثل رضا قلى خانى در قوچان و محمد خان در تربت سال‌هاست كه دم از طغيان و عصيان مىزنند و بارها لشكر فرستاده شده و شجاع السلطنه حسنعلى ميرزا مكررا به مقام دفع و رفع آنها برآمده و كار به هيچ نوع تمام نشده مگر به دادن فرمان امان و ختم قرآن چگونه ميسر است كه چنين دشمن قوى با اين اوضاع و اسباب مغلوب و منكوب آيند در همين بين خبر رسيد كه عبد الرضا خان يزدى وزير شاهزاده محمد ولى ميرزا كه در يزد به نيابت ايشان مشغول بود شاهزاده را كه در دارالخلافه ديده و خصم قوىدست روس را به تبريز رسيده شنيده سوداى استقلال در دماغ خود جاى داده جميع عيال و اولاد شاهزاده را از يزد بيرون كشيده و با يزديان متفق شده سيصد هزار تومان زر مسكوك و دويست هزار تومان اقمشه و امتعه از مال شاهزاده تصرف كرده به بذل و بخشش و گرفتن نوكر مشغول مىباشد و باز خبر رسيد كه عباس قلى ميرزا حاكم كرمان ولد ابراهيم خان قاجار كه نوادهء دخترى خاقان مغفور بود در كرمان به اغواى قاسم خان نامى و به غرور جوانى قريب به هشت هزار نفر از طايفهء بلوچ و طايفه عطاء اللهى جمع كرده از شهر كرمان در كار حركت كردن به سمت يزد و كاشان است . خاقان مغفور به اين جهات و رموز ديگر دولتى كه صاحبان دولت و سلطنت از آن آگاهند جواب نايب السلطنه را به‌طور خوشى نوشته و صراحة سه ركن مصالحه را قبول فرموده و در باب ركن ديگر كه دادن بيست كرور اشرفى باشد تأمل فرموده بودند و پنج كرور به نايب السلطنه اذن داده بودند كه طى گفتگو نمايد .\r\n\r\nذكر گفتگوى ژنرال بسقويچ با نايب السلطنه در مجلس دهخوارقان و رفتن دالخسكى از طرف ژنرال بسقويچ به دارالخلافهء تهران و آمدن ميرزا ابو الحسن خان وزير دول خارجه از دارالخلافه به آذربايجان\r\nچون نايب السلطنه و ژنرال بسقويچ با امناى دولت روسيه و ايران در قصبهء دهخوارقان مجتمع آمدند و به ملاقات هم رسيده گفتگوى دولتى به ميان آوردند از آنجا كه كاغذ وكالت دولتى در دست وكلاى طرفين ضرور است تا سخنانى كه گفتگو مىشود\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nمحل اعتبار باشد و بىفايده نشود ژنرال بسقويچ كاغذ وكالت نايب السلطنه را از طرف دولت ايران خواسته و نوشتهء وكالت خود را از طرف دولت خود اظهار نمود .\r\nنايب السلطنه چون كاغذى چنين در دست نداشتند در جواب فرمودند كه كسان ما به دارالخلافه رفته‌اند و در اين چند روز وكالت‌نامچهء دولتى خواهد رسيد تا رسيدن كاغذ وكالت‌نامچه شروط و قراردادهاى ديگر را وكلاى طرفين گفتگو نموده در دفاتر مصالحه نوشته موجود نمايند كه بعد از رسيدن وكالت‌نامه معطلى ديگر حاصل نشده صورت قرارداد را طرفين ممهور كرده به يكديگر سپارند و بعد از انعقاد مصالحه چنان‌كه قانون است مصالحه نامچه به مهر پادشاه هر دو دولت مزين شده ايلچيان طرفين به همديگر رسانند و به جهت رسيدن وكالت‌نامچه دو هفته مهلت خواسته شد ، ژنرال بسقويچ قبول اين معنى را نموده و وكلاى جزو در مجالس مختلفه گفتگو مىنمودند در مجلس اول ملاقات ژنرال بسقويچ با نايب السلطنه پنج كرور از بيست كرور را به عوض تعارف و هديه گذشت نمودند چون بر ژنرال بسقويچ واضح شده كه تأخير در فرستادن وكالت‌نامچه از طرف خاقان مغفور به جهت سنگينى تنخواه است پول‌كنيكى را كه موسوم به بدالخسكى بود با عريضه مشتمل به ترتيبات و تبيينات و ترغيبات و تزيين مصالحه به خدمت خاقان مغفور به چاپارى فرستاد و خاقان مغفور نيز فرستادهء مزبور را نوازشات فرموده مقرر داشته بودند كه ميرزا ابو الحسن خان وزير دول خارجه از طرف ما به خدمت نايب السلطنه مىرسد و در مجلس صلح او نيز بايد مستمع گفتگوى مجلس باشد و ژنرال بسقويچ يك دو هفته به انتظار ميرزا ابو الحسن خان نشسته و ميرزا ابو الحسن خان نيز بعد از تأخيرات غير متوقع وارد دهخوارقان شده و وكالت‌نامه همراه آورده ولى در دادن وكالت‌نامه شرط شده بود كه در باب كرورات گفتگوى تازه شود و قرار ديگرى در ميان آيد . ژنرال بسقويچ دو كرور و نيم هم در ديدوبازديد اميرزاده خسرو ميرزا گذشت و تعارف كرده و به اين جهت به اميرزاده خسرو ميرزا « يارم عباس » مىگفت ترجمهء فارسى آن : نصف عباس القصه به گفتگوهاى بسيار و ابرام‌هاى بىشمار و بهانه‌هاى مختلف دو كرور و نيم ديگر معفو شده قرار به ده كرور داده شد به اين نوع كه در وقت تحويل سه كرور عقد مصالحه منعقد شود و بعد از تحويل سه كرور ديگر تبريز\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nو قراجه داغ و مشكين و خلخال و محال ثلاثهء سراب و گرمرود و هشت‌رود و شهر مراغه تخليه شود و خوى و اروميه در عوض دو كروه مرهون مانده به رسيدن كرور هفتم اروميه تخليه شود و به رسيدن كرور هشتم از خوى بيرون روند و دو كرور ديگر تمسك دولتى سپرده شود كه مدتى مطالبهء آن موقوف باشد و پس از آن عند المطالبه بدون عذر كارسازى شود و ساير شروط قراردادها از جزئيات تعيين محل سرحد و احترامات ايلچيان طرفين و قرارداد فراريان به نوعى كه در مصالحه‌نامچهء دولتى مذكور است داده شده بود كه مجلس دهخوارقان به سبب‌هايى كه مذكور مىشود به هم خورد .\r\n\r\nذكر اسبابى كه باعث برهم خوردگى مجلس دهخوارقان شد و منعقد شدن مجلس صلح در قريهء تركمانچاى\r\nشاهزاده حسنعلى ميرزا از مشهد مقدس هفتصد نفر شمخالچى و چهارصد پانصد سوار و سه چهار علم سياه همراه برداشته مىگفت كه علم‌هاى حضرت رضا صلوات الله عليه است كه در خواب به من مرحمت كرده و فرموده است كه روس را به ضرب شمشير از مملكت بيرون كن و با اين گفتگوها و اين سخن‌ها وارد دارالخلافهء تهران شد و امناى دولت خاقانى كه ساز مخالفت نايب السلطنه را راست كرده بودند و به راه عراق مىزدند حسنعلى ميرزا را سرمايهء نتيجهء خيالات خود ساخته و تحريك نمودند كه عوام دارالخلافه فوج‌فوج و دسته به دسته به ديدن او رفته اظهار دوستى و خدمت نمايند و او را صاحب السلطنه ناميده چنين وانمودند كه اگر فىالجمله خاقان مغفور پر و بالى به حسنعلى ميرزا دهند شايد كه قرار مصالحه به اسهل از اين داده شود .\r\nخاقان مغفور نيز به اين ملاحظه حسنعلى ميرزا را نواخته و سخنانى كه مشعر بر فىالجمله كم‌التفاتى بود نسبت به نايب السلطنه بر زبان آورده و شاهزادگان را به احترام داشتن حسنعلى ميرزا امر فرمودند و مقرّر شد كه حسنعلى ميرزا با جنود دارالخلافه از دارالخلافه حركت كرده تا به قزوين و خمسه برود و خاقان مغفور كه همهء امور جهان در آيينهء ضمير ايشان واضح و هويدا بود و اين نوع اسباب را اسباب مقابله با لشكر روس هرگز تصور نمىفرمودند شش كرور زر مسكوك بار نموده به صحابت منوچهر خان\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nمعتمد الدوله مأمور داشتند كه به خدمت نايب السلطنه برساند و از اين طرف امناى دولت روسيه از طول زمان اقامت دهخوارقان استشعار مكر و حيله از طرف دولت ايران نموده و بعضى از اهل آذربايجان از راه دولتخواهى روسيه به ژنرال بسقويچ از حكايات اوضاع دارالخلافه مىگفتند و چون اثرى از گفتگوهاى مجلس دهخوارقان ظاهر نمىشد ژنرال بسقويچ فىالجمله احتمال خلاف داده به نايب السلطنه اعلام نمود كه از يك طرف اميرزاده بهرام ميرزا در مرحمت آباد اردو زده مىشنوم كه از افشار و كردستان و كرمانشاهان به دفعات لشكر به اردوى او مىرسند و از يك طرف محمد ميرزا و جهانگير ميرزا در قلعهء اردبيل نشسته از طالش و خلخال و رشت و شقاقى و شاهيسون جمعيت جمع مىنمايند و از طرف ديگر حسين خان سردار كه باعث برافروختن اين آتش است با شيخ على ميرزا در خمسه آمده به استعداد حرب و تدارك جنگ مشغولند و خود پادشاه ايران در دارالخلافه به استجماع لشكر ايران فرمان داده و حسنعلى ميرزا را از خراسان حركت داده و صاحب السلطنه ناميده مأمور به جنگ لشكر روس نموده است و شما مرا به قصبهء دهخوارقان آورده قريب به دو ماه است كه به امروز و فردا معطل ساخته‌ايد و از كار دولتى بازگذاشته‌ايد و در مدّت اين اقامت مخارج كلى براى لشكر عظيم كه همراه است كشيده شده ، حال تو از دو قسم بيرون نيست يا با دولت روس در مقام مكر و حيله مىباشى يا پادشاه ايران سخنان تو را وقرى نمىگذارد ، پس از انعقاد اين مجلس زياده از اين صلاح دولت روس نمىباشد شما پنج روز ديگر در امان دولت روس مىباشيد كه خود را به طرفى كشيده و ما نيز به تبريز مىرويم و از آنجا به هرچه مصلحت دولت باشد اقدام خواهيم كرد .\r\nنايب السلطنه از شنيدن اين سخن پريشان شده با وجود ناخوشى بدنى كه داشتند به منزل ژنرال بسقويچ رفته قبول نمودند كه زياده از پنج روز نمانند و ليكن خواهش كردند كه اگر اين تنخواه مقرر در اين طرف قاپلان كوه به قراولان لشكر روس رسيد ژنرال بسقويچ حكم دهد كه لشكر روس از محلى كه تنخواه رسيده قدم پيش نگذارند و در محل ديگر دوباره مجلس صلح منعقد شود و قرار فيما بين به همين قرار باشد كه بود .\r\nژنرال بسقويچ در جواب گفته بود كه اين عهد را قبول نمودم و با تو قرار مىگذارم كه\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nتنخواه مصالحه تا دم دروازهء دارالخلافهء تهران در هر جا و هر مكان به قراولان لشكر روس رسد صلح برقرار خواهد بود و ليكن اگر در آن طرف قاپلان كوه هر قدر به تهران نزديك‌تر به تنخواه رسيم از تخليهء ولايات و زياد و كم تنخواه گفتگوى ديگر خواهيم كرد و مير فتاح به ژنرال بسقويچ نوشته بود كه به پنج كرور رضا به صلح دادن عيب ندارد و در عوض سه كرور كه در تخليهء آذربايجان مىگيرند ما اهل آذربايجان در دو سال چهار كرور به امپراطور اعظم مىدهيم . القصه نايب السلطنه به وعدهء ژنرال بسقويچ خرسند شد و به تدارك رفتن مشغول گرديد و فىالفور چاپار به دارالخلافه فرستاده خاطر خاقان مغفور را از گفتگوى مجلس مستحضر ساختند و آصف الدوله را كه به خواهش نايب السلطنه ژنرال بسقويچ به قصبهء دهخوارقان آورده بود وداع فرموده باز او را مستحفظين دولت روس به تبريز بردند ژنرال بسقويچ نيز به تبريز عود نموده نايب السلطنهء مرحوم به مرحمت آباد تشريف‌فرما شدند .\r\n\r\nذكر مأمور شدن ژنرال ليتنان‌گراف سوختلن به گرفتن قلعهء اردبيل و احوالات پادشاه مرحوم از ايام توقف نايب السلطنه در دهخوارقان تا رسيدن خبر صلح كه در تركمانچاى واقع شد\r\nچنان‌كه سابق ذكر يافت پادشاه مرحوم در قلعهء اردبيل بعد از تخليهء قراجه داغ توقف فرمودند و چون از سلامتى نايب السلطنه و انعقاد مجلس صلح در دهخوارقان مطلع شدند رأى پادشاه مرحوم قرار گرفت كه از قلعهء اردبيل به محال ولكيج كه محالى است از ولايات طالش تشريف برده و لشكر طالش و شاهيسون و آن نواحى را مستعد فرمايند و اين دعاگوى دولت شاهنشاهى را در قلعهء اردبيل گذراند و اگر لشكر روس به محاصرهء قلعهء اردبيل آيند پادشاه مرحوم از خارج به امداد قلعيگان بپردازند به اين عزم درست با دويست نفر سوار كارآمد و چهار عراده توپ به قريهء نمين كه چهار برج داشت از محال ولكيج تشريف برده بعد از چند روز توقف شاهيسونان مشكين به خيال‌هاى بى جا دو سه هزار نفر از سواره و پياده جمع‌آورى نموده به محال ولكيج رفتند و چون بىاذن و اجازهء پادشاه مرحوم آن اجتماع را نموده بودند و پادشاه مرحوم نخواستند كه پرده از روى كار\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nآنها برداشته شود از قريهء نمين توپخانه و سوار را برداشته و اين دعاگوى دولت شاهى را نيز از حقيقت حال مخبر نموده روانهء قلعهء اردبيل شدند و اين دعاگوى دولت به عزم استقبال با سه دسته جانباز عراقى و دو عراده توپ از قلعه بيرون رفته در ركاب پادشاه مرحوم صحيحا و سالما وارد قلعه شديم و شاهيسونان همه جا از دور سياهى نموده به قدر دو توپ‌رس نزديك مىآمدند تا به نيم فرسنگى اردبيل به اين سياق آمده مراجعت كردند و در اين بين نصير خان طالش با قدرى تفنگچى كه از قلعهء النجق نخجوان فرار كرده بود به قلعهء اردبيل وارد شد .\r\nچون هر روز مبالغى جو و كاه براى سوارانى كه در قلعه بودند و اسب‌هاى توپخانه لازم بود و احتمال كلى مىرفت كه اگر مصالحه منعقد نشود لشكر روسيه به محاصرهء قلعهء اردبيل اقدام نمايند به اين ملاحظه قرار شد كه پنجاه رأس اسب در قلعهء اردبيل مانده و هر قدر مال و قاطر زايد بر پنجاه رأس است به دست نصير خان و بعضى از معتمدان سپرده شده روانهء محال كرگانرود و طالش شود كه هم توفيرى و تفاوتى در انبار حاصل و هم دوست و دشمن و دور و نزديك متيقن شوند كه براى قلعگيان اردبيل راهى سواى قلعه‌دارى و نزاع و قتال نيست .\r\nپادشاه مرحوم نصير خان را با جميع مال و دواب روانهء كرگانرود نمودند و در اين بين از خاقان مغفور احكام و نوازشات به پادشاه مرحوم رسيده و هشت هزار تومان زر نقد مدد خرج مرحمت فرموده بودند و از طرف نايب السلطنه نيز قاسم خان غلام تفنگچى باشى با پنجاه نفر غلام تفنگچى قدر انداز و هزار تومان نقد رسيده نوازشات بسيار به پادشاه مرحوم و اظهار التفات به اين دعاگوى دولت فرموده بود به خصوصه از خدمتگزارى و جان‌سپارى كه از اين دعاگوى دولت شاهى نسبت به پادشاه مرحوم واقع مىشد كمال رضامندى نموده بودند خلاصه آن‌كه در قلعهء اردبيل كم و كسرى در هيچ باب از تهيهء قلعه‌دارى نمانده بود .\r\nدر اين مقام براى تجربهء مطالعه‌كنندگان چند كلمه عرض مىشود ، شبى از شب‌ها اين دعاگوى دولت به خلوتى كه در ميان قلعه منزل يكى از خوانين عمده بود به پوشيدگى وارد شده استماع نمود كه خان صاحب منزل به برزوبيك ولد حاتم خان جبه‌دار خاقان\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nمغفور و حاتم بيك كه سركردهء تفنگچى نائين بود مىگويد كه آخر تا كى به حرف اين دو جوان گوش بايد كرد و خود را در اين چهار ديوار به كشتن بايد داد تا ميانهء اين دو جوان اتفاقى هست ما را از اين مهلكه خلاصى نيست و به ايشان مىگفت كه شما نوكر خاقان مغفوريد و از همه بىغرض‌تر شما را مىداند شما فردا در خدمت پادشاه خلوت كرده به عرض برسانيد جهانگير ميرزا مكرّر در خلوت مىگويد كه من پادشاه را براى اين در اين قلعه نگه داشته‌ام كه روس آمده قلعه را محاصره كرده گاه هست گلولهء خمپاره‌اى به شاه برخورد و اولاد نايب السلطنه منحصر به من باشد و به محمد حسن خان نام سركردهء تفنگچيان خلخالى نيز گفت كه پدرسوخته‌ها تا كى در دور اين دو جوان راه مىرويد كار قجر تمام شد و فردا روس خلخال را بالتمام گرفته پدر شما را از گور بيرون مىآورد ، فردا شب تفنگچيانت را بردار از قلعه بگريز تا قدرى وهم در دل اين‌ها راه يافته ما نيز از اين مهلكه خلاص شويم و اين خان صاحب منزل كسى بود كه محمد شاه شهيد در اوايل دولت قاجاريه يكى از اقوام او را مقتول ساخته بود .\r\nبارى چون سخن به اينجا رسيد اين دعاگو از آنجا بيرون آمده به خدمت پادشاه مرحوم رسيد ، فقرهء اول را خجالت كشيده نتوانست به تفصيل عرض كند و به اجمال پرداخته و فقرهء ثانى را به تفصيل عرض كرده اذن خواست كه فردا شب متوجه امر قراول و قلعه‌داران باشد تا ببيند كه اين حكايت چگونه خواهد شد .\r\nپادشاه مرحوم اذن مرحمت فرمودند و اين دعاگوى دولت شاهى با قاسم خان غلام تفنگچى و بعضى از معتمدان ديگر شب بيدار مانده قدرى از شب گذشته بود كه صداى هاى و هوى از طرف دروازه شهر بلند شد و خبر رسيد كه تفنگچيان خلخالند كه به دروازه رفته مستحفظين دروازه را مضروب ساخته مىخواهند دروازه را شكسته بيرون روند اين دعاگو و قاسم خان با ساير تفنگچيان كه مترصد اين امر بوديم بيرون دويده تفنگچيان خلخالى را گرفته و يك دو نفر از سلطان‌هاى ايشان را در همان شب به خدمت پادشاه مرحوم رسانده سه چهار نفر را گوش بريده و دو نفر ديگر را حكم فرمودند كه به دهنهء توپ گذارند و تفنگچيان را يراق‌چين كرده به عملگى و خدمتگزارى ساير لشكر تقسيم و مقرر فرمودند تا عبرت ساير نوكرباب شود .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nالقصه چون مجلس دهخوارقان بر هم خورد ژنرال بسقويچ صريحا به نايب السلطنه گفته بود كه من ژنرال گراف سوختلن را با هشت هزار صالدات و دو هزار قزاق و توپخانه به اردبيل مأمور مىنمايم و دو نفر از اولاد شما در ميان قلعه مىباشد به ايشان بنويسيد كه چون گفتگوى صلح در ميان است با ژنرال سوختلن كه به شهر اردبيل وارد مىشود به طريق صلح و دوستى حركت نمايد بلكه با ژنرال سوختلن راه آمد و رفت پيدا كرده و شهر و قلعه را در حكم واحد دانند .\r\nنايب السلطنهء مرحوم ظاهرا قبول اين معنى را فرموده محمد حسين سلطان كجورى را با گراف سوختلن روانه نموده بودند و ظاهرا حكم فرموده بودند كه از جنگ و جدال احتراز نموده به صلح و صلاح كوشيده شود و به خطوط معهوده فيما بين حكم شده بود كه اگر قدرت و قوت قلعه‌دارى باقى است در جواب گفته شود كه تا امروز اختيار اين ممالك و اين لشكر در دست نايب السلطنه بود و حال كه احوال ايشان معلوم نيست اختيار جان و رعيت اين مملكت با خاقان مغفور است .\r\nالقصه گراف سوختلن با لشكر مأمور از راه قراجه داغ و مشكين وارد اردبيل شد و محمد حسين سلطان كجورى را به قلعه فرستاده مستدعى از شاه مرحوم شده بود كه دروب قلعه را مفتوح نموده گراف سوختلن با يك پلك صالدات در قلعه منزل نمايد از اين طرف دروب قلعه خاك‌ريز و مسدود شده لشكريان قلعه به حفظ و ضبط بروج و بارو اشتغال مىنمودند چهار پنج روز به ليت و لعل گذشته شبى از شب‌ها فوجى از صالدات روس در كنار نهر آبى كه از طرف دروازهء شام اسبى به شهر داخل مىشود آمده سنگر بستند و توپ به سنگر كشيده و قدرى صالدات و قزاق به آن طرف قلعه به قريهء داش كن كه ربع فرسنگى قلعه است فرستاده به ساختن سنگر در آن طرف مشغول شدند و چون در اين چهار پنج روز جوابى از طرف قلعه به سمع گراف سوختلن نرسيد گرگين نام گرجى را كه ترجمان بود با علم سفيد كه علامت امان خواستن آورنده است تا درب قلعه فرستاده اعلام نمود كه به رسالت مىآيم ، او را تنها از دريچه داخل كرده به قلعه آوردند و دو روز هم با او به امروز و فردا گذرانيده بىنيل مقصود مراجعتش دادند .\r\nفرداى آن روز باز گراف‌سوختلن كسى به درب قلعه فرستاده اظهار سخن و پيغام\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nنموده بود مستحفظين دروازه جواب داده بودند كه شاهزادگان در خوابند و او معاودت كرده بعد از ساعتى آمده باز همين جواب را شنيده بار سيم آمده باز همين عذر مسموع شده معاودت كرده بود اين دعاگوى دولت شاهى در باستيونى كه مقابل گنبد شيخ صفى است ايستاده و تماشا مىنمود كه به يك دفعه از سنگر روسيه هفت هشت توپ و فشنگ بزرگ روى به قلعه خالى شده و يكى از فشنگ‌ها به ديوار قورخانه كه زياده از صد خروار باروت داشت رسيده قريب بر وزنى كه براى بادكش گذاشته بودند خورده نزديك بود كه چشم‌زخمى بزرگ برسد . توپچيان اين ظرف خواستند كه به مقام مدافعه برآيند كه ترجمان مذكور با علم سفيد به تاخت نزديك دروازه آمده از دروازه‌بانان پرسيد كه گراف سوختلن عرض مىنمايد كه شاهزاده بيدارند يا در خوابند از عمل گراف سوختلن پادشاه مرحوم شگفته شده ترجمان مزبور را احضار نمودند به توپچيان و مستحفظان قلعه حكم فرمودند كه به مجادله و مقاتله اقدام ننمايند تا قرارى فيما بين داده شود و در همين روز يحيى خان تبريزى از خدمت نايب السلطنه رسيده خبر رسيدن منوچهر خان معتمد الدوله را با پنج شش كرور تنخواه و قرار انعقاد مجلس صلح را در قريهء تركمانچاى رسانيد و از اين خبر استبشار حاصل شده ترجمان مزبور را با اين خبر روانه نزد گراف سوختلن نموده و دروب قلعه را مفتوح فرموده به انداختن توپ‌هاى شادمانى امر فرمودند و فرداى آن روز نيز خبر صلح از طرف ژنرال بسقويچ به ژنرال گراف سوختلن رسيده او نيز به لوازم جشن و شادمانى مشغولى نموده صاحب‌منصبان و صالداتان با اسلحه و بىاسلحه به قلعه تردد مىنمودند و همچنين از اين طرف رفت‌وآمد مىشد .\r\n\r\nذكر رفتن نايب السلطنه از دهخوارقان تا ولايت گروس و رسيدن چاپار خاقان مغفور و رساندن معتمد الدوله تنخواه مذكور را در گردنهء قاپلان كوه به قراولان لشكر روس و قرار انعقاد مصالحه در قريهء تركمانچاى\r\nچون نايب السلطنه از دهخوارقان روانه شده به مرحمت آباد رسيد ضعف و نقاهت كلى در مزاج ايشان به هم رسيد و به آن ناتوانى اردو را حركت داده در حقيقت سرگردان\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nكار خود بودند و امرى در نظر سواى رسيدن خبر دارالخلافه نداشتند و با اين بىسامانى تا به ولايت گروس رفتند و در آنجا چاپار از دارالخلافه رسيده معلوم شد كه خاقان مغفور بعد از استماع برهم خوردگى مجلس دهخوارقان و محقق شدن حركت ژنرال بسقويچ از تبريز به عزم عراق خوش‌آمدگويان مجلس همايون را به بىاعتنايى ادب فرموده و شش كرور تنخواه همراه معتمد الدوله منوچهر خان روانه داشته‌اند و فرامين التفات آئين براى نايب السلطنه فرستاده‌اند .\r\nنايب السلطنه را بعد از رسيدن اين اخبار رفع حزن و ملال شده روى به طرف قاپلان كوه و محال گرم‌رود گذاشتند و چاپار نزد ژنرال بسقويچ فرستاده حقيقت را اعلام داشتند و ژنرال بسقويچ بعد از ورود به تبريز چند روزى توقف نموده با لشكر سنگين در آن زمستان سخت از تبريز بيرون آمده به عزم عراق روانه شده بود كه در منزل اوجان و صومعه خبر رسيدن تنخواه رسيده از آنجا به قريهء تركمانچاى آمده و به نايب السلطنه مراسله نوشته استدعاى وصول ايشان را به قريهء تركمانچاى نموده و در همهء مكان لشكرهاى خود را از حركت به سمت عراق بازداشته منتظر وصول نايب السلطنه گرديد و نايب السلطنه نيز با وجود زحمت ناخوشى به هر نوعى كه بود به تركمانچاى نزول فرمود و اميرزاده بهرام ميرزا را با اردو حكم به توقف در محال گروس كرده و اميرزاده خسرو ميرزا را از ملتزمين ركاب گردانيد ، منوچهر خان معتمد الدوله نيز با تنخواه رسيد و آصف الدوله نيز از تبريز احضار شده مجلس گفتگو منعقد گرديد و شروط و اركانى كه در دهخوارقان تحرير شده بود بيرون نويس شده و مهمانى عظيم منعقد شده و سفراى دولت انگليس چنان‌كه در دهخوارقان حاضر بودند در آنجا نيز حاضر شده صورت‌هاى مصالحه‌نامه از طرف دولت ايران به مهر نايب السلطنه مزين شده و از طرف دولت روس به مهر ژنرال بسقويچ رسيده در مجلس مهمانى به اعزاز و احترام تمام تبديل صورت مصالحه‌نامه از طرف دولت ايران به مهر نايب السلطنه مزين شده و از طرف دولت روس به مهر ژنرال بسقويچ رسيده در مجلس مهمانى به اعزاز و احترام تمام تبديل صورت مصالحه‌نامه را نمودند به اين معنى كه ژنرال بسقويچ صورت صلح‌نامهء ممهور به مهر نايب السلطنه از وكلاى دولت ايران گرفته و نايب السلطنه نيز صورت صلح‌نامه ممهور به مهر ژنرال بسقويچ را از وكلاى آن دولت بازيافت نموده زبان به مبارك باد گشودند و سه روز و سه شب به انداختن توپ و آتشبازى عيش و شادمانى نمودند .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nاز اتفاقات آن‌كه در آن قريه در همان روزها گوسفندى بره‌اى زائيد كه دو سر و دو گردن و يك بدن داشت و مردهء اين بره را براى تماشا به حضور نايب السلطنه و ژنرال بسقويچ آوردند . ژنرال بسقويچ گفته بود كه مطابقت دارد احوال اين بره به احوال اين قريه كه دو سر را در يك‌جا جمع كرده است و پس از اتمام امر مصالحه در مجلس وداع سخنى ژنرال بسقويچ به نايب السلطنه گفته كه تحرير آن مناسب است . گفته بود كه اى نايب السلطنه واضح و يقين است كه رنج بسيار و كدورت بيشمار چه در جنگ سابق چه در اين جنگ از دولت ما به شما رسيده و چون شما نايب السلطنهء ايران هستيد اگر به قاعده‌اى كه در روزگار مقرر است شما بر تخت سلطنت قرار گرفتيد هميشه به اين فكر خواهيد بود كه به تلافى اين غصه‌ها و كدورت‌ها اقدام نماييد و ليكن من در عالم خيرخواهى و محبت به شما مىگويم كه هميشه صلح امپراطور را براى دولت خود نافع‌تر از همه كار دانيد و جنگ او را با ضررتر از همه‌چيز شماريد و توقع دارم كه در قلب خود مصلحت ديد اين محب را جاى دهيد و بيست روز از نايب السلطنه در توقّف تبريز مهلت گرفته و لشكرهاى خود را كه به قاپلان كوه توقف داشتند احضار نموده روانهء دارالسلطنهء تبريز شدند و چون گراف سوختلن از پادشاه مرحوم چهار عراده توپ كه در قلعهء اردبيل از توپ‌هاى دولت روس به نشان پادشاه روس موجود بود خواهش كرده بود كه واگذار شود و در عوض آن هشت عراده توپ از توپ‌هاى دولت ايران در تبريز واگذار نمايند و اين خواهش از طرف پادشاه مقرون به قبول شده بود لهذا ژنرال بسقويچ به اين جهت هشت عراده توپ در تبريز گذاشته و ساير توپخانه و قورخانه را كلا برداشته از دارالسلطنهء تبريز بيرون رفت و گراف سوختلن نيز در واقعهء اردبيل با پادشاه مرحوم وداع كرده با لشكرهاى خود از راه مشكين به قراباغ رفت و ولايت اسلام دوباره از كفر خالى شد و ولايت ايران را از نو قوامى حاصل آمد و اروميه و خوى در رهن ماند .\r\n\r\nذكر احوالاتى كه در دارالخلافهء تهران در اين اوقات روى نمود\r\nچون خبر مصالحهء مذكوره را نايب السلطنه به دارالخلافه فرستاد خاقان مغفور حسنعلى ميرزا را از قزوين احضار فرمودند و چون از خوانين سركش خراسان عريضه‌ها\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nمىرسيد و طالب شجاع السلطنه حسنعلى ميرزا نبودند خاقان مغفور ولايت خراسان را به نواب احمد على ميرزا كه ولد صلبى خاقان بودند مرحمت فرمودند و با ميرزا موسى نايب روانهء آن حدود ساختند و به حسنعلى ميرزا حكم شد كه از دارالخلافه به كرمان رفته به انتظام امر آنجا بپردازد و عباس قلى ميرزا كه در اين اوقات از كرمان حركت كرده با هفت هشت هزار نفر نزديك به يزد رسيده بود بعداز شنيدن خبر مصالحهء دولتين سلك جمعيتى كه داشت از هم پاشيده به كرمان فرار كرده و در آنجا نيز تاب مقاومت نياورده به شيراز پيش حسينعلى ميرزا خال اعيانى خود رفت و خاقان مغفور او را از حسينعلى ميرزا طلب داشت ، وى از آنجا نيز فرار كرده به مازندران رفت و به وساطت سراى ملك كه زوجهء ملك‌آرا و مادر زن عباس قلى ميرزا بود در خدمت خاقان مغفور عفو جرايم او شده مقرر شد كه در مازندران باشد و خاقان مغفور به شجاع السلطنه حسنعلى ميرزا حكم فرمودند كه از راه يزد به كرمان رفته عبد الرضا خان يزدى را كه بر علانيه دم از طغيان مىزند و كوچ و عيال محمد ولى ميرزا را از يزد بيرون كرده و خود شاهزاده را كه به يزد مىرفت جواب كرده و راه نداده است اگر توانست به تدبير رفع فساد او را بنمايد و الا مشغول به امر نشده به كرمان رود و به استعداد دفع او كوشيده در سال آينده متوجه دفع او شود .\r\nشجاع السلطنه از راه يزد حركت كرده در يزد امرى براى او متمشى نشده متوجه كرمان شد و به كرمان رسيده در مقر حكومت خود قرار گرفت و هم در اين اوقات كه ملك‌آرا با لشكرهاى مازندران به دارالخلافه احضار شده بود مرخصى حاصل كرده به مازندران رفتند و نواب شيخ الملوك و حسين خان سردار در خمسه بودند حكم خاقان مغفور صادر شد كه شيخ المولك به ملاير رفته و حسين خان نيز به خراسان رود در همان اوقات حسين خان وفات يافته به مقر اصلى شتافت و چون عبد الرضا خان استقامت امر دولت ابدمدت را مشاهده نمود و مقدمات خود را كه چيده بود به يقين دانست كه نتيجه به عكس خواهد داد صد هزار تومان نقد از مال شاهزاده محمد ولى ميرزا به دارالخلافه به خدمت خاقان مغفور فرستاد و شاهزاده ظل السلطان را واسطهء امر خود در خدمت خاقان نموده و يكى از اولاد شاهزاده ظل السلطان را خواهش نمود كه به اسم حكومت\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nروانهء يزد نمايند . خاقان مغفور سخنان روىاندود او را از روى مصلحت قبول فرموده سيف الدوله پسر ظل السلطان را به يزد فرستادند او نيز به يزد رفته از همهء امور بىدخل در گوشهء يزد قرار گرفت و در همين سال شاهزاده محمد تقى ميرزا ملقب به حسام السلطنه كه حاكم بروجرد بودند محمود ميرزا را به تهاون در خدمتگزارى دولت منسوب كرده صد و بيست هزار تومان پيشكش داده حكومت لرستان و عربستان را به حكم خاقان مغفور از او منتزع نموده بلكه از حكومت نهاوند نيز معزول شده به دارالخلافه احضار شد ، همچنين شاهزاده عبد اللّه ميرزا يك‌صد و بيست هزار تومان پيشكش در خدمت خاقان گذرانيده دوباره منصوب به حكومت خمسه شد .\r\n\r\nذكر ورود نايب السلطنه به تبريز و وقايعاتى كه در آن اوقات روى داد\r\nنايب السلطنه بعد از روانه شدن ژنرال بسقويچ به محال هشت رود تشريف بردند و از آنجا به ساعت سعد روانهء دارالسلطنهء تبريز شدند و اهل ولايت آذربايجان چنان‌كه عادت اهل زمان است در اوقات توقف روسيه در دارالسلطنهء تبريز و تسلط ايشان در ولايت آذربايجان بعضى مآل‌انديشىها كرده بودند و دو گروهى در ميان ايشان حاصل شده بود ، نايب السلطنهء مرحوم قبل از ورود به دارالسلطنهء تبريز از راه دولت‌دارى و سرپرستى ارقام استمالت به جميع اهل آذربايجان نوشته و در آن احكام مرقوم فرموده بودند كه بايد رعيت و خوانين و لشكريان آذربايجان به عفو دولت ما اميدوار بوده و اين معنى را بدانند كه در امثال اين فترات حركاتى كه از زيردستان صادر مىشود آن جوره حركات را در ميزان عمل وزنى نخواهد بود كه بناى آن اعمال از روى اضطرار و عدم اختيار است و در اين صورت تكليفى براى كسى نيست پس بايد به الطاف ما اميدوار بوده و در خدمت ما جميع گذشته را معفو و مغفور شمارند .\r\nبعضى از اهالى آذربايجان كه مخوف شده بودند و مىخواستند كه از مملكت آذربايجان به ولايت روسيه روند مطمئن و اميدوار شده خادم و غيرخادم متوجه آستان‌بوسى شدند و جمعيت عظيم در دارالسلطنهء تبريز روى داده نايب السلطنه در ساعت معين وارد تبريز شدند و رعايا و برايا فوج‌فوج و دسته‌دسته به آستان‌بوسى\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nمشرف شده التفات خود را دربارهء عموم خلايق مبذول مىفرمودند و خاقان مغفور به جهت اين‌كه مملكت اروميه و خوى را كه در رهن دو كرور مانده بود و منظور داشتند كه اين تنخواه را نايب السلطنه خود از عهده برآيد از پريشانى اوضاع نايب السلطنه مستحضر شده كرور هفتم را نيز از راه التفات مرحمت فرموده با شاهزاده ملك قاسم ميرزا و محمد طاهر خان قزوينى روانه داشتند و تنخواه به تحويل‌داران روسيه تحويل شده مملكت اروميه از رهن بيرون آمد و سركار نايب السلطنه به تدارك خرابى كه از لشكر روسيه صادر شده بود مىكوشيدند و تفصيل خرابى و نقصان لشكر روس از قرار مسطور است :\r\nاولا - جميع توپخانه و قورخانهء آذربايجان را برده بودند سواى پنجاه عراده توپ كه در قلعهء اردبيل مانده بود و هجده عراده توپ كه بعضى را اميرزاده بهرام ميرزا از خوى بيرون آورده بود و بعضى ديگر در اردوى شندآباد همراه بود .\r\nثانيا - آن‌كه جميع تفنگ‌هاى سرباز را از دست لشكر نظام گرفته برده بودند و تحقيقا قريب بيست و پنج هزار تفنگ نيزه‌دار از دست لشكريان آذربايجان گرفته شده بود .\r\nثالثا - جميع رعيت ارامنهء آذربايجان را كه قريب شش هزار خانوار مىشد و كليهء آن در مملكت اروميه و خوى بود كوچانيده به آن طرف آب ارس بردند و قليل خانوارى از ارامنه در شهر تبريز و خوى ماند .\r\nرابعا - آن‌كه مال المقاطعهء ديوانى ولايت را موافق قبض و برات تا آخر سال از رعيت گرفته بودند و جميع قبوض مباشرين روسيه را نايب السلطنهء مرحوم به خرج رعيت آوردند ، رعيت رفته ولايت خراب لشكريان را بالكليه پريشان و مغلوبيت از دشمن قوى دست حاصل شده حزن و ملالت بر سر كار نايب السلطنه استيلا يافته پهلو بر بستر ناتوانى نهادند و براى بيرون آوردن مملكت خوى از رهن دولت روسيه كه خاقان مغفور رفع و رجوع آن را در عهدهء نايب السلطنه گذاشته بودند سركار نايب السلطنه از جميع اولاد و خدمتكاران و لشكريان خواهش فرمودند كه به مقررى ششماهه در آن سال قناعت نموده ششماه ديگر را در راه استخلاص مسلمانان خوى واگذار دولت نمايد و آن چه اسباب و اوضاع از طلا و آلات در ميان اولاد و عيال ايشان بود بالتمام جمع فرموده به\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nتحويلداران دولت روس قيمت كرده دادند و با وجود اين احوال دويست هزار تومان از كرور هشتم باقى مانده به فكر آن افتادند و چون در سنوات سابقه كه ناپلئون پادشاه فرانسه بر ولايت فرنگ استيلا يافته به فكر رفتن هندوستان افتاده به دولت ايران ايلچيان فرستاده بود دولت عليهء انگليس سفيرى موسوم به ملكم خدمت خاقان مغفور فرستاده متعهد شده بودند كه هر ساله دويست هزار تومان به دولت ايران دهند و تقويت از دولت ايران با هر دولتى كه نزاع داشته باشند به خصوص نزاع با دولت روس نمايند و در ضمن اين خواهش نموده بودند كه خاقان مغفور ايلچيان فرانسه را بىنيل مقصود از ايران روانه نمايد ، خاقان تحكم بر دولت انگليس را راجح بر محكوميت دولت فرانسه شمرده ايلچيان ايشان را جواب داده بودند و تنخواه مزبور را چند سال بود كه از دولت انگليس گرفته به عنوان مدد خرج سرحد آذربايجان به نايب السلطنه مىدادند و پس از مدتى دولت انگليس تهاون در دادن تنخواه مقررى كرده گفته بودند كه دادن اين تنخواه مشروط به سنوات منازعهء دولت ايران و روس است و به لفظ مشتركى محتمل الطرفين كه در اين فصل مصالحهء دولت‌نامهء دولتين نوشته بودند متمسك شده تنخواه مزبور را ندادند . در اين وقت اين فصل مصالحهء دولت انگليس به نظر نايب السلطنه مرحوم آمده شروع در مطالبهء ششصد هزار تومان كه ملتزمى همه سالهء ايام منازعهء دولت ايران و روس بود از دولت انگليس نموده كيفيت را به عرض خاقان مغفور رسانيدند . خاقان مغفور به اين جهت و به جهت تداركات نايب السلطنه العليه كه موافق مصالحه‌نامه بايست به دارالسلطنهء پترزبورگ بروند حكم به احضار نايب السلطنه به دارالخلافه فرمودند .\r\nدر اين بين اهالى تبريز در هر محله اجتماع كرده اراده كردند كه سه چهار نفر از اهل تبريز را كه صريحا در ايام توقف لشكر روس قيادت مىنمودند به قتل رسانند سفراى دولت روس كه در تبريز بودند از اين اراده مستحضر شده چون از شروط و عهود مصالحه آن بود كه به خدمتكاران طرفين اذيت نشود از نايب السلطنه خواهش كردند كه در مقام منع اين اراده برآيد . نايب السلطنه تا مستحضر شد تبريزيان اشخاص معين را كه يك نفر از آنها مشهور به قانجوق رضا بود به ضرب چوب و سنگ سنگسار كرده مقتول ساخته بودند سفراى دولت روس به گفتگو درآمده به رفع اعلام دولتى و كوچ كردن از\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nدارالسلطنهء تبريز پرداختند ، سركار نايب السلطنه كدخدايان تبريز را در دفترخانهء مباركهء تبريز محبوس نموده سفرا را به اين نحو اعمال و طرف‌گيرى به حال رضا و داد آورده از اين گفتگوها بازداشتند .\r\n\r\nذكر رفتن پادشاه مرحوم از قلعهء اردبيل به قراجه داغ و احضار ايشان به دارالسلطنهء تبريز\r\nبعد از رفتن گراف سوختلن از قلعهء اردبيل اين دعاگوى دولت شاهى كه در سن جوانى بود و قريب ششماه در خدمتگزارى پادشاه مرحوم جانفشانى و سعى و تلاش مىنمود و پادشاه مرحوم نيز كمال التفات و اطمينان را از خدمتگزارى اين دعاگوى دولت حاصل فرموده بودند حاسدان و مفسدان كه هميشه در فكر بدگويى مىباشند و از اين راه‌ها قوام زندگانىهاى خود را تصور مىنمايند به اين لباس در خدمت پادشاه مرحوم افساد مىنمودند كه قلعهء اردبيل قلعه‌ايست محكم و مشحون به توپخانهء بسيار و قورخانهء بىشمار است و چنان‌كه مشهود شد در چنين ايام در مقابل دولت روس ايستاد و به كار آمد ، چه مىشود كه پادشاه مرحوم حكومت اين ولايت را از نايب السلطنه خواهش نموده ضميمهء حكومت قراجه داغ و مشكين فرمايند و اگر اين تمنى به عمل نيايد از حكومت مشكين و قراجه داغ گذشته حكومت اين ولايت را بر حكومت آنها راجح شمارند .\r\nاين دعاگو اصلا اطلاع از اين گفتگوها كه در خدمت شاه مرحوم مىنمودند نداشت و به صداقت مشغول خدمتگزارى بود ، ارباب فساد اين مطلب را به عرض سركار نايب السلطنه رسانده چنان نموده بودند كه كمال خواهش پادشاه مرحوم در اين است و نايب السلطنه از آنجا كه اطلاع از اخلاص و خدمتگزارى اين دعاگوى دولت نسبت به پادشاه مرحوم داشتند و نمىخواستند كه هرگز سر مويى پادشاه مرحوم نسبت به زيردستان و متعلقان خود در مقام بىالتفاتى باشند به اين ملاحظه نظر على خان افشار را ظاهرا مأمور فرمودند كه به اردبيل آمده اهالى اردبيل را كه به خدمتگزارى دولت اقدام نموده بودند اميدوار به التفات دولت ساخته اظهار مراتب مرحمت نايب السلطنه را به\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nايشان نمايد و دست‌خطى به پادشاه مرحوم فرستاده بودند كه چون بايد طالش به دولت روس واگذار شود بايد كه آن فرزند به محالات طالش رفته ميرحسن خان را احضار و او را از قرارداد دولتين مستحضر ساخته اميدوار به دولت عليهء ايران نموده قدغن نمايد كه محالاتى را كه از ولايت طالش بايد از دولت ايران به دولت روس منتقل شود خالى نموده لشكر روس را كه خواهند آمد در آن محالات بلامنازعه متصرف سازند و از آنجا به قراجه داغ و مشكين رفته بعد از انتظام امر آنجا روانهء دارالسلطنهء تبريز شوند و ضمنا پيغام داده بودند كه جهانگير ميرزا را در مقام نوكرى تو صادق ديده‌ام به حرف صاحب غرضان كه در باب اردبيل مىگويند اعتنا نكرده او را بايد به مرحمت خود اميدوار نمايى و دست‌خطى نيز به سرافرازى اين دعاگوى دولت صادر شده بود كه بعد از انضباط امر اردبيل و شاهيسون به دارالسلطنهء تبريز رفته به پاىبوس مشرف شود .\r\nنظر به اين مقدمات پادشاه مرحوم التفات و مرحمت بىنهايت به اين دعاگو فرموده متوجه انجام خدمات مرجوعه شدند . چون به محال آدينه بازار طالش رسيدند ميرحسن خان از رسيدن خدمت تقاعد كرده ميرهاشم خان را كه از كسان عمدهء او بود به خدمت فرستاده متعذر به عذر ناخوشى شد . پادشاه مرحوم از آنجا به قراجه داغ و مشكين تشريف برده بعد از انجام مهام آن ولايت عازم دارالسلطنهء تبريز گرديده به شرف آستان‌بوسى مشرف شد .\r\n\r\nذكر رفتن سركار نايب السلطنه به دارالخلافهء تهران و ساير احوالات ايشان تا ورود به دارالسلطنهء تبريز\r\nچون پادشاه مرحوم وارد دارالسلطنهء تبريز شدند و به خدمت نايب السلطنه مشرف گرديدند نايب السلطنه امورات مملكت آذربايجان را به ايشان محول فرموده و در باب جابه‌جا كردن تنخواهى كه براى كرور هشتم معين شده بود اهتمام تمام نموده اميرزاده بهرام ميرزا را به حكومت مملكت خوى منصوب و مقرر داشتند كه بعد از خالى شدن مملكت خوى از لشكر روسيه روانهء آنجا شوند و به ولايات ديگر آذربايجان نيز حكام جزو تعيين فرموده اين دعاگوى دولت را نيز كه به تبريز آمده بود به انجام امورات اردبيل\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nنامزد فرموده مرخص ساختند و خود نايب السلطنه روانهء دارالخلافه شدند و بعد از قطع منازل به دارالخلافه رسيده به شرف پاىبوس خاقان مغفور مشرف گرديدند .\r\nدر باب ششصد هزار تومان كه از دولت عليهء انگليس مطالبه مىشد مجلس گفتگو منعقد شد و سفراى دولت انگليس مدعى شدند كه اين تنخواه را وقتى بايست ما به دولت عليهء ايران تسليم نماييم كه دولت عليهء روس بىجهت و بىسبب مقدم و مبتدى بر نقض عهد و ميثاق شده به منازعه و مقاتله پردازند و در اين منازعه كه فيما بين دولتين شد معلوم ما شده است كه مبتدى در اين منازعه دولت عليهء ايران بوده و در اين صورت بر دولت عليهء انگليس لازم نيست كه اين تنخواه را بدهد چه در اين جنگ دولت روس را تقصيرى نبوده است و پس از اين سؤال و جواب خواهشمند شدند كه اين فصل مصالحهء فيما بين را كه مايهء گفتگوى حال و مابعدهاست خاقان مغفور از صلح‌نامه بيرون آورده در ازاى اين كار دولت عليهء انگليس دويست هزار تومان به دولت عليهء ايران تسليم نمايند .\r\nاين خواهش را خاقان مغفور از ايشان قبول فرموده و مبلغ مسطور را مدد كرور هشتم ساخته به نايب السلطنه مرحمت فرمودند و در مدت اقامت نايب السلطنه در دارالخلافه مملكت خوى نيز از رهن دولت روسيه بيرون آمد و لشكر متوقف خوى از روس روانهء آن طرف سرحد شدند و خاقان مغفور تدارك رفتن نايب السلطنه را به دارالسلطنهء پترزبورگ ديده تخت پادشاهانه‌اى كه از طلاى خالص ساخته و مينا شده بود با كمر خنجر و شمشير مرصع موسوم به جهانگشا كه زياده از صد هزار تومان همسان شمشير قيمت داشت با نيم‌تاج پادشاهى و ساير تداركات لايقه مرحمت فرموده مأذون فرمودند كه به دارالسلطنهء پترزبورگ روانه شوند و مصالحه‌نامه را نيز مقرر داشتند كه در خدمت نايب السلطنه بوده به امپراطور تسليم نمايند و پس از آن التفات‌هاى بيكران مجلس محاكمه براى امر اللّه يار خان آصف الدوله منعقد شده و گفتگوى تقصير و تهاونى كه در نگهدارى تبريز از او واقع شده بود به ميان آمد و پس از اثبات تقصير به حكم خاقان مغفور نايب السلطنه آصف الدوله را به ميدان درب خانه پادشاهى در بالاى سكويى كه توپ بزرگى گذاشته شده است برده و چوب ياسا به پاى زدند تا من‌بعد خدمتكاران بزرگ اين جوره تهاون را در امور دولتى سست نشمارند و نايب السلطنه را بعد از اين\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nمقدمات مرخص فرمودند كه به همدان آمده عيال و اولاد كه در همدان بودند به ديار نايب السلطنه مشرف شوند .\r\nنايب السلطنه بعد از آستان‌بوسى روانهء همدان شده چون به همدان رسيدند شاهزادگان اطراف مثل شاهزاده محمدتقى ميرزا حاكم بروجرد و شيخ على ميرزا حاكم ملاير و تويسركان و همايون ميرزا حاكم نهاوند به شرف دست‌بوس مشرف شده و همدان را به فرمايش خاقان مغفور به فرخ‌سير ميرزا كه ولد صلبى خاقان بود سپرده يك زنجير فيل با تخت پادشاهى كه بر بالاى او منصوب بود از طرف خاقان مغفور به نايب السلطنه مرحمت شده و نايب السلطنه در كمال دلخوشى و سرافرازى از مرحمت‌هاى پادشاهى از همدان از راه مراغه روانهء تبريز شدند و اين دعاگوى دولت را نيز از اردبيل احضار فرمودند و پس از چند روز از ورود نايب السلطنه به تبريز اين دعاگوى دولت نيز به آستان‌بوسى مشرف گرديد .\r\n\r\nذكر آمدن سفير دولت عليهء روس ژنرال گريبايدوف و آوردن مصالحه‌نامه از طرف امپراطور تا هنگام مقتول شدن او در دارالخلافهء تهران\r\nنظر به مقدمات سابقه كه تحرير شد بايست كه مصالحه‌نامهء دولتين را سفراى معتبر از طرفين تعيين شده در دارالخلافهء تهران و دارالسلطنهء پترزبورگ به خدمت امپراطور اعظم و به خدمت خاقان مغفور رسانند لهذا از طرف دولت عليهء روس ژنرال گريبايدوف به منصب سفارت سرافراز شده و براى توقف در دارالخلافهء تهران و رسانيدن مصالحه‌نامه به خاقان مغفور مأمور شد و به علاوه از دولت خود وزيرمختار لقب يافت و با اعزاز و احترام تمام از سرحد دولت عليهء ايران گذشته وارد دارالسلطنهء تبريز شد و بعد از شرفيابى خدمت نايب السلطنه و يك ماه توقف قونسول يعنى نايب و مصلحت‌گزار از طرف خود در دارالسلطنهء تبريز گذاشته با مهمانداران دولت عليهء ايران روانه دارالخلافهء تهران شد و بعد از ورود به دارالخلافه و دادن مصالحه‌نامه علم سفارت دولتى را چنان‌كه قانون سفراى دول است در دارالخلافه برافراخته متوقف داراخلافهء تهران گرديد .\r\nژنرال گريبايدوف مردى بود بزرگ‌منش و متكبر و به سبب غلبه‌اى كه از دولت عليهء\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nروس نسبت به دولت عليهء ايران حاصل شده بود بسيار بلندپروازى از او ظاهر مىشد و دقت‌هاى بسيار دور از كار در اجراى شروط مصالحه‌نامه مىنمود .\r\nچون يكى از شروط مصالحه‌نامه آن بود كه اسراى طرفين مطلق العنان شوند و در ولايت ايران از عهد نواب كريمخان زند و از عهد محمد شاه شهيد اسراى گرجستان به خصوص از طايفهء اناث بسيار و به عقد و نكاح مردم درآمده بودند آغا يعقوب نامى از خواجه‌سرايان خاقان مغفور كه گرجستانى الاصل بود به سبب باقيى كه در دولت ايران داشت خود را رعيت روسيه ناميده نزد ژنرال گريبايدوف رفته بود و خاقان مغفور اعتنايى به امر او در اين باب نفرموده امناى دولت ايران در باب تنخواه باقى او با سفير مذكور يك دو مجلس به نرمى تمام گفتگو كرده بودند و آغا يعقوب مذكور با بعضى از ارامنه كه در نزد ژنرال گريبايدوف راه يافته بودند سياههء اسراى قديم و جديد گرجستان را به ژنرال گريبايدوف داده اكثر آنها منكوحهء مسلمانان و صاحبان اولاد بودند ، يك دو نفر را نيز اسم برده بودند كه در حرمخانهء خاقان مغفور در سلك خدمتگزاران دولتى منتظم بودند و يك نفر را نيز كه در خانهء اللّه يار خان آصف الدوله و منكوحهء او بود در سياهه نوشته بودند .\r\nگريبايدوف به علاوهء رفتار و سلوك‌هاى زياده از حد و خارج از قانون كه با امناى دولت مىنمود در مجالسى هم كه مشرف به حضور خاقان مغفور مىشد به خلاف آداب حركت مىكرد و بنا گذاشت كه با تجار دارالخلافه به بهانهء اين‌كه گرجستانى در خانهء شماست بدرفتارى نمايد و بدون اذن و استحضار امناى دولت ايران كسان خود را از ارامنه و روسيه به خانه‌هاى مسلمانان مىفرستاد و ايشان خودسر داخل خانه‌هاى مردم شده اظهار مىداشتند كه بايد نمايندگان ما جميع اناثيهء آن خانه را ديده اگر زنى از گرجستان باشد به خانهء ايلچى برده تا ايلچى بالمشافهه تحقيق رضا و عدم رضا در ماندن و نماندن او در مملكت ايران نمايد و مكرر اين حركت از گريبايدوف صادر شد و از اناثيهء اهل اسلام به اين نحوها به خانهء خود برده شب‌ها نگاهدارى مىكرد .\r\nاين اعمال از او در نظر اهل اسلام ناپسند آمده به عرض امناى دولت عليهء ايران مىرساندند و امناى دولت خاقانى به طورهاى مختلف در اسكات مسلمانان سعى\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nمىنمودند و يك دو بار در مقام نصيحت گريبايدوف برآمده اصلا مفيد نمىافتاد و خاقان مغفور محبت و يگانگى امپراطور را كه به واگذاشتن مملكت‌ها و دادن كرورها مبايعه و مصالحه فرموده بودند نمىخواستند كه به هيچ‌وجه و به هيچ سبب رنجشى در ميانه پيدا شود و ژنرال گريبايدوف نيز از اين جهت كه از خاقان مغفور اصلا اظهار نارضامندى نمىديد و به غرورى كه داشت روزبه‌روز دست تعدى را درازتر مىكرد تا به حدى كه اين دست درازى به خانهء اللّه يار خان آصف الدوله رسيده به وساطت آغا يعقوب خواجه جمعى ارامنه و قزاق را به خانهء آصف الدوله كه در ميان ارگ مباركهء دارالخلافه بود فرستاد و ضعيفه‌اى را كه در خانهء آصف الدوله بود جبرا و قهرا خواست بيرون آورد . آصف الدوله هرچه از ايشان مهلت خواست مقدور نشد و مىدانست كه نظر به صلاح دولتى خاقان مغفور در اين باب اعتنايى نخواهد فرمود لابد شده ضعيفه را با بعضى از معتمدان خود به خانهء ايلچى فرستاد كه در آنجا ژنرال گريبايدوف ضعيفه را ديده از رضا و عدم رضاى او در ماندن و نماندن پرسيده باز روانهء خانه آصف الدوله نمايد .\r\nبعد از بردن ضعيفه ايلچى معتمدان آصف الدوله را جواب داده و ضعيفه را نگاه داشته بود به اين بهانه كه خود بايد بدون حضور شما از او سؤال نمايم . آصف الدوله از شنيدن اين خبر آتش به جان و بىتاب و توان شده به فكر چارهء خود افتاد و به علماى اسلام كه در دارالخلافه بودند اظهار تظلم خود را نمود و ساير مسلمانان را كه كمال دلتنگى از اين اعمال داشتند به مقام عجز و تظلم درآورده در دولت‌سراى افضل الفضلاء مجتهد العصر و الزمان حاجى ميرزا مسيح رحمه اللّه جمع آمده زبان به تظلم و تشكى گشوده و از عدم اعتناى خاقان مغفور نيز در اين باب اظهار دلتنگى نمودند و حاجى ميرزا مسيح رحمه اللّه نظر به تكليف مسلمانى كسى به نزد ايلچى مزبور فرستاده طلب اناثيهء اهل اسلام را كه برده بود نمود ، ايلچى در جواب سخنان درشت گفته مجتهد العصر و الزمانى را خائبا خاسرا معاودت داد و اهل اسلام از ديدن اين اوضاع پريشان شده محلات و محالات را خبر كرده و جميع كسبه و رعايا از زن و مرد اسلحه پوشيده و اكثر نوكر باب دولتى نيز به جهت اسلام ترك آمدن ارگ مباركه را كرده به دولت‌سراى\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nمجتهد العصر و الزمانى جمع آمدند و ميرزاى مجتهد را از دولت‌سراى خود به مسجد جامع برده دروب اسواق و خانات را بسته به مسجد جامع مجتمع گشتند و كثرت و غوغاى عظيم از عام و خواص در مسجد پيدا آمد .\r\nامناى دولت از شنيدن اين اخبار ابواب ارگ مباركه را بسته و مستحفظ گذاشته از غوغاى عوام محترز آمدند و مجتهد العصر و الزمانى كسان به نزد ژنرال گريبايدوف فرستاده و از او دوباره خواهش استرداد اناثيهء اسلام را نمودند و گريبايدوف نيز كسان خود را كه قريب به دويست نفر بودند جمع آورده به حفظ خانهء خود مشغول شده كسان ميرزاى مجتهد را به عتاب‌هاى درشت و خطاب‌هاى سخت مخاطب ساخته معاودت داد .\r\nاهل اسلام از شنيدن اين جواب به اضطراب افتادند ، خاقان مغفور كس فرستاده اهل اسلام را از اين حركت منع نمودند و عوام الناس فرستادگان خاقان را فىالجمله سرزنش كرده معاودت دادند و بار ديگر ميرزاى مجتهد رحمه اللّه كسان به نزد ايلچى فرستاده خواهش سابق را مكرر ساختند و در اين نوبت آغا يعقوب ناپاك با يك دو نفر از كسان ايلچى در حضور گريبايدوف سخنان مرتدانه گفته و دست به تفنگ گشودند و دو سه نفر از اهل اسلام را كه جناب ميرزا فرستاده بود مقتول ساخته ساير خدمتكاران ايلچى نيز از بام و ديوارهاى خانه بناى تفنگ‌اندازى گذاشته جمعى از اهل اسلام را مجروح ساختند .\r\nچون عوام الناس كه در مسجد جامع جمع آمده بودند كار را بدين منوال ديدند و دسته‌دسته فوج‌فوج از مسجد جامع روى به خانهء ايلچى گذاشته به استيصال وجود ژنرال گريبايدوف و اعوان اوجازم شدند و خاقان مغفور بعد از شنيدن اين خبر ظل السلطان را با جمعى از ارگ بيرون فرستادند خواستند كه به ممانعت عوام مشغول شوند عوام الناس از ديدن احوال كسان ظل السلطان را در كوچه‌ها به سنگ و چوب گرفته هجوم بر سر خانهء ايلچى آوردند و كسان ايلچى نيز هفتاد هشتاد نفر از مسلمان را به ضرب گلوله مقتول ساختند .\r\nبالجمله مسلمانان به خانهء ايلچى ريخته گريبايدوف را با جميع كسان او سواى يك نفر نايب ايلچى كه به خانهء مسلمانى پناه برده و محفوظ مانده بود جميعا مقتول شدند و\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nاسباب و اوضاع خانهء ايلچى را به باد تاراج دادند و پس از اين اعمال به مسجد جامع رفته ميرزاى مجتهد را به دولت‌سراى خود برده او را به معاونت خود در صورت تعرض دولت ايران به ايشان مطمئن ساخته متفرق شدند و خاقان مغفور از ظهور اين واقعه كه منافات تمام با يگانگى دولت عليه روس داشت دلتنگ شده به فكر چارهء كار افتادند .\r\n\r\nذكر رسيدن خبر قتل ايلچى به دارالسلطنهء تبريز و مأمور شدن اميرزاده خسرو ميرزا به عذرخواهى اين عمل به دولت روسيه و بردن مصالحه‌نامه\r\nنايب السلطنه از زمانى كه از دارالخلافه عود فرموده وارد دارالسلطنهء تبريز شده بودند در انجام تداركات سفر دارالسلطنهء پترزبورگ مشغولى داشتند و اين دعاگوى دولت شاهى را كه از اردبيل احضار فرموده بودند براى آن بود كه دستورالعمل مرحمت شود كه در تدارك خود بوده از ملتزمين ركاب تا ولايت تفليس باشد و حكم فرموده بودند كه پنجاه نفر سواره از جوانان شاهيسون و كدخدازادگان آن طايفه با اسب‌هاى قيمتى و يراق و رشته‌هاى طلا با اسباب و اوضاع جلال براى آنها تدارك ديده از ملتزمين ركاب باشند و منظور داشتند كه در آن سفر سيصد نفر سواره با رشمه و بست تفنگ و شاه قطار طلا و ساير اسباب تجمل كه دويست مثقال طلا در هر سوار مصروف شده باشد در ركاب باشند .\r\nنظر به اين مقدمات اين دعاگوى دولت شاهى را مرخص اردبيل فرموده اين دعاگو وارد اردبيل و به تدارك سفر مشغولى داشت و در همان چند روز بناى حركت نايب السلطنه از دارالسلطنهء تبريز به دارالسلطنه پترزبورگ بود كه خبر كشته شدن ژنرال گريبايدوف را به نحوى كه مذكور شد خاقان مغفور به نايب السلطنه رسانيد و نايب السلطنه از شنيدن اين حكايت محزون شده به فكرهاى دور و دراز افتادند و در چنين وقتى كه براى دولت عليهء ايران هيچ‌گونه استعدادى ميسر نبود و نمىشد چنين حادثهء عظيم واقع شده عقول عقلا در تدارك اين كار متحير مانده جمود در آراء پيدا شده هيچ يك از مصلحت‌بينان را مصلحتى متناسب به حال دولت به خاطر نمىرسيد سركار\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nنايب السلطنه را به الهام ملهمان غيبى به خاطر رسيد كه مصلحت دولت آن است كه در چنين وقتى كه ما بين دولت روم و روس منازعه قائم و برپاست اگر به نحو خوشى عذرخواهى اين عمل بشود يحتمل كه امپراطور عذرپذير شده منازعهء دولت ايران را در مقام دولت‌دارى سربار منازعهء دولت روم ننمايند و نايبى را كه در دارالخلافه سلامت مانده بود احضار فرموده او را اميدوار داشته تصديق كيفيت دارالخلافه را در بيدخلى امناى دولت عليه ايران در اين امر از او گرفته با چاپار روانهء تفليس به نزد ژنرال مرشل بسقويچ فرستادند و خواستن عذر را از دولت امپراطور به اين نحو مصلحت ديدند كه اميرزاده خسرو ميرزا را با اعاظم امراى درب خانهء دارالسلطنهء تبريز را به دارالملك تفليس به نزد ژنرال مرشل بسقويچ فرستاده و به هر رفتار و گفتار كه ژنرال مزبور مصلحت داند فرستادگان دولت عليه اقدام نمايند و مصلحت ديد دولتى را به همين مقال ختم نموده به خدمت خاقان مغفور عرضه داشت كردند و به روانه كردن اميرزاده خسرو ميرزا عازم شدند و از امرا و امناى دولت محمد خان اميرنظام و ميرزا محمد تقى خان كه حال تحرير به منصب وزارت ايران و ملقب به اتابيك اعظم از پادشاه جهان خلد اللّه ملكه سرافرازى دارند و مقرب الخاقان حاجى ميرزا مسعود انصارى و محمد حسين خان ايشيك آقاسى باشى را مقرر فرمودند كه به تدارك رفتن مشغول شوند و به تعجيل هرچه تمام‌تر تداركات اميرزاده خسرو ميرزا ديده از راه قراباغ و گنجه روانهء تفليس داشتند و مقيد به رسيدن نوشتجات دولتى دارالخلافه نشده رساندن نوشتجات دولتى را در عهدهء چاپاران گذاشتند و به ژنرال بسقويچ نوشتجات دوستانه نوشته و به عذرهاى مقرون به صواب معتذر شدند و حكم فرمودند كه از مصلحت ديد ژنرال بسقويچ بيرون نباشند و اميرزاده خسرو ميرزا با همراهان از آب ارس گذشته روانهء تفليس گرديدند .\r\n\r\nذكر واقعهء طالش و حركت ميرحسن خان كه در اين بين واقع شد و رفع آن به تقدير ملك منان\r\nچنان‌كه مسطور آمد مملكت طالش و قصبهء لنكران بايست به دولت روس واگذار\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nشود و مدت مهلت فيما بين دولتين براى تخليهء آن ولايت منظور گفتگو شده بود از قضا انقضاى آن مدت معين در وقتى شد كه نايب السلطنه در دارالخلافه تشريف داشتند لشكر روس به سركردگى ژنرال مايوررال به ضبط مملكت طالش مأمور شده و ژنرال مذكور آمدن خود را به اين دعاگوى دولت پادشاهى اعلام نموده خواهش نموده بود كه اين دعاگوى دولت كس فرستاده ميرزا حسن خان را به خوشى از محالاتى كه بايد واگذار شود مقطوع اليد ساخته به تصرف دولت روس داده شود .\r\nاين دعاگوى دولت شاهى نيز به خواهش ايشان عمل كرده ميرحسن خان را به هر نحوى كه مىدانست از ولايت مزبوره بيرون آورده در محال آستارا در قريه‌اى موسوم به چلوند متوقف نموده بود .\r\nدر اين وقت كه خبر قتل ايلچى از دارالخلافه شايع شد ميرحسن خان به تصور اين‌كه منازعهء فيما بين دولت روس و ايران تجديد خواهد شد فرامين سابقهء دولتى را كه در ايام منازعه فيما بين دولتين در سابق براى صادر شده بود ابراز و اظهار نمود و چنان شهرت داد كه اين احكام به تازگى رسيده است و تفنگچيان محالات متصرف فيه خود را جمع‌آورى كرده قريب به شش هفت هزار نفر جمعيت كرده بر سر قلعهء لنكران رفته لشكر روس را در آن قلعه محاصره نموده نشست و ميرزا ابو القاسم قائم‌مقام كه در آن روزها كارگزار امورات آذربايجان بود در اخبار واقعهء ايلچى كه به اين دعاگوى دولت در اردبيل كرده بود اخبارنامه را مصدر به اين بيت نموده بود :\r\n هزار نقش برآرد زمانه و نبود * يكى چنان‌كه در آيينهء تصور ماست \r\nدر اين بين كه اخبارنامه رسيد چگونگى حركت مير حسن خان نيز از اردبيل واضح شده اين دعاگوى دولت در جواب اخبارنامه اين نقش تازه را كه غريب‌تر از حكايت دارالخلافه بود نگاشته روانه داشت .\r\nامناى دولت تبريز و سركار نايب السلطنه از شنيدن اين حكايت تازه دلتنگى بىاندازه نموده اين دعاگوى دولت شاهى را حكما و حتما به رفع اين حكايت مأمور فرمودند . اين دعاگوى دولت يك نفر از معتمدين خود را از راه قزل آغاج روانه نمود كه به كشتى نشسته به قلعهء لنكران رود و نوشتجات به ژنرال لنكران نوشته بىخبرى دولت عليهء ايران\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nرا در اين حكايت و خودسرى ميرحسن خان را در اين واقعه اعلام داده نوشت كه صدق اين گفتگو آن است كه تا ده روز يا لشكريان ايران بر سر ميرحسن خان مىرسد يا جمعيت او بالكليه از سر او متفرق خواهد شد و خواهش نموده بود كه همين نوشتجات را به دارالملك تفليس فرستاده حركت ميرحسن خان را از طرف دولت ندانند و خود اين دعاگوى دولت نيز به محال ولكيج رفته به رؤساى تفنگچيان محال اسالم و كرگانرود و آستارا و اوجارود نوشتجات مؤكده نوشته حكم به تفرقگى آنها از كنار ميرحسن خان نمود و به محالات متصرف فيه روسيه نيز نوشتجات نوشته بىخبرى دولت ايران را از حركات ميرحسن خان اظهار داشت و ميرحسن خان را نيز اعلام نمود كه بىجهت خود را به مرارت نينداخته از سر قلعهء لنكران برخاسته به خاك ايران عود نمايد و خود اين دعاگوى دولت پادشاهى بلافاصله از كنار قلعهء شندان گذشته به قصبهء آستارا وارد شده و تفرقگى در ميان جمعيت ميرحسن خان افتاده ميرحسن خان از سر لنكران برخاسته از راه ديگر به خاك ايران داخل شده به قريهء كان رود كه مكانى صعب المسلك بود رفته و اظهار خوف از آمدن نمود .\r\nاين دعاگوى دولت از ژنرال لنكران كيفيت نامهء آن ايام را گرفته و وضوح بىخبرى دولت ايران را ژنرال روس تصديق نموده به چاپارى به خدمت نايب السلطنه فرستاد كه از آنجا به تفليس فرستاده شود و خاطر نايب السلطنه را از اين دغدغه و تشويش خلاصى داد و نايب السلطنه حكم به احضار ميرحسن خان صادر نموده او را حكما خواستند .\r\nاين دعاگوى دولت شاهى لابد و لاعلاج شد و نخواست كه در وقتى چنين ميرحسن خان را به اجبار و اكراه همراه برد با چند نفر از خواص از قصبهء آستارا به قريهء كانرود رفته او را اطمينان تمام داده به قلعهء اردبيل آورد و ضمانت وجود او را در خدمت نايب السلطنه نمود و در همين زمان ميركاظم خان ولد او را كه سابقا نيز به نويد مصاهرت اين دولت اميدوار بود درى از درارى اصداف سلطنت را از تبريز به اردبيل آورده و طوى بزرگ داده ميرحسن خان را مستمال نموده باز روانهء محال آستارا ساخت و در پيش سرحدداران روسيه عذر حركت ميرحسن خان به نحو احسن خواسته آمد .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n\r\nذكر رسيدن اميرزاده خسرو ميرزا به تفليس و روانه شدن از آنجا به دارالسلطنهء پترزبورگ تا مراجعت به دارالسلطنهء تبريز\r\nچون خبر مأموريت اميرزاده خسرو ميرزا به دارالملك تفليس رسيد ژنرال بسقويچ لشكرهاى ابواب‌جمعى خود را به جهت نزاع و جدال كه با دولت روم داشتند روانهء سرحدات ولايات روم ساخته خود منتظر اميرزاده خسرو ميرزا در تفليس ماند ، بعد از ورود اميرزاده خسرو ميرزا اميرزاده را ملاقات نمود و دستورالعمل او را داد و اميرزاده خسرو ميرزا هرچند اذن صريح از دولت ايران نداشت كه از تفليس تجاوز نمايد و ليكن نظر به مأموريتى كه نوشته شد كه بايست از صلاح ديد ژنرال مرشل بسقويچ تخلف ننمايد لابد عازم دارالسلطنهء پترزبورگ شدند و محمد خان اميرنظام و ميرزا محمد تقى خان و حاجى ميرزا مسعود با چهل نفر از همراهان را در خدمت اميرزاده روانهء دارالسلطنهء پترزبورگ ساختند و محمد حسين خان ايشيك آقاسى باشى را با اخبار و گزارشات واقعه با ساير همراهان به تبريز مراجعت دادند و ژنرال بسقويچ اميدوارى عفو امپراطور را از حركات عوام دارالخلافهء تهران به نايب السلطنه نوشته و خود ژنرال به عزم رزم روانهء روم شد و اميرزاده خسرو ميرزا به دارالسلطنهء پترزبورگ رسيده به شرف ملاقات امپراطور مشرف شد و امپراطور اعظم پذيراى عذر از دولت عليهء ايران شده اميرزاده خسرو ميرزا را با همراهان بعد از سه ماه توقف در دارالسلطنهء پترزبورگ نوازشات فرموده و نشان‌ها مرحمت كرده يك كرور از دو كرور باقى وجه مصالحه را نيز به دولت ايران گذشت نمودند و وعدهء آمدن ايلچى بزرگ براى استحكام دوستى داده اميرزاده را به اعزاز و احترام تمام معاودت دادند . چون كيفيت سفر اميرزاده خسرو ميرزا را ميرزا مصطفى افشار كه از جملهء ملتزمين خدمت ايشان بود به طريق روزنامه به تفصيل نوشته و مجلد شده است به آن جهت اين دعاگوى دولت زبان قلم را از تحرير كيفيات و تفاصيل آن سفر كوتاه نمود و خواهشمندان مطلعين آن اخبار را به مطالعه نمودن آن روزنامچهء مجلده رجوع نمود .\r\nچون امپراطور اعظم خواهش نموده بودند كه ميرزا مسيح مجتهد بايد از دارالخلافه اخراج شود به آن سبب خاقان مغفور نيز در مقام عذرخواهى ايشان از دارالخلافه\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nبرآمدند و جميع اهالى دارالخلافهء تهران از جماعت اناثيه سپر و شمشير و چماق به دست گرفته به دولت سراى ميرزاى مجتهد جمع آمده در مقام عدم جريان حكم خاقان مغفور بودند و سه چهار روز اين گفتگو طول كشيد ، بالاخره ميرزاى مجتهد به عزم زيارت عتبات عاليات از دارالخلافه تهران بيرون آمده و روانهء كربلاى معلى گرديدند .\r\n\r\nذكر حركت نايب السلطنه از تبريز به اوجان و اجتماع لشكر آذربايجان تا زمان معاودت به دارالسلطنهء تبريز و وقايعى كه واقع شد\r\nچون نايب السلطنه اميرزاده خسرو ميرزا را به عذرخواهى روانهء دارالسلطنهء پترزبورگ ساخت و ايام بهار پيش آمد به مصلحت‌هاى دولتى عازم شدند كه لشكر آذربايجان را كه دو سال است به امور آنها رسيدگى نشده در چمن اوجان جمع نموده به جبر نقصان امورات آنها بپردازند ، نظر به اين مصلحت‌ديد روانهء چمن اوجان شده به اجتماع لشكر نظام و غير نظام فرمان دادند و پس از يك ماه توقف پنجاه عراده توپ با توپچيان نظام و چهارده فوج لشكر نظام در چمن اوجان حاضر شده تفنگ و لباس آنها را كه سرانجام شده بود به ايشان داده آب رفته به جوى باز آمد و ايلچى انگليس و مصلحت‌گزارى كه از دولت روس در تبريز بود به اردو احضار شده در حضور آنها سان لشكر ديده مىشد و روزنامهء لشكريان را براى اميرزاده خسرو ميرزا به دارالسلطنهء پترزبورگ مىفرستادند و در همين اوقات به صحابت آخوند ملا شريف شيروانى كه از راه اسلامبول مىخواست به زيارت خانهء كعبه مشرف شود نوشتجات دوستانه به خواندگار روم سلطان محمود خان نوشته فرستادند و سلطان محمود بعد از وصول آخوند ملا شريف او را وزير مختار دولت ايران ناميده در اعزاز و احترام او سعى بسيار نموده چنان وانمود كرد كه دولت عليهء ايران لشكر خود را در چمن اوجان جمع آورده به معاونت دولت روم اقدام خواهند كرد .\r\nامپراطور اعظم از اميرزاده خسرو ميرزا گله‌مندى فرستادن آخوند ملا شريف را به اسلامبول در اين موقع كرد و اميرزاده خسرو ميرزا حقيقت امر آخوند را معروض امپراطور نموده رفع غبار خاطر ايشان را نمودند و هم در اوقات توقف اردو در اوجان\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nفرج اللّه خان شاهيسون اردبيلى حاجى بيرامقلى نامى را از توشمالان طايفهء شاهيسون به غرضى از اغراض به دست خود مقتول ساخته اين دعاگوى دولت او را گرفته محبوس نمود و حقيقت را به نايب السلطنه عرض نمود . فرج اللّه خان قبل از رسيدن چاپار از محبس فرار و چاپار حكم احضار او را از طرف نايب السلطنه رسانيد اين دعاگوى دولت ثانيا حقيقت را معروض داشت و از اين كيفيت ميرزا نصر اللّه اردبيلى كه كارگزار قراجه داغ و مشكين در خدمت پادشاه مرحوم بود مستحضر شده وراث حاجى بيرامقلى را اعلام نمود كه فرار فرج اللّه خان را از محبس در خدمت نايب السلطنه مسند به اين دعاگو نمايند .\r\nنظر به عرض ايشان نايب السلطنه اين دعاگوى دولت را از اردبيل به اوجان احضار فرمودند ، پس از آستان‌بوسى اين دعاگو را نظر به همان عرض كه فرار فرج اللّه خان به استحضار اين دعاگوى دولت است به قراولان درب خانهء مباركه سپردند كه قريب به چهار ساعت در قراول مانده شفعاء شفاعت نموده اذن مرخصى به منزل دادند و بعد از سه روز احضار فرموده حكما و حتما فرج اللّه خان را از اين دعاگو خواستند و اين دعاگو نيز از آنجا روانه شده غفلة بر سر فرج اللّه خان ريخته او را در جنگل‌هاى طالش و خلخال گيرانيده دوباره معاودت به خدمت نايب السلطنه نموده در محال مياندوآب و مرحمت آباد به اردو رسيده فرج اللّه خان محبوس شد .\r\nاين دعاگوى دولت نوازش يافته از آن اتهام بيرون آمد و از خدمت نايب السلطنه مرخص و روانهء اردبيل شد و در همين اوقات محمد حسين ميرزاى حشمت الدوله از طرف خاقان مغفور به اردوى مرحمت آباد رسيد . چون خاقان مغفور حكم فرموده بودند كه نايب السلطنه او را به ايالت كرمانشاهان نامزد فرمايد به اين سبب نايب السلطنه طهماسب ميرزا برادر او را از كرمانشاهان معزول و محمد حسين ميرزا را به ايالت كرمانشاهان منصوب فرمودند و او در آن ولايت تا ايام وفات خاقان مغفور مشغول به حكومت بود و هم در اين اوقات ميرزا محمد تقى آشتيانى را كه از طرف نايب السلطنه وزير همدان و در خدمت شاهزاده فرخ سير ميرزا ملقب به نير الدوله مشغول به خدمتگزارى بود ميرزا ابو القاسم قائم‌مقام به جهت عداوت سابقه كه با او داشت و او را\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمخل به منصب خود مىدانست و چنان‌كه يك دو سال هم در ايام عزل ميرزا ابو القاسم كارگزار آذربايجان بود در خدمت نايب السلطنهء مرحوم متهم ساخته او را به بى اخلاصى و هواخواهى ديگران منسوب داشت و نايب السلطنه يحيى خان يوزباشى را با صد نفر غلام به گرفتن او روانه داشتند و حكم فرمودند كه اگر از همدان گريخته به حز دارالخلافه به هر ولايت رفته باشد او را تعاقب كرده دست بسته به اردوى همايون رسانند .\r\nدوستان ميرزا محمد تقى او را از كيفيت مأموريت يحيى خان مستحضر ساختند و او يك روز قبل از ورود يحيى خان به همدان به بروجرد گريخته بود ، يحيى خان به بروجرد رفته از شاهزاده محمد تقى ميرزا او را دست بسته گرفته به اردوى مرحمت آباد رسانيد و محبوسا به قصبهء مرند فرستاده شد . چون محمد بيك ميررواندز كه از احوال او بعد از اين گفته خواهد شد به سبب پريشانى اوضاع ايران در دادن تنخواهى كه از بابت ولايات كوى و حرير و اربيل قبل از منازعهء دولت روس از سركار نايب السلطنه قبول نموده بود كه سالى ده هزار تومان به ديوان نايب السلطنه سپارد تهاون مىورزيد در اين اوقات از او مطالبهء تنخواه سه ساله شد و قدرى از افواج نظام نيز به ولايت بالك و صدك مأمور فرمودند او نيز كسان به عذرخواهى فرستاده محاسبهء خود را به امناى دولت نايب السلطنه پرداخت نمود و نايب السلطنه بعد از تمشيت اين مهام وارد دارالسلطنهء تبريز شدند و پس از دو ماه توقف اميرزاده خسرو ميرزا از دارالسلطنهء پترزبورگ رسيد ، خاقان مغفور نايب السلطنه را با اميرزاده خسرو ميرزا و وزير مختار دولت روس كه چند روز بعد از اميرزاده خسرو ميرزا وارد شده بود به همدان احضار فرمودند .\r\n\r\nذكر حركت خاقان مغفور از دارالخلافه به طرف فارس و ورود به همدان و رسيدن نايب السلطنه به ركاب همايون و بعضى از احوالات متفرقه\r\nچون حسينعلى ميرزا فرمانفرماى فارس به خيال اين‌كه خاقان مغفور را در امور دولتى چندان اعتنايى نيست قريب به يك كرور از مال ديوانى فارس را در اين سه چهار سال به ديوان اعلى نرسانيده بود و محصلين ديوانى را عوض تنخواه نقد ليت و لعل و امروز و\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nفردا تحويل مىداد لهذا نظر به صلاح دولتى و انداختن رعب در قلوب اهالى ايران بعد از مقدمهء روس خاقان مغفور به احضار لشكريان فرمان داده روانهء فارس شدند و در هر ولايت و در هر مملكتى نظمى جديد داده تا به مملكت فارس رسيدند و امناى دولت محاسبهء فرمانفرما را به قانون حساب گرفته و باقى مأخوذ آمده از راه عربستان و لرستان اردوى همايون حركت كرده وارد مملكت بروجرد شده و از آنجا به بلدهء طيبهء همدان آمده نايب السلطنه و اميرزاده خسرو ميرزا با وزيرمختار دولت عليهء روس در همدان به شرف پاىبوس مشرف شدند و در آن اوقاتى كه خاقان مغفور در صفحات فارس تشريف داشتند اهالى خمسه با شاهزاده عبد اللّه ميرزا كه حاكم آن مملكت بود بناى مخالفت گذاشتند چنان‌كه سابق نيز فيما بين ايشان گفتگو بود باز بناى كم‌خدمتى را گذاشته و اهالى خمسه به دارالسلطنهء تبريز آمده عرض و داد خود را به خدمت نايب السلطنه رسانيدند و نايب السلطنه شاهزاده اميرزاده فريدون ميرزا را با مقرب الخاقان ميرزا محمد على براى اين مراتب تحقيق به خمسه فرستاده و مقرر شده بود كه ما بين عبد اللّه ميرزا با اهل خمسه صفايى داده رفع كدورت نمايند .\r\nبعد از ورود اميرزاده فريدون ميرزا به خمسه شاهزاده عبد اللّه ميرزا از فريدون ميرزا متوهم شده در ارگى كه از بناهاى خود ايشان بود و دزش مىخواند نشسته ابواب و داد را مسدود ساخته به علاوه به انداختن توپ و تفنگ به منزل اميرزاده فريدون ميرزا اشتغال نموده و اميرزاده فريدون ميرزا حقيقت امر او را به نايب السلطنه اعلام كرد و نايب السلطنه چون به حكم خاقان مغفور بايست به همدان تشريف بياورند از راه خمسه تشريف آورده شاهزاده عبد اللّه ميرزا و فريدون ميرزا را از ملتزمين ركاب خود ساخته در همدان وارد اردوى خاقان مغفور شدند و در همين اوقات اين دعاگوى دولت شاهى از اردبيل به محال اسالم رفتم رفته و از آنجا به عزم تماشاى بندر انزليج كه از قصبات رشت است به طرز خفيه و تبديل روانهء آن قصبه شد و دو سه روز به تماشاى آنجا پرداخت . روزى به حمام داخل شده از قضا استاد حمامى كه از اهل اردبيل بود اين دعاگوى دولت را شناخته و به احترامات مقرره عمل نمود ، هر قدر اين دعاگو تجاهل نمود به جايى نرسيد يك دو نفر از نوكرهاى معتمد الدوله كه در حمام بودند از حقيقت مستحضر شده از\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nحمام بيرون آمده به منوچهر خان معتمد الدوله كه در رشت نشسته بود اخبار كردند معتمد الدوله به خيال افتاد كه مبادا حكايت رشت نيز مثل حكايت زنجان خواهد بود به تعجيل كس فرستاده به نواب خود حكم نموده بود كه اهالى انزليج را جمع نموده به عزم ديدن به منزل اين دعاگوى دولت آمده از حقيقت مستحضر شوند . اين دعاگوى دولت شاهى نيز از حمام بيرون آمده دانست كه امر مخفى نمانده است سوار شده باز به اسالم رفت و فرداى آن روز نايب انزليج به منزلى كه اين دعاگو بود آمده كسى را نديد و اين اخبارات را منوچهر خان معتمد الدوله به امناى دولت نوشت و از نايب السلطنه گله‌مند آمد .\r\nالقصه نايب السلطنه بعد از رسيدن به خدمت خاقان مغفور در همدان مورد نوازشات بيكران شد و وزير مختار دولت عليهء روس نيز به مراحم پادشاهانه سرافراز شده مقرر شد كه به جهت گفتگوى اهالى دارالخلافه و تحاشى فيما بين رعيت دارالخلافه و نوكرباب دولت روسيه ايلچى مختار روس در دارالسلطنهء تبريز ساكن باشد و نايب السلطنه به جهت حكايت انزليج و حكايت خمسه خواهش انضمام خمسه را به ولايت آذربايجان اظهار نفرموده در باب حكومت خمسه توسط فتح اللّه ميرزا ملقب به شعاع السلطنه را كه ولد صلبى خاقان مغفور بوده نموده حكومت او را در مملكت خمسه از خاقان مغفور خواهش كردند و خاقان مغفور نيز حكومت خمسه را به شعاع السلطنه واگذار فرمودند تا ايام وفات خاقان در زنجان مشغول به حكومت بود و حسن خان پسر آصف الدوله را كه ملقب به سالار و نوادهء دخترى خاقان مغفور بود و در همدان به خدمتگزارى و كارگذرانى شاهزادهء فرخ سير ميرزا منصوب نموده اردوى خاقان به عزم دارالخلافه حركت كرد و نايب السلطنه نيز مرخص شده با وزير مختار روس روانهء دارالسلطنهء تبريز شدند ، خاقان مغفور به دارالخلافه نزول اجلال فرموده آن زمستان را به عيش و شادمانى گذرانيدند .\r\n\r\nذكر احوالات شاهزادگان عراق و خصوماتى كه فيما بين ايشان واقع شد\r\nمحمد حسين ميرزا كه از زمان خاقان به حشمت الدوله ملقب شده و از طرف\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nنايب السلطنه نوازش يافته به كرمانشاهان رفت به خيال انضمام مملكت لرستان و عربستان به كرمانشاهان افتاد و وجهى كه وجيه مىنمود و در دست داشت آن بود كه اين ولايات جزو حكومتگاه شاهزادهء مرحوم والد من مىباشد و اعمام بعد از پدر نبايست كه تعدى به ولايت او نموده حقوق برادرى را فراموش نمايند حال كه ايشان به لطايف الحيل مملكت را از دست من گرفته‌اند مقتضاى انصاف خاقان آن است كه رفع اين تعدى را از اولاد شاهزادهء مرحوم نمايند و اين نوع تظلمات به امناى دولت خاقان مغفور نوشته و شيخ على ميرزا و همايون ميرزا را كه حاكم ملاير و نهاوند بودند به اين جوره تظلمات و مآل‌نمايى با خود متفق ساخته از خاقان مغفور نيز اگرچه اذن صريح نشنيد و ليكن منع صريح نيز در استرداد ولايات نديد به اين جهت قوى دل شده به اجتماع لشكريان كرمانشاهان مشغول گرديد و شاهزاده محمد تقى ميرزا نيز كه حاكم بروجرد و متصرف مملكت لرستان و عربستان بود از شنيدن اين اخبار به اجتماع متجندهء خود پرداخته تا به محال خاوه كه سرحد كرمانشاهان و لرستان است رفته نشست از آن طرف حشمت الدوله با سرباز و توپخانه كه قريب به ده هزار نفر سواره و پياده بودند و ده عراده توپ داشتند به عزم استراداد مملكت لرستان و عربستان بيرون آمده به محال هرسين رسيده توقف نموده به فكر انجام امورات خود افتاد و شاهزاده شيخ الملوك را كه حاكم ملاير و تويسركان و سنقر بود به تطميعات و تملقات از راه برده سركار شيخ الملوك بلاجهت و سبب لشكرهاى ولايات متعلقهء خود را كه قريب به شش هفت هزار نفر بودند جمع آورده با سه عراده توپ از ملاير به بروجرد كه قريب به شش فرسخ است غفلة رفته اهالى بروجرد كه از اوضاع شيخ الملوك در همسايگى مخبر بودند و اصلا به تسلط او راضى نبودند دروب شهر را بسته دافع مداخلهء شيخ الملوك شده به حسام السلطنه محمد تقى ميرزا كيفيت را اخبار نمودند .\r\nاز اتفاقات روز ورود شيخ الملوك به كنار بروجرد هفتم محرم بود و اهل شهر تكيه‌ها بسته و منبرها گذاشته مشغول تعزيه‌دارى حضرت سيد الشهداء عليه السلام بودند .\r\nسركار شيخ الملوك در چنين ايام محرم آب و نان به روى اهالى شهر بسته و به اين نيز كفايت نكرده توپ‌ها را بر بلندىها كشيده به انداختن توپ به ميان شهر و تكاياى تعزيه\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nمشغول شد و حسام السلطنه محمد تقى ميرزا از شنيدن اين واقعه دلتنگ شده از پيش روى محمد حسين ميرزا برخاسته به عزم رزم شيخ الملوك روانهء بروجرد گرديد و به ايلغار از راه نهاوند روانه شد .\r\nشيخ الملوك از شنيدن خبر وصول او از كنار شهر بروجرد برخاسته به قريهء كيكدان كه از خاك ملاير و دو فرسخى بروجرد است منزل گزيد . حسام السلطنه به قريهء اشتربنان آمده شب در آنجا اقامت كرد و صبح آن شب صفوف خود را آراسته به دلتنگى تمام بر سر اردوى شيخ الملوك راند و شيخ الملوك همه شب را در ترديد و تشويش گذرانيد و احتمال نمىداد كه حسام السلطنه بعد از آن‌كه به خاك ملاير عود كرده است در مقام مقاتله و مقابلهء او درآيد و به همين اعتقاد فاسد شب را به صبح رسانيده اصلا انديشهء پاداش اعمال خود را كه به او خواهد رسيد نمىنمود و از امداد طايفهء پريان در اين جزء زمان نيز چندان و مأيوس نبود كه خبر رسيد كه طليعهء لشكر حسام السلطنه پيدا شد ناچار به اضطراب تمام سوار شده ، بيت :\r\n اگرچه پف بكرنا تف بنى كرد * و ليكن مركب اقبال پى كرد \r\nبه محض رسيدن لشكر حسام السلطنه لشكر شيخ الملوك كه نصفى صف آرا شده و نصفى در كار سوار شدن بودند پس از اندك تلاشى متفرق و متلاشى شده دسته‌دسته و فوج‌فوج راه هزيمت در پيش گرفتند و اردو توپخانه و قورخانه و صندوقخانه آنچه بود و نبود به جا ماند .\r\nسركار شيخ الملوك تا دروازهء دولت آباد در هيچ مكانى متوقف نشد و رؤساى لشكر مثل احمد خان سردار و حاجى شير على خان وزير و خداداد خان سردار كه هر سه از طايفهء زند بودند با جمعى كثير گرفتار شدند و ميرزا اسمعيل خان كه از نوكرهاى معتبر شيخ الملوك بود با جمعى مقتول شده زياده از دو سه هزار نفر را برهنه كردند و حسام السلطنه بعد از اين فتح عود به بروجرد نمود و در همان روز خبر رسيد كه حشمت الدوله بعد از حركت حسام السلطنه از خاوه و تخليهء آن ولايت از هرسين به لرستان آمده محال لرستان را تماما متصرف شده بر سر قلعهء خرم آباد رفته نصر اللّه ميرزا ملقب به والى كه پسر شاهزادهء مرحوم محمد على ميرزا و داماد حسام السلطنه و از طرف\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nحسام السلطنه حاكم لرستان و مستحفظ قلعه بود غيرت برادرى و عصبيت را از دست نداده به استقبال برادر بزرگ‌تر شتافته كليد قلعه را به رسم پيشكش و پاانداز سپرد و حشمت الدوله قلعه و ولايت را متصرف شده به فراغ بال نشست .\r\nحسام السلطنه از شنيدن اين خبر مانند سپند بر سر آتش شده بعد از ده روز توقف بروجرد و استعداد لشكر از قرارى كه مسموع شد استمداد همت از قرائت تورات يهودان نموده روانه گرديد « 1 » و حرب حشمت الدوله را مثل حرب شيخ الملوك پنداشت غافل از آن‌كه از معلمان لشكر آذربايجان در نظام توپخانه و سرباز حشمت الدوله مىباشند ، به تهور هرچه تمام‌تر بر سر قلعهء خرم آباد راند و حشمت الدوله نيز به آيين تمام لشكر نظام و توپخانه را بيرون كشيده در محل مناسب ايستاده لشكريان حسام السلطنه متهورانه و مغرورانه بر سر نظام و توپخانه رانده تاب شليك نظام سرباز و توپخانه را نياورده فرار برقرار اختيار كردند و همه جا سوارهء كرمانشاهان به تعاقب لشكريان حسام السلطنه مشغول شده تا دروازهء شهر بروجرد دست از تعاقب نكشيدند و حشمت الدوله ولايت لرستان و عربستان را متصرف شده و حكومت لرستان را به نصر اللّه ميرزا برادر خود داده روانهء كرمانشاهان گرديد و شيخ الملوك پس از اين شكست با حسام السلطنه راه مؤاخاة پيش گرفته استرداد اموال و اسباب و توپخانهء خود را از حسام السلطنه نموده ساز مخالفت حشمت الدوله را نواخت و حسام السلطنه باز پس از يك سال لشكر بروجرد و بختيارى را جمع كرده بر سر قلعهء خرم آباد رفت و نصر اللّه ميرزا به قلعه‌دارى كوشيد ، حسام السلطنه محال لرستان را متصرف شده به محال خاوه رفته و مكانى مناسب به دست آورده رحل اقامت انداخت و حشمت الدوله از شنيدن اين اخبار جمعيت خود را جمع كرده با توپخانه و استعداد تمام به محال خاوه\r\n\r\n\r\n","description":"","footnote":"\r\n( 1 ) . مؤلف مرحوم در اين ايراد انصاف نفرموده يا از قرار مملكت و رعيت اطلاع درستى نداشته‌اند . در ايران رسم است كه حاكم و بزرگ هر شهر چون به سفرى رود يا از سفرى معاودت نمايد از ملل و اديان رعاياى آن شهر با ذريعه و وسيلهء خود براى دعا گفتن در معبر عام ايستاده به هيئت اجتماع دعا مىگويند ، اسلاميان قرآن مجيد و مسيحيان انجيل و خاج و يهود تورات به دست برداشته دعاگويى به جا مىآورند اين نشان قبول عامهء حاكم آن ملك است . چون در بروجرد از طايفهء يهود بسيارند براى تشريف و دعاگويى جمعيتى كرده بودند .\r\n( نادر )\r\n","page_name":" 143 ","page_number":143},
  {"content":"\r\n\r\nآمده جنگ عظيم با حسام السلطنه كرده و قريب به هزار نفر فيما بين به قتل رسيد و حسام السلطنه شكست معقول خورده به بروجرد گريخت .\r\nحشمت الدوله بعد از ضبط لرستان بر شهر بروجرد رفته به محاصرهء آن شهر اقدام نمود و چون خاقان مغفور از اين كيفيات مستحضر شدند و اين نوع امورات را كه در ابتدا از طريقهء اعمال اطفال مىشمردند حال واضح شد كه كار رفته رفته بزرگ شده و امنيت از ولايت برخاسته و اين قسم امور در نظر دول خارجه به طريقى ديگر جلوه‌گر آمده است لهذا غلامحسين خان سپهدار را كه حاكم ولايت عراق و سپهدار دوازده هزار جانباز نظام عراق بود محصل فرموده به كوچانيدن اردوى حشمت الدوله از بروجرد روان ساختند و مقرر فرمودند كه التزام از شاهزادگان گرفته كه من بعد به اين نحو امور اقدام ننمايند و در حين تخلف خود را از حكومتگاه خود معزول دانند .\r\nسپهدار به بروجرد رسيد و حشمت الدوله را كوچ داده و التزام گرفته امنيت براى ولايت حاصل آمد و از طرف آذربايجان نيز سركار نايب السلطنه به التيام فيما بين شاهزادگان عراق و به نصيحت‌گزارى ايشان سيف الملوك ميرزا را با ميرزا اسحق فراهانى از طرف خود مأمور فرمودند ، ايشان نيز به عراق آمده فيما بين شاهزادگان التيام داده معاودت كردند و در حينى كه اردوى نايب السلطنه در شهر اردبيل بود ملحق شدند .\r\n\r\nذكر وقوع و با در دارالسلطنهء تبريز و حركت نايب السلطنه و حكاياتى كه مناسب آن زمان است تا زمان ورود نايب السلطنه به شهر اردبيل كه سنهء هزار و دويست و چهل و شش هجرى است\r\nدر بهار اين سال ناخوشى و با در دارالسلطنهء تبريز شايع شد و در اكثر ولايات آذربايجان آتش اين بلا بالا گرفت و خلقى نامحدود تلف شدند و چنان اتفاق مىافتاد كه بعضى روزها در دارالسلطنهء تبريز چهارصد پانصد نفر تلف مىشدند و همچنين در ساير ولايات آذربايجان به همين نسق و با شيوع داشت .\r\nنايب السلطنه و ساير بزرگان و اعيان و اعاظم از دارالسلطنهء تبريز بيرون آمده به جبال سهند و بزگوش و سبلان متفرق گرديدند و سركار نايب السلطنه از شهر تبريز به باغ صفا\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nتشريف‌فرما شده در اين بين وزيرمختار دولت روس خواهش دولتى نمود كه ميرحسن خان در سرحد طالش ننشيند چه بودن او در آن سرحد باعث عدم امنيت طالش و خلاف و داد است .\r\nنايب السلطنه از اين دعاگوى دولت پادشاهى كه ضامن دولتى به وجود ميرحسن خان را خواسته با خود اين دعاگو احضار فرمودند و اين دعاگوى دولت ميرحسن خان را اطمينان داده به همراه خود به دارالسلطنهء تبريز آورده در باغ صفا به خدمت نايب السلطنه رسيد و ميرحسن خان به بودن در منزل قائم مقام مأمور شد و عيال و اولاد نايب السلطنه بعضى به عمارات اوجان و بعضى به كوه مشو و بعضى به كوه سهند رفتند و نايب السلطنه نيز به كوه سهند تشريف برده و اين دعاگوى دولت را مرخص فرمود كه به اوجان رفته عيال و اولادى را كه در اوجان مىباشند امور آنها را نظم داده از آنجا به سهند به خدمتگزارى رود و پادشاه مرحوم نيز كه در قراجه داغ بودند با عيال و چند نفرى از خواص ييلاقات آن ولايت رفته قريب به يك ماه در آذربايجان هيچ‌كس را آرامى و آسايشى نبود تا فى الجمله ناخوشى تسكين يافته و سركار نايب السلطنه از قله‌هاى سهند نزول فرموده در قريهء حاجى آقا كه در كنار چمن اوجان است اردو زده اميرزادگان و حكام ولايات را احضار فرمودند و شاه مرحوم از قراجه داغ و اميرزاده بهرام ميرزا از خوى نيز وارد اردو شدند ، فىالجمله اجتماعى دست داده سركار نايب السلطنه مشغول به ضبط امور ولايتى گرديدند .\r\nدر همين اردو بعضى از اهالى خوى از اميرزاده بهرام ميرزا شاكى و عارض آمدند و حاجى محمد حسن اردبيلى نيز از اين دعاگوى دولت شاهى براى شكايت به اردو آمده و قبل از رسيدن خدمت نايب السلطنه اين دعاگوى دولت شاهى او را با يك نفر آدمش گرفته با ده بيست نفر از كسان خود او را به قلعهء اردبيل روانه مىنمود كه آدم او از دست مستحفظين خلاص شده در اردو بناى غوغا گذاشته و چون اول شب بود و نايب السلطنه در چادر بيرونى تشريف داشتند از غوغا مستفسر شده حقيقت را معروض داشتند .\r\nنايب السلطنه محصل بر سر اين دعاگو گماشته حاجى محمد حسن را حكما خواستند ، اين دعاگوى دولت نيز كس فرستاده حاجى را معاودت دادند و حاجى را با\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nمستحفظين به خدمت نايب السلطنه بردند ، مستحفظين را نايب السلطنه تنبيه فرموده و يكى را گوش بريده و حاجى محمد حسن را نوازش فرمودند ، اين چند كلمه براى اظهار عدالت نايب السلطنهء مرحوم نوشته شد .\r\n\r\nذكر رسيدن نوشتجات ظل السلطان و اخبار آمدن حسنعلى ميرزا بر سر يزد و محاصرهء آن بلده در ايام توقف اردوى اوجان\r\nاخبار متواتره از ظل السلطان و آصف الدوله مىرسيد كه شجاع السلطنه حسنعلى ميرزا با لشكرهاى انبوه بر سر يزد آمده و سيف الدوله ميرزا و عبد الرضا خان را محاصره نموده است . نايب السلطنه از آنجايى كه عبد الرضا خان خيانت دولتى كرده بود راضى بودند كه كار او بالكليه تباه شده به جزا و سزاى خود رسيده باشد و اين اخبار مكرر رسيده نايب السلطنه در مقام تحقيق غرض ظل السلطان و آصف الدوله برآمدند معلوم شد كه غرض ايشان آن است كه نايب السلطنه در خدمت خاقان مغفور دفع و رفع عبد الرضا خان را متعهد شده و راضى نشوند كه سيف الدوله ميرزا را كه ظاهرا از طرف ظل السلطان حاكم يزد است محصور شجاع السلطنه بوده و در نزد عوام چنان جلوه كند كه شجاع السلطنه يزد را از دست ظل السلطان گرفته است و اين معنى نقصى است براى اسم نايب السلطنه .\r\nالقصه چندان از اين جوره نوشتجات نوشتند كه نايب السلطنه را رضا به اين گفتگو نمودند و چون در ضمن اين حركت بسا امور بود كه در پردهء غيب مستور بود و بايست ظاهر شود نايب السلطنه را نيز تقدير خداوندى رضا به اين عزم نموده در خدمت خاقان مغفور مستدعى تفويض انجام خدمت نيز به عهدهء كارگزاران آذربايجان شدند و خاقان مغفور فرمايش فرموده بودند كه حسنعلى ميرزا كه به دفع عبد الرضا خان بر سر يزد آمده است اگر نايب السلطنه دفع عبد الرضا خان را متقبل شوند بودن حسنعلى ميرزا در آنجا بىصورت خواهد بود .\r\nخاقان مغفور جوابى به اين اجمال فرمايش كرده بودند و چون امناى دولت نايب السلطنه مصلحت در حركت اين لشكر از آذربايجان به سمت يزد ديده بودند و\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nبايست تداركات سفر اقلا سه ماه در جايى توقف نمايند تا به تدارك كوشند در اين اوقات كه از وباى آذربايجان متفرق شده از غلهء ديوانى چيزى در دست نمانده بود امناى دولت به فكر تعيين مكانى مناسب براى توقف دو سه ماهه افتادند ، بعضى مىگفتند در گروس بايد نشست بعضى مىگفتند به تبريز رفته مشغول به تدارك مىشويم . اين دعاگوى دولت شاهى به ميرزا ابو القاسم قائم‌مقام و محمد خان امير نظام اظهار كرد كه اگر نايب السلطنه به اردبيل تشريف فرما شوند دعاگوى دولت متعهد است كه جميع سويرسات لشكر را تا چهار ماه از عهده برآيد و از آنجايى كه اردبيل قريب به مملكت عراق است مصلحت آن است كه از براى توقف آنجا معين شود ، قائم‌مقام و امير نظام مصلحت ديد را به خدمت نايب السلطنه معروض داشتند و نايب السلطنه اين دعاگوى دولت شاهى را در آب‌گرم سراب احضار فرموده مرخص داشتند كه به اردبيل رفته در تدارك امورات لازمه باشد و ميرحسن خان طالش در همين منازل از اردو جدا شده بىاذن و اجازهء دولتى به خانهء خود رفت و اين دعاگوى دولت نيز به اردبيل رفته منتظر ورود نايب السلطنه گرديد و نايب السلطنه نيز با پادشاه مرحوم و جميع اميرزادگان وارد اردبيل شدند .\r\n\r\nذكر وقايعاتى كه در اردبيل واقع شد و حركت نايب السلطنه با لشكر به طرف عراق\r\nميرزا ابو القاسم قائم‌مقام پنجاه هزار تومان براى مصارف واجبهء لشكر ملاحظه نموده بود و يك دينار چنان‌كه از ابتداى دولت نايب السلطنه به همين منوال دست‌تنگى بود در صندوقخانهء عامره نبود و نيز بدون اين وجه ممكن نبود كه اردو حركت نمايد نظر بر اين به عزل حكام حكم صادر شده و پيشكشى براى حكومت هر ولايت معين شد كه هر كس از چاكران و خدمتگزاران آن مبلغ را نقد تسليم نمايد حاكم آن ولايت باشد و عمده در اين تقسيم پيشكش اروميه و مراغه بود كه هريك به ده هزار تومان مقرر شد و پنج هزار تومان ولايت خوى و پنج هزار تومان اردبيل و پانزده هزار تومان ديگر در مثل پيشكش حكومت مرند و ساوجبلاغ و امثال اين ولايات جزء معين شده بود .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nابراهيم خان سردار و فتحعلى خان قاجار ولد ميرزا محمد خان خدمت اروميه و مراغه را گردن گرفتند و رفتند و نايب السلطنهء مرحوم اردبيل و مشكين را به شاه مرحوم داده و به حكومت قراجه داغ اميرزاده بهرام ميرزا را تعيين نموده و اين دعاگوى دولت شاهى را مقرر داشتند كه به نيابت پادشاه مرحوم در اردبيل و مشكين به حكمرانى مشغول گردد و به اميرزاده قهرمان ميرزا كه با حاجى على عسكر خواجه و محمد خان سرتيپ ايروانى دو ماه بود كه به ضبط سليمانيه و شهر زور مأمور بودند مقرر داشتند كه محمد خان سرتيپ در سليمانيه مانده و اميرزاده قهرمان ميرزا با لشكرهايى كه ابواب‌جمع او مىشود متعالب اردوى نايب السلطنه روانهء عراق شود و پادشاه مرحوم را مقدمة الجيش ساخته با چهار هزار نفر از لشكر نظام و توپخانه و دو هزار سوار روانهء سمت عراق فرمودند و خود سركار نايب السلطنه با طهماسب ميرزا و اميرزاده خسرو ميرزا و سيف الملوك ميرزا با ساير لشكريان آذربايجان و ميرزا ابو القاسم قائم مقام از شهر اردبيل كوچيده از راه خلخال روانهء عراق شدند و در همين اوقات توقف اردبيل وزيرمختار دولت روس ميرحسن خان را مطالبه نمود و سركار نايب السلطنه نوشته از وزيرمختار گرفتند كه اگر ميرحسن خان به دولت روس رود او را دست‌بسته به دولت ايران سپارند و جمعى را بر سر او تعيين نمودند و او حركت مذبوحى كرده به لنكران فرار كرد امناى دولت روس او را گرفته به دست امناى نايب السلطنه سپردند و در منزل خلخال به خدمت نايب السلطنه رساندند و در يكى از قلاع خلخال محبوس شد ، بعد از دو سه ماه از آنجا فرار كرده خود را به طالش انداخته مصدر آشوب شد و باز لشكر از طرف ايران و از طرف روس بر سر او آمده او طاقت نياورده به مازندران گريخت و خاقان مغفور او را به دارالخلافه آورده در دارالخلافه وفات يافت .\r\n\r\nذكر رسيدن نايب السلطنه به خدمت خاقان مغفور در دارالخلافه و روانه شدن بر سر يزد و امورات واقعه\r\nچون سركار نايب السلطنه به خمسه رسيدند پادشاه مرحوم را با ساير لشكريان از راه قم روانه ساختند و مقرر داشتند كه در قم توقف نموده منتظر ورود نايب السلطنه باشند و\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nسركار نايب السلطنه به دارالخلافه رفته به شرف آستان‌بوسى خاقان مغفور مشرف شدند .\r\nخاقان مغفور به نوازش نايب السلطنه كوشيده نايب السلطنه را به استيصال عبد الرضا خان كه خائن دولتى بود مأمور ساخته و مدد خرج نيز مرحمت فرمودند و سركار نايب السلطنه بعد از مرخصى از دارالخلافه به زيارت قم مشرف شده با لشكرهاى آذربايجان از راه كاشان روانهء يزد شدند و حسنعلى ميرزا كه در سر يزد نشسته بود از شنيدن رسيدن لشكر آذربايجان و از حدوث غلا و قحطى كه در يزد و اردوى او واقع شده بود از سر يزد برخاسته به كرمان رفت و نايب السلطنه به يزد رسيده عبد الرضا خان تاب توقف نياورده با شمشير و قرآن و كفن به استقبال آمده چون قحطى عظيم در يزد واقع بود لشكريان آذربايجان زياده از دو روز تاب توقف نياوردند و نايب السلطنه عبد الرضا خان را همراه برداشته و سيف الدوله ميرزا را در يزد مستقل نموده روانهء كرمان شدند .\r\n\r\nذكر احوالات آذربايجان بعد از رفتن نايب السلطنه و روانه شدن قهرمان ميرزا با لشكر و توپخانه به عراق\r\nچنان‌كه معلوم مطالعه‌كنندگان شد محمد خان امير نظام محل اطمينان نايب السلطنه شده به نيابت كل آذربايجان اختصاص يافت و اميرزاده فريدون ميرزا را برداشته به تبريز رفت و اميرزادگان و حكام جديد هريك بر سر ولايت منسوبهء خود رفته مشغول به خدمتگزارى ديوان اعلى شدند و اميرزاده قهرمان ميرزا نيز از سليمانيه عود نموده محمد خان امير نظام به تدارك رفتن او به عراق مشغول آمد چون فوج خوى و فوج مراغه از جملهء ابواب‌جمعى ايشان بود اين دعاگوى دولت شاهى فوج خوى را با چهار عراده توپ روانه ساخت و چهارصد نفر سوار از طايفهء اكراد سرحد مستمال نموده با اين‌كه تا امروز از آن طايفه ده نفر سوار به هيچ خدمت از خدمات دولت ايران اقدام نمىنمودند روانهء خدمتگزارى نايب السلطنه ساخت و اميرزاده قهرمان ميرزا نيز با هزار سوار و دو هزار سرباز و هشت عراده توپ با حاجى على عسكر خواجه سرا از راه قم و كاشان به\r\n\r\n","description":"","footnote":"","page_name":" 149 ","page_number":149},
  {"content":"\r\n\r\nاصفهان رفته و از آنجا بعد از ورود نايب السلطنه به كرمان روانهء كرمان شدند .\r\n\r\nذكر ورود نايب السلطنهء مرحوم به كرمان و گرفتارى حسنعلى ميرزا شجاع السلطنه\r\nسركار نايب السلطنه چنان‌كه مذكور شد به سبب قحط و غلا در يزد نتوانستند اقامت فرمايند لشكريان را برداشته روانهء ولايت كرمان شدند و شجاع السلطنه حسنعلى ميرزا از شنيدن اين حكايات به استحكام ارگ از قلعهء كرمان كوشيده و امناى دولت خاقان مغفور نيز كه با نايب السلطنه صفايى نداشتند دلدارىها به او داده او را بر مخالفت نايب السلطنه تحريص نمودند و نايب السلطنه بر محال كرمان وارد شده از خيالات ايشان مستحضر گرديده و ايشان را به نوشتن نوشتجات و فرستادن امنا و اظهار نمودن اين‌كه بر خود شما واضح است كه حركت ما به كرمان از راه اضطرار و الجاء واقع شده چراكه در يزد توقف ممكن نبود و نيتى به جز گذران زمستان تا عيد نوروز و ايام بهار نداريم و واضح است كه در اين اوقات اگر باهم باشيم حاسدان و خائنان دولت منكوب و مخذول خواهند آمد و العياذ باللّه اگر طريقى ديگر باشد به جز خندهء دشمنان چه حاصل خواهد شد و با اين گفتگوها لشكر آذربايجان را تا يك منزلى كرمان رسانيدند و شاهزاده حسنعلى ميرزا ارگ را كه مشهور است به باغ نظر مضبوط ساخته و خود با فرستادگان نايب السلطنه به استقبال آمده و نايب السلطنه پادشاه مرحوم را به استقبال او فرستاده او را به اعزاز و احترام تمام وارد اردو گردانيد و شاهزاده حسنعلى ميرزا بعد از ورود به اردو در چادر نايب السلطنه منزل گزيده در همان شب دو فوج از سربازان آذربايجان مأمور شدند كه گرماگرم بدون اين‌كه سخنى ديگر مفهوم شود روانهء ارگ شوند و افواج قاهره به ارگ رفته ارگ را گرفته بعد از تسخير برج و باره شاهزاده حسنعلى ميرزا را سركار نايب السلطنه بىاختيار فرموده او را با دويست نفر سوار به دست محمد زمان خان قاجار سپرده به خدمت خاقان مغفور فرستادند و خاقان مغفور نيز شاهزاده حسنعلى ميرزا را تا ايام حيات نايب السلطنه به طرز محبوسين نگهدارى فرمودند پس از اين مقدمات نايب السلطنه وارد كرمان شده لشكريان را جابه‌جا نموده آن زمستان تا ايام بهار به\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nخوشدلى و خرمى به پايان رسيد .\r\n\r\nذكر شمه‌اى از احوال مملكت خراسان و كيفيت آن سامان\r\nدر اوايل دولت خاقان مغفور بعد از مراجعت ولى خان قاجار كه از طرف پادشاه سعيد شهيد با شش هزار نفر در مشهد مقدس رضوى به طرز مستحفظ و ساخلو بود نادر ميرزا ولد شاهرخ ميرزا ولد رضا قلى ميرزا ولد نادر شاه افشار كه از نهيب سطوت لشكريان پادشاه سعيد شهيد دربه‌در ديار آوارگى شده بود از هرات عود نموده مشهد مقدس را به حيطهء تصرف خود درآورد و تا شش سال آن ولايت را محل آشوب و غوغا نمود چنان چه در كتاب مآثر سلطانى به تفضيل مذكور است .\r\nپس از گرفتارى او به دست لشكريان خاقان مغفور و قتل او در دارالخلافهء تهران در حضور خاقان دو سال مملكت خراسان را به حسين خان سردار مرحمت فرمودند و او نيز به قدر عقل و ادراك خود صورت نظمى به آن ولايت داده بود و پس از مأموريت حسين خان سردار به حكومت و حراست مملكت ايروان شاهزاده محمد ولى ميرزا را خاقان مغفور والى مملكت خراسان فرمودند و شاهزادهء مذكور نيز به خراسان رفته خوانين آن مملكت را در اوايل حال با خود رام ساخته چند سالى به نحوى گذران فرموده بعد از چندى كه عيسى خان تربتى « 1 » را به قتل رسانيد خوانين سركش خراسان اتفاق كرده شاهزاده را در مشهد مقدس بىاختيار كرده محبوس نمودند و خواستند كه به قتل شاهزاده اقدام نمايند ، خوف و سطوت خاقان مغفور مانع اين اراده شد بالاخره عذر شاهزاده را از مملكت خراسان خواسته و روانهء دارالخلافه‌اش ساختند و او به عذرهاى ناموجه در خدمت خاقان مغفور متعذر آمدند .\r\nخاقان مغفور شاهزاده حسنعلى ميرزا را شجاع السلطنه لقب داده به خراسانش فرستادند و ايشان نيز به خراسان رفته تدبيرى كه در انتظام آن مملكت فرمودند آن بود كه\r\n\r\n\r\n","description":"","footnote":"\r\n( 1 ) . عيسى خان غلط ناسخ است ، اسحق خان قرايى تربتى را شاهزاده محمد ولى ميرزا در مشهد مقدس به قتل رسانيد اسحق خان خود اول سلسله بود ، آباء و اجداد او رعيت و بسيار تنگدست بودند مشاراليه با جوهر ذاتى ترقى كرد و در خراسان مقتدر شد ، از حكومت شاهزاده اسمى داشت - جميع خوانين خراسان تابع امر و نهى اسحق خان بودند - پس از قتل او خراسان پرآشوب شد ( نادر ) .\r\n","page_name":" 151 ","page_number":151},
  {"content":"\r\n\r\nبه خانه‌هاى خوانين ياغى با ده بيست نفر سوار غفلة وارد مىشدند خوانين را به اعتقاد خود مستمال فرموده به مهر نمودن قرآن و قسم ياد كردن به يزدان و اطمينان دادن ايشان به امن و امان دلى خوش كرده معاودت مىفرمودند و گاهى از نوشتجات دولتى كه محتوى بر بعضى راهنمايىها بود به بعضى از خوانين ياغى نشان مىدادند و اين عمل را مقدمهء اخلاص خوانين به خود مىپنداشتند .\r\nخاقان مغفور را اين طرز سلوك شاهزاده ناپسند آمده خط عزل بر صفحهء احوالش كشيدند و به دارالخلافه احضارش فرمودند و شاهزاده على نقى ميرزا را كه حاكم قزوين بود حجت السلطان لقب داده والى ولايت خراسانش ساختند .\r\nحجت السلطان نيز به خراسان رفته قريب به دو سال در آن ولايت ماند ، چون مردى راحت‌طلب و آسايش دوست بود و در قزوين مشقى به جز كيميا سازى نفرموده بودند كارى از ايشان متمشى نشده دولت‌خواهان مملكت خراسان از احوال او خاقان مغفور را اطلاع دادند . يكى از قضات آن مملكت در عريضهء خود كه به خاقان مغفور عرضه داشت كرده عرض نموده بود كه حجت السلطان در مملكت خراسان خالى از وجه آمده خاقان مغفور باز شاهزاده حسنعلى ميرزا را به مملكت خراسان ثانيا فرستاده و حجت السلطان را از اين منصب معزول و از آن لقب مهجورش فرمودند و شجاع السلطنه حسنعلى ميرزا به خراسان رفته باز عادت سابق را پيش كشيده به عريضهء خشك و اسبى لاغر از خوانين قوچان و تربت راضى شده و از تون و طبس و قاين به رسيدن قالى يا به فرستادن خرمايى قناعت ورزيده و گوشمال محمد تقى خان حاكم ترشيز را به گفتن خان شرتيز كفايت شمرده ارغوان ميرزا پسر خود را در ولايت سبزوار مطلق العنان ساخته به گذاشتن كلاه خراسانى بىكله دورويه پوست و پوشيدن جبه‌هاى متعدد ارمك و برك از روى هم و به بستن شمشير از بالاى اين جبه‌ها خوشحال شده و مملكت نيشابور را به رسم ارپالق به رضا قلى خان قوچانى واگذار نموده و اذن ساختن قلعهء متين امير آباد را فيما بين مشهد مقدس و قوچان نيز به او داده و اسم اين‌جور اعمال را مردم‌دارى و استمالت گذاشته و نوبتى با دو سه هزار سوار تا كنار هرات رفته و با صد سوار داخل هرات شده به شاهزاده كامران كه صاحب اختيار مملكت هرات بود مهمان شده به اعتقاد\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nخود تاج‌بخشى فرموده به مشهد مقدس عود نموده و هزار عدد اشرفى نيم‌مثقالى در مشهد مقدس به سكهء هرات به اسم خاقان مغفور ساخته و اين عمل را فتح هرات ناميده تنخواه مذكور را خدمت خاقان مغفور فرستاد . تا زمانى كه ولايت آذربايجان به تصرف دولت روس آمد شاهزاده شجاع السلطنه به اين اعمال بىمآل در مملكت خراسان مشغولى داشتند .\r\nدر ايام مصالحهء دولتين خاقان مغفور چنان‌كه مسطور آمد او را به دارالخلافه احضار و پس از مصالحه به كرمانش فرستادند . پس از اين احوالات شاهزاده احمد على ميرزا را چنان‌كه مذكور شد به اتفاق ميرزا موسى نايب به ولايت خراسان مأمور فرمودند و شاهزادهء مذكور به مشهد مقدس رسيده از خوانين ياغى و طاغى رضا قلى خان زعفران‌لو را كه اعظم و اقواى خوانين ياغى بود خان عمو ناميده به مشهد مقدس راه داده و جميع امورات حكومت حتى نصب داروغگى مشهد مقدس و تعيين كدخدايان محلات و ضابطين محالات نيز به عهدهء رضا قلى خان قرار گرفت و براى شاهزاده گذران و اخراجات يوميه معين نموده به قوچان معاودت كرده و ارغون ميرزا كه در سبزوار به حركات نالايق اقدام مىنمود به حكم خاقان مغفور از آنجا بيرون آمده در وقتى كه اردوى خاقان مغفور در دارالسلطنهء اصفهان بود به اردو ملحق شد و مملكت خراسان بالكليه از نظم و انتظام افتاده به اين نحو كه مذكور شد بلكه از اين نيز بىنظام‌تر آمد و در نظر امناى دولت خاقان مغفور چنان مىنمود كه انتظام اين كار به غايت دشوار است به اين لباس‌ها در نظر خاقان مغفور معروض مىداشتند كه خراسان سرحد ولايت سيستان و قندهار و تركستان است و خاقان مغفور اگر به ضبط آن ولايت كوشند دو برابر ماليات خراسان بايد در مخارج سرحديهء آنجا صرف شود در اين صورت چه بهتر از آن‌كه خاقان مغفور مملكت خراسان را به همين احوال گذاشته اعتنا به ضبط آنجا نفرمايند و خوانين ياغى را كه ظاهرا خود را در دولت‌خواهى زر بىغش مىنمايند در بوتهء امتحان نگذارند و ايشان نيز در ميانهء اين خوف و رجا مانده به جهت خوددارى سرحددارى خواهند نمود و خاقان نيز چون كسى را در ميان و در ميدان نمىديدند به همين نوع سخنان در حفظ ناموس سلطنت مىكوشيدند تا آن‌كه به عون اللّه تعالى به دستيارى نايب السلطنه العليه\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nامر مملكت خراسان چنان‌كه بايست منظم و چنان‌كه شايست منسق آمد و به فضل اللّه به رشتهء تحرير خواهد آمد .\r\n\r\nحركت خاقان مغفور از دارالخلافهء تهران به دارالسلطنهء اصفهان و رسيدن نايب السلطنه در اصفهان به شرف آستان‌بوسى خاقان مغفور\r\nچون ايّام زمستان سپرى شد و اوقات بهار با هزار رنگ و نگار پيش آمد خاقان مغفور بعد از انقضاى جشن نوروزى به خرّمى و فيروزى فرمان به اجتماع لشكر عراق و مازندران داد و امناى دولت عليهء خاقانى كه نصيبى از صفا و داد نايب السلطنه العليه نداشتند زمزمهء دولت‌خواهى را در خدمت خاقان مغفور به نغمات منافقانه چنان راست كرده و مىسرودند كه بايد اردو را به اصفهان كشيد و در حفظ مملكت فارس كوشيد مبادا كه نايب السلطنه در اين بهار به فارس رود و حسين على ميرزاى فرمانفرما را چون حسن على ميرزاى شجاع السلطنه بىاختيار نمايد . نايب السلطنه كه وجود شريفش فانى در رضاى خاقان بود و اصلا دامن پاكش بلوث اين خيالات آلودگى نداشت صرف سر و جان را در رضاى پدر والاگهر قليل بضاعت مىپنداشت از اين گفتگوها كه در مجلس بهشت نشان پادشاه جهان مىشد به انهاى دولت‌خواهان خود مستحضر مىآمدند ولى به اطمينانى كه به اصابت رأى سلطانى و خلوص عقيدت و جان‌فشانى داشتند اين نوع سخنان را طنين ذباب مىانگشاتند و از جادهء دولتخواهى كه در حقيقت عين دولتدارى بود سر مويى قدم پس و پيش نمىگذاردند .\r\nخاقان مغفور بعد از اجتماع لشكريان به دارالسلطنهء اصفهان آمده نايب السلطنه را از دارالملك كرمان احضار فرمودند .\r\nخيال امناى دولت آن بود كه وسوسهء ايشان در نظر خاقان جلوه‌گر آمده يا دمدمهء ايشان در قلب پادشاه جهان‌كاگر گرديده غافل از آن‌كه خاقان خلد آشيان كه اعقل و اكمل پادشاهان اسلامند و از احوالات سلف استحضار تمام دارند و از حكايت سلوك نادر شاه افشار با پسر خود چندى نگذشته بود كه به اين طريق خوش‌آمدگويىها كه از بازيافتگان مجالس خود شنيده و غافل از حقيقت كار مانده به رضا قلى ميرزا كه وليعهد و ارشد\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nاولادش بود رساند آنچه رساند و ديد آنچه نبايست ديد و كشيد آنچه نبايست كشيد و پشيمانى سودى نبخشيد و بالمآل به مرض ماليخوليا گرفتار شده به حركات ناهنجار اقدام نموده به قتل آمد و دولت به آن عظمت و مملكت به آن فسحت و وسعت كه با چندان رنج و زحمت به دست آمده بود در مدت دو سال از دست رفته انتقال به ديگران يافت جميع اين احوال و اوضاع در پيشگاه خاطر مهر مظاهر خاقان خلد آشيان ظاهر و هويدا است چگونه مىشد كه به اين سخنان واهى و سست تيشه برپايهء دولت خود زنند و بيخ دولت خود را با دست خود از جاى كنند خاقان مغفور را رائى ديگر و امناى دولت را هوايى ديگر ، بيت :\r\n دريا به وجود خويش موجى دارد * خس پندارد كه اين كشاكش از اوست \r\nبالجمله شاهزادگان عراق به اردوى مبارك در اصفهان حاضر شده و حسين على ميرزاى فرمانفرما نيز از فارس به اردوى همايون آمده و سركار نايب السلطنه به حكم و فرمايش خاقان با شش هزار نفر از لشكر نظام و دوازده عراده توپ كوچك جلو از كرمان بيرون آمده و چندى در خارج شهر نشسته حكومت كرمان را به اميرزاده خسرو ميرزا مفوض فرموده و چهار فوج از لشكر نظام را با توپ‌هاى بزرگ با يوسف خان در كرمان گذاشته و عبد الرضا خان يزدى را به اميرزاده خسرو ميرزا و يوسف خان سپرده مقرر فرمودند كه مثل محبوسان نظر با او سلوك نمايند و پادشاه مرحوم و طهماسب ميرزا و سيف الملوك ميرزا را همراه برداشته در ولايت اصفهان به اردوى خاقان مغفور ملحق شده به شرف آستان‌بوسى مشرف گرديدند .\r\n\r\nذكر مأمور شدن نايب السلطنه به خراسان و مرخص شدن از خدمت خاقان مغفور تا هنگام ورود به آن مملكت\r\nپس از ورود نايب السلطنه به اصفهان و شرف‌يابىهاى آستان مبارك به كمال نوازش و مرحمت‌هاى شاهانه شرف اختصاص يافتند و محسود حاسدان و نشتر ديدهء بدخواهان شدند و خاقان مغفور نايب السلطنه در خلوات خاص بدون حضور احدى به فرمايشات و مصلحت‌هاى دولتى گفتگوها فرمودند و از خوانين خراسان و طول زمان طغيان ايشان\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nاظهار غبار و ملال خاطر نمودند فرموده بودند كه ننگ اين دولت است كه اين كار به اين طريق كه استمرار پيدا كرده بماند و اين گره از كار دولت نگشايد و به غير از تو اميدى به هيچ يك از فرزندان و چاكران نمانده سركار نايب السلطنه كه جان خود را وقف رضاى خاطر خاقان مغفور نموده بودند اين زحمت بزرگ و خدمت سترگ را متقبل شده با وجود زحمت لشكريان آذربايجان كه كشيده بودند پا از دايرهء خدمتگزارى پس نكشيده خاقان مغفور را به تعهد انجام اين خدمت نيز به فضل اللّه تعالى از خود خرسند نمودند .\r\nخاقان مغفور پس از اطمينان از تعهدات نايب السلطنه در سلام عام و محضر شاهزادگان عظام و خوانين ذوى الاحترام اظهار ما فى الضمير فرمود و از حركات ناهنجار خوانين خراسان فصلى مشبع بر زبان مبارك راند و نايب السلطنه را به نزديك طلبيده به اطيهء طلايى را كه پر از شربت شيرينى التفات بود با دست مبارك برداشته به نايب السلطنه دادند و نايب السلطنه نيز به آدابى كه در چنان مجلس و محفل سزاوار است قيام و اقدام نمودند ، از فضل خداوند تبارك و تعالى و از بحث بلند پادشاه استمداد همت نموده در محضر اكابر و اعاظم ايران متقبل انجام خدمت خراسان شدند .\r\nخاقان مغفور به لفظ مبارك فرمودند كه پادشاه مرحوم را در خدمت ما گذاشته پس از چند يوم توقف ايشان را با ضروريات و تداركات سفر خراسان به اردوى شما خواهيم رسانيد و نايب السلطنه از خدمت خاقان مغفور مرخص گرديد و پادشاه مرحوم را گذاشته به اردوى خود تشريف‌فرما شدند و در اردوى همايون سيف الملوك ميرزا را حاكم كرمان كرده و فوج همدان را با ده عراده توپ به او سپرده و اميرزاده خسرو ميرزا را با يوسف خان توپچى باشى و توپ‌هاى بزرگ مقرر داشتند كه از راه بيابان به سمت خراسان حركت نمايند و از تون و طبس و قاينات بيرون آمده از آنجا به مشهد مقدس شتابند و خود سركار نايب السلطنه با لشكر ركاب و توپخانه حركت فرموده بعد از دو سه روز توقف در اصفهان به قم تشريف‌فرما شدند .\r\nبعد از زيارت حضرت معصومه عليها و على آبائها السلام استمداد همت نموده به عزم زيارت امام ثامن ضامن جان را به دست گرفته از راه سياه كوه قم روانهء مقصد شدند و خاقان مغفور نيز پادشاه مرحوم را به نوازشات پادشاهانه و نصايح ملوكانه و سخنانى\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nكه مشعر بر سلطنت ايشان بود مشعر فرموده و تداركات سفر خراسان را مرحمت نموده مرخص و روانه داشتند و پادشاه مرحوم در اثناى طريق به اردو رسيدند و خاقان مغفور شاهزادگان اطراف را كه در اردوى همايون مبارك بودند مرخص فرموده اردوى همايون را از اصفهان حركت داده روانهء دارالخلافهء تهران گرديدند .\r\n\r\nذكر كيفياتى كه در كرمان واقع شد تا هنگام ورود سيف الملوك ميرزا\r\nچون نايب السلطنه از كرمان به سمت اصفهان روانه شدند عبد الرضا خان يزدى به توهم اين‌كه شايد خاقان مغفور او را از نايب السلطنه بخواهند و نايب السلطنه نيز از رضاى خاقان نگذرد به فكر حال خود افتاده غفلة سوار شده به عزم شكار بيرون رفت و بلا تأمل روانهء مملكت يزد شد و در يزد كار خود را بىرونق ديده به قلعهء بافق كه جايى محكم و در ميان كوير است و در اثناى ياغيگرى خود آنجا را تفنگچى گذاشته و مضبوط ساخته بود رفته نشست به انتظار اين‌كه لشكرهاى آذربايجان از صفحات يزد و كرمان دور شوند باز او بر سر كار قديم خود رفته مشغول به شور و شر گردد .\r\nاميرزاده خسرو ميرزا از سياست نايب السلطنه هراسان شده افواج نظام شقاقى و سليمان خان سرتيپ و يوسف خان توپچى باشى و توپخانه را به تعاقب عبد الرضا خان فرستاده مأمورين همه‌جا تا يزد رفته دانستند كه عبد الرضا خان به قلعهء بافق رفته است بلاتأمل بر سر قلعهء بافق رانده و قلعهء بافق را محاصره نموده پس از چند روز محاصره عبد الرضا خان از راه كوير و صحرا از راه طبس به ولايات سيستانات گريخت و قلعهء بافق به تصرف سليمان خان و يوسف خان آمده قلعه را خراب نموده معاودت نمودند و اميرزاده خسرو ميرزا نيز بعد از شنيدن حكومت سيف الملوك ميرزا با لشكرهاى ابواب‌جمعى خود از كرمان بيرون آمد و فوج نظام قراگزلو همدان را با توپخانهء معين كه حكم به توقف شده بود با ولايت كرمان به سيف الملوك سپرده با افواج خوى و شقاقى و يوسف خان توپچى باشى و توپ‌هاى بزرگ و تدارك لايق آن راه از صحرا و چول روانهء قاينات و طبس شدند .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nذكر ورود نايب السلطنه به مملكت خراسان و گرفتن قلعهء سلطان ميدان از دست كسان رضا قلى خان و رسيدن به شرف آستان‌بوسى امام ثامن ضامن عليه و على آبائه الف التحية و السلام\r\nخوانين سركش خراسان از مأموريت نايب السلطنه به آن سامان ترسان و هراسان شده به فكر مال و جان خود افتادند و ندانستند كه هرچه خيال نمايند نقش بر آب يا نمونهء سراب است اول تدبيرى كه به خاطر ايشان رسيد آن بود كه شاهزاده احمد على ميرزا را كه اسمى از واليگرى بيش نداشت محرك شده او را در مشهد مقدس تقويت نموده به آن وادارند كه سركار نايب السلطنه را از ورود در مشهد مقدس مانع آمده در اين زمستان كه لشكر غريب آذربايجان به آن سامان مىرسند از بىجايى و بىمكانى بىسر و سامان شده بىزحمت جنگ و جدال در معرض تلف آيند به اين تدبير و نيرنگ با شاهزاده احمد على ميرزا گرم گرفته دم از اطاعت و تمكين او زدند و شاهزاده را از جا برده به هوس حكومت انداختند و ميرزا موسى نايب كه در مشهد مقدس از طرف خاقان مغفور كارگزار بود به دولت‌خواهى اقدام نموده اهل مشهد مقدس را به اميد و بيم با خود يار نموده از وفاق و اتفاق با خوانين خراسان محترز مىساخت و در آن ايام شخصى را كه خبر رسيدن نايب السلطنه را به شاهرود و بسطام به شاهزاده احمد على ميرزا داده بود شاهزاده او را زبان بريده خود به سخنان نالايق و ناپسند زبان گشوده بود خوانين خراسان به ضبط ولايات خود اشتغال نموده منتظر مقابله و مجادله نشسته بودند و هريك از خوانين به قانونى كه داشتند عريضجات خالى و پر از اظهار دولت‌خواهى با كسان خود به خدمت نايب السلطنه مىفرستادند و سركار نايب السلطنه در صورت خدمتگزارى و فرمانبردارى ايشان را اميدوارى به مراحم بيكرانهء دولت مىدادند و اردوى خاقان مغفور روانه شده چون از مملكت سبزوار گذشتند ميرزا ابو القاسم قائم‌مقام را به آوردن رضا قلى خان قوچانى فرستادند و اردوى همايون به حركت آمده به قلعهء سلطان ميدان كه در سر راه اردوى همايون و مشحون از تفنگيان رضا قلى خان بود رسيدند .\r\nسيورسات خواهان اردو از قلعه سيورسات خواسته به جز نمودن سرب و باروت و\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nانداختن گلوله و سركشى امرى ديگر مشاهده نكردند . اين معنى بر طبع غيور نايب السلطنه در اول ورود به خاك خراسان گران آمده با وجود اين‌كه فصل زمستان و همهء روى صحرا پر از برف و يخ بود و توپ‌هاى بزرگ و تدارك قلعه‌گيرى همراه نبود حكم به محاصرهء قلعه فرمودند .\r\nرضا قلى خان از شنيدن اين خبر مضطرب شده در خدمت قائم‌مقام اظهار برائت ذمهء خود را از حركات تفنگچيان قلعه سلطان ميدان نموده به تفنگچيان صراحة نوشت كه دست از قلعه‌دارى كشيده دارند اما خود از آمدن خدمت تقاعد ورزيده قائم‌مقام را معاودت داد و تا رسيدن قائم‌مقام قلعه را سربازان و توپچيان قهرا گرفتند نايب السلطنه به جهت عدم وحشت رعايا و لشكريان خراسان تفنگچيان قلعه را بعد از مقهوريت و گرفتارى و نوزاش و نصيحت فرموده بدون اذيت و آزار به اوطان خود مرخصى دادند و از آنجا لشكر را برداشته روانهء مشهد مقدس شدند و شاهزاده احمد على ميرزا خواهى نخواهى به استقبال آمده در همان استقبال مسلوب الاختيار شده با مستحفظين به دارالخلافه‌اش روان داشتند و سركار نايب السلطنه روانهء مشهد مقدس شده به زيارت امام عليه السلام رنج‌هاى كشيده و غم‌هاى رسيده را فراموش فرمودند و در آن زمستان لشكريان نظام و غيرنظام را در مشهد مقدس و نيشابور و سبزوار جابه‌جا كرده به فكر كار خوانين ياغى افتادند و طهماسب ميرزا را به آذربايجان فرستاده به احضار افواج بهادران روس و توپ‌هاى بزرگ قلعه كوب و بقيهء سوارهء آذربايجان حكم دادند كه در بهار متوجه مشهد مقدس شوند و آن زمستان را در خدمت امام ثامن ضامن به فراغت و خرمى به سر بردند .\r\n\r\nذكر احوال آذربايجان از هنگام رفتن نايب السلطنه تا روانه شدن طهماسب ميرزا با توپخانه و نظام به خراسان\r\nچون مملكت آذربايجان از جميع لشكر نظام خالى شد و سواى دو فوج افشار و يك فوج بهادران روس كه آنها هم در ولايت سليمانيه مشغول خدمت بودند لشكرى در آذربايجان نمانده بود محمد خان امير نظام و اين دعاگوى دولت پادشاهى به فكر گرفتن\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nسرباز جديد افتاده هزار نفر از تبريز و هزار نفر از خوى به تدريج گرفته شد و محمد خان سرتيپ نيز بيست هزار تومان از مير روانداز گرفته سليمانيه را به سليمان پاشا سپرده افواج افشار را مرخص كرده به تبريز عود نمود و صالدات بهادران نيز به قريهء قراورن مراغه و سلماس كه منازل ايشان بود معاودت كردند . در اين بين محالات كردستان مثل محال اشنويه و مركور و تركور و دشت و سوماى و برادوست به هم برآمده به تحريك ميرروان دز و خوانين افشار سر از اطاعت ابراهيم خان سردار كه حاكم آن ولايت بود باز زدند و چنان شد كه سردار والاتبار را كه در نيم‌فرسنگى شهر اروميه چادر زده و نشسته بود شب از اطراف به گلوله گرفته او را به شهر فرار دادند و در شهر نيز كسى به سردار اطاعت نمىنمود بلكه شب جمعى از الواط و رنود به دارالاماره رفته محبس سردار را شكسته به اطاق محبوسين كوشيدند و مير روان دز به اين جهات و به جهت خالى بودن آذربايجان از وجود نايب السلطنه و لشكريان دست‌درازى به طوايف روند و شكاك نموده بلكه با اهالى قصبهء اشنويه كه مذهب تسنن دارند در ساخته داروغه و مستأجر فرستاد و به محال سردشت نيز تفنگچى روانه نموده قلعه را ضبط نمود و طايقهء قراپاپاق را كه از مهاجرين مملكت ايروان و در محال سلدوز به حكم نايب السلطنه نشسته بودند طايفهء به لباس را تحريك كرده به تاخت و تاز ايشان پرداختند .\r\nاين حكايات به عرض نايب السلطنه رسيده ضبط و نظم مملكت اروميه را از امير نظام خواستند و در همين اوقات طوايف اكراد جلالى و سپيكى در طرق قازلى گول و ديادين به تاخت و تاراج و قتل مترددين ولايات اشتغال مىنمودند و نيز طايفهء اكراد خان محمود به محال قطور كه از محالات مملكت خوى است آمده ادعاى آن محال و قلعهء قطور را مىكردند و همچنين از طرف ولايت حكارى سليمان بيك مدير از طرف نور اللّه خان حاكم آن ولايت آمده در قلعهء باشقلان نشسته محالات الباق و در يك و كرديان را مداخله نموده از اداى حقوق ملتزمهء خود كه بايست به ديوان آذربايجان دهند بازمىداشت و واضح بود كه تا استعدادى در سرحد جمع نمىشد دفع اين نحو حكايات به نوشتجات و نصايح ممكن نبود . در آن اوقات دولت عليهء روم از مجادلهء روس به دادن بيست و هفت كرور تنخواه نقد و واگذاشتن مملكت بسيار از طرف يونان و دست كشيدن از مملكت\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nقارص و آخسقه و آخر كلك از طرف مملكت متصل به گرجستانات خلاصى يافته و به چنگ جنگ محمد على پاشاى مصرى و ابراهيم پاشاى ولد او گرفتار بودند و تا مملكت حلب كه نزديك ارزنة الروم است به تصرف مصريان درآمده لهذا ممكن نبود كه به قاعدهء دولتى و نوشتن نوشتجات اين اكراد بدنهاد را كه متعلق به آن بودند از اين حركات ناهنجار مانع آيند .\r\nنظر به اين مقدمات اين دعاگوى دولت شاهى به هزار جرثقيل شش عراده توپ و هزار و پانصد سرباز جديد و صالدات روس و دو هزار نفر از سوارهء اكراد زيلان و ميلان و شمسكى و تكورى جمع‌آورى نموده به صحراى محموديه رفته به استمالت تيمور پاشاى ملى حاكم وان و بهلول پاشاى سليوان حاكم ولايت بايزيد و خان محمود رئيس طايفهء اكراد پرداخت .\r\nاين تدبير موافق تقدير آمد و تيمور پاشاى ملى به سبب عزل خود از دولت روم متوجه شده با چهار هزار سوار و شش عراده توپ با جميع اعيان و ريش سفيدان مملكت وان و خان محمود به صحراى محموديه آمده به ملاقات اين دعاگوى دولت شاهى رسيدند و كسان بهلول پاشا و نور اللّه خان حكارى نيز به اردوى محموديه آمده آرامش در سرحدات كردستان سواى سرحد روان دز به هم رسيد و تيمور پاشا از اين دعاگوى دولت خواهش نمود كه به وجود خود با سرباز و نظام به قلعهء وان رفته آن قلعه را به تصرف دولت عليهء ايران دهد .\r\nاين دعاگوى دولت دو ماه از او مهلت گرفت كه وقايعات را معروض رأى نايب السلطنه كه در آن اوقات در كرمان بودند نمايد اگر اذن دولتى حاصل آيد بلاتوقف به انجام خواهش او اقدام شود لهذا براى اطلاع نايب السلطنه از اين اخبار چاپار به كرمان فرستاده شد .\r\nسر عسكر ارزنة الروم از استماع اين اجتماع پريشان شده محمد بيك دره بيكى را مأمور ساخته بود كه به اردوى محموديه آمده و از محموديه به تبريز نزد محمد خان امير نظام رفته خواهش تفرقه شدن اين جمعيت را از سرحد نمايد و اسحق پاشاى ملى را كه حاكم وان ساخته بود به مملكت موش فرستاده امين پاشا حاكم مملكت موش را با\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nطوايف و عشاير آن طرف مأمور به امداد اسحق پاشا نموده بود كه او را در مملكت وان مستقل نمايند و به خيال اين‌كه مبادا لشكر ايران به امداد تيمور پاشا اقدام نمايند حكم به حركت امين پاشا صادر نمىنمود تا محمد بيك فرستادهء او به تبريز رسيده از طرف محمد خان امير نظام اطمينان يافت كه لشكر ايران به معاونت تيمور پاشا مقدم نخواهند شد و امير نظام صراحة اين دعاگوى دولت را نيز از امداد تيمور پاشا منع نمود .\r\nبعد از اطمينان سر عسكر امين پاشا از مملكت موش با دوازده هزار سوار به صحابت اسحق پاشا به سمت مملكت وان حركت كرد ، تيمور پاشا نيز با هشت هزار سوار كه دو هزار آن از عشاير اكراد ايران بود و شش عراده توپ از اين دعاگوى دولت وداع نموده به مقاتلهء لشكر پرداخت .\r\nاين دعاگوى دولت نيز اردوى خود را به الباق كشيده منتظر اخبار نشست اما تيمور پاشا از امين پاشا شكست خورد و اهل وان به سبب آن‌كه اسحق پاشا سابقا حاكم وان و اهل ولايت او را خواهان بودند بر تيمور پاشا شوريده و اسعد پاشا پسر او را از وان اخراج نموده پدر و پسر به قلعهء خوشاب كه از قلاع متينهء روى زمين و گرفتن آن اصلا ممكن نيست پناه برده نشستند و در همين اوقات چاپار از كرمان رسيده حكم رسانيده كه بلا تأمل بايد قلعهء وان را عوض قلعهء ايروان گرفت و مقرر داشته بودند كه اگر قلعهء وان به دست آمد به نايب السلطنه اخبار شود كه به تعجيل وارد آذربايجان شده در اين قسمت كه دولت روم را ضعفى تمام حاصل است شايد نوعى شود كه به طريق دوستى مملكت وان را به تصرف اولياى دولت گذارند و الا به جنگ و جدال آن مملكت را از تصرف دولت روم انتزاع فرمايند .\r\nچون فرصت از دست رفته و امر تيمور پاشا مختل شده بود حقيقت امر به نايب السلطنه عرض شد و تأسف به جايى نرسيد . بعد از اين مقدمات اين دعاگوى دولت به خوى معاودت نمود و در همهء اين ايام جناب حاج ميرزا آقاسى كه از مكه معاودت نموده بود با اين دعاگوى دولت همراه بود و در همين زمستان طهماسب ميرزا از مشهد وارد دارالسلطنهء تبريز گرديد و تدارك فوج بهادران روس ديده شده به طرزى شايسته هشت عراده توپ بزرگ سى و دو پوند و هزار نفر سوار در اول بهار اين سال روانهء ولايت\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nخراسان شد و هم در اين سال اميرزاده بهرام ميرزا از حكومت قراجه داغ دلتنگ شد و به تبريز آمد و از تبريز روانهء مشهد مقدس گرديد و ايالت قراجه داغ به اميرزاده سلطان مراد ميرزا قرار گرفت و هم در اين سال فرخنده فال كه هزار و دويست و چهل و هفت هجرى بود پادشاه جهان پشت و پناه اسلام و اسلاميان السلطان بن السلطان ناصر الدين شاه قاجار از كتم عدم قدم به عرصه وجود نهاد و جهان و جهانيان را مايهء امن و امان آمد .\r\n\r\nذكر بيرون آمدن اميرزاده خسرو ميرزا و يوسف خان و توپخانه از صحراى طبس و گرفتن قلعهء ترشيز و رسيدن در مشهد مقدس به خدمت نايب السلطنه\r\nچنان‌كه مذكور شد اميرزاده خسرو ميرزا از راه صحرا به هزار زحمت توپخانه و سپاه را از كوير بيرون كشيده وارد ولايت طبس و قاينات گرديد و امير اسد اللّه خان و مير على نقى خان حاكم طبس به خدمات شايسته اقدام نموده همراه لشكريان آذربايجان با تفنگچيان آنجا به عزم رسيدن به خدمت نايب السلطنه روانه شدند و اميرزاده خسرو ميرزا و يوسف خان توپچى باشى از طبس و قاينات گذشته به مملكت ترشيز رسيدند و محمد تقى خان حاكم آن ولايت پيش اميرزاده آمده گرفتار گرديد و برادرش جعفر قلى خان دروب قلعه را چون بخت به روى خود بسته و چون دودقز به گرد خود تنيدن آغاز نهاد و اميرزاده خسرو ميرزا با افواج قاهره به محاصرهء آن قلعه اشتغال نمودند و محمد خان قرايى حاكم ولايت تربت با دو هزار سوار به كنار ترشيز آمده منافقانه اردو زده نشست و قريب به دو ماه محاصره طول كشيد بالاخره جعفر قلى خان به امان بيرون آمده قلعهء ترشيز مسخر اولياى دولت قاهره گرديد و قريب به ده هزار خروار جنس كه در انبار قلعهء ترشيز موجود بود روزى سربازان آذربايجان در آن زمستان شد و به همهء افواج كه از هر ولايت بودند از آن قلعه حواله شده ارزانى و فراوانى در ميان لشكر آذربايجان پيدا شد و پس از ضبط و تعيين حاكم در آن ولا اميرزاده خسرو ميرزا محمد تقى خان و جعفر قلى خان را برداشته با لشكر و توپخانه روانهء مشهد مقدس شد و به خدمت\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nنايب السلطنه رسيد و محمد خان قرايى از كنار ترشيز بىنيل مرام روانهء تربت شد .\r\n\r\nذكر رفتن نايب السلطنه بر سر قلعهء امير آباد و قوچان و تسخير آن دو قلعه به يارى خداوند منان و گرفتارى رضا قلى خان و جعفر قلى خان و حكايات متفرقهء مناسب آن زمان\r\nچون زمستان آن سال به پايان رسيد و بهار فرخنده فال رخ نمود سركار نايب السلطنه مصلحت ضبط مملكت خراسان را در آن ديد كه رضا قلى خان را كه اعظم و اقواى خوانين خراسان و صاحب قلعه‌جات متينه و به كثرت جمعيت در آن سرحد از سايرين ممتاز است قلع و قمع او را پيشنهاد همت و الا نهمت ساخته كار او را بر همهء كار خراسان مقدم دارند و به اين رأى صائب به خروج لشكر نظام از مشهد مقدس فرمان داد و پادشاه مرحوم را مقرر داشتند كه در خارج شهر نشسته به انتظام كار لشكريان نظام و توپخانه پردازند و از همه جا به استجماع لشكر فرمان صادر شد . بعد از استعداد و آراستگى لشكريان سركار نايب السلطنه از آستانهء مبارك حضرت رضا عليه السلام استمداد همت نموده بعد از آستان‌بوسى روانهء اردوى معلى شده با تدارك تمام روانهء تسخير قلعهء امير آباد شدند و در اثناى راه خبر رسيد كه اللّه قلى توره با سى هزار نفر سوار ازبك به اسم گرفتن زكات قريب به ولايت سرخس آمده نشسته است و در باطن انتظار دارد كه معلوم نمايد حكايت خراسانيان با لشكر آذربايجان به چه نحو خواهد گذشت .\r\nسركار نايب السلطنه پادشاه مرحوم را با جمعى از لشكريان به مقابلهء او فرستادند .\r\nپادشاه مرحوم به مقابله شتافته در مكانى مناسب اردو زده نشستند و اللّه قلى توره پادشاه خيوه بعد از شنيدن خبر فتح قلعهء امير آباد چنان‌كه مذكور خواهد شد توقف نكرده كس به خدمت پادشاه مرحوم فرستاد و عذرخواه شده به ولايت خود بازگشت و پادشاه مرحوم چند روز بعد از فتح امير آباد به اردوى نايب السلطنه ملحق شد .\r\nالقصه بعد از مأموريت پادشاه مرحوم به مقابلهء پادشاه ازبك سركار نايب السلطنه اميرزاده خسرو ميرزا را با هزار نفر سوار مقدمة الجيش فرموده روانهء امير آباد ساختند و از قلعهء امير آباد نيز سوار خراسانى به عزم قراول بيرون آمده تلاقى فريقين شده اميرزاده\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nخسرو ميرزا با سواران اكراد و غلام تفنگچيان خاصه بر سر سوارهء خراسانى هجوم‌آور شده سواره را از پيش برداشته تا درب قلعهء امير آباد راندند .\r\nنايب السلطنه بعد از اين فتح اميرزاده خسرو ميرزا را نوازش فرموده به نيابت مشهد مقدس منصوب نموده روانه ساختند و خود سركار نايب السلطنه با لشكرهاى نظام وارد كنار قلعهء امير آباد شده قلعه را محاصره فرمودند .\r\nاميرآباد قلعه‌اى است كه رضا قلى خان براى حفظ مملكت قوچان در ده فرسنگى مشهد مقدس به طرز قلاع فرنگيه ساخته و خاكريز و خندق و باستيون به طرز قلعه‌هاى فرنگ بالا آورده و هشت سال تمام در ساختن آن زحمت‌ها كشيده و خرج‌ها نموده و يوسف خان نام تاتار را كه از معتمدان و محل اطمينانش بود با دو هزار تفنگچى خراسانى و هزار نفر سوار در ميان قلعه گذاشته بود و آذوقه و قورخانه از همه جهت مستعد ساخته و در آن بلاد چنان مشهور شده بود كه يك برج آسياب را از دست تفنگچى خراسانى نمىشود گرفت چه جاى آن‌كه چنين قلعه‌اى از دست رضا قلى خان و كسان او گرفته شود و خود رضا قلى خان نيز در قلعهء قوچان كه قريب به ده دوازده فرسنگى قلعهء اميرآباد است با دوازده هزار نفر سواره و پيادهء جنگى نشسته بود .\r\nسركار نايب السلطنه از همه جهت در وقت ورود به قلعهء اميرآباد زياده از هشت هزار نفر نظام و پنجاه عراده توپ و خمپاره همراه نداشتند ، سركار نايب السلطنه متوكلا على اللّه بر سر قلعهء اميرآباد رفته و قلعه را از همه طرف محاصره فرمودند و رضا قلى خان را چنان خوف و هراس در دل گرفته بود كه با وجود دوازده هزار لشكر از ديوار پشت قلعهء قوچان قدم نمىتوانست بيرون گذارد و سركار نايب السلطنه اميرزاده بهرام ميرزا را با يوسف خان توپچى باشى به ميان سنگرها فرستاده گرفتن قلعهء اميرآباد را از ايشان خواستند و سربازان از اطراف سنگرها را پيش برده و توپچيان آتشفشان به ضرب گلوله‌هاى گران به ويران كردن برج و باره پرداختند و نقابان چابك‌دست نيز نقب‌ها را پيش برده به پاى ديوار بروج رسانيدند و قلعگيان از همه طرف به حفظ و حراست برج و باره اشتغال نموده شب و روز مشغول خوددارى بودند و چند نقب را كه نزديك بروج رسيده بود تفنگچيان قلعه از اندرون باطل ساختند و چنان به جنگ و جدال مشغول\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nبودند كه در ميان سنگرها اكثرى از سرباز را به ضرب گلوله مقتول ساختند و چند نفر از معلمان فرنگيه را كه در ميان لشكر نظام بود به ضرب گلولهء تفنگ به راه عدم فرستادند .\r\nسركار نايب السلطنه را آتش غيرت برافروخته با توپ‌هاى بزرگ حكم به هدم بنيان قلعه فرموده در نصف روز يك طرف قلعه را با يك باستيون كه نقب به زير او رسانيده و به باروت انباشته بودند آتش زده از هم ريخته خندق را با سطح زمين مساوى ساختند و سربازان جان‌فشان را به لب خندق رسانيده در روز روشن حكم يورش صادر شد از همه طرف طبل‌ها كوبيده و شيپورها كشيده و علم‌ها برافروخته و لوله و غلغله در گنبد گردون انداختند و از غرش توپ آتشفشان و صداى تفنگ اندرونيان و برونيان و دود و گرد و غبار قلعهء امير آباد را ظلمت فروگرفت و سربازان جانفشان دست از جان شيرين شسته دسته‌دسته و فوج‌فوج از سنگرها بيرون دويده خود را به بالاى بروج و باره‌ها رسانيده به نصب علم‌هاى فتح كوشيدند و يوسف خان توپچى باشى در اين اثنا به ضرب گلولهء قلعگيان به قتل رسيد .\r\nسركار نايب السلطنه قاسم خان سرتيپ فوج خاصه را با فوج خاصه به جاى يوسف خان به مدد اميرزاده بهرام ميرزا فرستادند ، قلعگيان را از مشاهدهء اين احوال دست از كار و پا از رفتار ماند و چاره‌اى به جز امان و استيمان نيافتند ، تفنگ‌ها را ريخته خود را از بروج و بارو به زير انداخته صداى الأمان الأمان به اوج آسمان رسانيدند و سربازان جانفشان از همه طرف داخل قلعه شده قلعه را به نيروى پادشاه جهان به تصرف درآورده يوسف خان تاتار را با بقيهء تفنگچيان كه زنده مانده بودند اسير و دستگير نموده به خدمت نايب السلطنه رسانيدند و توقف اردوى همايون در كنار قلعهء اميرآباد زياده از دو هفته طول نكشيد كه كار به اين بزرگى را از پيش بردند و قلوب اهالى خراسان ترسان و لرزان شد و اين واقعه در ماه صفر سنهء هزار و دويست و چهل و هشت واقع گرديد .\r\nدر پنجشنبهء بيست و هشتم ماه صفر به خط مبارك پادشاه مرحوم ملاحظه شد از قلعهء اميرآباد حركت به سمت قوچان واقع گرديد و رضا قلى خان در قلعهء قوچان قريب به دوازده هزار نفر از طوايف بجنورد به سركردگى جعفر قلى خان ولد نجف قلى خان و از طايفهء خفاجهء بلوچ و زعفرانلوى چناران و بغايرى و انبارلوى خراسان و اهل شهر و محال\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nقوچان و جمعى از تركمانان جمع‌آورى كرده نشسته دروب قلعه را بسته به فكر كار خود افتاده چنان گمان مىكرد كه نايب السلطنه نيز مثل ساير شاهزادگان و سرداران به رنگ و ريو او فريفته شده خود و مملكت خود را به سرهم‌بندى و چاپلوسى مىتوانند نگه داشت به اين جهت به ارسال عرايض پرداخته و به قبول كردن ماليات و دادن پيشكش مىخواست خود را از اين ورطه خلاصى بخشد .\r\nسركار نايب السلطنه صراحة در جواب او فرمايش فرمودند كه به غير از تسليم شدن و سپردن قلعهء قوچان چاره‌اى نيست و به آهستگى طى مسافت فرموده منتظر رسيدن لشكر استرآباد و مازندران به سردارى بديع الزمان ميرزا حاكم استر آباد كه ملقب به صاحب‌اختيار است بودند و طى مسافت را به اطراق و آهستگى فرموده و در بيست و پنجم ربيع الاول به يك فرسنگى قوچان رسيدند و در همان دو سه روز طهماسب ميرزا با توپخانه و نظام صالدات و سوار آذربايجان رسيد و به فاصلهء دو سه يوم ديگر صاحب‌اختيار حاكم استرآباد با شش هزار نفر لشكر مازندران به اردوى معلى وارد شدند و نايب السلطنه از يك فرسنگى قلعهء قوچان كوچ كرده در نيم فرسنگى قلعه در طرف غربى نزول اجلال فرمودند و شاهزاده بهرام ميرزا و طهماسب ميرزا و شاهزاده ملك قاسم ميرزا از اردو مرخص شده به زيارت مشهد مقدس روانه شدند و لشكريان آذربايجان و مازندران سنگرها بسته به محاصرهء قلعهء قوچان مشغول گرديدند و از ميان قلعه خراسانيان شب‌ها به سنگرها با شمشيرهاى برهنه ريخته به جنگ و جدال اشتغال مىنمودند و روزها به انداختن توپ و تفنگ كوشيده خوددارى مىكردند و از اين طرف سنگرها پيش رفته روزها با توپ‌هاى بزرگ قلعه‌كوب به كوبيدن قلعه و شب‌ها به انداختن خمپاره كار را بر قلعگيان تنگ مىساختند و قريب به يك ماه كار قوچان و قوچانيان به اين منوال در ميان بود تا آن‌كه رضا قلى خان به جان آمده از امناى دولت نايب السلطنه به مقتضاى : و اذا رأو بأسنا قالو امنا طلب امان نموده ميرزا على پسر ميرزا ابو القاسم قائم‌مقام را سركار نايب السلطنه به قلعه فرستاده به ملاحظهء اين‌كه لشكريان اسلام و مسلمانان قوچان اگر به قهر و غلبه قوچان گرفته شود تلف خواهند شد رضا قلى خان را بىجنگ و جدال بيرون آوردن اصلح به نظر مىآمد .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nميرزا على ، رضا قلى خان و جعفر قلى خان بجنوردى را با شمشير و كفن از قلعهء قوچان برداشته به اردوى نايب السلطنه رسانيد و سركار نايب السلطنه جان او را عفو فرموده قراول احترام بر او گماشتند و دو فوج از لشكريان نظام را با قاسم خان سرتيپ به ميان قلعه فرستاده حكم به گرفتن شمخال‌ها و ضبط توپ‌هاى قوچانيان نموده مقرر فرمودند بعد از يراق‌چين ، تفنگچيان خراسان را از قلعهء قوچان بيرون كرده به اوطان خود مرخص نمايند و قاسم خان به قلعهء قوچان وارد شده به مأموريت خود اقدام نمايد .\r\nصبح روز جمعهء بيست و پنجم ربيع الثانى هزار و دويست و چهل و هشت سركار نايب السلطنه با دل‌خوشى تمام فوج صالدات روس را با دو فوج ديگر حاضر فرموده به نفس نفيس با افواج مذكوره وارد قلعهء قوچان شدند و چنين امرى كه هرگز در مخيلهء امناى دولت خاقانى نمىگذشت بعد از فضل خدا در قليل مدتى به نيروى دولت قاهره به سعى و اهتمام نايب السلطنه به انجام رسيده پيك بشارت به دارالخلافه روانه شده عرضه داشت اين فتوحات را به خدمت خاقان مغفور نمودند و جناب قائم‌مقام در نوشتجاتى كه به دارالخلافه نوشته بود قصيده‌اى به مناسبت آن زمان و آن اوقات گفته و فرستاده بود ، اين دو بيت از مطلع آن قصيده است :\r\n موت و حياتى كه خير خلق زمين است * زندگى آصف است و مرگ امين است\r\nوين دو به وقتى بود كه پيك بشارت * بر در شاهنشه زمان و زمين است \r\nالقصه بعد از تسخير قلعهء قوچان به هدم بنيان آن قلعهء سپهراساس حكم نايب السلطنه صادر شده قلعه را با خاك يكسان نمودند و در ايام توقف اردوى مبارك در كنار قوچان يار محمد خان وزير هرات از طرف شاهزاده كامران با سيصد سوار به اسم رسالت و به عزم اطلاع از احوال لشكريان آذربايجان قريب به مشهد مقدس آمده از ورود اميرزاده و مقرب الخاقان ميرزا محمد على را كه در مشهد مقدس بودند خبر داده و ايشان او را اذن به رفتن خدمت سركار نايب السلطنه دادند و پس از فتح قوچان و مراجعت او به مشهد مقدس اميرزاده خسرو ميرزا و ميرزا محمد على مصلحت دولتى را در آن ديدند كه او را به احترام نگه دارند لهذا قراولان احترام بر سر او تعيين شده به همان احوال تا زمان وفات نايب السلطنه و مراجعت پادشاه مرحوم به آذربايجان در خراسان بود .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nسركار نايب السلطنه بعد از خراب كردن قلعهء قوچان حاكم و ضابط بر آن ولايت گماشته به خرمى و خوش‌دلى با اردوى همايون وارد مشهد مقدس شده به آستان‌بوسى امام ثامن عليه التحية و الثناء مشرف شده به نظم ساير امورات مملكت خراسان اشتغال فرمودند .\r\n\r\nذكر احوالات كرمان و حكاياتى كه در آن صفحات در ايام توقف نايب السلطنه در قوچان واقع شد تا ايام وفات نايب السلطنهء مرحوم\r\nچنان‌كه سابقا مذكور آمد سيف الملوك ميرزا كه پسر ظل السلطان و داماد نايب السلطنهء مرحوم بود از طرف نايب السلطنه به حكومت كرمان سرافراز شده به آن ولايت رفت و اميرزاده قهرمان ميرزا نيز از طرف نايب السلطنه با قدرى لشكر به يزد رفته بايست از آنجا به خراسان رود به سبب اموراتى كه در كرمان واقع شد چندى در خطهء يزد متوقف شده پس از آن به خراسان رفت . چون حسنعلى ميرزا فرمانفرماى فارس از رفتن سركار نايب السلطنه به خراسان آسودگى از امورات مملكت فارس پيدا نمود با ايلخانى فارس به سبب اخلاص‌كيشى به نايب السلطنه در مقام ايذاء و اذيت برآمده ايلخانى نيز با اكثر طوايف قاشقه به كرمان پيش سيف الملوك ميرزا رفت و حسينعلى ميرزا ايلخانى را با طايفهء مزبور از سيف الملوك ميرزا مطالبه نمود و سيف الملوك ميرزا مراجعت دادن او را به خدمت فرمانفرما موقوف به اذن و اجازهء نايب السلطنه ساخت .\r\nفرمانفرما به سبب دلتنگى كه از طرف كارگزاران نايب السلطنه با شجاع السلطنه حسنعلى ميرزا كه برادر اعيانى او بود داشت حكايت ايلخانى را نيز سربار آن دلتنگىها نموده متجندهء مملكت فارس را از اطراف و جوانب جمع‌آورى نموده با اولاد خود و اولاد شجاع السلطنه از دارالعلم شيراز با پانزده هزار جمعيت از سواره و پياده و چهار پنج عراده توپ بيرون آمده به عزم گرفتن ايلخانى و تسخير دارالملك كرمان روانه شد و چون در قلعهء شهر بابك سه دسته سرباز از فوج قراگوزلوى همدان از طرف نايب السلطنه مشغول به حفظ آن قلعه بودند قلعهء شهر بابك را محاصره كرده صاحب منصبان فوج قراگوزلو را به نويد مال و منصب فريفته زياده از چهار هزار تومان نقد با شمشيرهاى\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nيراق طلا به قلعه فرستاده و قلعگيان را مستمال نموده ايشان از قلعه بيرون آمدند و قلعه را به تصرف فرمانفرما دادند و فرمانفرما صاحبان منصب را نواخته به فارس فرستاد و سربازان را يراقچين نموده متفرق ساخت .\r\nسيف الملوك ميرزا كه مردى جبان و از همه بابت خام و خامكار بود در كرمان بعد از شنيدن اين خبر تدبيرى كه براى حفظ خود و حفظ مملكت كرمان نمود سواى استقبال نمودن و به خدمت فرمانفرما رفتن چيز ديگر به خاطرش نرسيد .\r\nهرچند على نقى خان قراگوزلو سرتيپ لشكر نظام و ميرزا ابراهيم خان تبريزى او را از اين خيال مانع آمدند مفيد نيفتاده صبيهء نايب السلطنه را كه همشيرهء اعيانى پادشاه مرحوم بود در ارگ كرمان بىصاحب گذاشته با ده بيست نفرى به عزم استقبال فرمانفرما روانه شدند و بعد از رسيدن به خدمت فرمانفرما و تملق و چاپلوسى بسيار فرمانفرما به هيچ وجه از او دست باز نكشيده او را با همراهانش گيرانيده از قرارى كه مسموع شد به الاغى سوار كرده محبوسا به فارس فرستاد و او در اثناى راه در ولايت ابرقوه مستحفظين خود را غافل كرده دو سه اسب از اسب‌هاى همراهان به دست آورده فرار نموده به يزد رفت و فرمانفرما با لشكريان فارس به كرمان رسيد و صبيهء نايب السلطنه را كه در قلعهء باغ‌نظر تشريف داشتند با فوج قراگوزلو و على نقى خان و ميرزا ابراهيم خان محاصره نموده نشست .\r\nاين اخبارات به خراسان رسيد و چون سركار نايب السلطنه به امر قوچان مشغول بودند و امدادى مقدور نشد لشكريانى را كه در يزد پيش اميرزاده قهرمان ميرزا بودند به سيف الملوك ميرزا ابواب جمع كرده اذن در سعى و تلاش نمودن در امر كرمان دادند و از اين طرف فرمانفرما دو ماه قلعگيان ارگ كرمان را محاصره نموده از انداختن توپ و كندن نقب و پيش بردن سنگر كوتاهى نمىكردند و قلعگيان نيز سعىها و تلاش‌هاى مردانه مىكردند و ارغون ميرزا پسر شجاع السلطنه بسيار بىتابى در گرفته شدن قلعه مىنمود و خود مباشر اكثر امورات قلعه‌گيرى بود چنان كه روزى خود به ميان نقبى كه بسيار نزديك به قلعه رسيده بود رفت و چون از آن طرف قلعگيان آن نقب را باطل ساخته و قراول در دهانهء نقب نشانده بودند قراولان مىبينند كه از ميانهء نقب جمعى مىخواهند كه به قلعه\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nدرآيند غافل از آن‌كه ارغون ميرزا در ميانهء اين جمعيت است به انداختن تفنگ مشغول مىشوند .\r\nچون از تقدير الهى چاره نيست گلوله به ارغون ميرزا رسيده مقتول مىشود . بعد از اين مقدمه فرمانفرما با ساير اولاد خود و ساير اولاد شجاع السلطنه در گرفتن قلعه مجدتر شده رؤساى قلعه كه از مدد خراسان مأيوس بودند مصلحت در صلح و صلاح ديدند و چون صبيهء نايب السلطنه در قلعه بود از خوف اين‌كه مبادا اگر قلعه به غلبه گرفته شود و سربازان و صاحب‌منصبان مقتول شوند باز عيب دولت نايب السلطنه است كه اولاد ايشان به دست بيرونيان ماند به اين جهت با فرمانفرما به سپردن شهر و قلعه صلح نموده به بردن سرباز صحيحا و سالما قرار گذاشتند و پس از اطمينان قلعگيان با صبيهء نايب السلطنه و توپخانه و سرباز و آنچه بود از قلعه بيرون آمده روانهء يزد شدند و فرمانفرما امر كرمان را منظم ساخته و تمشيت داده و ايلخانى را مستمال كرده حكومت كرمان را به ابو سعيد ميرزا پسر شجاع السلطنه ملقب به فروغ الدوله داده روانهء فارس شد و پس از روانه شدن فرمانفرما به فارس سيف الملوك ميرزا از يزد با هزار و پانصد نفر سوار كه از آن ولايات به هم بسته بود بر سر كرمان آمد .\r\nاز كاظم خان قراباغى كه در آن وقت همراه او بود مسموع اين دعاگوى دولت شاهى شد كه ابو سعيد ميرزا با صد و پنجاه نفر سوار از كرمان به مقابلهء سيف الملوك ميرزا بيرون آمد و سيف الملوك ميرزا از غايت جبنى كه داشت خوف و هراس بر خود راه داده رنگ و رويش زعفرانى شد و دست و پايش به لرزه درآمد و سواى فرار به هيچ امر خاطرش قرار نگرفت و ابو سعيد ميرزا به كرمان بعد از فرار سيف الملوك ميرزا رفت و تا هنگام وفات نايب السلطنه ، بلكه تا هنگام وفات خاقان خلد آشتيان ، كرمان در تصرف فرمانفرما ماند و به سبب فوت نايب السلطنهء مرحوم كه در آن نزديكىها اتفاق افتاد فرصت تلافى براى ايشان نشد و سيف الملوك ميرزا به دار الخلافه رفته خطهء يزد در دست سيف الدوله ميرزا كه او هم داماد نايب السلطنه و برادر سيف الملوك ميرزا بود باقى ماند .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\n\r\nذكر شمه‌اى از احوال آذربايجان تا هنگام ورود اميرزاده خسرو ميرزا براى بردن لشكر از ولايت آذربايجان به خراسان\r\nچون امر سرحد روان دز از طرف اروميه و ساوجبلاغ و سلدوز به سبب تقلبات مير روان دز مختل آمد او محال لاهيجان و صدك را با قراى زيوه و مسكان متصرف شد و قراچوم آقا را با پانصد نفر تفنگچى به قلعهء سردشت فرستاد و در قصبهء اشنويه داروغه و مستأجر نشاند و ابراهيم خان سردار از ضبط آن ولايت عاجز آمد .\r\nمحمد خان امير نظام اين وقايع را به عرض نايب السلطنه رسانيد و سركار نايب السلطنه در وقتى كه به يورش قوچان مىرفتند حكم صريح به محمد خان امير نظام فرستادند كه انضباط امر آن مملكت را از اين دعاگوى دولت شاهى خواهند و به اين دعاگوى دولت شاهى نيز حكم محكم در اين باب صادر شده بود لهذا محمد خان امير نظام خواهش نمود كه اين دعاگوى دولت از خوى به دار السلطنهء تبريز رفته در آنجا با محمد خان امير نظام گفتگوى امور دولتى آن سرحد را نموده قرار و مدارى در دار السلطنهء تبريز داده شود كه امورات آن ولايت به استحضار طرفين منسق و منتظم گردد لهذا اين دعاگوى دولت پادشاهى به تبريز رفته بعد از ملاقات و گفتگو با محمد خان امير نظام قرار آن شد كه محمد خان سرتيپ ايروانى را با فوج نظام افشار و سوارهء مقدم و قراپاق و سوارهء مكرى به سردشت فرستند و بعد از اتمام امر آنجا گوشمالى به مير رواندز داده شود كه من‌بعد پا در دايرهء بىدولتى و خودسرى نگذارد و اين دعاگوى دولت نيز با جمعيت خوى به اروميه رفته امر اشنويه و محالات اكراد را كه به هم برآمده بود انتظام دهد و قرار مال ديوانى اروميه را داده اغتشاش آن ولايت را رفع نمايد .\r\nبعد از اين مصلحت و قرارداد محمد خان سرتيپ ايروانى روانهء محل سردشت شد و اين دعاگوى دولت نيز با چهار عراده توپ و چهارصد نفر صالدات كه از فرارى لشكر روس تازه جمع شده بودند با ششصد نفر از سربازان جديد خوى و هزار نفر از سواران حيدرانلو و زيلان و سپيكى از راه سلماس به اروميه رفته ابراهيم بيك قراباغى كه تحويلدار ماليات اروميه بود به محض شنيدن وصول اين دعاگو براى محاسبهء ولايتى از راه مرحمت آباد و ساوجبلاغ به خمسه و طارم گريخته مدتى در قراى آن ولايت به خفيه\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nزندگانى مىكرد و اصلا ظاهر نمىشد .\r\nپس از وصول اين دعاگوى دولت به اروميه خوانين زرزا را به جهت سستى كه در ضبط اشنويه نموده بودند تنبيه معقول نموده و ميرزا معروف نامى از اهل اشنويه كه خود را به مير رواندز دولت‌خواه ناميده و در تسلط مير رواندز در آن محالات سعى داشت به دست آورده به حبس ابدى گرفتار آمد و چون خوانين افشار هريك محالى از محالات اكراد و ريش‌سفيدان آن محالات را به خود مايل ساخته بودند و خود در ديوان اروميه وكالت آنها را مىنمودند و هركدام به اين جهت حاكم اروميه را هم از محالات اكراد و هم از ولايت افشار بىتسلط كرده بودند به اين معنى كه هر وقت حاكم ولايت بر خلاف رأى خوانين افشار حرفى مىزد يا مطالبهء تنخواه ديوان را مىنمود حضرات خوانين افشار محالات را شورانيده بلكه اكراد بدنهاد را به تاخت و تاز شهر و محالات و به قطع طرق تحريض مىكردند و به اين سبب قريب به دو سال امر آن ولايت معظم مختل مانده بود لهذا قدغن به خوانين افشار شد كه احدى گفتگوى محالات اكراد را ننمايد و سرباز و نظام بر سر قلعهء برادوست فرستاده شد و قلعهء كان‌مش از برادوست به دست آمده و از آنجا سرباز به محال دشت رفته قلعهء برده‌سور نيز به تصرف آمده اكراد بدنهاد با محمد بيك دشتى به قلعهء كله‌گاه گريخته و ولايت اشنويه در مقام اطاعت آمده استقامتى تمام در امر مملكت اروميه پيدا شد و افواح افشار به سرتيپى على قلى خان افشار و على نقى خان برادرش به مدد محمد خان سرتيپ روانه شدند و پس از الحاق به محمد خان سرتيپ بر سر قلعهء سردشت رفته قراچوم آقا با تفنگچيان روان دز از قلعهء سردشت گريخته و محمد خان سرتيپ از راه‌هاى صعب توپخانه را كشيده بر سر قلعهء دربند و قمچقاى كه از قلاع مير رواندز است رفته قلعه‌جات را به ضرب توپ كوبيده به ولايت حلوير و ميان طايفهء سنجابى درآمد و از طرف بغداد نيز لشكر بغداد به سبب بىاندامىها كه از مير رواندز نسبت به دولت روم سر مىزد بر سر او آمده و از طرف عماديه نيز موسى پاشا با جمعيت عماديه و تكريت بر سر مير رواندز رانده چون مير از چهار طرف خود را غرقهء درياى بلا ديد اولا چهل هزار تومان به وزير بغداد داده لشكريان بغداد را از سر خود مندفع نمود و سى هزار تومان به محمد خان سرتيپ داده\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nعريضهء اطاعت و بندگى به اروميه و تبريز فرستاده لشكر آذربايجان را از خود منصرف ساخت و پس از آسودگى از طرف لشكر بغداد و آذربايجان بر سر موسى پاشا رانده با او به حرب و جدال مشغول شد و قلعهء عماديه را از او منتزع ساخته به كوى و اربيل رفت و از اين طرف محمد خان سرتيپ به گرفتن ماليات سليمانيه مأمور شد و نظام افشار را مرخص به اروميه نمود و انتظام تمام در امر سرحدات حاصل شده تا انقضاى زمستان در تمام مملكت آذربايجان امن و امان حاصل آمد .\r\n\r\nذكر احوال خراسان بعد از معاودت نايب السلطنه به مشهد مقدس از ولايت قوچان و گرفتارى محمد خان قرائى\r\nچون تركمانيهء ولايت سرخس به سبب عادت سال‌هاى سابق تمكين و اطاعت درستى به كارگزار مشهد مقدس نمىنمودند بلكه در سر جا و مكان خود نيز آرام ننشسته از قطع طريق و اسير نمودن مسلمانان دست باز نمىكشيدند به علاوهء اين حركات در هنگام آمدن اللّه قلى توره پادشاه خيوه به خدمت او رفته زكات به او داده بودند و نيز امر محمد خان قرائى كه در مملكت تربت به تغلب و تسلط نشسته نگذشته بود سركار نايب السلطنه نظر به اين مقدمات دوباره از مشهد مقدس به عزم انتظام مملكت خراسان و تنبيه مفسدان آن سامان با لشكرهاى نظام آذربايجان و توپخانهء آتش‌فشان بيرون آمده به رسم ايلغار و شبيخون با پادشاه مرحوم بر سر تركمانيهء سرخس راندند و بعد از انقضاى دو روز و دو شب به ولايت سرخس رسيده سرخسيان گرداب بلا را بر خود محيط ديده يك دو روز در چهار ديوارى كه داشتند خود را نگاهدارى كرده پس از آن به ضرب توپ و تفنگ سربازان خونفشان پاى خودداريشان از جاى رفته جميع اموال و اغنام و رمه از اسب و شتر با جميع عيال و اطفال ايشان به تصرف سربازان آذربايجان درآمده و پس از قلع و قمع آن طايفه بالكليه سركار نايب السلطنه به اسم اين‌كه بر سر هرات مىرويم راه هرات پيش گرفته و پادشاه مرحوم را به استمالت محمد خان قرائى به تربت فرستادند .\r\nپادشاه مرحوم محمد خان قرائى را مستمال كرده در حين ورود اردوى نايب السلطنه\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nبه نزديك تربت محمد خان قرائى به استقبال شتافت و سركار نايب السلطنه با لشكريان نظام و توپخانه به كنار تربت رسيده محمد خان را به قراولان احترام سپرده روانهء مشهد مقدسش ساختند و چون پادشاه مرحوم او را امان داده بود تا حال تحرير كه هزار و دويست و شصت و هفت هجرى است در دار السلطنهء تبريز به امن و امان زندگى مىكند .\r\nالقصه سركار نايب السلطنه مملكت تربت را به نواب و ضباط سپرده على مراد خان عشق آبادى را نيز كه در قلعهء عشق آباد به خودنمايى مشغول بود گرفته قلعه‌اش را خراب فرموده به مشهد مقدس نزد همكارانش فرستادند و پس از اين مقدمات و انضباط تام و تمام در امر خراسان وارد مشهد مقدس شده لشكريان آذربايجان را كه سه سال بود يساق سفر كشيده و ساعتى نيارميده بودند سواى دو فوج نظام شقاقى و فوج بهادران روسى و قدرى از توپچيان نظام همگى را مرخص ولايت آذربايجان ساختند و عبد الرضا خان يزدى نيز كه در ولايت سيستان و آن طرف‌ها سرگردان مىگشت به مقتضاى اذا جاء القضاء ضاق الفضاء به خيال آمدن مشهد مقدس و رسيدن خدمت نايب السلطنه افتاده وارد مشهد مقدس گرديد و به محض ورود به محبس روانه شد و تفصيل احوالات گرفتاران خوانين ياغى كه چهل سال بود دم از طغيان مىزدند به خدمت خاقان مغفور عرضه داشته شده خاقان مغفور را از وقوع اين‌گونه فتوحات قرين خوشحالى و خرمى نمودند و آن زمستان را در زيارت آستانهء مبارك امام رضا عليه التحية و الثناء به پايان رسانيدند .\r\n\r\nذكر مأمور شدن اميرزاده خسرو ميرزا به آذربايجان و خواستن لشكرهاى آن سامان و ديگر احوالات آذربايجان\r\nچون زمستان نزديك به پايان رسيد و لشكرهاى آذربايجان چنان كه نوشته شد از مملكت خراسان مرخص شده به آذربايجان رفته بودند و در مملكت خراسان لشكرى كه در بهار از عهدهء كار برآيد نمانده بود و احتمالى كلى داشت كه به سبب قلع و قمع تركمانيهء سرخس و به سبب حبس يار محمد خان وزير هرات از طوايف ازبك و افغان حركتى صادر شود كه اگر به دفع آن اقدام نشود لايق به حال دولت و سرحد نباشد و در\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nمملكت آذربايجان نيز سواى دو فوج نظام افشار و دو فوج جديد خوى و تبريز لشكرى كه يساق خراسان را نكشيده باشد نبود و روانه ساختن اين افواج اگر مقدور بود بايست كه به عهدهء كارگزاران مملكت خوى و اروميه مفوض شود نظر بر اين سركار نايب السلطنه اميرزاده خسرو ميرزا را قريب به عيد نوروز از خراسان روانهء آذربايجان داشتند و مقرر فرمودند كه اين سه فوج نظام افشار و خوى با چهارصد نفر صالدات فرارى سرحد روس كه تازه در سرحد خوى جمع شده بودند با هزار و پانصد نفر سوار از طايفهء قراپاپاق و آيرملو و افشار و سوارهء قراجه داغ و اكراد سرحد خوى مستعد شده در دو ماه از بهار گذشته به خاك خراسان وارد شوند و دو فوج نظام و هزار نفر سوار خمسه را نيز مقرر داشته بودند كه در حين معاودت اميرزاده خسرو ميرزا از آذربايجان شعاع السلطنه فتح الله ميرزا تدارك آنها را ديده ملحق به لشكر آذربايجان نموده روانهء ولايت خراسان سازد و چون يك‌پارچه سنگى كه گوشهء آن شكسته و نتراشيده بود در قبرستان مشهد مقدس در سنوات سابقه پيدا شده و از آن شكستگى يقين شده بود كه مغز سنگ الماس است و اين سنگ به رضا قلى خان قوچانى رسيده بود و از ظاهر سنگ چنان مىنمود كه اگر تراشيده شود از سنگ‌هاى نامى و قيمتى خواهد بود لهذا خاقان مغفور از سركار نايب السلطنه سنگ را بعد از گرفتارى رضا قلى خان خواسته بودند نظر بر اين سركار نايب السلطنه همان سنگ را با پيشكشىهاى ديگر به اميرزاده خسرو ميرزا سپرده بود كه در دارالخلافه به نظر خاقان مغفور رساند .\r\nاميرزاده خسرو ميرزا در دارالخلافه به خدمت خاقان مشرف شده پيشكش را گذرانيده خاطر خاقان مغفور را از امور خراسان قرين آگاهى ساخته مرخص آذربايجان شد و در ماه ذى القعدهء هزار و دويست و چهل و هشت وارد دارالسلطنهء تبريز شده احكام نايب السلطنه را به محمد خان امير نظام و اين دعاگوى دولت رسانيد .\r\nاين دعاگوى دولت براى راه انداختن خدمات دولتى و قرار و مدار لشكريان نظام و غير نظام از مملكت اروميه وارد دارالسلطنهء تبريز شده بعد از قرار و مدار به استصواب محمد خان امير نظام عود به اروميه نمود و از آنجا به مملكت خوى رفته در اواسط ماه ذى الحجه در چمن قبله افواج افشار و فوج جديد خوى و چهارصد نفر صالدات روس و\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nهزار نفر سوارهء مفصلهء فوق را غير از سوارهء قراجه داغ با دويست نفر توپچى نظام سان ديده و تدارك داده جميع طبال و نىزن افواج را لباس مخمل پوشانيده و سرباز را جميعا كليجه‌هاى ماهوت تازه و كلاه‌هاى پوست سياه به يك اندازه داده و پوشانيده تحويل اميرزاده احمد ميرزا نموده روانهء دار السلطنهء تبريز ساخت و از دار السلطنهء تبريز محمد خان امير نظام بعد از دههء عاشورا با اميرزاده فريدون ميرزا به چمن اوجان رفته دو هفته در آنجا اقامت نموده اميرزاده خسرو ميرزا را با تدارك شايان روانهء عراق و خراسان نمودند و اين دعاگوى دولت شاهى بعد از روانه شدن اين لشكر و خالى شدن سرحد با وجود مثل ميررواندز همسايه‌اى كه احتراز از او در همه احوال لازم بود چرا كه او مردى فرصت‌طلب و دزدمانند و آشوب‌انگيز بود مصلحت دولت را نديد كه سرحدات بالكليه خالى ماند و در همين بين لطفعلى سلطان براندوزى با دويست نفر از سربازان و صاحب منصبان فوج افشار متفق و همدست شده از اردوى اميرزاده خسرو ميرزا كه قريب به خمسه رسيده بود از راه انگوران و صاين قلعه فرار كرده خود را به ولايت اروميه رسانيدند و از بيم كارگزاران ولايت اروميه خود را به جبال براندوز و مركوره كشيده با طوايف روند و هركى و هرتوشى هم‌داستان شده آشوبى در مملكت اروميه انداختند و بناى دست‌درازى به دهات و مترددين گذاشتند .\r\nاين دعاگوى دولت پادشاهى بعد از ديدن اين احوالات دو هزار نفر لشكر نظام جديد از محالات ده‌نشين اكراد از محال چهريق و دريك و صوماى و برادوست و محال دشت و مركور و تركور و اشنويه نام‌نويس كرده مناصب نظامى ايشان را از سرتيپى و سرهنگى و سردستگى به رؤساى خود آن محالات داده به اذن و اجازه و مصلحت ديد محمد خان امير نظام مشغول به ساختن و پرداختن اين مهم شده و به هر نفرى از سربازان كرد چهار تومان مواجب از ديوان تبريز در دستور العمل ولايت خود نويسانيده با همين لشكر و با فوج قديم خوى كه از خراسان تازه رسيده بودند به عزم گرفتن لطفعلى سلطان از اروميه بيرون آمده محال به محال و كوه‌به‌كوه او را جستجو كرده در محال تركور در بالاى قلعه‌اى موسوم به نبارد بعضى از تفنگچيان اين دعاگو به او رسيده و سربازانى كه همراه او بودند و همه به لباس اكراد ملبس شده بودند و زن و بچهء خود را از دهات برده به طرز\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nايلاتى همراه لطفعلى سلطان مىگرديدند با تفنگچيان بناى قتال و جدال گذاشتند . از شنيدن صداى تفنگ در اردو معلوم شد كه لشكريان به ايشان رسيده‌اند ، حسن خان قراپاپاق ولد نقى خان قراپاپاق را با امام قلى خان و محمد خان كنگرلو و سواران ابواب‌جمعى ايشان به مدد لشكريان فرستاده و بعد از رسيدن اين سواران محمد خان به گلولهء تفنگ افتاده و قريب به بيست نفر را نيز سربازان ياغى به قتل رسانيدند با وجود اين تاب توقف نياورده به طرف ولايت رواندز بناى فرار گذاشتند تفنگچيان نظام و سواران ايشان را تعاقب كرده لطفعلى سلطان خود را از ميان بيرون كشيده پيش محمد بيك ميررواندز رفته ساير سربازان و صاحب‌منصبان ياغى كلا دستگير شده همگى را به اردو آوردند . شش نفر از صاحب‌منصبان ايشان را به گلولهء تفنگ سياست نموده از آن محال به محال دشت رفته به تنبيه محمد بيك دشتى كه در قلعهء كله‌گاه نشسته مفسده‌جويى مىكرد مشغول شد و قلعهء كله‌گاه را حكما و قهرا از او گرفته با ساير قصرهاى بزرگان آن محال خراب و منهدم ساخته و از آنجا محال به محال به اردو حركت كرده براى نظم سرحد تا به صحراى محموديه رفته به خوى عود نمود و در همين اوقات هشتصد خانوار از طايفهء حيدرانلو كه سوار آنها به اردوى خراسان رفته بود به اغواى فرهاد آقا رئيس آن طايفه از سرحد خوى فرار كرده به مملكت موش رفتند و اين دعاگوى دولت پادشاهى از بيم سطوت نايب السلطنه دويست نفر سوار برداشته داخل ولايت روم شده از محال بيكرى و بندماهى و كنار درياى وان و قلعهء ارجيش گذشته و از محال عادل‌جواز و ولايت اخلاط عبور كرده در چهار منزلى ارزنة الروم به ايل و طايفهء فرارى رسيده آنها را مستمال نموده با خود كوچانيده به ييلاقات ولايت خوى رسانيد و از آنجا به ولايت اروميه آمده مشغول به خدمتگزارى و چاكرى دولت عليه و حفظ سرحدات شد .\r\n\r\nذكر احضار فرمودن خاقان مغفور نايب السلطنه را از مشهد مقدس و رسيدن اميرزاده خسرو ميرزا با لشكر به دارالخلافه و حكاياتى كه در اين سال كه سنهء هزار و دويست و چهل و نه هجرى مىباشد واقع شد\r\nچون بهار پرملال اين سال بساط انداز محفل غم شده و دسته‌دسته گل و گياه خود را\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nبه لباس عزا نموده به نواى بلبلان نوجوان بر خوان غم نشانيد لاله‌ها را باد داغديده از گوشه‌هاى چمن بيرون آورد و ديده‌هاى نرگس را مانند ديدهء والهان متحيرانه با سر چوب از تودهء خاك بيرون كشيد و بنفشه را جامهء ماتم پوشانيد ، چون شرمساران سرافكنده در ميان اطفال رياحين جلوه‌گر نمود و نيلوفر را با سيلى محنت رخساره نيلى ساخت تا نظارگيان گلشن جهان را عبرتى از بىوفايى روزگار ناپايدار پديد آيد و دل‌سردى حاصل نمايد :\r\n از آن سرد آمد اين كاخ دلاويز * كه چون جا گرم كردى گويدت خيز \r\nسركار نايب السلطنه در مشهد مقدس رضوى صلوات الله و سلامه عليه به گذراندن جشن نوروزى اقدام نموده خاقان مغفور بعد از انقضاى ايام عيد سعيد سلطانى سركار نايب السلطنه را با خوانين ياغى خراسان و عبد الرضا خان احضار دارالخلافهء تهران فرمودند و شاهزادگان ولايات عراق و مازندران را نيز به دارالخلافه خواستند ، سركار نايب السلطنه مملكت خراسان را با لشكريانى كه در آن ولايات بودند به پادشاه مرحوم سپرده و پادشاه مرحوم را در امور آن مملكت مستقل فرموده خود با ميرزا ابو القاسم قائم‌مقام و خوانين ياغى خراسان روانهء دارالخلافه تهران شدند و چون به يك منزلى دارالخلافه رسيدند حكم خاقان مغفور به توسط يحيى خان ايشيك آقاسى به نايب السلطنه رسيد كه بايد خوانين خراسان و عبد الرضا خان با غل و زنجير به يحيى خان سپرده شوند كه يحيى خان ايشان را به طرز مقصرين به نوع‌هايى كه معهود سلاطين است از ميان چهار سوق دارالخلافه به خوارى تمام كشيده در سلام عام به نظر پادشاه جهان رساند و خاقان مغفور به شاهراه محمد ولى ميرزا حكم فرموده بود كه در سلام عام عبد الرضا خان يزدى از ميان محبوسان به تو سپرده خواهد شد سر زنجير او را گرفته از مجلس سلام به خانهء خود برده و بدانچه اشاره شود اقدام نمايى .\r\nالقصه سركار نايب السلطنه بر وفق حكم همايون خوانين را به يحيى خان سپردند و يحيى خان ايشان را به خوارى تمام به مجلس سلام عام رسانيد و خاقان مغفور عبد الرضا خان را به شاهزاده محمد ولى ميرزا سپرد و خوانين ديگر را به محبس فرستادند و سركار نايب السلطنه را در برج نوش منزل دادند و روزبه‌روز در تزايد التفات و\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمرحمت نسبت به نايب السلطنه كوشيدند ، بدخواهان و بىصفايان نايب السلطنه را در كانون خاطر آتش حسد افروخته شده منصوبهء عجيب انگيختند و براى بدخيالى خاقان مغفور نسبت به سركار نايب السلطنه طرحى غريب ريختند .\r\nتفصيل اجمال اين‌كه در آن ايام جمعى را تحريك كردند كه از شربت خانهء پادشاهى و مطبخ اندرونى به عنوان دزدى و سرقت آمده چند پارچه ظروف طلا و نقره دزديده بردند ، در همان بين‌هاى و هوى انداخته غوغا برپا نمودند و به طرزهاى مختلف در خدمت خاقان معروض داشتند كه گويا كسان سركار نايب السلطنه باشند كه به خيالات ديگر به اين جرأت و جسارت داخل كارخانهء مباركهء اندرونى شده‌اند خاقان مغفور به رحمت رب غفور دل دريامثال را با وجوداين سخن‌ها گل‌آلود نكرده به هيچ‌وجه من الوجوه اعتنايى به اين سخنان نفرموده بلكه سركار نايب السلطنه را پس از اين سخنان يك دو شب در منازل خاص پادشاهى اذن ماندن و خوابيدن داده در خلوات خاص مكنون خاطر مبارك را با نايب السلطنه در ميان مىگذاشتند و چون مزاج شريف نايب السلطنه مدت‌ها بود كه از جادهء صحت و استقامت منحرف شده اكثر اوقات اطباى حاذق مشغول معالجه بودند در ايام دارالخلافه مرض شدت نموده خاقان مغفور فرموده بودند كه چه مىشود اين تابستان به ييلاقات همدان رفته از تعب سفر برآسايى و به معالجهء مرض مشغول نمايى .\r\nسركار نايب السلطنه معروض داشتند كه حال از دو بيرون نيست يا اين مرض معالجه خواهد شد يا به فوت و موت خواهد كشيد ، در صورت ثانى چه بهتر كه در مشهد واقع شود و در صورت صحت چه خوش‌تر كه در خدمتگزارى دولت خاقان در خراسان مصروف آيد و در اين اوقات اميرزاده خسرو ميرزا و احمد ميرزا با لشكرهاى آذربايجان به دارالخلافه رسيده مشغول به گذرانيدن لشكر از سان و نظر پادشاه جهان شدند و بعد از دادن سان نايب السلطنه اميرزاده خسرو ميرزا و احمد ميرزا را با اردوى آذربايجان روانهء مشهد مقدس ساخته به خدمتگزارى و جان‌سپارى و فرمان‌بردارى پادشاه مرحوم حكم فرمودند و اميرزاده خسرو ميرزا از دارالخلافه كوچيده با اردو روانهء خراسان شد .\r\nاما احوال عبد الرضا خان آن‌كه خاقان مغفور اشاره به شاهزاده محمد ولى ميرزا\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nفرمودند كه او را به قتل رساند ، شاهزاده محمد ولى ميرزا اولاد صغار و كبار و خدمتكاران اناث و ذكور خود را آلات جارحه مثل مقراض و چاقو و ساطور و كارد مطبخ و شمشير به دست داده به محبس فرستاد و اين جمعيت بر سر عبد الرضا خان ريخته چنان‌كه او در يزد نمك بحرامى نسبت به پادشاه و پادشاه‌زاده نموده بود به عمل خود گرفتار آمده پاره پاره و ريزه‌ريزه‌اش نمودند و به كيفر اعمال خود رسانيدند و رضا قلى خان و محمد خان و عليمردان خان را حسب الحكم به دارالسلطنهء تبريز فرستادند .\r\nاما احوال رضا قلى خان آن‌كه محمد حسين خان ايشيك آقاسى كه مأمور بردن ايشان بود مىگفته است كه در منزل ميانج شب در ميان رختخواب به موت فجأه وفات يافت و اللّه اعلم به حقيقة الحال .\r\nاما محمد خان قرائى را كه پادشاه مرحوم او را به جان امان داده بود صحيحا و سالما به تبريز رسانيدند و در ارگ تبريز به سلامت ماند و عليمراد خان را كه چندان صاحب عرضه و قابليت نبود روانهء ولايت خوى كردند و در خوى به كدخداى محله سپرده شده زندگانى مىنمود « 1 » .\r\n\r\nذكر رسيدن اميرزاده خسرو ميرزا به اردوى پادشاه مرحوم در كال ياقوتى و حركت اردو به هرات و وقايعاتى كه در كنار هرات واقع شد تا هنگام رسيدن ميرزا ابو القاسم قائم مقام\r\nچون اميرزاده خسرو ميرزا با لشكريان آذربايجان وارد مملكت خراسان شدند و به حكم نايب السلطنه در نيشابور توقف نمودند بعد از بيست روز توقف در آن بلده پادشاه مرحوم او را به چاپارى احضار فرمودند ، اميرزاده خسرو ميرزا اردو را به اميرزاده احمد ميرزا سپرده خود روانهء خدمت پادشاه مرحوم شدند .\r\nدر آن وقت پادشاه مرحوم در كال ياقوتى اردو زده تشريف داشتند ، ميرزا موسى\r\n\r\n\r\n","description":"","footnote":"\r\n( 1 ) . « محمد خان تا سنهء . . . با يك هزار تومان مقررى در تبريز با قراول احترام ساكن بود ، به خيال باطل به ممالك روم فرار كرد ، رجال دولت عثمانى موافق مهرنامه او را به شهر برسه فرستادند و مخارج مناسبى قرار دادند چون سن او نزديك به هشتاد بود به زودى به جهان ديگر سفر كرد ، بندهء درگاه مكرر او را ملاقات كردم .\r\nنادر »\r\n","page_name":" 181 ","page_number":181},
  {"content":"\r\n\r\nنايب و نجف قلى خان بجنوردى در خدمتگزارى پادشاه مرحوم بودند . بعد از ورود اميرزاده خسرو ميرزا پادشاه مرحوم چنان مصلحت ديدند كه بعد از رسيدن لشكر آذربايجان غفلة بر مملكت هرات رانده كار شاهزاده كامران و هراتيان را چون كار قوچان به انجام رسانند و اگر فرضا تا ورود نايب السلطنه صورت فتح هرات در آيينهء مقصود جلوه‌گر نيايد واضح است كه پس از رفتن لشكر به هرات اتمام كار آنجا بر ذمت همت امناى دولت لازم شده سركار نايب السلطنه نيز با لشكرهاى مازندران و عراق به هرات خواهند آمد و گرفتن هرات كه مصلحت دولت عليهء ايران است در اين سال به انجام خواهد رسيد .\r\nپس از گفتگو ختم مصلحت دولت را بر اين نموده سيورسات را به ولايت خراسان حواله كرده محصلين براى وصول و ايصال تعيين نمودند .\r\nاميرزاده خسرو ميرزا از كال ياقوتى مرخص شده به اردوى نيشابور آمدند و اميرزاده احمد ميرزا را كه به حكم پادشاه مرحوم مأمور شرفيابى بود روانهء خدمت نمودند پادشاه مرحوم اميرزاده احمد ميرزا را به نيابت مشهد مقدس سرافرازى بخشيده به مرحمت و خلعت و نوازشات ديگر روانه ساختند و اميرزاده خسرو ميرزا از نيشابور اردو را حركت داده در بند فريمان ملحق به اردوى پادشاه مرحوم شدند و به اتفاق لشكر آذربايجان و خراسان در حركت آمده از راه قلعهء كوهستان روانهء هرات شدند و خبر رفتن خود را به خدمت نايب السلطنه معروض داشتند و چون قلعهء كوهستان را كه در سر راه لشكريان و در دست افاغنهء هرات بود گذاشتن و گذشتن مصلحت نمىنمود به اين سبب پادشاه مرحوم اميرزاده خسرو ميرزا را به تسخير آن قلعه مأمور فرمودند .\r\nاميرزاده چهار روز قلعه را محاصره نمود ، قاسمعلى سلطان صوبه‌دار توپخانهء مباركه به ضرب گلولهء قلعگيان مقتول آمده برج و باروى قلعه به گلوله‌هاى توپ منهدم گرديد و قلعگيان به امان آمدند و قلعه مسخر شده اردو به سمت هرات روانه شد .\r\nچون اردو به غوريان رسيد اهالى قلعهء غوريان كه فىالجمله متعرض قراول لشكر شده بودند پادشاه مرحوم خواستند كه به حكم مصلحت لشكركشى قلعهء غوريان را نيز مسخر كرده بر سر هرات روند ، نجفقلى خان بجنوردى كه مردى كهن سال و مدت‌ها بود\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nكه در مملكت خراسان به حيله و تزوير خود را نگاه داشته و هم‌قطاران خود را به رأى العين ديده بود كه از سطوت لشكر آذربايجان چگونه و چه سان گرديدند به اين جهات در مجالس كنگاش رأى صواب را به لباس دولتخواهى و اخلاص‌كيشى پرده‌پوشى مىنمود و به همين علت در اين سفر امر هرات معوق ماند ، از جمله گرفتن غوريان را موقوف به اين نمود كه اگر فتح هرات ميسر گردد غوريان خودبه‌خود مفتوح خواهد بود چه لازم است كه لشكريان را در غوريان معطلى حاصل آمده تأخير در كار هرات واقع شود لهذا متعرض غوريان نشده اردوى همايون عازم هرات شد .\r\nدر عرض راه ميرزا قريش مستوفى هرات با قاجاريهء شيبان خدمت پادشاه مرحوم آمده مشغول خدمتگزارى شدند . شاهزاده كامران از خبر وصول اردو متوهم شده از محالات متصرف‌فيه خود و طوايف افغان و هزاره كه در فراه و سبزار و زمين‌داور بودند استمداد جسته دروب شهر و قلعهء هرات را بسته متوجه خوددارى شد .\r\nدر روز اول ورود اردو به هرات قريب به هزار و پانصد نفر سوار و دو هزار تفنگچى از شهر بيرون آمده با اميرزاده خسرو ميرزا و احمد ميرزا كه در همان دو سه روز به حكم نايب السلطنه با توپخانه از مشهد مقدس به اردو رسيده و مقدمة الجيش اردوى همايون بودند مجادله و مقاتله آغاز نهاده اميرزادگان ايشان را به شهر رانده و سرباز و توپخانه را به موضعى كه موسوم به تل بنگى و قريب به دروازهء شهر است رسانيده سنگر بسته سرباز و توپ گذاشتند .\r\nاردوى همايون در مكانى كه به اول‌دلى موسوم است افتاده توقف نمودند . بعد از ده روز توقف در آن مكان براى گرفتن دروازهء خوش و بستن سنگر در آن دروازه پادشاه مرحوم اردو را حركت داده بنه و آغروق را به اميرزاده خسرو ميرزا سپردند كه در محلى مناسب فرود آورد و پادشاه مرحوم به نفس همايون با لشكريان به سمت دروازهء خوش روان شدند . هراتيان از دروازهء خوش به قدر سه چهار هزار نفر بيرون آمده به مقابله شتافتند .\r\nشاه مرحوم آن جمعيت را مستأصل و متفرق ساختند و اميرزاده خسرو ميرزا نيز اردو را در نزديك مقبرهء خواجه عبد الله انصارى منزل داده بعد از جابه‌جا شدن اردو با جمعى\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nاز لشكريان براى بستن سنگر به سمت دروازهء خوش آمدند ولى آن روز مقدور نشد كه سنگر بسته مستحفظ گذاشته شود .\r\nفرداى آن روز پادشاه مرحوم بروسكى نام فرانسه را كه معلم نظام بود با يك فوج سرباز و يك عراده توپ به بستن سنگر در دروازهء خوش مأمور فرمودند افاغنه نيز از قلعه بيرون آمده به مدافعه مشغول شدند ، چون مأمورين از سربازان جديد بودند و هنوز در كار جنگ مهارتى نداشتند افاغنه بر ايشان غالب آمده به قدر سيصد نفر مقتول و مابقى در ديوار بست باغى محصور آمدند و عرادهء توپ شكسته در ميدان ماند ، پادشاه مرحوم اميرزاده خسرو ميرزا را با جمعى به امداد محصورين فرستادند . اميرزاده افاغنه را پس نشانيده محصورين را از آن مهلكه مستخلص ساختند و با توپ مزبور به اردو رسانيدند اما بستن سنگر در آن روز نيز مقدور نشد بلكه همان شب سربازان مستحفظ سنگر تل‌بنگى را نيز احضار اردو فرمودند و صبح از آن مكان كوچ واقع شده در مكان موسوم به تخت صفر نصب خيام اقامت نمودند و در شبى از شب‌ها تفنگچيان افاغنه از شهر بيرون آمده بر بالاى كوهى كه مشرف بر اردو بود صعود نموده به انداختن تفنگ و شمخال مشغول گرديدند .\r\nپادشاه مرحوم اميرزاده احمد ميرزا را به دفع افاغنه مأمور فرموده ايشان را از سر كوه راندند و به جهت نامناسبى مكان از آنجا نيز حركت نموده به سمت شرقى هرات در محلى كه موسوم به سنگر شيردل خان بود اردو زده متوقف شدند . در آن ايام توقف روزى از قلعه قريب به دروازه هزار جمعيت از افاغنه و اهالى شهر و تايمنى و دو عراده توپ با شاهزاده جهانگير ولد كامران و شير محمد خان هزاره كه به كمك شاهزاده كامران آمده بود بر سر اردو آمدند و آن روز جنگ عظيم واقع شده جمعى از طرفين مقتول و مجروح گرديدند و تا شب جنگ قائم بود .\r\nبعد از سه روز ملا بهرام نام فرستادهء كامران ميرزا خدمت شاه مرحوم آمده استدعاى صلح نمود و در بين گفتگوى صلح گرد سپاه افاغنه ظاهر شد ، پادشاه مرحوم چون از كيد افاغنه آگاه گرديد به توپخانهء مباركه تشريف برده مهدى خان قراپاپاق را با سوارهء ماكويى به سركردگى آقا بيك به مدافعه مأمور فرمودند . نظر به قلت مأمورين افاغنه ايشان را\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nاحاطه كرده زياده از صد نفر را مقتول و دستگير كردند و آقا بيك ماكويى به قتل رسيد و باقى خود را به كوه كشيده استمداد از پادشاه مرحوم نمودند . پادشاه مرحوم جمعى را به مدد فرستاده آنها را مستخلص و به اردو رسانيدند ، عجب‌تر آن‌كه ملا بهرام مدلس در ميان اردوى به آن عظمت خود را به اسب رسانيده به سلامت بيرون رفت . پس از اين وقايع به علت كمى آذوقه از آنجا كوچ كرده به روضه‌گاه آمده منزل كردند ، در روز ورود به آن مكان نيز افاغنه بر سر راه آمده با قراولان به جنگ مشغول شدند و شكست خورده تا پل مالان ايشان را دوانيدند .\r\nروضه‌گاه مزار پادشاهان افاغنه است و قلعهء مختصرى دارد ، مستحفظين افاغنه كه در آن قلعه بودند به مجادله كوشيده صمصام خان سرتيپ فوج بهادران مأمور به تسخير آن قلعه شده به اندك سعى قلعه را به حيطهء ضبط درآورد . در ايام توقف روضه‌گاه اسد اللّه خان قاينى كه با هزار نفر تفنگچى قاينى به اردو مىآمد افاغنه خبردار شده سر راه بر او گرفته آغاز جنگ كردند . اسد اللّه خان متحصن در قلعه شده به مدافعه مشغول و خبر به اردو فرستاده از كيفيت آگاهى داد و پادشاه مرحوم از اردو نظام و توپ فرستاده افاغنه را گريزانيده اسد اللّه خان با همراهان به سلامت وارد اردو شدند و در آن مكان خبر ورود نايب السلطنه از دارالخلافه به مشهد و مأمور فرمودن ميرزا ابو القاسم قائم‌مقام با هشت هزار نفر به كمك اردوى هرات رسيد ، پس از آن به مصلحتى اردو به هزارجريب كه قريب به پل مالان است حركت نموده نزول اجلال در هزارجريب واقع شد .\r\n\r\nذكر حركت نايب السلطنه از دارالخلافهء تهران و ورود به مشهد مقدس و مأمور شدن ميرزا ابو القاسم قائم‌مقام با لشكر عراق و مازندران به خدمت پادشاه مرحوم و رسيدن اميرزاده قهرمان ميرزا\r\nچون حركت پادشاه مرحوم از مملكت خراسان به سمت هرات در دارالخلافه مسموع سركار نايب السلطنه گرديد و به خدمت خاقان مغفور معروض آمد رأى پادشاهانه بر آن قرار يافت كه سركار نايب السلطنه را به مشهد مقدس مأمور فرمايند لهذا جمعى از لشكريان غران و استرآباد و مازندران را كه قريب به ده هزار نفر بودند ابواب\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nجمع سركار نايب السلطنه فرموده از دارالخلافه مرخص و روانهء مشهد مقدس ساختند .\r\nنايب السلطنه از راه فيروزكوه و كالپوش عازم مملكت خراسان شده بعد از طى منازل وارد مشهد مقدس و به آستان‌بوسى امام هشتم عليه و على آبائه السلام مشرف شدند و نيز از دارالخلافه حكم فرموده بودند كه نواب اميرزاده احمد ميرزا كه از طرف پادشاه مرحوم به نيابت مشهد مقدس سرافراز بوده خلعت و فرمان التفات را كه از خاقان مغفور به جهت پادشاه مرحوم مرحمت شده با توپ‌هاى بزرگ قلعه‌كوب و خمپاره‌ها كه در مشهد مقدس موجود بود با قورخانه خدمت پادشاه مرحوم رساند .\r\nاميرزاده احمد ميرزا حسب‌الفرمان قبل از ورود نايب السلطنه به مأموريت خود عمل نموده در بين راه كوهستان به اردوى مبارك رسيد و به اميرزاده قهرمان ميرزا نيز حكم شد كه از خطهء يزد به راه طبس حركت كرده مير على نقى خان را با تفنگچيان طبس برداشته به اردوى هرات ملحق شود . چون وقايع هرات چنان‌كه مسطور شد به عرض سركار نايب السلطنه رسيد دانستند كه كار هراتيان قوتى دارد و به آن‌قدر اردو كه در هرات موجود است تسخير هرات به سهولت ممكن نيست .\r\nبا وجود شدت ناخوشى كه بر مزاج مبارك استيلا داشت خواستند كه به نفس نفيس همايون به طرف هرات حركت فرمايند ، ميرزا ابو القاسم قائم‌مقام با وجود استيلاى ضعف و ناخوشى به هيچ‌گونه مصلحت نمىديد كه سركار نايب السلطنه به مشقت حركت سفر اقدام فرمايند و خود نيز دورى از خدمت سركار نايب السلطنه را مصلحت كار خود نمىديد . سركار نايب السلطنه حكما و حتما بر يكى از اين دو كار عازم و جازم شدند كه يا خود به وجود شريف رنج سفر را متحمل شوند يا قائم‌مقام لشكر را برداشته روانه شود و تخت روان حاضر فرموده به سبب اهمال قائم‌مقام در رفتن هرات سوار شده تا بيرون شهر كه مقر اردوى همايون بود تشريف بردند . قائم‌مقام به يقين دانست كه چاره جز حركت به سمت هرات نيست ، خدمت نايب السلطنه رسيده متقبل و متعهد بردن اردو شد . نايب السلطنه به شهر معاودت فرمودند ، قائم‌مقام با هشت هزار نفر و هشت عراده توپ روانهء هرات شد و در منزل تربت جام اميرزاده قهرمان ميرزا با تفنگچيان طبس به اردوى ميرزا ابو القاسم قائم‌مقام رسيده كوچ‌بركوچ حركت كرده در\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nوقتى كه اردوى پادشاه مرحوم در هزار جريب توقف داشت وارد اردو گرديدند .\r\nميرزا ابو القاسم قائم‌مقام به فكر كار هرات افتاده اميرزاده خسرو ميرزا را با سه هزار نظام و دوازده عراده توپ و پانصد سوار به پل مالان فرستاد كه شير محمد خان هزاره را كه در بيرون شهر پشت به قلعه داده اردو زده است از مقر خود زايل ساخته گوشمالى به‌سزا دهد و اميرزاده احمد ميرزا را با محمد رضا خان فراهانى و پنج هزار جمعيت خراسانى و عراقى و شش عراده توپ به محاصره و تسخير غوريان كه در اول امر به بدخواهى نجفقلى خان متعرض آنجا نشده بودند روانه داشت و صمصام خان سرتيپ را با جمعى به طرف ميمنهء اردو به جهت حصول اطمينان از دستبرد جماعت افاغنه مأمور نمود كه در چهار فرسنگى اردو مشغول حفظ و حراست باشد و محبعلى خان سرتيپ ماكويى را نيز به همين مصلحت به ميسرهء اردو فرستاد و به رعاياى محالات اطمينان و استمالت داده بر وفق حساب و قانون به استحضار ميرزا قريش مستوفى هرات سيورسات به محالات حواله داده امنيت و رخاء در اردو پيدا شده به فكر تسخير قلعه افتادند ،\r\n خوش گرفتند حريفان سر زلف ساقى * گر فلكشان بگذارد كه قرارى گيرند \r\nقريب به سه ماه بود كه اردوى دولت ايران در هرات توقف داشتند كه خبر ناگزير وفات نايب السلطنه به اردو رسيده مراجعت واقع شد .\r\n\r\nذكر وفات نايب السلطنه در مشهد مقدس رضوى\r\nقريب به دوازده سال بود كه مزاج نايب السلطنه عليل و ناخوش شده از صحت و اعتدال افتاده بود . ده سال قبل از اين تاريخ چنان مريض و ناخوش شدند كه قريب به موت بوده شش ماه تمام در بستر ناتوانى خوابيده و به طبابت مستر كارمك انگليسى كه طبيبى حاذق بود از فضل خدا شفا يافته بودند و اكثر اوقات طبيب مسطور در خدمت نايب السلطنه مشغول به معالجه بود و ناخوشى از قبيل ناخوشى سل و كبد مىنمود .\r\nدر اين اوقات كه از دارالخلافه روانهء مشهد مقدس شدند طبيب مذكور براى آوردن ادويه‌جات و تداركات معالجه مرخص شده بود كه به چاپارى عود نموده در مشهد\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nمقدس به خدمت نايب السلطنه رسيده باشد و طبيب مسطور از تبريز عود نموده در منزل مزينان وفات يافت و خبر فوت او به نايب السلطنه رسيد و ميرزا باباى حكيم باشى تبريزى نيز كه مدتى در ولايات فرنگ درس طبابت خوانده و طبيبى حاذق بود و گاهى در خدمت نايب السلطنه به نيابت طبيب مذكور مشغول معالجه مىشد در اين ايام از ركاب مرخص شده در تبريز بود و حاجى باباى خاصه‌تراش نيز كه در وقت معالجهء طبيبان اكثر اوقات حاضر و اندك سررشته از معالجات به هم رسانيده بود او نيز مرخصى گرفته به دارالسلطنهء تبريز رفته بود .\r\nمستر كارمك در اوقات معالجه به نايب السلطنه گفته بود و دلدارى داده بود كه مرض مهلك نيست ، وقتى اين مرض مهلك خواهد بود كه در پاها ورم ظاهر شده اثر ورم به بيضه رسد . در اين وقت كه خبر وفات حكيم به نايب السلطنه رسيد و هيچ كس از اطباى صاحب وقوف در خدمت حاضر نبود اندك واهمه به خاطر شريف رسانيده آثار ورم در پا و زانو پديد آمده بود مظنون بل مقطوع بود كه از زمان حيات چندان باقى نمانده و عنقريب به هلاك و ممات خواهد كشيد به اين جهت به زيارت آستان مبارك بسيار مشرف مىشدند و اكثر شب‌ها را در آستانهء مباركه تا نصف شب مشرف بوده به گريه و زارى و توبه و استغفار مشغول بودند و هميشهء اوقات به اولاد خود وصيت مىفرمودند كه مرا بعد از مردن در هر شهر و هر بقعه كه فوت من واقع شود مدفون ساخته نقل به جاى ديگر ننماييد تا در شب نهم جمادى الاخرهء هزار و دويست و چهل و نه كه چهل و هشت مرحله از مراحل زندگانى طى نموده بودند از زيارت آستان مبارك رضوى عليه السلام به منزل مراجعت نموده به خواب رفته بودند و چنان اتفاق افتاده بود كه احدى از اولاد اناث و ذكور سواى يك نفر صبيهء صغيره در خدمت ايشان نبود . بالجمله بعد از اندك خوابى بيدار شده لگن براى آمدن قى مىطلبند و به پرى يك لگن خون قى نموده بىحال مىشوند و حاجى على اصغر خواجه را احضار مىنمايند و تا آمدن او متيقن به مرگ شده زبان به كلمهء توحيد گشاده به خودى خود رو به جانب قبله خوابيده به رحمت آفريدگار و اصل و به گلگشت جنان پويان شد و همين فقره : « به گلگشت جنان پويان شد » تاريخ وفات گرديد .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nحاجى على اصغر وقتى رسيد كه كار از كار گذشته بود ، بيرون رفته خواص خدم را اخبار نموده مصلحت چنان ديدند كه خفية به تغسيل و تكفين اقدام نموده در زيرزمين همان اطاق به نحو امانت جسد پاكش را بسپارند تا پادشاه مرحوم آمده به هر جا كه مصلحت دانند مدفون سازند و بعد از تغسيل و تكفين و نماز خبر اين واقعهء جان‌فرسا را به دارالخلافه و هرات فرستادند ،  إِنَّا لِلَّهِ وَ إِنَّا إِلَيْهِ راجِعُونَ . \r\n\r\nذكر آثارى كه از نايب السلطنهء مرحوم يادگار مانده و بعضى از نظم و قواعد مملكت‌دارى ايشان كه سرمشق سلاطين جهان تواند بود\r\n چون‌كه گل رفت و گلستان شد خراب * بوى گل را از كه جوييم از گلاب \r\nچه يادگار و چه آثارى كه از بودن آن بر سلاطين جهان فخر توان بالاتر از وجود مسعود سلطان جهان و خاقان زمان مالك ملك ايران ناصر الدوله و الدين السلطان بن السلطان و الخاقان بن الخاقان ناصر الدين شاه قاجار مد ظله الى يوم التناد تواند بود كه از سايهء دولتش راحت در راحت و از ثمرهء نهال سعادتش آسايش در آسايش و نعمت در نعمت است ،\r\n برومند باد آن همايون درخت * كه در سايهء آن توان برد رخت\r\nگه از سايه آسايش جان دهد * گه از سايه آرايش خوان دهد \r\nاميد كه خلاق جهان وجود مبارك پادشاه زمان را براى سرپرستى عاجزان و ضعيفان و شكستن گردنكشان مستدام و برقرار دارد و از اولاد امجادش تا ظهور قائم آل‌محمد در مملكت ايران سلطان و فرمانروا سازد به محمد و آله و همچنين مانند پادشاه مرحوم يادگارى از ايشان ماند كه اكثر بزرگان جهان و گردنكشان زمان در ايام سلطنتش گردن به ربقهء اطاعت درآورده و در حقيقت مملكت ايران را كه قريب به آن شده بود كه مثل ايام سلف ملوك طوايف گردد كلمة واحدة فرموده در چهارده سال ايام سلطنت جميع رعايا و براياى ايران در مهد امن و امان خوابيدند رحمة اللّه عليه و على اسلافه .\r\nدر حين وفات سواى پادشاه مرحوم بيست و پنج نفر اولاد ذكور و بيست و يك نفر اولاد اناث از ايشان باقى ماند و سواى چهار پنج نفر همگى در سن رشد و تميز بودند و\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nاسامى اولاد ذكور به اين تفصيل است :\r\nاميرزاده بهرام ميرزا ، جهانگير ميرزا ، بهمن ميرزا ، فريدون ميرزا ، اسكندر ميرزا ، خسرو ميرزا ، قهرمان ميرزا ، اردشير ميرزا ، احمد ميرزا ، سلطان مراد ميرزا ، فيروز ميرزا ، جعفر قلى ميرزا ، منوچهر ميرزا ، لطف الله ميرزا ، حمزه ميرزا ، مصطفى قلى ميرزا ، عبد اللّه ميرزا ، خانلر ميرزا ، مهديقلى ميرزا ، ايلدرم ميرزا ، محمد رحيم ميرزا ، محمد كريم ميرزا ، بهادر ميرزا ، جعفر خان ، فرهاد ميرزا .\r\nاز ابنيه‌اى كه عمارت فرمودند قلعهء متينهء عباس آباد است كه در كنار آب ارس در خاك نخجوان ساختند ، قلعه‌اى است كه اگر نظيرى براى او باشد در ممالك فرنگستان به ندرت مثل او يافت شود و چنان تعمير شده كه بر رودخانهء ارس جسر بسته دروازه در لب جسر واقع شده گويا رودخانهء ارس خندقى است و جسر تخته پلى است كه بر او بسته‌اند ، قريب به يك كرور خرج قلعه و تداركات آن براى حفظ بيضهء اسلام و تحصيل امن و امان براى رعيت ايران نموده‌اند . بناى ثانى بناى قلعهء اردبيل است اگرچه چهار ديوار اندرونى او را قديما ساخته بودند و ليكن قلعه‌اى نبود كه مذكور السنه تواند شد ، سركار نايب السلطنه قلعهء قديمه را تا نصف خراب كرده و قلعه‌اى ديگر بر گرد او كشيده و خندق و خاكريز به طرز فرنگ ساخته چون كوچك‌تر از قلعهء عباس آباد است به قدر دويست هزار تومان مخارج شده و ليكن در متانت و استحكام از قلعهء عباس آباد محكم‌تر و متين‌تر است .\r\nثالثا كشيدن قلعهء ثانى به دور قلعهء دارالسلطنهء تبريز و كندن خندق و ريختن خاكريز است كه تا بيست سال زحمت آن كار را كشيدند و مبالغ‌هاى كلى خرج كردند تا آن بنا به انجام رسيد و ساكنين دارالسلطنهء تبريز را پناهى از حوادث ايام در بعضى زمان آمد ، رابعا قلعهء متينهء خوى است كه قلعهء اندرونى او را محمد حسن خان قاجار جد خاقان مغفور به طور قلعه‌هاى ايرانى كشيده بود و سركار نايب السلطنه بر دور او ديوارى و خندقى و خاكريزى ديگر كشيده و چنان مقبول و مطبوع ساخته شده كه قلعه و شهر خوى را عروس شهرهاى آذربايجان بلكه ولايت ايران خوانند و زياده از سيصد هزار تومان مخارج آن قلعه شده است و ماهوت خانه به طرز فرنگ در ميان شهر خوى ساخته‌اند و\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nدر سنوات سابقه اهتمام تمام فرموده قباوار و جبه‌وار كه همه كس تواند پوشيد از كارخانه بيرون مىآمد ، در ايام جنگ روس و بعد از تشريف بردن به خراسان استادان آن عمل متفرق شده ماهوتى سواى ماهوت بروتمه حال در كارخانه يافت نمىشود .\r\nديگر احداث قلعهء كور دشت است در كنار ارس در ولايت قراجه داغ كه براى مصلحت سرحديه ساخته‌اند ، ديگر كاروانسرايى است كه فيما بين ولايت اردبيل و محال سراب در گردنهء موسوم به صاين ساخته‌اند ، بسيار به كار مترددين در وقت زمستان مىآيد و عمارات بسيار در دارالسلطنهء تبريز ساخته‌اند كه حال اكثر آنها دارالاماره است و دو باغ در دارالسلطنهء تبريز طرح انداخته‌اند يكى موسوم به باغ شمال ديگرى موسوم به باغ صفا خالى از امتياز نيستند و دو قنات در دارالسلطنهء تبريز احداث فرموده جارى ساخته‌اند و عمل چاپ را نيز كه حال در ايران متداول است خرج‌هاى كلى فرموده در دارالسلطنهء تبريز منطبع ساختند و به دارالخلافهء تهران و اصفهان نيز سرايت نموده در ايران متداول گرديد .\r\nديگر در آداب مملكت‌دارى قانونى در نظم لشكر و حفظ كشور قرار نهاده‌اند كه به جهت حفظ آن قانون و حكمت آن كار يك مشت مملكت آذربايجان چندين سال با پادشاه روس مقابله كرده گاهى فتح و گاهى شكست از چنان دولتى يافتند و گاهى با قيصر روم منازعه نموده همه وقت بر او غالب آمدند .\r\nسركار نايب السلطنه در اوايل دولت خاقان مغفور كه آذربايجان آمدند حال رعيت آذربايجان را چنان ديدند كه هر شهرى و هر محالى و هر قريه‌اى مالكى و ضابطى و حاكمى به خودسر براى خود پيدا كرده‌اند و واضح است كه همهء مملكت تا در حكم يك تن نشود چگونه استقامت پيدا خواهد نمود ، به اين جهت كه ولايت را مريض ديدند به فكر معالجهء آن افتادند و جميع رعيت آذربايجان را از بزرگ و كوچك به وجود مبارك خود اميدوار فرموده و شناساى وجود مبارك خود ساختند و هركه به خودسرى سرى برآورده بود سرش را كنده رخنه‌هاى ديوار مملكت را به آن مسدود فرمودند و چنان شد كه در جميع آذربايجان احدى صاحبى براى خود سواى سركار نايب السلطنه نمىدانست .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nجمع ماليات هر ولايت را به اندازهء مداخل آن مملكت جزءبه‌جزء و اسم‌به‌اسم نوشته به دفترخانهء مباركه آوردند و عمال و مباشرين را چه زهرهء آن بود كه دينارى از وجه مقرره از رعيت زايد توانند گرفت يا چنين اعمال را سهل توانند شمرد ، روزنامه‌نويسان بىغرض در ولايات نشسته بودند احوال و اعمال ظالمين و مظلومين را كه بدون كم و زياد به امناى دولت مىنوشتند و خاطر امناى دولت را قرين آگاهى مىساختند و اگر العياذ باللّه ظلمى واقع مىشد ظالم را به اندازهء ظلم به جزا و سزا مىرسانيدند مثلا جزو عمل هر مملكتى را به نحوى كه عرض مىشود نوشته به دست حكام و ضباط داده و جميع امنا و وكلاى رعيت را در دارالسلطنهء تبريز با عمال و ضباط مواجهه و روبه‌رو نموده كيفيت فرمايش و چگونگى حكم را به دهنده و گيرنده حالى نموده و قوى و ضعيف را در حقوق مال ديوانى مساوى فرموده بودند ، اهمال از دهندگان باعث تقصير و زيادتى از گيرندگان موجب هزارگونه سياست مىآمد .\r\nنتيجهء اين نظم و نظام در رعيت‌دارى آن شد كه بعد از وقوع وفات نايب السلطنه و وفات خاقان مغفور خلد آشتيان با وجود اين‌كه پادشاه مرحوم زياده از چهار ماه نبود كه به آذربايجان تشريف آورده بودند رعيت آذربايجان در دادن تنخواه مقرر خوددارى نكرده و لشكريان خود را به همان نظام و قانون كه مقرر بود بدون ملاحظهء اين همه اختلافات دولتى روانهء مملكت عراق ساختند و به سعى و جانفشانى در ركاب شاه مرحوم كوشيده از جان و مال مضايقه ننمودند .\r\nديگر نظم و نظام جديد است كه در ميان توپچيان و سربازان آذربايجان قرار نهاده‌اند .\r\nاگرچه ظاهر نظام از دسته‌دسته ساختن لشكر و فوج‌فوج نمودن ايشان و حركات تعليم مشق تفنگ و مشق پا را از ولايات فرنگ آوردند و ليكن باطن نظام را كه مغز و حقيقت نظام آن است به رأى متين و عقل دورانديش خود منتظم و مقرر داشتند و افراد و آحاد نظام را به ايليت و رعيتى منسوب نفرموده وكيل و سرجوقه و سردسته و ياور و سرهنگ را تا هرچه بالا رود به اذن و اجازهء خود يا به اجازهء امير نظام تعيين مىفرمودند و عزل و نصب را در اين مناصب جزئيه به احدى واگذار نمىنمودند و احدى را از صاحب‌منصبان و سرهنگان قدرت نبود كه به تعيين سرجوقه به خودسر توانند پرداخت يا به اخراج\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nسربازى اقدام توانند نمود يا لشكريان نظام را چه حد و ياراى آن‌كه در هر مملكت و در هر ولايت كه باشند دست به دانهء انگورى يا به حبهء گندمى توانند دراز نمود سرباز وجود خود را براى حفظ رعيت و مملكت مىدانست و رعيت خود را در خدمت صاحب اختيار سابق از نوكرباب نظام و غيرنظام مىپنداشت اين بود كه با اين لشكر نظام قليل كارهاى بزرگ از پيش مىبردند ، بلى پس از آن‌كه لشكرى و كشورى چون اعضا و اجزاى يك بدن شوند و به غير سلطان روح و وزير عقل مدبرى و متصرفى در آن نماند به جز صحت و صلاح مملكت چه مورث خواهد شد .\r\nديگر ساختن توپخانه و قورخانه و تنظيم و تنسيق آن كارخانه است كه تا آن زمان پادشاهان ايران را اين نوع اوضاع مقدور نشده بود و اگر فرضا پادشاهان سلف ده عرادهء توپ به جايى مىخواستند ببرند رعيت ولايت‌هاى سر راه بايست كه گاوها و خرها و طناب‌ها و زنجيرها را برداشته بر سر راه توپخانه آمده با تنه و توش و كمر و دوش به هزار زحمت و مشقت روزى يك فرسنگ يا دو فرسنگ توپخانه را كشند حال چنان‌كه مشهود است اگر فرضا دويست عراده توپ از قريه‌اى بگذرد احدى از رعايا و برايا را خبر نخواهد بود ، خداى تعالى او را قرين رحمت خود گرداند و در روز قيامت شفاعت پيغمبر را نصيب او سازد ، اللهم اغفره و ارحمه بمحمد و اهل بيته الطاهرين .\r\n\r\nذكر رسيدن خبر وفات نايب السلطنه به اردوى هرات و مراجعت پادشاه مرحوم و چگونگى آن كيفيات تا هنگام ورود به مشهد مقدس و دفن نايب السلطنه در آستانهء مباركهء حضرت رضا صلوات اللّه عليه و على آبائه\r\nچون اردوى پادشاه مرحوم در هزارجريب متمكن شد و تسخير هرات را وجههء همت ساختند و به اطراف و جوانب چنان‌كه مذكور آمد لشكرها فرستاده و بناى بستن سنگر و سيبه گذاشتند منهيان هراتيان از مشهد مقدس خبر وفات نايب السلطنه را به هراتيان رسانيده در شهر اثر شادمانى و شادكامى ظاهر شده به اراجيف اين خبر در اردوى پادشاه مرحوم منتشر شده به فاصلهء يك روز چاپار امناى دولت از مشهد مقدس\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nبه خدمت پادشاه مرحوم رسيده اين خبر وحشت اثر را رسانيد . پادشاه مرحوم بعد از شنيدن اين واقعهء عظمى كه جاى هزارگونه تأسف و تحسر بود به قوت عقل پادشاهانه خوددارى فرموده براى حفظ لشكر در مملكت دشمن اصلا پاى ثبات از مقر قرار به لغزش بيقرارى نيالودند و به جز ميرزا ابو القاسم قائم‌مقام به احدى اين راز سربسته را نگشودند و چون از خارج اردو چنان كه مذكور شد به چهار طرف لشكر تعيين شده بود به اميرزاده احمد ميرزا كه بر سر غوريان مىرفت حكم توقف در مكان خود نوشته و اميرزاده خسرو ميرزا را از پل مالان و صمصام خان و محبعلى خان سرتيپ را از ميمنه و ميسره به اردو طلبيدند و حاجى زين العابدين شيروانى قدس سره را به هرات پيش شاهزاده كامران فرستادند و با دست ايشان قرار متاركه و مصالحه داده اسرايى را كه از لشكريان برده بودند بازپس گرفتند و به شهرت اين‌كه در دارالخلافه واقعه‌اى واقع شده و نايب السلطنه از مشهد مقدس اردو را احضار فرموده طبل رحيل كوبيده و به راه مشهد مقدس افتادند و يك منزل از هرات حركت فرموده بودند كه سعادت قلى ميرزا پسر شاهزاده كامران با بعضى از امراى افغان از طرف شاهزاده به خدمت پادشاه مرحوم آمده عريضه و پيشكش آورده گذرانيد و كاغذ متاركه و و داد طرفين به هم داده مرخص هرات شدند و از آن‌جا اردو كوچ كرده پادشاه مرحوم نظر به طينت پاك خود و صدق خدمتگزارى اميرزادگان ركاب خواستند كه اميرزاده خسرو ميرزا را با عريضه به دارالخلافه به خدمت خاقان مغفور فرستند كه در امور آذربايجان و تفويض منصب وليعهدى به پادشاه مرحوم گفتگو نمايد .\r\nميرزا ابو القاسم قائم‌مقام به خيالى كه بعد از اين به تفصيل ذكر خواهد شد بناى بدگويى را در خدمت پادشاه مرحوم از او گذاشته فرستادن اميرزاده خسرو ميرزا را موقوف ساخت و اميرزاده خسرو ميرزا سمعا و طاعة گفته از همين جا ميرزا ابو القاسم قائم‌مقام بناى خرابى اين دعاگوى دولت و بعضى سلسله‌هاى ديگر را گذاشت چنان‌كه به خط مبارك پادشاه مرحوم در سنهء هزار و دويست و شصت و سه به اميرزاده خسرو ميرزا مرقوم فرموده بودند به اين عبارت كه خدا لعنت كند جناب قائم‌مقام را كه او باعث شد معلوم و مستفاد مىشد كه دامن پاك پادشاه مرحوم كه وجودشان خير محض و\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمحض خير بود از اين جوره اعمال كه شرعا منهى عنه و باعث قطع صلهء ارحام است پاك و مبرا بوده و نيز از مرحمت‌هاى پادشاه مرحوم كه بعد از دفع و رفع ميرزا ابو القاسم قائم‌مقام به وضوح پيوست و سال‌ها از مراحم پادشاهى راحت‌ها ديده و انشاء اللّه خواهم ديد معلوم شد كه به هيچ وجه پادشاه را در اين مواد دخلى نبوده چنان‌كه در مقام خود به دفعات گفته خواهد شد .\r\nالقصه پادشاه مرحوم با لباس عزادارى وارد مشهد مقدس شده و جميع نظام تفنگ‌ها را سياه كرده و بر سر توپ‌ها چادرهاى سياه كشيده و طبالان طبل‌ها را وارونه زده در غايت حزن و ملال وارد مشهد مقدس در هفدهم رجب المرجب سنهء هزار و دويست و چهل و نه شدند و پس از لوازم تعزيت‌دارى در آستانهء مباركهء امام ثامن ضامن مكانى كه بهتر از جنت عدن بود تعيين نموده نعش مطهر نايب السلطنه را اميرزادگان به دوش نقل كرده به مكان قبر رسانيدند و پس از طواف بر ضريح مبارك امام الجن و الأنس در آن آستانهء مبارك به اميد شفاعت آن حضرت به خاك سپردند و پادشاه مرحوم چند روز پس از آن نيز به لوازم تعزيت كوشيدند .\r\n\r\nذكر احوالات دارالخلافهء تهران بعد از رسيدن خبر وفات نايب السلطنهء مرحوم و به گفتگو درآمدن شاهزادگان\r\nچون خبر اين واقعهء جان‌سوز مسموع خاقان مغفور گرديد خزن و ملال بر خاطر شريفشان استيلا يافته حكم به بستن تكايا و اشتغال مردم دارالخلافه به لوازم عزادارى فرمودند و دروب اسواق و دكاكين را بسته در هر گوشه مجلس غمى برپا شده خاقان خلدآشيان سه روز و سه شب خوددارى نتوانستند فرمودن و به ريختن عبرات غم بر رخسارهء مبارك و به سوز و گداز اشتغال داشتند و الحق جاى آن داشت كه نخل اميد چهل سالهء پادشاهى از صرصر حوادث زمان به ناگهان از پاى درآيد .\r\nخاقان مغفور پس از يأس و نوميدى و قطع بر عدم فايده در حزن و ملال دلدارى خود را به شكر وجود پادشاه مرحوم كه يادگار از او چنان فرزندى را كه از دست رفته تواند بود فرمودند و ديدهء رمد رسيده را به كحل الجواهر ديدار پادشاه مرحوم اميد\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nعلاج‌بخشى دادند و عزم ملوكانه فرمودند كه در استقبال و استيلاى ايشان توجه فرمايند و فرامين مطاعه به اميرزادگان و امراء و خوانين آذربايجان ارسال فرموده تسلى از اين حزن و غم را به سلامتى وجود مبارك خود و به وجود مسعود پادشاه مرحوم دادند و در فرامين قيد فرمودند كه جميع اختياراتى را كه در دولت خود به نايب السلطنه داده بوديم به فرزند دلبند او محمد ميرزا مرحمت فرموديم و به خراسان نيز همين نوع فرامين التفات آئين ارسال شد و مقرر داشتند كه در اوايل بهار پادشاه مرحوم به دارالخلافه آمده خاقان مغفور از ديدن ديدار شريف ايشان آسايش‌پذير شده غم‌هاى رسيده را به ملاقات ايشان از خاطر محو فرمايند و از طرف ديگر شاهزاده حسنعلى ميرزا فرمانفرماى فارس كه خود را اكبر اولاد خاقان مغفور مىدانست به تمناى منصب وليعهدى افتاده به دستيارى امناى دولت خاقانى مشغول گفتگو شده شفاعت حسنعلى ميرزا را كه تا آن زمان محبوس نظر بود نمود .\r\nخاقان مغفور حسنعلى ميرزا را به او بخشيده روانهء شيرازش ساختند و فرمانفرما نيز او را به ايالت كرمان روانه نموده به كرمان رفته استقلال يافت و ايلخانى را كه سال سابق به هواخواهى نايب السلطنه به كرمان رفته بود گرفته از حليهء بصر عارى ساخت و از طرف ديگر سركار ظل السلطان به اين ادعا كه برادر اعيانى نايب السلطنه مىباشم و وليعهدى دولت عليه به سبب اين‌كه نايب السلطنه را اولادى كامل السن نمىباشد و هرچه هستند به جاى اولاد منند و سرپرستى ايشان بر من لازم است به گفتگو درآمده خود را مستحق اين منصب پنداشت و به خيال اين افتاد كه به اسم سرپرستى اولاد نايب السلطنه روانهء آذربايجان شده آذربايجان را كه مايهء اقتدار و شوكت نايب السلطنهء مرحوم بود متصرف شده امر پادشاه مرحوم را مختل نمايد و مقدمهء ميرزا على اكبر نام معتمد خود را با تسلى نامه‌ها به آذربايجان پيش اولاد نايب السلطنه فرستاد .\r\nبعد از وصول‌نامه و پيغام و اطلاع بر مكنون خاطر ايشان از اين دعاگوى دولت شاهى اذن آمدن به خوى و اروميه نيافته و از اميرزادگان تبريز و محمد خان امير نظام جواب گلوگير گرفته بىنيل مرام روانهء دارالخلافهء تهران شد و خاقان مغفور اين نوع تمنيات را كه از پسران خود به واسطه يا بىواسطه مىشنيدند سخنان حكمت‌آميز در جواب ايشان\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nفرموده به دفع‌الوقت امر را مىگذرانيدند و شاهزادگان عراق بعضى با ظل السلطان و بعضى با فرمانفرما راه و داد و اتحاد گشوده و محمد حسين ميرزاى حشمت الدوله حاكم كرمانشاهان به دارالخلافه رفته ظل السلطان به سبب شنيدن جواب خلاف مقصود كه از اولاد نايب السلطنه به او رسيده بود براى انقطاع فيما بين خود و اولاد نايب السلطنه صبيهء خود را كه در همين سفر آخر نايب السلطنه براى اميرزاده خسرو ميرزا نامزد نموده بود به حشمت الدوله و در همين بين عزا به اين عروسى اقدام نموده خيال فرمودند كه از اين راه پشت دولت خود را قوى ساختند .\r\nمحمد حسين ميرزا بعد از مراجعت به كرمانشاهان به جهت اظهار يگانگى و اتحاد به ظل السلطان سليمان خان گورانى را كه از مخلصين نايب السلطنه بود گيرانيده چشم جهان‌بين او را به نشتر قهر كند و اين حركت شوم را مايهء قوام دولت خود دانست و چون سال گذشته چنان‌كه مذكور شد بديع الزمان ميرزا حاكم استرآباد كه پسر ملك‌آرا بود در محاصرهء قوچان به خدمت نايب السلطنه رسيده بود محمد تقى خان مازندرانى كه از سركردگان لشكر مازندران و در آن سفر همراه و مورد نوازش نايب السلطنه آمده بود بعد از وفات نايب السلطنه ملك‌آرا نيز او را از ديدن عاجز ساخت .\r\nخاقان مغفور اين احوالات را از اولاد خود مشاهده فرموده اعتنايى به اين جوره حكايات نمىفرمودند و در همين سال كه واقعهء وفات نايب السلطنه اتفاق افتاد سه بار كسوف و خسوف واقع شده يك بار آفتاب و دو بار ماه گرفته شد و در احكام ماه جمادى الآخره منجمان نوشته بودند كه اوضاع ملكى دال است بر وفات شخص بزرگ در خراسان و برهم‌خوردگى آذربايجان .\r\n\r\nذكر احوالات آذربايجان بعد از رسيدن خبر اين قضيهء جان‌سوز تا اوايل بهار\r\nخاقان مغفور آقا على اكبر برادر آقا حسن پيشخدمت خاصهء شريف را مأمور فرمودند كه خبر اين واقعهء ناگزير را در دارالسلطنهء تبريز به اميرزاده بهرام ميرزا و به اميرزاده فريدون ميرزا رسانيده و به خوى آمده اين دعاگوى دولت را نيز از اين خبر مستحضر\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nسازد . آقا على اكبر به تبريز رسيد چه نويسم كه چه‌سان به اهل آذربايجان گذشت و چگونه اضطرار و اضطراب در ميان اولاد نايب السلطنه و رعيت و لشكر پديد آمد هفت شبانه‌روز هيچ كس را حالت اختيار و شعور نبود ، پس از گذشتن حالاتى كه لازمهء اين جور وقايعات است قلوب را به وجود پادشاه مرحوم تسلى داده وجود مبارك ايشان را رافع اين نقصان و جبران اين شكست دانسته به تسلى يكديگر پرداخته و در اروميه نيز كه اين دعاگوى دولت بود بعد از رسيدن اين خبر جانسوز به لوازم تعزيت كوشيده در همان دو سه روز اسكندر بيك پيشخدمت خود را با عريضه مشتمل بر خدمتگزارى و جانسپارى به خراسان به خدمت پادشاه مرحوم روانه داشت و عريضهء سفيد مهر پيش محمد خان امير نظام فرستاده به سبب حكايت ظل السلطان كه مسموع شده بود خواهش نمود كه عريضه به هر مضمون كه صلاح دولت پادشاه مرحوم باشد به خاقان مغفور عرضه داشت كرده همراه آقا على اكبر پيشخدمت روانه نمايند و جواب نوشتجات ظل السلطان را نيز به طرزى كه مشعر بلكه صريح بر اكراه از تشريف آوردن ايشان به آذربايجان بود نوشته ارسال داشت و اميرزاده بهرام ميرزا و فريدون ميرزا نيز با ساير اولاد نايب السلطنه و اهالى آذربايجان عرضه داشت نوشته شكر مراحم پادشاهانه را كه نسبت به پادشاه مرحوم فرموده بودند به جا آورده همراه آقا على اكبر پيشخدمت روانه ساختند .\r\nپس از وصول خبر اين واقعه اكراد سرحد سر از گريبان خمول بيرون آورده لشكريان ميررواندز دست به غارت محالات سرحد گشودند و محال دره و طايفهء روند را چاپيده و به خانهء كريم خان روندى در سه فرسخى اروميه ريخته او را دست بسته بردند و اكراد جلالى در سرحد خوى و ماكو به قطع طريق و قتل مترددين و گرفتن اموال تجار اقدام نموده فىالجمله ولايت سرحد به هم برآمده و طوايف اكراد در آن اوقات مطيع و محكوم دولت روم نبودند و هر بىسروپايى محالى را از سرحد متصرف شده به اغتشاش ولايت همسايه در هنگام فرصت مىكوشيدند به خصوص ميررواندز كه عظيم و قوى شده بود .\r\nدر همين اوقات محمد خان امير نظام از اين دعاگوى دولت شش هزار تومان تنخواه براى تداركات خراسان خواست ، اين دعاگوى دولت در راه خدمتگزارى و جانسپارى\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nچون ولايت به هم برآمده و به آن تعجيل تنخواه مقدور نبود كه از رعيت گرفته شود مبلغ دو هزار تومان نقد قرض نموده و يازده پارچه جواهر از جواهرآلات مردانه و زنانه نزد محمد خان امير نظام فرستاد كه در خدمت مرجوعهء پادشاه مرحوم مصروف ساخته خدمات را مهمل نگذارد و در همين چند روز محمد خان امير نظام از اين دعاگوى دولت پادشاهى محاسبهء مملكت خوى و اروميه را خواسته خود از دارالسلطنهء تبريز به قصبهء خامنه از محال گنى آمده اين دعاگوى دولت نيز به خواهش ايشان به قصبهء خامنه رفته محاسبهء ولايتى خود را با دست مستوفيان عظام پرداخته مفاصا گرفته و چهار پنج هزار تومان كه باقى كشيده شده بود حوالهء برات‌داران نموده به جميع برات‌داران تا شب عيد تنخواه داده شد از آن جمله شاهزاده ملك قاسم ميرزا بود كه زياده از هزار تومان برات‌دار بودند .\r\nالقصه اين دعاگوى دولت مشغول به خدمتگزارى دولت شده روانهء ولايت خوى شد و غافل از همهء مكايد اهل زمان به خدمات مرجوعهء ديوانى مشغولى داشت و تا شب عيد نوروز به سبب كثرت برف اكراد سرحد نتوانستند كه به بىحسابى مبادرت نمايند لهذا ولايت آذربايجان با اين نوع صدمه در آن زمستان به امن و امان گذرانيد .\r\n\r\nذكر خيال قائم‌مقام و اساسى كه بر آن خيالات مىچيدند\r\nميرزا ابو القاسم قائم‌مقام بعد از شنيدن خبر وفات نايب السلطنه به خيالات دور و دراز افتاد و چون در السنه و افواه مذكور و سال‌ها بود كه اعتقاد خواص و عوام اهل ايران بر آن شده بود كه محمد نامى بعد از خاقان مغفور بر تخت سلطنت خواهد نشست و ميرزا ابو القاسم را نيز پسرى بود ميرزا محمد نام لهذا به گمان اين افتاد كه شايد اين امر بزرگ به پسر او منتقل شود و بنابراين خيال محال من باب المقدمه جميع حواس ظاهر و باطن خود را بر آن مصروف نمود كه به التباس و اشتباه پادشاه مرحوم را بر آن دارد كه آحاد سلسلهء عليهء خود را منقطع و مستأصل ساخته منحصر در وجود مبارك پادشاه مرحوم شود و پس از آن بر اين اعتقاد راسخ بود كه در آن صورت اظهار خبث طينت و نمك به حرامى خود را به سهولت و آسانى مىتواند نمود و كار به مدعاى او خواهد\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nانجاميد و پس از رسوخ اين خيال و تصميم انجام اين افكار در خدمت پادشاه مرحوم كه همهء اهالى ايران تصديق خدمتش را كرده و كمر چاكريش را بر ميان بسته بودند بناى خيانت در لباس خيرخواهى گذاشته و به بدگويى اين سلسله اقدام نمود .\r\nدر ابتداى حال قريب‌تر از همه به موضوع اين خيال اين دعاگوى دولت را پنداشته موضوع اتهام نموده اظهار دولت‌خواهى خود را در خدمت پادشاه مرحوم به احتراز و اجتناب از اين دعاگوى دولت و متعلقان اين دعاگو گذاشته از منزل تربت جام اهتمام در منصرف ساختن التفات پادشاه مرحوم به اين دعاگوى دولت و متعلقان اين دعاگو نموده هرخدمت و صداقت كه از اين دعاگو ظاهر مىشد آن را به نوع ديگر جلوه مىداد و چون ابتداى استقلال پادشاه مرحوم بود و هنوز در امر لشكريان و رعايا چندان استحضار و استقلال نداشتند و ميرزا ابو القاسم را مردى مزور و بدخيال مىدانستند ناچار به جهت استقامت دولت خود بعضى عرايض او را كه ابرام و اصرار در آن مىنمود به حكمت‌هاى دولتدارى پذيرا مىشدند تا در موقع خود دفع او را چنان‌كه مذكور خواهد شد فرموده جهانيان از مكايد او خلاصى يافتند .\r\n\r\nذكر احوال خراسان و كيفيت توهم اميرزاده خسرو ميرزا و بىاذن و اجازهء پادشاه مرحوم به دارالخلافهء تهران رفتن\r\nچون در منزل تربت‌جام مأموريت اميرزاده خسرو ميرزا به دارالخلافه به سبب بدگويى ميرزا ابو القاسم قائم‌مقام برهم خورد ميرزا ابو القاسم به اميرزاده خسرو ميرزا سبب برهم خوردن اين مأموريت را در خفيه از راه فساد به اين كيفيت بيان نمود كه علت فسخ اين عزيمت عدم اعتماد پادشاه بر خدمتگزارى و دولت‌خواهى شماست و نيز چون قبل از ورود به مشهد مقدس ميرزا ابو القاسم لشكر آذربايجان را كه در ايام نايب السلطنهء مرحوم ابواب جمع اميرزاده خسرو ميرزا بودند متفرق نموده به ولايات مختلفه روانه ساخته بود و اميرزاده خسرو ميرزا را هرگز در مخيله نگذشته بود كه با وجود ظهور دولت‌خواهى از طرف اين دعاگوى دولت ساير برادران پادشاه مرحوم در خدمتگزارى او بىاعتماد باشند به هيچ‌وجه تصديق ميرزا ابو القاسم را در اين باب نمىنمود در اين\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nمقام همان تفرقه ساختن لشكريان ابواب‌جمع او را دليل بر صدق مدعاى خود ساخته علاوه بر اين نيرنگ ديگر نيز برانگيخت و اميرزاده خسرو ميرزا را به سبب آمدن جمعى تركمان به چپاول با سه فوج نظام از مشهد مقدس به اسم جلوگيرى آنها به سنگ‌بست فرستاد و حكم متوقف شدن او را در آن زمستان در همان مكان بعد از رفتن او روانه كرد و به خودسر از طرف اميرزاده احمد ميرزا نيز استدعاى مرخصى به آذربايجان از خدمت پادشاه مرحوم نموده او را هم از مشهد مقدس روانهء آذربايجان ساخت .\r\nاميرزاده خسرو ميرزا از اين حركات كه از ميرزا ابو القاسم به دفعات سر مىزد دلتنگ شده از پادشاه مرحوم اذن مراجعت خود را به مشهد مقدس خواست و پادشاه مرحوم اذن شرفيابى داده در مشهد به خدمت مشرف شده فىالجمله جلوگيرى خيالات قائم‌مقام را مىنمود تا در همين بين‌ها اسكندر بيك فرستادهء اين دعاگوى دولت با عرضه‌داشت اين دعاگو به خدمت پادشاه مرحوم رسيد و اخبارات اطاعت و فرمانبردارى اميرزادگان و عموم لشكريان و رعاياى آذربايجان را قبل از وصول چاپار محمد خان امير نظام به دو روز رسانيده قلب پادشاه مرحوم را كه ميرزا ابو القاسم از طرف امورات آذربايجان خصوصا از طرف اين دعاگو مشوش ساخته بود قرين اطمينان نمود .\r\nپس از اين مقدمات ميرزا ابو القاسم در تخريب اين دعاگو طرحى تازه ريخته نوشته‌اى به خط رمز از طرف پادشاه مرحوم به اللّه يار خان آصف الدوله نوشته پس از شكايت بسيار از اميرزاده خسرو ميرزا نوشته بود كه مىخواهيم او را گرفته در قلعه‌اى در رود محبوس نماييم و به آدم خود على محمد نام خويى كه معتمد او بود گفته بود كه در لباس خيرخواهى اين مطلب را به اميرزاده خسرو ميرزا حالى نموده نام و نشان چاپار اين نوشته را بگويد و به چاپار نيز سفارش كرده بود كه در وقت روانه شدن پيش اميرزاده خسرو ميرزا رفته از او هم نوشته به دارالخلافه بخواهد تا اميرزاده مستحضر از رفتن اين چاپار شود و نيز سفارش به چاپار كرده بود كه اگر اميرزاده خسرو ميرزا نوشتجات را بخواهد بىمضايقه تسليم نمايد كه بخواند .\r\nبناء على تلك المقدمات نوشتجات دارالخلافه به دست اميرزاده آمده كاغذى رمزى كه به آصف الدوله نوشته شده با الف با تايى كه از همان رمز در پيش اميرزاده موجود بود\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nخوانده متيقن از كلمات ميرزا ابو القاسم بر بىالتفاتى پادشاه شده و به سبب صغر سن و كم‌تجربگى و غفلت از مكايد مردم روزگار كمال توهم بر وجود او استيلا يافته بىاذن و اجازهء پادشاه فرار بر قرار اختيار نمود و از غايت توهم در يك شبانه‌روز از مشهد مقدس خود را به نيشابور رسانيده از آنجا راه دارالخلافه را پيش گرفت .\r\nميرزا ابو القاسم قائم‌مقام كه منتظر ظهور اين نوع حكايات بود در خدمت پادشاه مرحوم زبان به صدق مقالات خود كه به دفعات عرض كرده بود گشوده اين حركت را مصدق جميع مدعيات خود نموده همان ساعت چاپار به سبزوار نزد اميرزاده قهرمان ميرزا فرستاده حكم شد كه اميرزاده را از رفتن دارالخلافه مانع شده نگذارند كه به جايى فرار كند .\r\nچون اميرزاده خسرو ميرزا به قريهء مزينان رسيده منزل كرد اميرزاده قهرمان ميرزا با چند نفر سوار در آن منزل به او رسيده آن شب در آن منزل مانده و صبح به اتفاق به طرف مشهد مقدس روانه شدند . اميرزاده خسرو ميرزا را ميرزا ابو القاسم چنان متوهم كرده بود كه به هيچ‌وجه مطمئن‌خاطر نمىشد ، باز وهم و خيال بر او غلبه كرده از ميان سواران همراه بيرون آمده راه فرار پيش گرفت ، سواران تا منزل ميامى او را تعاقب كرده و به او نرسيده عود نمودند او خود را به منزل شاهزاده اسمعيل ميرزا حاكم شاهرود و بسطام رسانيده و از آنجا روانهء دارالخلافه شد . پس از ورود به دارالخلافه خاقان مغفور اين حركت او را نپسنديده معاذير او را وقعى نگذاشته مقرر داشتند كه در خانهء ظل السلطان بوده تا ورود پادشاه مرحوم در دارالخلافه باشد و دو ملفوفه فرمان به عهدهء محمد خان امير نظام و به سرافرازى اين دعاگوى دولت مشعر بر عدم اعتنا به اين حركت خسرو ميرزا كه از روى توهم واقع شده بود صادر شده ترغيب و تحريض بسيار در خدمتگزارى و جانسپارى پادشاه مرحوم فرموده بودند .\r\n\r\nذكر احوالات آذربايجان از شب عيد نوروز الى ورود پادشاه مرحوم به قصبهء ميانج\r\nچون ايام زمستان در آذربايجان به امن و امان گذشت خاقان مغفور پرتو التفات\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nشاهانه به حال بازماندگان نايب السلطنه انداخته حاجيه مريم خانم را كه صبيهء خاقان مغفور و كوچ اللّه يار خان آصف الدوله بود براى تسلى والدهء پادشاه مرحوم و اولاد اناثيهء نايب السلطنه مأمور آذربايجان فرمودند و ميرزا محمد خان پسر آصف الدوله را با خلاع فاخره و فرامين مرحمت آيين براى اميرزادگان آذربايجان از بزرگ و كوچك نوشته ارسال داشتند و محمد خان امير نظام پس از شنيدن ورود مأمورين به خمسه و قاپلان كوه به اعزاز و احترام ايشان در لوازم استقبال كوشيده به اين دعاگوى دولت شاهى نيز اعلام نمود كه قبل از عيد در دارالسلطنهء تبريز حاضر شده و در هنگام ورود مأمورين در استقبال خلعت پادشاهى با ساير اميرزادگان همراه باشد ، اين دعاگوى دولت نيز وارد تبريز شده و در منزل محمد خان امير نظام منزل نموده به قانون بندگان و خدمتكاران به خدمت والدهء پادشاه مرحوم رسيده و از آنجا به شرف آستان‌بوسى پادشاه جهان مايهء امن و امان السلطان بن السلطان و الخاقان بن الخاقان ناصر الدين پادشاه خلد اللّه ملكه كه در صغر سن بودند مشرف شده و پس از آستان‌بوسى و مرخصى هم‌عنان اميرزاده بهرام ميرزا و اميرزاده فريدون ميرزا شده تا مكانى كه موسوم به خلعت‌پوشان است و عمارت مختصرى از بناهاى نايب السلطنهء مرحوم در آنجا مىباشد به استقبال مأمورين رفته به لوازم و آداب بندگى كوشيد و در دارالسلطنهء تبريز در منزل اميرزاده بهرام ميرزا همهء اميرزادگان جمع شده و شاهزاده ملك قاسم ميرزا نيز تشريف‌فرما شده ميرزا محمد خان فرامين و خلاع پادشاهانه را در آنجا به هريك جداجدا رسانيده و همگى زبان شكرگزارى به سلامتى وجود خاقان گشودند .\r\nمجلس به آداب مناسب به انجام رسيد و شب عيد نوروز در دارالسلطنهء تبريز مانده و پس از انجام عيد سعيد نوروزى دو روز در ديوانخانهء مباركه نايب السلطنه در حضور اميرزاده فريدون ميرزا محمد خان امير نظام دستورالعمل ماليات خوى و اروميه و سلدوز را از جمع و خرج ولايتى به استحضار مستوفيان تبريز نوشته به قانون همه ساله مهر نموده به دست اين دعاگوى دولت داده اين دعاگو را روانهء ولايت خود نمود و ميرزا محمد خان و والده‌اش حاجيه مريم خانم نيز با عرايض اخلاص و عبوديت از طرف جميع اميرزادگان و خوانين آذربايجان روانهء دارالخلافه شدند و ميرزا محمد خان به\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nشرف مصاهرت پادشاه مرحوم سرافراز شده همشيرهء اعيانى پادشاه مرحوم را برداشته به دارالخلافه برد و چون زمستان به سر آمد و كوه‌ها و راه‌ها از برف خالى شد اكراد سرحد نشين به دست‌درازى و هرزه‌گردى مشغول شدند از جمله اكراد جلالى كه قريب به هزار و پانصد خانوار و بر خلاف ساير طوايف اكراد اكثر پياده و تفنگ دارند به كاروانى كه از اسلامبول به تبريز مىآمدند دست‌درازى كرده و چند نفر از كسان تجار ايران را مقتول ساختند و اكراد محالات ديگر نيز به خودسرىهاى ديگر اقدام مىنمودند محمد خان امير نظام اين دعاگوى دولت را به دفع اكراد جلالى و تنبيه ساير اشرار سرحدنشين مأمور نمود و اين جوره حكايات را كه در سرحد واقع مىشد بعد از وفات نايب السلطنه نقص اين دولت عليه مىدانست به اين جهت حكم نظامى به عهدهء محمد على خان ماكويى سرتيپ افواج تبريز صادر نمود و به ابراهيم خليل خان سرهنگ نظام خوى نيز حكم نظام فرستاد و به اين دعاگوى دولت هم اذن جمع‌آورى سوار ولايت خود را نوشت .\r\nچون اين دعاگوى دولت شاهى را چيزى كه به خاطر نمىرسيد و به هيچ‌وجه اعتقاد نمىكرد همان بود كه با وجود بودن محمد خان امير نظام كه امين و خيرخواه دولت بود چگونه مىشود كه مفسدان خدمات دولتى خدمتگزاران را كه به اذن و استحضار امناى دولت مىنمايند در لباس خيانت به پادشاه مرحوم جلوه توانند داد لهذا غافل و ذاهل از همهء جهات به جز راه خدمتگزارى و جانسپارى راهى ديگر نمىسپرد مشغول به جمع آوردن افواج نظام و سوارهء آن سرحد شده به قدر چهار هزار نفر نظام و سواره در قريهء ماركان حاضر آمدند و در جميع راه‌هاى تردد اكراد سوار گذاشت كه مطلع از حقيقت حال نشوند و چون طايفهء جلالى در قشلاق و ييلاق امكنهء بسيار صعب به دست آورده‌اند چنان‌كه سوار را محال است كه به ميان چادرهاى آنها درآيد و نظام پياده نيز در آن سنگلاخ عظيم كه به عبارت آن سرحد كره مىگويند مشكل است به آسانى تردد كند و در ميانهء ييلاق و قشلاق ايشان سه منزل راه فاصله است اگر كسى بخواهد به آن طايفه به آسانى تسلط پيدا كند بايد در حينى كه حركت از قشلاق به ييلاق مىنمايند و چند روز در آن ما بين توقف دارند در آن منازل با ايشان برخورده به تنبيه ايشان اقدام نمايد اين\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nدعاگوى دولت پادشاهى به عزم اين‌كه ايشان را در آن منازل ملاقات خواهد كرد روانه شده بود . در قريهء ماركان خبر رسيد كه طايفهء جلالى از قشلاق حركت كرده عازم ييلاقند لهذا به تعجيل سرباز و سوار را برداشته و على خان ماكويى را نيز خبر نموده كه با جمعيت خود به اين جمعيت ملحق شود . اين دعاگوى دولت وقتى كه به نيم فرسنگى ماكو رسيد خانبابا خان پسر محمد خان سرتيپ ايروانى را ديد كه از ماكو دخترى را براى پسر احمد خان ايروانى مىبرد ، او را نيز خواهش نمود كه در اين چند روز در ميان اين جمعيت باشد و محمد خان امير نظام نيز از دولت روس خواهش نموده بود كه طايفهء جلالى را كه دولت عليهء ايران در مقام تنبيه ايشان است به خاك خود راه ندهند ، سرحدداران آن دولت نيز به سرحد نشينان خود حكم نموده بودند كه مانع از ورود طايفهء جلالى به خاك دولت روس باشند القصه اين دعاگوى دولت به قدر دو فرسنگ از قصبهء ماكو گذشته و تا نصف شب به سبب باريدن باران در قريه معطل شده و پس از نصف شب لشكريان را برداشته همه جا در دامنهء كوه آقرى حركت كرده وقت طلوع صبح به طوايف جلالى رسيد ، طوايف مزبور بىخبر از حوادث روزگار و گردش ليل و نهار نشسته بودند كه ناگاه لشكر ايران را چون درياى بلا محيط خود ديده به غير از آن‌كه دست عيال را گرفته فرار نمايند چاره‌اى نديدند و يك دو اوبه كه دست به انداختن تفنگ گشودند خانبابا خان با جمعيت ماكو و جواد خان پسر آقرلو خان گنجه‌اى با سواران ابواب‌جمعى خود ايشان را به ضرب گلوله‌هاى تفنگ مؤدب و مقيد ساختند .\r\nاين دعاگوى دولت قاهره در جايى مناسب با پانصد نفر سرباز و پانصد نفر سوار ايستاده ساير لشكريان دسته‌دسته و جوق‌جوق مشغول غارت و تاراج آمدند و بر لشكريان اعلام شد كه از قتل رجال و اسرا و نسوان خوددارى نمايند ، قريب به هشتاد هزار گوسفند و پنج هزار گاو و گوساله و ششصد هفتصد اسب اخته و ماديان به دست لشكريان افتاد و هرچه اثاث البيت كه داشتند به تاراج رفت و سه شبانه‌روز اين دعاگوى دولت در آنجا اقامت نمود .\r\nچون از آنجا تا شهر بايزيد زياده از دو فرسنگ راه نبود و چند سال بود كه بر خلاف شروط مصالحهء دولتين ايران و روم سرحدداران دولت روم بعضى از طوايف و عشاير\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nايران را در ولايت خود جاى داده بودند و از ارسال مكاتيب به پاشايان سرحد و سرعسكر ارزنة الروم فايده‌اى مترتب نمىشد از جمله اين دعاگوى دولت مكرر به پاشاى مزبور نوشتجات در اين باب نوشته و كسان فرستاده بود و پاشاى ولايت مزبور به عذرهاى دور از كار تأخير و اهمال در رد طوايف فرارى مىنمود لهذا در اين وقت كه از طوايف فرارى در آن ولايت بودند و جمعيت مستعد نيز در سرحد حاضر بود اين دعاگوى دولت غنايم طايفهء جلالى را به معتمدان سپرده از راه محال ماكو و قراقيون به ولايت خوى روانه كرد و خانبابا خان پسر محمد خان ايروانى را نيز مرخص ايروان نمود و خود اين دعاگوى دولت پادشاهى با هزار نفر سرباز نظام و هزار نفر سرباز به عزم كوچانيدن طايفهء محمد يونس حيدرانلو روانه شد و چون راه منحصر بود به اين‌كه از زير شهر بايزيد گذشته شود قريب به نصف شب كه به ميان محلهء زنگ‌زور كه از محلات شهر بايزيد است رسيديم چنان باران عظيم لشكريان را گرفت كه اصلا حركت مقدور نشد لابد و ناچار از پياده و سوار به نظامى كه مىرفتند ايستادند . از همهمهء لشكريان پاشا در ميان قلعهء بايزيد خبردار شده به افروختن كاسه‌هاى مهتاب و مشاعل در بروج و بدنهء قلعه‌اى كه در بالاى شهر بايزيد است اقدام نموده و دور قلعه را چون روز روشن ساخت و دو نفر از كسان اين دعاگوى دولت را كه به جهتى از جهات پيش پاشا فرستاده شده بودند گرفته محبوس نمود .\r\nدر اين بين باران فىالجمله انقطاع پذيرفت و اين دعاگوى دولت از كنار شهر گذشته بر سر طايفهء محمد يونس رانده محمد يونس با چهل پنجاه سوار در همين شب به بايزيد پيش پاشا مىآمده است و خوف از قرب وصول لشكر ايران داشته است ، در بين راه به قراولان لشكر ايران برخورده فرار بر قرار اختيار نموده لشكريان او را تعاقب كرده او خود را به اوبهء خود رسانيده و همان‌قدر فرصت نمود كه دو نفر از عيال خود را سوار كرده و گريخت و سوار و سرباز وقت طلوع آفتاب به ميان اوبه‌ها رسيد . اين دعاگوى دولت پادشاهى نصف سرباز و سوار را در پيش خود نگهداشته و نصف ديگر دست به غارت و تاراج برآوردند و در اين بين به قدر چهارصد نفر سوار و پياده از طرف بايزيد نمايان شد كه به كمك محمد يونس مىآمدند و اين مكان مكانى است كه در پاى گردنهء\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nقازلى گول مىباشد . اين دعاگوى دولت شاهى سرباز و سوار را كه حاضر بود برداشته به مقابلهء سواره و پياده كه مىآمدند شتافت و اعلام نمود كه ساير لشكريان اموال غنيمت را برداشته از گردنهء قازلى گول بالا رفته وارد محال اواجق شده در قريهء قراكليسا منزل نمايند .\r\nاين دعاگوى دولت چندان در مقابلهء سواره و پياده كه آمده بودند ايستاد تا جميع لشكريان از گردنه عبور نمودند ، پس از آن اين دعاگوى دولت نيز با سرباز و سوار به قريهء قراكليسا رفته از آنجا وارد خوى شده اموال غنايم را جمع نموده در ميان لشكر نظام و سواران مواجب‌خوار دولتى تقسيم نموده بعد از وضع انعام و احسان نه هزار تومان از بابت مواجب فوج دوم تبريز و هفت هزار تومان از بابت مواجب نظام خوى قبض دولتى گرفته با اخبار واقعه به دارالسلطنهء تبريز و محمد خان امير نظام فرستاد و خود دعاگوى دولت به جهت حفظ سرحد اروميه از تقلب و تسلط ميرروان دز به اروميه رفته به احضار افواج نظام كرد اعلام نامه‌اى به محالات فرستاده مشغول سرحددارى آن سامان شد .\r\nطايفهء جلالى كه از اموال و اغنام عارى و خالى آمدند به ولايت قارص رفته در اين بين كاروان عظيمى را از مال تجار ايران كه از اسلامبول مىآمدند در ولايت ديادين جلوگيرى كرده بر سر آن كاروان ريختند و زياده از سيصد هزار تومان مال تجار را به غارت بردند .\r\nبعد از رسيدن اين خبر به دارالسلطنهء تبريز محمد خان امير نظام به سر عسكر ارزنة الروم نوشتجات اكيده نوشته مطالبهء اموال تجار را نمود و به اين دعاگوى دولت نيز اعلام نمود كه تدارك لشكريان آن سرحد را ديده به قازلى گول رفته به اجتماع لشكريان بپردازد و به مطالبهء اموال تجار از سرعسكر ارزنة الروم اقدام نمايد . اين دعاگوى دولت در فكر انجام اين خدمت بود كه خبر رسيدن اميرزاده خسرو ميرزا چنان‌كه مذكور شد به دارالخلافه رسيد . اين دعاگوى دولت ابراهيم خليل خان را با پيشكش لايق و عريضجات به مشهد مقدس روانه نمود و نوشتجات به اميرزاده خسرو ميرزا نوشت كه از دارالخلافه به مشهد رفته به عذر مافات قيام نمايد .\r\nابراهيم خليل خان به دارالخلافه رسيده بود كه پادشاه مرحوم نيز وارد دارالخلافه شده بودند و محمد خان امير نظام نيز به جهت استقبال پادشاه مرحوم با اميرزاده\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nفريدون ميرزا به اوجان رفته افواج ولايت آذربايجان را به استقبال طلبيدند و محمد خان امير نظام اعلام آمدن پادشاه مرحوم را به اين دعاگوى دولت نموده اين دعاگو نيز امورات سرحديه را كه پيش آمده بود به همان نحو گذشته از راه مراغه و ساوجبلاغ عازم استقبال موكب همايون و در قصبهء ميانج به شرف پاىبوس پادشاه مرحوم مشرف گرديد .\r\n\r\nذكر حركت پادشاه مرحوم از مشهد مقدس و رسيدن به خدمت خاقان مغفور و سرافراز شدن به منصب وليعهدى دولت عليه ايران و بعضى از حكايات مناسب آن زمان\r\nچون پادشاه مرحوم از لوازم عزادارى فراغت يافتند و توهم اميرزاده خسرو ميرزا به اسبابى كه مذكور شد منجر به فرار گرديد خاقان مغفور محمد باقر خان برادر آصف الدوله بيگلر بيگى دارالخلافه را به اخلاع فاخره به خراسان روانه فرموده مقرر داشتند كه بعد از انضباط امر خراسان عازم دارالخلافه شوند .\r\nپادشاه مرحوم بعد از لوازم جشن نوروزى و پوشيدن خلعت پادشاهى به انتظام امر خراسان اشتغال فرموده اولا يار محمد خان وزير هرات را كه مقيد و محبوس بود به مرحمت و التفات خود اميدوار فرموده از حبس مرخصى دادند و با دست او اطمينان از طرف هرات پيدا كرده او را با خلعت و رقم التفات روانهء هرات داشتند .\r\nثانيا لشكريان آذربايجان را كه در خراسان بودند به خصوص نظام خوى و افشار را كه به سبب فرار اميرزاده خسرو ميرزا فىالجمله مضطرب و پريشان بودند به مرحمت‌هاى پادشاهى اميدوار ساخته و عرايضى كه از اين دعاگوى دولت بر انكار عمل اميرزاده خسرو ميرزا و تبرى از آن كار عريضه شده بود به رؤساى ايشان نموده از همه جهت ايشان را دل‌گرم خدمت ساختند و منصب واليگرى خراسان را به اميرزاده قهرمان ميرزا عنايت فرموده محمد رضا خان فراهانى را كه مردى كاردان بود به كارگزارى آن سركار معين نمودند و به نفس همايون بعد از مرخصى از آستانهء امام ثامن ضامن عليه الصلاة و السلام با نظام بهادران روس و دوازده عراده توپ در ماه جوزا از مشهد مقدس بيرون آمده به عزم شرفيابى حضور خاقان مغفور كوچ‌بركوچ روانهء دارالخلافه شدند و همه جا\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nدر بين راه ميرزا ابو القاسم قائم‌مقام در تغيير مزاج مبارك پادشاه مرحوم نسبت به اين دعاگو مىكوشيد و هرچه از خدمات مسطورهء فوق كه در آذربايجان از اين دعاگوى دولت صادر شده بود به لباس‌هاى بد در نظر پادشاه مرحوم جلوه مىداد و سه نفر از كسان مجهول الحال خود را مثل محمد خويى برادر احمد و امثال او را اغوا كرده بود كه از آذربايجان به مضامين محتوى بر افترا و بهتان نسبت به اين دعاگوى دولت نوشتجات به او نويسند كه در ايام فرصت مقوى و مصدق مقال خود در خدمت پادشاه مرحوم نمايد ، القصه براى اين دعاگوى دولت‌ساز بدنفسى را چنان مىنواخت كه به جز افنا و اعدام وجود اين بيچاره اقدام به هيچ امرى را در دولت‌دارى مصلحت نمىديد .\r\nبعد از قرب به دارالخلافه خاقان مغفور جميع اعيان درب خانهء همايون را با توپخانه به استقبال فرستاده با اعزاز و احترام تمام وارد دارالخلافه شدند و در باغ موسوم به لاله‌زار منزل مرحمت شد ، سركار ظل السلطان با بعضى از شاهزادگان و بعضى از قاجاريه و امين الدوله متفق شدند كه خاقان مغفور را از تفويض منصب جليل وليعهدى به پادشاه مرحوم مانع آيند . خاقان مغفور كه اعقل سلاطين اسلام و اكمل عقلاى زمان خود بودند هيچگونه مصلحت دولت را در ترجيح اولاد خود بر پادشاه مرحوم نمىديدند و چنان‌كه امير كبير امير تيمور گوركان بعد از وفات پسر خود جهانگير كه وليعهد دولت او بود با كثرت اولاد صلبى منصب وليعهدى را به پير محمد پسر جهانگير داده و نيز شاه عباس ماضى كه اعقل و اكمل پادشاهان صفويه بود بعد از محمد باقر ميرزا كه وليعهد بود منصب وليعهدى را به پسر او شاه صفى كه موسوم به سام ميرزا بود مفوض نمود .\r\nخاقان مغفور نيز طريق اين دو پادشاه عظيم الشأن را سلوك فرموده پادشاه مرحوم را از ميان همهء اولاد صلبى خود كه قريب پنجاه نفر بودند به رجحان و ترجيح اختصاص داده به رتبهء عليهء وليعهدى ايران سربلند و سرافراز فرمودند و قباى كيانى و خنجر و شمشير و كمر مرصع و بازوبند مكلل به الماس به رسم خلعت التفات و مرحمت شد و در سلام عام كه محضر جميع شاهزادگان و رؤساى ايران بود با خلعت و فرمان پادشاه مرحوم را احضار فرمودند و به نوازشاتى كه فوق آن متصور عقول نيست مفتخر ساختند و جميع اعيان و امراى در خانه را با علما و فضلا و مجتهدين و سادات و اهالى اسواق و محلات\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nدارالخلافه حكم فرمودند كه دسته‌دسته و جوق‌جوق به خدمت پادشاه مرحوم رفته زبان به مبارك‌باد منصب عظمى گشايند و به ايلچيان دول خارجه نيز اعلام اين معنى شده به مبارك‌باد شتافتند و سه روز در دارالخلافهء تهران وضيع و شريف دارالخلافه به عيش و سرور پرداختند .\r\nروزى بر زبان الهام بيان خاقان مغفور در حين مخاطبه يا ميرزا ابو القاسم قائم‌مقام گذشته فرموده بودند كه ميرزا ابو القاسم در تقدير خداوندى نگذشته است كه تو و اولاد تو در ايران پادشاه شويد بايد به همين خدمتگزارى دولت قانع و شاكر شده پا از اندازهء خود بيرون نگذارى .\r\nالقصه خاقان مغفور پادشاه مرحوم را شبى در خلوت خاص طلب فرموده و قريب به هشت ساعت با ايشان مكنونات خاطر شريف را در ميان گذاشته آنچه را در امور و رموز دولتدارى بايد و شايد فرمايش فرموده بودند پس از مرحمت‌هاى گوناگون اميرزاده خسرو ميرزا را احضار حضور مبارك فرموده به نصايح پادشاهانه مفتخرش ساختند و نشانى كه منقش به صورت خاقان مغفور بود به دست اميرزاده خسرو ميرزا دادند كه آن صورت همايون را وسيلهء عفو جرايم خود ساخته به خدمت پادشاه مرحوم رساند و آقا بهرام خواجه را كه از مقربان خاقان مغفور بود مقرر داشتند كه به اتفاق خسرو ميرزا خدمت پادشاه مرحوم رفته از طرف خاقان طلب عفو زلّاف او را نمايد . اميرزاده خسرو ميرزا با اين وسايل خدمت پادشاه مرحوم مشرف شده در مقام اعتذار توهمات خود برآمده مورد التفات و نوازش پادشاه مرحوم گرديد . خاقان مغفور زياده از يك هفته پادشاه مرحوم را در دارالخلافه توقيف نفرموده مرخص آذربايجان ساختند .\r\nپادشاه مرحوم ميرزا ابو القاسم قائم‌مقام را به جهت اتمام و انجام بعضى امورات در دارالخلافه گذاشته خود با اميرزاده خسرو ميرزا و ساير ملتزمين ركاب از دارالخلافه بيرون آمده عازم آذربايجان شدند و در قزوين ركن الدوله على نقى ميرزا به لوازم خدمتگزارى كوشيده در ولايت خمسه شعاع السلطنه فتح اللّه ميرزا از اخلاص خدمتگزارى خود را در بوتهء امتحان گذاشته صاف و خالص بيرون آمده مورد التفات پادشاه مرحوم شد و از آنجا پادشاه مرحوم كوچ فرموده از رودخانهء قزل اوزن گذشته\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nنزديك قصبهء ميانج مضرب خيام پادشاهى گرديد .\r\n\r\nذكر ورود اردوى پادشاه مرحوم به قصبهء ميانج تا ورود به دارالسلطنهء تبريز و گرفتارى اين دعاگو و بعضى از اميرزادگان\r\nچون اردوى پادشاه مرحوم به قصبهء ميانج رسيد اهالى آذربايجان به اخلاص و ارادات تمام روى به اردوى همايون آوردند و به شرف آستان‌بوسى مشرف مىشدند و به شكرانهء وجود پادشاه مرحوم غم‌هاى گذشته را از خاطر مىزدودند و اين دعاگوى دولت پادشاهى قبل از همهء اميرزادگان آذربايجان در منزل ميانج به شرف آستان‌بوسى مشرف و به لوازم مرحمت از طرف پادشاه مرحوم سرافراز شد و چون از منزل تربت‌جام تا اين منزل ميرزا ابو القاسم قائم‌مقام كه كارگزار بود در خدمت پادشاه مرحوم به سبب اغراض فاسدهء خود موضوع دولت‌خواهى خود را بدگويى اين دعاگوى دولت نموده بود و چنان در خاطر پادشاه مرحوم قرار داده و متيقن ساخته بود كه اين دعاگوى دولت در آذربايجان البته به شرف آستان‌بوسى مشرف نخواهد شد بلكه به اموراتى كه باعث تخريب دولتى باشد قيام و اقدام خواهد كرد و جميع خدمات سرحديه و تمكيناتى را كه از محمد خان امير نظام نموده بود به لباس تزوير و حيله‌گرى در خدمت پادشاه مرحوم جلوه‌گر ساخته و ظهور صدق و كذب عرايض خود را به اوقات ورود آذربايجان و به تخلف اين دعاگوى دولت از شرف آستان‌بوسى منوط و مربوط داشته بود در اين وقت كه اين دعاگوى دولت به صدق و ارادت تمام مقدّم از همهء اميرزادگان با وجود اين‌كه از خوى و اروميه تا منزل ميانج ده مرحله راه است و از همهء ولايات آذربايجان به آنجا بعيدتر است به شرف آستان‌بوسى رسيد فساد عرايضى كه ميرزا ابو القاسم قائم‌مقام در خدمت پادشاه مرحوم مىنمود ظاهر شده پادشاه مرحوم به مقتضاى طينت به لوازم مرحمت و التفات اقدام مىفرمودند ميرزا محمد پسر قائم‌مقام خبر ورود اين دعاگوى دولت را در منزل ميانج به پدر خود نوشته روانه نمود و ميرزا ابو القاسم بعد از شنيدن اين خبر دانست كه اگر يك ماه اين دعاگوى دولت در خدمت پادشاه مرحوم به لوازم خدمتگزارى قيام و اقدام نمايد و محمد خان امير نظام نيز به شرف آستان‌بوسى مشرف\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nشود اين دعاگوى دولت به حسن خدمتگزارى و جانسپارى و به تصديقات محمد خان امير نظام كه از همه جهت و همه باب امين و معتمد دولت است رفع شبهات او را از خاطر پادشاه مرحوم بالكليه خواهند نمود از منزل ابهر قزوين به چاپارى دو منزل را يك منزل نموده و در منزل صومعه به اردوى همايون رسيد خواست طرحى را كه در مشهد مقدس براى فرار اميرزاده خسرو ميرزا ريخته بود براى اين دعاگو نيز ريخته باشد در همان منزل صومعه به چادر اين دعاگو آمده در خلوت به اين دعاگو اظهار نمود كه شما به چه اطمينان به اين اردو آمده‌ايد اگر به اطمينان من است من به شما ننوشته بودم از جاى خود حركت نماييد و سخن مرا هم صاحب‌كار نشنود و كدام زمان بوده كه اين صاحب‌كار به من كم‌التفات نبوده در سن دوازده سالگى كه حاجى محمد خان قراگوزلو وزير و در مراغه خدمت اين صاحب‌كار بود دشمنى قديم با من داشت و هميشه زبان به دشمنى من در خدمت اين صاحب‌كار مىگشود و بعد از اين‌كه به همدان رفتند ميرزا محمد على مستوفى و ميرزا حسن برادرش كه هردو دشمن جانى من بودند و در درب خانهء اين صاحب‌كار وزير و صاحب‌اختيار بودند آنى از بدگويى من غافل نشده‌اند و پس از آن‌كه به قراجه داغ تشريف برده‌اند ميرزا نصر اللّه اردبيلى كه با من عداوت قديمى داشت صاحب‌اختيار درب خانهء اين صاحب‌كار بود به جز دشمنى و بدخواهى از من تخمى در دل اين صاحب‌كار نكاشته حاجى ميرزا آقاسى و حاجى زين العابدين شيروانى كه انيس و جليس اين صاحب‌كارند سخنى به جز فتواى قتل من در خدمت اين صاحب‌كار نمىدهند به علاوه اللّه يار خان آصف الدوله به سبب منصبى كه من دارم با من همه وقت در مقام عداوت است و اين بيت را در آخر گفتگو خواند :\r\n نيست بر لوح دلش جز الفت قامت‌يار * چه كند حرف ديگر ياد نداد استادش \r\nاين دعاگوى دولت در جواب گفت كه مرا به جز خدمتگزارى و جانسپارى منظورى نبوده و نيست و در اين وقت كه اعمام در ولايت عراق هريك سى سال است در ولايت متصرف و مافيه خود نشسته و دم از استقلال مىزنند اگر العياذ باللّه فىالجمله مخالفتى در مملكت آذربايجان پيدا شود ظاهر آن است كه در سلسلهء نايب السلطنه اين امر بزرگ برقرار نماند و بالكليه اين اولاد مستأصل آيند و به پارچه نانى محتاج شده به در خانهء\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nمردم روند ، دست‌خطى از نايب السلطنه مرحوم همراه داشتم كه به پادشاه مرحوم و به اين دعاگوى دولت در ايام غلبهء روسيه در هنگامى كه در اردبيل در خدمت پادشاه مرحوم بودم مرقوم فرموده بودند و مشتمل بود بر ترغيب اين دعاگوى دولت بر خدمتگزارى و جانسپارى نسبت به پادشاه مرحوم و به تحريض ايشان در التفات و مرحمت نسبت به اين دعاگو و در ضمن دست‌خط مرحمت فرموده بودند كه نمىخواهم پسرهاى من مثل طهماسب ميرزا و محمد حسين ميرزا پسران محمد على ميرزا باشند كه از براى لقمه نان به در خانهء اين و آن روند . همان دست‌خط را به ميرزا ابو القاسم قائم‌مقام دادم و گفتم كه اين مثل وصيت است از نايب السلطنه مرا اميدى و ملجأيى بعد از فضل خدا سواى اين در خانه نيست . ميرزا ابو القاسم قائم‌مقام پس از شنيدن اين سخنان ديگر سخنى اظهار ننموده رفت و در منزل ديگر اميرزاده بهرام ميرزا و اميرزاده فريدون ميرزا و اميرزاده بهمن ميرزا حاكم اردبيل و محمد خان اميرنظام و وزيرمختار دولت روس به شرف استقبال و ركاب‌بوس مشرف شدند و فرداى آن روز به چمن اوجان كه مضرب خيام لشكر نظام كه به استقبال آمده بودند بود موكب همايون نزول اجلال فرمود و ميرزا محمد پسر ميرزا ابو القاسم قائم‌مقام كه جوانى خالى از شعور بود با محمد خان اميرنظام فىالجمله پرخاش كرد و در منزل اوجان وقت ورود اين دعاگوى دولت به خدمت پادشاه مرحوم براى صرف نهار آقا محمد حسن صندوق‌دار كه از نوكرهاى قديم نايب السلطنه و معتمد ايشان بود در ميان درب تالار عمارت به نزديك اين دعاگوى دولت آمده سياهه‌اى در ترتيب ايستادن اميرزادگان در خدمت پادشاه مرحوم به اين دعاگوى دولت نمود . اين دعاگو پس از ملاحظه ديد كه در صف اين دعاگو كه كسى تا اين زمان در آن صف مقدم‌تر از اين دعاگو نمىايستاد شاهزاده ملك قاسم ميرزا و طهماسب ميرزا و اميرزاده بهرام ميرزا و اين دعاگو را در مرتبهء چهارم نوشته است .\r\nاين دعاگوى دولت خواست كه سياهه را از دست آقا محمد حسن گرفته درست ملاحضه نمايد كه خط كيست آقا محمد حسن سياهه را نداده به جاى خود رفت . اين دعاگوى دولت وارد حضور پادشاه مرحوم شده در آخر صف اميرزادگان ايستاد و پس از صرف نهار عريضه‌اى به خدمت پادشاه مرحوم در اين باب عرضه كرده در جواب مرقوم\r\n\r\n","description":"","footnote":"","page_name":" 213 ","page_number":213},
  {"content":"\r\n\r\nفرموده بودند كه محمد خان اميرنظام شما را ديده از فرمايش ما استحضار به هم‌خواهى رسانيد از آن قرار در سلام عام بايد رفتار نماييد و در آن روز سلام عام منعقد بود كه فرمان وليعهدى خوانده شود .\r\nاين دعاگوى دولت به چادر خود رفته منتظر آمدن اميرنظام نشست وقتى مستحضر شد كه سلام عام به انجام رسيده و محمد خان اميرنظام نيامده پادشاه مرحوم از سراپرده و چادر عمارت تشريف برده است . اين دعاگوى دولت در عمارت به خدمت پادشاه مرحوم رسيده التفات و نوازش به‌طور عادت و مقرر فرمودند و از منزل اوجان به دو كوچ به دارالسلطنهء تبريز رسيدند . پادشاه مرحوم به سبب تعيين ساعت ورود كه ده دوازده روز تأخير داشت در محلهء باغميشه در منازل حاجى صادق كدخدا شرف نزول ارزانى داشتند و اردوى مبارك در صحرايى كه در پشت باغ شمال است افتاده هركس از اعيان به مناسبتى منزل گرفته اين دعاگوى دولت نيز در عمارات باغ صفا كه ملك دعاگو بود منزل گرفت .\r\nچون ميرزا ابو القاسم از منزل صومعه بعد از گفتگويى كه با اين دعاگو نموده و مأيوس شده بود تا ورود به منزل باغميشه طرحى ديگر ريخته و فسادى عجيب‌تر انگيخته بود و از قرارى كه بعد معلوم اين دعاگو شد به خدمت پادشاه مرحوم عرض كرده بود كه سبب آمدن جهانگير ميرزا آن است كه خود را به ميان جمعيت آذربايجان انداخته به لباس خدمتگزارى درآمده فرصت نگاه داشته آفتى العياذ باللّه به وجود مبارك رساند و الّا از سر حكومت دو مملكت برخاستن و با بيست و سى سوار به درب خانهء پادشاه آمدن بدون حيله و تزوير نيست و عهد كرده بود كه اگر شما در مقام قيد و حبس او برنياييد من تكليف خود را نمىدانم كه به خدمات آذربايجان قيام نمايم .\r\nپادشاه مرحوم نيز كه در آن اوقات استقامت دولت خود را در حفظ رضاى ميرزا ابو القاسم مىديدند به او فرموده بودند كه ما اختيار در امور خود نداريم و تفويض صلاح و فساد امور را بر رأى و رؤيت تو نموده‌ايم آن نمك به حرام نيز نظر به مقتضاى خيالات خود افنا و اعدام اين دعاگوى دولت را اول مدارج اعتبار و اقتدار خود دانسته در هجدهم ربيع الاول هزار و دويست و پنجاه جمعى را از غلام و عمله قريب به منزلى كه اين\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nدعاگوى دولت در وقت ورود به درب خانهء مبارك در آن منزل مىنشست گذاشته و فوج سرباز قراجه داغى كه منصور خان سرهنگ آن فوج بود در درب خانه حاضر نموده و اين دعاگوى دولت در وقت ورود به درب خانه از قضا آن روز به آن منزل نرفته يكسر به سلام پادشاه مرحوم رفت و از خدمت پادشاه مرحوم عود نموده به حرمخانه به ديدن همشيره كه همان روز از قزوين آمده بود رفت و از آنجا بيرون آمده به ديدن دو نفر عمه كه هردو نفر در منزل ميرزا ابو القاسم قائم‌مقام بودند آمد و ميرزا ابو القاسم در آنجا با اين دعاگو ملاقات كرده پريشان‌گويى و سخنان بىربط كه اكثر اوقات در طفره زدن از كار عادت او بود آغاز نهاد و اين بيت را مكرر رو به دعاگو نموده مىخواند :\r\n سخت دلتنگ شدم خانهء صياد خراب * كاش روى قفسم جانب صحرا مىكرد \r\nاين دعاگوى دولت از منزل او برخاسته به بازديد طهماسب ميرزا رفت ، از قضا طهماسب ميرزا در منزل نبود و يك ساعت بيشتر به غروب نمانده بود خواست كه از درب خانه سوار شده به منزل عود نمايد كه اسمعيل خان پيشخدمت جديد الاسلام از طرف پادشاه مرحوم آمده اين دعاگو را احضار نمود و اين دعاگوى دولت به خدمت پادشاه مرحوم رسيد چون بعضى امورات سرحديه خوى و جمع‌آورى لشكر براى آن سرحد و بعضى امورات از قبيل تنظيم سوارهء قراپاپاق و فرارى طايفهء سيبه از محال ساوجبلاغ در ميان بود و اين دعاگو به عرض پادشاه رسانيده بود فرمايش فرمودند كه جهانگير ميرزا مىخواهيم اين امورات و اين مطالبات را امشب با ميرزا ابو القاسم قائم‌مقام و محمد خان اميرنظام نشسته گفتگو نموده تمام نماييد كه فردا ارقام آن به مهر برسد و پس‌فردا شما لشكرى را كه براى طلب مال تجار خبر نموده‌ايد و به قازلى گول برده مشغول به گرفتن مال تجار از سرعسكر ارزنة الروم باشيد و محمد خان امير نظام در حضور مبارك ايستاده بود .\r\nاين دعاگوى دولت عرض كرد كه فرمايش پادشاه مطاع است امشب اين دعاگو به منزل نمىرود و با قائم‌مقام و اميرنظام نشسته امورات را به انجام رسانده فردا چگونگى را به خدمت عرض مىنماييم . از حضور مرخص شده با محمد خان اميرنظام روانهء بالاخانه‌اى شد كه منزل معين اين دعاگو بود كه وقت آمدن دربخانه در آنجا مىنشست .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nميرزا ابو القاسم را در بين راه ديد كه به خدمت پادشاه مرحوم مىرود فرمايش پادشاه مرحوم را به او رسانده در جواب گفت كه شما با اميرنظام در بالاخانه تشريف داشته باشيد من نيز حالا به خدمت مىرسم اين دعاگو با محمد خان اميرنظام به بالاخانه رفته در اين بين اميرزاده خسرو ميرزا نيز به بالاخانه آمده نشست ، اين دعاگو ديد كه اميرنظام آهسته‌آهسته مشغول گريه است خيال نمود كه از دلتنگى است كه از ميرزا محمد پسر قائم‌مقام دارد و دو روز پيشتر به اين دعاگوى دولت از دست ميرزا محمد شكايت كرده بود . در اين بين فضل على خان يوزباشى قراباغى داخل منزل شده ايستاد ، اين دعاگو به او اظهار كرد كه اگر سخنى دارى اعلام كن و الّا در اين منزل فرمايشى از طرف پادشاه شده است و جمعى هستيم كه مشغول به انجام آن اموريم . فضل على خان سخنى نگفته باز ايستاد باز اين دعاگوى دولت تكرار سخن را نموده فضل على خان اظهار كرد كه از طرف پادشاه مأمورم كه از شما و از اميرزاده خسرو ميرزا اسلحه‌اى را كه در كمر داريد بگيرم و شما در اينجا بىاسلحه بنشينيد . سخن كه بدينجا رسيد محمد خان اميرنظام برخاسته از آن منزل بيرون رفت و جمعى كثير با تفنگ و اسلحه وارد منزل شده اين دعاگو را با اميرزاده خسرو ميرزا احاطه نمودند و محمد حسين خان ايشيك آقاسىباشى در همين حال از طرف پادشاه مرحوم آمده اظهار نمود كه ما بىجهت به حبس شما اقدام نكرديم به ما عرض كرده‌اند كه شما يك جفت طپانچه كوچك در بغل خود داريد و مىخواسته‌ايد كه اولا قائم‌مقام را كه ركن دولت من است به قتل رسانيد و اگر او نشود العياذ باللّه به خود ما چشم‌زخم رسانيد .\r\nاين دعاگوى دولت در جواب گفت كه اين دعاگو از اين بالاخانه جايى نرفته و بىخبر از اين مقدمات به اين بالاخانه آمده است اگر اين كلمات را كه عرض كرده‌ايد بويى از صدق داشته باشد حال بايد طپانچه‌ها در نزد اين‌جانب باشد . فضل على خان نزديك آمده ملاحظه نمود كه به غير از كارد دسته فولادى كه قانون بود همه كس به كمر مىزد و يك كيسه مهر هيچ در نزد اين دعاگو و اميرزاده خسرو ميرزا نيست . پس از گذشتن اين گفتگو و ظهور كذب اين عرايض چون چنين وانموده بود چاره و مصلحتى در دولتدارى به جز نگهدارى اين دعاگويان نبود و شب در آن بالاخانه به پايان رسيد و صبح آن شب\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nاين دعاگو را با اميرزاده خسرو ميرزا و بهمن ميرزا و ميرزا نصر اللّه و چهارصد نفر سوار و چهارصد نفر سرباز و دو عراده توپ سپرده و دو باب تخت روان حاضر كرده اين دعاگويان را روانهء قلعهء اردبيل داشتند . در همان شب اين دعاگو عريضه‌اى در باب سفارت عيال و اولاد خود به پادشاه مرحوم معروض داشت . چاپار فرستادند و اميرزاده احمد ميرزا را كه در خوى مشغول به خدمات ديوانى بود و اميرزاده مصطفى قلى ميرزا را كه در اروميه مشغول خدمات آن طرف بود گرفته به تبريز آوردند و ايشان در آن وقت در سن پانزده سالگى و شانزده سالگى بودند و آنها را نيز روانهء اردبيل ساختند و پادشاه مرحوم در ساعت معين داخل دارالسلطنهء تبريز شده در عمارات سركار نايب السلطنه شرف نزول ارزانى داشتند .\r\n\r\nذكر احوال دارالخلافهء تهران تا هنگام وفات خاقان خلد آشيان و دفن ايشان در دارالايمان قم\r\nچون خاقان مغفور پادشاه مرحوم را وليعهد نموده روانهء آذربايجان نمودند اولاد خاقان مغفور كه در ولايات بودند فىالجمله بناى كوتاهى در خدمات ديوان گذاشتند ، خاقان مغفور لشكرهاى عراق و مازندران را احضار و دارالخلافه را به وجود معتمدان مضبوط فرموده و ظل السلطان را كه حاكم و نايب دارالخلافه بود در دارالخلافه گذاشتند و با لشكرها به عزم نظم فارس و اصفهان روانه شدند و ركن الدوله على نقى ميرزا و امام وردى ميرزا كه سركشيكچى باشى بود با بعضى از شاهزادگان ديگر از ملتزمين ركاب ساختند و در وقت حركت اردو خبر گرفتارى اين دعاگويان به خاقان مغفور رسيد ، ظل السلطان گفته بود كه بكشد جهانگير ميرزا به جهنم آن روز كه آدم مرا از آذربايجان خفيف كرده پس فرستاد بايست اين روزها را براى خود ملاحظه نمايد و قائم‌مقام به اين لباس به آصف الدوله نوشته بود كه چون اروميه و خوى مملكتى وسيع بودند جهانگير ميرزا را به اردبيل كه حكومت‌گاه سابقش بود مأمور نموديم .\r\nالقصه خاقان مغفور رجوع اين امر را به وساطت ملك‌آرا كه اسّن اولاد خاقان مغفور بود فرموده به اسكندر ميرزا پسر بزرگ ملك‌آرا كه در دارالخلافهء تهران بود فرموده بودند\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nكه لشكر مازندران را وقتى كه به اصفهان رسانيدى در دارالسلطنهء اصفهان از اللّه يار خان آصف الدوله جهانگير ميرزا را با عيالش گرفته به مازندران مىفرستيم .\r\nالقصه خاقان مغفور از دارالخلافه حركت فرموده به دارالايمان قم رسيدند چون در دارالايمان قم كه مدفن بضعهء موسى بن جعفر صلوات اللّه و سلامه عليها و على آبائهاست خاقان مغفور خرج‌ها كرده و مدرسه و دارالشفا در كمال تنقيح ساخته و گنبد مقدس را در كمال خوبى به خشت‌هاى طلا و درهاى طلا و نقره آراسته‌اند و آنچه از اسباب زينت مثل قنديل طلا و نقره و زيارت‌نامه‌هاى مكلل به جواهر به قدر امكان در آنجا گذاشته‌اند و در ايام سابق نذر فرموده بودند كه صد هزار تومان در آن مكان مقدس خرج نمايند در اين وقت كه به آن مكان مقدس رسيدند بعد از زيارت و آستان‌بوسى محاسبهء وجه نذريه را فرموده هفده هزار تومان باقى مانده بود قدرى را نقد تحويل فرمودند كه خشت طلا ساخته شده در رواق مبارك مصروف شود و قدرى را هم مقرر فرمودند كه از اصفهان روانه فرمايند تا تمام تنخواه نذر پرداخته آيد و براى خود مضجعى در ايام حيات در صحن مقدس معين فرموده و سنگ مزار در حال زندگانى به فرمايش همايونى از سنگ مرمر تراشيده شده و صورت مبارك را در بالاى آن سنگ با تاج و بازوبند حجاران كنده بودند .\r\nخاقان مغفور به مضجع شريف رفته يك دو ساعت در آنجا توقف فرموده بعضى فرمايشات عبرت‌انگيز نمودند و پس از اين مقدمات از دارالايمان كوچيده منزل‌به‌منزل به دارالسلطنهء اصفهان تشريف بردند و حسين على ميرزاى فرمانفرما را كه از شيراز خواسته بودند در شيراز به شرف پاىبوس رسيد و محاسبهء دارالملك فارس كشيده آمد و چهارصد هزار تومان باقىدار شده به تحصيل‌دارى حسام السلطنه محمد تقى ميرزا مفوّض و موكول شده و فرمانفرما را به دست او سپردند كه از اصفهان به فارس برده حكما تنخواه باقى را از او بازيافت دارند . فرمانفرما و حسام السلطنه محمد تقى ميرزا دو منزل از اصفهان بيرون رفته بودند كه خاقان مغفور به سبب استيلاى مرضى كه در آن اوقات بر وجود همايون طارى شده بود در شب نوزدهم جمادى الآخر هزار و دويست و پنجاه در دارالسلطنهء اصفهان تاج و تارك پادشاهى را گذاشته جان پاك را به جان آفرين\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nتسليم نمودند و كلمهء « پادشاه ايران در اصفهان مرد » تاريخ وفات آمد انا للّه و انا اليه راجعون .\r\nبعد از وقوع اين واقعهء عظمى اهل حرم و شاهزادگان و امرا و اركان دولت گريبان دريده و خاك غم و اندوه بر سركرده و لباس ماتم پوشيده لشكريان مازندران را كه در همان روز با اسكندر ميرزا ولد ملك‌آرا وارد شده بودند با لشكريان عراق كه در اردوى همايون جمع بودند متفق ساخته نعش مطهر خاقان مغفور را در محفه گذاشته به قانونى كه در ايام حيات از براى اهل لشكر كوچ واقع مىشد جميع شاهزادگان و امراء و اعيان به همان قانون محفهء مباركهء محفوف به رحمت رب غفور را پيش انداخته و علم‌هاى مباركه را سياه كرده بدون تفرقگى لشكر به آداب و آيين هرچه تمام‌تر روانهء دارالايمان قم شدند و عبد اللّه خان امين الدوله در اصفهان مانده به دولتخانهء مجتهد العصر و الزمان ملاذ الاسلام و اسلاميان حاجى سيد محمد باقر رحمة اللّه رفته نشست و شاهزاده محمد رضا ميرزا ولد خاقان مغفور نيز از دارالسلطنهء اصفهان به چاپارى روانهء دارالسلطنه تبريز براى رساندن خبر واقعه به خدمت پادشاه مرحوم شدند و شاهزاده ركن الدوله على نقى ميرزا ريش‌سفيد اردو گشته اردوى بزرگ را به قانون و آدابى كه نوشته شد به دارالايمان قم رسانيده اهالى به لوازم تعزيت‌دارى و خدمتگزارى كوشيده نعش مطهر خاقان مغفور را بعد از طواف آستانهء متبركهء حضرت معصومه صلوات اللّه و سلامه عليها و على آبائها در صحن مقدس در حجره‌اى كه ايام حيات خاقان مغفور خود معين و مقرر فرموده بودند به هزار اميدوارى به شفاعت صاحب آن آستانهء مبارك به خاك پاك تربت حسينيه صلوات اللّه و سلامه عليه كه در ايام حيات خاقان مغفور به قدر بيست من از كربلاى معلى آورده بود سپرده شد ، پس از اتمام اين امر اللّه يار خان آصف الدوله در صحن مقدس نشسته به دارالخلافه نرفت و ساير لشكريان فوج‌فوج و جوق‌جوق رو به دارالخلافهء تهران نهادند .\r\n\r\nدر ذكر آثارى كه از خاقان مغفور در صفحهء روزگار ماند\r\nاولا اولاد امجاد ايشان است كه براى هيچ سلطانى از عهد كيومرث تا اين زمان اتفاق\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nنيفتاده است در حين وفات پنجاه و سه نفر اولاد ذكور صلبى داشتند و قريب به شصت نفر اولاد اناث كه بعد از وفات خاقان مغفور باقى بودند سواى نبيره و نتيجه .\r\nثانيا كشيدن قلعهء مباركهء نجف اشرف است كه بعد از ظهور طايفهء وهابى آن قلعه را در آنجا كشيدن و مبلغ‌هاى كلى در راه رضاى ائمه طاهرين صلوات اللّه عليهم اجمعين و راحت مسلمين در آن سرزمين خرج فرمودند .\r\nديگر تعمير قلعهء كربلاى معلى است كه او را نيز به سبب ظهور وهابى و دست‌درازى ايشان ساختند .\r\nديگر تعمير آستانهء مباركهء قم است كه قريب به صد هزار تومان در آنجا خرج فرموده به تعمير و تنقيح آنجا قربة الى الله سعىها نمودند .\r\nديگر تعمير مسجد جامع است در دارالخلافه كه مشهور است به مسجد شاه و گنبد آن مسجد را به خشت‌هاى طلا مزين ساخته‌اند .\r\nديگر بناى مسجد و مدرسهء سمنان است كه در حقيقت مسجدى است دلنشين و مدرسه‌اى است خوش وضع و آيين و از همهء مترددين صفت آن مسجد و آن مدرسه شنيده مىشود .\r\nديگر ساختن در طلاى مرصّع است براى ضريح روضهء رضويه .\r\nديگر تعمير عمارات ارگ دارالخلافه و طرح باغات مفصله است كه مشحون به عمارات عاليه و از حد وصف و تعريف خارجند مثل عمارات موسوم به قصر قجر و باغ نگارستان و باغ لاله‌زار و بناى عمارت عاليه در سليمانيه و چمن سلطانيهء اوجان كه هر يك از اين عمارات كمال امتياز را دارند .\r\n\r\nذكر وقايع دارالخلافه و ادعاى ظل السلطان و حكايتى كه واقع شد\r\nچون خبر وفات خاقان مغفور به مسامع ادانى و اقاصى رسيده در ممالك ايران منتشر گرديد در هرسرى سودايى پديد آمد . و در هرخاطرى خيالى پيدا شد از آن جمله ظل السلطان كه حاكم دارالخلافهء تهران بود با شاهزادگان اطراف كه در عراق حاكم و مسلط بودند به اعتقاد خود متفق و متحد شده به غير از خود كسى را نمىديد و خود را\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nصاحب تاج و تخت دانسته در دارالخلافه جلوس نمود و دست به بذل و بخشش گشاده از رنود و اوباش دارالخلافه لشكرى ترتيب داده بقالان و قصابان و برزگران را نام‌نويسى نموده و لشكريان خاقان مغفور را با على نقى ميرزاى ركن الدوله احضار كرد .\r\nركن الدوله نيز اردوى معلى را با اسباب و اثاثهء سلطنت همراه برداشته به دارالخلافه رساند و مخلصانه به خدمتكارى ظل السلطان قيام و اقدام نمود و بازوبند خاقان مغفور را كه يكپارچه سنگ الماس و هشت مثقال وزن آن و مسمى به درياى نور است و مقومان از قيمت آن عاجزند به ظل السلطان تسليم نموده اساس سلطنت را در دارالخلافه چيدند و به اطراف ولايات فرامين نوشته خبر از جلوس دادند و به بعضى ولايات نيز حكام و نواب فرستادند و محمد جعفر خان كاشى را كه از عهد صبى تا ايام التحاء تربيت شده و دست‌پروردهء ظل السلطان و از همهء رموز و غموض آگاهى داشت به منصب وزارت ديوان اعلى برداشتند و ركن الدوله على نقى ميرزا را با نوشتجات به دارالسلطنهء تبريز روانه نمودند ، مضمون نوشتجات اخبار جلوس و خواهش آن‌كه پادشاه مرحوم امضاى اين جلوس را نموده و در اين ضمن ظل السلطان نيز ممالك آذربايجان را به پادشاه مرحوم واگذار و ولايت‌عهدى دولت عليه ايران را كه خاقان مغفور به ايشان مرحمت فرموده‌اند ظل السلطان نيز امضا نمايد و ايلچيان دول خارجه را به اين عهود و شروط شاهد ساخت تا مملكت ايران را آرامشى و آسايشى پديد آمد .\r\nچون ظل السلطان برادر اعيانى نايب السلطنه بود و يك نفر همشيرهء اعيانى نيز داشتند كه در اين اوقات در آذربايجان در حبالهء نكاح ميرزا ابو القاسم قائم‌مقام بود از قرارى كه مسموع شد سركار ظل السلطان به خط خود به پادشاه مرحوم در ترجيحات قبول نمودن اين خواهش‌ها كه شده بود نوشته بودند كه شما چگونه از عمه خجالت نمىكشيد كه او را گريان و نالان گذاشته بر سر من لشكر مىخواهيد بياوريد .\r\nالقصه بعد از روانه شدن ركن الدوله على نقى ميرزا به سمت آذربايجان سركار ظل السلطان سكه زده و خطبه خوانده و شاهزاده امام‌وردى ميرزا را با پانزده هزار سوار و پياده و توپخانه از دارالخلافه بيرون فرستاده به سمت آذربايجان روانه نمود و بيست هزار تومان زر نقد به اسكندر ميرزا پسر ملك‌آرا حاكم مازندران داد كه به مازندران پيش\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nملك‌آرا برده به تدارك لشكريان مازندران قيام و اقدام نمايد و سه هزار تومان براى استمالت اللّه يار خان آصف الدوله به قم فرستاده قريب به هفتصد هزار تومان از خزانهء عامره زر نقد بيرون آورده به انجام اين جوره خيالات متفرق و مصرف ساخت و خود را پادشاهى مقتدر و سلطانى قاهر پنداشته تكيه بر جاى بزرگان به لاف و گزاف زد .\r\n\r\nذكر احوالات فرمانفرماى فارس و اموراتى كه در آنجا واقع شد\r\nحسينعلى ميرزاى فرمانفرما چنان‌كه مذكور شد به محصلى حسام السلطنه محمد تقى ميرزا از اصفهان مىرفت ، دو منزل از اصفهان رفته بودند كه خبر واقعهء خاقان مغفور به سمع ايشان رسيد ، حسام السلطنه محمد تقى ميرزا او را وداع كرده راه بروجرد را پيش گرفته و فرمانفرما نيز راه ولايت فارس را پيموده به فارس رسيد و اهل مملكت فارس را جمع نموده سكه زده و خطبه خوانده جلوس نموده و خود را پادشاه مستقل و مقتدر دانسته كس به طلب حسنعلى ميرزاى شجاع السلطنه به كرمان فرستاد .\r\nشجاع السلطنه كرمان را به معتمدان سپرده به خطهء يزد نايب فرستاده و به ولايت عراق كه خواهان خود مىدانست اعلام نامجات نوشته خود روانهء دارالعلم شيراز شد و بعضى از شاهزادگان كه قريب به فارس حكومتگاه داشتند به وجود خود به فارس رفته و بعضى ديگر عرايض ارسال نموده دم از خدمتگزارى و اطاعت زده و فرمانفرما بعد از ورود شجاع السلطنه روانه عراق نمود و محمد تقى ميرزا با هفت هشت هزار نفر از طوايف بختيارى و بروجردى و لشكريان بروجرد كه در اصفهان در اردوى خاقان مغفور بودند بر سر او جمع شده تا بروجرد آمدند و بعد از ورود به بروجرد لشكريان را به جهت خواستن مواجب و سيورسات مرخص نموده عده‌اى جمع‌آورى و لشكركشى را به بهاران گذاشت .\r\nسركار شيخ على ميرزا در ملاير و تويسركان گاهى به استحكام قلعهء فولاد كه از محدثات خود ايشان است و در بالاى تپه‌اى واقع پرداخته و گاهى عزم فرار را به كربلاى معلى جازم شده و گاهى اتفاق با حسام السلطنه را لازم شمرده و گاهى به خيال اين‌كه به تزوير همه را فريب مىدهم افتاده تا آن‌كه صبيهء ميرزا محمد خان كه خالهء پادشاه مرحوم\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nو در اين سال به عزم زيارت مكهء مشرفه روانه شده و در اين اوقات به آذربايجان رسيده بود و به سبب فوت خاقان مغفور از دارالسلطنهء تبريز عود كرده به ملاير رسيد شيخ الملوك بعد از ورود ايشان ولايت تويسركان و ملاير را به ولى محمد ميرزا پسر خود كه از خالهء پادشاه داشت داده و اين عمل را مايهء استقامت حكومت خود پنداشته آسوده و فارغ البال نشست .\r\n\r\nذكر وقايعاتى كه قبل از رسيدن خبر فوت خاقان مغفور در آذربايجان واقع شد\r\nچنان‌كه سابقا سمت گزارش يافت پادشاه مرحوم بعد از ورود به دارالسلطنهء تبريز و فرستادن اين دعاگوى دولت با متعلقان به قلعهء اردبيل مأمور نمودن شخص صاحب وجودى را به سرحد ولايت روم لازم و واجب شمردند كه در باب اغتشاش سرحد و مال تجار ايران با پاشايان و سرعسكر ارزنة الروم گفتگو نموده قرارى مستحكم دهد و استرداد اموال تجار را از قطاع الطريق طايفهء جلالى نمايد لهذا محمد خان اميرنظام را با لشكرهايى كه اين دعاگو براى همين خدمات مستعد و آماده ساخته بود مأمور به نظم امورات آن سرحد نمودند .\r\nمحمد خان اميرنظام با جمعيتى كه لازم بود به سرحد رفته در قازلى گول نصب خيام اقامت نمود محمد اسعد پاشا سرعسكر ارزنة الروم نيز به سرحد آمده با محمد خان اميرنظام ملاقات نمودند و دولت عليهء روم به هفتاد هزار تومان خسارت تجار ايران را قطع نموده متقبل دادن شدند و متعهد شدند كه طايفهء جلالى و ساير طوايف ايران را موافق مصالحه‌نامه خود در ولايت خود نگذارند و راه ندهند .\r\nدر بين اين گفتگوها بودند كه شاهزاده محمد رضا ميرزا از دارالسلطنهء اصفهان رسيده خبر واقعهء وفات خاقان مغفور را به عرض پادشاه مرحوم رسانيد و محمد خان اميرنظام با لشكريان مراجعت نموده به تبريز آمدند و امناى دولت پادشاهى به تدارك تسخير ممالك ايران و روانه شدن به دارالخلافهء تهران افتادند .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nذكر جلوس پادشاه مرحوم در دارالسلطنهء تبريز و لشكر كشيدن به عراق و بدخواهى ميرزا ابو القاسم قائم‌مقام با محرر اوراق\r\nچون شاهزاده محمد رضا ميرزا وارد دارالسلطنهء تبريز شد و از كيفيت وفات خاقان خلد آشيان پادشاه مرحوم را آگاهى داد ميرزا ابو القاسم قائم‌مقام اظهار خباثت طينت خود را كرده در اوّل مجلس مصلحت عرض كرده بود كه اين بنده وقتى متقبل و متكفل اين امورات بزرگ مىشوم كه جميع عرايض اين بندهء دولتخواه مسموع آيد و بايد كه پادشاه قطع‌نظر از جميع ارحام و عشاير خود نموده به آنچه اين بنده مقتضى و مصلحت دولت داند حكم و اشاره فرمايند و الا اين بنده صلاح خود را نمىداند كه به اين امورات بپردازد ، در خانهء خود نشسته مشغول به دعاگويى خواهد بود . پادشاه مرحوم تفصيل اين اجمال را سؤال مىنمايد كه چه واقع شده و چه بايد كرد ؟ او در جواب عرض مىنمايد كه اولا بايد جهانگير ميرزا و خسرو ميرزا را كه خاطر من از ايشان مشوّش است و ايشان مرا باعث اين بدخواهى نسبت به خود در خدمت شما مىدانند با هلاك و اعدام ايشان حكم صادر فرمايى تا مرا آسودگى از طرف ايشان به هم رسيده به خدمات دولتى اقدام نمايم و الا احتمال مىرود كه پادشاه به اقتضاى مرحمت جبلى بعد از تسلط در مملكت ايران ايشان را خلاصى بخشند و ايشان با من در مقام عداوت كوشند . والدهء پادشاه مرحوم را نيز با خود متفق ساخته به اصرار تمام ساعى در انجام اين كار شدند و پادشاه مرحوم اصلا تمكين اين نوع سخنان را از ايشان نمىفرمود تا اين‌كه اصرار ميرزا ابو القاسم و سايرين از حد گذشته اسمعيل خان فراش باشى را ميرزا ابو القاسم قائم‌مقام به منزل خود طلبيده حكمى به مهر پادشاه مرحوم به دست او داده او را براى عاجز ساختن اين دعاگوى دولت پادشاهى و اميرزاده خسرو ميرزا روانهء اردبيل نمود « 1 » و پس از ساختن\r\n\r\n\r\n","description":"","footnote":"\r\n( 1 ) . در حاشيهء نسخه‌ها چنين نوشته شده : « از ميرزا عبد الوهاب طبيب اردبيلى استماع شد كه از قول والد خود نقل نمود ، در زمانى كه مرحوم اميرزاده جهانگير ميرزا و خسرو ميرزا در قلعهء اردبيل متوقف بودند والدم حاجى صالح طبيب اردبيلى از جانب حكومت اردبيل مأذون بود به خدمت اميرزادگان تردد و هنگام لزوم به معالجه اقدام نمايد . چند روز قبل از قضيهء عاجز شدن اين دو نفر اميرزاده در قلعه در خدمت اميرزادگان بودم . مرحوم جهانگير ميرزا تفننا از ديوان خواجه حافظ شيرازى به جهت استخلاص خودشان از قلعهء اردبيل تفأل نمودند اين غزل آمد :\r\n","page_name":" 224 ","page_number":224},
  {"content":"\r\n\r\nو پرداختن اين مدّعى غافل از منتقم حقيقى شده به كارسازى امورات سفر اقدام نمود و پادشاه مرحوم در ساعت سعد در دارالسلطنهء تبريز به ارث و استحقاق جلوس فرموده سكه و خطبه به اسم مبارك خوانده شد و « ظهور الحق » تاريخ جلوس آمده خاتم پادشاهى را به اين بيت منقش فرمودند :\r\n شكوه ملك و ملت رونق آيين و دين آمد * محمد شاه غازى صاحب تاج و نگين آمد \r\nو به احضار لشكرهاى آذربايجان فرمان صادر فرموده با شش هزار لشكر نظام و دو سه هزار سواره و بيست و چهار عراده توپ از آذربايجان حركت فرموده و محمد خان اميرنظام را امين و معتمد خود نموده با اميرزاده فريدون ميرزا در دارالسلطنهء تبريز گذاشتند و اميرزاده بهرام ميرزا را با افواج نظام و سوارهء كرمانى كه در مرحمت آباد ساكن بودند با چند عراده توپ به حكومت كرمانشاهان و ضبط آن سامان روانه داشتند و حاجى ميرزا آقاسى را نيز از ملتزمين ركاب خود فرمودند هرچند ميرزا ابو القاسم در ماندن حاجى ميرزا آقاسى در تبريز سعى نمود مفيد نيفتاد و پادشاه مرحوم از دارالسلطنهء تبريز با وزراى دولت روس و انگليس بيرون آمده روانهء عراق شدند و اميرزاده بهمن ميرزا نيز از اردبيل احضار شده در ميانج به اردوى همايون رسيده موكب همايون با كمال استقلال از خاك آذربايجان بيرون آمده وارد خاك عراق گرديدند .\r\n\r\nقصهء احوال اين دعاگوى دولت شاهى كه از بدخواهى ميرزا ابو القاسم چون كشيد\r\nاز تبريز از منزل باغميشه با اميرزاده بهمن ميرزا به نحوى كه مذكور گرديد روانهء\r\n\r\n\r\n","description":"","footnote":"\r\n خوش آمد گل وز آن خوشتر نباشد * كه در دستت به جز ساغر نباشد\r\nزمان خوشدلى درياب درياب * كه دايم در صدف گوهر نباشد \r\nمرحوم جهانگير ميرزا را از فال خوش آمد به خلاف آن مرحوم خسرو ميرزا عرض كرد خان‌داداش از بيت دوم چنان معلوم مىشود كه ما را عاجز و كور خواهند كرد ، مرحوم جهانگير ميرزا تغير نموده فرمودند خسرو ميرزا چرا تطير مىزنى فال به اين خوبى كه صريح است به استخلاص ما و خسرو ميرزا به گفته خود اصرار داشت ، كمتر از يك هفته از اين صحبت نگذشته واقعهء هائله عاجز شدن آن دو اميرزاده اتفاق افتاد العهد على الراوى حرر فى 26 محرم 1299 - هداية اللّه قاجار »\r\n","page_name":" 225 ","page_number":225},
  {"content":"\r\n\r\nاردبيل شده در منزل سعدآباد كه چهار فرسنگى تبريز است منزل نموده بوديم كه گرد سوار پيدا شده فضلعلى خان با صد سوار از عقب رسيدند . اين دعاگو از رسيدن اين سواران از عقب بسيار متوحش شده خود را بالكليه باخته مترصد هلاك نشست ، فضلعلى خان نزديك آمده جواب عريضهء دعاگو را به خط پادشاه مرحوم به اين دعاگوى دولت رسانيده مشعر بر دلدارى و نوازش و اطمينان از طرف اهل و عيال ، صورت رقعه اين است :\r\n« برادر جان عزيز من كاغذى كه نوشته بودى رسيد از وضع آداب‌دانى آن برادر خيلى خوشحال گشتم خدا خودش آگاه است كه آن برادر را چگونه از دل دوست دارم هرگز بد نسبت به آن برادر از دلم نگذشته و نخواهد گذشت حالا هم كسى به مال و عيال آن برادر رجوعى ندارد اميرنظام كه مىرود همه را با كمال اعزاز و احترام روانه مىكند اميدوارم به هرجهت از جهات به آن برادر و عيال و اطفال خوش و وعدهء ديدار على احسن الوجوه ميسر گردد انشاء اللّه » .\r\nاين دعاگوى دولت فىالجمله به حال آمده از آنجا منزل‌به‌منزل روانهء اردبيل شد و در ميان قلعهء اردبيل منزلى دادند و قراول سرباز و غلام در ميان اطاق و حياط و پشت‌بام ايستادند پس از بيست روز فتح اللّه خان ما فى با اميرزاده احمد ميرزا و مصطفى قلى ميرزا به قلعهء اردبيل رسيده از طرف ميرزا ابو القاسم رقعه‌اى به اين دعاگوى دولت رسانيد كه به سخنان زشت و زيبا مندرج ساخته بود ، فتح اللّه خان بعد از ورود سوراخ‌هاى بخارىها را گرفته و ديوارهاى حياط را مرتفع ساخته و كشيكچيان را در وقت خواب نزديكى لحاف نشانيده به طريقى كه كنارهاى لحاف را به زير زانو گذاشته تا صبح به اين طريق مىنشستند ، بالجمله كمال اهتمام در خدمت مرجوعهء خود به عمل آوردند .\r\n\r\nحكايت\r\nيوسف نامى بختيارى كه به طريق فراشان خلوت به جمع كردن رختخواب و پوشانيدن رخوت اين دعاگويان مأمور شده بود روزى اين دعاگوى دولت از حمام بيرون آمده در سرحمام نشسته بود . يوسف رو به اين دعاگو كرده گفت كه شما را با من\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nهيچ‌گونه مرحمت و التفات نيست ، اين دعاگوى دولت پادشاهى از او پرسيد كه راه اين سخن چيست و چه بايد كرد تا رضاى خاطر شما به دست آيد ، در جواب گفت كه روزى سه تومان از پادشاه مرحوم به اخراجات شام و نهار شما معين شده است من از شما توقع مىكنم كه روزها را روزه گرفته و به شام شب قناعت نماييد تا براى من راه مداخلى پيدا شده بلكه از التفات و محبت شما صاحب يك لقمه نان بشوم ، اين دعاگوى دولت در جواب گفت كه مرا در وجود خود اختيار هست در راه رضاى خدا روزه مىگيرم و به برادران ديگر توقع شما را حالى مىنمايم . به منزل رفته چهار روز روزه گرفتيم اميرزاده احمد ميرزا كه در سن شانزده سالگى بود و طاقت اين صدمه را نياورده به اين دعاگوى دولت اظهار كرد كه يا چارهء اين كار را بكن يا من خود چارهء خود را خواهم نمود . اين دعاگو از ترس يوسف بختيارى ساكت شده جوابى نگفت . چون قرار بود كه هفته‌اى يك بار اميرزاده بهمن ميرزا به سركشى اين دعاگويان مىآمد در اين بار اميرزاده احمد ميرزا به ايشان وقت ملاقات تظلم گرسنگى خود را كرده اين دعاگويان از ترس يوسف نتوانستيم حقيقت را حالى نماييم ، اميرزاده بهمن ميرزا قدغن نمودند كه هروقت اميرزاده بخواهد قراولان و كشيكچيان از شربت‌خانه براى او نهار بياورند به سبب اين عرض يوسف با محمد مهدى خان نورى پسر فتحعلى خان كه در مأخوذى نهار يوميه شريك بودند شب برخاسته بىجهت‌هاى و هوى انداختند و صبحى به اميرزاده بهمن ميرزا عرض كرده و به تبريز نوشتند كه شب اميرزادگان مىخواستند كه از كنج ديوار بالا رفته فرار نمايند ما خبردار شده نگذاشتيم و چون فتحعلى نورى مردى بدنفس و يكى از اقوام قريبش را محمد شاه سعيد معيوب ساخته بود و همين محمد مهدى نام پسرش را ملك‌آرا در مازندران به تقصيرى منسوب ساخته و سرش را خمير گرفته روغن داغ كرده به مغزش ريخته بود و فتحعلى خان پدرش نيز يكسال وزير اين دعاگو بود و به سبب بدنفسى و بدرفتارى دعاگو او را معزول كرده بود و در اين زمان حبس دعاگويان وزير و كارگزار اردبيل بود اسباب عداوت دست به هم داده و خوش‌آمدگويى به ميرزا ابو القاسم قائم‌مقام نيز علاوهء اين اسباب شده بعد از خبر وفات خاقان مغفور فتحعلى خان نيز به تحريك ميرزا ابو القاسم عريضه‌اى نوشته بود كه تا امر جهانگير ميرزا را به اتمام نرسانيد\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nمصلحت نيست كه از آذربايجان بيرون رويد . بارى تقديراتى كه براى بشر در عالم قضا و قدر است اسباب و اوضاع عاجزى اين بيچاره را چيده اسماعيل خان فراشباشى به اردبيل رسيده بعد از ابلاغ حكم به اميرزاده بهمن ميرزا خود به آستانهء شيخ صفى رفته نشست اميرزاده بهمن ميرزا از او پرسيده بود كه تو مأمور به اين امر مىباشى چرا خود اقدام نمىنمايى ؟ گفته بود كه از لفظ پادشاه مرحوم چنين حكمى به من نرسيده قائم‌مقام اين رقم را به من داده و مرا پى اين امر فرستاده است من خود را خونى اولاد نايب السلطنه نمىكنم .\r\nبارى شب پانزدهم شهر رجب هزار و دويست و پنجاه محمد مهدى پسر فتحعلى خان آمده اميرزاده احمد ميرزا و اميرزاده مصطفى قلى ميرزا را از منزل اين دعاگويان به منزل ديگر بردند و بعد از آن جمعى فراش و مير غضب با شمشيرها و قمه‌هاى برهنه به منزل اين دعاگويان ريخته اين دعاگويان بىكس و بىپرستار مانده آخر روز دويم دو نفر از فراش‌هاى درب اندرون اميرزاده بهمن ميرزا كه در قلعهء اردبيل بودند آمده قريب به حال مردن بوديم كه قدرى آش و غذا رسانيده به پرستارى قيام و اقدام نمودند به حالتى غريب و احوالى عجيب گرفتار آمديم ، فراشان مير غضب منزل را رفت و روب كرده فرش و رختخواب را كشيده برده بالاى يك تخته نمد سياه اين دعاگويان را گذاشته بودند . بعد از چند روز ديگر كه عيال خانهء اميرزاده بهمن ميرزا مستحضر شدند بعضى از رختخواب‌هاى اين دعاگويان را از فراش‌ها گرفته فرستادند بيست نفر توپچى در حياط اين بيچارگان مستحفظ گذاشتند و اميرزاده احمد ميرزا و اميرزاده مصطفى قلى ميرزا را دوباره به منزل اين دعاگويان آوردند كه متوجه احوال اين دعاگويان باشند .\r\n\r\nذكر ورود پادشاه مرحوم به مملكت عراق و گرفتارى ركن الدوله و ظل السلطان و ورود شاهزادگان عراق به دارالخلافهء تهران\r\nچون لشكر آذربايجان در ركاب پادشاه جهان از ولايت آذربايجان به خاك خمسه و عراق رسيدند ركن الدوله على نقى ميرزا با نوشتجات ظل السلطان و خواهش ايشان در منزل سرچم و نيك‌پى به اردوى معلى رسيده حاشيه‌نشينان بزم حضور را آلت ضحك و\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nمسخره آمده هرجا كه گفتگو آغاز كرد به اشاره و سرگوشى و به خنده و خاموشى جواب مىديد و مىشنيد ، مستحفظان و قراولان حرمت به خدمتش رسيده معزز و محترمش داشتند و شعاع السلطنه فتح اللّه ميرزا كه حاكم خمسه بود به حسن استقبال اهتمام نموده و در خدمت و جانفشانى كوتاهى ننموده مورد نوازشات پادشاهانه آمده و باز به حكومت خمسه كما فى السابق سرافرازى يافت و در همان منازل كسان منوچهر خان معتمد الدوله از دار المرز رشت با عريضه و پيشكش لايق رسيده مورد التفات و مراحم بيكرانهء پادشاهانه شدند و خبر خروج امام‌وردى ميرزا با لشكر از دارالخلافه و رسيدن به قزوين به سمع پادشاه مرحوم رسيد و آمدن ايشان را از قبيل « صيد را چون اجل آيد سوى صياد رود » شمرده تعجيل در كوچ فرموده روانه به قزوين شدند .\r\nچون خبر ورود لشكر آذربايجان به مسامع لشكريان عراق رسيد يك منزل به اردوى همايون مانده جميع لشكريان و سركردگان عراق علم‌ها را خوابانيده و طبل دولتخواهى ظل السلطان را وارونه زده و در كمال ادب و دولتخواهى به شرف ركاب‌بوس مشرف شده در خاك سم سمند جهان‌پيماى پادشاهى غلطيده به قدم صدق و اطاعت پيش آمدند و اللّه يار خان آصف الدوله از قم به قزوين رسيده به شرف ركاب‌بوسى مشرف شد و امام‌وردى ميرزا كه ركن الدوله را در بند و كنده و لشكريان را پراكنده ديد لابد و ناچار به اردوى همايون ملحق شده قراولان احترام قرين حال و روزگارش شدند و محمد باقر خان بيگلر بيگى دارالخلافه ولد ميرزا محمد خان قاجار كه خال پادشاه مرحوم بود بعد از ظهور اين مقدمات جمعى از دولتخواهان دارالخلافه را با خود متفق ساخته به ديوانخانهء پادشاهى رفته اولا محمد جعفر خان را بىاختيار نمود و از آنجا به ديوانخانه رفته ظل السلطان را كه در بالاى تخت سلطنت نشسته بود اخبار آمدن پادشاه از آذربايجان نموده عذر نشستن بىجاى ايشان را كه بدون استحقاق و بر خلاف اذن خاقان مغفور در چنين جايى نشسته بودند خواسته به حرمخانه‌اش فرستاده قراولان و مستحفظان تعيين كرده ارگ را متصرف شده اين اخبار را به اردوى همايون اعلام نمود .\r\nسركار ظل السلطان از ادعاى سلطنت چند روزه پشيمان شد و سود نداشت و كلمهء :\r\n« سلطنت على شاه نود روز بود » تاريخ سلطنتش آمد و پادشاه مرحوم در كمال استيلا و\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nاستقلال وارد نگارستان و در ساعت سعد وارد دارالخلافه شدند و در چهاردهم رمضان المبارك همان سال دوباره در دارالخلافه سلام عام فرموده جلوس بر اورنگ سلطنت نموده در جاى آباء و اجداد قرار گرفتند ، بيت :\r\n خوش به جاى خويشتن بود اين نشست خسروى * تا نشيند هركسى اكنون به جاى خويشتن \r\n الْحَمْدُ لِلَّهِ رَبِّ الْعالَمِينَ  كه تخت سلطنت به وجود پادشاه جهان و باعث امن و امان سايهء يزدان مشرف و مزين آمد .\r\nاز عجايب احكام نجومى اين‌كه ميرزا اختيار خراسانى در تربت در تولد اسبى حكم كرده بود كه محمد نامى بر اين اسب سوار شده به رسم سلطانى و خاقانى از دروازهء دارالخلافه وارد تهران خواهد شد ، محمد خان تربتى را خيال آن‌كه اين محمد نام او خواهد بود بنابراين اسم آن اسب را اسب دولت گذاشته هميشه آن را سوار مىشد . از قضا در وقت گرفتارى محمد خان اين اسب به تصرف پادشاه مرحوم درآمد و در روز ورود دارالخلافه سوار آن اسب بودند كه داخل دارالخلافه شدند ،  لِيَقْضِيَ اللَّهُ أَمْراً كانَ مَفْعُولًا . \r\nميرزا ابو القاسم قائم‌مقام را گمان آن‌كه اين همه امورات كه در پس پردهء غيب مستور بود و از يمن طالع فرخنده مطالع پادشاه جهان به ظهور آمد همه از تدبيرات و تصرفات ايشان بوده منتهى بر ولىنعمت خود برف انبار مىكرد و ميرزا محمد ديوانه‌وار و بىادبانه در انجمن حضور مبارك به حركت و سكون نالايق اقدام و در امضاى اكثر امور بر خلاف رأى پادشاهى مانع و عايق مىآمد تا رسيد به ايشان آنچه رسيد .\r\nبعد از ظهور اين مقدمات اخبارنامه‌ها به سرحدداران دول خارجه نوشته فرستادند و از تهنيت جلوس همايون مخبر و مستحضر ساختند و احوال شاهزادگان مملكت ايران آن‌كه پادشاه جهان بعد از ورود به دارالخلافهء تهران اميرزاده فيروز ميرزا را با منوچهر خان معتمد الدوله و مسترلنزى « 1 » انگليسى با پنج هزار لشكر نظام و توپخانه به ضبط مملكت فارس و كرمان و استيصال فرمانفرما و شجاع السلطنه چنان‌كه مذكور خواهد شد روانه فرمودند و احوال محمد قلى ميرزا ملك‌آرا آن‌كه ميرزا ابو القاسم قائم‌مقام به او نوشت كه\r\n\r\n\r\n","description":"","footnote":"\r\n( 1 ) .  Lindsay \r\n","page_name":" 230 ","page_number":230},
  {"content":"\r\n\r\nچون شما اسن اولاد خاقان مغفور مىباشيد بىاجازهء شما پادشاه قدم بالاى تخت نمىگذارد ، شما بايد تشريف‌فرما شده و حبوهء خاقان مغفور را مطابق شريعت طاهره برداشته و اذن و اجازه جلوس را داده ده دوازده روزى در دارالخلافه مانده به مازندران تشريف‌فرما شويد .\r\nملك‌آرا كه مردى صادق و پاك طينت بود وارد دارالخلافه شده جميع اين كلمات را حقيقت انگاشته منتظر گرفتن حبوه و اجازهء معاودت مازندران نشستند تا بعد از چندى مأمور به توقف همدان گرديدند ، مآل حال ايشان اين‌كه در سنهء هزار و دويست و شصت و پنج در همدان به رحمت ملك منان و اصل و نعش او را به كربلاى معلى نقل نمودند .\r\nاما محمد حسين ميرزا حاكم كرمانشاهان بعد از شنيدن مأموريت لشكريان آذربايجان به كرمانشاهان و وصول اميرزاده بهرام ميرزا به كردستانات اهالى مملكت كرمانشاهان عذر او را خواسته به استقبال اميرزاده شتافتند او نيز كرمانشاهان را گذاشته به دارالخلافه رفت . اما محمد تقى ميرزا و شيخ على ميرزا كه در بروجرد و ملاير بودند متردد الأحوال نه پاى رفتن و نه جاى ماندن منتظر حركت همديگر نشستند و قائم‌مقام به هريك نوشت كه هركدام مقدم‌تر به دارالخلافه برسيد ولايت و حكومت عقب مانده را به پيش آمده مىدهيم ، محمد تقى ميرزا به خيال خود شيخ على ميرزا را غافل نموده روانهء دارالخلافه شد و شيخ على ميرزا پس از شنيدن حركت ايشان تاب نياورده به تعجيل تمام روانهء دارالخلافه گرديد ، وقتى وارد دارالخلافه شد كه محمد تقى ميرزا يك روز پيشتر وارد شده بود ، افسوس و حسرت به جايى نرسيد .\r\n\r\nحكايت\r\nدر سنهء هزار و دويست و بيست و سه هجرى كه ميان دولت روس و ايران جنگ قائم بود نايب السلطنه از دارالسلطنهء تبريز به عزم جهاد تشريف‌فرماى سفرى شده بودند . و در حرمخانهء مباركه ديوارى شكست خورده مشغول تعمير آن بودند ، على اكبر نام بروجردى كه دزدى طرّار و مردى عيار بود به عزم دستبرد با دو سه نفر از دست‌ياران خود در آن روزها به دارالسلطنهء تبريز مىرسند و به عنوان عملگى چند روز در آن ديوار\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nكار مىكردند و در اين ضمن فىالجمله بلديتى به بيوتات حرمخانه مىرسانند . در شبى از شب‌ها فرصت كرده خود را به صندوقخانهء مباركه رسانيده از قضا صندوقى را باز مىنمايند كه كمر خنجر مرصع و بازوبند و قباى كيانى نايب السلطنه در آن صندوق بوده است ، همهء آن اسباب را با بعضى اوضاع ديگر برداشته به در مىرود . صبح آن شب حاجى على عسكر خواجه نظر به تدبيراتى كه داشت همهء اهل حرم را متهم به دزدى نموده مسموع شد كه نان سنگك يكچاركى را يك لقمه كرده فردا فرد به اهل حرم تكليف مىنمود كه به يك دفعه آن لقمه را بلع نمايند و هركه از بلع آن عاجز مىشد او را دزد ناميده به اذيت او اقدام مىكرد . القصه على اكبر دزد با همراهان به بروجرد رفته ديوار بالاخانه را شكافته اسباب مسروقه را در آنجا پنهان نمودند پس از مدتى در بالاى قسمت اموال در ميان رفقا نزاع واقع شده على اكبر به تبريز آمده به خدمت نايب السلطنه رسيده اطمينان گرفته مراتب را عرض كرد . نايب السلطنه كسان به بروجرد فرستاده به حسام السلطنه محمد تقى ميرزا اين معنى را اظهار كرده مطالبهء اموال را نمودند حسام السلطنه اموال را از جايى كه مدفون بود بيرون برده طمع در الماس‌هاى آويز بازوبند كرده الماس‌هاى او را برداشته باقى را خدمت نايب السلطنه ارسال نمود .\r\nنايب السلطنه در مقام مطالبهء آويزها برآمده جواب درستى نشنيدند تا آن‌كه مدت‌هاى مديد گذشت و پادشاه مرحوم به اورنگ سلطنت قرار گرفتند و محمد تقى ميرزا به دارالخلافه آمدند . پادشاه مرحوم فرموده بودند كه ما را طمع در مال و دولت هيچ كس نيست ايشان نيز نبايد طمع در مال ما نمايند و فرمان مبارك به عهدهء ابو الفتح ميرزا پسر حسام السلطنه صادر شده محصل به بروجرد رفت و الماس‌هاى مغصوبه را به عينها حكما از ابو الفتح ميرزا بازيافت نموده به جاى خود نصب نمودند و اين حكايت از جهت غرابت و عبرت نوشته آمد .\r\n\r\nذكر رفتن اميرزاده فيروز ميرزا با توپخانه و لشكر بر سر مملكت فارس و جنگ با حسنعلى ميرزاى شجاع السلطنه و مآل احوال ايشان\r\nچنان‌كه مذكور شد معتمد الدوله منوچهر خان با مستر لنزى انگليسى و در خدمت\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nبوده و اميرزاده فيروز ميرزا به عزم تسخير مملكت فارس روانه شده امر مملكت‌هاى سر راه را مثل قم و كاشان منتظم ساخته وارد مملكت اصفهان شدند و در مملكت اصفهان نيز نواب و عمال گذاشته روانهء فارس گرديدند و شجاع السلطنه حسنعلى ميرزا از طرف فرمانفرما با لشكريان خود به يزدخواست رسيده عازم مملكت اصفهان بود كه در آن موضع به لشكريان آذربايجان برخورده مستعد قتال و جدال آمدند . روز ديگر صفوف طرفين آراسته شده پا در ميدان مقابله و مقاتله گذاشتند و حربى صعب واقع شده لشكريان فارس از كشش و كوشش عاجز آمده با شجاع السلطنه رو به گريز نهاده به فارس رفتند و بعضى از پسران فرمانفرما با مادر رضا قلى ميرزا كه صبيهء امام قلى خان افشار و منكوحهء فرمانفرما بود آنچه مقدور و ميسور شد از اموال و امتعه برداشته راه بنادر فارس و دولت انگليس را پيش گرفتند و رفتند و فرمانفرما و شجاع السلطنه در فارس توقف نموده اين دعاگوى دولت سبب توقف را در قلعهء اردبيل از شجاع السلطنه پرسيده در جواب گفت كه معتمد الدوله منوچهر خان به ما دروغ گفت و ما را فريب داد . گفتم چه دروغ گفت در جواب گفتند كه بعد از جنگ يزدخواست به ما نوشت كه من لشكريان آذربايجان را فريب داده به همراه خود به فارس مىآورم و با شما همان قرآن و قسم است كه سابقا به ميان گذاشته‌ايم به هيچ وجه خيانت نخواهم كرد شما به خاطرجمعى تمام در دارالعلم شيراز باشيد كه بعد از رسيدن ما كار به مدعاى شما خواهد شد . ما هم اين كلمه را از معتمد الدوله اعتماد نموده نشستيم . القصه بعد از جنگ يزدخواست لشكريان آذربايجان به تعجيل تمام رانده وارد دارالعلم شيراز شدند فرمانفرما در تالار ديوانخانه به طرز خاص معين نشسته و شجاع السلطنه شمشير به كمر بسته در ميان ديوانخانه به طرز سلام ايستاده در خيال هردو آن‌كه فيروز ميرزا و معتمد الدوله و مستر لنزى با لشكريان آذربايجان آمده به طرز خدمتكاران و فرمان‌بران مشغول به خدمت خواهند شد بلكه در همين مجلس تصديق و تمكين سلطنت فرمانفرما را خواهند نمود و از همين مجلس ابتداى خدمتگزارى و جان‌نثارى را خواهند گذاشت ايشان به اين خيال و به اين احوال بودند كه اميرزاده فيروز ميرزا با مأمورين وارد ديوانخانهء فارس شده سلام كرنشى نموده يك فوج سرباز نيز وارد ديوانخانه شده و شمشير از كمر شجاع السلطنه گشوده و عذر از\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nفرمانفرما خواستند .\r\nدر آن وقت ايشان دانستند كه معتمد الدوله آنها را فريب داده است ، اين دانش به جايى نرسيده هردو را با مستحفظين روانهء دارالخلافه داشتند . قائم‌مقام باز اظهار بدطينتى نموده محمد باقر خان بيگلر بيگى را به كناره‌گرد فرستاده حسنعلى ميرزاى شجاع السلطنه را از چشم عاجز ساختند و به برج نوشش فرستادند و فرمانفرما را صحيحا و سالمان به دارالخلافه بردند پس از دو سه ماه كه ناخوشى و با به دارالخلافه افتاد به مزاج ايشان نيز و با استيلا يافته به رحمت ايزدى و اصل شدند ، بيت :\r\n چنين است رسم سپنج * گهى شادمانى دهد گاه رنج \r\n إِنَّا لِلَّهِ وَ إِنَّا إِلَيْهِ راجِعُونَ ،  فرمانفرما به كثرت مال و فراغت حال از همگى برادران در ميان اولاد خاقان متفرّد و ممتاز بود و ليكن مردى بود راحت دوست و عيش‌طلب هرگز زحمتى در ايام حيات نكشيده بود رحمة اللّه عليه .\r\n\r\nذكر احوال ميرزا ابو القاسم قائم‌مقام و رسيدن او به سزا و جزاى خيانت‌كارى به تقدير ملك علام\r\nميرزا ابو القاسم قائم‌مقام چون مملكت ايران را از همهء گردن‌كشان خالى ديد و جميع اولاد خاقان را در قبضهء اقتدار و اختيار خود يافت به انجام خيال محالى كه داشت افتاده غافل از آن شد كه گفته‌اند :\r\n لطف حق با تو مداراها كند * چون‌كه از حد بگذرى رسوا كند \r\nبه پادشاه مرحوم كه در آن روز ولىنعمت كل و پادشاه ايران و بركشيدهء خداوند جهان بود بناى اظهار خيانت را گذاشته خباثت‌هاى باطن خود را كه پنهان كرده و به لباس دولت‌خواهان خود را جلوه مىنمود در مرآت خاطر پادشاهى به عرصهء ظهور و بروز آورد ، از آن جمله خواست كه نقش خيالاتى را كه بر صفحهء خاطر مدت‌ها بود تصوير مىنمود از كمون و خفا به بروز و ظهور رساند و بيخ چنين دولت خداداد را كه به فضل اللّه تعالى به وجود پادشاه جهان محكم و مستحكم آمده به تيشهء مكر و تزوير از پاى درآورد غافل از آن‌كه :\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n چراغى را كه ايزد برفروزد * هر آن كس پف كند ريشش بسوزد \r\nو ذاهل از آن‌كه :  « لا يَحِيقُ الْمَكْرُ السَّيِّئُ إِلَّا بِأَهْلِهِ » .  آن خيالات كه خود در صفحهء خاطر كشيده بود و بر بىگناهان و بىخبران اسناد مىداد خداى تعالى همان خيالات مفتريه را از او مشهود و معلوم پادشاه جهان گردانيد كه همهء اين خيالات در صفحهء خاطر خود اين بدخيال و خائن كشيده شده و به مثل مشهور كه هركس از شهر خود خبر مىدهد دست و پنجهء خونين خود را به دامن‌هاى پاك اين و آن مىآلايد .\r\nالقصه چون فوج خاصهء شريفه كه به سرتيپى قاسم خان الان براغوشى كه از نوكران قديم نايب السلطنهء مرحوم و از معتمدان پادشاه جهان بود به كشيك درب خانهء مباركه مقرر شده بودند در اين روزها كه طغيان و عصيان ميرزا ابو القاسم بالا گرفت خواست كه به تغيير قراولان شريفه اقدام نموده درب خانهء همايون را به سرهنگى كه از دست‌پروردگان و بركشيدگان او بود بسپارد .\r\nاين دعاگوى دولت شاهى از شاهزاده شاهقلى ميرزا ولد خاقان مغفور استماع نمود كه چند روز قبل از ظهور خيانت قائم‌مقام از دالانى كه به خلوت كريم خان زند مىرود مىگذشتم ، ميرزا ابو القاسم قائم‌مقام بر سكويى از آن دالان نشسته بود مرا پيش طلبيده نزديك خود نشاند و احوال ظل السلطان را از من پرسيد ، گفتم خبرى از او ندارم ، ميرزا ابو القاسم گفت چرا خبر ندارى از او بپرس كه باز ميل پادشاهى دارد ؟ شاهقلى ميرزا گفت كه من تحاشى كرده و هم و هراس بر من غلبه كرد . ميرزا ابو القاسم قائم‌مقام دانست كه من خوف كرده‌ام مرا استمالت داده گفت مترس به ظل السلطان بگو كه دوباره پادشاه شدن تو اشكالى ندارد مثل آب خوردن آسان است . شاهزاده گفت من ترسان و لرزان از كلمات او شده رفتم . چند روز ديگر شنيدم كه او را گرفته‌اند معلوم شد كه اين كلمات را از روى خيالات خود مىگفته است و واهى نبوده است .\r\nبارى قاسم خان سرتيپ كه مرد عاقل و تجربه‌كار بود به تقريبى اين نوع تغيير را كه ميرزا ابو القاسم در قراولان و كشيكچيان درب خانهء مباركه بىاذن و اجازهء شاه مرحوم مىخواست بدهد به عرض رسانيد و در آن اوقات پادشاه مرحوم در باغ نگارستان تشريف داشتند و ميرزا ابو القاسم در باغى كه مشهور به لاله‌زار است منزل داشت .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nپادشاه مرحوم كه از وجنات احوال ميرزا ابو القاسم قائم‌مقام خط خيانت را مدت‌ها بود كه خوانده بود و هميشه منتظر ظهور و بروز اين احوالات از او بودند از استماع اين عرض از قاسم خان سرتيپ متفكر شده متيقن شدند كه وقت ظهور خيانت او رسيده است و اگر العياذ باللّه غفلتى يا اهمالى روى نمايد در همين تغيير دادن مستحفظين درب خانهء همايون كه بىاذن و اجازهء دولتى مىشود امرى واقع خواهد شد و خيانتى ظاهر خواهد گرديد كه تدارك آن ممكن و مقدور نخواهد بود و با چند نفر از معتمدين خاص اين راز را در ميان نهاد . ايشان نيز آنچه از خارج و داخل معلوم كرده بودند معروض خاك پاى مبارك ساختند و چنان مصلحت و مشورت ديدند كه ميرزا ابو القاسم را يك روز قبل از آن‌كه به تغيير و تبديل مستحفظين درب خانهء همايون بپردازد به حضور مبارك احضار فرموده بىاختيارش نمايند و از اين دغدغه كه از براى دولت جاويد مدت حاصل آمده خاطر مبارك را آسوده فرمايند .\r\nپس از اين مصلحت و مشورت كس به طلب ميرزا ابو القاسم به باغ لاله‌زار فرستادند و او مىخواست كه آن روز به خاك پاى مبارك مشرف نشده بعد از تغيير و تبديل كشيكچيان درب خانهء همايون به آسودگىخاطر و دل فارغ به اختيار خود به درب خانهء همايون تردد نمايد . بخت بلند پادشاه جهان كه هميشه تأييد حق تعالى او را يار و مددكار است ميرزا ابو القاسم را از دوربينى و مآل‌انديشى غافل نموده از باغ لاله‌زار به عزم پاىبوس سوار شده روانهء باغ نگارستان شد و ارباب رجوع كه از اطراف و جوانب مملكت ايران جمع آمده بودند و به انجام امور هيچ كس نمىپرداخت و جوانب او را گرفته با سه چهار هزار نفر روانه شد و هركس را كه غرضى و مطلبى بود به عرض مىرساند .\r\nكسانى كه در اطراف ميرزا ابو القاسم به خوش‌آمدگويى و تملق‌جويى مشغول بودند مردم را به اين كلمه ساكت مىكردند : « باشد تا قائم‌مقام از باغ درآيد » و ميرزا ابو القاسم همچنان مشغول به خيالات خود مىرفت تا به نگارستان رسيد ، جمعيت و ازدحام در درب باغ مانده سركار ميرزا ابو القاسم روانهء خدمت پادشاه مرحوم شدند و پادشاه مرحوم در منظرى از عمارات باغ نگارستان نشسته بودند ، چون ديدند كه ميرزا\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nابو القاسم داخل باغ شده و از اعوان و انصار خود دور افتاده از منظر پايين آمده به حرمخانه تشريف بردند و ميرزا ابو القاسم به منظر بالا آمده احوال پادشاه را پرسيد اسمعيل خان فراشباشى به او اعلام نمودند كه شما بنشينيد حالا قبلهء عالم تشريف‌فرما مىشوند . ميرزا ابو القاسم به قدر متعارف نشست خبرى از آمدن پادشاه نشد ، سؤال را مكرر كرده همان جواب را شنيد ساعتى ديگر صبر نموده به تكرار سؤال پرداخت .\r\nاسمعيل خان فراشباشى و اللّه وردى يك پيشخدمت و ساير خدمتكاران از قائم‌مقام به طريق مضحكه خواهش كردند كه بعضى از مطالبات ايشان را در خدمت پادشاه صورت دهد و اسمعيل خان فراشباشى نزديك آمده نشست و ديگران نيز به همين نوع حركت كردند . ميرزا ابو القاسم دانست كه حال چيست و جميع خيالاتى را كه مدت‌ها بود مىبافت ديد كه مثل تار عنكبوت شده است ، متحير و سرگردان امر خود مانده اسمعيل خان و ساير مستحفظين او را از بالاخانه پايين آورده اعمال بد او پاپيچ او شده در سردابه‌اى از سرداب‌هاى باغ نگارستان محبوسش ساختند و قاسم خان سرتيپ به شهر مأمور شده ميرزا محمد پسرش را با دو پسر ديگر و بعضى از معتمدانش را گرفتند حكم پادشاهى به دارالسلطنهء تبريز صادر شد كه ميرزا اسحق برادرزاده‌اش را كه در تبريز مطلق العنان و كارگزار آذربايجان نموده بود بىاختيار سازند . او را نيز در تبريز پس از وصول حكم مبارك بىاختيار ساختند و كسانى كه در درب باغ نگارستان به انتظار بيرون آمدن ميرزا ابو القاسم بودند متفرق شدند ، و در ميان مردم در باب امرى كه ممكن نخواهد شد مثل زده مىشود كه : « باشد تا قائم‌مقام از باغ درآيد » . القصه بعد از سه روز امناى دولت ماندن او را مصلحت دولتى نديده به خبه هلاكش كردند و نعشش را نقل نموده در شاهزاده عبد العظيم عليه السلام مدفون ساختند .\r\n چو بد كردى مباش ايمن ز آفات * كه واجب شد طبيعت را مكافات \r\nبعد از اين حكايت اهل مملكت ايران اميدوارى تمام به وجود شريف پادشاه جهان پيدا نموده خود را از مكر و كيد ميرزا ابو القاسم خلاص يافتند و به عيش و شادى كوشيده خلايق در آن چند روز كه باهم ملاقات مىنمودند به يكديگر مباركباد مىگفتند و دعا به عمر و دولت پادشاه مىنمودند .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\n\r\nذكر بعضى از احوالات متفرقه كه ربطى به كلام آينده دارد\r\nميرزا ابو القاسم اللّه يار خان آصف الدوله را پس از ورود به دارالخلافه به ولايت خراسان فرستاده بود و از درب خانهء پادشاهى به اين اسم دورش ساخته و اميرزاده قهرمان ميرزا را از ولايت خراسان به دارالخلافه آورده بود در اين وقت كه آصف الدوله گرفتارى و كشته شدن ميرزا ابو القاسم را شنيد از مشهد مقدس بدون اذن و اجازه پادشاه به چاپارى خود را به دارالخلافه انداخت و محمد خان اميرنظام را نيز پادشاه مرحوم بعد از اعلام كشته شدن قائم‌مقام با قدرى لشكر نظام از آذربايجان احضار فرمودند و چون ميرزا نصر اللّه اردبيلى در آن چند روز كه هنوز تعيين كارگزارى نشده بود به انجام بعضى از امورات دولتى مىپرداخت اهالى و اعيان درب خانهء پادشاهى چنان گمان نمودند كه به منصب وزارت كل مفتخر و سرافراز خواهد شد و در آن ايام اثر ناخوشى و با در اطراف دارالخلافه ظاهر شده بلكه به شهر نيز فىالجمله سرايت كرده بود .\r\nپادشاه مرحوم مصلحت دولت خود را بر خلاف خيالات مردم ديده و به نصب معتمدى در امور دولتى تدبر و تفكر داشتند تا رأى جهان‌آراى پادشاهى قرار بر آن گرفت كه جناب حاجى ميرزا آقاسى ماكويى را به اين منصب عظمى و به اين عطيهء كبرى مفتخر فرمايند .\r\nچون اين رأى بر خاطر مبارك پادشاهى صواب نمود و راسخ گرديد به اللّه يار خان پيغام فرمودند كه بىاذن آمدن شما از مملكت خراسان و آن سرحد را به خودسر گذاشتن بىمعنى و بىصورت بوده از مثل شما نوكرى معتمد لايق نمىنمود كه مصدر اين حركت ناپسنديده شويد . از قرارى كه مسموع شد ظاهرا او را اذن شرفيابى نداده دوباره روانهء خراسانش ساختند و در همان اوقات حكايت غريب در شهر دارالخلافه واقع شد ، تفصيل اين اجمال آن‌كه شبى از شب‌ها كه اردوى پادشاهى در باغ نگارستان تشريف داشت در نفس دارالخلافه چهار ساعت تخمينا از شب گذشته در يكى از محلات دو سه تفنگ انداخته مىشود ، دنبالهء اين تفنگ بريده نشده ده بيست تفنگ ديگر مىاندازند ، باز دنبالهء اين كوتاه نشده پنجاه شصت تفنگ ديگر انداخته مىشود همچنين صداى تفنگ متزايد شده تا در جميع شهر و خانه‌هاى دارالخلافه سواى ارگ مباركه\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nخانه‌اى نمىماند كه تفنگ انداخته نشود تحقيقا زياده از شصت هزار تفنگ در آن شب انداخته شده قريب به پنج ساعت اين شورش و غوغا طول مىكشد امناى دولت پادشاهى كه در نگارستان بودند از شنيدن اين غوغا و آشوب خيال مىنمايند كه در شهر فتنه‌اى حادث شده سرباز و توپخانهء مباركه را كه در نگارستان بود حاضر نموده احتياط خود را نگاه مىدارند و پىدرپى كسان به ارگ مباركه فرستاده خبر چگونگى را مىپرسند و مستحفظين ارگ مباركه مشغول احتياط و خوددارى بوده و خبرى از چگونگى اوضاع و سبب غوغاى شهر نداشتند و هركس را كه به خبرگيرى به شهر مىفرستادند اهل شهر در جواب مىگفتند كه غسالى از غسالان مرده است و از شنيدن اين سخن بىپا احتياط بر احتياط مىافزود و خبرى سواى اين كلمه از شهر معلوم نمىشد و به خبرگيران اردوى مبارك نيز از ارگ مباركه همين خبر فرستاده مىشد و از اين خبر دل‌ها را آسودگى حاصل نمىآمد تا طلوع صبح لشكريان نگارستان و مستحفظين ارگ مباركه مشغول كشيك بودند و صبح متيقن و متحقق شد كه غسالى مرده و اهل دارالخلافه را اعتقاد آن‌كه اگر غسالى در ايام ظهور و با بميرد ناخوشى و با مندفع خواهد شد و به اين جهت به شادى كوشيده و به برپا كردن اين اساس اقدام نموده‌اند .\r\n\r\nذكر گرفتارى شاهزادگان و حركت اردوى مبارك به طرف عمامه و لواسان و فرستاده شدن شاهزادگان به اردبيل\r\nچون شاهزادگان در دارالخلافه مجتمع آمدند هريك به فكر دادن پيشكش و حكومت دوباره افتاده ميرزا ابو القاسم قائم‌مقام نيز ايشان را مأيوس نمىنمود و هريك مىخواستند كه ديگرى پيش افتاده گذاشتن امر او را براى خود سرمشق نموده كار خود را از آن قرار بگذارند سركار شيخ الملوك كه از همه ساده‌تر بود اين تقدم و پيش‌دستى را مايهء هزارگونه خدمت دانسته متقبل دادن ده هزار تومان شده حكومت ملاير و تويسركان را دوباره خواهش نمود . پادشاه مرحوم در اين باب سكوت فرموده شيخ الملوك عدم جواب را قرينهء انجاح مطلب دانسته به تدارك سرانجام تنخواه افتاده ده هزار تومان زر نقد حاضر ساخته و در مجموعه‌ها ريخته صبح آن شب كه حكايت فوت غسال واقع شد\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nو ده روز بود كه ميرزا ابو القاسم كشته شده بود به حضور مبارك پادشاه مىفرستاد .\r\nشخصى از ثقات نقل نمود كه در منزل شيخ الملوك در عمارت خورشيد نشسته بودم و سركار شيخ الملوك مجموعه‌هاى نقره حاضر نموده پانصد اشرفى از اين تنخواه را در كيسه گذاشته پيش خود نگاهداشته بود كه خود با عريضه به خدمت پادشاه مرحوم رساند و نه‌هزار و پانصد تومان ديگر را ريال سفيد به مجموعه‌ها ريخته در اتاق چيده بود و مىخواست كه در حضور مبارك پادشاه پيشكش خود را بگذارند ، سيد فقيرى در اين بين به مجلس آمده يك ريال از سركار شيخ الملوك خواهش نمود و سركار شيخ الملوك قسم‌هاى مغلظه ياد نمود كه يك دينار موجود ندارم و اين تنخواه كه مىبينى براى پيشكش ملاير و تويسركان مىبرم ، دعا نماييد كه امر ما بگذرد انشاء اللّه به ملاير كه آمدى يك تومان عوض يك ريال خواهم داد .\r\nالقصه در همان روز شيخ الملوك با تنخواه پيشكش روانهء نگارستان شده پيشكش را به خدمت پادشاه مرحوم فرستاده شاهزادگان ديگر محمد تقى ميرزا و على نقى ميرزا و امام‌وردى ميرزا و محمد حسين ميرزا پسر محمد على ميرزا و محمود ميرزا پيش از شيخ الملوك آمده به درب خانهء مباركه نشسته بودند .\r\nاميرزاده بهمن ميرزا كه در درب خانهء همايون بود به شيخ الملوك مىگويد كه شما هم به منزل شاهزادگان رفته ساعتى ديگر كه فرصت شرفيابى مىشود به خدمت پادشاه خواهيد شرفياب شد و واضح است كه با وجود گذرانيدن پيشكش امر حكومت ملاير و تويسركان گذشته است . شيخ الملوك نيز به بالاخانه نزد شاهزادگان ديگر آمده مىنشيند كه در اين بين نوروز خان سركردهء سوارهء چاردولى چكمه شلوار كرده و تفنگ و يراق بسته وارد منزل شاهزادگان شده اعلام مىنمايد كه چون ناخوشى و با در ميان است و پادشاه عزم حركت به ييلاقات دارند شماها را نيز حكم و مقرر فرمودند كه به ولايت اردبيل كه ييلاق خوبى است برده از آفت و با مصون و محفوظ باشيد . شيخ الملوك مىگويد كه نوروز خان معلوم است كه تو از كار من خبر ندارى و اين حكم دخلى به من ندارد ، من پيشكش ملاير و تويسركان را گذرانيده حاكم آن ولايت شده‌ام نوروز خان عرض مىكند كه شما را هم از جملهء مأمورين اردبيل در سياهه نوشته‌اند .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nدر اين بين اميرزاده بهمن ميرزا وارد منزل شاهزادگان مىشود ، شيخ الملوك اميرزاده بهمن ميرزا را شاهد مدعاى خود مىخواهد . اميرزاده بهمن ميرزا سكوت نموده شيخ الملوك كيسه‌اى را كه پانصد اشرفى داشت و در نزد خود نگاه داشته بود كه خود به خدمت پادشاه مرحوم رساند از جيب بيرون آورده به اميرزاده بهمن ميرزا مىدهد و مىگويد كه اين كسر ده هزار تومان است ما هرگز دروغ نگفته‌ايم و به كسى ضرر نزده‌ايم مبادا كسر آن را از شما بخواهند و به شما ضرر برسد .\r\nالقصه شاهزادگان را نوروز خان از بالاخانه پايين آمده به استران راهوار سوار كرده همراه سواران خود برداشته روانهء اردبيل شده به قلعهء اردبيل رسانيد و در جنب منازل اين دعاگويان منزل گرفتند و پادشاه مرحوم از نگارستان كوچ فرموده به طرف عمامه تشريف بردند و تابستان را در آن سمت‌ها گذرانيدند تا و با در دارالخلافه ساكت شده تشريف به دارالخلافه آوردند و در همين اوقات شجاع السلطنه حسنعلى ميرزا را نيز با بديع الزمان ميرزا پسر ملك‌آرا روانهء اردبيل و حكم به توقف فرمودند و سواى ظل السلطان و سيف الملوك ميرزاى پسرش كه محبوس بودند و سركار ملك‌آرا كه مطلق العنان و هنوز مأمور به توقف همدان نشده بود از شاهزادگان كه در اوقات حيات خاقان مغفور حاكم بودند در دارالخلافه كسى نماند و اسمعيل ميرزا حاكم شاهرود و بسطام را نيز روانهء اردبيل داشتند .\r\n\r\nذكر خلاصى اين دعاگويان از محبس اردبيل از فضل خداوند منان و مرحمت پادشاه جهان\r\nچون ميرزا ابو القاسم به سبب ظهور خيانت به سياست پادشاه جهان گرفتار آمد و در خاطر پادشاهى هميشه مركوز بود كه به سبب بدخواهى قائم‌مقام رفتارى را كه بعيد از مروّت و انصاف پادشاه عدالت‌گستر بود و نسبت به اين دعاگو و متعلقان به اصرار ميرزا ابو القاسم قائم‌مقام واقع شده بود رفع فرموده باشند و به مرحمت‌هايى كه ممكن است به تدارك نقصان امورات كه گذشته است پردازند در اين وقت كه از خباثت وجود ميرزا ابو القاسم لوح زمانه پاك آمد پادشاه مرحوم را مرحمت‌ها و رأفت‌هاى سابق به حركت\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nآمده يادآورى اين دعاگويان بيچاره را كه به آن احوال مانده بوديم فرموده به محض التفات فطرى و مرحمت جبلى فرمان مرحمت آيين به استخلاص اين دعاگويان صادر شد و به محمد خان اميرنظام حكم فرمودند كه ملازم و تخت روان و اسب سوارى براى اميرزادگان احمد ميرزا و مصطفى قلى ميرزا فرستاده و تداركات لازمهء اين دعاگويان را ديده و اهل و عيال و والده را كه بعد از گرفتارى اين دعاگويان به شهر مراغه برده بودند تدارك ديده به قصبهء تويسركان از ولايت عراق روانه نمايند و عماراتى را كه شيخ الملوك در ايام حكومت خود ساخته بود به اين دعاگويان مرحمت فرمودند و مواجب به قدر و اندازهء هريك مرحمت فرموده فرامين مطاعه در اين باب صادر شد و محمد خان اميرنظام بشارت اين حكايات را در قلعهء اردبيل به اين دعاگويان رسانيده خاطر پريشان اين دعاگو را مورد هزارگونه مسرت و شادمانى ساخت و فرجى بعد از شدت شد .\r\nاين دعاگو و اميرزاده خسرو ميرزا با اميرزادگان احمد ميرزا و مصطفى قلى ميرزا از قلعهء اردبيل بيرون آمده در كنار قلعه به عمارتى كه خود اين دعاگوى دولت ساخته بود نزول نموده منتظر آمدن تخت روان و انجام تداركات نشستيم .\r\n\r\nحكايت\r\nاين دعاگو را طباخى بود از نوكرهاى قديم و از اول گرفتارى اين دعاگويان تا هنگام مرخصى از قلعهء اردبيل كه قريب به هجده ماه بود از پادشاه مرحوم اذن در خدمات امر طباخى اين دعاگويان حاصل كرده مشغول خدمت بود در ايام حبس روزى سه تومان مخارج شام و نهار از پادشاه براى اين دعاگو و اميرزادگان ديگر مرحمت مىشد و از ديوان اعلى مقرر شده بود كه قبض طباخ را كارگزاران ولايتى سند خود دانسته به خرج ديوان اعلى آورند و اين طباخ با محمد مهدى نام پسر فتحعلى خان نورى كه كارگزار اردبيل بود در ساخته ، واضح است كه اين دعاگويان را چه احوال يا چه اوقات آن بود كه به كم و زياد اين جوره امورات پردازند روزى دو تومان از آن وجه مخارج را با محمد مهدى نام نورى بالمشاركه مىبردند و يك تومان ديگر را مصرف شام و نهار اين دعاگويان مىساختند و اين طباخ در ايام حبس اين دعاگويان از كثرت اظهار حقوق‌دانى و\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nنمك‌شناسى و سرزنش به ترجيح ساير خدمتكاران بر اين طباخ در ايام حكومت و اقتدار چندان پيغام مىداد و بالمشافهه گفتگو مىنمود كه اين دعاگويان را زحمت تحمل اين منت از او معادل با جميع اوقات تلخىهاى ديگر شده بود .\r\nدر اين وقت كه حكم خلاصى اين دعاگويان دولت رسيد اوقات طباخ تلخ شده قبل از رسيدن احكام صريح كه گفتگوى مرخصى اين دعاگويان در ميان مردم بود طباخ بالمره انكار اين خلاصى را در خارج مىكرد و اظهار تحاشى از گفتگوى اين گونه كلمات مىنمود . پس از آن‌كه محقق شد كه به التفات پادشاهى مرخصى حاصل شده است و طباخ دانست كه ديگر روزى يك تومان مداخل براى او نخواهد بود بهانه‌اى برانگيخت و پرخاش و نزاع نموده از همراهى اين دعاگويان تقاعد ورزيده اندوخته‌هاى خود را برداشته جان اين دعاگويان را از شنيدن كلمات نامعقولانهء خود خلاص كرده به در رفت .\r\n\r\nحكايت\r\nوقت ورود اين دعاگويان به قلعهء اردبيل آنچه دعاگويان همراه داشتند از قبيل رختخواب و لباس و قليان طلا و غيرها ديوانيان سياهه نموده به دست محمد پسر فتحعلى خان نورى سپردند . در اين اوقات كه مرخصى حاصل شد و ميرزا ابراهيم خان تبريزى از طرف ديوان اعلى مأمور به اردبيل شده حكم آورده كه موافق سياهه آنچه از اوضاع اين دعاگويان باقى باشد رد نمايد محمد مهدى ولد فتحعلى خان نورى قليان طلايى را از اين دعاگويان نگاهداشته نداد ، پس از مطالبه گفته بود كه جهانگير ميرزا خودش دزديده است .\r\nپس از شنيدن اين جواب دندان‌شكن صحت سكوت براى اين دعاگويان حاصل شده محمد مهدى پى كار خود رفت .\r\nالقصه بيست روز در باغ اردبيل توقف نموده و تخت روان و اسب با حسين بيك نام معتمد محمد خان اميرنظام رسيده روانهء ولايت تويسركان شديم و از مراغه نيز والده و اولاد و عيال را مرخصى حاصل شده مال باركش و تدارك از ديوان اعلى به ايشان داده ايشان نيز از راه صاين قلعه و گروس روانهء ولايت تويسركان شدند ، چون و با در تويسركان\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nدر آن تابستان واقع شده بود اهالى آن قصبه نيز به دهات متفرق شده به قريهء كرزان كه در سر راه آذربايجان واقع است بعضى از اهالى تويسركان از ترس و با رفته بودند از قضا ميرزا رضا قلى كه از بد نفسان و اشرار آن ولايت است در كرزان بوده سياهيى از دور مىبيند كه مىآيند احوال از مترددين مىگيرد كه اين‌ها چه كسانند حقيقت احوال اين دعاگويان را از حبس اردبيل و مرخص شدن و مأموريت به توقف تويسركان مستحضر مىشوند به كسانى كه همراهش بودند و تماشا مىنمودند رو كرده به شادى و خرّمى تمام دست‌ها را به هم زده و به وجد و رقص افتاده مىگويد حضرات عجب لقمهء چرب و شيرينى براى ما آمده است بهتر از مال شيخ على ميرزا و نظر على ميرزا است كه در اين ايام فترت به دست آورده و خورده‌ايم و از آنجا سوار شده به قصبهء تويسركان مىآيد و از تقديرات خداوندى ابراهيم بيك قراباغى كه سابقا نگاشتهء كلك بيان شد كه به سبب تحويلدارى ولايت اروميه رجوع محاسبهء ديوانى او به اين دعاگو از اروميه فرار نمود در اين ولايت نايب محال تويسركان از جانب ديوان شده آمده بود و مادهء دشمنى مستعدى با اين دعاگوى دولت شاهى داشت ميرزا رضا قلى نام تويسركانى كه از كيفيت ورود اين دعاگويان او را خبر مىدهد او نيز كلاه شادمانى را كج گذاشته از وقايعات سابقه رضا قلى را خبر مىدهد و خيالات بد در باب اين دعاگويان براى ايشان پيدا شده و منتظر ورود اين دعاگويان مىشوند .\r\nاين دعاگويان نيز به همدان رسيده يك دو روز در اينجا توقف كرده والده و عيال را كه از كيفيت و گزارشات اين دعاگويان مخبر نبودند فىالجمله اخبار نموده اميرزاده احمد ميرزا را پيشتر روانه نموديم و خود اين دعاگويان نيز دو روز بعد وارد شديم ، براى والدهء پير ناتوان و ساير اهل و عيال غمى تازه پيدا شده اظهار جزغ و فزع نموده چند روزى باز از اين جهت اوقات تلخى كشيده شد تا انشاء اللّه اگر فرصت باشد معروض مطالعه‌كنندگان نماييم كه از طمع و بدنفسى رضا قلى كه منضم به دشمنى سابق ابراهيم بيك قراباغى شد از آن تاريخ تا تاريخ تحرير كه هفده سال است چه زحمت‌ها كشيده و چه رنج‌ها برده‌ايم . اميد كه از عدالت پادشاه جهان و سايهء يزدان و از التفات و مرحمت اتابيك اعظم مدّ ظله العالى من‌بعد از مكر و تزوير اين محيل مزور آسوده و\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nفارغ‌البال باشيم .\r\n\r\nذكر تفويض فرمودن منصب وليعهدى از طرف پادشاه مرحوم به پادشاه جهان خلد اللّه ملكه كه مايهء امن و امان و پشت و پناه اسلام و اسلاميان است\r\nچون از ناصيهء حال هرصاحب دولتى واضح است كه مدار امر جهان و جهانيان منوط و مربوط به رأى و رؤيت او خواهد بود و هيچ كس را شكى و شبهه‌اى بعد از مشاهدهء حال آن صاحب دولت نخواهد ماند كه از سايهء نهال شريف آن وجود مبارك جهانى در آسايش و خلقى در آرامش خواهند آمد پادشاه مرحوم در اول حال كه جلوس بر تخت پادشاهى فرمودند براى نظام دولت و قوام ملك و ملت و آسايش رعايا و آرامش برايا فرزند ارجمند خود را كه در آن وقت در سن چهار سالگى و آثار جلالت و فخامت از ناصيهء همايونش پيدا بود ، شعر :\r\n بالاس سرش ز هوشمندى * مىتافت ستارهء بلندى \r\nبه تفويض منصب وليعهدى ايران شايسته و شايان ديده و جميع امناى دولت عليه تصديق اين تفويض و اين تعيين را نمودند و وزراى دولت خارجه نيز اين رأى صواب را محض صلاح و صواب شمردند و برطبق اين فرمايش همايون فرمان مبارك صادر شده و اخبار نامجات به اطراف و اكناف ولايات ايران نوشته شد و قباى كيانى مكلل به جواهر و خنجر و بازوبند كه در اين دولت عليه براى وليعهد معين و مقرر است به دارالسلطنهء تبريز به رسم خلعت ارسال شد و جميع رعايا و برايا از ظهور اين مرحمت عظمى به شادمانى و شادكامى كوشيده و شهرى و قصبه‌اى و قريه‌اى نماند كه به افروختن چراغ و مشعل و آراستن انجمن‌هاى شادمانى نپرداختند تا جهان را قرار و زمان را مدار است خداى تعالى سايهء بلندپايهء اين پادشاه گردون جاه را از سر عموم اهالى ايران كم نگرداند و روزبه‌روز بر عمر و دولتش بيفزايد و بعضى را كه در اول اوقات ورود به دارالخلافه و جلوس همايون خود را نايب السلطنه يا صاحب السلطنه مىناميدند و مىدانستند آرزو در دل ماند .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\nذكر ورود محمد خان اميرنظام به دارالخلافه و مرحمت شدن منصب وزارت اعظم به جناب حاجى ميرزا آقاسى و معاودت محمد خان اميرنظام به دارالسلطنهء تبريز و بعضى وقايعات\r\nچون موكب پادشاهى از عمامه و لواسان وارد دارالخلافهء تهران شد محمد خان اميرنظام نيز كه با بعضى از لشكر نظام آذربايجان احضار به دارالخلافه شده بود وارد دارالخلافه و به شرف آستان‌بوسى مشرف آمد و تا آن اوقات كارگزار و وزير اعظم براى گذراندن امور دولتى معين و مشخص نگرديده و ظاهرا خلعت وزارت به احدى داده نشده بود . در اين وقت كه محمد خان امير نظام به آستان بوسى مشرف شد اعيان و امراى درب خانهء همايون را چنان به خاطر مىرسد كه اين منصب عظمى به ايشان كه مردى كامل و كارديده و موصوف به اخلاق و احوال پسنديده است و از امراى بزرگ و از خدمتكاران قديم است مرحمت خواهد شد به اين خيال بناى آمد و رفت به منزل محمد خان اميرنظام گذاشته و جناب حاجى ميرزا آقاسى فىالجمله تنها ماند . پادشاه مرحوم براى نظم و نظام امور دولتى دست‌خط همايون با خلعت آفتاب طلعت به افتخار حاجى ميرزا آقاسى صادر فرموده او را به منصب وزارت اعظم شرف اختصاص ارزانى داشتند و در توقير و احترام او كوشيده مرجع عوام و خواصش فرمودند و محمد خان اميرنظام را بعد از نوازشات بيكرانه و التفات‌هاى پادشاهانه رخصت انصراف به ولايت آذربايجان دادند و اميرزاده قهرمان ميرزا را به حكومت مملكت آذربايجان منصوب فرموده نيك و بد امور او را از امير نظام خواستند و اميرزاده فريدون ميرزا را از دارالسلطنهء تبريز به دارالخلافه احضار فرمودند و محمد خان اميرنظام با اميرزاده قهرمان ميرزا به دارالسلطنهء تبريز رسيده به نظم امورات آن سرحد پرداختند و ظل السلطان را كه تا اين زمان در دارالخلافه نگهدارى مىفرمودند مأمور به ماندن مراغه فرمودند و سيف الملوك ميرزا را به قزوين فرستادند ظل السلطان را مستحفظين دولتى به مراغه رسانيده پس از چندى توقف روانهء قلعهء اردبيلش ساختند و در اين زمستان پادشاه جهان در دارالخلافه به امن و امان گذرانيدند و چون طايفهء تركمانيهء صحراى اترك و گرگان در اين اوقات پا از دايرهء حساب بيرون نهاده به رعايان استرآباد دست‌درازى مىنمودند\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nامناى دولت پادشاهى را صواب چنان نمود كه در بهار آن سال لشكر به ولايت گرگان و به صحراى تركمان كشيده تنبيه آن طايفه را پيشنهاد همت سازند لهذا در اين زمستان مشغولى به تدارك سفر گرگان نموده لشكريان ولايت را به تدارك اين سفر اخبار و اعلام دادند .\r\n\r\nذكر احوال اين دعاگويان بعد از ورود به تويسركان در اين سال\r\nچنان‌كه اشاره شد ابراهيم بيك قراباغى به فكر تلافى عداوت سابق افتاد و ميرزا رضا قلى نيز او را به واهمه و طمع انداخت اما واهمهء آن‌كه مبادا پادشاه با مأمورين تويسركان بر سر التفات و مرحمت آمده اختيار محل تويسركان را به ايشان واگذارد بهتر اين‌كه در اين اول ورود به كلمهء نالايق ايشان را متهم سازى و خاطر خود را از اين پريشانى خلاصى دهى . اما طمع آن‌كه شايد پس از اين اتهام پادشاه جهان سكوتى در باب ايشان فرموده يا حكمى فرمايد در آن صورت اختيار جان و مال ايشان در دست او خواهد آمد و واضح است كه پس از آن لقمهء نانى براى زندگانى ايشان خواهى داد و بود و نبود ايشان به تو خواهد رسيد .\r\nابراهيم بيك را كه مادهء عداوت مستعد بود از گفتگوى اين بىعاقبت بدخواه نشتر به مادهء عداوت او خورده بناى بدخواهى گذاشته بيست روز از ورود اين دعاگويان به تويسركان نگذشته بود كه فهرست مطالبى به خدمت پادشاه نوشته فرستاد به اين زبان عرض نموده بود كه اميرزادگان وارد تويسركان شده‌اند ، اين چاكر دولتخواه براى حفظ ايشان دويست نفر تفنگچى از شهر و دهات تويسركان نام‌نويس كرده‌ام براى هريك از تفنگچيان مواجبى در دفترخانهء مباركه مشخص و معين سازند تا مشغول به حفظ و حراست شوند و باز عرض نموده بود كه بعد از ورود اميرزادگان سر سواره آذربايجان وا شده قريب به دويست نفر سواره حالا كه يك ماه نيست اميرزادگان آمده‌اند از آذربايجان رسيده است ، حكم مبارك چيست ؟ و باز به نوع اجماع عرض كرده بود كه اميرزادگان بعضى فرمايشات به من مىنمايند بشنوم يا نه ؟ غرض از اين عرايض آن‌كه پادشاه مرحوم را متغير ساخته حكمى براى بىاختيارى اين دعاگويان از مال و جان خود صادر\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nكرده كيف يشاء دخل و تصرف نمايد و اين فهرست را به دارالخلافه فرستاده بودند .\r\nپادشاه مرحوم كه خداى تعالى او را غريق رحمت خود نمايد و به پادشاهى آخرت سرافراز فرمايد در جواب مواجب تفنگچيان و گرفتن ايشان خط باطله به كج‌خلقى و تغير تمام كشيده بودند و در باب سوار آذربايجان كه اين بىحيا چنان دروغى عرض كرده و چنان افترايى به اين بيچارگان بسته بود به خط مبارك مرقوم فرموده بودند كه در دولت ما قرار مواجبى و گذرانى براى اميرزادگان تعيين شده ايشان از آن قرار گذران خواهند كرد و در باب عرض مجملى كه كرده بود كه بعضى فرمايشات مىنمايند بشنوم يا نه به خط مبارك مرقوم فرموده بودند كه اگر خيانت دولت ماست مشنو . بارى اين فهرست كه از دارالخلافه آمد و صورت او را به اين دعاگويان در تويسركان دادند اين دعاگويان را كه در خانهء خود هنوز از شيون و شين فراغتى حاصل نشده بود باز دلتنگى بر دلتنگى افزوده شد چاره به جز بيچارگى نبود ، صبر و تحمل را شعار خود ساختيم و به لطف خداوند و به مرحمت پادشاه تكيه داده مكر بدگويان را به جزاى مكر خداوندى واگذار نموديم ،  وَ مَكَرُوا وَ مَكَرَ اللَّهُ وَ اللَّهُ خَيْرُ الْماكِرِينَ . \r\n\r\nذكر حركت موكب پادشاهى از راه كالپوش و فيروزكوه به ولايت گرگان و حكايت واقعه در آن زمان\r\nچون عيد سعيد سلطانى در دارالخلافهء تهران به عيش و شادمانى گذشت و به هريك از چاكران و خدمتگزاران خلعت درخور خدمت مرحمت شد محض عنايت و ترحم براى اين دعاگويان و اميرزادگان و والده و همشيره نيز خلعت و مستعمرى و شاهى اشرفى عيدى با دست‌خط مبارك به افتخار هريك جداگانه از مصدر عز و جاه صادر و مرحمت فرموده سر افتخار اين دعاگويان را به اوج سموات رسانيدند و تغيير و تبديل در حكام و عمال ولايات برحسب مصلحت دولتى داده آمد و لشكر بهار در عرصهء چمن به هزار نقش و نگار خيمه زده انجمن آرا گرديد پادشاه جهان نيز حكم به احضار لشكرهاى عراق و آذربايجان و مازندران فرموده به فرّ فريدونى و حشمت جمشيدى از دارالخلافه با اجتماع و احتشام تمام بيرون آمده اردوى همايون را در بيرون دارالخلافه مجتمع\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nساختند و بعد از انجام دادن امورات لشكريان با توپخانهء آتشفشان از راه ييلاقات كالپوش و فيروزكوه روانه ولايت گرگان شدند .\r\nتركمانيهء دشت از شنيدن ورود موكب همايون خود را به ميان دشت كشيده در مكان‌هاى بعيده قرار و آرام گرفتند و اردوى همايون پس از طى منازل و قطع مراحل به ولايت گرگان رسيده نصب خيام اقامت فرموده اميرزاده فريدون ميرزا را با جمعى از لشكريان به دفع و رفع تركمانيه كه در محلى موسوم به قارن قلعه مجتمع آمده بودند نامزد فرموده اميرزاده فريدون ميرزا با لشكريان ابواب‌جمعى خود روانهء آن طرف شد و از كشش و كوشش و گرفتن و بستن دقيقه‌اى مهمل و مجمل نگذاشت و به لوازم خدمتگزارى و جان‌نثارى نيز قيام و اقدام نموده قارن قلعه را به تصرف درآورد و پادشاه جهان نيز از همهء طوايف تركمان به قاعدهء معمول آن سامان پيشكش و گروگان گرفته نظمى لايق و كامل دادند و پس از اطمينان از امور آن سامان و گذشتن فصل تابستان طبل رحيل كوبيده عازم مراجعت شدند .\r\nدر بين راه جمعى از نابخردان گفتگو آغاز كرده براى بدگويى و تخريب حاجى ميرزا آقاسى مجالسى منعقد ساختند و منافع و مضار اين سفر را سنجيدن آغاز نهادند و از غايت بىخردى اين نوع مهملات را نوشته به نظر پادشاه جهان رسانيدند و به اعتقاد خود هفده تقصير براى حاجى ميرزا آقاسى نوشتند . پادشاه جهان نيز اين‌جوره خيالات را كه مأخذ آن فضولى و خودسرى ملتزمان ركاب است اعظم مفاسد دولتى دانسته سياههء آن روسياهان را با مهملاتى كه نوشته بودند به حاجى ميرزا آقاسى داده جناب حاجى را در تنبيه و تأديب آن خودسران و ياوه‌سرايان مختار فرمودند و بر اعتبار و شوكت حاجى ميرزا آقاسى روزبه‌روز افزايش و زيادتى دادند .\r\nحاجى ميرزا آقاسى نيز بعضى از آن هزره‌درايان را كه نصيحت ايشان مفيد نبود و قابليت ماندن در اردوى همايون نداشتند از اردوى همايون دور نموده بعضى ديگر را به نصايح مشفقانه تنبيه و آگاهى دادند .\r\nچون اردوى همايون وارد ولايت سمنان شد اميرزاده فريدون ميرزا را جهت خدمات شايسته كه در آن سفر از ايشان ناشى شده بود به عطاى حكومت فارس و فرمانفرمايى\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nآن مملكت وسيع الفضاء سرافرازى بخشيدند و فرمان و خلعت همايون مرحمت شده از همانجا روانهء دارالملك فارسش ساختند و اردوى همايون به مقر عز و شرف وارد شده لشكريان را مرخص اوطان خود نمودند و چون پادشاه جهان مصلحت مملكت ايران را در تسخير مملكت هرات و ضميمه ساختن آن را به ساير ولايات محروسه مىديدند به فكر انجام تداركات اين سفر افتاده در آن زمستان همت به ساختن و پرداختن تدارك يورش هرات مصروف داشتند و به جميع لشكريان اخبار و اعلام فرمودند كه در بهار اين سال متوجه دارالخلافه شوند و در آن زمستان در دارالخلافه به عيش و خرمى گذرانيدند .\r\n\r\nذكر لشكر كشيدن پادشاه جهان به مملكت هرات و حكاياتى كه در آن سال به منصهء ظهور آمد\r\nچون بهار فرخنده‌فال رخ نمود و شهريار جهان بر اورنگ كيانى تكيه‌ور آمده به رسوم و عادت پيشداديان دست دريا نوال را به پاشيدن سيم و زر و بخشيدن در و گوهر بر ادانى و اقاصى گشودند و بر هركس از شاهزادگان و امرا و اعيان به قدر قابليت و اندازه ريزش و نوازش فرمودند به عزمى متين و رأيى زرين لشكريان نظام و غير نظام را از اطراف مملكت ايران جمع آورده اردوى كيهان‌پوى را در خارج دارالخلافه منظم و منسق ساختند و الله يار خان آصف الدوله را از ورود لشكر همايون به مملكت خراسان به ارادهء تسخير مملكت هرات آگاهى دادند و به نفس همايون در ساعتى سعد و ميمون از دارالخلافه بيرون آمده وارد اردوى مبارك شدند و زياده از صد عراده توپ و هشتاد هزار لشكر از نظام و غيرنظام و امرا و اعيان در اردوى همايون مجتمع آمدند .\r\nدر اين اثنا به عرض مبارك رسيد كه امپراطور اعظم عازم تماشاى ممالكى است كه از ممالك ايران ضميمهء ممالك خود نموده و به عزم زيارت اوچ كليساى ايروان از دارالسلطنهء پترزبورگ بيرون آمده است . پادشاه مرحوم نظر به رعايت قواعد دوستى و حفظ مراتب اتحاد نوشته و مكاتيب دوستانه با تحف و هدايا ارسال دارالسلطنهء تبريز فرمودند و به محمد خان اميرنظام كه در سنوات سابقه در دارالسلطنهء پترزبورگ به خدمت امپراطور اعظم رسيده بود حكم و مقرر داشتند كه تدارك شايسته ديده وليعهد\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nدولت عليه را كه در آن زمان در دارالسلطنهء تبريز تشريف‌فرما بودند از جانب سنى الجوانب پادشاه جهان به سرحد مملكت روس برده و در ولايت ايروان با امپراطور اعظم ملاقات واقع شده رشتهء اتحاد و دوستى را محكم‌تر سازند و در بين حركت اردوى همايون به طرف هرات خبر رسيد كه ظل السلطان و امام‌وردى ميرزا و على نقى ميرزا از محبس اردبيل فرار كرده به ولايت طالش و لنكران رفته به دولت عليهء روس پناه برده‌اند .\r\nچون تفصيل اين كار خالى از تجربه و اعتبار نبود مرقوم مىآيد : از قلعهء اردبيل تا سرحد ولايت روس هشت فرسنگ است و شاهزادگان كه در قلعهء اردبيل مجتمع آمدند پادشاه مرحوم را نظر به احوال ايشان سواى مرحمت و التفات و خوش‌گذرانى امرى ديگر منظور نبوده از لوازم حبس همين‌قدر بيش نداشتند كه از چهار ديوار قلعهء اردبيل مأذون به خروج نبودند و از فرزند و عيال هريك از شاهزادگان هركس را مىخواستند به قلعهء اردبيل احضار مىكردند و در آن قلعه بيرونى و اندرونى براى همه مرحمت شده بود و مخارج يوميه در كمال وسعت مرحمت مىشد و حاجى على عسكر خواجه به مناسبت خواجه‌سرايى كه از حال اندرون و بيرون هردو مخبر باشد حاكم و كارگزار مملكت اردبيل از طرف دولت عليه بود .\r\nشاهزاده على نقى ميرزا به اين فكر افتاد كه راه خلاصى براى خود جويد و منزل ايشان متصل به ديوار قلعه بود به نحوى كه بام منازل ايشان مردرو ديوار قلعهء اندرونى است ، چون شاهزاده على نقى ميرزا در ايام حكومت قزوين برادرزنى داشتند مقنى و در اوقات مشق كيميا از دارالحكومه به خانهء استاد كيمياگر با دست برادرزن خود نقبى وسيع كنده هرزمان كه ميل خاطر ايشان مىكشيد از راه نقب به منزل استاد كيميايى تشريف مىبردند . در اين وقت به خاطر ايشان رسيد كه آن مقنى را احضار نمايد كس به طلب عيال قزوين فرستاده اسباب مقنى را از قبيل بيل و كلنگ و تيشه در ميان مفرش و يخدان جا داده به قلعهء اردبيل آوردند و مقنى را بى خبر به حرمخانه برده به فكر نقابى افتادند « 1 » . روزى از حاجى على عسكر خواهش نمودند كه مستراحى در گوشهء منزل به\r\n\r\n\r\n","description":"","footnote":"\r\n( 1 ) . در حاشيهء نسخهء نادر ميرزا چنين نوشته شده :\r\n","page_name":" 251 ","page_number":251},
  {"content":"\r\n\r\nحكم حاجى على عسكر كنده شود حاجى مشاراليه خواهش ايشان را قبول نموده مقنى براى كندن مستراح فرستاد و شاهزاده على نقى ميرزا سعى در وسعت و گودى مستراح نموده بسيار گود و وسيع ساختند و خاك مستراح را مقنيان حاجى على عسكر به بيرون منزل كشيده مىبردند . پس از انجام اين مقدمه شاهزاده على نقى ميرزا از پستوى اطاق خود كه ديوار همان پستو ديوار قلعه بود با دست مقنى امين خود شب‌ها به سوراخ كردن ديوار مشغول شده به تأنى و آرام به عمل خود ادامه اقدام مىنمودند و هرچه مقنى خاك از ديوار قلعه مىكند على نقى ميرزا به دوش خود حمل كرده به مستراح جديد البنيان مىريخت .\r\nاين عمل قريب به سه ماه طول كشيد و سنگ‌هاى عظيمى را كه در بنيان بود به نوك تيشهء خاراشكاف از هم شكافته نقب را به كنار خندق رسانيد و روشنى خندق هويدا و نمايان شد . بعد از سرانجام اين مهم ظل السلطان و امام‌وردى ميرزا را مطلع و مخبر نموده منصوبهء ديگرى براى خلاصى خود برانگيختند . ظل السلطان خواهش آوردن عيال را از دارالخلافه نموده به حاجى على عسكر تملقات بسيار كرده به تعارفات و تكلفات رضاجوى خاطر حاجى على عسكر مىشدند ، كسان ظل السلطان از دارالخلافه عيال او را آورده بعد از ورود به قلعهء اردبيل حاجى على عسكر از كثرت عقل و احتياط اسب و نوكر ايشان را از قلعه بيرون كرده در شهر جا و منزل داد و شاهزادگان ثلاث فرصت را از دست\r\n\r\n\r\n","description":"","footnote":"\r\n« مقنى مردى بود واحد العين دولت نام ، در اردبيل بنايى پير استاد محسن نام مرمت جزئى قلعه را ديوانيان به اوستاد مزبور و دو پسر او رجوع مىكردند ، ظل السلطان بالاخانهء بسيار كوچكى در ضلع مغربى آن عمارت كه ساكن بود به جهت تفرج به شهر احداث كرد . استاد مشاراليه سررشتهء نقبى را كه در اول احداث قلعه به قانون قديم براى راه فرار يا خبرگيرى ساخته بودند به شاهزاده ركن الدوله نمود و خاطرنشان كرد كه اين سوراخ تا جايى از شهر ممتد است . دولت نقاب به آن نقب كه از يك گوشهء اطاق حرمخانه ابتدا شده بود سركشى كرد ، معلوم شد كه عيبى زياد نكرده است ، اندك تنقيه‌اى در بعضى جاها لازم دارد و به مرمت آن پرداخت تا خندق را كه دو ذرع بود تنقيه كرد . عقلا مىدانند كه اگر ده ذرع چاهى در زمين بكر كنده شود كه عرضا و قطرا دو ذرع و عمق آن ده ذرع باشد خاك آن تلى خواهد شد . بندهء درگاه جاى آن نقب را به رأى العين ديدم ، سنگ‌هاى عظيم كه در بنيان با آهك به كار برده‌اند و در ميان آب است كلنگ و متين از عهدهء شكستن آن بر نمىآيد محتاج به استعمال باروت است . زمين اردبيل به آب نزديك است ، بدون استعمال آهك زياد سالى ممكن نمىشد كه پايدار شود خاصه قلعه كه خندق او پر آب و عميق است اين نقب را حاجى آقا باطل و پر كرد . »\r\n","page_name":" 252 ","page_number":252},
  {"content":"\r\n\r\nنداده كسان خود را اخبار نمودند كه شبانه اسب‌هاى سوارى را به كنار خندق آورده منتظر آمدن ايشان باشند و شاهزادگان در همان روز به شاهزادگان ديگر به شوخى براى استمزاج گفته بودند كه اگر مقدور باشد كه ما از اين قلعه بيرون برويم شما هم موافقت مىكنيد يا نه ؟ « 1 » همگى جواب‌هاى درشت و تلخ داده شاهزادگان فرارى از موافقت ايشان مأيوس شده سكوت اختيار نمودند و شبانه هرسه نفر از راه نقب خود را بيرون كشيده و نوكران و خدمتكاران نيز اسب‌هاى سوارى را بر لب خندق رسانيده شاهزادگان به طناب و ريسمان كه نوكران از لب خندق سراشيب كردند دست زده بالا رفتند سوار شده از خوف و هراس رو به فرار نهادند و همه جا خودكشان خود را به كنار رودخانهء آستارا رسانيده به آن طرف آب گذشتند و به قراولان روس كه همه در لب آب اقامت دارند احوال خود را اعلام نمودند و حاجى على عسكر خواجه فرداى آن شب در وقتى معين كه هميشه داشت به منازل شاهزادگان رفته اثرى و نشانى از شاهزادگان فرارى نديد ، به\r\n\r\n\r\n","description":"","footnote":"\r\n( 1 ) . در حاشيهء نسخهء نادر ميرزا چنين نوشته شده :\r\n« عليمردان خان ارونقى كه مردى معروف به بذله‌گويى بود از جانب دولت با صد نفر سوار كرمانى و پنجاه نفر توپچى كوتوال قلعه بود ، به حاكم و حاجى على عسكر تمكينى نداشت ، تكليف ركن الدوله به شاهزادگان از بابت دلسوزى نبود بلكه براى اين بود كه خيال آنها را از تدبير خود منصرف نمايد كه مبادا آلات دولت نقاب را از قزوين به كندن نقبى حمل نمايند ، همواره تدبير او در خلاصى از تنگناى اين قلعه بود كه گاه مىگفت مىتوانم آن مردم را به زور بازو از قلعه اخراج كنم و محصور شويم . گاه مىگفت ممكن است اين مردم را به زر فريفته كرد و همدست نمود كوتوال را گرفت و بفريفت و به معاونت همين مردم خود را به خاك روس كشيد ، گاه مىفرمود ما قريب دويست نفر فدوى از ملازم و غيره داريم متدرجا آلات حرب به قلعه بايد آورد و به زور اسلحه از قلعه بيرون رفت اگر مانعى باشد جنگ كرد و به سرحد روسيه شتافت .\r\nاما داستان اسب اين بود كه ظل السلطان و ركن الدوله چند رأس اسب كه عيال آنها را مركوب بود در قلعه نگه داشته بودند به اين اسم كه ملازمان همراه عيال به عراق رجعت خواهند كرد . چون خواست خدا اين بود كه فرار آنها به سهولت دست دهد از يك طرف نقب آماده به دست آمد از طرف ديگر توپچيان قلعه آب خندق را كه هميشه پر بود براى درويدن نى زياد كه در خندق مىرويد از ممر معلومى خشكانيده بودند . از آن سوى على مردان خان حكم كرده بود كه اسب‌ها را از قلعه بيرون برند و در شهر نگاه دارند ، بلد و بدرقه هم به زور پول از طايفهء شاهسون چند نفرى را سوگند داده يار كرده بودند بعد معين شد كه استاد محسن و پسران او در اين كار شركت كلى و دخل كامل داشتند . خود حاجى آقا به نفسه از عقب شاهزادگان نرفت ليكن به همين مضامين بلكه به مراتب مضحك‌تر مراسله و پيغامى فرستاد ، سوار كرمانى و پسران كوتوال رفتند و خائب و خاسر مراجعت نمودند . اين سلطان كرمانى سردستهء سوار مزبور چون مأيوس شد خود را به خدمت شاهزادگان انداخت و مراجعت نكرد » .\r\n","page_name":" 253 ","page_number":253},
  {"content":"\r\n\r\nجستجو افتاده راه نقب را ديده كيفيت را معلوم نموده سوار شده از عقب ايشان شتافت و در حينى كه شاهزادگان فرارى به قراولان روسيه رسيده بودند او نيز رسيد . چون خالى از ظرافتى نيست به خدمت خوانندگان معروض مىدارد ، حاجى مشاراليه كه خود را بسيار محيل و مزوّر مىدانست حيله‌اى به خاطرش رسيد ، از آب گذشت از اسب پياده شده به آداب و قانون سابق به خدمت شاهزادگان رفته زبان به نصيحت و دلدارى ايشان گشاده زلف‌هاى خود را به دست گرفته مىگفته است كه از اين زلف سفيد من حيا كنيد و مرا به غضب و سطوت پادشاه گرفتار نكنيد ، من پنجاه سال است كه به برادر و پدر شما خدمت كرده‌ام آخر چه چيز شما در قلعهء اردبيل كم بود ، نان نداشتيد ، رخت نداشتيد ، برنج و عنبربو به رسم جيره به شما نمىدادم ، از اين ديوانگىها كرديد كه به حبس اردبيل افتاديد باز هم كه دست نكشيده سر به صحراها گذاشته‌ايد .\r\nشاهزادگان سكوت كرده در جواب هيچ نمىگفتند حاجى على عسكر را خيال آن‌كه ايشان نصيحت‌پذير شده و از كرده پشيمان و راضى به معاودت شده‌اند زبان به مدح و ثناى ايشان گشوده و سه رأس اسب خالى را پيش كشيده شاهزادگان را تكليف به سوارى و عود نموده شاهزادگان را از حركت حاجى خنده گرفت و حاجى دانست كه حيله و تزوير به كار نيامد ، معاودت به اردبيل نمود .\r\nاما مجملى از احوالات شاهزادگان آن‌كه پس از اعلام به امپراطور روس به هريك يكهزار اشرفى باجقلو مواجب مرحمت فرموده در قراباغ نشيمن براى ايشان مقرر داشت و ايشان شنيدند كه امپراطور به ولايت ايروان مىآيد ، خواهش اذن ملاقات امپراطور نمودند ، امپراطور در جواب فرموده بود كه غرض از اين خواهش سه چيز خواهد بود لاغير يا استدعاى نقض عهد با دولت ايران يا استدعاى افزونى مواجب و گذران يا محض تماشا و ديدن صورت يكديگر ، اما فرار ايشان از محبس به هيچ‌وجه علت نقض عهد با دولت ايران نخواهد شد و اما زيادتى مواجب و گذران زياده از آن دادن منافى با اتحاد و يگانگى پادشاه ايران است و اما محض ملاقات من نيز خواهش دارم كه ظل السلطان را ببينم زيرا كه شنيده‌ام مردى است خوش‌اندام و خوش‌ريش .\r\nشاهزادگان از شنيدن اين جواب‌هاى دندان‌شكن استدعاى مرخصى از دولت روس\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nنموده بدون ملاقات به اسم زيارت مكه معظمه به ارزنة الروم رفتند و از آنجا به اسلامبول رفته شهريه از سلطان گرفتند ، پس از آن به مصر رفته به اعانت محمد على پاشاى مصر به زيارت مكه معظمه مشرف و از راه جبل به كربلا و كاظمين آمده مجاور شدند « 1 » پادشاه مرحوم گاه‌گاهى به ظل السلطان به سبب آن‌كه برادر اعيانى نايب السلطنه و مردى شرّانگيز نبود اظهار التفات مىفرمودند و اين پادشاه عالم‌جاه كه خداوند تبارك و تعالى بر عمر و دولتش بيفزايد و دولتش را تا ابد پاينده دارد نظر به وصول صلهء ارحام كه به مضمون حديث صريح خيرالانام باعث طول عمر و تمادى ايام زندگانى است مبلغ دو هزار تومان همه ساله مواجب براى رفاهيت ظل السلطان در آن آستانهء متبركه مرحمت و برقرار فرموده‌اند كه به دعاگويى دوام دولت پادشاهى قيام و اقدام نمايند .\r\nالقصه پس از وصول اردوى همايون پادشاه مرحوم يحيى خان را به دارالارشاد اردبيل فرستاده حاجى على عسكر را پنجاه هزار تومان جريمه فرمودند و مقرر داشتند كه شاهزادگان باقيمانده را به دارالسلطنهء تبريز برده از خوف و هراس كه در بودن قلعهء اردبيل دارند ايمن و مطمئن سازد و رفتن شاهزادگان ديگر را با نرفتن ايشان كه در حقيقت مساوى بود مساوى شمردند و اردوى همايون طى مسافت فرمودند وارد مشهد مقدس شده به شرف زيارت امام الجن و الانس مفتخر و سرافراز آمدند و به تدبيرات امور يورش هرات بر وفق مصلحت كارگزاران و دولت‌خواهان آن سرحد پرداختند و آصف الدوله را با لشكريان خراسان از ملتزمين اردوى مبارك ساخته روانهء مملكت هرات شدند .\r\n\r\n\r\n","description":"","footnote":"\r\n( 1 ) . در حاشيهء نسخهء نادر ميرزا چنين آمده :\r\n« نمىتوان گفت كه مؤلف از رموز دولتى آگاه نبوده است ، اولا دولت روس از دول معظمهء دنياست اين گونه مخارج در آن دولت عظمى ندارد ، مسلما خبر صحيح اين است كه امپراطور كمال مهربانى به شاهزادگان نموده بودند و براى توقف ايشان در لهستان شهر وارشاو را معين كردند و براى مخارج ايشان بيشتر از پنجاه هزار تومان وجه نقد مقرر شد . چون شاهزادگان بر خلاف قواعد دولتى استدعاى معاونت نمودند كه قشون دولتى گرفته به ايران حمله نمايند امپراطور قبول نكرد تا شاهزادگان در اين مطلب بىمعنى اصرار نمودند ، چون امپراطور مكنون خاطر آنان را دانست به توسط وزير خارجهء روس پيغام فرستاد كه شما مهمانان عزيز دولت هستيد ، همهء اسباب آسودگى شما موجود است و جميع خواهش‌هاى شماها پذيرفته است مگر معاونت به اغتشاش ايران ، پادشاه ايران به حكم ولايت عهد پادشاه است ، پدر شما او را اختيار كرده است . چگونه مىشود دولت روس خلاف عهدنامه نمايد ؟ چون مقصود آنها از پيش نرفت اذن ملاقات نيافته دلتنگ شدند و به دولت عثمانى پناه بردند . نادر » .\r\n","page_name":" 255 ","page_number":255},
  {"content":"\r\n\r\n\r\nذكر تشريف بردن پادشاه جهان در حالت وليعهدى به مملكت ايروان براى ملاقات امپراطور روس\r\nچون حكم محكم پادشاهى به آذربايجان و محمد خان اميرنظام رسيد تداركات شايسته ديده و حقيقت را به امناى دولت روس معلوم داشتند و مكان و زمان ملاقات را خواهش نمودند كه تعيين نمايند . امناى دولت امپراطور از وصول اين خبر كمال انبساط حاصل نموده مكان و زمان ملاقات را در مملكت ايروان تعيين نمودند و محمد خان اميرنظام به قانون و آداب لايقه و با تداركات و تنسوقات شايسته در خدمت بوده وليعهد از دارالسلطنهء تبريز روانه شده به ايروان رسيده از طرف دولت روس از كنار آب ارس تا ايروان مهمانداران و استقبال‌چيان كه چنين مهمانى و چنان مهماندارى را شايد و سزد تعيين فرموده به اعزاز و احترام تمام كه ما فوق آن متصور نيست به ايروان رسانيدند و در آنجا وليعهد پادشاه به ملاقات امپراطور رسيده امپراطور وليعهد را به آغوش مهربانى گرفته وعدهء محبت و مهربانى خود را مادام الحياة بلكه مادامى كه دولت در سلسلهء ايشان باشد به پادشاه مرحوم و وليعهد دادند و نشان حمايل و انگشترى مكلل به الماس كه لايق وليعهد دولت ايران باشد از روى اتحاد و محبت اعطا فرمودند وليعهد نيز بدان تحفه و هدايايى كه لايق آنچنان پادشاهى باشد اقدام فرموده در كمال گرمى و خوشى يكديگر را وداع فرموده سركار وليعهد به دارالسلطنهء تبريز تشريف‌فرما شده و امپراطور اعظم بعد از زيارت اوچ كليسا و تماشاى ولاياتى كه منظور بود عود به دارالسلطنهء پترزبورگ نمودند .\r\n\r\nذكر تسخير غوريان و رفتن بر سر هرات\r\nچون پادشاه جهان با لشكرهاى گران و توپ‌هاى اژدرفشان پس از مرخصى از آستانهء امام الاجن و الانس عليه السلام روانهء مملكت هرات شدند شاهزاد كامران و يار محمد خان وزير هرات به فكر كار خود افتاده از همه راه چارهء كار خود را منقطع ديده جميع سواره و پياده آن سامان را در نفس قلعهء هرات جمع آورده و جميع غله و آذوقه كه در محال قلمرو خود موجود داشتند به شهر هرات جمع نموده به تعمير برج و بارو پرداختند و قريب سه هزار نفر در قلعهء غوريان كه در سر راه ايران واقع است گذاشته\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nمنتظر ظهور امورات از پردهء غيب شده نشستند و پادشاه جهان طى مسافت فرموده به قلعهء غوريان رسيدند و غوريان و مستحفظين آنجا به خيال دفعهء سابق كه از ايشان گذشته و ايشان را به حال خود گذاشته به هرات خواهند رفت بىادبانه و متهورانه حركت كرده متعرض اردوى همايون شدند و پادشاه جهان حركت ايشان را مايه و مادهء تنبيه ايشان فرموده اتراق در اردوى همايون واقع شده بعضى از نظام سرباز و بعضى از توپخانهء مباركه را به محاصره و تسخير قلعهء غوريان مقرر داشتند و قلعگيان به حفظ خود و قلعه كوشيده سه روز و سه شب به خوددارى پرداختند و مأمورين قلعه را محاصره نموده دست به انداختن توپ‌هاى قلعه‌كوب گشادند و سنگرها و سيبه‌ها را پيش برده در مدت سه روز قلعه و خندق را با خاك زمين به ضرب گلوله يكسان ساختند و صداى الأمان الأمان از قلعگيان به اوج آسمان رسيده قلعهء به آن متانت و استحكام را در مدت سه روز از دست آن سنيان گرفته و مستحفظين آنجا را آنچه زنده بودند به نظر پادشاه جهان رسانيدند و حكم پادشاهى به هدم بنيان قلعه شده قلعه را از بيخ و بن كنده اردوى همايون به سمت هرات در حركت آمده و خوانين افغان مثل شمس الدين خان و ساير خوانين جزء به خدمت پادشاه جهان رسيده سعادت ركاب‌بوس دريافته كمر خدمتگزارى و جان‌نثارى بر ميان بستند و اردوى همايون وارد كنار هرات شده مهندسان تعيين فرمودند كه از روى دقت ملاحظهء اطراف قلعه را نموده جاى سنگر و سيبه تعيين شود كه به محاصرهء قلعگيان از چهار طرف اقدام فرمايند و در اين روز از ميان قلعهء هرات از سواره و پيادهء كارآمدنى قريب به ده هزار نفر مجتمع بودند و علما و سادات ايشان در ميان قلعه منبرها گذاشته فتواى جهاد و وجوب جنگ را با لشكر قزلباش مىدادند .\r\nاز طرفين گردان و دليران به ساختن و پرداختن آلات حرب و پيش بردن سنگر و حفظ برج و بارو زبان‌ها را بسته و بازوها را گشاده منتظر امر و فرمان شدند .\r\n\r\nذكر محاصرهء هرات و كيفياتى كه واقع شد تا هنگام مراجعت اردوى همايون و ورود به مشهد مقدس كه قريب به چهارده ماه طول كشيد\r\nچون لشكر ايران وارد كنار قلعهء هرات شدند و مهندسان به نظر احتياط همهء اطراف\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nقلعه را ملاحظه نموده جاى سنگر و سيبه و حواله را معين و مشخص ساختند پادشاه مرحوم برج و بارهء هرات را به لشكريان قسمت فرموده و هركس به اندازهء قوت و قدرت قسمتى افتاده مشغول به ساختن سنگرها و ترتيب دادن حواله‌ها شدند و اردوى همايون در نيم فرسخى بلكه نزديك‌تر افتاده حكم همايون به جمع نمودن آذوقه و سيورسات يك ساله صادر شده همهء لشكريان به دو قسم شدند ، قسمتى در سنگرها نشسته مشغول قلعه‌گيرى بودند و قسمتى ديگر در اردوى همايون مانده به جمع‌آورى سيورسات و آذوقهء ساليانه قيام و اقدام مىنمودند و هراتيان نيز دل از جان بركنده و به اغواى علما و سادات خود كشته شدن را باعث بهشت جاودان و ماندن را باعث تقرب بزرگان خود پنداشته به جد و جهد تمام مشغول خوددارى و مدافعهء بيرونيان بودند و پادشاه جهان نيز بر كشتى عزم لنگر اقامت انداخته به جز از گرفتن قلعهء هرات و تسخير آن ولايت به امرى ديگر توجه نمىفرمودند و لشكريان در تضييق محصورين كوشيده از هرطرف سنگرها را پيش برده و حواله‌ها بلند كرده توپ‌هاى بزرگ بر سر حواله‌ها نصب كرده هرروز از كوبيدن برج و بارو قلعگيان را پريشان حال مىكردند و كامران ميرزا در ميان قلعه جميع امورات خود را مفوّض به يار محمد خان كرده خود در خلوتى نشسته به هيچ امر دخل و تصرف نمىنمود و يار محمد خان نيز به فتواى علما و مجتهدين اهل تسنن در قلوب لشكريان چنان راسخ و ثابت ساخته بود كه اين نزاع و جدال براى تعصب و مذهب است و عوام و خواص اهل هرات به اين سبب همگى كفن‌ها به گردن انداخته و در وقت فرصت از شهر بيرون ريخته با شمشير برهنه به تعصب هرچه تمام‌تر به جنگ و جدال اشتغال مىنمودند و همه روزه آتش حرب از طرفين افروخته بود و روزبه‌روز شديدتر مىشد تا آن‌كه سنگرها و حواله‌ها تا لب خندق رسيد و كاربر محصورين تنگ آمد .\r\n\r\nذكر وقايعاتى كه در عراق و ساير ولايات در حين محاصرهء هرات روى نمود\r\nاميرزاده بهرام ميرزا به حكم پادشاه مرحوم لشكريان كرمانشاه را جمع‌آورى نموده و از كرمانشاهان حركت كرده با توپخانه به چمن گندمان رفتند و در آنجا چندان اقامت\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nنموده و به حفظ ولايت عراق و بختيارى پرداختند تا موكب پادشاهى از هرات عود فرمودند .\r\nبعد از معاودت اردوى همايون باز به كرمانشاهان مراجعت نمودند و اميرزاده بهمن ميرزا حاكم ملاير و بروجرد چون موكب پادشاهى را در هرات ديد خواست نوعى نمايد كه در ولايت همدان و محال تويسركان برهم‌خوردگى حاصل شده و به اين جهت پادشاه مرحوم امر اين دو ولايت را به او محول فرمايند اما در همدان به جهت بلديتى كه در ايام حكومت سابق داشت مفسده ميان رعاياى آنجا كرده و چنان اتفاق افتاد كه قريب شش ماه آن مفسده طول كشيده قتل بسيار فيما بين واقع شد تا آن‌كه جمعى كثير ريخته خانهء آخوند ملا حسين را از بيخ كنده و مفسده تا ورود موكب همايون قائم و برپا بود .\r\nاما در تويسركان اولا پنجاه سوار غفلة به قصبهء تويسركان فرستاد كه حاكم تويسركان را گرفته به بروجرد بردند و حاكم تويسركان به همدان گريخته در آنجا نيز پاپى او شده او را گيرانيده به بروجرد برد و نايب از طرف خود به تويسركان فرستاد و در آذربايجان اميرزاده قهرمان ميرزا فوجى از نظام گرفته و فوج قهرمانيه ناميده و تا اوجان آمده اردو زده نشست و در ولايت فارس به سببى كه نوشته خواهد شد كشتىهاى دولت انگليس قريب به بنادر سرحد ايران آمده با استعداد تمام ايستادند .\r\nاما احوال اردوى هرات آن‌كه پادشاه مرحوم قنبر على خان را به جهت استمالت كهندل خان حاكم مملكت قندهار از هرات روانهء قندهار فرموده كهندل خان بعد از رسيدن قنبر على خان اظهار خدمتگزارى و دولتخواهى نموده محمد عمر خان ولد خود را به خدمت پادشاه مرحوم فرستاده محمد عمر خان در اردوى هرات به شرف پاىبوس مشرف شده مورد نوازشات پادشاهانه گرديد و پادشاه مرحوم اللّه يار خان آصف الدوله را با ابواب‌جمعى او از اردو مأمور به ولايت زمين‌داور و سبزوار فرموده و به جهت ضبط آن حدود روانهء آن سامان ساختند و در اوقات توقف جنگ‌هاى بسيار از طرفين شده قتل بسيار واقع شده و از همه عظيم‌تر آن‌كه بعد از آن‌كه پادشاه مرحوم توپ بزرگى براى كوبيدن قلعهء هرات در اردوى مبارك ريختند با آن توپ و توپ‌هاى ديگر رخنه‌اى عظيم در برج و باروى قلعهء هرات پديد آمده لشكريان را به يورش مأمور فرموده حربى بسيار\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nصعب واقع شد .\r\nسربازان خود را به برج و باروى قلعه رسانيده علم‌ها بر سر برج و بارو نصب كرده آثار فتح و غلبه ظاهر ساختند . از آن طرف يار محمد خان با جميع اهل هرات از زن و مرد كفن‌ها پوشيده با شمشير برهنه از جان گذشته فدايىوار خود را به سربازانى كه به برج و بارو صعود نموده بودند رسانيده جنگى عظيم كردند . از قرارى كه مسموع شد از طرفين زياده از چهار هزار نفر مقتول شده چون مدد به سربازانى كه در برج و بارو صعود نموده بودند نرسيد فتح قلعه در عهدهء تعويق ماند و پس از اين مقدمه سفير دولت انگليس بناى گفتگو گذاشته به شفاعت هراتيان در خدمت پادشاه مرحوم تكلم آغاز كرد و به ميان هرات كس فرستاده با هراتيان نيز گفتگو بنياد نمود و در مجالس متعدد از اين جوره سخن‌ها به ميان آورد . پادشاه مرحوم به هيچ وجه التفات بر سخنان او نفرمودند و به قراردادى كه مىداد رضامندى براى دولت عليه حاصل نمىشد و در همين اوقات لشكريان دولت انگليس با توپخانهء عظيم بر سر كابل و قندهار آمدند ، پادشاه مرحوم دوستى دولت انگليس را در دولتدارى ترجيح به گرفتن و تسخير مملكت هرات داده و بعد از آن‌كه سفير دولت انگليس دلتنگ شده لذا اردوى هرات به دلتنگى روانه شده بود پادشاه مرحوم نيز از سر تسخير هرات گذشته و لشكريانى را كه در خارج اردو در ميمنه و ميسره بودند احضار فرموده كار هرات را به وقت ديگر حواله گذاشتند ، لهذا اردو را از سر هرات كوچانيده به عزم زيارت مشهد مقدس روانهء مملكت خراسان شدند و در قلعهء غوريان جمعيت و استعداد شايان گذاشته قلعه را تعمير فرمودند و پس از ورود به مشهد مقدس و فيض آستان‌بوسى امام الجن و الانس اللّه يار خان آصف الدوله را در مملكت خراسان والى مستقل فرموده روانهء دارالخلافه شدند و در چمن بسطام سان نظام اردوى مبارك را ديده پنجاه و پنج فوج كه در ركاب همايون بود بعد از وضع فرارى و متوفى چهل و دو هزار نفر سرباز تفنگ در دست به قلم لشكرنويسان اسم به اسم قلمداد شد .\r\nبعد از ديده شدن اين‌سان بعضى از لشكريان را كه قريب به اوطان بودند مرخص فرموده با ساير لشكريان وارد دارالخلافه شدند و سربازان و لشكريان هرولايت را مرخص به اوطان خود نمودند و اميرزاده فريدون ميرزا و اميرزاده بهرام ميرزا و اميرزاده بهمن ميرزا\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nرا به دارالخلافه احضار داشتند و چون اهل مملكت فارس با كسان اميرزاده فريدون ميرزا نقار كلى پيدا كرده بلكه فيما بين ايشان به حرب و قتال انجاميده بود به آن سبب اميرزاده فريدون ميرزا معزول شد و ميرزا نبى خان كه براى آوردن اميرزاده رفته بود به نيابت آنجا ماند و اميرزاده بهرام ميرزا نيز معزول شد .\r\nاما احوال اميرزاده بهمن ميرزا آن‌كه همدان و تويسركان را خواست كه ضميمهء ملاير و بروجرد نمايد ، پادشاه مرحوم خواهش همدان را از او پذيرفته او را در همدان و ملاير و بروجرد مبسوط اليد فرموده روانهء همدانش ساختند و اميرزاده قهرمان ميرزا كه در اوجان بود بعد از شنيدن خبر حركت اردوى همايون از هرات به دارالسلطنهء تبريز عود نموده فىالجمله ضعف بر مزاج او مستولى شد و در همان اوقات اكراد جلالى باز بناى بىحيايى و هزره‌گردى گذاشتند و محمد خان اميرنظام براى تنبيه آنها به ولايت خوى رفته افواج نظام آنجا را كه بىنظم و نظام شده بودند منتظم ساخته به دارالسلطنهء تبريز عود نمود و پادشاه مرحوم چندى بعد از ورود در دارالخلافه سركار وليعهد را از تبريز احضار فرمودند ، وليعهد دولت عليه به دارالخلافه رسيده در خدمت پادشاه مرحوم مشغول خدمتگزارى بودند و چون در اوقات توقف اردوى مبارك در هرات رنود و اوباش دارالسلطنهء اصفهان طغيان نموده و چندان به حركات نالايق اقدام كرده و به خودسرى سر برآورده بودند كه عنان اختيار آن مملكت را بالكليه از دست حاكم آن‌جا گرفته بودند و در همان اوقات عبد اللّه خان امين الدوله نيز فرصت يافته از خانهء مجتهد العصر و الزمانى جناب حاجى سيد محمد باقر اعلى اللّه مقامه كه به طريق بست در آنجا نشسته بود بيرون آمده راه كربلاى معلى و نجف اشرف پيش گرفته رفت .\r\nپس از ظهور اين اسباب رأى پادشاهى بر اين قرار گرفت كه به آن ولايت تشريف‌فرما شده امر آن ولايت را منتظم سازند و به اين جهت به احضار بعضى از لشكريان فرمان دادند و در همين اوقات حسين خان آجودانباشى را به سفارت دولت انگليس مأمور ساختند و مشاراليه روانهء مقصد شده پس از رسيدن به نزديكى ولايت انگليس از راه خامى و ندانستگى به ولايت انگليس داخل نشده به ولايت پاريس رفته مشغول به تجارت شده بعضى سخنان بىوجه به دولت عليهء ايران اعلام نمود و امناى دولت عليه\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nمطالباتى كه با دست او بايست به دولت عليهء انگليس گفتگو نمايند به طريق ديگر و به طورهاى عليحده گفتگو نموده خاطر دولت انگليس را به دست آورده دوباره وزيرمختار از طرف دولت انگليس به خدمت پادشاه مرحوم رسيد و در دارالخلافه مقيم گرديد و در همين اوقات دولت عليهء روم پا از دايرهء حساب بيرون نهاده به دو امر نالايق اقدام نمودند .\r\nاول آن‌كه ولايت محمره را كه قصبه‌اى است از مملكت ايران و در مقابل شهر بصره و در اين طرف شط العرب واقع است تاخت و تاراج كردند ثانيا آن‌كه در كربلاى معلى نجيب پاشا والى بغداد كه براى ضبط و نظم كربلا لشكر فرستاده بود و لشكريان او مستولى بر ولايت كربلا شده بودند دست‌درازى به اهالى عجم كه در آن ولايت بودند نموده در قتل‌عام كربلاى معلى كه حكم نموده بود جمعى كثير از رعاياى دولت ايران به قتل رسيده و اموال ايشان به باد فنا رفت و امناى دولت عليهء ايران با امناى دولت عليهء روم در اين مواد گفتگو آغاز نهادند و هم در اين سال از علامات آسمانى ذوذوابه‌اى به صورت دهره در سمت الرأس ظاهر شده و زياده از دو ماه باقى بود و منجمان حكم مىكنند كه ظهور دهره علامت خون‌ريزش است .\r\n\r\nذكر وقايعات ممالك كابل و قندهار و هرات بعد از مراجعت اردوى پادشاهى از ولايت هرات و آمدن كهندل خان و معاودت او و گرفتارى كامران به دست يار محمد خان\r\nچنان‌كه سابقا نگاشتهء كلك بيان گرديد دولت بهيهء انگليس لشكر به كابل و قندهار فرستاد و كهندل خان حاكم قندهار و دوست محمد خان حاكم كابل خود را به دولت‌خواهى دولت عليهء ايران منسوب ساختند و محمد عمر خان ولد كهندل خان در اردوى هرات به آستان‌بوسى مشرف شده از طرف كهندل خان عرايض مشتمل بر خدمتگزارى و جان‌سپارى به نظر پادشاه رساند و در اردوى هرات مشغول خدمتگزارى شده پس از مراجعت اردو به همراهى كيهان‌پوى به دارالخلافه آمدند و در همان اوقات لشكريان دولت انگليس استيلا بر مملكت قندهار و كابل يافته و كهندل خان از قندهار فرار كرده پناه به دولت عليهء ايران آورده و به خدمت پادشاه مرحوم مشرف شده به\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nمرحمت پادشاهى مفتخر گرديد و شهر بابك كرمان را به اقطاع او مقرر داشتند و او با كسان و اتباع خود به شهر بابك رفته اقامت نمود .\r\nبعد از چندى افاغنهء ولايت كابل و قندهار اتفاق نموده به اخراج لشكر دولت انگليس از ولايت خود عازم و جازم شدند و كسان به طلب كهندل خان فرستادند و كهندل خان مراتب را به خدمت پادشاه مرحوم معروض داشته خود با كسان و اتباع از راه سيستان به ولايت قندهار رفت ، افاغنهء آن سامان بر سر او اجتماع نموده به سردارى كهندل خان و دوست محمد خان بر سر لشكر انگليس رانده زياده از بيست هزار نفر لشكر انگليس را به قتل رسانيدند و كار قندهار به كهندل خان و امر كابل به دوست محمد خان كه هردو برادر بودند برقرار و مستقيم گرديد و عرايض اخلاص و دولتخواهى به خدمت پادشاه فرستادند .\r\nاما وقايع هرات آن‌كه بعد از مراجعت اردوى پادشاهى بالكليه مملكت هرات از حليهء آبادى افتاد و جمعى از كسان دولت انگليس به هرات آمده به اعانت هراتيان پرداخته و تنخواه بسيار به رسم قرض و انعام به هراتيان داده قرى و محالات هرات را به حليهء آبادى درآوردند و در آن اوقات ميان يار محمد خان و كامران ميرزا حاكم هرات نقارى پيدا شد ، چون كامران ميرزا مردى پير و عادت به كشيدن بنج نموده بود يار محمد خان او را از دخل در مملكت بىدخل كرده به قلعه‌اى از قلاع هرات فرستاد .\r\nكامران ميرزا در همان قلعه در آن اوقات وفات كرد و بعضى از اولادش به دارالخلافهء تهران به خدمت پادشاه مرحوم آمدند و مواجب و سيورسات مرحمت شده در دارالخلافه مقيم شدند و يار محمد خان در امر هرات مستقل شده بعد از استيصال لشكر انگليس در ولايت كابل و قندهار او نيز كسان دولت انگليس را از هرات اخراج كرده و عريضهء دولت‌خواهى و خدمتگزارى به پادشاه مرحوم عرضه داشت نمود و با كسان معتمد خود به خدمت پادشاه ارسال داشت و كسان او در اوقاتى كه اردوى پادشاهى در دارالسلطنهء اصفهان تشريف داشت به اصفهان رسيده عريضه و پيشكش او را از نظر پادشاه مرحوم گذرانيدند و پادشاه مرحوم كسان او را نوازش فرموده و به يار محمد خان نيز فرامين التفات آيين صادر شده و اميدواريش به مراحم بيكرانهء پادشاهانه دادند .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nذكر حركت پادشاه مرحوم از دارالخلافه به اصفهان و وقايعاتى كه واقع شد تا ورود به دارالخلافهء تهران\r\nپادشاه مرحوم به عزم انتظام امور مملكت اصفهان و ساير بلاد از دارالخلافه حركت فرموده به قصبهء شاهزاده عبد العظيم وارد شدند و قريب به يك ماه در آنجا توقف واقع شده به لوازمات و تداركات سفر پرداختند و در ايام توقف معروض پادشاه مرحوم شد كه مجتهد العصر و الزمانى حاجى محمد ابراهيم كلباسى رحمة اللّه به جهت شفاعت‌گزارى اهالى اصفهان از دارالسلطنهء اصفهان بيرون آمده وارد دارالايمان قم شده و منظورش آن است كه بلكه سفرى را كه منظور امناى دولت عليه است استدعا نموده موقوف سازد .\r\nپادشاه مرحوم چون تدارك سفر ديده شده بود و صلاح دولت عليه در موقوف شدن اين سفر نبود از راه ساوه و زرند و خلجستان عبور فرموده ملاقات مجتهد العصر و الزمانى را به وقت ديگر گذاشتند و به سبب حركات ناشايسته‌اى كه از محمد حسين خان خلج رعاياى خلجستان به عرض رسانده بودند حكم به گرفتارى او صادر شده مشاراليه خود را به آستانهء معصومهء قم صلوات اللّه و سلامه عليها رسانيده و پسرانش گرفتار گرديدند قلعه‌اى كه در قريه نيزار و قريهء قاضى داشت به حكم پادشاهى كوبيده شد و اردوى همايون از جهرود عبور نموده به ولايت كاشان تشريف‌فرما شدند و در عمارت فين نزول اجلال واقع شده دو هفته توقف فرموده امور آن ولايت را منتظم نموده روانهء دارالسلطنهء اصفهان گرديدند .\r\nپس از ورود به دارالسلطنهء اصفهان در عمارات پادشاهان صفويه موكب همايون نزول فرموده و به تنبيه و تأديب اشرار حكم از مصدر جلال و جاه صادر شد ، جمعى كثير از اشرار و الواط كه هريك خون‌ها كرده و خانه‌ها خراب نموده بودند گرفتار شحنهء سياست پادشاه جهان شده به سزا و جزاى خويش رسيدند و در اوقات توقف اردوى پادشاهى در اصفهان صارم پاشا سفير دولت عليهء روم كه براى رفع گفتگوهايى كه اشاره بدان واقع شد و از طرف دولت عليهء روم مأمور شده بود به شرف پاىبوس مشرف شده گفتگوهاى دراز و دور از كار نموده مقبول امناى دولت عليه نيفتاده بىنيل مرام مراجعتش\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nدادند و هم در ايام توقف اصفهان نصر اللّه خان ولد امير خان سردار مرحوم را به حكومت مملكت فارس سرافراز فرموده و او به فارس رفته به ضبط و ربط آنجا در كمال خوبى و درستى اقدام مىنمود اما از اجل امان نيافته زياده از يك ماه باقى نمانده مرحوم شد . پس از وفات او اميرزاده فرهاد ميرزا را به ايالت آن مملكت فرستادند و موكب پادشاهى پس از انتظام امورات اصفهان از دارالسلطنهء اصفهان حركت فرموده از راه گلپايگان منزل به منزل تشريف‌فرما شده وارد مملكت بروجرد شده و اميرزاده بهمن ميرزا حاكم آن ولايت به لوازم خدمتگزارى و جان‌سپارى اقدام نموده پس از انضباط ولايت بختيارى و لرستان اردوى همايون از بروجرد حركت فرموده از راه نهاوند و كنكاور به ولايت همدان رسيدند و از بين راه اسمعيل خان جديدالاسلام را با دست‌خطهاى مرحمت آيين و خلاع فاخره به احوال‌پرسى اين دعاگويان به تويسركان فرستادند و اين دعاگو در نهاوند با حاجى ميرزا آقاسى ملاقات كرده همان اوقات امناى دولت عليه على محمد خان قجر را كه حاكم تويسركان بود از حكومت معزول نموده و حكومت را به قنبر على خان جليله‌وند داده بودند چون احوالات قنبر على خان معلوم اين دعاگو بود از حاجى ميرزا آقاسى التماس نمود كه سفارش بليغ به او نمايند كه اخلال در امنيت و فراغت اين دعاگويان ننمايد و شنيدن سخنان مفسده‌جويان تويسركان را سربار مقتضاى طبيعت خود نسازد و در آن بين اين دعاگوى دولت به سبب امنيت و فراغتى كه از مرحمت پادشاهى داشت هجده جزو از كلام مجيد را حفظ نموده به تفسير آن عالم شده بود .\r\nالقصه حاجى ميرزا آقاسى قنبر على خان را حاكم ولايت تويسركان نمود تا از ايام حكومت و حركات او كه باعث برهم‌خوردگى امنيت اين دعاگويان شد چه معروض خوانندگان افتد . اردوى همايون وارد همدان شده قريب به يك ماه در آن بلده اقامت نمودند و امور ولايت كردستان و كرمانشاهان را منتظم فرموده و از همدان كوچ‌بركوچ روانهء دارالخلافه شدند و در آن زمستان در دارالخلافه اقامت فرموده به گفتگوى امور قصبهء محمره و كربلاى معلى با دولت روم به دست سفراى دولت روس و انگليس اشتغال فرموده و خسارت اموال تجار محمره و خون رعاياى عجم را كه ريخته شده بود مطالبه مىفرمودند .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\n\r\nحكايت\r\nولايت تويسركان ولايتى است كوچك مشتمل بر يك قصبه و هفتاد پارچه ده و ليكن اهالى اين ولايت مردمانيند خشك‌دماغ و متكبر و وضع بقعه چنان واقع شده كه دور از شوارع اتفاق افتاده تردد از ولايات ديگر به آن ولايت كمتر واقع مىشود و خود اهل ولد نيز به ساير بلاد كمتر مىروند و به اين جهت بسيار از آداب و آداب‌دانى دورند و هريك فىنفسه چون كسى را نديده‌اند خود را افلاطون و ارسطو مىنامند و مىدانند و اهل اين قصبه و محال متفرق به دو فرقه‌اند جمعى خود را بسته و خواهان اولاد ميرزا محمد سياوشانى كه در سنوات سابقه به اين بلد آمده متوطن شده و صاحب قراى و مزارع گشته مىدانند و بعضى ديگر خود را بسته و خواهان اولاد حسينعلى بيك نامى كه پدرانش از اهالى سيستان و در عهد نادرشاه به تحصيل ماليات به اين ولايات آمده توقف نموده صاحب عيال و اولاد و سكنه و قرى و مزارع شده مىشمارند و ايشان خود را از طايفه ملك جمشيد سيستانى مىپندارند .\r\nاين طايفه هميشه با اولاد ميرزا محمد در منازعه و عداوت مىباشند و چون از ديوان اعلى اولاد ميرزا محمد به منصب وزارت اين ولايت سرافرازند و پسران حسنعلى بيك منصب كلانترى دارند هميشه در مقام حسد و عداوت آن طايفه مىباشند و در تضييع ايشان ساعى و جاهدند و اين عداوت منصبى و جاهى در ميان دو طايفه مستمر و برقرار است و هرمرحله و هرخانه و هرقريه كه در اين محال واقع است در مرور زمان دو فرقه شده هريك خود را خواهان يكى از اين دو طايفه كرده‌اند و در زمان حكومت قنبر على خان رئيس طايفهء ميرزا محمد ميرزا شفيع و رئيس طايفهء حسنعلى بيك ميرزا رضا قلى بود و اين ميرزا رضا قلى در مزاج قنبر على خان تصرف كامل نموده و قريهء گرزان را كه از قراى معظم اين ولايت است براى قنبر على خان به هرحيله‌اى كه بود از صاحبانش انتزاع نموده به ملكيت قنبر على خان درآورد ، پس از مالكيت قنبر على خان بناى تعمير قلعه براى او گذاشته عمله از ولايت گرفته و تير از دهات انداخته به اين امورات خود را مقرب حاكم ساخته به عداوت طايفهء ميرزا محمد مشغول شد و براى دهات ايشان مدعى ملكى از طايفهء قراگوزلو تراشيده به فكر تضييع ايشان برآمد و در آن\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nاوقات ميرزا شفيع در آذربايجان در پيش طهماسب ميرزا مشغول خدمت بود و برادرانش در ولايت متوجه اموراتش بودند . ميرزا شفيع اين جوره خرابىها را كه در اوضاع خود ديد به دارالخلافه رفته صادق خان برادر خود را در توپخانهء مباركه به نوكرى داد و متعهد سرانجام نمودن يكصد و بيست و پنج نفر توپچى داوطلب در خدمت پادشاه مرحوم شد و منصب سردستگى براى برادر خود گرفته او را به اين ولايت فرستاد ، و او در وقتى به ولايت تويسركان وارد شد و حكم دولتى را آورد كه ميرزا رضا قلى پيشكار حاكم بود و قلعه‌اى را كه در قريهء رودآور داشت و به حكم خاقان مغفور در عهد شيخ الملوك خراب شده بود تعمير مىنمود و در ميان ولايت مشهور نموده بود كه چون دولت عليهء ايران را با دولت عليهء روم نقارى واقع است حكم به ساختن اين قلاع شده است و چون قنبر على خان حاكم را به ساختن قلعهء گرزان مشغول ساخته بود كسى متعرض ساختن قلعهء او نمىشد تا قلعه به انجام رسيد و از آن طرف صادق خان نيز به حكم دولتى مشغول به گرفتن توپچى داوطلب شده سى چهل نفر توپچى را كه انجام داد ميرزا رضا قلى را آتش حقد و حسد در كانون سينه افروخته شده قنبر على خان را بر آن داشت كه هركه از اهل ولايت توپچى مىشود او را گرفته تنبيه نمايد و نگذارد كه اين امر به اتمام رسد .\r\nقنبر على خان نيز به خواهش او سه چهار نفر از توپچيان جديد را گرفته تنبيه و مؤاخذه نمود . صادق خان در پيش قنبر على خان به گفتگو درآمده قنبر على خان اعتنايى به سخن او نكرده رفته‌رفته با صادق خان كمال بىميلى را به هم رسانيده ميرزا رضا قلى مادهء حاكم را كه پخته و در عداوت آن طايفه مستعد ديد نشتر خودخواهى و فساد را از جل‌بندى تزوير درآورده به آن مادهء مستعد چنان رساند كه تا صادق خان را گوشمالى ندهى و تنبيه معقولى نكنى حكومت تو در اين ولايت مستقر و ممكن نخواهد بود .\r\nنظر به اين مقدمات قنبر على خان را از تويسركان برداشته كه به قلعهء گرزان برود و در قلعهء گرزان به قدر هزار نفر پياده و سواره از دهات خود و از طايفهء جليله‌وند و طايفهء نانكلى و غيره جمع آورده و در نظر قنبر على خان اقدام به اين نوع امورات را بسيار سست و موهون نموده بناى اعتماد خود را در اقدام به اين نوع امورات و گذرانيدن در نزد امناى دولت به دروغ‌گويى و اشتباه‌كارى خود كه در حقيقت در آن فن يد طولايى\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nگذاشته معتقد اين بود كه امناى دولت عليه غوررسى در اين مواد نخواهند كرد و به قنبر على خان چنان وانمود كرد كه بايد اين جمعيت را به شهر فرستاده صادق خان را با غل و زنجير گرفته به گرزان آورند تا حكومت تو مستقيم گردد .\r\nقنبر على خان به اين سخن‌هاى واهى از جا رفته جمعيتى را كه در گرزان جمع آورده بودند به او سپرده به گرفتن صادق خان مأمور نموده و ميرزا رضا قلى نيز به اهالى محلهء خود اخبار اين مقدمه را نموده به عزم كشتن صادق خان از گرزان جمعيت را برداشته روانه شد خود ميرزا رضا قلى قريب به شهر در مزرعه‌اى كه موسوم به مزرعهء زرگرى است توقف و جمعيت را به شهر روانه نمود .\r\nصادق خان بىخرد غافل از حوادث زمانه در خانهء خود خوابيده بود كه اين جمعيت به محلهء ايشان كه موسوم به محلهء پايين است ريخته و اهالى محلهء ميرزا رضا قلى كه موسوم به محلهء زرهان است ملحق به اين جمعيت شده دست به غارت و تاراج اين محله برآورده روى به خانهء ميرزا شفيع و صادق خان گذاشتند صادق خان دانست كه منظورى به جز قتل او ندارند خود را قبل از محاصره شدن از راه آبى بيرون انداخته به قريه‌اى از قراى خود رفته از آنجا اسبى به دست آورده روانهء دارالخلافه شد و حضرات مأمورين بعد از غارت كردن خانه‌هاى ميرزا شفيع و صادق خان و زخم‌دار نمودن ميرزا بابا عموزادهء ميرزا شفيع را با گلولهء تفنگ دانستند كه صادق خان فرار كرده و مقصود اصلى از دست رفته عود به گرزان نموده و به فكر كار خود افتادند .\r\nاين دعاگوى دولت پادشاهى چند روز پيش از اين حكايات به سبب درد سينه كه داشت به همدان رفته در منازل ملك‌آرا منزل نموده مشغول به معالجه بود ، اين اخبارات را شنيده همان روزها عود به تويسركان نمود . در اين بين كاغذى از قاصدهاى قنبر على خان و ميرزا رضا قلى به دست افتاد كه در آن نوشتجات قنبر على خان بعضى مفتريات در اين باب به اسم اين و آن نوشته و براى تلخيص خود كه خيال بىجا نموده بود اسم اين دعاگويان را نيز در آن نوشتجات برده بود . كسان اين دعاگويان از اين سخنان مطلع شده اين دعاگويان را از حقيقت احوال مخبر نمودند و ميرزا شفيع در دارالخلافه عارض شده اسد آقا نامى را از معتبرين طايفهء دنبلى محصل گرفته روانهء اين ولايت\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nداشت .\r\nقنبر على خان از خواب غفلت بيدار شده دانست كه كار حكومت با دخيل شدن به دشمنى و عداوت مردم منافات دارد ، خواست به تدارك مافات اقدام نمايد از چاه در آمد به چاله افتاد به خيال اين‌كه ميرزا شفيع و صادق خان را ساكت نموده كار به هم خوردهء اين ولايت را استقامتى دهد ميرزا رضا قلى را به همدان پيش اميرزاده بهمن ميرزا فرار داده و خود با كسان ميرزا شفيع به رسم دوستى به اسم اين‌كه ميرزا رضا قلى در قلعهء رودآور تفنگچى جمع كرده و مستعد دعوى و ياغىگرى است دوباره در ولايت پياده و سواره خبر كرده با ساز و دهل طبل جهالت و نادان‌كارى خود را كوبيده و اسد آقا را همرا برداشته به سر قلعهء ميرزا رضا قلى رفت و قلعه را خراب و قريه را آتش زده و قريب به شصت نفر از رعاياى آن قريه را گرفته به قصبهء تويسركان عود نمود .\r\nميرزا رضا قلى بعد از ظهور اين واقعه در همدان به تظلم و عرض و داد افتاده اميرزاده بهمن ميرزا را به طمع حكومت تويسركان انداخته و يك نفر يوزباشى از ايشان گرفته روانهء تويسركان شد و با دست اميرزاده بهمن ميرزا به ديوانخانهء مباركهء دارالخلافه عرض حال نمود .\r\nاين دعاگوى دولت با شيطنت‌هايى كه سابقا و لاحقا از ميرزا رضا قلى و قنبر على خان ديده بود خود را در اين اغتشاش در تويسركان صلاح نديده روانهء زيارت قم شده منتظر انجام اين امورات نشست و پس از عرض و داد ميرزا شفيع در دارالخلافه حكم به احضار قنبر على خان و ميرزا رضا قلى شده ايشان را نيز به دارالخلافه بردند و در ديوانخانهء مباركه هريك مبالغ كلى سياههء غارت و تاراج اموال خود را داده قريب به صد هزار تومان سياهه دادند . امناى دولت اين كار را عظيم شمرده فتح اللّه خان ما فى و ميرزا فضل اللّه نورى را براى تحقيق اين امور مأمور به تويسركان ساختند و ايشان با قنبر على خان و ميرزا شفيع و ميرزا رضا قلى از دارالخلافه بيرون آمده از راه قم روانهء تويسركان شدند و در حوض سلطان ميرزا رضا قلى منصوبه برانگيخته ميرزا شفيع را كه مردى خالى از شيطنت است فريفته به او گفته بود كه ما مثل ميرزا فضل اللّه و فتح اللّه خانى را كجا مىبريم و اين سياهه را كه ما به ديوان اعلى داده‌ايم قريب به صد\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nهزار تومان است اگر ده يك اين را محصلين از ما مطالبه نمايند ده هزار تومان مىشود ، ما بايد فكرى نماييم كه خود را از اين مهلكه خلاصى بخشيم . ميرزا شفيع پرسيده بود كه چه مىبايد كرد حكايت ميمون و بز ماست و صاحب‌خانه و خوردن ميمون و به ريش بز كاسه ماست را ماليدن و ديدن مهمان مدقوق اين اوضاع را و چوب خوردن بز بىتقصير از صاحب‌خانه را به تفصيلى كه در كتب مسطور است به او گفته بود ميرزا شفيع پرسيده بود كه بز در اين ميان كى باشد آن خودخواه فاسد دوست اين دعاگويان دولت پادشاهى را نشان او داده و بز اين معركه قرار داده و به او گفته بود كه از تو توقع دارم كه در اين مرحله ساكت باشى تا من خود و تو را از اين مهلكه بىضرر خلاصى دهم .\r\nآن مرد خالى از شيطنت و فساد قبول سكوت را كرده ميرزا رضا قلى بعد از اطمينان از سكوت او پيش قنبر على خان رفته مقدماتى را كه مذكور شد با او در ميان گذاشت ، او را نيز با خود متفق كرده به منزل فتح اللّه خان و ميرزا فضل اللّه خان رفتند و به فتح اللّه خان و ميرزا فضل اللّه گفت كه واضح است كه منظور شما بعد از آرام كردن ولايت پر كردن كيسه‌هاى طمع است ، بر شما معلوم و يقين باشد كه سياهه‌اى را كه من و ميرزا شفيع در ديوان اعلى داده‌ايم و قريب به صد هزار تومان است به يكديگر افترا و بهتان زده‌ايم ، همگى دروغ و بىپاست و چندان نقصان به طرفين نرسيده و شما از اينجا معاودت نماييد و به من و ميرزا شفيع هرچه مىخواهيد بكنيد و يا آن‌كه عرض مرا شنيده و ده هزار تومان به شما مىرسانم . ايشان قدرى كج‌خلق شده و سخنان درشت به او گفته ميرزا رضا قلى همان جواب را اعاده نموده بود ، ايشان از راه طمع ناچار شده به او گفته بودند كه ده هزار تومان را به ما چگونه مىرسانى و كدام حرف تو را بايد بشنويم ؟ گفته بود كه جهانگير ميرزا و خسرو ميرزا و برادران و منسوبانش كه در تويسركان مىباشند ايشان را موضع اتهام دولتى مىتوان نمود پس از آن‌كه مثل شما ايشان را تهمت‌زدهء دولت كرديد طورى نماييد كه حكم صادر شود كه ايشان را محبوس نموده به قلعهء شاهزيده كه قريه‌اى است در تويسركان و ملك من است برده و به من از طرف دولت سپرده شوند در اين صورت من كه ميرزا رضا قلىام متعهد مىباشم كه ده هزار تومان از جهانگير ميرزا و خسرو ميرزا و برادرانش و منسوبانش به داغ و شكنجه گرفته به شما رسانم .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\nفتح اللّه خان كه خوش‌نفسى و پاك‌ذاتى او مشهور ايران است به طمع ده هزار تومان موهوم به وعده و فريب رضا قلى فريفته شده به گفتن بعضى سخنان نالايق اقدام مىنمايد و ميرزا رضا قلى و فتح اللّه خان قنبر على خان را هم با خود متفق نموده اين دعاگويان بيچاره را به خيال خود آشتىپلو منازعين تويسركان قرار داده به تدبيرات و خيالات خود مغرور شده غافل از فضل خداوند جهان و عدالت پادشاه زمان گرديده ميرزا فضل اللّه را نيز به لطايف الحيل ساكت ساخته و فاتحه و خاتمهء سفر و مأموريت خود را به خرابى و تمام كردن اين دعاگويان قرار داده از حوض سلطان روانهء قم شدند و پس از ورود به قم اين دعاگو را در روضهء مقدسه ديده به انواع سخنان فريب‌انگيز تكليف به آمدن تويسركان نمودند .\r\nاين دعاگوى دولت چون‌كه غافل از خيال ايشان بود راضى به معاودت شده بود و ليكن فضل خدا مانع شده يك نفر توپچى از اهل تبريز كه همراه حضرات مأمور به تويسركان بود از مشاورهء حوض سلطان آگاهى داشت حقوق نمك‌خوارگى نايب السلطنهء مرحوم را به جا آورد ، نصف شب به منزل اين دعاگو آمده حقيقت مشورت مأمورين را در حوض سلطان به اين دعاگو گفته اين دعاگو فسخ عزيمت از مرافقت حضرات نموده عزم توقف را در قم جازم آمد و هرچه از آن توپچى خواست كه نام خود را معلوم نمايد اظهار نام و نشان خود را ننمود .\r\nالقصه چون صبح صادق طلوع شد ميرزا فضل اللّه و فتح اللّه خان به روضهء مقدسه آمده اين دعاگو را تكليف به روانه شدن نمودند . اين دعاگوى دولت كه هرگز در خواب و خيال چنين روزها را نمىديد خود را ميان چنين بلاها گرفتار ديده گريه راه گلو را گرفته به سكوت پرداخت حضرات دانستند كه اين دعاگو مرافقت با ايشان نخواهد نمود پس از يأس به اين دعاگوى دولت گفتند كه سنگى براى تو به چاه بيندازيم كه ميرزا ابو القاسم قائم‌مقام هم نينداخته باشد و فتح اللّه خان خوش‌نفس براى كج خلق نمودن و تيز كردن ميرزا فضل اللّه رو به اين دعاگو كرده به طريق سرزنش و سركوب گفت اى مرد نادان به اوجاق ميرزا اسد اللّه خيانت مكن از اين حضرت شرم كن از خدا انديشه كن و به ميرزا فضل اللّه دروغ نگو بيا برويم و اين ميرزا اسد اللّه پدر ميرزا فضل اللّه بود .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nميرزا فضل اللّه از شنيدن اين كلمات كج‌خلق و دلتنگ چون اسپند بر آتش آمده از روضهء مطهره بيرون رفت و در رواق مبارك ايستاد و به غيظ تمام گفت اى نوكرهاى جهانگير ميرزا يك نفر از شما در اينجا مانده‌ايد خانه‌تان را در تويسركان خراب كرده پدرتان را از گور درمىآورم . سه چهار نفر نوكر كه همراه اين دعاگو بودند از ترس و خوف فرار كرده احدى در پيش اين دعاگو نماند و دعاگو با همهء عجز و ناتوانى فردا وحيدا در آن روضهء مقدسه ماند و ميرزا فضل اللّه و فتح اللّه خان سوار شده ميرزا رضا قلى پيش افتاده همه جا چشمك زنان و غيبت‌كنان در آن ايام زمستان دو شب در عرض راه كه قريب چهل فرسنگ است خوابيده حضرات را به اين تعجيل به تويسركان رسانيد و به محض ورود تويسركان در درب خانه اين دعاگويان قراول گذاشته به منازل خود رفتند .\r\nاز قضاياى حسنهء خداوندى اميرزاده احمد ميرزا و اميرزاده مصطفى قلى ميرزا سوار شده در خارج بودند ، بعد از شنيدن داستان قراول خود را به همدان رسانيده به خانهء اميرزاده بهمن ميرزا مىروند و اميرزاده خسرو ميرزا درگير حضرات مانده او نيز متوسل به حق تعالى شده رقعه‌اى به ميرزا فضل اللّه نوشته توقع ملاقات مىنمايد ، ميرزا فضل اللّه بعد از ليت و لعل اذن ملاقات داده اميرزاده خسرو ميرزا با چهار نفر قراول به منزل فتح اللّه خان و ميرزا فضل اللّه مىروند ميرزا فضل اللّه كج‌خلقى بسيار به او كرده بعد از كج‌خلقىها به او مىگويد كه اين مال دنيا براى چه خوب است ؟ شنيده‌ام و يقين دارم كه امپراطور روس صد و پنجاه هزار باجوقلو به شما داده است ، اى اميرزادهء نادان پنجاه هزار اين را به من قرمساق بده و پنجاه هزار ديگر را باز به من زن‌قحبه بده كه در درب خانه پادشاهى در راه تو به اين و آن بدهم و پنجاه هزار ديگر را خودت پايت را دراز كن و به راحت بخور .\r\nاميرزاده خسرو ميرزا مىيابند كه اين حرف‌ها و گفتگوها پاورقى ندارد به هزار ترس و وهم سؤال مىكنند كه قراولى كه به در خانهء ما گذاشته‌ايد به چه سند است و به حكم كيست ؟\r\nفتح اللّه خان و ميرزا فضل اللّه بعد از شنيدن اين كلمه به اميرزاده خسرو ميرزا كج‌خلقى زياد كرده مىگويند ما خود فرمان ناطق مىباشيم به فرمان و رقم چه احتياج داريم .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nخسرو ميرزا در كار خود متحير شده به ايشان مىگويد كه اگر منظور شما تنخواه است برادران من بعضى در قم متوقف و بعضى به همدان گريخته‌اند ، اين رفتار شما را كه با من بدانند هرگز به اين ولايت نخواهند آمد و به دارالخلافه رفته به تظلم و تشكى مشغول مىشوند بهتر آن است كه قراولان را از درب خانهء ما برداريد تا من ايشان را مطمئن نموده بياورم پس از آن هرطريق خواهش شما باشد معمول مىداريم .\r\nميرزا فضل اللّه اين سخن را پسنديده سخنان نرم با خسرو ميرزا در ميان مىگذارد و خسرو ميرزا نيز با او چاپلوسى كرده به منزل عود مىنمايد و قراولان نيز از درب خانه دور شده خسرو ميرزا خود را با ميرزا باقر خالوى خود به ميان باغچه‌اى كه در پشت خانه‌هاى نشيمن است انداخته از باغچه ديوارى شكست خورده بود در آن نصف شب در زمستان و برف خود را از آن شكست ديوار پايين انداخته و پياده به قريهء تيولى داشت خود را رسانيده و از آنجا بلاتأمل سه رأس يابوى پالانى پيدا كرده خود را به همدان به خانهء اميرزاده بهمن ميرزا مىاندازد . ميرزا رضا قلى صبح از اين واقعه خبر شده خود را به ميرزا فضل اللّه و فتح اللّه خان مىرساند و به آنها مىگويد كه اميرزاده خسرو ميرزا به ميان طايفه خزل و لرستان گريخته و از آنجا مىخواهد پانصد سوار برداشته بياورد و زن و بچه خود را از دست شما گرفته به كربلا برود و من اين كيفيت را عريضه از طرف شما به دولت عرض كرده‌ام و قاصد حاضر نموده‌ام عريضه را مهر كرده به زودى روانه نماييم كه مبادا كار خام شود ايشان نيز بلاتأمل عريضه را مهر كرده و افتراهاى بسيار در او نوشته به دارالخلافه فرستادند و نوشتند كه ما صلاح چنان مىدانيم كه عيال اين حضرت را به قلعه شاه زيد برده در آن قلعه به معتمدين بسپاريم و از همدان نيز اميرزاده بهمن ميرزا حقيقت احوال را به خدمت پادشاه مرحوم عرضه داشت كرده پيش مير على نقى خان طالش وكيل خود فرستاد كه به نظر پادشاه مرحوم برساند .\r\nاز قضا قاصد اميرزاده بهمن ميرزا در دروازهء دارالخلافه به مير على نقى خان مىرسد كه از طرف پادشاه مرحوم مأمور به همدان بوده است نوشتجات او را از قاصد گرفته به جيب خود گذاشته روانهء همدان مىشود و از اين طرف عريضهء ميرزا فضل اللّه خان و فتح اللّه خان به پادشاه مرحوم رسيده پادشاه مرحوم از خواندن عريضه احتمال صدق\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nداده و فىالجمله متغير شده دست‌خط صادر مىفرمايد كه عيال حضرات را قراول گذاشته نگهداريد تا ببينيم حضرات در كجا مىباشند .\r\nبعد از رسيدن اين دست‌خط حضرات كه شراب نخورده مست بودند به فساد و شيطنت ميرزا رضا قلى صد نفر سرباز دستهء طالب‌سلطان برادرزادهء ميرزا رضا قلى را قراول آورده مادر پير و عيال و اطفال اين دعاگويان را به قراول انداختند و پنج طاقه شال كشميرى و يك قطعه گل يقه الماس از والده و پنجاه جلد كتاب از كتاب‌هاى اين دعاگو با بعضى ظروف چينى و بلور به رسم مهلتانه گرفته قلعهء شاه‌زيد را خالى كرده ميرزا رضا قلى به وجد و شادمانى كوشيده خيالى را كه در ديگ سينهء خود هشت سال بود به آتش طمع مىجوشانيد پخته فرض كرده دو سه قريه را كه اين دعاگويان زرخريد و تيول داشتيم به حواله داده و برادر خود ميرزا اسكندر را به قريهء ملكى و تيول اين دعاگو فرستاده به ضبط انبار و ملك اين دعاگو اقدام نمود و از همدان اميرزاده بهمن ميرزا احمد ميرزا را به قم فرستاده به اين دعاگوى دولت شاهى اعلام نمود كه ماندن شما در قم صورتى ندارد به دارالخلافه برويد امر خود را صورتى بدهيد و اميرزاده خسرو ميرزا و مصطفى قلى ميرزا را از همدان با خود برداشته به دارالخلافه برد و ميرزا فضل اللّه خان و فتح اللّه خان از شنيدن اين حكايت به فكر كار خود افتاده فىالجمله دست از زياده‌روى كوتاه نموده و منتظر اخبار دارالخلافه نشستند و اميرزاده بهمن ميرزا ، خسرو ميرزا و مصطفى قلى ميرزا را تا منزل رباط كريم برده در آن منزل اميرزادگان را واهمه گرفته نصف شب بدون خبر اميرزاده بهمن ميرزا سوار شده به شاهزاده عبد العظيم رفتند و رقعه به اميرزاده بهمن ميرزا نوشته او را از احوال خود مخبر ساختند و اميرزاده مصطفى قلى ميرزا در شاهزاده عبد العظيم نيز طاقت نياورده خود را به منزل حاجى ميرزا آقاسى انداخت و اين دعاگو از قم اقدام به رفتن دارالخلافه ننموده با اميرزاده احمد ميرزا در قم ماند .\r\nپادشاه مرحوم در مجلس اول كه اميرزاده بهمن ميرزا به خدمت ايشان مشرف شده بود احوال تويسركان را پرسيده بودند اميرزاده بهمن ميرزا كيفيت را به تفضيل معروض داشته بود پادشاه مرحوم فرموده بود كه ميرزا فضل اللّه و فتح اللّه خان به ما صراحة عرض كرده‌اند كه خسرو ميرزا به ميان خزل و لرستانات رفته است اميرزاده بهمن ميرزا عرض\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nكرده بود كه خسرو ميرزا الان در شاهزاده عبد العظيم و مصطفى قلى ميرزا در خانهء جناب حاجى ميرزا آقاسى و جهانگير ميرزا و احمد ميرزا در قم مىباشند پادشاه مرحوم تغير فرموده دست‌خط به احضار ميرزا فضل اللّه و فتح اللّه خان صادر مىنمايند كه هرچه در تويسركان از عيال و كسان اين دعاگويان گرفته‌اند رد كرده به دارالخلافه آيند كسان ميرزا فضل اللّه و فتح اللّه خان حقيقت احوال را از دارالخلافه به ايشان نوشته ايشان را تاب توقف در تويسركان نمانده قبل از رسيدن دست‌خط پادشاهى فرارا بيرون آمدند و ديگ فساد ميرزا رضا قلى از جوش افتاده آرزوهايش خام و نپخته ماند و پادشاه مرحوم اميرزاده مصطفى قلى ميرزا را نوازش و مرحمت فرموده اذن توقف در دارالخلافه به استدعاى اين دعاگويان دادند و به اميرزاده خسرو ميرزا خلعت مرحمت فرموده و نوازشات مخصوص ساخته اذن و اجازهء انصراف به تويسركان ارزانى داشتند و اين دعاگوى دولت از اين جوره حركات فسادآميز كه از ميرزا رضا قلى شرانگيز به ظهور مىرسيد دلتنگ شده عزم توقف قم را جزم نمود و اميرزاده احمد ميرزا را روانهء تويسركان ساخت و خود مشغول به تحصيل علوم دينيه شده به خواندن مقدمات و فقه و اصول در مدرسهء قم اشتغال ورزيد و بعضى از اموال و اسباب را از ميرزا فضل اللّه و فتح اللّه خان اميرزاده مصطفى قلى ميرزا به حكم پادشاه پس گرفت و پس از ظهور اين مفاسد و اكاذيب قنبر على خان معزول و ميرزا رضا قلى در تهران مأمور به توقف آمده تا سال وفات پادشاه مرحوم در آنجا ماند تا بعد چه كند و چگونه از احوالات او نوشته آيد و منتقم حقيقى در مدت يك سال فتح اللّه خان را به ناخوشى و با گرفتار كرده به مقر و مقام خود فرستاد و ميرزا فضل اللّه به سببى از اسباب غيبى كه تفصيل آن را مناسب زمان نمىدانم به چوب‌كارى عدالت پادشاهى تا كمر ريخته شده با برادران محبوسا به كاشان فرستاده شد تا ايام وفات شاه مرحوم در آنجا بودند و اين دعاگوى دولت بعد از پنج سال توقف در قم و تحصيل مقدمات و اخذ اصول از استادى جناب مجتهد العصر و الزمانى آخوند ملا محمد صادق سلمه اللّه به ساختن كاروانسرايى كه در درب دروازهء معصومه است مشغول شده حسادان مملكت حسد برده به منازعه برخاسته و حاكم مملكت را با خود يار نموده و به مرافعات و محاكمات اقدام نمودند و اين دعاگو را دلتنگ نموده و به\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nدارالخلافه رفت و در نجف آباد حاجى ميرزا آقاسى را ديده حاجى به اين دعاگو نوازش كرده و حفظ كاروانسرا را كه كسى به خلاف شرع به اين دعاگو متعرض نشود تعهد نمود .\r\nچون ولايت قم متعلق به ميرزا نصر اللّه صدر الممالك بود و حاجى ميرزا آقاسى را با او الفتى نبود به اين دعاگو گفت كه به تويسركان رفته مشغول به دعاگويى باشد اين دعاگو نيز استجابت سخن ايشان را نموده فرخ خان كاشى خلعت و نوازش و دستخط التفات از پادشاه مرحوم به اين دعاگو رسانيده اين دعاگوى دولت پادشاهى به دلخوشى تمام روانهء قم شده عيال را برداشته به تويسركان آمد و از تاريخ هزار و دويست و شصت و سه تا حال تحرير كه ابتداى شصت و هفت است در تويسركان مىباشد تا بعد از اين چه پيش آيد و از پردهء غيب چه ظهور نمايد .\r\n\r\nحكايت\r\nاز عجايب اتفاق آن‌كه در سنهء هزار و دويست و شصت و سه در شهر قم الاغى متولد شده كه يك چشم در پيشانى داشت و جاى چشم‌هاى معتاد كه در ساير الاغ‌ها مىباشد صاف و ممسوح بود و هيچ علامتى نداشت و لب بالا نيز به هيچ وجه خلقت نشده بود و لب پايين آن حيوان به طريقى آفريده شده بود كه تا نزديك دماغ او رسيده عوض لب بالا فك اعلاى آن حيوان را مستور ساخته بود . صاحب الاغ بعد از تولد اين حيوان ترسيده سر او را بريده به خدمت مجتهد العصر و الزمانى آخوند ملا محمد صادق آورده بود و همه كس در آن مجلس سر آن حيوان عجيب الخلقه را ديده بودند چون غرابت داشت تحرير شد .\r\n\r\nذكر وفات اميرزاده قهرمان ميرزا و محمد خان اميرنظام در ولايت آذربايجان و حركت اردوى همايون از دارالخلافه به آب‌گرم قزوين\r\nاميرزاده قهرمان ميرزا برادر اعيانى پادشاه مرحوم بود و به حكومت آذربايجان از طرف پادشاه مرحوم چنان‌كه مذكور شد منصوب آمده بود در ايام توقف اردوى پادشاهى در هرات فىالجمله آثار مرض در او ظاهر شده نسيان و فراموشى بر او طارى\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nگرديد و قريب به دو سه سال اين مرض به طول انجاميده روزبه‌روز اشتداد مىپذيرفت و ضعف باصره نيز علاوهء علت شده پهلو بر بستر ناتوانى نهاده اطباى حاذق از معالجه‌اش عاجر آمدند و مرض منجر به وفات و ممات گرديده در عالم جوانى به رحمت يزدانى و اصل و حزن و غم بر محبان و دولت‌خواهان استيلا يافته به لوازم تعزيت‌دارى و سوگوارى كوشيدند و تسلى قلوب را به سلامتى پادشاه جوان و به وجود ذيجود وليعهد دولت عليهء ايران دادند و شاهزاده ملك قاسم ميرزا نعش آن نوجوان را برداشته به دارالايمان قم رسانيده و در جنب مضجع خاقان مغفور مدفون ساختند و اولاد و عيال ايشان به دارالخلافه رفته در ظل رأفت و تربيت پادشاه مرحوم آسايش گزيدند و يك دو ماه از وفات اميرزاده قهرمان ميرزا محمد خان اميرنظام كه از امراى اعظم و اركان دولت عليه ايران بود در دارالسلطنهء تبريز وفات يافته جميع اهل آذربايجان از وفات او متأثر شدند و چندان نيك ذاتى و نيك رفتارى از او نسبت به عجزه و رعاياى آن ولايت ظاهر شده بود كه جميع كسبه و عجزهء آن ولايت بدون حكم و فرمايش ديوان اعلى دروب اسواق و خانات را بسته فوج‌فوج و دسته‌دسته به محفهء تابوت او حاضر شده گريه و زارى آغاز مىنهادند و چندين سال بود كه در آذربايجان كارگزار و حكمران بود و احدى از او به قدر سر مويى رنجش و نارضايى نداشت و همه كس براى او طلب مغفرت و آمرزش نموده و مىنمايند خداى تعالى او را غريق رحمت خود گرداند . « 1 »\r\n\r\n\r\n","description":"","footnote":"\r\n( 1 ) . در حاشيهء نسخهء خود نادر ميرزا چنين نوشته :\r\n« حقير در سن هجده سالگى به نماز جنازهء محمد خان مرحوم حاضر بود ، وفات اميرنظام در خارج دارالسلطنهء تبريز در مزرعهء موسومه به خطيب اتفاق افتاد و بدن او را با كمال احتشام به سفح جبل سرخاب به مصلاى معروف به صفهء صفا براى نماز نقل كردند . آن روز در تبريز فزعى عظيم بود ، اسواق و خانات بسته شد ، مرد و زن زارىكنان به صفه حاضر شدند . عصر آن شب ميرزا احمد مجتهد مشهور امامت كرد ، تمام علماى بلد و امرا حاضر بودند . از خداشناسى او واقعه‌اى كه خود در تبريز بودم و مشاهده كردم نقل مىكنم :\r\n« يك سال پيش از وفات آن مرحوم از اروميه مراجعت نمود ، هنگام عبور از پل آجى چند نفر از زنان تبريز از فقدان نان و زيادى شعر آن شاكى شدند ، آن مرحوم در جواب گفت مرا تا فردا مهلت بدهيد . صبح روز ديگر به حكم آن بزرگوار صاحب‌منصبان نظامى به گرفتن خبازان مأمور شدند ، به يك دم تمامى آن طايفه گرفتار تنبيه و سياست شدند ، بعضى را كه ريش بلند داشتند پس از چوب زدن ريش بريدند ، بعضى را گوش قطع شد ، از همهء خبازان به اندازه‌اى حكم به گرفتن ترجمان شد از يك صد تومان تا سى تومان گرفته شد ، نان وفور به هم\r\n","page_name":" 277 ","page_number":277},
  {"content":"\r\n\r\nپس از وفات اميرزاده و قهرمان ميرزا پادشاه مرحوم و نظر به قابليت ذاتى و استعداد جبلى ميرزا محمد تقى خان را به منصب وزارت نظام سرافراز ساختند و خدمات مرجوعهء اميرنظام مرحوم را به عهدهء ميرزا محمد تقى خان مفوض و موكول داشتند و ميرزا محمد تقى خان نيز چون سال‌ها با محمد خان اميرنظام نشست‌وبرخاست نموده بود و از رفتار و سلوك و آداب‌دانى و اخذ طريق سلوك نموده در خدمت مرجوعهء به خود چندان كاردانى و خيرخواهى ظاهر گردانيد كه محل وثوق و اعتماد پادشاه مرحوم گرديد .\r\nحاجى ميرزا آقاسى اين معنى را از پادشاه مرحوم ادراك نموده هم در آن اوقات ميرزا محمد تقى خان را به سفارت دولت عليهء روم نامزد نموده روانهء آن مرز و بوم ساخت و بعضى از احوالات سفر ايشان در مقام خود به رشتهء تحرير كشيده خواهد شد انشاء اللّه و چون امر نظام و لشكريان از تفويض آن منصب به وزير نظام منسق و منظم آمد رأى پادشاه مرحوم در آن قرار گرفت كه امر حكومت آذربايجان را به اميرزاده بهمن ميرزا مفوض فرمايند لهذا مير علينقى خان طالش را كه وكيل اميرزاده و در درب خانهء مباركه بود به طلب او به همدان فرستادند و مير علينقى خان به همدان آمده اميرزاده بهمن ميرزا را از حكم پادشاه جهان مستحضر ساخت و اميرزاده بهمن ميرزا به دارالخلافه رفته به منصب حكومت آذربايجان سرافرازى حاصل نموده روانهء آذربايجان شده به خدمات مرجوعهء خود قيام و اقدام مىنمود و در اين اوقات حاجى خان ولد سليم خان حاكم ولايت شكى كه از طرف پادشاه مرحوم حاكم ولايت كرمانشاهان بود براى انضباط امور سرحديهء كرمانشاهان تا قصبهء كرند رفته بود و از قرارى كه اشتهار يافت طمع به دختر يكى از رعاياى قصبه نموده و مىخواسته است كه بدون قواعد شريعت طاهره او را به منزل خود برده باشد ، اهالى آن قصبه راضى به آن حركت ناشايسته نگرديده او را\r\n\r\n\r\n","description":"","footnote":"\r\nرسانيد . پس از فوت آن مرحوم وصيت‌نامه‌اى از او ظاهر شد به جناب ميرزا فضل على امام جمعه كه وصى بود ، امر برد آن وجوه به صاحبانش شده بود از صندوق‌خانه‌اى كيسه‌ها ممهور به مهر همان خبازان ظاهر شد ، همهء آن وجوه به عينها در رؤس الأشهاد به صاحبانش رد شد . اين سياست در حالتى بود كه مرحوم قهرمان ميرزا حكمران آذربايجان بود و قدرت نفس كشيدن نداشت . نادر\r\n","page_name":" 278 ","page_number":278},
  {"content":"\r\n\r\nنصيحت نمودند و او نصيحت‌پذير نشده به ايذاء و اذيت اهالى آن قصبه پرداخت . اهالى آن قصبه دست از غيرت و حميت خود نكشيده حاجى خان را محاصره نموده او نيز با كسان به خوددارى كوشيده و از كرمانشاهان مدد طلبيد تا رسيدن مدد اهالى قصبهء كرند از ترس جان خود كه اقدام به چنين امرى نموده بودند هجوم به منزل او نموده او را گرفته با جميع توابع و لواحقش مقتول ساختند و پس از اين عمل خوف و وهم بر ايشان مستولى شده بالتمام اهل و عيال خود را برداشته متفرق شدند و پادشاه مرحوم محبعلى خان ماكويى را به ايالت آن ولايت نامزد فرموده و در باب اهالى كرند حكمى از دولت صادر نشد . پس از اطمينان باز متفرقهء رعايا عود به اوطان اصلى نمودند و در همين اوقات فيما بين رضا قلى خان والى اردلان و عبد اللّه پاشا حاكم شهر زور و سليمانيه نقارى پيدا شده رضا قلى خان كه از بادهء جوانى مست و از شراب ارغوانى در دايرهء حيرانى هميشه سرگردان بود اهالى ولايت اردلان را بىخردانه جمع نموده در كمال غفلت و بيهوشى جمعيت خود را برداشته به سرحد سليمانيه قدم گذاشته آسوده نشست و به خواندن مطربان خوش آهنگ و به نواختن طنبور و چنگ مشغولى نموده غافل از اين‌كه عبد اللّه پاشا از ابتداى طفوليت تا آخر ايام جوانى كه در دارالسلطنهء تبريز به رسم گروگان از طرف سليمان پاشا والدش متوقف بود دست‌آموز امرا و اعيان دولت آذربايجان شده از همهء نكات رزمى و بزمى آگاهى يافته پختهء همه كار گرديده است .\r\nدر مقابل چنين پخته اين نوع خام نشستن و خام سرودن غايت بىخردى و نهايت نادانى است و عبد اللّه پاشا بعد از دانستن اين احوال دو هزار نفر سوار آزموده برداشته خود را به اردوى رضا قلى خان رسانيده و خان والى را با اتباعش همان قدر فرصت ماند كه خود را به اسب‌هاى جلين رسانيده راه فرار پيش گرفتند و عبد اللّه پاشا اسباب تجمل و اردوى او را غارت كرده عود به سليمانيه نمود و پادشاه مرحوم از اين حركت رضا قلى خان و حركات ديگرش كه لايق تحرير نيست نسبت به او بىالتفات شده با وجود اينكه همشيرهء اعيانى پادشاه مرحوم را در حبالهء نكاح داشت و خود نوادهء دخترى خاقان مغفور بود او را از حكومت مملكت اردلان معزول فرموده به دارالخلافه احضارش داشتند و در آنجا تا ايام وفات شاه مرحوم محبوس نظر بود .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nپادشاه مرحوم پس از انقضاى زمستان و انتظام اين جوره مهام در بهار به اجتماع بعضى از لشكريان فرمان داده به جهت وجع پا كه در وجود مبارك حادث شده بود و اطباء ورود به چشمه‌هاى حاره و غسل نمودن را تجويز نموده و نافع شمرده بودند به طرف دارالسلطنهء قزوين تشريف‌فرما شدند و از آنجا به چشمهء آب‌گرمى كه در محال آن ولايت بود تشريف برده تابستان را در آن ولايت منقضى ساختند و در همين اوقات اميرزاده بهمن ميرزا را با لشكريان نظام آذربايجان به جهت نقارى كه فيما بين دولت عليهء ايران و روم بود به سرحد مملكت خوى و سلماس فرستادند و لشكريان و سرحدداران دولت عليهء روم نيز قريب به سرحد آمده نشستند و سفراى دولت روس و انگليس به گفتگو درآمده طرفين را از مجادله و مقاتله به سخنان دوستانه مانع آمدند و تعهد نمودند كه به فرستادن سفرا رفع گفتگو و نقار فيما بين را بالكليه نمايند و به اين جهات اردوى همايون از دارالسلطنهء قزوين به دارالخلافه عود فرموده و اميرزاده بهمن ميرزا نيز از سرحد به دارالسلطنهء تبريز معاودت نمود .\r\n\r\nذكر تعيين ميرزا محمد تقى خان وزير نظام براى گذرانيدن امورات دولت عليهء ايران با دولت عليهء روم و تجديد مصالحه\r\nحاجى ميرزا آقاسى در خدمت پادشاه مرحوم چنان مصلحت ديد كه وزير نظام دولت عليهء ايران را براى رفع اين نقار و اتمام اين كار كه با دولت عليهء روم به ميان آمده مأمور به سفارت آن دولت نمايند نظر به اين مصلحت ديد نوشتجات دولتى نوشته شده وزير نظام به سفارت دولت عليهء روم مأمور گرديد .\r\nوزير نظام در اوايل سنهء هزار و دويست و شصت از دولت عليهء ايران به دولت عليهء روم رفته در مملكت ارزنة الروم به حكم امناى آن دولت با سر عسكر آن ولايت گفتگو آغاز نهاده حاجى ميرزا آقاسى كه با وزير نظام صفايى نداشت و وجود او را در ايران و در خدمت پادشاه جهان مخل آسايش خود مىدانست اهتمام در گذشتن امور ايشان نمىنمود چنان‌كه اكثر نوشتجات ايشان را در ميان نوشتجات حاجى ميرزا آقاسى بعد از وفات شاه مرحوم و رفتن حاجى به كربلاى معلى همچنان سر به مهر نگشوده يافتند .\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nالقصه وزير نظام تا سنهء هزار و دويست و شصت و سه در ارزنة الروم ماند . در آن اوقات حاجى ميرزا آقاسى براى تضييع و تخريب وجود شريف وزير نظام خواهش از دولت عليهء روم نمود مضمون آن‌كه دولت عليهء روم مأذون نمايند مسجدى در دارالاسلام بغداد دولت عليهء ايران بنا نهاده به آداب تشيع پيش‌نماز تعيين شود كه شيعى مذهبان مملكت بغداد در آن مسجد بدون تقيه به آيين و آداب جعفرى صلوات الله و سلامه عليه و على آبائه اذان گفته نماز فريضه ادا نمايند .\r\nوزير نظام در اظهار اين خواهش تأمل نموده و به حاجى ميرزا آقاسى نوشته بودند كه واضح است كه دولت عليهء روم اين خواهش را قبول نخواهند نمود و از آن گذشته براى ملت و دولت ايران اين خواهش چه فايده دارد حاجى ميرزا آقاسى قبول اين معنى را ننموده دوباره اصرار به وزير نظام نموده بودند كه بايد به اظهار اين خواهش اقدام نمايى ، وزير نظام ناچار استمزاج‌گونه‌اى از خواص سر عسكر ارزنة الروم كه وكيل دولت عليهء روم بود نموده بودند . به محض دريافت نمودن دولت عليهء روم اين خواهش را كه سفير دولت عليهء ايران در نظر دارد علما و مفتيان بلد را تحريك نموده بودند كه عوام الناس آن ولايت را جمع نموده به منزل سفير دولت ايران ريخته دست به هرزه‌كارى و زبان به هرزه‌درايى گشايند .\r\nعوام الناس ارزنة الروم به قدر سى چهل هزار نفر اجتماع نموده منازل وزير نظام را احاطه نموده بودند و زبان به هرزه‌درايى گشودند و به انداختن سنگ و تفنگ اقدام نمودند و وزير نظام اصلا از وقوع اين حادثه مضطرب و متزلزل نشده و در وثاق خود نشستند ، سى چهل نفر توپچى نظام دولت ايران به محافظت وجود شريفش اشتغال نمودند و كار به جايى رسيد كه ديوار همان منزل را كه وزير نظام نشسته بود عوام الناس ارزنة الروم بناى شكافتن گذاشتند و توپچيان با شمشيرهاى برهنه به مدافعهء آنها پرداختند و جميع اسباب و اوضاع منزل را عوام الناس تاراج و غارت نمودند و اين غوغا قريب به پنج ساعت طول كشيد و از طرف سر عسكر ارزنة الروم كسان دولتى آمده دفع غوغاى عوام را نموده و به خدمت وزير نظام رسيده زبان به عذرخواهى گشودند و با وجود اين‌كه اين حكايت نيز علاوهء گفتگوهاى فيما بين شد وزير نظام به قوت عقل\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nخداداد به هرنحو كه مقدور بود سعى و تلاش نموده مجددا مصالحهء دولتين را در سنهء هزار و دويست و شصت و سه به اتمام و انجام رسانيده با كمال سرافرازى از دولت عليهء روم با مصالحه‌نامهء جديد معاودت نموده به خدمت پادشاه مرحوم در دارالخلافه مشرف شدند و حاجى ميرزا آقاسى بناى بدسلوكى را با ايشان گذاشته و ايشان نيز بعد از تشريف بردن وليعهد به ولايت آذربايجان از دارالخلافه روانهء آذربايجان گرديدند و نه ماه نكشيد كه جوهر ذاتى و استعداد فطرى خود را در خدمات دولت عليهء ايران ظاهر ساختند چنان كه به تفصيل مذكور خواهد شد انشاء اللّه .\r\n\r\nذكر جشن و سرور حضرت وليعهد كه در دارالخلافهء تهران واقع شد\r\nچون حضرت وليعهد به سن رشد و تميز رسيدند رأى جهان‌آراى پادشاهى بر آن قرار گرفت كه درّى از درارى اصداف سلطنت را براى حضرت وليعهد خطبه فرمايند لهذا صبيهء شاهزاده احمد على ميرزا را لايق و سزاوار دانسته به تداركات عيش و سرور حكم و اشارت فرمودند . جشنى عظيم در باغ نگارستان مرتب داشتند و از اطراف و جوانب ايران اهل عيش و طرب در آن انجمن حاضر شده هفت شبانه‌روز به عيش و سرور كافهء انام مشغولى نمودند و در ساعت سعد قرآن سعدين واقع شد خداى تعالى همه وقت عيش و سرور را به اين خاندان برقرار و مستدام فرمايد به حق محمد و آله .\r\n\r\nذكر حكاياتى كه در دارالخلافه واقع شد در ايام مرض پادشاه مرحوم و شفا يافتن از درگاه إله\r\nبعد از انقضاى زمستان آن سال و گذشتن جشن نوروزى فىالجمله مرض بر وجود پادشاه مرحوم استيلا يافته و وجع پاى مبارك شديد شده منجر به ضعف و ناتوانى گرديد چون تا آن زمان مرض چندان اشتداد نمىيافت و هروقت كه عارض مىشد به زودى معالجه‌پذير مىگرديد در اين وقت كه مرض را شدتى پيدا شد هرسرى را سودايى پديد آمد و هرخامى به خيالى افتاد ، اللّه قلى ميرزا كه ربيب حاجى ميرزا آقاسى و نوادهء دخترى خاقان و نوادهء پسرى حسين قلى خان برادر خاقان بود و به سبب وزارت حاجى ميرزا\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nآقاسى منصب ايلخانىگرى طايفهء عليهء قاجار به او مفوض شده بود و در اوقات ترقى پا از دايرهء منصب خود بيرون گذاشته به اكثر امورات دولتى دخل و تصرف مىنمود و امرا و اعيان نيز از ترس حاجى ميرزا آقاسى با او به طريق ديگر سلوك مىكردند و در اوقات مرض پادشاه مرحوم به باغ خود كه در خارج دارالخلافه است رفته به فكرهاى باطل افتاده جمعيت جمع نموده به طريق‌هاى نالايق حركت مىنمود و بىاذن و اجازهء دولت عليه از قورخانهء مباركه سرب و باروت بسيار گرفته به باغ خود برده بود و به حركات مجنونانه اقدام نموده و به گفتن سخنان ناشايست تكلم آغاز نهاد و همچنين از قرارى كه از كسان معتمد ميرزا نصر اللّه اردبيلى مسموع اين دعاگوى دولت در ولايت قم شد ميرزا نظر على حكيم باشى قزوينى با يكى از اهالى نظام قزوين سابقا آشنا و واسطهء امورات او در خدمت پادشاه مرحوم شده بود و آن شخص را به منصب سرتيپى دو فوج قزوين رسانيده و ضمنا با او قرار داده بود كه در ازاى اين همه محبت از تو خواهش دارم كه هر وقت نوشتهء من به تو برسد افواج نظام قزوين را بىتأمل برداشته به دارالخلافه روانه شوى و اين معاهده فيما بين حكيم باشى و سرتيپ قزوينى برقرار بوده است .\r\nدر اوقات اشتداد مرض پادشاه مرحوم حكيم باشى كه خود را از اركان دولت عليه مىدانست چنان مصلحت مىبيند كه افواج قزوين را به دارالخلافه احضار نمايد و قراول و كشيكچى ارگ همايون و دولتخانهء مباركه را تغيير داده و اين خدمات را به افواج قزوين تفويض كند و اگر العياذ باللّه امرى واقع شود كسان به تبريز فرستاده اميرزاده بهمن ميرزا را به دارالخلافه آورده و بر مسند خلافت برقرار و متمكن سازد و به اين خيال محال جمعى را با خود متفق ساخته و به نزد ميرزا نصر اللّه صدر الممالك نيز رفته اين گفتگو را با او به ميان مىگذارد و ميرزا نصر اللّه بعضى سخنان كه همه وقت به كارش بيايد به او گفته او را روانه مىسازد و به حاجى ميرزا آقاسى اين گفتگوى حكيم باشى را اعلام مىنمايد .\r\nچون مرض پادشاه در كمال شدت بود همهء دولتخواهان دست توسل به دامن الهى زده از لطايف غيبى چشم داشت سدّ اين جوره امور را داشتند و از قرارى كه مسموع شد در آن اوقات شاهزاده ملك قاسم ميرزا به دولت‌خواهى سركار وليعهد دامن همت بر كمر\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nزده به قدر مقدر و سعى و تلاش مىنمود و به منازل وزراى دول خارجه آمد و رفت مىكرد و اين سخنان در دارالخلافه بروز و شيوع پيدا كرده بود و همهء خلايق منتظر بودند كه از پردهء غيب چه ظاهر شود و پادشاه مرحوم يك روز و يك شب بىهوش افتاده بودند كه در اين وقت از شفاخانهء غيبى و از فضل خدا آثار صحت در وجود پادشاه مرحوم پيدا شده چشم مبارك را گشوده تكلم فرمودند .\r\nاز قرارى كه مسموع شد علت و سبب شفا بعد از فضل خدا آن بود كه فصدى به موقع در حالت بىهوشى واقع شده آن فصد مفيد افتاد و سبب صحت و تندرستى پادشاه مرحوم آمد و ليكن آنچه واضح و لايق است سبب شفا آن‌كه اگر العياذ باللّه در آن اوقات اين امر ناگزير پيش مىآمد اغتشاش كلى در ميان عباد اللّه پيدا شده استقامتى كه در پردهء غيب به وجود ذيجود پادشاه جهان براى سرپرستى ضعفا و عجزهء اهالى مملكت ايران منوط و مربوط بود يمكن به ظهور نمىرسيد ، چون كاركنان عالم قضا اسباب جهاندارى و پادشاهى اين سايهء إله و اين پادشاه گردون‌جاه را در عالم غيب مرتب مىنمودند به آن سبب پادشاه مرحوم را از آن مرض شديد صحت پيدا شده خار و خاشاك چند را كه بايست از سر اين راه برداشته شود برداشتند .\r\nالقصه بعد از حصول صحت كامل عموم اهالى ايران به شادمانى و چراغانى پرداخته نذورات و تصدقات به ارباب استحقاق دادند و دولت‌خواهان حكايات واقعهء ايام مرض را به سمع پادشاه جهان رسانيدند اولا حكيم نظر على را كه از جهانگردى و درويشى به اين مرتبهء عليا رسانيده بودند در اين هنگام با وجود حضرت وليعهد اين نوع خيالات ناپسنديده از او ظهور نموده بود از نظر التفات دور ساختند و حكيم نظر على به قزوين رفته در آنجا تاب توقف نياورده پناه به آستانهء حضرت معصومه آورده در آنجا مقيم آمد و اما شاهزاده ملك قاسم ميرزا را جناب حاجى ميرزا آقاسى بدگويى كرده پادشاه مرحوم به شاهزاده پيغام داده بودند كه شما چرا در ايام مرض من به منازل سفراى دول خارجه تردد داشتيد و به همين كلمه ايشان را نيز عذر خواسته از دارالخلافه روانهء آذربايجانش ساختند و اما ايلخانى را پادشاه مرحوم به حكومت گلپايگان و بروجرد مأمور فرموده در دارالخلافه اذن و اجازهء توقفش ندادند .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n\r\nحكايت\r\nحكيم نظر على مردى سودا مزاج بود بعد از ورود به قم خيالات سوداويه در او ظاهر شده خواب و خوراك بالكليه از او منقطع آمده در خوردن قهوه كه مزيد سوداست افراط نمود و در كشيدن غليان كه ممد خيالات است اكثار آغاز نهاد لهذا خيالش بر آن كشيد كه غفلة سوار شده به اردوى همايون رفته به خدمت حاجى ميرزا آقاسى رسيده عذر تقصيرات خود را خواهد و در عالم درويشى مضى ما مضى گويد و راه صدق و صفا پويد . بر توسن اين خيال سوار شده تندتر از وهم تيزتك خود را در شميران به اردوى پادشاه جهان رسانيده غفلة وارد منزل حاجى شد حاجى كه حكيم را ديد خيال كرد كه به اشارهء پادشاه مرحوم از قم بيرون آمده است اندكى اعتنايى به او نموده بعد از تفحص و احوال‌پرسى از او معلوم حاجى مىشود كه حركت او بىمأخذ بوده است فىالحال به زبان تركى سربازان قراول و توپچيان مستحفظ را فرياد زده بناى فحاشى مىگذارد و مىگويد كه بكشيد اين كيدى قزوينى را كه به خيال كشتن من آمده و از اين‌جور سخنان گفته او را به قراولان فوج خاصهء شريفه مىسپارد و احوال او را به خدمت پادشاه معلوم مىنمايد . پادشاه مرحوم حكم مىفرمايد كه او را به محبس انباب برند ، باز حاجى شفاعت او را نموده از بردن محبس انبار دارالخلافه مانع مىشود و به دست ده نفر غلام سپرده حكم به آوردن او دوباره به بست قم مىنمايند ، غلامان اوضاع روزگار را ملاحظه كرده او را در منزل حوض سلطان برهنه و عور نموده حكيم به اين صورت لابد و ناچار خود را به قم رسانيده از نو مشغول به خيالات قهوه و قليان گرديد تا باز آثار خيالات كى بروز و ظهور نمايد .\r\nاما احوال ايلخانى آن‌كه بعد از ورود به ولايت بروجرد باز بناى خودسرى و خودرأيى را گذاشته دست به بذل و بخشش گشاده به گرفتن نوكر و خيال گذاشتن افسر مشغول شده هنگامه‌اى برپا نموده مردمان رذل و اوباش بروجرد رفته‌رفته و كم‌كم از اعيان ولايت و وجوه مملكت نيز مايل به رفتن بروجرد شدند و اين سخنان منتشر شده محمود خان كاشى كه نوكر دولتى و وزير و كارگزار ايلخانى بود حقيقت احوال را به پايهء سرير اعلى عرضه داشت نموه دوستان ايلخانى از دارالخلافه به او نوشتند كه تو را ياغى\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nو سركش قلم داده‌اند بايد خود را به دارالخلافه رسانى تا در امر تو از پردهء غيبت چه ظاهر شود ، او نيز بدون اذن و اجازهء سلطانى با هزار سوار از بروجرد از راه جهالت و نادانى روانهء دارالخلافه شده اين دعاگوى دولت در شهر قم در بالاخانهء عمارات شاهى كه مشرف به رودخانه و راه ولايت بروجرد است نشسته بود كه كوكبهء ايلخانى از راه ظاهر شده به طريق سلاطين يساولان از اطراف و جوانب دورباش و گچين‌گچين به آواز بلند مىگفتند و او با ازدحام و جلال تمام وارد كاروانسراى خارج دروازهء قم شده از تعجيلى كه به رفتن دارالخلافه داشتن در شهر منزل ننمود و يك بار به زيارت آستانهء حضرت آمده با حكيم نظر على ملاقات دوستانه نموده دو سه ساعت در منزل او نشست به او گفته بودند كه كجا مىروى در همين بست بنشين اين مصراع را در جواب خوانده بود : مرا با بست معصومه چه كار است .\r\nالقصه از قم يكسر به حوض سلطان رفته در آن منزل دست‌خط پادشاهى به محصلى فرامرز بيك فراش خلوت به او رسيد ، حكم به منع آمدن او به دارالخلافه و رفتن عتبات عالياتش صادر شده بود و او از حوض سلطان معاودت نمود در بست معصومهء قم نشست و سواران و هرزدرايان از سرش پاشيده فىالجمله به هوش آمده خواست كه اذن توقف در بلدهء قم حاصل نمايد ، پادشاه مرحوم راضى نشده شاهزاده ابو الملوك را تعيين نمودند كه آمده او را حكما از قم روانهء عتبات عاليات نمايد بعد از ورود شاهزاده ناچار جمعى از خدمتكاران غير ملتحى خود را برداشته راه عتبات عاليات را پيش گرفته و تا حال تحرير در آن مملكت مىباشد .\r\n\r\nذكر احوال مملكت خراسان و وقايعاتى كه در آن سامان واقع شد\r\nچون از ابتداى سلطنت پادشاه مرحوم الله يار خان آصف الدوله به حكومت خراسان اشتغال مىنمود و بنابر خانيت و ايليت كه با پادشاه مرحوم داشت خود را اعظم اركان دولت عليه مىدانست نظر به تمادى ايام حكومت در مملكت خراسان و وسعت آن ولايت به علاوهء آن‌كه ماليات آن مملكت را بالكليه به مخارج خود صرف نموده چيزى به ديوان اعلى نمىرساند استقلال تمام يافته به خيال خودخواهى افتاده و بعضى مواصلات\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nو ارتباطات با اهل آن ولايت آغاز نهاده با جعفر قلى خان بجنوردى كمال خصوصيت به هم رسانيده دختر خواهر او را براى پسر خود حسن خان تزويج كرد و دختر حسن خان را به جعفر قلى خان داد و اعتنايى چندان به رقميجات امناى دولت عليه نمىنمود .\r\nحاجى ميرزا آقاسى اين نوع اقتدار و شوكت او را در مملكت خراسان خلاف صلاح دولت دانسته در كسر اقتدار و اعتبار او مىكوشيد . او نيز وزارت حاجى ميرزا آقاسى را در خدمت پادشاه مرحوم سبب خلاف و عناد خود قلم داده سر از احكام دولتى باز مىپيچيد ، رفته‌رفته كار به جايى رسيد كه حاجى ميرزا آقاسى خواست كه به اين جهت موكب همايون پادشاهى را به طرف مملكت خراسان حركت دهد محمد قلى خان پسر آصف الدوله كه در خدمت پادشاه مرحوم راه سخن داشت از اين گونه حكايات مطلع شده به پدر خود اعلام داد ، چون ديد نزديك است پرده از روى كار برخيزد و طبل ياغيگرى آصف الدوله بلندآوازه شود حقيقت احوال و گفتگوى امناى دولت را به پدر خود اعلام نموده صلاح را در آن ديد كه آصف الدوله به دارالخلافه آمده در خدمت پادشاه مرحوم رفع اتهام از خود نمايد . آصف الدوله نيز امر مملكت خراسان را به سليقهء خود منتظم ساخته و به پسر خود حسن خان مشهور به سالار سپرده و خود با جمعى از مشهد مقدس بيرون آمده عازم دارالخلافه گرديد .\r\nحاجى ميرزا آقاسى از ارادهء آمدن او به دارالخلافه واقف شده حكم از پادشاه صادر نموده روانه داشته بود كه ترك ارادهء آمدن نمايد و آصف الدوله اظهار شوق شرفيابى حضور پادشاه را نموده هفت روزه از خراسان وارد به دارالخلافه شده در دارالخلافه مدتى مانده احترامى كه متوقع بود معمول نديده عزم زيارت بيت الله الحرام را نمود و همشيرهء خود را كه والدهء پادشاه مرحوم بود با خود در اين عزم متفق ساخته اجازت زيارت بيت الله الحرام را خواستند و پادشاه مرحوم رخصت و اجازه مرحمت و حكم به انجام تداركات آن سفر فرمودند و پادشاه مرحوم به سبب بىاعتمادى به حسن خان و ظهور پاره‌اى از حركات ناشايسته از او ميرزا محمد خان ولد آصف الدوله را به ايالت خراسان منصوب فرموده روانهء خراسان ساختند و ميرزا محمد خان به مشهد مقدس رفته ارگ و توپخانه را كه در تصرف توپچيان آذربايجانى بود به اسم اين‌كه حاكم و معتمد\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nدولت عليه مىباشم از تصرف ايشان درآورده به تصرف برادر خود حسن خان داد خود در آستانهء متبركه امام ثامن ضامن به عنوان بست نشست و آصف الدوله در خدمت والدهء پادشاه مرحوم قبل از وقوع و ظهور اين حكايات از دارالخلافه روانه شده از سرحد ايران گذشته وارد مملكت روم شده بودند .\r\n\r\nذكر شمه‌اى از احوالات سيد على محمد مشهور به باب\r\nسيد على محمد از سادات دارالعلم شيراز و احوالات او از قرارى كه از علماى ذوى الاحترام مسموع شده تحرير مىشود .\r\nسيد مشاراليه در اوايل حال چند سال به تحصيل علوم دينيه پرداخته و در بين تحصيل مشغول به رياضات و مجاهدات نفسانى مىشد .\r\nاز جناب علامى فهامى مجتهد العصر و الزمانى حاجى آقا حسين امام جمعهء خوى مسموع شد كه او را در وقت گرفتارى در منزل ميانج آذربايجان ملاقات كردم و از اندازهء تحصيل و حاصل آن استعلام نمودم مىفرمود كه چندان پايه در فضل و علوم ظاهرى نداشت بلكه در اخلاق نيز چندان كسبى ننموده چنان‌كه در مجلس ملاقات برادرزادهء حاجى ميرزا آقاسى همراه من بود ، قبل از معرفت به حال او با من اظهار الفت و و داد مىنمود پس از آن‌كه دانست برادرزادهء حاجى ميرزا در مجلس است با او تكلم آغاز كرده سخنان ملايم گفته خفض جناح بسيار نسبت به او نمود و باز حاجى آقا حسين مىفرمودند كه چون مشغول به رياضت شده است و در عالم رياضت به مقامى كه بايست و شايست نرسيده و نيز چندان ظرفيت نداشته از احوالاتى كه در عالم رياضت به او عارض شده در شناخت وجود خود خبط و خطا نموده است و ادعاهايى را كه مناسب مقام و احوال او نيست مىنمايد .\r\nهمچنين از جناب علّامه فهامه مجتهد العصر و الزمانى ميرزا محمد جعفر تويسركانى رحمة اللّه مسموع شد كه در حين زيارت عتبات عاليات جمعى از مريدان او را ديدم كه نقش نگين انگشترى ايشان بود كه : « لا إله الّا اللّه محمد رسول اللّه على محمد باب اللّه » و مجتهد مرحوم مىفرمود كه در كلماتى كه به زبان عربى گفته و اسم او را قرآن ناميده\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nغلطهاى نحوى بسيار دارد و مريدان او عذر اين غلطها را چنان مىخواستند كه حق تعالى به سبب گناهانى كه از حروف عوامل در ابتداى خلقت واقع شده ايشان را به سزا و جزاى آن گناهان مقيد و محبوس به يك عمل فرموده بودند و چون سيد على محمد پا به دايرهء وجود گذاشت شفيع گناهان حروف عوامل شده حق تعالى شفاعت او را در باب حروف عوامل قبول فرموده ايشان را از قيد و حبس به يك عمل اطلاق داده حال به سبب اين شفاعت حروف مطلق العنان شده‌اند و مقيد به عملى نمىباشند و اين چند كلمه را از كلمات او مىفرمودند كه آيه‌اى از آيات قرآن ايشان مىباشد كه در شأن دختر قزوينى كه قرة العين مىنامند گفته است : « ايتها الفتاة القزوينية لا تمشطى شعرك فان الملائكة يفتنون بك » : ترجمهء به فارسى آن‌كه اى دختر قزوينى مكن شانه مويت را به درستى كه فرشتگان عاشق تو مىشوند .\r\nالقصه مجتهد مذكور انكار بليغى از طريقهء ايشان مىنمودند و همچنين از جانب حاجى سيد صادق كه مذاق اخباريين دارند احوال سيد على محمد پرسيده شد بسيار دلتنگى از او فرمودند و بعضى نوشتجات او را كه مريدانش قرآن مىگويند مىخواندند و اسناد الحاد و زندقه به او مىدادند و همچنين از جناب مجتهد العصر و الزمانى ملا صادق قمى سلمه اللّه انكار بليغ از طريقهء او استماع نموده و طريقهء او را به طريقهء الحاد و ضلال مستند مىفرمود ، و همچنين از ملاذ الانام حجة الاسلام جناب حاجى ملا اسد اللّه بروجردى استماع نمود كه طريقهء ايشان را به جز ضلال و الحاد به طريقهء ديگر اصلا منسوب نمىفرمودند .\r\nالقصه سيد على محمد مذكور به مقامات بسيار عالى مدعى شده چندى در عراق عرب به اين دعوى مشغول بود و ضعيفه‌اى از مريدان او كه ملقبه به قرة العين شده بود در عراق عرب محبوس آمده پس از چندى به دست مصلحت‌گزار دولت ايران از قيد خلاصى يافته به قزوين رفت .\r\nسيد مشاراليه از آنجا به دارالعلم شيراز رفته حاكم مملكت فارس از كثرت مريدان و افساد در مملكت فارس انديشيد و محبوسش ساخته پس از چندى او را مطلق العنان نمود ، سيد از آنجا به اصفهان رفته باز به سبب كثرت و غلو مريدان منوچهر خان حاكم آن\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nولايت او را گرفته به دارالخلافه فرستاد و پادشاه مرحوم او را به قلعهء چهريق كه يكى از قلاع سرحديهء آذربايجان است فرستاده در آنجا ماند و در عهد پادشاه مرحوم فسادى از مريدان او ظاهر نشده به جز اين‌كه به فتواى قرةالعين كه برادرزادهء جناب مجتهد العصر و الزمانى ملا محمد تقى قزوينى رحمة اللّه بود شخص مجهول الحالى جناب مجتهد العصر و الزمان را در هنگام تشريف بردن به مسجدى براى نماز صبح شهيد و مقتول ساخت و پادشاه مرحوم قاتل او را گرفته قصاص فرمودند و اما آنچه بر اين دعاگوى دولت شاهى كه برحسب اتفاق سه چهار ساعتى از مطالعهء دو كتاب او واضح و محقق گرديد آن است كه جميع مدعيات و مطالبات او در خدمت علماى اعلام اماميه واضح و معين نشده و مريدانش در كتمان مدعيات و تحريرات او يا به اذن و يا بدون اذن او كوشيده‌اند و اظهار تمام عقايد باطلهء خود را به زبان تغلب و تسلط خود منوط و مربوط ساخته‌اند ، اللهم اخذلهم جميعا .\r\nتفصيل اجمال آن‌كه دو كتاب از او به نظر رسيد كه زياده از سه چهار ساعت صاحب كتاب نگذاشت به سبب تشنيعاتى كه از اين دعاگو بر مطالب او ظهور يافت مطالعه شود ، از جمله يك كتاب را جمعا به سرخى مكتوب نموده بودند و نام او را بيان مىناميدند زياده از چهارصد سوره به طرز سور قرآنى نوشته شده و همهء سوره‌ها مصدر به بسم اللّه الرحمن الرحيم بود پس از تسميهء اكثر سور مبدو به حروف مقطعه بود مثل مقطعات قرآنيه بىتفاوت و بعضى بالتفاوت مثل المص ج و بعضى از سور مبدو كلمه  الْحَمْدُ لِلَّهِ  يا سبحان الذى يا   إِنَّا أَعْطَيْناكَ   و هكذا و اكثر كلمات آن كتاب از كلمات قرآنى بود بعضى كلمات ديگر را كه از خود منضم كرده بود چون خرف در ميان لآلى واضح و پيدا بود .\r\nاين دعاگوى دولت شاهى سوره‌اى از سور آن كتاب به كسى كه همراه بود و كتاب را براى اين دعاگو مىخواهند اعلام داده كه نسخهء آن سوره را به عين‌ها تحرير نمود و در اين تاريخ صورت آن سورهء مزخرف را با بعضى از عقايد او كه در كتاب ديگر در آن قليل زمان مطالعه نموده مستحضر گرديد به رشتهء تحرير كشيد تا برادران دينى را اشتباهى در كفر و ضلال صاحب اين طريق باقى نماند انشاء الله تعالى و سوره اين است :\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nبسم اللّه الرحمن الرحيم الحمد للّه الذى قد نزل الايات بالحق الى عبده لعل الناس بآيات ربك يؤمنون ان اتبع ما اوحينا اليك من عند اللّه ليعلم الناس حكم ربك من قريب ذلك من انباء الغيب نوحيك ليؤمن الناس بآيات ربك و لتكونن فى دين اللّه لمن المهتدين و ان هذا الكتاب قد نزلت من عند ربك فى بدع الرضوان لما توعدون و ان هذا صراط ربك فى السموات و الارض يتلو عليكم آيات اللوح لتكونن بلقاء اللّه لمن الموقنين و ان اللّه ربك قداعد للمتقين منكم جنات لا يحيط بعلمها نفس ذلك من فضل اللّه عليك ليكون الناس فى دين اللّه لمن الساجدين قل اذا وردوا بابها قد وجدوا كل الالواح فيها و قد رقت باذن ربك ارضها كوجه الماء فى المرآة و اذا دخلوا بيت ربك قد وجدوا اسمائها من كل وجه من نور اللّه قد استقرت عليها شمس من جلال ذكر اسم ربك حيوان لم ترعين بمثلها تنادى من شجرة الطور اللّه لا إله الا هو و اذا حضروا عرشها قد لحظن عليها حوريات من نور ربك قد رقت وجوههن كوجه الزجاجة فى الزجاجة البيضاء كانهن كواكب درى توقد من شجرة الصفر اللّه لا إله الا هو تبارك اسم ربك لا إله الا هو لم ترعين بمثلهن و اذا نظروا كف الساق من احديهن قد وجدوا لحظات العين و شعرهن كانهن حيوان من ماء واحد تحرك فيها خيط الحمراء باذن ربك تلقى الوجه فى شعراتهن تبارك اسم ربك لا إله الا هو لم ترعين بمثلهن و اذا لحظت باذن ربك عين قد لحظت الابدان فيهن تبارك اسم ربك لا إله الا هو لم ترعين بمثلهن و اذا شربوهن قد ولهت الفؤاد بالشعرات كانها حيوان به مثل انفسهن تبارك اسم ربك لا إله الا هو لم ترعين بمثلهن و اذا طلعت احدى شعرة من طرف اعينهن قد اشرقت الارض و السموات منها كان نور ربك قد لحظ الخلق بوجهن تبارك اسم ربك لا إله الا هو لم ترعين بمثلهن و اذا طلعت احدى شعرة من طرف اعينهن قد اشرقت الارض و السموات منها كان نور ربك قد لحظ الخلق بوجهن تبارك اسم ربك لا إله الا هو لم ترعين بمثلهن و اذا ارادوا شرب الماء الخمر منهن قد وجدوا ماء الخمر فى كأس كصدرهن كانهن بكل وجهة قد اشرين الخمر من ايديهن تبارك اسم ربك لا إله الا هو لم ترعين بمثلهن و اذا تتلون آيات اللوح قد سمعوا نداء و رقاء السينأ من كل شعراتهن اللّه لا إله الا هو قد انجذ بوامن لحنهن كان جمال ربك قد جلى\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nبشعرهن تبارك اسم ربك لا إله الا هو لم ترعين بمثلهن و اذا حضروا المؤمنين قربهن قد قسمت الانفس فى السر باذن اللّه بان اللّه ربك ما اراد لنا فى اللقاء بغيرهن تبارك اسم ربك لا إله الا هو لم ترعين بمثلهن و اذا راوا قميصهن و راء سبعين الف وجه قد شهدوا بان الخمر فى كأس الزجاجة تلاحظهن تبارك اسم ربك اسم لا إله الا هو لم ترعين بمثلهن و اذا سألوا عن حكم ربك منهن قد اجبن من ربك فى الورقاء الحمراء عن الشجرة البيضاء اللّه لا إله الا هو تبارك اسم ربك لا إله الا هو لم ترعين بمثلهن و اذا خرجوا باذن ربك من عرشهن قد وجدوا مائها تجرى على الارض الياقوت من حيوان من ماء بيضاء يذكر نشأة الشجرة فى السيناء اللّه لا إله الا هو ثم من لبن ثمن من عسل ثمن من خمر كان كل واحده منهن تسقى بماء اجمعهن تبارك اسم ربك لا إله الا هو لم ترعين بمثلهن و اذا ارادوا خمر الحمراء قد وجد و اماء البيضا فى الكأس الحمراء و على ايديهن كانهن قد حضرن من قبل ذالك لامر اللّه اكبر تبارك اسم ربك لا إله الا هو لم ترعين بمثلهن و اذا شربوا كأسا من ايديهن قد وجدوا كل اسم ربك لا إله الا هو لم ترعين بمثلهن و اذا شربوا كأسا من ايديهن قد وجدوا كل الانهار تجرى فى الكأس باذن الله تبارك اسم ربك لا إله الا هو لم ترعين بمثلهن هنالك قد ولهت الافئده بذكر اللّه اكبر طبتم فيها ما قد وعد اللّه لكم فى القرآن من قبل فاذكر و اللّه ربكم فان ذالك لهو الفوز العظيم .\r\nو اما اعتقادات او آن‌كه سيد مذكور خودش را پيغمبر مرسل دانسته و نزول وحى و كتاب از جانب جانب اقدس الهيى به خود دعوى نموده است و چنان‌كه دين اسلام ناسخ اديان سابقه و قرآن ناسخ توراة و انجيل است اين سيد نيز دين خود را ناسخ دين اسلام و بيان خود را ناسخ قرآن مىداند و چنان‌كه در كتابى كه به سياهى و زبان فارسى نوشته بودند و مشتمل بود بر فصول و ابواب به طرزى خاص مثل اين‌كه به جاى فصل و باب نوشته بودند : « الواحد الرابع من خامس العاشر » مطالعه شد تصريح نموده بود به اين‌كه در هرزمانى كه من يظهره اللّه ظاهر شود لا محاله هرلا حق افضل از سابق است و هرچه در عالم است تا تسليم به حكم من يظهر الله نشود از حكم اسلام و لوازم آن خارج است و اشخاصى را كه حق تعالى براى اقامهء دين ظاهر مىفرمايد براى اين است كه جميع ما\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nعلى الارض به تصرف ايشان درآيد و تا اين امر در عالم به انجام نرسد هميشه از طرف حق تعالى شخصى ظاهر خواهد شد و حكم آن شخص مطاع است تا زمانى كه ديگرى ظاهر شود و لا محاله ثانى افضل از اول است و هكذا و باز در آن كتاب تصريح كرده بود كه جايز نيست تدريس به هيچ علمى مثل فقه و اصول و منطق و غير اين‌ها مگر بيان و از نحو به قدرى كه فاعل از مفعول تميز داده شود و باز تصريح كرده بود كه مقاير انبياء و اولياء بايد بعد از ظهور من يظهره اللّه مرتفع شود چنان‌كه قبر موسى و ابراهيم و ساير انبياء بعد از ظهور محمد بن عبد اللّه صلى اللّه عليه و آله و سلم مرتفع شده است و آثارى از آنها باقى نيست و همچنين بايد بيت اللّه نيز مرتفع شود چنان‌كه بيت المقدس در ظهور من يظهره اللّه مرتفع شد .\r\nالقصه سيد مزبور در دارالسلطنهء تبريز در اواخر سنهء هزار و دويست و شصت و شش با يكنفر از متابعينش به قتل رسيده . اين نوع مزخرفات از ايشان باقى ماند و صدق حديث معروف كه از احد ائمه صلوات اللّه عليهم اجمعين صادر شده و مرحوم شيخ احمد در شرح زيارت آن حديث را نقل كرده است ظاهر گرديد و مضمون حديث آن است كه قائم آل محمد عجل اللّه فرجه ظهور نخواهند فرمود تا اين‌كه هفتاد نفر قبل از ظهور قائم عليه السلام ادعاى نبوت و رسالت به باطل و كذب كنند براى مطالعه‌كنندگان از همين سوره كه از بيان او نقل شده واضح و مبرهن مىشود كه سيد مرقوم هم مدعى وحى و نبوت است و هم دين خود را ناسخ دين اسلام مىداند و نيز واضح مىشود كه سيد ربطى در كلام عرب ندارد كلام او موافق لغت و قواعد كلام عرب غلط است مگر به قاعده‌اى كه ميرزا جعفر مرحوم از اعتذار مريدان او در باب حروف عوامل مذكور مىنمود درست باشد .\r\n\r\nذكر ظهور طغيان و عصيان حسن خان پسر اللّه يار خان آصف الدوله و چگونگى احوال او\r\nحسن خان نوادهء دخترى خاقان مغفور و داماد ظل السلطان است بعد از آن‌كه اللّه يار خان از منصب ايشيك آقاسى باشىگرى ترقى نموده به منصب آصف الدولگى\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nرسيد خاقان خلد آشيان حسن خان را به جاى پدرش منصوب فرموده سالارش ناميده اشتهار به سالار يافت چندى در ولايت همدان چاكر و خدمتگزار شاهزاده فرخ سير ميرزا بود .\r\nمشاراليه جوانى پرغرور و سرشار بود ، نوبتى شيخ الملوك حاكم ملاير و تويسركان به ديدن شاهزاده فرخ سير ميرزا مىرود به همدان و در همدان چنان‌كه عادت ابناى ملوك است در عالم عيش و سرور به باختن قمار و آشاميدن خمور مشغول مىشوند و از اسباب قمار به آس باختن اشتغال مىنمايند ، از جملهء حريفان مجلس شيخ الملوك و فرخ سير ميرزا و نظر على ميرزا پسر شيخ الملوك حسن خان بوده گويا ورق حسن خان سه شاه و ورق شيخ الملوك سه‌آس بوده حسن خان مدعى بردن ما فىالمجلس شده شيخ الملوك نيز همين ادعا را مىنمايد بعد از ابراز و اظهار ورق‌هاى بازى شيخ الملوك مسلما تنخواه مجلس را از خود دانسته و حسن خان به او كج‌خلقى كرده مىگويد شاهزاده دغل بازى را موقوف كن دست من بالاى دست تو است و من چهار شاهم شيخ الملوك تكذيب او را كرده او سه شاه ورق را سراغ داده و از جهالت و غرور يك شاه ديگر خود را ناميده شيخ الملوك با او به منازعه و پرخاش برمىخيزد ، آن جاهل نادان از مجلس برخاسته به تغير تمام بيرون مىرود و جمعى از غلامات خود را فرستاده شيخ الملوك و نظر على ميرزا را در همان مجلس لخت و برهنه كرده محبوسشان مىنمايد ، علاوه بر اين يك فوج از نظام همدان را به ضبط ولايت تويسركان و ملاير مىفرستد و فوج نظام تا قصبهء تويسركان آمده يك دو روز نيز توقف مىنمايند .\r\nالقصه جوانى به اين نادانى در مملكت وسيع الفضاى خراسان مستولى و مستقل شده بعد از گذشتن آصف الدوله از سرحد مملكت ايران لشكرهاى خراسان را جمع نموده و جعفر قلى خان از سبزوار گذشته قريب به شاهرود و بسطام نشست و به استرآباد و سمنان نوشتجات نوشتند مضمون آن‌كه خدايگانى سالار عازم عراق و بنا دارند كه مملكت ايران را از بدرفتارى ماكوييان و وزارت حاجى ميرزا آقاسى استخلاص دهند . نوشتجات از استرآباد و ساير بلاد به خدمت پادشاه مرحوم فرستاده شده حقيقت احوال ايشان در آيينهء خاطر پادشاهى ظاهر و هويدا آمد . پس از ظهور اين‌جوره جسارت و حماقت\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nپادشاه مرحوم محمد قلى خان پسر آصف الدوله را كه از مقربان حضور بود از نظر التفات محروم فرمودند و به ولايت مراغه‌اش فرستادند و ابراهيم خليل خان سرتيپ خويى را با فوجى از لشكر نظام مأمور فرمودند كه رفته در مقابل جعفر قلى خان نشسته منتظر رسيدن لشكر از طرف دارالخلافه باشد . او نيز به تعجيل تمام رفته در شاهرود مقابل جعفر قلى خان در مكانى مناسب نشست . پادشاه مرحوم اميرزاده حمزه ميرزا را منظور اشفاق و التفات پادشاهانه فرموده به واليگرى ولايت خراسانش سرافرازى دادند و قريب به ده هزار از لشكريان نظام با او ابواب‌جمع نموده و صمصام خان كه از نوكرهاى قديم و تجربه‌آموز و روسية الاصل بود با محمد على خان ماكويى ملقب به نصرة الدوله به همراهى اميرزاده حمزه ميرزا مأمور به آن سفر فرمودند و مقرر داشتند كه اميرزاده در امور رزم از صلاح صمصام خان تجاوز ننمايند و اميرزاده حمزه ميرزا با توپخانه و سرباز از دارالخلافه روانهء مقصد شده به اردوى ابراهيم خليل خان رسيده و از آن طرف نيز حسن خان از مشهد بيرون آمده به جعفر قلى خان ملحق شد از قرارى كه مسموع افتاده از هجده هزار سوار و جمعيت در نزد حسن خان و جعفر قلى خان بوده است .\r\nپس از حركت اردوى حمزه ميرزا از شاهرود و وصول به سرحد خراسان اختلاف در ميان اهالى خراسان پيدا شده فوج‌فوج اظهار دولتخواهى نموده از اردوى حسن خان سوار شده به خدمت اميرزاده حمزه ميرزا مىرسند و اميرزاده حمزه ميرزا به جهت تفرقه ساختن اردوى حسن خان و قلع مادهء ايشان به اشارهء صمصام خان كه مقدمة الجيش بود توپخانه و سرباز را حركت داده به صمصام خان ملحق و به اتفاق بر سر اردوى حسن خان مىروند و حسن خان و جعفر قلى خان نيز با هم فىالجمله نقار نموده و هردو از صولت لشكر پادشاهى تاب توقف نياورده روى به وادى فرار و ادبار مىگذراند و اهالى مشهد مقدس اظهار دولتخواهى كرده تمكين به نگهدارى حسن خان نمىنمايند و حسن خان روى به صحراى تركمان گذاشته مملكت خراسان بالكليه حتى قلعهء كلات به تصرف والى والاشأن درآمده در كمال استقلال و استبداد وارد مشهد مقدس گرديد و بعد از آستان‌بوسى حضرت رضا عليه الف التحية و الثناء به ضبط مملكت خراسان پرداخته اخبار اين امورات را عرضه داشت پايهء سرير پادشاهى نمود ، پادشاه مرحوم نيز به هر\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nشهرى و به هرولايتى به اصدار فرامين مطاعه اخبار و اعلام اين وقايعات فرمود و اهل ايران به دعاى سلامتى وجود پادشاه مشغول شدند .\r\n\r\nذكر واقعهء بجنورد و كشته شدن محمد على خان ماكويى ملقب به نصرة الدوله\r\nبعد از ضبط مملكت خراسان و تسخير آن ولايت محمد على خان ماكويى كه در منصب نظام امير تومان بود به تعيين والى والاشأن اميرزاده حمزه ميرزا با چهار هزار سرباز به مملكت بجنورد رفته آن مملكت را كه در دست كسان جعفر قلى خان بود به حيطهء تصرف درآورده مشغول به انتظام امور آن سامان شده حسن خان و جعفر قلى خان كه دربه‌در وادى ادبار بودند با هزار سوار در آن صحرا بىسر و سامان مىگشتند با طايفهء تركمانان دشت سازش نموده چهار پنج ماهى در آن طرف‌ها خوددارى نمودند و از قرارى كه مسموع شد با رعاياى شهر بجنورد در خفيه آميزش نموده چون رعاياى آن شهر به سبب ورود سربازان فىالجمله نقار از محمد على خان به هم رسانيده بودند به جعفر قلى خان و حسن خان مايل شده و معاهده با ايشان كردند كه عند الفرصة ايشان را مخبر نموده وارد شهر نمايند . در اين بين دو فوج از لشكريان محمد على خان نصرة الدوله به خدمتى مأمور شده از بجنورد بيرون مىروند و يك فوج ديگر نيز در شهر و محال به خدمات ديوانى متفرق شده محمد على خان با يك فوج در شهر و ارگ بجنورد مانده اهل بجنورد فرصت از دست نداده جعفر قلى خان و حسن خان را از اين كيفيت مستحضر مىسازند و ايشان نيز طايفهء تركمانيه را به طمع غارت و تاراج با خود متفق ساخته سه هزار سوار مجتمع نموده به اعتماد رعاياى بجنورد جعفر قلى خان غفلة داخل شهر بجنورد مىشود و رعاياى بجنورد با او اتفاق نموده سربازى را كه در شهر و محال بود كشته و اسير نموده و محمد على خان را با سربازى كه در ارگ بود محاصره مىكنند و در بين محاصره گلوله به محمد على خان خورده مقتول مىشود .\r\nسربازان ارگ با وجود اين احوال دل از دست نداده منتظر مدد از طرف والى و الا شأن و مشهد مقدس مىشوند و والى والاشأن بعد از شنيدن اين خبر جمعيت برداشته به مدد\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nسربازان بجنورد از مشهد مقدس بيرون مىآيند ، جعفر قلى خان بعد از شنيدن تشريف آوردن والى تاب نياورده دست از محاصرهء ارگ بجنورد كشيده و ساكنين بجنورد را همراه برداشته فرار مىنمايد و والى والاشأن عود به مشهد مقدس فرموده احوالات واقعه را معروض دارالخلافه مىسازد .\r\n\r\nذكر مجملى از احوالات اميرزاده بهمن ميرزا و رفتن ايشان به خانهء وزيرمختار روس و چگونگى آن\r\nاميرزاده بهمن ميرزا در ايام حكومت آذربايجان با مصلحت‌گزاران دولت عليهء روس كه در دارالسلطنهء تبريز اقامت داشتند راه خلطه و آشنايى پيش گرفت و با سرحدداران قراباغ و ايروان و طالش در كمال خضوع و خشوع بناى سلوك گذاشته خود را در معنى خدمتگزار دولت عليهء روس ناميده با وجود مراحم و التفات پادشاهى نسبت به او كه از به دو ايام طفوليت تا آن زمان فرموده بودند مقدم اين حركات ناپسنديده شده بدون استحضار امناى دولت پادشاهى خواهش نشان و حمايل از دولت روس كرد و گرفت و در راه و رسم چاكرى بناى دوبينى يا خودبينى گذاشته اين‌جوره امورات را كه در عالم سلطنت و پادشاهى از زيردستان پسنديده و لايق نيست مقدم آمده و پادشاه مرحوم اين حركات را از ايشان به عفو پادشاهانه و اغماض ملوكانه مىگذرانيدند تا اين‌كه رأى پادشاهى بر آن قرار گرفت كه خسرو خان را به حكومت مملكت اردلان سرافراز فرمايند و خسرو خان منصوب به حكومت اردلان شده روانهء آن مملكت گرديد .\r\nمعتمدين اميرزاده بهمن ميرزا از دارالخلافه به او اظهار نمودند كه خسرو خان از دارالخلافه بيرون رفته احتمال كلى دارد كه براى گرفتن شما مأمور به آذربايجان شده باشد .\r\nاميرزاده بهمن ميرزا به مضمون الخائن خائف از خواندن اين نوشتجات هراسان شده با جمعى از معتمدين خود سوار شده از طريق غيرمتعارف حركت كرده خود را به دارالخلافه رسانيد و به خدمت پادشاه مرحوم رسيده مورد انواع التفات و مرحمت گرديد . با وجود اين بعد از چند ماهى كه در دارالخلافه ماند باز وهم و هراس بر خود راه\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nداد و روزى از خانهء خود سوار شده از شهر بيرون رفته همه جا از كنار خندق آمده از در دروازهء دولت وارد ارگ مبارك شده راه خانهء وزيرمختار را گرفته در درب خانهء وزيرمختار خود را بىخودانه از اسب دولت انداخته به حقارت تمام وارد خانهء وزيرمختار شده در گوشه‌اى قرار گرفت .\r\nپس از وقوع اين عمل پادشاه مرحوم به هيچ‌وجه اعتنايى به حركت او نفرموده و هيچ مؤاخذه را در دنيا و آخرت براى او بالاتر از اين نديدند كه بقيهء عمر به حقارت و فروتنى در ميان كفر و ضلال زندگانى نمايد . اميرزاده بعد از چند هفته توقف در خانهء وزيرمختار از دارالخلافه روانه شده از راه دار المرز رشت به بندر انزلى رسيده و از آنجا به كشتى نشسته به ولايت روس رفت و اهل و عيالش نيز از تبريز به خاك روس رفتند و تا حال تحرير كه قريب به چهار سال مىباشد در تفليس و ايروان زندگانى مىنمايد و از قرارى كه مشهور از چند بار خواهش ملاقات امپراطور را نموده و اذن ملاقات نيافته است .\r\n\r\nذكر مأمور شدن حضرت وليعهد به آذربايجان و تشريف بردن ايشان به آن مملكت بهشت نشان\r\nچون اميرزاده بهمن ميرزا به نحوى كه مذكور شد از مملكت آذربايجان بيرون آمد و در همان اوان وزير نظام نيز از ارزنة الروم معاودت نموده به دارالخلافه آمده بودند به اين جهات امور لشگرى و كشورى آن مملكت كه از معظم امور دولت عليهء ايران است معطل و معوق مانده بالكليه از انتظام افتاده بود رأى بيضاضياى پادشاه جمجاه بر آن قرار گرفت كه حضرت وليعهد را از دارخلافه مرخص فرمايند كه به دارالسلطنهء تبريز رفته امورات آن مملكت را به هرطريق كه صلاح و صواب دولت دانند مضبوط و منتظم فرمايند . چون از كارخانهء تقدير سررشتهء تدبير دولت هردولتمندى را به طريقى كاركنان عالم غيب نگهدارى مىنمايند كه آن سررشته در همهء زمان و همهء مكان در موقع خود به كار مىآيد لهذا چون زمانه اسباب دولت حضرت شهريار جهان دامت ايام دولته الى يوم القيامة را بر صفحهء روزگار مىچيد اين نصب و تعيين در اول طلوع نيز اقبال شوكت و اجلال وليعهد جهان بود مبارك و ميمون آمده در ساعتى خوب و زمانى مرغوب پاى بر ركاب سعادت\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nگذاشته و از خدمت پادشاه جهان مرخصى حاصل نموده به هم‌عنانى بخت و دولت و اقبال و شوكت در عين زمستان و شدت برف و باران روانهء دارالملك آذربايجان شدند و ساكنان مملكت تبريز را از عالم غيب گويا هردم اين بشارت و ندا مىرسيد كه :\r\n خطهء تبريز خرّم زى كه سلطان مىرسد * جسم بىجان تو را از تازگى جان مىرسد \r\nحضرت وليعهد در ساعتى سعد وارد دارالسلطنهء تبريز شده اهالى آذربايجان خاك پاى توتياآساى آن حضرت را كحل الجواهر ديدهء اميدوارى خود ساخته پروانه‌وار خود را در راه خدمت و اطاعت فداى شمع وجود آن حضرت مىساختند . حضرت وليعهد نيز عموم اهالى آن مملكت را به الطاف و مراحم بيكرانهء خود چنان اميدوار فرمودند كه مافوقى بر آن متصور نبود و در همان اوقات وزير نظام نيز از دارالخلافه مرخص و در دارالسلطنهء تبريز به شرف آستان‌بوسى حضرت وليعهد مشرف شده به صدق و ارادت تمام قدم در راه دولتخواهى حضرت وليعهد گذاشته روزبه‌روز و ساعت‌به‌ساعت خاطر مبارك حضرت وليعهد را به خدمتى لايق از طرف خود رضامندى مىداد به خصوص در مقدمه‌اى كه فيما بين ارامنه و مسلمانان در تبريز واقع شد و كار به نهب و غارت محلهء ارامنه كشيد فتنه‌اى به آن عظمت را به اصابت رأى و حسن‌تدبير فرونشانيد و در همين اوقات زوار بيت اللّه الحرام معاودت نموده اللّه يار خان آصف الدوله به جهت ظهور خيانت حسن خان چون روى آمدن به مملكت ايران نداشت از راه ديگر به عراق عرب رفته راه زهد و صلاح پيش گرفت و والدهء پادشاه مرحوم از او جدا شده به دارالسلطنهء تبريز رسيده از آنجا به دارالخلافه عازم گرديدند و حضرت وليعهد در كمال اقتدار و اختيار مشغول به نظام مهام مملكت آذربايجان گشتند .\r\n\r\nذكر فرستادن حاجى ميرزا آقاسى حاجى ميرزا عبد اللّه خويى را به نيابت توليت مشهد مقدس از جانب خود و وقوع قتل او در آستانهء متبركه\r\nحاجى ميرزا آقاسى در ايام استقلال و وزارت خود هرصاحب‌منصبى كه در درب\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nخانهء پادشاه از منصب خود معزول مىشد يا به اجل طبيعى درمىگذشت منصب آن صاحب‌منصب را به اسم خود فرمان گذرانيده خلعت از دولت عليه مىگرفت و از قرارى كه از معتمدين آگاه مسموع شد هجده منصب از مناصب درب خانهء همايون را به اسم خود فرمان گذرانيده و خلعت گرفته بود .\r\nدر اين وقت كه خبر وفات حاجى ميرزا موسى خان متولى مشهد مقدس رضويه صلوات اللّه و سلام عليه به عرض امناى دولت عليه رسيد حاجى ميرزا آقاسى منصب توليت مشهد مقدس را به اسم خود از دولت عليه فرمان صادر نمود و حاجى ميرزا عبد اللّه خويى را كه مردى صوفى مسلك و عارف پيشه بود به اسم نيابت خود به آستانهء متبركه حضرت رضا صلوات اللّه و سلامه عليه و على آبائه فرستاد و از قرارى كه مسموع شد حاجى ميرزا عبد اللّه بعد از رسيدن به آستانهء متبركه مىگفته است كه حضرت امام الجن و الانس صلوات اللّه و سلامه عليه را دو دفعه در خواب ديده‌ام كه فرموده‌اند از اينجا برو كه كشته مىشوى . آن صوفى عارف دست از آن نيابت نكشيده خواب خود را اگرچه صادق بود از باب اضغاث احلام شمرده مشغول به نيابت خود بود و از قرارى كه مسموع شد با خدام روضهء رضويه بدسلوكى آغاز نهاد و يكى از معتبران خدام را چوب‌كارى بسيار كرد . چون امور بسيار در پردهء تقدير بود و قتل او سبب ظهور آن مفسده‌ها مىشد اينك اسباب قتلش را كارگزاران عالم غيب چيده در حينى كه والى و الا شأن اميرزاده حمزه ميرزا چنان‌كه مذكور خواهد شد از مشهد مقدس به طرف سرخس بيرون رفته بود خدام و عمال و كدخدايان و ريش‌سفيدان مشهد مقدس او را در شب بيست و هفتم رمضان المبارك سنهء هزار و دويست و شصت و چهار در آستانهء مباركه مقتول ساختند و علم مخالفت و خودسرى برافراختند .\r\n\r\nذكر رفتن والى و الا شأن اميرزاده حمزه ميرزا به طرف سرخس و حكاياتى كه واقع شد\r\nچون حسن خان در صحراى تركمان بىسر و سامان مىگشت در آن اوقات خود را به ولايت سرخس انداخته با تركمانيهء آن بلد بناى خلطه و آميزش گذاشت و تركمانيهء\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nسرخس نيز به سبب چشم‌زخمى كه در عهد نايب السلطنهء مرحوم به ايشان رسيده بود به اين دولت عليه در مقام بىاخلاصى بودند با حسن خان در ساخته او را به ميان آورده بودند .\r\nاز بودن او در سرخس اميرزاده حمزه ميرزا مستحضر شده با جمعى از لشكريان نظام و سوار از مشهد مقدس بيرون آمده به عزم گرفتن حسن خان و تنبيه تركمانان سرخس روانهء آن طرف شده بود ، دو منزل از مشهد مقدس دور شده بود كه قضيهء حاجى ميرزا عبد اللّه چنان‌كه مذكور شد اتفاق افتاد و جميع اهالى مشهد مقدس از اين عمل متوهم شده به فكر حفظ جان و مال خود افتاده مصلحت خود را در آن ديدند كه حسن خان را از سرخس آورده به بزرگى بردارند و خدمت او را نمايند و اميرزاده حمزه ميرزا و لشكريان ولايت آذربايجان را از مملكت خراسان بيرون نموده تا جان و قوت و قدرت دارند در سر اين خيال باشند . پس از اين تمهيدات هركه را از لشكريان ترك در شهر و بازار ديدند گرفتند و راه تردد را به كسان والى كه در ارگ منزل داشتند بستند و كس به طلب حسن خان به سرخس فرستادند و كسان اميرزاده حمزه ميرزا اخبارات واقعه در شهر را به اميرزاده نوشته اعلامش دادند .\r\nاميرزاده حمزه ميرزا فسخ عزيمت از رفتن به سرخس نموده و عود به مشهد مقدس كرده اردو را در كنار ارگ زده و خود در ميان ارگ منزل كردند و از آن طرف حسن خان كه از بىسر و سامانى به جان آمده بود اجابت فرستادگان اهالى مشهد مقدس را نموده روانهء مشهد مقدس شد و اهالى مشهد مقدس تفنگ و يراق بسته صغيرا و كبيرا به استقبالش مبادرت نمودند و حسن خان را وارد شهر كرده كمر خدمتش را به ميان بستند و اميرزاده حمزه ميرزا با اهل شهر بناى نزاع و جدال گذاشته از انداختن توپ و تفنگ دقيقه‌اى مهمل و نامرعى نمىگذاشت و اهل شهر نيز از بيم جان به مدافعه كوشيده خوددارى مىنمودند .\r\n\r\nذكر وفات پادشاه مرحوم و شمه‌اى از اوصاف و اخلاق پسنديدهء ايشان\r\nچون بىوفايى و بىبقايى جزئى از اجزاى تركيب طبيعت زمان و عادت دوران و از\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nابتداى جهان به همين روش و سياق گردان است .\r\n دو در دارد اين باغ آراسته * در او بند ازين هردو برخاسته\r\nدرآ از در باغ و بنگر تمام * ز ديگر در باغ بيرون خرام \r\nزمانه با كدام يك از پيغمبران يا پادشاهان عهد بقا را به سر آورد واضح و مبين است كه هر ذيحياتى را از چشيدن شربت ممات چاره نيست حق تعالى به اشرف انبيا و سيد اولياء در كلام مجيد خود خطاب مىفرمايد :  إِنَّكَ مَيِّتٌ وَ إِنَّهُمْ مَيِّتُونَ ،  قلب پاك پادشاه مرحوم و طينت صافش ابدا مقيد به اين علايق نبوده و هرگز خاطر مبارك را به تعلقات دنيوى متعلق نمىفرمود و مصداق اين مقال آن‌كه اگر در وجود شريف آن پادشاه اموراتى كه براى سياست دولتى لازم دولت‌دارى است از قطع صلهء رحم خواه به استيصال وجود دو خواه به گرفتن مال مذكور بود پس چرا بعد از رفع خيانت ميرزا ابو القاسم و ستردن لوث وجودش از لوح بقا مويى از سر احدى از ذوى الارحام كم نفرمودند يا به دينارى از صاحبان قنطار كه در ميان اولاد خاقان مشهور به تمالك بودند طمع ننمودند قريب به دو كرور از جواهرات خاقان مغفور كه در تحويل تاج الدوله بود در واقعهء وفات خاقان در اصفهان مفقود شد ، كدام نفس بشر را سواى انبياى مرسلين و ائمه معصومين ( ع ) اين حلم و حوصله مقدور و ميسور است كه اصلا اظهار اين مطلب را به تاج الدوله نفرمايند و شمه‌اى از اين مقوله گفتگو به آن ضعيفه بىدست و پا به ميان نيارند تا آن‌كه بعد از سه سال حق تعالى آن گمشده را به پادشاه جهان رسانيد و تاج الدوله را كه زنى ضعيف و بىدست و پا بود از اين خجالت و شرم‌سارىها رهانيد و نام نيك بر\r\n صفحهء روزگار براى پادشاه يادگار ماند ، * نوشيروان نمرد كه نام نكو گذاشت . \r\nدر ميان جميع پادشاهان اسلام پادشاهى به اين همت و سخا و جود و عطا نبوده و نخواهد بود .\r\nكم خانه‌اى در ايران است كه از زينت مرحمت پادشاه جهان چراغى در آن افروخته نشده و هيچ زبانى در ولايت ايران نيست كه براى طلب مغفرت آن حضرت گشوده نگشته و خداى تعالى او را و اسلاف او را محفوف و مشمول به شفاعت خير المرسلين و\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nاولاد طاهرين او گرداند به منه و فضله و كرمه و جوده .\r\nالقصه پادشاه مرحوم را مدتى بود كه مرض بر مزاج همايونش عارض و طارى شده بود و اكثر اوقات وجع در پاى مباركش ظاهر مىشد و به اين جهت كه مزاج همايون عليل و ناتوان بود بعد از مراجعت از هرات ديگر مقدور نشد كه به نفس همايون لشكركشى و دشمن‌كشى فرمايند و هميشه اطباى حاذق از فرنگى و ايرانى به معالجهء مزاج همايون مشغولى مىنمودند . در پانزدهم رمضان هزار و دويست و شصت و چهار مرض در مزاج همايون اشتداد پذيرفته اطباء مشغول به معالجه شدند و در بيست و پنجم و بيست و ششم همين ماه مرض منجر به اسهال شده اطباء از معالجه عاجز آمدند . چون پادشاه مرحوم نظر به عادت همه سال به ييلاق شميران تشريف‌فرما شده بودند و در همين سال دو قصر عالى در قريهء تجريش بنا فرموده استادان چابك‌دست مشغول به انجام و اتمام آن قصر بودند در ايام مرض در آن قصر تشريف داشتند و حاجى ميرزا آقاسى در عمارات قريهء عباس آباد كه از بناهاى خودش بود منزل داشت .\r\nشبى از شب‌هاى رمضان پادشاه مرحوم چنان در خواب مىبينند كه اشخاصى چند وارد منزل مبارك ايشان مىشوند ، بسيار خوش‌رو و خوش‌سيما كه به كسان اين عالم مشابهتى نداشتند و به خوش‌رويى تمام به پادشاه مرحوم بشارت مىدهند كه در همين مكان فتوحات و بشارات بزرگ به شما خواهد رسيد و مكررا اشاره به مكانى كه پادشاه مرحوم خوابيده بود مىنمايند . پادشاه مرحوم بعد از بيدارى اين خواب را به خواص و ندما تقرير مىفرمايند ، هركس به طورى و طريقى تعبير مىنمايند تا آن‌كه روز يكشنبه پنجم و ششم شهر شوال المكرم هزار و دويست و شصت و چهار مرض اشتداد يافته پادشاه مرحوم به طلب حاجى ميرزا آقاسى به تعجيل كسان مىفرستد . حاجى با آن همه خلوص و ارادت كه اظهار مىنمود در چنين وقتى و حالتى كه پادشاه به حضور او اظهار اشتياق مىفرمودند تأخير و تعلل در آمدن نموده پادشاه بعد از مأيوسى از آمدن او دانستند كه زمان وصول به قرب حق تعالى نزديك رسيده زبان به تكرار كلمهء توحيد و شهادتين گشوده در شب دوشنبه چهار ساعت از شب گذشته جان پاك تسليم آفريدگار نمودند و در همان موضع كه آن خواب را ديده بودند اين واقعه واقع شده تعبير خواب به\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nوضوح پيوسته رحمة الله عليه و قريب به حالت احتضار حاجى ميرزا آقاسى وارد قصر شده و خدمتكاران او را از كيفيت مستحضر مىنمايند و حاجى بدون شرفيابى حضور سوار شده عود به عباس آباد مىنمايد .\r\nبعد از وقوع اين واقعه آه و افغان از حرمخانهء مباركه و از خدمتكاران به اوج آسمان رسيده اندوه و غم و حسرت و الم بر هم‌گنان عارض شده هركه اين واقعه مىشنيد متحير و مبهوت شده از روش و طريقهء عقل و شعور باز مىماند و اشك حسرت و عبرت بىاختيار بر ديده‌ها جارى شده به جز صبر و سكوت بر قضاى خداوندى چاره نبود ،  إِنَّا لِلَّهِ وَ إِنَّا إِلَيْهِ راجِعُونَ  ، كيست كه در اين ماتم‌سرا لباس بقا پوشيده يا شربت فنا ننوشد . آيهء كريمهء  كُلُّ شَيْءٍ هالِكٌ إِلَّا وَجْهَهُ  تسلىبخش همهء ماتم‌زدگان و آرامش‌دهندهء خاطر همهء غمديدگان است به جز خداى پاك كسى را اين صفت ميسر نيست هو الحى الذى لا يموت و ليكن\r\n زنده است كسى كه در ديارش * مانده خلفى به يادگارش \r\nالحمد للّه سلامتى وجود ذيجود پادشاه جهان جابر هركسر و نقصان است خلاق جهان سايهء اين عدالت‌گستر را از فرق عموم اهالى ايران كم نگرداند و دولت او را به دولت قائم آل محمد ( ص ) برساند و از پادشاه مرحوم غير از پادشاه جهان چهار پسر و سه دختر باقى ماند و از سن شريف پادشاه مرحوم در ايام وفات چهل و دو سال منقضى شده بود .\r\nچهار پسر پادشاه مرحوم : عباس ميرزا ملك‌آرا و عبد الصمد ميرزا عز الدوله و محمد تقى ميرزا ركن الدوله و ابو القاسم ميرزا بودند .\r\n\r\nذكر وقايعاتى كه در دار الخلافه روى نمود و نقل نمودن امناى دولت عليه نعش مطهر پادشاه مرحوم را به باغ لاله‌زار و به رسم امانت گذاشتن\r\nبعد از وقوع قضيهء پادشاه مرحوم حاجى ميرزا آقاسى از تجريش به عباس آباد آمده وزراى دولت عليهء روس و انگليس را خواسته به اتفاق ايشان اخبارنامه‌اى به دار السلطنهء\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nتبريز نوشتند و كيفيت واقعهء عظمى را به عرض حضرت وليعهد رسانيدند و حاجى ميرزا آقاسى را خوف و هراس مستولى شده خواست كه عباس ميرزا پسر پادشاه مرحوم را از تجريش به عباس آباد آورده باشد تا چه در نظر داشت . بنابر آن محمود پاشاى ماكويى را به تجريش فرستاده آوردن عباس ميرزا براى او ممكن نشده بىنيل به مقصود مراجعت نموده خبر به حاجى ميرزا آقاسى رسانيد و حاجى ميرزا آقاسى آن شب در عباس آباد مانده و قريب به هزار و پانصد نفر از ماكويى و ايروانى بر سر خود جمع آورده روانهء ارگ همايون شد و ارگ را تصرف نموده نشست و در تجريش ميرزا نصر اللّه صدر الممالك خوانين و امرايى را كه در آنجا بودند بر سر خود جمع نموده رأىها بر آن قرار گرفت كه شاهزادگان و اميرزادگان و امراى دار الخلافه را خبر كرده نعش مطهر شاه مرحوم را با دست علما و مجتهدين تغسيل و تكفين نموده به اجتماع تمام محفهء مباركه را برداشته با ستر كبرى و مهد عليا والدهء حضرت وليعهد و ساير خادمان حرم روانهء دار الخلافه شوند و نعش مطهر را در باغ لاله‌زار گذاشته داخل ارگ مبارك گردند و به آنچه مصلحت بينند اقدام نمايند ، لذا جناب مجتهد العصر و الزمانى آقا محمود و آقا محمد صالح كرمانشاهانى را احضار نموده و اميرزاده فريدون ميرزا و بهرام ميرزا و ساير شاهزادگان و اميرزادگان نيز حاضر شده بعد از تغسيل و تكفين پادشاه مرحوم به جهت آن‌كه مبادا مفسده‌اى در ارگ مباركه واقع شود حركت دادن نعش مطهر را به تأخير انداختند و شاهزادگان و اميرزادگان مرخص شده به دار الخلافه رفتند .\r\nمهد عليا و ستر كبرى به سرپرستى اهل دار الخلافه و امناى دولت اقدام نموده به وزراى دول خارجه اعلام نمودند كه حاجى ميرزا آقاسى را از توقف در ارگ همايون با آن اجتماع و جمعيت منع نمايند و عدم رضامندى خود را به آن عمل معلوم حاجى سازند و به فزان آقا كه از صاحب‌منصبان بزرگ توپخانهء مباركه و مستحفظ ارگ پادشاهى بود حكم صادر نمودند كه حاجى ميرزا آقاسى را تكليف به بيرون رفتن از ارگ نمايند و اميرزاده بهرام ميرزا نيز به ارگ رفته در مقام نصيحت حاجى برآمده او را از توقف در ارگ مباركه تحذير و تخويف نمود . حاجى را وهم و هراس غالب شد ، اجتماع امرا و اعيان را نيز در تجريش شنيده و فزان آقا چند عراده توپ به بروج ارگ مباركه كشيده كه مشرف بر خانهء\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nجناب حاجى بود و دهان توپ را به طرف خانهء حاجى كرده حكم مهد عليا و ستر كبرى را به حاجى رسانيده و وزراى دول خارجه نيز حاجى را بيرون رفتن از ارگ مباركه تكليف نمودند .\r\nحاجى لا بد و ناچار چهار تكبير وداع را بر مسند وزارت ايران خوانده و سه طلاق را بر گوشهء چادر آن عروس خوش‌سيما بسته سوار اسب بىدولتى شده با ايروانى و ماكويى كه جمع بودند بعد از توقف يك روز و يك شب در ارگ مبارك از ارگ بيرون آمده متحير و سرگردان كار خود مانده اكثر ايروانى و ماكويى به باغ خان بابا خان سردار رفته در پيش سردار ماندند و حاجى متحيرانه به چپ و راست و پس و پيش اسب دوانده به هردهى كه مىرفت راهش نمىدادند ، به راه كرج افتاده تا رودخانهء كرج با پنجاه شصت سوار رفته و در آنجا نور اللّه خان شاهيسون به حاجى رسيده حاجى را تعاقب كرد .\r\nاز قرارى كه مسموع شد حاجى تفنگ دو لوله و دو جفت طپانچهء دو لوله در كمر و قاش زين داشته و قداره و زوبين و شمشير نيز بسته بود . يك طپانچه از آن همه اسباب خالى كرده از كرج رو به راه شاهزاده عبد العظيم گذاشته اسب‌دوان و قمچىزنان از پيش نور اللّه خان گريزان شده نور اللّه خان نيز حاجى را تا دم روضهء شاهزاده عبد العظيم تعاقب نموده حاجى خود را به روضهء مطهره رسانيده از غم غمخوارى جهانيان آسوده و فارغ البال شد و نور اللّه خان اسب و اسباب حاجى را گرفته كسان حاجى را كه همراه بودند برهنه نموده عود مىنمايد و ميرزا نصر اللّه صدر الممالك و ساير امرا و اعيان بعد از انجام اين عمل حقيقت را به مهد عليا و ستر كبرى معروض داشته و نعش مطهر را به اعزاز و احترام تمام با شاهزادگان و امرا و اعيان و وزراى دول خارجه با توپخانه و نظام برداشته به باغ لاله‌زار آورده در آنجا به رسم امانت گذاشته وارد ارگ مباركه مىشوند و كيفيت فرار حاجى ميرزا آقاسى را به بست شاهزاده عبد العظيم عريضه‌نگار شده به دار السلطنهء تبريز اعلام مىنمايند . امرا و اهالى ايران كه بالطبع به خودسرى مايل و به دول خارج نرفته و از آداب دولتدارى غافلند و اكثر اوقات در هنگام فرصت ظهور اين‌جوره خودسرىها را مىنمايند در آن وقت جمعى از خودخواهان بر سر ميرزا\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nنصر اللّه صدر الممالك اجتماع كرده كنكاش مىنمايند كه بايد دولت ايران را جمهور نموده و امورات دولتى را منوط به مصلحت ديد جمعى بايد ساخت و از اين جمع مراد وجود خود آن خودخواهان بوده ساز اين ترانه را ساز مىنمايند .\r\nمهد عليا و ستر كبرى كه از اين احوالات مستحضر مىشوند براى حفظ ارگ مباركهء دار الخلافه و دولتخانهء همايون و ضبط خزاين و دفاين كه در آن روز در قدرت و تسخير آن خودخواهان بود به قوت عقل دورانديش خود را به لباس موافقت ايشان ملبس ساخته به تصديق رأى آن خودخواهان زبان گشوده منتظر ورود پادشاه شده به ضبط و ربط و تسكين غوغاى عوام الناس كه در چنان اوقات به اندك كارى ظاهر مىشود كوشيده از فضل خدا و از بخت مساعد پادشاه دار الخلافه را كه مجمع طوايف و گروه مختلف بود به قوت عقل و دانايى تا ورود پادشاه جهان در لباس امن و امان نگهدارى فرمودند و رضا قلى خان والى كردستان كه محبوس نظر و در توپخانهء مباركه بود در اين هنگام فرصت جسته از طريق نادانى و جوانى از تجريش با فوج گروسى در ساخته راه كردستان و اردلان پيش گرفته و به محال غسلان و اسفند آباد آمده جمعيت كردستان بر سر او جمع شده خسرو خان حاكم دولتى را به خودسر از آن مملكت اخراج نموده تكيه بر چهار بالش حكومت زده به خوش‌خيالى خود را حاكم آن ولايت دانسته نشست و چون اخبارى كه مذكور خواهد شد از خراسان و عراق عرب به دار الخلافه رسيد مهد عليا و ستر كبرى آقا محمد صالح مجتهد كرمانشاهانى را نوازش و مرحمت نموده و هزار تومان به رسم انعام به او و همراهان التفات فرموده به كرمانشاهان روانه ساختند كه اهل آن مملكت را در جادهء خلوص و ارادات نگهدارى نمايد و همچنين عاليجناب ميرزا عسكرى امام جمعهء مشهد مقدس را مورد التفات و نوازش ساخته مبلغ دو هزار تومان به رسم انعام مرحمت نموده روانهء مشهد مقدس نمودند و هم در اين اوقات محمد حسين خان خلج به ولايت خلجستان آمده جمعى را به دار الخلافه فرستاد .\r\nامراى دار الخلافه از آمدن اين جمعيت مستحضر شده چون كار بىاستحضار ايشان واقع شده بود جمعى را بر سر راه آن طايفه فرستاده در قريهء كهريزك دو فرسخى دار الخلافه ايشان را متفرق ساخته يراق‌چين نمودند و هم در اين اوقات\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nسيف الملوك ميرزا از حبس قزوين بيرون آمده سوار اسب حماقت شده به محال قزوين رفته قريب به صد و هشتاد نفر سوار بر سر او جمع شده و فرامين و ارقام به خط خود از جهت نبودن ميرزا و نويسنده براى دعوت مردم صادر نموده حتى به سليمان خان افشار نيز كه در خارج تهران از طرف امراى دار الخلافه مشغول به حفظ و حراست بوده رقمى نوشته و در همين بين چهار هزار تومان اشرفى چاپاران دولت روس براى وزيرمختار به دار الخلافه مىبردند ، سيف الملوك ميرزا به اين تنخواه رسيده اين رسيدن را مايهء اقبال و دولت دانسته تنخواه را گرفته قبضى سفيهانه به اين مضمون كه اين چاكر دولتخواه امپراطور اين تنخواه را از كسان ايشان به عنوان قرض گرفته عند الورود به دار الخلافه از خزينهء عامره رد خواهم ساخت و به قريهء موسوم به چندر رفته و در قريهء چندر به خيال سلطنت و تصرف دار الخلافه نشست . الوار قزوين كه بر سرش جمع آمده بودند به مطالبهء تنخواه برخاسته كار به غوغا و دعوا مىكشد ، در اين بين سليمان خان رسيده سيف الملوك ميرزا از دور كه سياهى او را مىبيند قبض خود را از آدم وزيرمختار گرفته خورجين تنخواه را پيش او انداخته و قبض را بلع مىنمايد و اين رد و بلع مفيد نيفتاده سليمان خان رسيده سيف الملوك ميرزا را دوباره دست بسته و به الاغ نشانده با زنجير و كنده به دار الخلافه مىفرستد و در دار الخلافه در ارگ مباركه محبوسش مىنمايد و لكل اعجوبة ، سبحان اللّه مقتضيات نفس انسانى تا چه پايه است و غرور و جهل و نادانى لا حول و لا قوة الا باللّه تا چه اندازه است ، از مرحمت پادشاه مرحوم همين سيف الملوك ميرزا مدت چهارده سال در قزوين با وجودى كه محبوس نظر بود به عيش و تنعمات ملوكانه زندگانى نمود و از صفات ملكى پادشاه مرحوم با وجود حركاتى كه در دار الخلافه قبل از وفات خاقان و بعد از وفات خاقان مغفور از او سر زده بود باز او را صحيح و سالم نگهدارى فرموده بودند . خداى تعالى پادشاه مرحوم را غريق رحمت خود گرداند .\r\nهمچنين پادشاه جهان بعد از صدور اين حركت ناپسنديده از او باز عفو ملوكانه را شامل حال او نموده بدون اذيت جانى در دار الخلافه زندگانى مىكند :\r\n بأبه اقتداى ممدى فى الكرم * و من يشابه ابه فما ظلم \r\n\r\n","description":"","footnote":"","page_name":" 308 ","page_number":308},
  {"content":"\r\n\r\n\r\nذكر احوال عراق عرب و حكاياتى كه بعد از وقوع اين واقعه به ظهور رسيده و احوالات محب على خان حاكم كرمانشاهان\r\nچون بعد از قتل حاجى خان در قصبهء كرند حاكم كرمانشاهان محب على خان ماكويى شد قريب به شش سال در آن مملكت حكم‌روا و صاحب‌اختيار بود و به جهت حركتى كه در باب حاجى خان از اهل آن مملكت صادر شده بود هرگونه ظلم و تعدى كه از محب على به ايشان مىرسيد در صورت تاب و توان تحمل نموده و الا متفرق مىشدند و به هيچ‌وجه اعتمادى نمىنمودند كه امناى دولت عليه رفع ستم محب على خان را از ايشان نمايند و حاجى ميرزا آقاسى نيز از اين حركات محب على خان علم و اطلاع داشت در اين وقت كه قضيهء هايلهء پادشاه مرحوم در قصبهء تجريش واقع شد حاجى ميرزا آقاسى چاپارى از عباس آباد به تعجيل تمام به كرمانشاهان فرستاده در چنين وقت كه حفظ سرحد كرمانشاهان از حفظ همهء سرحدات براى مصلحت دولت عليهء ايران اهم و الزم بود چشم از مراعات اين مصلحت دولتى پوشيده ايليت را با او منظور نموده به او نوشته بود كه واقعه‌اى چنين اتفاق افتاده خود را قبل از شيوع اين خبر چاپار به بهانه‌اى از كرمانشاهان بيرون آورى .\r\nمحب على خان بعد از رسيدن اين چاپار به بهانه‌اى از كرمانشاهان با توپخانه و سرباز نظام بيرون آمده تا به قريه‌اى كه موسوم به سهنه است آمده و از آنجا توپخانه را به طرف سنقر فرستاده و از ميان نظام سرباز بيرون آمده با سوارهاى معتمد خود به طرف خمسه رفته و در خمسه به اردوى همايون ملحق شده و از احوال حاجى ميرزا آقاسى و احوال على خان برادرش مستحضر گرديد ، خواست كه خود را از اردوى همايون بيرون اندازد گرفتار سطوت پادشاهانه شده در خمسه محبوس آمد و به اين سبب مملكت كرمانشاهان به هم برآمد و اللّه يار خان آصف الدوله كه در عراق عرب به انتظار چنين ايام نشسته بود از شنيدن قضيهء هايلهء پادشاه مرحوم و خالى كردن محب على كرمانشاهان را خيالات فاسده در خانهء دماغش قوّت گرفته از نجف اشرف به كربلاى معلى آمده و به اغواى ظل السلطان مشغول شده خواستند كه عازم مملكت عراق عجم شوند و به آشوب و فتنه قيام و اقدام نمايند .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nاللّه يار خان آصف الدوله تا بغداد آمده استعداد آمدن عراق را آماده نموده بود ، پاشاى مملكت بغداد و مصلحت‌گزار دولت عليهء انگليس فرصت اللّه يار خان نداده از او پرسيدند كه سبب حركت از نجف اشرف و آمدن به بغداد در اين موقع اگر رفتن به سمت عراق است از طرف دولت عليهء روم مأذون به اين حركت نخواهى بود و اگر امرى ديگر است اظهار نمايد .\r\nاللّه يار خان در جواب گفته بود كه به عزم زيارت سامره آمده‌ام ، از قرارى كه مذكور بلكه محقق شد وزير بغداد سيصد نفر سوار از لشكريان دولت عليهء روم همراه اللّه يار خان آصف الدوله نمود كه او را به زيارت سامره رسانند و از آنجا مراجعت به بغداد دهند و نگذارند قدمى از خاك دولت روم بيرون گذارد به اين جهت ديگ سوداى خيالاتشان كه با هيمهء تر بىدولتى مىافروختند خاموش شده در خانه‌هاى خويش قرين آه و تشويق نشستند و آقا محمد صالح نيز به كرمانشاهان رسيده فى الجمله در آن مملكت آرامش حاصل شد و اميرزاده فيروز ميرزا در مملكت خمسه به حكومت كرمانشاهان نامزد شده از اردوى همايون مرخص شده به كرمانشاهان رفت و آن مملكت را امنيت و آسايش تمام حاصل آمد .\r\n\r\nذكر حكايت مازندران\r\nدو ماه به وفات پادشاه مرحوم مانده اهالى مازندران با اميرزاده اردشير ميرزا حاكم آن مملكت كه در آن زمان به استر آباد رفته براى نظم آن سامان اردو زده نشسته بود بىاندامىها كرده او را بىاستقلال نموده بودند به اين جهت اميرزاده خانلر ميرزا در اواخر رمضان به مازندران رسيده بعد از چند روز توقف و عدم استقلال قضيهء پادشاه مرحوم واقع شده مراجعت به دار الخلافه نمود و در آن اوقات ملا حسين نامى از مريدان سيد على محمد به سبب گرفتارى سيد مشاراليه مريدان او را كه در ولايت بودند خبر كرده از مشهد مقدس عازم و روانهء ولايت آذربايجان شدند و با هشتصد نفر قريب شهر سارى رسيده بود و مىخواست كه به طرف قلعهء چهريق رود كه اين قضيه هايله واقع شده و مملكت مازندران نيز بىحاكم و صاحب‌اختيار مانده علما و مجتهدين ولايت سارى با\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nملا حسين گفتگو آغاز كرده او را و مرده‌اش را به كفر و الحاد منسوب ساختند و به قتل ايشان فتوى دادند و مازندرانيان متعرض ايشان شدند .\r\nايشان چون مملكت مازندران را بىحاكم ديدند و پادشاه را مرحوم دانستند خيال نمودند كه فرصتى براى ايشان به دست آمده در مزار شيخ طبرسى اجتماع نموده در كنار چهار ديوارى كه محيط آن مزار بود به كندن خندق و ريختن خاك‌ريز اشتغال نمودند و قراى دسترس را تصرف نموده بلكه به كسبهء شهر سارى نيز سرب و باروت و بعضى ما يحتاج حواله كرده به تغلب و تسلط از ايشان گرفتند و مريدان از اطراف رسيده كار ايشان فىالجمله رونقى پيدا نمود و آذوقهء چند ماهه جمع نمودند ، در محالات نزديك علم استعلا برافراختند و نشستند و آتش اين فتنه بالا گرفت تا زمانى كه پادشاه جهان و صاحب مملكت ايران زيب‌بخش افسر كيان وارد دارالخلافه شده چنان‌كه مذكور خواهد شد انشاء اللّه قلع و قمع ايشان را از آن ولايت فرمودند .\r\n\r\nذكر وقايع كرمان كه در حين وفات پادشاه مرحوم واقع شده\r\nچون فضل على خان قراباغى از طرف پادشاه مرحوم بيگلر بيگى مملكت كرمان بود و ده سال بود كه در آن ولايت حكومت بالاستقلال مىنمود چون اهالى ولايت آن طرف آب ارس و كر چندان خبرى از راه و رسم مردمى ندارند به خصوص در وقتى كه به مناصب جليله سرفرازى يابند لهذا خان بيگلر بيگى كه در اين هنگام كه خبر اين قضيهء هايله به آن ولايت مىرسد جميع اهالى آن مملكت در دفع و رفع او و لشكريان اتفاق مىنمايند . خان بيگلر بيگى در حين وصول اين خبر در خارج شهر چهارديوارى داشت رفته و نشست و محمد على خان پسر خود را كه سرتيپ فوج قراجه داغ بود به شهر فرستاد و اهالى كرمان جهت دفع تسلط او اجتماع نموده براى بيرون كردن او كه در ارگ نشسته بود رفتند .\r\nمحمد على خان در چنين وقتى با عبد اللّه خان سرتيپ فوج قراگوزلو و ملاير كه در ارگ مستحفظ دولتى بودند خيالى اظهار كرده كار فيما بين منجر به نزاع شد و عصبيت عراقيت و تركيت در ميان افواج نظام ظاهر شد و در آن صورت منع سرتيپان و صاحب‌منصبان\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nمفيد نيفتاده سربازان طرفين دست به گريبان شده بناى انداختن تفنگ گذاشتند .\r\nمحمد على خان توپى را به برج ارگ كشيده به انداختن توپ به سربازان ملاير و قراگوزلو اقدام نموده و نايرهء جنگ بالا گرفته سربازان ملايرى بر محمد على خان استيلا يافته مىخواستند او را حبس نمايند ، عبد اللّه خان سربازان را از اين اراده مانع آمده او را مطلق العنان و روانه ساخت و تا ورود مؤيد الدوله طهماسب ميرزا امر كرمان بىانتظام بود ، بعد از ورود ايشان كه از طرف پادشاه جهان به حكومت آنجا سرافرازى يافته بودند امر آن سامان انتظام پذيرفته امن و امان حاصل آمد .\r\n\r\nذكر احوال خراسان بعد از رسيدن خبر قضيهء هايلهء پادشاه مرحوم تا زمان رفتن اميرزاده سلطان مراد ميرزا با لشكر بر سر ايشان\r\nچنان‌كه مذكور شد در اواخر رمضان المبارك اين سال مملكت خراسان به هم برآمد و اهالى مشهد مقدس سر از اطاعت والى و الا شأن حمزه ميرزا باز زدند و به حسن خان مطيع و منقاد شدند . اميرزاده حمزه ميرزا از ارگ مشهد مقدس با شهريان بناى نزاع و جدال گذاشته اين هنگامه گرم بود كه خبر وفات پادشاه مرحوم رسيد . حسن خان و اهالى مشهد از اين خبر فوت قوت تمام پيدا كرده حمزه ميرزا و لشكريان آذربايجان به فكر كار خود افتادند و محال و بلوك و ساير شهرهاى خراسان نيز سر از اطاعت والى و الا شأن پيچيده در اوايل حال براى آوردن آذوقه و سيورسات چند روزى سرباز و سوار مىفرستادند و پس از چند روز ضعف تمام به حال لشكريان آذربايجان مستولى شده به هيچ جا حركت نمىتوانستند نمود .\r\nاميرزاده حمزه ميرزا احوال را كه چنان ديد استمداد از يار محمد خان وزير هرات نمود ، يار محمد خان نيز جعفر قلى خان بجنوردى را كه قبل از فوت پادشاه مرحوم حسن خان در وقت سرگردانى خود به هرات فرستاده و يار محمد خان نظر به دولت‌خواهى دولت عليه ايران او را گرفته و محبوس داشت . بعد از رسيدن اين اخبار و استمداد حمزه ميرزا او را محبوسا برداشته با جمعيت هرات كه مقدار هشت هزار نفر مىشد به مدد اميرزاده حمزه ميرزا روانه شده به مشهد مقدس رسيد و با حسن خان و\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nاهالى مشهد مقدس نزاع و جدال آغاز كرد . چون لشكريان آذربايجان از كمى آذوقه بسيار عسرت مىكشيدند و توقف در ارگ به سبب بىآذوقگى متعسر شده بود يار محمد خان و اميرزاده حمزه ميرزا مصلحت در توقف مشهد مقدس نديده با سرباز و توپخانه روانهء سمت هرات شدند و براى جعفر قلى خان صورتى اتفاق افتاد كه از حبس خلاصى يافته پيش حسن خان به مشهد مقدس آمد و اميرزاده حمزه ميرزا با لشكريان آذربايجان به همراهى يار محمد خان تا غوريان رفتند و يار محمد خان در خدمتگزارى دولت عليه ايران كوشيده سيورسات و ساير ما يحتاج اردوى آذربايجان را داده كوتاهى در انجام اين‌گونه خدمات نمىنمود و حسن خان ولايت خراسان را ضبط نموده ضباط و نواب به اطراف فرستاد و حاجى ميرزا محمد خان برادر خود را با پسر خود اصلان خان با جمعيت به ولايت سبزوار فرستاد و ميرزا محمد خان نيز به سبزوار آمده ارگ و شهر سبزوار را مضبوط نموده نشست .\r\n\r\nذكر رسيدن خبر قضيهء پادشاه مرحوم به دارالسلطنهء تبريز و جلوس فرمودن حضرت شهريارى به حول و قوت بارى و حركت فرمودن با لشكريان نظام و توپخانهء آتش‌فشان و جلوس در دارالخلافهء تهران\r\nچنان‌كه مذكور شد حاجى ميرزا آقاسى خبر واقعهء پادشاه مرحوم را در روز يكشنبه پنجم شوال به اتفاق وزراى دول خارجه به دارالسلطنهء تبريز به خدمت حضرت وليعهد معروض داشت و در شب يازدهم ماه شوال اين قضيهء عبرت‌آميز و واقعهء حيرت‌انگيز در دارالسلطنهء تبريز به سمع حضرت وليعهد رسيده با وجود اين‌كه از سن شريف زياده از هجده سال نگذشته بود از شنيدن چنين خبرى موحش چون پيران سالخورده و حكيمان تجربه آزموده اصلا دل از جاى نبرده و آنچه لوازم طبيعت بشر است و چنين اوقات از تأسف و اندوه در خاطر مبارك راه يافته بعد از انجام لوازم تعزيت به فكر غمخوارى اهالى مملكت ايران افتاده خلعت سرپرستى رعايا و براياى اهل ايران را كه در عالم غيب خياط قضا به اندازهء قامت آن حضرت بريده بود و به جز تلبس اين لباس و تكفل اين مهام چاره نبود به اشارهء كاركنان عالم غيب ملبس شده طبل جهاندارى را در روى زمين بلند\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nآوازه ساختند و به تزيين تاج جهاندارى و به ترتيب تخت زرنگارى براى جلوس همايون حكم و اشاره فرمودند و در ساعتى سعد كه به همهء سعادات مشتمل و از همهء نحوسات عارى و مبرا بود در دارالسلطنهء تبريز به سعادت و كامرانى به ارث و استحقاق بر مسند سلطانى جلوس فرموده توپ‌هاى آتش‌فشان به غرش و شورش درآمده سلام مبارك‌باد را به آواز بلند به گوش مستمعان رسانيدند و كرنا و نقاره‌هاى شادى از هرطرف بلند آوازه گشته غم‌هاى گذشته را از خاطرهاى پريشان نيك‌خواهان دولت عليه زدودند .\r\nاهالى آذربايجان را عموما و ساكنين دارالسلطنهء تبريز را خصوصا از اين جلوس ميمنت مأنوس شادى بر شادى و عشرت بر عشرت افزود و نواى ساز عيش و خرمى را به افلاك مىرسانيدند . بعد از انجام جشن جلوس ميمنت مأنوس خاتم پادشاهى را به اين بيت منقش فرموده :\r\n تا كه دست ناصر الدين خاتم شاهى گرفت * صيت داد و معدلت از ماه تا ماهى گرفت \r\nعالمانى را از مژدهء داد و معدلت آرامش و آسايش دادند . خداى تعالى وجود اين پادشاه جمجاه را پاينده دارد و سايهء معدلتش را از مفارق اهالى ايران كم نگرداند به محمد و آله .\r\nپس از تهيت جلوس مبارك كه مردم آذربايجان دسته‌دسته و فوج‌فوج و جوق‌جوق آمده به تشرف تقبيل تراب آستانهء مبارك سرافرازى يافتند . رأى پادشاه مقتضى آن شد كه لشكريان آذربايجان را احضار فرموده با جمعيت و ازدحام نظام و توپخانه از دارالسلطنهء تبريز حركت همايون به طرف دارالخلافه واقع شود لهذا از دولت‌خواهان و جان‌نثاران كه لايق و شايستهء اين خدمت عمده توانند بود پادشاه جهان به نظر دورانديش ملاحظه فرموده وزير نظام را اعقل و اكمل از همهء جان‌نثاران و جان‌سپاران مشاهده فرموده پرتو التفات پادشاهانه و مرحمت ملوكانه را شامل حال آن وزير خجسته خصال فرموده و ايشان را به نوازش و مرحمت قلبى پادشاهانه اميدوارى تمام داده انجام اين خبر خير اثر را به كف كفايت ايشان گذاشته ايشان را به اين خدمت بزرگ مأمور داشتند و آن وزير بىهمال متكفل خدمات مرجوعه شده در مدت يك هفته چهارده هزار نفر\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nلشكر نظام و سوار با توپخانهء مباركه سرانجام داده و به اين نيكو خدمتى از همهء امثال و اقران پيش افتاده اردوى همايون را در بيست و دوم شوال از دارالسلطنهء تبريز حركت داده و على خان ماكوئى كه در آن اوقات به جهت وزارت حاجى ميرزا آقاسى در دارالسلطنهء تبريز براى خود نظيرى و مانندى نمىديد و به خيالات دور و دراز حاجى ميرزا آقاسى او را از كوه ماكو آورده در دارالسلطنهء تبريز نشانده بود در اين اوقات كه خبرهاى دارالخلافه را شنيد و حاجى را در شاهزاده عبد العظيم ديد خوف و هراس نموده از دارالسلطنهء تبريز باز به زاغهء ماكو رفت و پادشاه گردون جاه شاهزاده ملك قاسم ميرزا را به ايالت مملكت آذربايجان نامزد فرموده با اردوى كيهان‌پوى به سعادت و كامرانى روى به مملكت عراق در حركت آمده از منزل اوجان و صومعه استقبال‌چيان از دارالخلافه و مملكت ايران فوج فوج و دسته‌دسته به شرف خاك‌بوسى عتبهء عليه مشرف شده روزبه‌روز و ساعت‌به ساعت در اردوى معلى جمعيت بر جمعيت و ازدحام‌برازدحام مىافزود .\r\n\r\nحكايت\r\nميرزا نظر على حكيم كه در آستانهء معصومهء قم به پختن خيالات خام در ديگ سودا اشتغال مىنمود از شنيدن قضيهء هايلهء پادشاه مرحوم آتش سودايش شعله‌ور آمده باز بناى جوشانيدن ديگ سودا را گذاشت و از قم سوار شده و به دوستان و آشنايانى كه در چنان احوال براى انسان پيدا مىشوند وعده‌هاى خوب و مرغوب داده خود را همه كارهء اين دولت ابد بنياد انگاشته دو شب در قم خوابيده خود را به قزوين كه هفت منزل راه است رسانيد و در آن ولايت جمعى از عوام كل انعام را به وعده و اميد با خود همعنان ساخته مثل يكى از سرداران ذوى الاقتدار جمعى از سواران را برداشته به عزم استقبال موكب پادشاهى و دخل در امورات دولتى روانه شده در منازل سرچم و نيك‌پى به موكب همايون رسيد و به قانون مستقبلين سواران پيشبازچى را دسته‌دسته در عقب سر خود گذاشته و خود مثل يكى از امراى ذوى الاحترام پياده شده خود در پيش‌روى سواران ايستاده منتظر عبور موكب همايون شد .\r\nشهريار گردون‌جاه بعد از اطلاع از حكايت حكيم و آوردن مستقبلين پيش از رسيدن\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nبه محاذات حكيم ده نفر سوار مأمور مىفرمايند كه حكيم نظر على را از اين خيالات و خودسرى رهانيده دوباره او را برداشته بر چارپايى سوار نموده به آستانهء مباركه معصومه بردند و قبض رسيدگى از متولىباشى آن آستانه گرفته به نظر شاه جهان برسانند .\r\nحكيم به خيالات فاسد ايستاده بود منتظر آن‌كه پادشاه جهان به محض اين‌كه نظر مبارك را به آن طرف اندازد و حكيم را به آن هيأت و هيبت ببيند امورات به مقتضاى خواهش خواهد بود كه سواران مأمور رسيده بدون تكلم از لا و نعم از اسب‌ها پياده شده حكيم به خيال اين‌كه جمعى از دوستانند كه به شوق ملاقات آمده‌اند تبسم‌كنان چند قدمى به مقتضاى خيالات خود پيش مىگذارد كه مأمورين رسيده بدون تكلم فارسى و تركى دست به كمربند حكيم دراز كرده شمشير از كمر و چكمه از پا و كلاه از سر او ربوده مركبى كه والد استر باشد پيش كشيده حكيم در حيرت و تحير افتاده بىاختيار سوار آن حيوانش ساختند و منزل به منزل او را به قم رسانيده قبض وجودش را به حكم مأموريت از متولىباشى گرفتند . سبحان اللّه اوضاع روزگار كه دايم در تغيير و تبديل است چرا بايد انسان حالتى را كه از اختيار وقتى پيش آيد فراموش ننمايد و تا عمر دارد به سوداى اين خيال روزگار شيرين خود را تلخ سازد .\r\nالقصه موكب همايون از خاك آذربايجان گذشته وارد خمسه و چمن سلطانيه شدند و سه روز در آن چمن توقف فرموده به سان لشكريانى كه از آذربايجان آورده بودند رسيدند .\r\nچهارده هزار نفر لشكر نظام چنان‌كه مذكور شد در آن مدت قليل به سعى و دولت‌خواهى وزير بىنظير سرانجام يافته بود ، نظر به اين خدمت شايسته در آن چمن دستخط همايون صادر شده به منصب امير نظامى دولت عليهء ايران مفتخر و سرافرازش فرمودند و اردوى همايون از آنجا حركت نموده جميع اولاد خاقان مغفور و نايب السلطنهء مرحوم در دارالسلطنهء قزوين به شرف پاىبوس رسيده گرد سم سمند مبارك را توتياى ديدهء اميدوارى خود ساختند و اردوى همايون از دارالسلطنهء قزوين حركت كرده در آن منازل جمعيت اردوى همايون زياده از چهل هزار نفر شده بود .\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nموكب همايون با جاه و جلال و شوكت و اقبال به دارالخلافه رسيده سه روز در قريهء يافت آباد توقف واقع شده در ساعت سعد وارد دارالخلافه شدند و جلوس ثانى به تعيين منجمان و اخترشناسان در دارالخلافه واقع شد . خبر بهجت‌اثر اين جلوس همايون را به اطراف و اكناف ولايات نوشته ارسال داشتند و همهء اهالى مملكت ايران قباى تعزيت پادشاه مرحوم را از تن كنده لباس شادى و تهنيت پوشيده به عيش و نشاط كوشيدند .\r\n\r\nذكر وقايعاتى كه در دارالخلافهء تهران قبل از مأمور شدن اميرزاده سلطان مراد ميرزا به مملكت خراسان واقع شد\r\nچون در آن ايام ميرزا نصر اللّه صدر الممالك جمعى را با خود هم‌داستان كرده و منصب وزارت و صدارت دولت عليهء ايران را به استحقاق از خود دانسته تا آن مقام كه منازل حاجى ميرزا آقاسى را كه از دولت عليهء ايران براى صدراعظم و كارگزار دولت عليه مشخص و معين شده است براى خود بدون اذن پادشاهى فراش فرستاده فرش انداخته مستعد تفويض اين منصب ايستاده بودند حضرت شهريارى از ملاحظهء اين خودخواهىها و خودسرىها كه در دولت‌دارى مفاسد عظيمه را منتج است نقار خاطر از ميرزا نصر اللّه صدر الممالك پيدا نموده روزبه‌روز از نظر التفات مهجورش ساختند و نظر به ظهور استعداد و وفور اخلاص و قابليت خداداد كه از ناصيهء اميرنظام با احتشام مشهود پادشاه جهان مىشد او را به منصب صدارت اعظم و وزارت كافهء امم منصوب فرموده دستخط همايون صادر شده به خلاع آفتاب مثالش در ميان جميع اهالى ايران معزز فرمودند و به خطاب اتابيك اعظم مفتخر ساختند و حكم همايون به شرف نفاد پيوست كه در ورود اردوى همايون از يافت آباد به دارالخلافه در منازل حاجى ميرزا آقاسى منزل نمايند و ايشان نيز به حكم مأموريت متكفل اين خدمت بزرگ شده به لوازم امورات منصب عظيم خود قيام و اقدام نمودند و چون در بين راه كه اردوى همايون رو به دارالخلافه مىآمد بعضى مكاتيب از خودخواهان دارالخلافه كه غافل از حقيقت كار بودند و خود را همه كاره مىپنداشتند به نظر همايون پادشاهى رسيده بود از آن جمله ميرزا ابراهيم لشكرنويس وزوائى عريضه عرض كرده بود به اين مضمون كه موكب\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nهمايون به تعجيل تشريف‌فرما شده مخدومى ميرزا محمد تقى خان را به آذربايجان مراجعت دهند پادشاه جمجاه اين فضولى را از آن فضولان خودپسند نپسنديده بودند در ورود دارالخلافه ميرزا ابراهيم را به چوبكارى سياست عبرة للسايرين تنبيه فرموده محبوسا به قلعهء اردبيل فرستادند لهذا خيالات آن جمع بالكليه از خاطرشان محو شده به فكر رفع تقصيرات خود افتادند و جناب اتابيك اعظيم و صدر مكرم به قوت التفات پادشاهى به استقلال تمام در چار بالش منصب وزارت ايران تكيه زده به فكر انتظام مملكت خراسان افتاده اولا سليمان خان افشار را براى استحضار از حقيقت امر خراسان با نوشتجات پيش حسن خان فرستادند و نور محمد خان برادر اللّه يار خان را نيز از عقب او روانه ساختند ، باوجود اين‌كه به زمستان چندان نمانده بود به تدارك تهيهء سفر لشكريان به سمت خراسان مشغول شدند و حاجى ميرزا آقاسى را كه در حضرت شاهزاده عبد العظيم به بست نشسته بود چون مردى پير و ملا بود او را اطمينان خاطر داده از شاهزاده عبد العظيم به كربلاى معلايش روانه كردند ، او نيز سلامتى را غنيمت شمرده روانهء عتبات عاليات شد و بعد از نه ماه توقف در كربلاى معلى وفات يافت .\r\n\r\nذكر حركت لشكر منصور با اميرزاده سلطان مراد ميرزا به ريش‌سفيدى اسكندر خان قاچار به مملكت خراسان و فتح ولايت ترشيز و بعضى از احوالات حمزه ميرزا تا آخر ايام زمستان\r\nچون جلوس همايون در دارالخلافه واقع شد قريب پنجاه روز بود كه از اميرزاده حمزه ميرزا و لشكر خراسان اصلا خبرى نمىرسيد و كيفيت آن سامان معلوم نبود رأى پادشاه جهان بر آن قرار گرفت كه لشكرى آراسته مأمور ولايت خراسان فرمايند ، به جناب اتابك اعظم و صدر مكرم اشاره به انجام اين رأى فرمودند و در مدت چهارده روز توقف دارالخلافه جناب اتابيك اعظم تدارك هشت هزار نفر لشكر نظام را ديده و هجده عراده توپ با همهء اسباب و قورخانه مهيا ساخته پادشاه جهان در روز چهارم ماه ذى الحجه كه پانزده روز از ورود همايون گذشته بود به خارج شهر تشريف برده سان لشكر قيامت اثر را از نظر پادشاه جهان گذرانيده و اميرزاده سلطان مراد ميرزا را به\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nصاحب‌اختيارى لشكر نامزد فرمودند و ريش‌سفيدى و كارگزارى آن لشكر را به اسكندر خان قاجار داده در خدمت اميرزاده سلطان مراد ميرزا به مملكت خراسان روان ساختند . بعد از ورود اميرزاده سلطان مراد ميرزا به آن مملكت متعرض شدن به سبزوار را صلاح دولت ندانسته راه ترشيز و جوين را پيش گرفت چرا كه سبزوار قصبه‌اى كوچك و خراب بود و زمستان يحتمل كه توقف لشكريان در آن ولا به طول مىانجاميد و به سبب كمى آذوقه تنگى براى لشكريان حاصل مىشد به اين جهات از آنجا گذشته لشكر را به طرف ولايت ترشيز برد و با ترشيزيان كه دم از مخالفت و عصيان مىزدند حرب و قتال نموده ترشيز را مسخر ساخته و به آن حوالى استيلا يافته اخبارات اين وقايع را با ساير وقايعات خراسان معروض دارالخلافه نمود .\r\nاحوال خراسان در آن زمستان آن‌كه اميرزاده حمزه ميرزا بعد از ورود اميرزاده سلطان مراد ميرزا با لشكر و شنيدن جلوس حضرت شهريارى قوى دل و مستظهر گشته آن زمستان را در آن صفحات به سر برده و اردوى اميرزاده سلطان مراد ميرزا در ولايت ترشيز و آن صفحات زمستان را گذرانيد و حسن خان در مشهد نشسته همه روزه عند الفرصة متعرض احوال يكديگر مىشدند و به اين احوال زمستان را به انجام رسانيدند .\r\n\r\nذكر حكايات متفرقه كه در دارالخلافه واقع شد و تعيين لشكر به مازندران و قلع و قمع ملا حسين و مردهء باب\r\nپادشاه جهان بعد از روانه ساختن سلطان مراد ميرزا و لشكريان خراسان به انتظام ساير مهام ايران پرداختند و حضرت شهريارى بعد از چندى به باغ لاله‌زار تشريف‌فرما شده نعش مطهر پادشاه مرحوم را به اعزاز و احترام تمام به محفه محفوف به رحمت حضرت رب غفور گذاشته با اميرزاده مهديقلى ميرزا و شجاع السلطنه فتح اللّه ميرزا و فخر الدوله صبيهء خاقان مغفور و سرباز و زنبورك‌خانه با آدابى لايق و شايسته روانهء آستانهء متبركهء معصومهء قم صلوات اللّه عليها و على آبائها فرمودند ، مأمورين نعش مطهر را به آن آستانه رسانيده در صحن مقدس در مكانى مناسب مدفون ساخته حفاظ و قراء و خدام تعيين و\r\n\r\n","description":"","footnote":"","page_name":" 319 ","page_number":319},
  {"content":"\r\n\r\nبرقرار نموده مراجعت كردند .\r\nپس از انجام اين كار از روى كمال مرحمت و التفات كه به جناب اتابيك اعظم و صدر مكرم داشتند جناب معظم اليه را به شرف مصاهرت دولت ابد مدت سرافرازى بخشيده همشيرهء اعيانى خود را به جناب اتابيك اعظم مرحمت و حكم به عيش و سرور تا هفت شبانه‌روز فرمودند .\r\nجناب اتابيك اعظم از ظهور اين التفات تاج تبارك افتخار بر اوج سموات سوده به مقتضاى چنين مرحمتى چنين جشنى عظيم آراسته به لوازم سور و سرور پرداختند و اميرزاده مهديقلى ميرزا را حاكم مازندران بهشت نشان ساخته با لشكريان مازندران به دفع و رفع با بيان مأمور فرمودند و اميرزاده مهديقلى ميرزا به مملكت مازندران رفته بعد از تسلط و اقتدار لشكر به محاصرهء ملا حسين برده همه روزه به جنگ و مدافعه مشغول بودند . شبى از شب‌ها چند نفر از مردهء باب خود را به منزل اميرزاده مهديقلى ميرزا رسانيده منزل را كه از چوب و كلش ترتيب يافته بود آتش زدند .\r\nاميرزاده مهديقلى ميرزا به جلادت هرچه تمام‌تر خود را بيرون انداخته شاهزاده سلطان حسين ميرزا ولد خاقان مغفور و داود ميرزا ولد ظل السلطان كه در آن منزل در خدمت اميرزاده مهديقلى ميرزا بودند فرصت رفتن نيافته هردو سوخته هلاك شدند و همه روزه جمعى از طرفين كشته مىشدند تا آن‌كه سليمان خان افشار از مشهد مقدس جعفر قلى خان بجنوردى را اطمينان داده به دارالخلافه آورده از طرف دولت عليه به معاونت اميرزاده مهديقلى ميرزا مأمور گرديد و به سعى و اهتمام سليمان خان افشار و عباس قلى خان لاريجانى كار بر ملا حسين و اتباعش تنگ شده قوت و قوت از ايشان زايل شده آنچه باقيمانده بودند اسير و گرفتار آمدند و به حكم شرع و عرف اكثر آن مخاذيل مقتول شده كمتر كسى از ايشان به سلامت ماند و آتش آن فتنه كه چهار ماه در مازندران بالا گرفته بود فرونشست و سليمان خان در ازاى اين خدمت به عطاى شمشير مرصع از دولت سرافرازى يافت و اميرزاده بهرام ميرزا را به حكومت مملكت فارس سرافرازى بخشيده به جهت رفع اغتشاشى كه در وفات پادشاه مرحوم در دارالعلم شيراز واقع شده بود و به قدر يك كرور مال تجار و كسبه در نفس شهر به تاراج رفته بود روانه فرمودند .\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nبعد از ورود به آن ولايت و انتظام آنجا چون در اصطخر فارس برزگرى در هنگام زراعت خشتى غريب در صحراى آن ولايت پيدا نموده بود و صفت خشت آن است كه از هفت جوش به صورت خشت ريخته شده و به وزن چهل من چيزى بالا يا كم مىباشد و صورت دو پيكر در بالاى خشت مطبوع شده معلوم نيست كه براى چه آن خشت را ساخته‌اند اميرزاده بهرام ميرزا بعد از ورود به فارس همان خشت را به دارالخلافه فرستادند و پادشاه جهان همان را بعد از تماشا و ملاحظه به آستانهء شاهزاده عبد العظيم فرستاده متولى باشى آن را به آستان مبارك سپردند و سليمان خان ملقب به خان خانان كه نسبت خاليت به پادشاه جهان داشت به حكومت اصفهان سر بلند شده عازم آن ملك شد .\r\nقضيهء ديگر آن‌كه صدر الممالك از دارالخلافهء تهران مأمور به خروج شده به حكومت قم روانه شد و در آن اوقات كه قريب بعيد سلطانى بود سه فوج از لشكريان آذربايجان در ميدان ارگ مباركهء دارالخلافه بناى غوغا و خودسرى گذاشته به بهانهء خواستن ملبوس و مواجب به داد و فرياد برخاستند و به تحريك جمعى سخنان بيهوده گفتن آغاز نهادند و اظهار بىاخلاصى به جناب اتابيك اعظم و صدر مكرم نمودند و جناب اتابيك اعظم به رأيى درست و تدبيرى صائب از ارگ مباركه بيرون رفته در خانهء ميرزا آقا خان كه از امراى معتبر بود منزل كردند .\r\nپادشاه جهان سربازان آذربايجان را از اين حركت بىنظامانه منع فرموده و جميع لشكريان آذربايجان و عراق و رعايا و كسبهء دارالخلافه و محالات اجماع نموده به اشارهء حضرت شهريارى در خدمت جناب اتابيك اعظم مجتمع آمدند و قريب پنجاه هزار نفر جمعيت حاضر شده سه فوج آذربايجان كه مصدر اين غوغا شده بودند بعد از ديدن اين احوال به انابه و استغفار كوشيده و عذرخواهى زلات خود را از جناب اتابيك اعظم نموده و جناب اتابيك اعظم اين فتنهء عظيم را به طريقى ساكت فرمودند كه به يك نفر آسيبى نرسيد و از خانهء ميرزا آقا خان به حكم و اشارهء پادشاه جهان با عزت و احترام تمام به ارگ مباركه عود نموده كمال استقلال بيشتر از پيشتر يافته صارم تارك بدخواهان دولت عليه شدند . پس از ظهور اين دولتخواهى و اخلاص‌كشى ميرزا آقا خان ملقب به\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nاعتماد الدوله شده مورد نوازش و مرحمت شاهانه آمد و ميرزا نصر اللّه صدر الممالك را در قم گيرانيده و آغا بهرام خواجه را در دارالخلافه بىاختيار ساخته هردو را محبوسا به كرمانشاهان فرستادند و به هيچ كس از امرا و اعيان كه احتمال‌انگيز اين فتنه از ايشان مىرفت از غايت عقل دورانديش متعرض نشده صلاح دولتى را در فراموش نمودن اين مسئله دانستند . الحمد للّه رب العالمين كه پادشاهى عدالت‌گستر سايه بر فرق اهالى ايران انداخته و وزيرى چنين براى نظم ممالك و رفاه حال جهانيان تعيين فرموده خداوند به فضل و رحمت خود اين پادشاه را برقرار و مستدام دارد و جهانيان را از فيض وجودش برخوردار فرمايد به محمد و آله الامجاد .\r\n\r\nحكايت\r\nدر اين ايام فترت كه تغيير در امور و رجال دولت به هم رسيد و سررشتهء دولت گذشته از دست رفته اساس ديگر به پاى كار آمد شاهزاده سيف اللّه ميرزا از طرف دولت عليه حاكم ملاير و تويسركان گشته ميرزا رضا قلى خان تويسركانى كه در كوچه‌هاى سرگردانى و حيرانى در دارالخلافهء تهران هشت سال بود كه بىسر و سامان مىگشت به انداختن دام تزوير و حيله فرصت يافته به خدمت شاهزاده سيف اللّه ميرزا خود را رسانده به رنگ دولتخواهان خود را جلوه دادن آغاز نمود ، شاهزاده بىخبر از خصايص ميرزاى مشاراليه به او اعتماد نموده از دارالخلافه او را برداشته روانهء ملاير و تويسركان شدند .\r\nدر بين راه اول زمزمه‌اى كه در خدمت شاهزاده ساز نمود و اول دولتخواهى كه در كار ايشان بنياد و آغاز نهاد آن بود كه شما بايد با جهانگير ميرزا و برادرانش كه تمكين شما را نخواهند كرد بدسلوكى آغاز نماييد و ميرزا رضا قلى مىدانست كه در ولايت دشمن بسيار دارد و مردم از شرارت او ترسانند و تمكين تسلط او را نخواهند كرد .\r\nاين مقدمات را در خدمت شاهزاده حاكم مىچيد كه اگر از اهل ولايت صدايى بيرون آيد به گردن اين دعاگو اندازد تا آن‌كه به ملاير رسيده چون مردى چاپلوس و فريبنده است و در اول مرحلهء نوكرى در نظر صاحب‌كار خود را چنان مىنمايد كه در راه\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nصاحب‌كار خود از گذشتن مال و جان و اولاد و عيال خود مضايقه ندارد و فناى صرف و صرف فناست شاهزاده را فريفته و خلعت وزارت گرفته شاهزاده را كه مختار بود مجبور محض نموده در كنج اطاقش نشانيده و خود به ميان افتاده اولا بناى انتقام كشيدن از مردم ولايت گذاشته بعضى از سادات را با سگ در ميدان بسته چوبكارى نمود و زن بعضى از فقرا را جريمه نموده به بهانه‌اى به دست فراش و داروغه داد ، ثانيا چون از قواعد كليهء او اين است كه عند الفرصة كار خود را مىكند از مال ديوانى ريخته و پاشيده و آن سال قريب به سه هزار تومان به كيسه‌هاى طمع خود ريخته هزار تومان قرض خود را داده و قريهء پيلانگرك را به دو هزار تومان خريده آن عيار مكار به شادى و نشاط برخاسته به شاهزاده سيف اللّه ميرزا چنان نمود كه مملكت ملاير و تويسركان چون انگشترى گردان من است و اهل تويسركان و ملاير چون ابتداى دولت بود متحمل ظلم‌هاى او مىشدند تا اين‌كه در دارالخلافه به خدمت جناب اتابيك اعظم جمعى از دست او عارض شدند و جناب اتابيك اعظم مكررا چاپار فرستاده او را احضار به دارالخلافه نمود و دشمنان ولايتى او در اين وقت فرصت جسته عريضه نگار شده به خدمت جناب اتابيك اعظم عرض شرارت و فساد او را نمودند . از قضا وقتى ميرزا رضا قلى به دارالخلافه رسيد كه جناب اتابيك اعظم در خانهء ميرزا آقا خان تشريف داشتند و ميرزا آقا خان نظر به آشنايى ميرزا رضا قلى با ميرزا فضل اللّه برادرش كه هشت سال پيش از اين چنان‌كه مذكور شد در تويسركان پيدا كرده بود شفاعت او را نموده و او عارضين را از خود رضامندى داده در خدمت جناب اتابيك اعظم فىالجمله راه يافته در نوشتجات سيف اللّه ميرزا و در رقعجات خود كه به خدمت اتابيك اعظم مىفرستاد ساز بدگويى اين دعاگو را راست نمود . در اين بين دشمنان ولايتى او را به دارالخلافه رفتند كه از حقيقت دشمنى او كه با اهل ولايت دارد امناى دولت عليه را مستحضر سازند . او نيز به سيف اللّه ميرزا عريضه نوشته سيف اللّه ميرزا را واداشت كه به قوهء حكومت بعضى را در مقابل بعضى كه در دارالخلافه براى شكايت رفته‌اند روانه نمايد .\r\nالقصه اتابيك اعظم اعتنا به عارضين نكرده او را كه بسيار خوش ظاهر مىنمايد به ملاير و تويسركان رخصت معاودت دادند ، سيف اللّه ميرزا در اين سه چهار ماه بلديت از\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nاحوال ولايت به هم رسانيد و دانست كه كارگزارى او در اين دو ولايت از پيش نمىرود او را دخيل كار ننمود ، او نيز چون آرام نشستن در خانهء خود را كفر و زندقه مىداند باز به دارالخلافه رفت و مشغول به سياهه دادن و ابواب نمودن ولايت شده چند روزى براى خود راهى در پيش سررشته‌داران دفتر پيدا نمود و از آنجايى كه بايست خبث طينتش ظاهر شود و چراغ كذبش بىفروغ گردد چنان مسموع مىشود كه در خدمت جناب اتابيك اعظم خيانت و كذب او ظاهر شد و حال تحرير در تويسركان به دست ميرزا زكى و بابا سلطان توپچى گرفتار است . خداوندا اين چه وجود است كه از گفتن هيچ دروغ پروا ندارد و از بستن هيچ بهتان انديشه نمىنمايد چه اعتمادى به تصرف خود در عقول مردم دارد و همهء مردم را در نظر شيطنت خود پشه مىشمارد خداى تعالى به فضل خود و سياست پادشاه جهان و اتابيك اعظم شر او را از سر مسلمانان كوتاه نمايد به محمد و آله .\r\n\r\nذكر احوالات سنهء هزار و دويست و شصت و پنج و شصت و شش و حكايات خراسان و عراق\r\nچون بهار سال فرخنده فال سنهء هزار و دويست و شصت و پنج قدم به عرصهء روزگار گذاشت و لشكر دى را كه در هرطرفى از اطراف جهان سر به شوريدگى و فساد برآورده و برودت‌هاى دور از كار در اين عرصه و ديار به ظهور مىآوردند به وزيدن بادهاى بهارى و باريدن ابرهاى آزارى از هروهاد و نجاد مرتفع و مندفع ساخت و در بساط چمن و دمن به عدالت هواى بهار گل‌هاى رنگارنگ و بلبلان خوش‌آهنگ شكفتن و گفتن آغاز نهادند غارتگر باد خزان كه از ضعف آفتاب فصل ميزان در هرطرف جولان مىنمود و اوراق اشجار را چون اقمشه و امتعهء تجار كه راهزنان به ملاحظهء سود و زيان ربايند مىربود چون نيز اعظم را در دارالشرف خويش مانند پادشاهان قوىدست كه بر مسند و سرير سلطانى به سعادت و كامرانى قعود و جلوس فرمايند لايح و ظاهر ديد دست از تطاول و غارت بازداشته و پاى ظلم و ستم را به جادهء عدل و داد گذاشته خموش آمد و پادشاه جهان را كه جهان را از فر وجودش سرافرازى و خاقان زمان را كه زمان را از مهابت سياستش خموشى از هر دست‌درازى است به رسم پادشاهان و به قانون كيان در\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nدارالخلافهء تهران مسند آراى مملكت ايران گشته و به بسط بساط جشن نوروزى ايما و اشاره فرمودند شاهزادگان و امرا و خوانين كه از اطراف و اكناف ممالك در دارالخلافه جمع آمده بودند هريك را به التفات پادشاهانه و مراحم خديوانه نواختند و در خور هر يك خلعت‌هاى فاخره و قباهاى زردوز و زرنگار مرحمت فرموده زينت‌بخش بر و دوش افتخار چاكران و جان‌نثاران دولت عليهء روزافزون شدند . پس از انقضاى جشن نوروزى التفات پادشاهانه به تنظيم امورات ملك و ملت و به تنسيق مهام شوكت و دولت انداخته حكم جهان مطاع در باب لشكريانى كه در خراسان در آن زمستان اقامت نموده بودند صادر شد .\r\nاميرزاده حمزه ميرزا را با لشكرهاى ابواب‌جمعى خود به دارالخلافه احضار و اميرزاده سلطان مراد ميرزا را به تسخير تمامى مملكت خراسان و به قلع و قمع مادهء فتنهء حسن خان حكم و اشارت فرمودند . اما اميرزاده حمزه ميرزا بعد از رسيدن حكم همايون با يار محمد خان تعارفات لايق و شايسته نموده و دو عراده توپ نيز به او داده با اردوى ابواب‌جمعى خود متوجه دارالخلافه شد و يار محمد خان معتمد خود امير محمد خان را با عريضهء اخلاص و عبوديت و خدمتگزارى به آستانهء پادشاه جهان ارسال نمود . اميرزاده حمزه ميرزا در ولايت نيشابور با اميرزاده سلطان مراد ميرزا ملاقات كرده روانهء دارالخلافه شد و در اواخر بهار به شرف بساط بوس شهريارى مشرف شده مورد تحسين و آفرين گشتند و پادشاه گردون جاه اميرزاده حمزه ميرزا را ملقب به حشمت الدوله با كمال دلخوشى و سرافرازى روانهء مملكت آذربايجان شده به دارالسلطنهء تبريز رسيده مشغول به خدمات مرجوعهء خود آمد و تا حال تحرير كه اوايل سنهء هزار و دويست و شصت و هفت است در آن ولايت به حكمرانى اشتغال دارند .\r\nاميرزاده سلطان مراد ميرزا بعد از گذراندن زمستان و رسيدن حكم پادشاه جهان صلاح تسخير خراسان را در آن ديد كه اول بر سر سبزوار آمده ولايت سبزوار را كه در سر راه عراق و خراسان واقع است از تصرف طغاة و بغاة بيرون آورده راه مترددين عراق را امن و امان نمايد ، به اين عزم صائب و رأى درست در اوايل بهار با توپخانه و لشكر بر سر سبزوار آمده و سبزوار را احاطه نموده با توپ و تفنگ آتش سورت و غضب\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nپادشاهى بر سر اهالى آن ديار ريخته و حاجى ميرزا محمد خان و اصلان خان تاب صدمات لشكر پادشاهى را نياورده و اهالى سبزوار از در عجز و امان درآمده حاج ميرزا محمد خان از شهر گريخته خود را به خرابه رسانيده گرفتار آمد و اصلان خان چنان فرار نمود كه عنان در مشهد مقدس كشيده در اين وقت جان از دست سربازان جان شكار به در برد و ولايت سبزوار به تصرف لشكر دولت عليه آمد و اميرزاده سلطان مراد ميرزا حاجى ميرزا محمد خان را با كنده و زنجير روانهء دربار شهريارى نموده عازم مشهد مقدس گرديد و حاجى ميرزا محمد خان به دارالخلافه رسيده در ارگ محبوس و مغلول ماند و اميرزاده سلطان مراد ميرزا بر ولايت نيشابور نيز مستولى شده به ولايت مشهد مقدس رسيده در خواجه ربيع منزل گزيده نصب خيام اقامت نموده به فكر تسخير قلعهء مشهد افتاد و مملكت خراسان سواى چارديوار مشهد مقدس به تصرف امناى اولياى دولت عليه آمد و حسن خان به فكر كار خود افتاده براى حفظ جان خود دست و پايى مىزد و در آستانهء مباركهء متبركه از قنديل طلا و نقره و ساير اسباب و ساير اوضاع هرچه مىديد و مىشنيد تصرف نموده به اوباش و رنود كه به گرد خود جمع آورده بود مسكوك نموده مىداد و از سربازان آنچه در آن مدت جمع آورده بود در جاهاى بد و حمام‌ها محبوس نموده به تركمانان مىفروخت و به اين نوع در مشهد مقدس خوددارى مىنمود و عند الفرصة جمعى را بيرون فرستاده از محالات آذوقه تدارك به شهر مىآورد و گاه‌گاهى به اهل و اردوى اميرزاده سلطان مراد ميرزا متعرض شده و جنگ و جدال مىنمود .\r\nچون بر رأى امناى دولت عليه واضح شد كه براى محاصرهء مشهد مقدس جمعيتى كه در خدمت اميرزاده سلطان مراد ميرزاست كفايت نمىكند به تدارك و تهيهء لشكر پرداخته توپخانه و لشكر به دفعات به مدد فرستادند و اميرزاده سلطان مراد ميرزا در خواجه ربيع بناى گل‌كارى گذاشته خانه و حمام و طويله براى لشكريان ساختند و به كشيدن و جمع آوردن آذوقه براى لشكريان قيام و اقدام نموده به عزمى درست و رأيى ثابت متوجه تسخير مشهد مقدس شدند و همه روز بين الجانبين كشش و كوشش و جنگ و جدال برپا و قائم بود و كوتاهى از طرفين در اين مواد واقع نمىشد .\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n\r\nذكر احوال رضا قلى خان كه در ولايت اردلان خودسرى مىنمود\r\nبر خاطر امناى دولت عليه حركت ناهنجار رضا قلى خان كه در هنگام وفات پادشاه مرحوم از او صادر شده بود بسيار گران و ناهموار آمده به فكر دفع و رفع او افتادند و جمعى از نظام و توپخانه را براى گرفتن او به اردلان فرستادند و غلام شاه خان برادر او را به حكومت ولايت اردلان نامزد فرمودند .\r\nرضا قلى خان از بادهء غفلت و مستى كه هرگز هشيار نمىشد فىالجمله به هوش آمده چارهء كار خود را به جز فرار نديده با جمعى از اهل آن ولايت فرار نموده به كرمانشاهان رفت و اميرزاده فيروز ميرزا حاكم كرمانشاهان را براى عفو تقصيرات خود شفيع ساخته امناى دولت پادشاهى او را از كرمانشاهان خواسته محبوسا به آذربايجان فرستادند و مملكت اردلان بر ميرزا غلام شاه خان برقرار و مستقيم آمد .\r\n\r\nذكر واقعه‌اى كه در دارالسلطنهء اصفهان واقع شد\r\nسليمان خان چنان‌كه سابقا مذكور شد به ايالت اصفهان نامزد شده در مملكت اصفهان در مال ديوان و وصول و ايصال آن كفايت به جاى نياورده بلكه قريب به صد هزار تومان در مدت قليل از مال ديوان اعلى تلف شده به اين جهت از حكومت آن ولايت معزول و به دارالخلافه رفت و غلام حسين خان سپهدار به حكومت آن ولايت سرافراز شده و محمد حسن خان خلج را به نيابت خود به اصفهان فرستاده و خود نيز متعاقب رسيده مشغول به انجام خدمات ديوانى گرديد .\r\nدر آن اوقات ما بين سربازان نظام و يك دو نفر از اهالى اصفهان گفتگويى واقع شده اصفهانى به مسجد جامع به خدمت امام جمعه اصفهان رفته عارض شد و امام جمعهء اصفهان حمايت از او نموده و سربازان قريب به مسجد جامع آمده در وقت بيرون آمدن امام جمعه فىالجمله غوغايى نموده به سنگ‌پرانى دست گشودند و سنگى بر سر امام جمعه رسيده فى الجمله مجروح گرديد و امام جمعه به منزل تشريف برده اهل غوغا و شورش كه هميشه آشوب‌طلب و فتنه دوستند اجتماع عظيم در خانهء امام جمعه نموده سر از اطاعت مباشرين ديوان باز زدند و غوغا آغاز نهادند .\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nغلام حسين خان سپهدار كه در عمارت هفت دست كه خارج شهر است نشسته بود از اين آشوب مستحضر شده محمد حسين خان خلج را به خدمت امام جمعه مىفرستند كه در تسكين اين فتنه و آشوب سعى نموده و عذر سربازان را از امام جمعه بخواهند ، محمد حسين خان كه به خدمت امام جمعه مىرسد جمعى از نوابان اصفهان در مجلس امام جمعه حاضر بودند و ميرزا عبد الحسين نامى نيز كه از عمال اصفهان و اصل و مصدر اين فساد گشته بود حضور داشت . يكى از نوابان با محمد حسين خان خلج بناى خشونت و درشت‌گويى گذاشته محمد حسين خان نيز با او درشتى مىنمايد كه در اين بين يكى از اهل مجلس حربه كشيده به محمد حسين خان مىاندازد و محمد حسين خان را زخمدار مىنمايد و محمد حسين خان از هول جان خود را به ميان حوض آبى كه در مقابل اطاق بود مىاندازد و يك نفر غلام سياه از عقب خود را به حوض انداخته دو سه زخم ديگر به محمد حسين خان مىزند و محمد حسين خان را از حوض بيرون مىآورد .\r\nامام جمعه جراح آورده مشغول به علاج مىشوند ، زخم‌ها علاج‌پذير نشده بعد از دو روز او را نيم‌جان به ميان تابوت گذاشته نزديك كسان غلام حسين خان سپهدار مىآورند و تابوت را گذاشته مىروند . كسان سپهدار محمد خان را نيم‌جان به خدمت سپهدار مىآورند و محمد حسين خان بعد از دو ساعت وفات مىنمايد و اهل اصفهان به هم بر آمده بالكليه سر از اطاعت باز مىزنند .\r\nچون اين خبر به دارالخلافه رسيد پادشاه جهان جمعى از لشكريان را به مدد سپهدار نامزد فرموده حكم مطاع صادر شد كه سپهدار به عنف اصفهان را مطيع و منقاد نمايد و سپهدار به مقتضاى مصلحت دولتى يك دو محله را تنبيه و گوشمال تمام داده و امام جمعه در خدمت سپهدار متعذر شده نوابان و ميرزا عبد الحسين بناى فرار را گذاشتند و به اسم اين‌كه به دارالخلافه به عرض مىرويم جمعيت نمودند و جناب ميرزا سيد اسد اللّه مجتهد پسر مجتهد العصر و الزمانى حاجى سيد محمد باقر اعلى اللّه مقامه از اين نوع حركات اصفهانيان تبرى نموده با جمعى تا گلپايگان و خوانسار آمدند . امناى دولت عليه او را نوازش نموده اشاره فرمودند كه به اصفهان مراجعت نمايد .\r\nميرزا عبد الحسين و نوابان به اجتماع تمام از شهر بيرون آمده ظاهرا به عزم\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nدارالخلافه و باطنا به نيت فرار حركت نمودند و سپهدار جمعى را بر سر راه ايشان فرستاده در منزل اول بر سر آن بىدولتان ريختند و بعضى مقتول و بعضى اسير و نوابان كه ريش‌سفيد ايشان حيدر ميرزا نامى بود با ميرزا عبد الحسين در يكى از قراى كاشان متوارى و مخفى شد و مملكت اصفهان از وجود رنود پاك و صاف شده سپهدار به اقتدار تمام در اصفهان نشست .\r\nدر اين فتنه قريب به پانصد نفر از طرفين مقتول شدند ، مآل ميرزا عبد الحسين آن‌كه حاكم قم از مكان او كه در كاشان مخفى بود مستحضر گشته غفلة بر سر او رانده و ميرزا عبد الحسين مخبر از آمدن حاكم قم شده فرار نموده به اصفهان رفت و در قريه‌اى در خانهء يكى از آشنايان خود مخفى شده همان شخص صاحب‌خانه احوال او را به خدمت سپهدار معلوم مىنمايد و سپهدار جمعى را فرستاده او را گرفته به اصفهان مىبرند و حقيقت حال او را به عرض پادشاه جهان مىرسانند حكم همايون از مصدر جاه و جلال به سياست او صادر شده سپهدار او را به طناب غضب پادشاهى انداخته هلاك مىنمايد تا عبرت ديگران و نصيحت ساير خودسران باشد . و در همين اوقات به عرض امناى دولت عليه رسانيدند كه اميرزاده بهرام ميرزا را در مملكت فارس چندان تسلط و استقلال حاصل نشده از قوت و قدرت ايشان نمىآيد كه به ضبط و تسلط آن مملكت اقدام توانند نمود و به اين جهات امور ديوانى آن مملكت معوق مانده و اهالى فارس از اميرزاده مشاراليه چندان وهم و هراسى ندارند .\r\nامناى دولت عليه اميرزاده فيروز ميرزا را كه كاردان و در خدمت ديوانى مهارت و حذاقت تام و تمام داشت از كرمانشاهان احضار فرموده به حكومت مملكت فارس روانه‌اش ساختند و اميرزاده بهرام ميرزا را احضار به دارالخلافه نمودند و اسكندر خان قاجار را كه سردار خراسان بود و به جهتى كه مذكور خواهد شد احضار از خراسان شده بود به حكومت كرمانشاهان نامزد فرمودند .\r\nو هم در اين اوقات محمد نامى دالان‌دار كاروان‌سرا در خطهء يزد سر به خودسرى برآورده تمكين از حكام دولتى نمىنمود و هر حاكم كه به آن ولايت مىرفت به سبب وجود او بىتسلط شده خدمات ديوانى در عهدهء تعويق مىماند ، شيخ على خان ماكوئى از\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nطرف خان بابا خان سردار به نيابت يزد رفته بعد از ورود به يزد محمد دالان‌دار را نوازش بسيار كرده از خود اطمينانش داده او نيز مطمئن شده به اطمينان تمام آمد و شد پيش شيخ على خان مىنمود .\r\nروزى شيخ على خان فرصت نموده در ارگ او را گرفته مقتولش ساخت و فتنهء يزد فرو نشست .\r\nو هم در اين اوقات سيد يحيى دارابى در خطهء يزد خود را بابى ناميده مصدر فساد شده بعد از قتل محمد دالان‌دار در آنجا تاب نياورده به مملكت فارس گريخت و از قرارى كه مسموع مىشود در مملكت فارس در محالى از محالات آنجا مصدر فساد شده جمعيتى از طرف حاكم ولايت رفته او را با سيصد نفر به قتل رسانيدند و هم در اواسط سنهء هزار و دويست و شصت و شش عبد اللّه خان قراگوزلو به استصواب مؤيد الدوله طهماسب ميرزا لشكر به ولايت بنفور برده آن محال و آن قصبه را گرفته و چند عراده توپ در آن محالات به دست آورده قريب به ولايت سيستان رفته بعد از انتظام آن ولايت به دارالامان كرمان عود نموده و مؤيد الدوله عرض اين اخبارات را به دربار پادشاهى نوشته عبد اللّه خان مورد نوازش پادشاهانه گرديده و ملقب به صارم الدوله شد .\r\nو هم در اين ايام ملا محمد على زنجانى با اكثر اهل زنجان متفق شده خود را بابى ناميده و فتنهء عظيم در خمسه حادث نمودند و سر از اطاعت حاكم دولتى باز زده با كارگزاران و حكام و عمال ديوانى مشغول به جنگ و جدال شدند و از طرف دولت عليه نيز جمعى به دفع و رفع ايشان مأمور شده براى استقامت امر آن ولايت تا حين تحرير كه اواخر سنهء هزار و دويست و شصت و شش مىباشد در آن ولايت نشسته‌اند .\r\nو هم در اين اوقات از مصدر جاه و جلال كمر خنجر مرصع و شمشير و زين و يراق مكلل به الماس و يواقيت براى يار محمد خان وزير هرات التفات شده به اولاد و ساير متعلقانش نيز خلاع فاخره فرستادند و چون‌كه در ايام وفات پادشاه مرحوم به خدمت شايسته چنان‌كه مذكور شد قيام و اقدام نموده بود از طرف شهريار جهان ملقب به ظهير الدوله شده و امير خان فرستادهء او در كمال سرافرازى مرخص شده به هرات رفت .\r\nو هم در اين ايام ايلچى از دولت روم براى تهنيت جلوس همايون وارد دارالخلافه\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nگرديد و هم در اين اوقات اردوى پادشاهى از ييلاقات شميران معاودت نموده در ماه ذى الحجه وارد قم گرديده حضرت شهريارى به زيارت آستانهء مباركه مشرف شده به خيرات و مبرات امر و اشاره فرمودند ، فقرا و ضعفاى آن آستانهء مباركه را به عاجزنوازى خوشدل ساخته و سه هزار تومان زر نقد براى تذهيب رواق مبارك كه تا آن زمان مذهب نشده بود به رسم نياز عطا نموده به استادان چابك دست حكم به تذهيب فرمودند و پس از دوازده روز توقف قم به عزم شكار به محال خلجستان و قريهء نيزار تشريف‌فرما شدند و پس از نشاط شكار از راه ساوه به دارالخلافه معاودت فرمودند و چون دعاگوى دولت ابد مدت شاهى را منظور از تحرير اين نسخه ذكر وقايع اواخر ايام خاقان خلد آشيان زمان پادشاهى پادشاه مرحوم بود كه به رسم پيشكش در خدمت پادشاه جهان گذرانيده به تذكار وجود نابود خود در انجمن حضور مبارك بپردازد در حال تحرير كه اوايل سنهء هزار و دويست و شصت و هفت است و دو سال و چيزى بالا است كه از ايام سلطنت اين پادشاه گردون جاه كه تا ابد سلطنتش پاينده و برقرار باد منقضى شده بود به جهت تيمن و تبرك خاتمهء كتاب را به ذكر بعضى از وقايع اين دو سال فرخنده فال كه امتداد آن تا هزار سال باد بپرداخت و آخر اين نسخه را به فتح مشهد مقدس و گرفتارى و قتل حسن خان و باعث شدن اين فتح مبين و به امن و امان جهانبان از تصدق فرق فرقدان‌ساى پادشاه جهان موشح و مزين گردانيد ، اميد اين دعاگوى دولت از مرحمت پادشاهى آن‌كه ذره‌اى از پرتو التفات را شامل حال اين دعاگوى دولت ساخته تا اين عمر چند روزه را به فراغت و امنيت در ظل مرحمت پادشاه جهان به دعاگويى به سر برد و گذران نمايد و جان ناقابل را در راه دعاگويى دولت ابد مدت صرف نمايد و اين محقر پيشكش كه ياد اسلاف اين سلسلهء عليه است آنگاه پسنديده شود كه در نظر همايون پسنديده آيد ،\r\n مالك رد و قبول هرچه كند پادشاست * گر بكشد حاكم است ور بنوازد رواست \r\n\r\nمثنوى\r\n خدايا تو اين شاه درويش دوست * كه آسايش خلق در ظل اوست\r\nبسى بر سر خلق پاينده دار * به توفيق طاعت دلش زنده دار \r\n\r\n","description":"","footnote":"","page_name":" 331 ","page_number":331},
  {"content":"\r\n\r\n خدايا در آفاق نامى كنش * به توفيق طاعت گرامى كنش\r\nغم از دشمن ناپسندش مباد * ز دوران گيتى گزندش مباد\r\nبرومند دارش درخت اميد * سرش سبز و رويش به رحمت سفيد\r\nبهشتى درخت آورد چون تو بار * پسر نامجوى و پدر نامدار\r\nاز آن خاندان خير بيگانه دان * كه باشند بدخواه اين خاندان \r\n\r\nذكر فتح مشهد مقدس و قتل حسن خان به فضل و تأييد داور منان و اقبال پادشاه جهان\r\nچون مدت مديد محاصرهء مشهد مقدس طول كشيد و معوق ماندن اين كار در غيرت پادشاهانه و حميت ملوكانه شهريارى نمىگنجيد اسكندر خان سردار را كه با سلطان مراد ميرزاى والى و الا شأن فىالجمله نقارى داشتند احضار به دارالخلافه فرموده و محمد ناصر خان قاجار را با لشكرى نصرت‌نشان و توپخانهء آتش‌فشان به تسخير مشهد مقدس و به امداد اميرزاده سلطان مراد ميرزا مأمور و روانه فرمودند و پس از رسيدن محمد ناصر خان به اردوى مشهد مقدس در تضييق حصار سعى بىشمار نموده راه آمد و شد را بالكليه به حسن خان و كسان او بسته كار را بر محصورين تنگ گرفت و حسن خان دست‌درازى به سقف و بام صحن مقدس نموده سرب و روى كه در مرور زمان سقوف و سطوح آن عمارات مقدسه را به آن فلزات اندود نموده بودند كنده و گلوله ريخته به لشكريان اسلام مىانداخت و اسراى شيعهء جعفرى را به تركمانان حنفى و حنبلى فروخته وجه آن را قوت و قوّت جان مىساخت و با اين بدخصالىها چشم يارى از باطن حضرت امام الجن و الانس منظور مىنمود و از ابتداى فتنهء او تا ايام گرفتارى و هلاكش تحقيقا زياده از ده هزار نفر از نفوس اسلام در آن ولايت تضييع شده به قتل واسر او گرفتار شده بودند ،\r\n لطف حق با تو مداراها كند * چون‌كه از حد بگذرى رسوا كند \r\nتا آن‌كه هنگام رسوايى آن مخذول مجهول رسيده بعد از يك سال محاصره آذوقه كمياب شده و خوف و هراس بر اهالى مشهد مقدس استيلا يافته در خفيه امان از والى\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nو الا شأن اميرزاده سلطان مراد ميرزا طلب داشتند و والى و الا شأن اهل آن مملكت را به مراحم بيكرانهء پادشاهانه اميدوارى داده و اهالى مشهد مقدس بعد از اطمينان و اميدوارى در شبى از شب‌ها دروازه‌اى را كه قريب به سنگرهاى اردو بود گشوده چند فوج از لشكريان نظام را با صمصام خان داخل شهر ساختند و كسان حسن خان مخبر شده سراسيمه حسن خان را آگاهى دادند .\r\nحسن خان خود را در اول حال به روضهء مقدسه انداخت چون بايست به سزا و جزاى اعمال بد خود گرفتار آيد از روضهء مقدسه بيرون آمده به اردوى والى و الا شأن خراسان رفته او و پسرش اصلان خان و برادرش محمد على خان گرفتار آمده محبوس شدند و لشكريان پادشاه اسلام وارد مشهد شده غلغلهء فتح و شادمانى به اوج سموات رسانيدند و به زيارت امام الجن و الانس مشرف شده اشك شادمانى مىريختند .\r\nاميرزاده سلطان مراد ميرزا بعد از تيسير اين فتح نمايان و اين خدمت شايان عرض وقايع را به خدمت پادشاه جهان نموده و خود نيز با لشكريان ديگر وارد مشهد مقدس شده قلم عفو بر جرايم اهل آن ملك كشيده به سبب حرمت آستانهء امام الجن و الانس آن همه فتنه و آشوب را كه اهل آن مملكت باعث شده بودند پادشاه جهان به عفو ملوكانه و اغماض پادشاهانه گذرانيدند و به شكرانهء اين فتح مبين فتحنامه‌ها به اطراف مملكت فرستادند و هفت شبانه‌روز در دارالخلافهء تهران روزها به عيش و طرب و شب‌ها به چراغان سور و سرور برپا كرده مشغول شادمانى شدند و حسن خان و پسر برادرش از صفحهء جهان گمنام و ناياب گرديدند ، مملكت خراسان خلعت امن و امان پوشيد و ساكنين آن مملكت فارغ‌البال و آسوده حال نشسته و تا حال تحرير كه اواخر شهر ذى الحجة الحرام هزار و دويست و شصت و شش است اميرزاده سلطان مراد ميرزا به حكمرانى آن ولايت منصوب و به نظم و نظام آن سرحد به حكم پادشاه جهان مشغول به خرمى و شادكامى است للّه الحمد كه آخر اين نسخهء شريفه به خرمى و شادكامى به انجام رسيد اما آنگاه خرمى و شادكامى فزايد كه پسنديدهء پادشاه جهان خلد اللّه ملكه آيد .\r\n بضاعت نياوردم الا اميد * خدايا ز عفوم مكن نااميد \r\n\r\n","description":"","footnote":"","page_name":" 333 ","page_number":333},
  {"content":"\r\n . \r\n\r\n","description":"","footnote":"","page_name":" 334 ","page_number":334}
  ]