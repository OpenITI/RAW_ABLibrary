[
  {"content":"\r\nتاريخنامهء طبرى\r\nگردانيده\r\nمنسوب به بلعمى\r\nاز كهن ترين متون فارسى\r\nبخش چاپ نشده\r\nبه تصحيح وتحشيهء\r\nمحمد روشن\r\nمجلد دوم\r\nچاپ دوم\r\nنشر نو\r\nتهران ، 1368\r\n","description":"","footnote":"","page_name":" تعريف الكتاب 1 ","page_number":1},
  {"content":"\r\nچاپ اول : 1366\r\nچاپ دوم : 1368\r\nتعداد : 2200 نسخه\r\nحق چاپ براى شركت سهامى ( خاص ) نشر نو محفوظ است .\r\nليتوگرافى : ليتوگرافى بهار\r\nچاپ : چاپخانه كتيبه\r\n","description":"","footnote":"","page_name":" تعريف الكتاب 2 ","page_number":2},
  {"content":"\r\n\r\nخبر حرب جمل\r\nو اين خبر سوى على شد رضى الله عنه ، نامه كرد به هر جايى و سپاه خواست خاصّه به كوفه . او مردمان كوفه را از خويشتن دانست . و بو موسى الاشعرى هر وقتى على را همى نمودى كه مردمان كوفه را دل با تست ، و بو موسى را دل با على نبود ، و ليكن همى ترسيد كه او را از ولايت كوفه باز كند ، نامه همى نوشت . پس على بن ابى طالب عليه السّلام به كوفه نامه كرد و گفت : من از جهان شما را گزيدم ، و چون از اين حرب بپردازم بر شما خواهم آمدن . هر چند بتوانيد سپاه گرد كنيد تا با من بياييد . پس محمّد بن ابى بكر را و محمّد بن جعفر بن ابى طالب را به رسولى فرستاد و نامه كرد به [ ابو 
  ] موسى الاشعرى كه بايد كه مردمان را بر حرب تحريض كنيد و هر چند توانيد سپاه بفرستيد . و پنداشت كه بو موسى به دل با او است .\r\nچون رسولان على به كوفه آمدند مردمان بو موسى را گفتند چه بينى ؟ بو موسى گفت : اين رفتن آن زمان بايست كه عثمان زنده بود تا او را نصرت كردندى تا نكشتندى ، امروز چه روز آنجا رفتن . اگر حرب بايد كردن با آن كس بايد كه عثمان را بكشت . رسولان على گفتند شرم ندارى اى بو موسى ، نه بيعت على در گردن تست ؟ بو موسى گفت : بيعت عثمان در گردن شما نبود ؟ گفتند آرى . گفت : پس چرا\r\n","description":"","footnote":"","page_name":" 623 ","page_number":3},
  {"content":"\r\nاو را بكشتيد ؟ گفتند كه كشت ؟ گفت : نخست تو كه محمّد بن ابى بكرى . پس رسولان باز آمدند و سخن بو موسى على را بگفتند . على تافته شد . مالك اشتر را و عبد الله بن عباس را به كوفه فرستاد و بو موسى را نامه كرد . ايشان به كوفه آمدند و به مزگت آدينه شدند و نامهء على بر مردمان كوفه خواندند . بو موسى بر منبر شد و خطبه كرد و گفت : اى مردمان ، روزگار فتنه است و دو تن از قريش بيامدند ملك همى طلبند يكى على و ديگر طلحه . هر كه اين جهان خواهد برويد و هر كه آن جهان خواهد بنشينيد ، و رفتن آن زمان بايست كه عثمان زنده بود . و از منبر فرود آمد .\r\nعبد الله بن عباس گفت : يا با موسى ، از خداى بترس كه مردمان از جهاد بازدارى . بو موسى گفت : اى پسر عبّاس ، از نخست بيعت عثمان بود ، او را وفا بايد كردن پس در بيعت كسى ديگر شدن . نخست خون عثمان بجوى پس از ما نصرت خواه . مالك و عبد الله بازگشتند و [ بر على آمدند . على دگر باره تافته شد 
  ] و هم نوميد نبود . پس پسرش حسن و عمّار ياسر را به كوفه فرستاد . و هر دو بيامدند .\r\nروز ديگر مالك اشتر گفت : يا امير المؤمنين ، تا بو موسى را نكشى مردمان ترا اجابت نكنند مرا بفرست تا بو موسى را بكشم . على گفت : برو . مالك برفت . و چون عمّار و حسن به كوفه رسيدند به مزگت آدينه شدند . و مردمان كوفه بر حسن گرد آمدند و حسن مردمان را تحريض نمود . پس بو موسى پيش حسن بن على آمد و نخستين گفت : يا ابا اليقظان عمّار به چه رخصت حلال داشتيد خون عثمان ؟\r\nعمّار گفت : زيرا كه خلق را به زبان بد گفت و دست در خواستهء بيت المال [ مسلمانان 
  ] كرد و ببخشيد بر خويشان خود ، و مسلمانان و ياران پيغمبر را درويش كرد ، و خون مسلمانان حلال داشت و قرابت خويش را توانگر كرد . اين جهان همه به بني اميّه داد . پس بو موسى عمّار را گفت تو كشتى ؟ عمّار گفت : من نكشتم و ليكن به كشتن او اندوهگين نشدم . پس حسن بن على گفت : چرا [ 270 a 
  ] مردمان را از نصرت ما بازدارى ؟ بو موسى گفت : من باز نمىدارم و ليكن چون مردمان از [ من 
  ] مشورت پرسند چاره نيست آنچه من دانم راست به گفتن ، كه پيغمبر عليه السّلام گفت\r\n","description":"","footnote":"","page_name":" 624 ","page_number":4},
  {"content":"\r\nمؤمنان را مشورت كنيد و چون چيزى مىپرسند امانت بگزاريد . و اين كار فتنه است كه خداى خلق را مبتلا كرده است ، از اين ميان دور شدن بهتر است . عمّار سخن او ببريد ، گفت پيغمبر نه چون تويى را گفته است كه حقّ از باطل ندانى .\r\nمردى از بنى تميم برخاست و عمّار را گفت : ترا چندان مقدار است كه امير ما را دشنام دهى ؟ حسن بن على بانگ بر آن بنى تميمى زد . پس مردمان به دو هوا سخن گفتند ، بهرى با على و بهرى با بو موسى از بهر خون عثمان . و بو موسى مردمان را بنشاند و بر منبر شد و خطبه كرد و گفت : اى مردمان ، چون روزگار فتنه بود باطل به حقّ ماند و حقّ به باطل . پس هر كه اندر آن ميان شود او را فتنه انگيز خوانند .\r\nهر كسى به خانهء خويش بنشينيد و هر گه كه كسى به چارهء خود به در شما آيد و زينهار خواهد او را زينهار دهيد و جاى دهيد ، و بيرون از خانه كس را نصرت مكنيد .\r\nپس حسن گفتا : اى مرد ، تو بر منبر چه كنى كه امروز منبر على را است اگر به گردن تو بيعت او نيست بر منبر چه مىكنى ، فرود آى . پس زيد بن صوحان بو موسى را گفت : اين مردمان روى نهادند خرد و بزرگ كه مر على را نصرت كنند ، و تو نتوانى بازداشتن به زبان . پس قعقاع بن عمرو برخاست و گفت : اى مردمان ، شما نصيحت من بشنويد و شفقت از من دانيد ، برويد همه سوى على بن ابى طالب خرد و بزرگ ، و او را نصرت كنيد و گفتار بد مشنويد و فرمان بو موسى مكنيد ، و نخستين كسى من روم . و مردى فصيح بود نامش سحبان بن صوحان ، برادر صعصعه ، مردمان را خطبه كرد و گفتا : اى مردمان ، خلق را از امام چاره نيست كه كار دين بر خلق نگاه دارد و كار دنيا تعهّد كند و داد از يك ديگر بدهد و ستمكاران را شكسته دارد ، و ستم رسيدگان را فرياد رسد . و به امامت آن حقتر بود كه اندر كار دين عالمتر بود و به قرابت پيغمبر عليه السّلام نزديكتر ، و اندر دنيا زاهدتر ، و اين همه على راهست و حق او را است . و شما را همى خواند تا ميان خويش و خصمان خويش فصل كند و اختلاف برخيزد و حق از باطل جدا شود . اجابت كنيد او را به نصرت و برويد و تقصير مكنيد .\r\n","description":"","footnote":"","page_name":" 625 ","page_number":5},
  {"content":"\r\nپس حسن بن على خطبه كرد و گفت : اى مردمان ، على امام شما است . گروهى فتنه همى انگيزند ميان مسلمانان و بيعت را نقض كردند و امام را عاصى شدند ، و امير المؤمنين شما را همى خواند تا ميان خويش و ميان خصمان فصل كند و اختلاف برخيزد تا او به شما نيرو گيرد و ايشان را به حق خواند و پند دهد ، اگر بپذيرند و اگر نه آنچه حكم خداى واجب كند با ايشان بكند . اى مؤمنان ، برويد و اندر نصرت وى تأخير مكنيد و يك ديگر را منگريد كه هر كسى را به گناه خويش آويزند و بر كردار خويش پاداش دهند . مردمان همه او را اجابت كردند و گفتند سمعا و طاعة . همه پيش تو برويم و نصرت از تو باز نداريم ، و پيش امير المؤمنين و حكم او جانها فدى كنيم پيش شما .\r\nپس هند بن العمرو خطبه كرد و گفت : اى مردمان ، اين پسر امير المؤمنين است و نوادهء پيغمبر است و جگر گوشهء فاطمه بنت رسول الله است . و شما را جز به حقّ نخوانند ، و يك بار و دو بار رسول فرستادند ، بنگريد كه شما را چگونه بزرگ كرد كه پسر خويش را فرزند زاده پيغمبر عليه السّلام سوى شما فرستاد . همه برويد و سوى وى شويد پير و جوان و تن و جان فدا كنيد ، مردمان همه گفتند فرمان برداريم . و بو موسى بر منبر خاموش بماند و خجل همى نگريد و از خشم على همى ترسيد .\r\nو اندر آن وقت مالك اشتر به شهر اندر آمد و به سراى سلطان شد و غلامان بو موسى را گفت : شما ايدر چه كنيد ، از اينجا بيرون شويد . گفتند تا خداوند ما بيايد . مالك به عمود آهنين سرهاى ايشان بكوفت و همه را بيرون كرد . ايشان به مزگت آمدند سوى بو موسى ، سرها شكسته ، و گفتند زينهار ! مالك اشتر آمد و ما را همه از سراى بيرون كرد . و بو موسى را اندر آن سراى خواسته بود . از منبر فرود آمد و برفت ، و مردمان با وى برفتند . مالك ايستاده بود و عمود به دست گرفته .\r\nبو موسى خواست كه اندر سراى شود . مالك گفت : اى منافق ، سراى سلطان على را است و تو مردمان را از او باز مىدارى ، چه كنى اندر سراى سلطان ؟ بو موسى گفت : امروز مرا زمان ده تا جايى بنگرم و بدانجا نقل كنم . گفت : يك ساعت زمان ندهم . و بفرمود تا جامه ها و فرش او بيرون آوردند و هر چه بيرون همىآوردند ،\r\n","description":"","footnote":"","page_name":" 626 ","page_number":6},
  {"content":"\r\nغوغا آن را غارت همى كردند . بو موسى از مالك زينهار خواست . مالك گفت :\r\nاين هم آن مردماناند كه تو از بهر ايشان را خداى را و پيغمبر را و امام را بيازردى . پس مالك او را تا شب زمان داد تا جايى ديگر شود و رختها آنجا برد و حسن و عمّار و مالك آن شب در سراى سلطان بودند .\r\nديگر روز حسن برفت با هفت هزار سوار همه با سلاح و آلت تمام ، و هر چه اندر كوفه مردى بود نامدار و مبارز با وى برفتند . و على آگاه شد و يك منزل پيش ايشان باز آمد و ايشان را [ 270 b 
  ] بنواخت و گفت چنان كنم اى اهل كوفه كه قبلهء اسلام و مركز دين شما را بود ، و به وقت عمر بن الخطَّاب با عجم كارزار كرديد تا مسلمانى به شرق برديد ، و من اكنون شما را بخواندم تا بدين برادران ما كه مخالف شدند ما را يارى دهيد تا ايشان را به حقّ خوانيم ، اگر اجابت كنند بپذيريم و آن گذشته درگذاريم ، و اگر اجابت نكنند با ايشان مدارا كنيم ، و اگر بر ما بغى و ستم كنند ما خداى را بخوانيم تا شرّ ايشان را از ما باز دارد ، و هر چيزى كه اندر وى صلاح است بكوشيم . و پس آن سپاه را به ذى قار فرود آورد .\r\nو ديگر روز على قعقاع بن عمرو را به رسولى فرستاد به بصره و گفت : برو و ايشان را به طاعت خوان و پند ده . پس قعقاع به بصره شد ، عايشه و طلحه و زبير را بديد . گفتند به چه كار آمدى ؟ قعقاع گفت : به صلاح جستن مسلمانان . پس قعقاع ايشان را گفت : شما چه مىگوييد ؟\r\nايشان گفتند ما خون عثمان مىجوييم و صلاح خواهيم . قعقاع گفت : اين كار شما [ را 
  ] اول به آخر نمىماند و اندر جستن خون عثمان فساد است نه صلاح ، زيرا كه شما اندر بصره سيصد مرد بكشتيد و سيصد هزار كينه اندر سينه ها نهاديد كه ايشان همه اندر طلب خون شمااند ، و هر چند از اين بيش كنيد اندر دل مسلمانان افزونتر شود ، و اين فساد بود نه صلاح . عايشه گفت : نيكو مىگويى ، اكنون تو چه گويى چه بايد كردن ؟ گفت : فتنه ببايد نشاندن و صلح بايد كردن و عاقبت را ببايد ديدن كه كليد عافيت به دست شما است و كليد بلا هم به دست شما است ، اگر در عافيت بگشاييد ، به سلامت باشيد ، و اگر در بلا بگشاييد ، ترسم كه بدين فتنه اندر نخست\r\n","description":"","footnote":"","page_name":" 627 ","page_number":7},
  {"content":"\r\nبلا بر شما آيد ، پس آنگاه به كسهاى ديگر رسد . عايشه گفت : نيكو گفتى ، اگر راى على چنين است اين كار به صلاح باز آيد . پس قعقاع پيش على شد و گفت : ايشان به صلاح باز آمدند . و خبر اندر بصره افتاد كه همى صلح كنند .\r\nپس على سپاه برگرفت و به در بصره آورد و كوفيان را گفت آن مردمان كوفه هر كه از ميان شما به مدينه بودند به كشتن عثمان از ميان ما بيرون شويد . و اندر آن سپاه بسيار كس بود كه به كشتن عثمان شده بودند و نخستين مالك اشتر بود و عدىّ بن حاتم الطائي [ و بسيار كس 
  ] بودند از مهتران . پس همه گرد آمدند و گفتند ايشان صلح همى كنند و صلح كردن ايشان طلب خون ما است . اگر اين صلح تمام شود ما را از اين جهان ببايد رفتن . پس عدىّ بن حاتم گفت مردمان اين جهان را از بهر دوستان و خويشان و خان و مان خويش خواهند ، اگر ما را از اين جهان ببايد رفتن اين جهان نيز ما را به كار نيست و زندگانى نبايد ، و صواب آن است كه اگر ايشان صلح كنند ، ما حيلت كنيم و حرب افگنيم چنان كه ندانند كه حرب ما افگنديم . چون شب اندر آمد مردى بصرى پيش طلحه و زبير آمد و گفت مرا هزار مرد بدهيد كه على پندارد كه شما صلح خواهيد كردن و ايمن است تا من شبيخون كنم بر على . ايشان گفتند اين مسلماناناند و پسر عمّ و داماد پيغمبر است على نه پسر قيصر است ، و هرگز هيچ امّت را با يك ديگر حرب نيفتاد و ما هر دو از يك ديگريم و ما يك دين داريم . پس همان شب مردى از گروه على پيش على رفت و همچنان بگفت ، على همان جواب داد .\r\nپس على سه روز هم بر اين بماند و خلق را به صلح همى خواند كه هر كه بر اين حديث است كه قعقاع گفت بيرون آييد . كس بيرون نيامد . پس از سه روز على بيرون شد بر اسب نشسته و اندر ميان لشكرگاه بيستاد و طلحه و زبير را بانگ كرد و گفت : به حقّ خداى و پيغمبر كه بيرون آييد تا شما را سخنى گويم . هر دو بيرون آمدند و نزديك يك ديگر بيستادند ، چنان كه سر اسبان ايشان به يك ديگر رسيد . على گفت : اى برادران ، سپاه و سلاح ساز كرديد ، اگر خداى عزّ و جلّ از اين حرب من بپرسد شما را ، حجّت توانيد آوردن ؟ من بارى نتوانم و هيچ حجّت ندارم ، پنداريد\r\n","description":"","footnote":"","page_name":" 628 ","page_number":8},
  {"content":"\r\nكه ميان من و شما خويشاوندى نيست ، نه بيعت من اندر گردن داريد ، و ما برادرانيم به مسلمانى و دين من و شما يكى است ، و به يك جاى از پس پيغمبر نماز كرديم و با وى به صحبت بوديم . پس اكنون چه كردم كه خون من شما را حلال شد . طلحه گفت : تو مردمان را گرد كردى تا عثمان را بكشتند . على گفت : در ميان ما جز خداى نيست بايد تا دست بر خداى داريم و دعا كنيم و گوييم يا رب ، بر آن لعنت كن كه به مرگ عثمان شادتر بود تا ببينيم كه لعنت بر كه آيد . طلحه خاموش بود . پس على زبير را گفت : ياد دارى آن روز كه من به در مدينه نشسته بودم به محلَّت بنى هاشم ، تو با پيغمبر عليه السّلام بگذشتى . پيغمبر به من نگريد و بخنديد ، تو او را گفتى يا رسول الله ، تو هرگز دست از پسر بو طالب باز ندارى . پيغمبر گفت : اى زبير ، روزى بود كه تو سپاه سوى وى برى و تو ستمگار باشى . اى زبير ، از خداى بترس . زبير يك ساعت سر فرود افگند ، پس گفت : يا على ، مرا سخنى ياد آوردى كه اگر اين سخن مرا به ياد بودى هرگز اينجا نيامدمى ، و الله كه من با تو حرب نكنم . و آب به چشم اندر آورد و عنان باز گردانيد . [ 271 a 
  ] على با لشكر خويش آمد و زبير سوى عايشه رفت و گفت : باز گردم و با على حرب نكنم . برفت و به جاى خويش باز شد . عايشه طلحه را و عبد الله بن الزبير را بخواند و بديشان گله كرد از زبير . ايشان سوى زبير آمدند و گفتند ما را خود ايدر نبايست آمدن ، اكنون كه آمديم و لشكر گرد كرديم ، و خلق را به حرب خوانديم و خون عثمان طلب كرديم ، و خلقى را از بصره بكشتيم و اكنون لشكر روى به روى آوردند و ما باز گرديم ، مردمان گويند اين نه از ترس خداى كردند كه از بيم على كردند . و بسيار بگفتند تا زبير را سر برگردانيدند . او گفت : سوگند را چه كنم ؟\r\nگفتند بنده اى را آزاد كن . و او را غلامى بود مكحول نام او را آزاد كرد . و بدين حال شاعران وقت قصيده ها گفتند . [ و عبد الرّحمن بن سليمان التميمى اندر اين شعرى گفت : 
  ]\r\nلم أر كاليوم أخا إخوان * أعجب من مكفّر الأيمان\r\nبالعتق فى معصية الرحمان\r\n","description":"","footnote":"","page_name":" 629 ","page_number":9},
  {"content":"\r\nو همچنين شاعرى گفت :\r\nيعتق مكحولا لصون دينه * كفّارة للَّه عن يمينه\r\nوالنّكث قد لاح على جبينه 
  ]\r\nو مردمان بصره دو گروه شدند : گروهى با طلحه و زبير بيعت كرده بودند ، و گروهى [ به شب 
  ] سوى على آمدند . على سپاه را عرض كرد بيست هزار مرد . و طلحه و زبير سپاه عرض كردند سى هزار مرد بودند . و هر دو لشكر بر آن بودند كه صلح كنند . و على عبد الله بن عبّاس را سوى طلحه و زبير فرستاد و وعدهء صلح راست كردند بر آنكه بامداد گرد آيند و صلح كنند . و آن سپاه كه به مدينه شده بودند به طلب خون عثمان ، ايشان را همه شب خواب نيامد و گرد آمدند و گفتند ايشان صلح بر خون ما كنند ، تدبير ما آن است كه حرب افگنيم ميان اين هر دو لشكر ، پيش از آنكه روز بود ، تا كس نداند كه ما كرديم .\r\nچون سپيده بدميد ، ايشان به سه گروه شدند و برفتند و خويشتن را بر لشكر عايشه زدند . و لشكر طلحه و زبير را بانگ كردند كه برنشينيد كه ما دانستيم پسر بو طالب صلح نكند . و روز روشن شد و حرب اندر گرفتند . و آن مردمان كه حرب افگندند چون مالك الاشتر و عدىّ حاتم الطَّائي همه از لشكر بيرون رفته بودند .\r\nپس سوى على آمدند و گفتند ما را از لشكر بيرون كردى از هواى طلحه و زبير ، و ما دانستيم كه از ايشان جز غدر نيايد ، ما امروز جانها پيش تو بدهيم . و حمله كردند و حرب سخت شد . و عايشه بفرمود تا هودج بر اشتر نهادند و دو رويه برگستوان فرو هشتند . اشتر را و هودج را به زره اندر پوشيده بودند ، و خود به هودج اندر نشست ، و اشتر از پس حربگاه به پاى كرد . و طلحه و زبير در پيش لشكر بودند و حرب مىكردند . و روز گرم شد و حرب سخت گشت . و عبد الله بن الزبير حمله آورد . و او پياده بود . مالك اشتر پذيرهء حملهء او شد هم پياده . و عبد الله بن الزبير را چند زخم رسيده بود . مالك اشتر شمشيرى بزد بر سرش و او بيفتاد . مالك خواست كه ديگر زند ، عبد الله او را بشناخت ، برخاست و دستش بگرفت ، و بانگ كرد كه اى مالك ، افتاده را مىكشى . و لشكر خويش را گفت : دهيد مالك را .\r\n","description":"","footnote":"","page_name":" 630 ","page_number":10},
  {"content":"\r\nمردمان ندانستند كه مالك كيست از آنكه او به اشتر معروف بود ، و اگر بدانستندى او را هم آنگاه بكشتندى . پس مالك خويشتن را از وى بستد و به لشكرگاه على اندر شد . و عبد الله سست گشت و بيفتاد . و او را برگرفتند و به شهر بردند . و سى جاى بر وى جراحت كرده بودند بر سرو اندام . و طلحه و زبير هر دو به قلب اندر بيستادند . و على بانگ زد به لشكر اندر كه شما ندانيد كه حرب [ اهل 
  ] قبله چگونه بايد كردن ، چنان بايد كه تا ايشان با شما حرب نكنند ، شما با ايشان حرب مكنيد ، و چون هزيمت شوند ، از پس نشويد ، و هر كه را جراحت رسيد ، دگر باره مزنيد و نيّت كشتن ايشان مكنيد كه خون و خواستهء ايشان حلال نيست . و آنگاه آهنگ ايشان كنيد كه خود را از ضربت ايشان باز داريد و نيّت دفع كنيد تا اگر كشته شوند خون به گردن شما نبود .\r\nپس روز گرم شد و از هر دو گروه بسيار كشته شدند و كس چنان حرب نديده بود . پس وقت نماز پيشين طلحه را بر ساق پاى تيرى آمد و به پهلوى اسب اندر شد . طلحه آن تير بيرون كشيد . و خون از وى همى رفت ، و او صبر همى كرد تا خون بسيار از وى برفت و سست شد . غلام را گفت : از پس من برنشين و مرا به كنار گير . غلام بر نشست و او را بگرفت . نتوانست بودن . گفت : مرا بازگردان . و چون به در شهر آمد هر چه به تن وى اندر خون بود بپالوده بود . و بر در شهر ويرانىاى بود ، غلام او را بدان ويرانى اندر برد و از اسب فرود آورد و هم آنگاه بمرد ، و گور وى هم آنجا است امروز .\r\nو زبير هم پهلوى وى ايستاده بود . چون طلحه بازگشت ، او نيز بازگشت و برفت و به جايى شد كه آن را وادى السّباع خوانند . عمرو بن الجرموز از پس وى برفت با دو سوار ، و تيرى بزد بر تهيگاهش ، و به ديگر سو گذاره كرد . زبير بازگشت و شمشيرى بزد مر عمرو بن الجرموز [ را 
  ] ، و او به سپر بگرفت چنان كه سپر به دو نيم شد . و آن دو سوار فراز آمدند و زبير را بزدند و از اسب اندر افگندند ، و عمرو فرود آمد و سرش بريد و پيش على آمد و گفت زبير را كشتم . على او را گفت :\r\nأبشرك بالنّار . من از پيغمبر عليه السّلام شنيدم كه كشندهء زبير به دوزخ است . و\r\n","description":"","footnote":"","page_name":" 631 ","page_number":11},
  {"content":"\r\nعلى گفته بود كه هر كه بگريزد از پس مشويد . عمرو على را گفت : ندانيم كه ما با تو چگونه كنيم ، اگر ترا مخالف باشيم به دوزخ باشيم ، و اگر موافق باشيم و با دشمن تو حرب كنيم هم به دوزخ بايد شدن ، تو بر اين امّت بلايى .\r\nچون عايشه را گفتند طلحه و زبير را بكشتند ، بفرمود تا اشتر پيش صف بردند و بنو ضبه دوازده هزار مرد پيش اندر بودند با اشتر ، و عايشه ايشان را بر حرب تحريض مىكرد . [ 271 b 
  ] و حرب سست شده بود به رفتن طلحه و زبير . پس ديگر باره صفها بركشيدند . على چون آن بديد تافته شد . و لشكر بر اشتر و هودج تير همىانداختند تا هودج چون نيستان شد از بس كه تير اندر وى نشانده بودند و هيچ به زره اندر نشده بود . و مهار اشتر كعب بن سور داشت . على مالك اشتر را گفت تا اين اشتر بر پاى ايستاده بود ايشان باز نگردند ، حيلت كن تا مهار اشتر بستانى و بدين لشكر كشى . مالك با سپاه بسيار حمله كردند و شمشيرى بزد و دست كعب بيرون انداخت . برادر ديگر بيامد و مهار بگرفت و عايشه را گفت : منم برادر كعب . گفت جزاك الله خيرا ، او را نيز دست بيفگند . و همچنين يكان يكان همى آمدند تا هفتاد كس را دستها ببريدند . پس نيز كس مهار نگرفت . على بفرمود كه مهار اشتر بكشند . هر چند كشيدند نرفت . على گفت : دهيد اين ملعون را به پاى بر . شمشيرى بر پاى اشتر بزدند تا بيفتاد ، و سپاه بصره هزيمت شدند . و هودج بر زمين افتاد و عايشه بانگ كرد : يا ابا الحسن ، قد ملكت فاسجح . دست يافتى نيكويى كن . و على همى شنيد ، پاسخ نداد .\r\nپس على رضى الله عنه محمّد بن ابى بكر را بخواند و گفت : خواهرت را برگير و به شهر بر . او فراز شد پيش هودج و دست به پردهء هودج اندر كرد . دستش به بر عايشه آمد . برهنه بود . بانگ كرد كه كيست كه دست بر جايى نهاد كه هرگز هيچ نرينه دست بر وى ننهاده است مگر پيغمبر خداى . محمّد بن ابى بكر گفت : منم برادر تو ، مترس . عايشه بيار اميد و خداى را شكر كرد . و برادرش او را برگرفت و به بصره برد به خانهء عبد الله بن خلف الخزاعى مهتر بصره . على رضى الله عنه به بصره اندر شد و به سراى سلطان بنشست ، و عبد الله بن عامر بن كريز خسته شده\r\n","description":"","footnote":"","page_name":" 632 ","page_number":12},
  {"content":"\r\nبود ، بگريخت و به شام شد سوى معاويه . و خلقى بسيار از اين هزيمتيان به شام شدند . و ديگر روز بفرمود تا كشتگان را گرد كردند و بر هر دو گروه نماز كردند و در خاك كردند . و بفرمود تا هر چه يافتند به مزگت جامع بردند تا خداوندان بيامدند و برگرفتند . و همه شهر بيامدند به سراى سلطان و على را بيعت كردند و همه شهر متابع او شدند . و جوانان بصره هر شبى بر در خانهء عايشه گرد آمدندى و بانگ كردندى و سخنهاى زشت گفتندى ، و عايشه را از آن اندوه آمدى . و خبر سوى على بردند . على قعقاع بن عمرو را بفرستاد و گفت : هر كس كه بىادبى كند ادب كن . قعقاع بيامد و خلق بسيار گرد آمده بودند بر در خانهء عايشه . دو تن را بگرفت و هر يك را صد چوب بزد . پس ديگر نيارستند رفتن . آنگاه على بيت المال بصره را در بگشاد و هر چه اندر بيت المال بصره درم بود سپاه را داد و بگفت چون شام بگشايم ده چندين بود .\r\nو على تدبير آن كرد كه عايشه را باز مدينه فرستد . عبد الله بن عبّاس را سوى وى فرستاد و گفت : پيغمبر عليه السّلام مرا گفته بود كه ترا با زنى از زنان من كارى افتد ، و مرا فرموده بود كه چون بر وى ظفر يا بى او را به خانهء خويش باز بر ، و خانهء تو مدينه است . و على از بيت المال عايشه را دوازده هزار درم فرستاد بر دست عبد الله بن جعفر بن ابى طالب . و عبد الله نيز از خواستهء خويش او را از پنجهزار درم بداد . على چهل زن را از اشراف بصره با وى بفرستاد و خود سه ميل با وى برفت . پس عايشه اشتر باز داشت و خلقى بسيار حاضر بودند . عايشه خطبه كرد و گفت : اى مردمان ، اين كار بود و بگذشت و اين قضاى خداى بود برفت ، و كس از كس به دل كينه مداريد ، و همه مرا فرزندانيد ، همه با يك ديگر برادر باشيد . پس از آن حديث على كرد و گفت : ميان من و على اندر قديم چيزى نبود مگر آنكه ميان زنان و خويشان شوى را بود . و او به نزديك من گرامىتر و بهتر از آن است كه بود . و على گفت ، رضى الله عنهما : راست گويد ، ميان ما عداوتى نبوده است و او مادر مؤمنان است و زن پيغمبر است و حق وى بسيار است . و حسن و حسين و محمد حنفيه را سه منزل با وى بفرستاد .\r\n","description":"","footnote":"","page_name":" 633 ","page_number":13},
  {"content":"\r\nپس على به بصره باز آمد و اميرى بصره عبد الله بن عبّاس را داد و خود با سپاه برفت و به كوفه شد و باز مدينه نگشت ، و كوفه را خانهء خويش كرد . و چون اميرى بصره عبد الله عباس را داد ، مالك اشتر گفت : بصره را و مدينه را تمام به پسر عبّاس داد و كوفه خود على را بايد . ما از يك سال باز چرا حرب كرديم و عثمان را بكشتيم ، و با عايشه مادر مؤمنان چرا حرب كرديم ، و طلحه و زبير حواريان پيغمبر را چرا كشتيم ؟ ! و اين خبر به على رسيد . چون على از بصره برفت سوى كوفه مالك اشتر از پيش برفت تا اهل كوفه را بر وى تباه كند . على از پس وى برفت و او را باز آورد و با وى به كوفه اندر شد .\r\n","description":"","footnote":"","page_name":" 634 ","page_number":14},
  {"content":"\r\n\r\nخبر مصر به روزگار علىّ بن ابى طالب رضى الله عنه\r\nعبد الله بن سعد بن ابى سرح به مصر امير بود و محمّد بن ابى بكر و محمّد بن [ ابى 
  ] حذيفه اندر جمله سپاه وى بودند ، و اين هر دو محمّد عثمان را بد گفتندى و مصريان را بر عثمان آغاليدندى . و مصريان به مدينه شدند و محمّد بن ابى بكر با ايشان برفت . و محمّد بن [ ابى 
  ] حذيفه به مصر بايستاد و مردمان را سوى مدينه مىفرستاد . چون خبر آمد كه عثمان را به حصار گرفتند اندر مدينه ، او تعصّب على همى كرد ، و عبد الله بن سعد را از مصر بيرون كرد . و ايدون دانست كه اگر كار به على رسد مصر به دو دهد . [ 272 a 
  ] على مصر را به قيس بن سعد بن عباده داد . و قيس به مصر شد و عهد بر خواند و مردمان او را مطيع شدند و على را بيعت كردند .\r\nو گروهى بودند از بنى كنانه به دهى از مصر ، نامش خربتا ، ايشان عثمانيان بودند .\r\nكس فرستادند به قيس كه ما ترا فرمانبرداريم به خراج و مؤنتها ، و ليكن ما را بر بيعت لختى زمان ده تا بنگريم كه كار على به چه رسد . قيس ايشان را زمان داد و گفت اگر اندر همه مصر يك ده بيعت نكند چه زيان دارد . پس مردى پسر عمّ قيس ، نامش مسلمة بن مخلَّد از پنهان مردمان را به خون عثمان همىخواند . قيس را خبر شد . كس فرستاد و گفت : تو پسر عمّ منى و بر من فساد همى كنى و مردمان را به خون عثمان همى خوانى نه نيك مىكنى .\r\n","description":"","footnote":"","page_name":" 635 ","page_number":15},
  {"content":"\r\nمسلمه گفت : اكنون تا تو امير باشى بدين شهر من كس را بيعت نكنم . پس قيس با اين مردمان مدارا كرد و بيعت از ايشان نستد و به مصر بنشست و خراج نخواست .\r\nپس على از مدينه به بصره شد و باز به كوفه رفت ، و قيس را به مصر دست باز داشت . و معاويه بترسيد سخت كه مگر از مصر سپاه آيد به شام و على از كوفه ، و او را با شاميان اندر ميان گيرند . پس معاويه نامه كرد به قيس و گفت : نزديك من آى تا با تو نيكويى بسيار كنم . قيس گفت تا بنگرم كه چون بود . معاويه دانست كه او حيلت مىكند . نامه كرد و گفت با من مكر و دستان نرود ، يا دوست بايد بودن يا دشمن . [ قيس 
  ] نامه كرد به معاويه و او را نوميد كرد از خويشتن . معاويه چون از وى نوميد شد ، حيلت كرد و خواست كه قيس را بر چشم على زشت كند تا قيس را از مصر بازخواند . و قيس معاويه را نوشته بود كه به حرب من ترا بسم ، على نبايد .\r\nپس معاويه اندر مجلس پيش مردمان گفتى هر كه را ديدى گفتى ما را بهتر يارى قيس بن سعد است امير مصر كه دوستان ما را چيز نگويد و يارى كند و از ايشان بيعت نخواهد ، و هر گاهى نامه به من همى نويسد كه پيش تو آيم با سپاه . و معاويه بدين آن خواست كه جاسوسان على آن خبر سوى وى برند ، و على قيس را از مصر باز خواند .\r\nپس جاسوسان اين خبر سوى على بردند . على مردى بود راست دل و راست انديشه و ساده . چون اين بشنيد تهمت قيس اندر دلش افتاد . پس محمّد بن ابى بكر را و عبد الله بن جعفر را بخواند و با ايشان تدبير كرد و آن حال قيس بگفت .\r\nمحمّد بن ابى بكر گفت : يا امير المؤمنين ، دع ما يريبك الى ما لا يريبك . گفت هر كه را به شك باشى دست بازدار و آن را گير كه به شك نباشى . پس على رضى الله عنه ترسيد كه اگر قيس را معزول كند پيش معاويه شود . نامه كرد به قيس كه شنيدم كه دهى است نامش خربتا و مردمانش به بيعت نيامدند و مسلمة بن مخلَّد و معاوية ابن حديج و بسر بن ارطاة با ايشانند ، تو چرا ايشان را از بيعت دست بازداشتى ، بايد كه ايشان را به بيعت خوانى و اگر بيعت نكنند با ايشان حرب كنى . پس قيس على را نامه كرد و گفت : اين مردمان را خويشانند اندر مصر و هواخواه بسيار ،\r\n","description":"","footnote":"","page_name":" 636 ","page_number":16},
  {"content":"\r\nو اكنون حرب نتوان كردن ، و ايشان را نبايد جنبانيدن كه ترسم كه ما را دل مشغول دارند از حرب دشمن . و چون نامهء قيس سوى على آمد ، تهمتش بر قيس درست شد . و محمّد بن ابى بكر و عبد الله بن جعفر گفتند : يا امير المؤمنين ، قيس بديشان ميل دارد ، او را باز كن ، و محمّد بن ابى بكر را بفرست تا ترا از كار مصر بى غم كند . على قيس را از مصر باز كرد و محمّد بن ابى بكر را به مصر فرستاد و حيلت معاويه راست آمد .\r\nمحمّد چون به مصر شد ، مردمان خربتا را گفت : بيعت كنيد . گفتند شتاب مكن تا بنگريم كه اين كار چگونه بود . محمّد گفت : يا بيعت كنيد يا از ديه بيرون رويد . و مردى را با سپاه بديشان فرستاد نامش [ ابن 
  ] مضاهم ، او را هزيمت كردند و [ ابن 
  ] مضاهم كشته شد ، و مردى ديگر را با سپاه بديشان فرستاد نامش كنانه [ سپاه 
  ] او را نيز هزيمت كردند و كنانه را نيز بكشتند . و محمّد نامه كرد على را و گفت :\r\nايشان دو سپاه مرا هزيمت كردند و ايشان را اندر مصر شيعت بسيار شده است ، ترسم كه مصريان بر من نيايند . على گفت : ايشان را مجنبان تا تدبير ايشان به آسانى بكنم كه همان است كه قيس گفت . محمّد ايشان را دست باز داشت و از ايشان بر حذر همى بود .\r\n","description":"","footnote":"","page_name":" 637 ","page_number":17},
  {"content":"\r\n\r\nخبر رفتن عمرو بن العاص به نزديك معاويه به شام\r\nآنگاه كه عثمان را به حصار گرفتند ، عمرو بن العاص به ضيعت خويش بود با دو پسر محمّد و عبد الله . چون خبر كشتن عثمان درست شد ، هر دو پسر را بخواند و گفت : ما را صواب چنان است كه اينجا صبر كنيم تا كار به چه رسد كه طلحه و زبير با عايشه به مكّه شدند بر خلاف على . گفت : اى پسر ، به هر حال على بهتر از طلحه و زبير و عايشه كه على پسر عمّ پيغمبر است . و هم نخواست كه پيش على شود ، گفت تا كار به چه رسد . پس خبر آمد او را كه معاويه به شام بيعت همىكند به طلب خون عثمان ، و بر على تهمت همى كند و امامت بر خويشتن همىبندد .\r\nپسران را گفت : چه بينيد ، پيش على شويم يا پيش معاويه ؟ ايشان گفتند على ابن عمّ پيغمبر است و داماد او است و سابق است در دين ، واجب چنان كند كه همه كس سوى او شوند . عمرو گفت : چنين است و ليكن على مردى مرد است [ 272 b 
  ] و شجاع ، وى را به كس حاجت نبود . ما را سوى معاويه بايد شدن كه هر كه سوى وى شود سپاس وى بيابد ، كه او را به هر كس حاجت است . پس برفت با پسران و سوى معاويه شد . چون آنجا رسيد ، همه شام بر يك شمشير ايستاده ديد و بيعت كرده به خون عثمان ، و مردى نامش نعمان [ بن بشير 
  ] الأنصارى ، آن روز كه آن واقعه\r\n","description":"","footnote":"","page_name":" 638 ","page_number":18},
  {"content":"\r\nافتاد و عثمان را بكشتند ، پيراهن عثمان خون آلود از او بركشيد و به شام آورد با دست زنش نايله ، و دستى بود به دو نيم كرده ، چهار انگشت با او . و هر آدينه كه معاويه خطبه كردى و نماز جمعه ، بر منبر آن پيراهن پر خون و دست بريده از آستين اندر آويختى و خلق بگريستندى تا سىهزار مرد مبارز از شام سوگند خوردند كه آب سرد نخورند و از جنابت تن را نشويند تا خون عثمان طلب نكنند . و على را به خون عثمان تهمت همى كردند ، گفتند او كشندگان عثمان را با خويشتن دارد و عطا و روزى همى دهد . پس عمرو بن العاص گفت اين كارى است كه فردا تمام شود ، و پيش معاويه بايستاد .\r\n","description":"","footnote":"","page_name":" 639 ","page_number":19},
  {"content":"\r\n\r\nخبر وقعهء صفّين\r\nپس على بن ابى طالب رضى الله عنه به معاوية بن ابى سفيان رسولى فرستاد .\r\nچون باز به كوفه آمد از بصره گفت : مرا آگاه كن تا مردمان به شام بر چه اند ، و بيعت شام بستان . چون رسول على به شام رسيد و نامه بداد ، به نامه اندر گفته بود * ( بِسمِ الله الرَّحمنِ الرَّحيم من عبد الله علىّ بن ابى طالب الى معاوية بن ابى سفيان . ) * پس معاويه آن رسول را فرود آورد ، و عمرو بن العاص را گفتا : چه بايد كردن ؟\r\nعمرو گفت : همه اهل شام را گرد كن و خون عثمان به گردن على اندر كن ، و پيراهن خون آلود را بفرماى تا به مزگت آرند روز آدينه . معاويه همچنان كرد . و خلقى بسيار گرد آمدند و ايدون گفتند كه ما به حرب على شويم كه عثمان را على كشت . رسول باز آمد و على را بگفت .\r\nپس على نامه كرد سوى عبد الله بن عبّاس تا با سپاه بصره بيايد ، و از مكّه و مدينه سپاه خواست . و با سپاه بسيار از كوفه بيرون آمد و روى به شام نهاد . و معاويه با عمرو تدبير كرد . عمرو گفت : على خواهد آمدن ، ترا نيز ببايد رفتن .\r\nمعاويه عمرو را سپاهسالارى داد . [ عمرو مردمان شام را گرد كرد و بفرمود تا بروند و خون عثمان از على طلب كنند . و عمرو بن العاص را مولايى بود ، نامش\r\n","description":"","footnote":"","page_name":" 640 ","page_number":20},
  {"content":"\r\nوردان ، او را خليفت كرد بر سپاه 
  ] و او را با پنج هزار مرد بر مقدمه بفرستاد . على خبر يافت مولاى خويش را قنبر با سه هزار مرد از پيش بفرستاد ، و سپاه شام به رفتن گرفتند گروه از پس گروه ، و از پس عمرو بن العاص همى رفتند . و از پس معاويه برفت . و على از كوفه به مداين آمد و زياد بن النّضر الحارثى را با چهل هزار مرد بر مقدمه كرد . و على به رقّه به دو رسيد و با همه سپاه بر جسر بگذشت . و معاويه بر مقدمه ابو الاعور السلمى را بفرستاد . و زياد و ابو الاعور به هم رسيدند و زياد نخواست كه بىفرمان على حرب كند . كس فرستاد و على را آگاه كرد .\r\nعلى مالك الاشتر را با سه هزار مرد بفرستاد ، و مالك را بر آن همه امير كرد . و مالك بيامد و سپاه را تعبيه كرد ، و آن روز تا شب حرب كردند ، و شب به لشكرگاه خويش باز آمدند . و ديگر روز مالك كس فرستاد سوى ابو الاعور كه با من تنها بيرون آى ، چه كنى سپاه را كشتن . ابو الاعور نيارست شدن . پس خبر آمد كه امير المؤمنين نزديك آمد . ابو الاعور چون خبر آمدن على بشنيد ، سپاه برگرفت و بر لب آب فرات همى شد تا به جايى رسيد فراخ . و جاى حربگاه و آبخور يك جا بود . ابو الاعور لشكر آنجا فرود آورد كه رهگذار آب بود و آن جايگاه صفّين خواندندى . و ابو الاعور كس فرستاد و معاويه را بخواند . و چون على فراز رسيد ، ابو الاعور جايگاه آب گرفته بود . [ سپاه على با ابو الاعور حرب اندر گرفتند 
  ] از بهر آب [ خور 
  ] . معاويه ابو الاعور را مدد فرستاد . و مالك الاشتر نيز سپاه فرستاد و حرب سخت شد .\r\nعلى صعصعة بن صوحان را به معاويه فرستاد و گفت او را بگوى كه ما نه بدان آمديم كه با شما از جهت آب حرب كنيم . ما ندانستيم كه شما آب بگيريد ، و اگر نه پيش از شما توانستيم آمدن . ما را با شما حرب از بهر دين است و از بهر امامت .\r\nاندر اين باب سخن بايد گفتن تا حق از باطل پديد آيد . صعصعه پيش معاويه شد . و او به ميانهء سپاه ايستاده بود و همه سپاه بر پشت اسب بودند . پيغام بداد . و معاويه سپاه خويش را گفت چه بينيد ؟ وليد بن عقبه گفت آب از ايشان باز دار تا همه از\r\n","description":"","footnote":"","page_name":" 641 ","page_number":21},
  {"content":"\r\nتشنگى بميرند چنان كه ايشان عثمان را از تشنگى بكشتند . عمرو بن العاص گفت جز اين است ، سخن آن است كه على رضى الله عنه مىگويد ، دست از آب باز داريد تا هر دو سپاه آب خورند ، آنگاه تدبير حرب كن . معاويه بفرمود تا دست از آبخور باز داشتند و اين روز كه آب گرفتن كردند و حرب نكردند ، نخستين روز بود از ذو الحجهء سال سى و شش از هجرت . پس هر دو سپاه سيراب شدند و دو روز بياسودند .\r\nو روز سوم على رضي الله عنه بشر بن [ عمرو بن 
  ] محصن الأنصارى را بخواند و [ سعيد بن 
  ] قيس [ الهمدانى 
  ] را و شبث بن ربعى را ، اين هر سه را سوى معاويه فرستاد و گفت معاويه را بترساند و پندش دهيد . هر سه برفتند و پيش معاويه شدند . و از ايشان بشر الانصارى پيرتر بود و مهتر بود و يار پيغمبر بود عليه السّلام . او سخن گفت و معاويه را پند داد و گفت : از خداى بترس كه اين جهان به كس نماند . ما را پس از اين جهان و اين روز روزى هست كه خداى اين خلق را بپرسد از [ 273 a 
  ] هر چه كرده بود ، و پاداش كند ، خونها مريز و جمعيت [ ها 
  ] مشكن . معاويه گفت : چرا على همچنين نكرد ؟ گفتا : على بدين كار حقّ است و امام است [ به فضل و علم و به دين و سابقت در اسلام و به قرابت پيغامبر عليه السّلام ، 
  ] و خلق بر وى گرد آمدند و بيعت كردند . معاويه گفت : اكنون چه گويى چه كنيم ؟ گفت : آن كنيم كه اختلاف و شمشير زدن از ميان برخيزد و على را بيعت كنى ، و از پس بيعت با تو آن كند كه تو خواهى . معاويه گفت : و اين خون عثمان دست باز داريم تا برود . و الله كه من هرگز اين نكنم . [ سعيد بن 
  ] قيس گفت : يا معاويه ، مردمان دانند كه تو خون عثمان را طلب نمىكنى و ليكن بدين بهانه امارت خويش درست مىكنى و هيچ سببى نيافتى كه عامهء مردم را بر خويشتن گرد آرى مگر حديث خون عثمان ، و اگر عثمان زنده بودى بدين وقت ، نخست او با تو حرب كردى از بهر ولايت . دست از حديث خون عثمان بازدار ، و اين حقّ را به حقّدار سپار و او را طاعت دار كه نه هر كه چيزى اميد كرد بيافت . و اگر اين كار ترا تمام نگردد ، به همه عرب رسوا شوى و نتوانى يافتن ، تا اين همه خلق [ را 
  ] كه با علىاند\r\n","description":"","footnote":"","page_name":" 642 ","page_number":22},
  {"content":"\r\nخونها نريزى و از بهر خون ايشان به دوزخ نشوى ، اين كار ترا مسلَّم نگردد .\r\nمعاويه بانگ بر وى زد و گفت : اى سفله ، خاموش باش ، برخيزيد كه ميان ما و شما شمشير است . شبث بن ربعى گفت : ما را به شمشير بيم كنى ! و الله كه نخست شمشير بر تو آيد پس بر ما . برخاستند و سوى على شدند .\r\nعلى حرب را بياراست و سپاه را تعبيه كردند ، پس گفت اگر اين همه سپاه عراق را به يك روز به حرب بريم ، ايشان نيز همه سپاه شام به حرب آرند . تدبير آن است كه هر روزى گروهى را بريم تا حرب كنند . و سپاه خويش را به هفت بخش كرد و به هفت سرهنگ سپرد ، هر سرهنگى را ده هزار [ و پنج هزار 
  ] بداد و بفرمود كه هر روز سرهنگى با خيل خويش حرب كنيد . مالك الاشتر و حجر بن عدى و شبث بن ربعى و خالد بن معمر و زياد بن النّضر و [ معقل بن قيس 
  ] رياحى و قيس بن سعد . و معاويه نيز همچنين كرد و سپاه خويش بدين هفت سرهنگ بخشيد : عبد الرّحمن بن خالد بن الوليد و ابو الأعور السلمى و حبيب بن مسلمه و ذو الكلاع و عبيد الله بن عمر و شرحبيل بن سمط و حمزة بن مالك . و اين چهارده سرهنگ هر روزى يكى از اين لشكر و يكى از آن لشكر بيرون رفتندى و تا شبانگاه حرب كردندى ، پس بازگشتندى . و از اول ذى الحجّه تا آخر ماه حرب كردند و هر روز خلقى كشته مىشدند .\r\nپس چون محرّم اندر آمد سال سى و هفت ، على رضى الله عنه گفت اين ماه حرام است بدين ماه حرب نكنيم . معاويه نيز دست از حرب باز داشت . و على همى خواست كه صلح افتد . پس چون از محرّم نيمى بگذشت ، على چهار رسول به معاويه فرستاد از مهتران يكى عدىّ بن حاتم الطَّائي و يزيد بن قيس و شبث ابن ربعى و زياد بن خصفه . و نخست عدى سخن گفت و معاويه را پند داد و گفت :\r\nما بدان آمديم كه ترا بدان خوانيم كه خون ريختن برخيزد ، و تو دانى كه على كيست ، پسر عمّ پيغمبر است عليه السّلام و از همه كس فاضلتر است و زاهدتر ، و همه امّت بر وى گرد آمدند ، و تو از خداى بترس تا ترا روزى پيش نيايد چنان كه روز جمل طلحه و زبير را پيش آمد . معاويه گفت : هيهات يا عدى ، تو ايدر نه به\r\n","description":"","footnote":"","page_name":" 643 ","page_number":23},
  {"content":"\r\nصلح آمدى كه به تهديد آمدى ، ما را به حرب همى بيم كنى ، و من پسر حربم . اميد دارم بدين حرب كه خون تو به دست من ريخته شود . شبث بن ربعى گفت : يا معاويه ، خشم مگير كه ما به صلح آمديم و بدان كه ترا به دو جهان نيكويى بود ، همه جهان ترا شناسند ، كس ترا بر على نگزيند . معاويه گفت : تا ما خون عثمان طلب نكنيم دست از حرب باز نداريم ، على اگر از خون عثمان بىگناه است چرا كشندگان عثمان را با خويش دارد . رسولان باز پيش على شدند . و معاويه دو رسول فرستاد سوى على و گفت اگر خواهى كه اين كار به سرشود و خون ريختن برخيزد ، آن مردمان كه عثمان [ را 
  ] كشتند به من ده تا بكشم ، آنگاه كار به شورى افگنيم ميان من و تو ، و آنكه مسلمانان بينند او را امام كنند . على را خشم آمد و معاويه را دشنام داد و گفت : او كه باشد كه با من مشورت كند يا او باشد يا من .\r\nو على از صلح نوميد شد . و چون ماه محرّم بگذشت على منادى كرد كه اى مردمان ، يك ماه فرود ايستاديم و گفتيم كه مگر اين كار به نيكويى به سر آيد ، اكنون فردا حرب را بياراييد . و على همه سپاهسالارى به مالك اشتر سپرد . و سپاه عراق يازده صف بر كشيدند و تا شب حرب كردند . پس باز به لشكرگاه آمدند . و ديگر روز باز به حرب آمدند ، و على گفت هيچ گروه به حرب بيرون مشويد . و هاشم بن عتبة بن ابى وقّاص را بيرون فرستاد ، و ابو الاعور السلمى پيش او آمد با سپاه خويش ، و تا شبانگاه حرب كردند . سديگر روز همه سپاه به حرب آمدند و از سپاه على زياد بن النّضر بيرون شد و عمّار ياسر با پيادگان كوفه ، و از سپاه شام عمرو بن العاص بيرون آمد با سپاه بسيار . و حربى كردند سختتر از همه روزها . چون وقت نماز پيشين بود عمّار ياسر و پيادگان كوفه حمله [ 273 b 
  ] بكردند و عمرو بن العاص پياده شد و حرب همى كردند سخت ، و خلقى بسيار كشته شدند . و هفتم روز سپاهسالاران بيرون آمدند و حربى كردند چنان كه اندر آن حربها چنان حرب نبود . پس على گفت : تا كى گروه گروه حرب كنيد .\r\nديگر روز على سپاه را تعبيه كرد و صفها راست كرد و على پيش صف اندر آمد و مردمان را خطبه كرد مختصر و خلق را پند داد و بسيار آيتها از قرآن بخواند ، و\r\n","description":"","footnote":"","page_name":" 644 ","page_number":24},
  {"content":"\r\nآن روز تا شب حرب كردند . و ديگر روز هنوز تاريك بود كه على سپاه را بر نشاند و حرب اندر پيوستند . و على به قلب اندر بيستاد و مالك اشتر پيش اندر رفت . و معاويه قبّه اى زده بود از اديم به قلب اندرو بر تخت نشسته ، و عبد الرّحمن بن خالد بن الوليد بر در قبّه ايستاده و شمشير كشيده و چهار هزار مرد گرداگرد وى . پس چون چاشتگاه بود [ سپاه 
  ] شام آهنگ هزيمت كردند . عمرو بن العاص از قبّه بيرون آمد تا سپاه بر وى گرد آمدند . همه بيكبار حمله كردند بر ميمنهء على . سپاه على از ميمنه روى بگردانيدند ، و هر چند على بانگ كرد و ايشان را باز خواند نيامدند . على گفت : اى مردمان ، چنان دانيد كه اين ميمنه خود نبود . و على پياده شد و سپاه شام از ميمنه از پس سپاه على رفته بودند . و با ايشان همى آويختند . چون سپاه شام ديدند كه على پيشتر شد ، ايشان دست از ميمنه باز داشتند و باز جاى آمدند . و على مالك را بديد و گفت : اين مردمان كوفه با ما وفا نكردند و بازگشتند ، بنگر تا ايشان را باز توانى آوردن . مالك از پس ميمنه بتاخت و بانگ كرد و گفت : يا آل نخع ، همه گفتند لبيك ، و بيستادند . مالك گفت يا اهل عراق ، شماايد ستودگان و سواران و مردان ، باز آييد كه امير المؤمنين شما را همى خواند . ايشان چون بشنيدند ، بازگشتند و پيش على آمدند ، و تكبير كردند و بر سپاه شام حمله كردند . و مالك الاشتر و على حمله كردند و سپاه شام از جاى بركندند ، و هزيمتيان خويشتن را بر قبّهء معاويه زدند . معاويه بيرون آمد و برفت و خواست كه بازگردد . عمرو بن العاص گفت چه بوده است ، يك زمان ديگر صبر كن . و عبد الله بن بديل با سيصد مرد خويشتن بر لشكر معاويه زدند ، و خلقى را از سپاه شام بكشت . معاويه گفت بنگريد تا آن كيست ، و پنداشت كه على است . سپاه را بانگ زد تا او را به ميان اندر گرفتند و بكشتند . چون نگاه كردند عبد الله بن بديل بود . و سپاه معاويه اين سيصد مرد را كه با او بودند به ميان اندر گرفتند . مالك آن بديد حمله كرد با همه سپاه عراق و سپاه شام از جاى بركندند . و مالك اندر آمد و آن سيصد مرد را از دست معاويه برهانيد . چون معاويه بديد كه كار همه مالك همى كند ، گفت : هيچكس هست كه پيش مالك شود و ما را كفايت كند از كار او . عبيد الله بن عمر گفت : من\r\n","description":"","footnote":"","page_name":" 645 ","page_number":25},
  {"content":"\r\nكفايت كنم ، و او زير علم ذو الكلاع بود . معاويه ذو الكلاع را فرمود تا فرمان وى كند . و عبيد الله پيش اندر آمد و گفت : يا اهل شام ، شما خون عثمان همى طلب كنيد و اين مالك اشتر آن است كه عثمان را بكشت ، و حمله كرد ذو الكلاع ، و از خيل مالك زياد بن النّضر پيش باز شد ، و شرحبيل و ذو الكلاع را بكشت و عبيد الله بن عمر را بكشت . و على بر هر رايتى همى گشت و مردمان را بر حرب تحريض مىكرد ، و گاهى پيش حرب شمشير همى زدى تا چندان كوشش كرد كه شمشيرش دو تا شده بود ، و قبضهء شمشيرش به دست اندر كوفته شده بود .\r\nو عمّار بن ياسر اين روز نماز پيشين به حرب اندر آمد و گفت : يا رب ، تو دانى كه اگر من جايى دانستمى امروز فاضلتر از اين مقام و حربگاه [ ، آنجا شدمى . 
  ] ندانم جايى كه خشنودى تو اندر آن است مگر اينجا ، خدايا به حقّ اين مقام و اين شخص كه عمّار را شهادت روزى كن . و پيش حرب اندر آمد ، و هاشم بن عتبه را با خويشتن ببرد و حرب همى كردند .\r\nو عمرو بن العاص ايستاده بود . عمّار تشنه شد و از هاشم بن عتبه آب خواست .\r\nهاشم آب نداشت ، شير داشت او را داد . عمّار شير بخورد و گفت : الحمد الله صدق رسول الله . هاشم گفت : چه بود ترا . گفت : از پيغمبر عليه السّلام شنيدم كه مرا گفت : يا عمّار ، تو شهادت يا بى بر دست باغيان ، و روز بازپسين تو شربتى شير بود . پس اندر حرب شد و او را بكشتند . پس اين خبر معاويه را بگفتند ، گفت : على عمّار را كشت كه او را به حرب آورد ، و هر كه مرد صد و ده ساله را به حرب برد ، چون كشته شود گناه او را بود كه آورده بود . و او را صد و پنج سال عمر بود .\r\nعمرو بن العاص گفت : اين تاويل سخت منكر است و دور از معنى . خداى داند كه او چه و ما چه ايم . و هاشم بن عقبه را نيز بكشتند . و هر دو را مردى كشت از بنى يربوع نامش الحارث بن المنذر .\r\nپس چون على خبر كشتن عمّار شنيد از سپاه خويش ربيعه و همدان را بخواند با دوازده هزار مرد حمله كردند بر سپاه معاويه و همه سپاه خويشتن را بر معاويه افگندند . و معاويه و عمرو بر نشستند . و على چون بديشان رسيد بايستاد و بانگ\r\n","description":"","footnote":"","page_name":" 646 ","page_number":26},
  {"content":"\r\nكرد كه يا معاويه ، چرا چنين خلق را به كشتن دهى ، با من بيرون آى تا خداى ميان ما و تو حكم كند . معاويه جواب نداد . عمرو بن العاص گفت : پيش رو كه او [ 274 a 
  ] داد بداد . معاويه گفت : مگر بدين مملكت طمع كردى كه مرا پيش وى همى فرستى ، كه من هيچكس را نديدم كه پيش على رفت به حرب كه زنده باز آمد . و على باز به صف آمد . و مردمان نماز شام و خفتن به يك جاى بكردند . و آن شب تا روز حرب همى كردند و جوى خون روان گشت . و هرگز چنان شب كس نديده بود ، و آن شب را ليلة الهرير خواندند ، و على آن شب تا روز حرب كرد و چون روز ببود ، از بس كشتگان كه بودند نتوانستند حرب كردن . و چون روشن شد ، على باز صف راست كرد و حرب اندر گرفتند . و سپاه شام آنچه مانده بودند روى بگردانيدند و بگفتند اكنون از ما هيچ زنده نماند .\r\nو معاويه متحيّر شد و عمرو بن العاص گفت كه ما را تدبير آن است كه مصحفها بر سر نيزه كنيم و ايشان را بدان خوانيم تا اگر صلح كنند و اگر نه مختلف گردند .\r\nمعاويه بفرمود تا مصحفها بر سر نيزه ها كردند و بانگ كردند كه اى مردمان عراق ، اكنون به شام و عراق كس نمانده است ، و آنگاه مسلمانى كه كند ؟ و من شما را بدين كتاب خداى همى خوانم كه ما و شما به دو گرويده ايم . مردمان عراق گفتند ما نيز پسنديديم . و على پيش صف اندر آمد و گفت : اى مردمان ، اين كار شما نه از پى دين مىكنيد ، و كار به آخر رسيد . و سپاه خويش را گفت : يك زمان صبر كنيد كه ايشان به هزيمت رفتند ، يك زمان ديگر بباشيد . و اين تدبير ايشان را عمرو بن العاص كرده است و بدين حيلت همى خواهد كه حرب بنشانند .\r\nپس سپاه على دو گروه شدند : [ گروهى فرمان على كردند ، و گروهى خوارج شدند 
  ] و بر على بيرون آمدند و گفتند ما كتاب خداى باز نتوانيم دادن . اگر فرمان كنى بر كتاب خداى و اگر نه ترا بكشيم كه ما عثمان را از بهر آن برداشتيم كه او بر كتاب خداى كار نكرد . و مالك اشتر پيش اندر بود و حرب همى كرد . اين خوارج گفتند اگر مالك را بازخوانى و اگر نه ما ترا و مالك را بكشيم چنان كه عثمان را . و شمشير بركشيدند و آهنگ على كردند . على مالك را باز خواند و\r\n","description":"","footnote":"","page_name":" 647 ","page_number":27},
  {"content":"\r\nگفت اگر تو باز نيايى مرا بخواهند كشتن اين مردمان . مالك باز آمد و گفت : اى مردمان ، شرم نداريد كه به قول فاسقان فريفته شديد و بر امير المؤمنين بيرون آمديد ، و ندانيد كه ايشان شما را همى فريفتند . ايشان گفتند ما با آن كس كه او ما را به كتاب خواند نتوانيم حرب كردن ، و شما را نيز همداستان نباشيم كه حرب كنيد تا ايشان دست از حرب باز داشتند . پس على اشعث بن قيس را گفت بگوى كه ما را به كدام آيت همى خوانند . پس اشعث بن قيس پيش معاويه رفت و گفت :\r\nعلى همى گويد كه ما را به كدام آيت همىخوانيد ؟ معاويه گفت : بدان آيت كه من بيرون آرم بسنده نبود . يك تن را از عراق و يك تن را از شام بيرون كنيم تا اين آيت بيرون آرند ، و بدان كار كنيم . پس معاويه عمرو بن العاص را بيرون كرد و على عبد الله بن عبّاس را . و عمرو بن العاص گفت : [ ما عبد الله را نخواهيم كه 
  ] هيچكس بر على نزديكتر از عبد الله بن عبّاس نيست ، [ بو موسى اشعرى را نامزد كن كه اين كار او است . على گفت : من هيچ كس ندارم جز عبد الله را كه 
  ] بو موسى دير است كه با ما به تعصّب است . اهل عراق گفتند ما جز بو موسى را نخواهيم . پس همه مردم بر بو موسى اتفاق كردند . على گفت : * ( لا راى لمن لا يطاع . ) * پس كس فرستادند و بو موسى را بياوردند كه بو موسى آنجا حاضر نبود . و صلحنامه بنوشتند بر على رضى الله عنه و بر معاويه كه هر چه بو موسى و عمرو بن العاص بگويند ايشان بر آن كار كنند . و بر اين اتّفاق هشت ماه زمان كردند . پس مالك را گفتند خط خويش اندر افگن . مالك گفت : من اين نپسندم و خط نداد . به نزديك على آمدند و گفتند مالك اين نمىپسندد . على گفت : من نيز نپسندم . پس ستم كردند و خط از على بستدند . پس گفتند هر كسى باز جاى خويش شوند تا هشت ماه برآيد . و معاويه و على افزون از چهار صد مرد با خويشتن ندارند . پس على رضى الله عنه بفرمود تا كشتگان كوفه را دفن كردند ، و با لشكر خويش روى به كوفه نهادند . چون به كوفه رسيد ، بانگ و خروش و نعرهء زنان شنيد . گفت : اين چه بانگ است ؟ گفتند زنانى را كه كس ايشان بكشته اند خروش و بانگ مىدارند . گفت : خاموش كنيدشان .\r\nگفتند ما نتوانيم ايشان را خاموش كردن كه هيچ خانه اى نيست كه يك دو تن را از\r\n","description":"","footnote":"","page_name":" 648 ","page_number":28},
  {"content":"\r\nايشان نكشته اند . گفت : * ( إِنَّا لِلَّه وَإِنَّا إِلَيْه راجِعُونَ 2 : 156 ) * . گواهى دهم كه ايشان همه اهل بهشتاند . پس برفت و اندر سراى شد .\r\nو ايدون گويند كه با على پنجاه هزار مرد بود به صفّين ، و از هر دو گروه چهل هزار مرد كشته شده بودند ، جز از خستگان كه بمردند .\r\n","description":"","footnote":"","page_name":" 649 ","page_number":29},
  {"content":"\r\n\r\nخبر خوارج كه بر على عليه السّلام بيرون آمدند\r\nچون امير المؤمنين على عليه السّلام باز كوفه آمد به حكمين ، و مردى بود نامش عروة بن أديّة التميمى على را گفت بدان كه : لا حكم الَّا للَّه . حكم خداى را است ، و تو حكم خداى بشكافتى و به بو موسى و عمرو افگندى . ايشان حكم خداى ندانند ، ما به قول ايشان همداستان نه ايم . اگر اين حكم حكمين بشكافى و الَّا ما اندر تو عاصى شويم ، و تو بدين كه كردى كافر شدى . على گفت : حكمين شما كرديد نه من كردم ، [ 274 b 
  ] اگر كافر شديد شما شديد .\r\nپس خوارج همه يكى شدند و بسگاليدند و گفتند از على بيزار شويم و از معاويه نيز بيزار شويم ، و نه اين را خواهيم و نه آن را ، و خون ايشان حلال داريم كه ايشان كافر شدند بدين حكم كه كردند . پس مردى بود از شيعت على نامش زياد بن النَّضر ، گفت على كافر نشود كه على بر حقّ است ، و اگر دانستى كه چنين نبايد كردن نكردى . ايشان از سخن او بترسيدند و بشدند . بر در كوفه ديهى است نامش حروراء ، آنجا گرد آمدند و گفتند ما اميرى ديگر كنيم و با على حرب كنيم . و شبث ابن ربعى را بر خويشتن امير كردند . و چون على آگاه شد ، عبد الله بن عبّاس را بديشان فرستاد تا ايشان را پند دهد . سخن عبد الله نپذيرفتند . پس على خود پيش\r\n","description":"","footnote":"","page_name":" 650 ","page_number":30},
  {"content":"\r\nايشان شد و گفت : چرا بر من بيرون آمديد ؟ گفتند از بهر آنكه تو حكم خداى به بو موسى و عمرو فگندى ، تو كافر شدى و هر كه بدين حكم رضا دهد كافر شود .\r\nعلى گفت : اين نه كفر است ، و ليكن هر چه كرديد شما كرديد ، و من همى گفتم آن وقت كه ايشان مصحفها بر سر نيزه كردند از بيم شمشير شما ، مرا راست نداشتيد و آهنگ كشتن من كرديد . گفتند بلى ما گفتيم بر حكم خداى كار كن و نگفتيم كه بر حكم بو موسى و عمرو بن العاص كاركن كه ايشان فاسقاناند ، و حكم خداى را ندانند . على گفت : ايشان را حكم از كتاب خداى بيرون بايد آوردن ، شما صبر كنيد كه ايشان كدام آيت بيرون آورند ، و مر ايشان را بنواخت و به كوفه آوردشان تا ايشان حكم بيرون آرند .\r\n","description":"","footnote":"","page_name":" 651 ","page_number":31},
  {"content":"\r\n\r\nخبر حكمين بو موسى الاشعرى و عمرو بن العاص كه از بهر على عليه السّلام و معاويه كردند\r\nو اين حكمين آن بود كه وعده كرده بودند تا هشت ماه عمرو و بو موسى آن آيت از قرآن بجويند . و چهارصد مرد از آن على عليه السّلام و چهارصد از آن معاويه به دومة الجندل گرد آيند و بر كسى كه اتّفاق افتد ، آن هشتصد مرد گواه باشند . پس اين ماه همه به دومة الجندل گرد آمدند از ياران على و معاويه ، و يكى قبّه از اديم كردند و عمرو و بو موسى اندر آنجا شدند .\r\nنخست از قبل على عبد الله بن عبّاس را گفتند ، عمرو بن العاص گفت عبد الله خويش على است و به دو ميل كند . پس گفتند بو موسى از قبل على بيايد . و على را بر بو موسى رغبت نبود و ليكن بر كراهيت على او را اختيار كردند . على و بعضى صحابه گفتند ترسيم كه عمرو بو موسى را بفريبد . پس ايشان را بنشاندند تا از قرآن آيتى بيرون آرند و حكمى براستى چنان كه نص كلام الله باشد به اتفاق يك ديگر بكنند و آن هشتصد مرد گواه شوند ، و چون حكمى چنين از قرآن بيرون آرند تمامت اصحاب جانبين راضى شوند بدان . و بدين حال عهد خداى و پيغمبر بنوشتند و مسلمانان گواهى بنوشتند . پس على رضى الله عنه به عراق بازگشت و معاويه به شام شد تا روز حكمين ، و هيچ كدام حكم نكنند تا آن روز .\r\n","description":"","footnote":"","page_name":" 652 ","page_number":32},
  {"content":"\r\nپس ايشان به دومة الجندل بنشستند با ياران على رضى الله عنه و ياران معاويه .\r\nپس عمرو تعظيم بر موسى همى كرد و به گاه بر نشستن و فرود آمدن او را ركاب مىگرفت و خدمت او را مىكرد و مىگفت : بهر علم و سابقت تو و بزرگى و صلاحيّت و ورع تو همى كنم ، و مرا واجب است خدمت تو كردن تا او را بفريفت .\r\nپس يك روز عمرو او را گفت : يا بو موسى ، چه گويى در اين كار و شغل كه ما را نشانده اند ، و چه شود اگر گويى على را خلع كرديم و معاويه را امارت داديم تا او مر ترا هر چه خواهى بدهد . بو موسى گفت : رشوت نستانم و اين كار دين است .\r\nپس گفت : يا ابا موسى ، چه انديشى اندر اين ؟ گفت من همه شب خواب ندارم و به روز آرام نيافتم تا راى كردم كه در آن صلاح مسلمانان باشد و اين قتل و فساد بيفتد . عمرو گفت بيار تا چيست ؟ گفت : اين مسلمانان ملول شدند از اين فتنه ها و خون ريختن ، من مىانديشم كه على را خلع كنيم و اين كار را به گردن عبد الله بن عمر اندر كنيم كه او مردى زاهد و پارسا است و عالم . عمرو گفت : و الله كه صواب گفتى و نيك رايى است و ليكن ترسم كه ياران على و شيعت او ما را بكشند .\r\nو ليكن ما اين كار را از بهر خداى همىكنيم ، تدبير آن است كه تو برخيزى و خطبه كنى و على را خلع كنى و بگويى كه ما اين را در گردن مردى اندر كرديم عالم و زاهد و پارسا از صحابهء پيغمبر كه او و پدرش از صحابه بودند و پيغمبر از ايشان خشنود بود و خشنود رفت ، و هيچ از ايشان نام مگوى ، و تو فرود آى و مرا بگوى تا برخيزم و نام ايشان بگويم و تن و جان خود را خداى را و اسلام را فدا كنم ، تا اگر مرا بكشند شهيد باشم ، و ترا زيانى نرسد .\r\nپس ابو موسى بر منبر شد و تمامت ياران على و معاويه حاضر شدند و انبوهى كردند تا بشنوند ايشان چه حكم از قرآن بيرون آوردند . بو موسى بر پاى خاست و خطبه كرد و خداى را شكر و سپاس كرد و بر پيغمبر عليه السّلام درود داد و گفت :\r\nايّها النّاس قد رايتم ما فيه المسلمون من الجهد بهذه الحروب و كثرة ما سفك من الدّماء الا و انّى قد خلعت عليّا [ كما 
  ] خلعت خاتمى هذا و جعلت هذا الامر فى رجل عالم زاهد ورع قد صحب هو و أبوه رسول الله توفّى و هو عنه\r\n","description":"","footnote":"","page_name":" 653 ","page_number":33},
  {"content":"\r\nراض . [ 275 a 
  ] پس گفت يا عمرو ، برخيز و سخن گوى و آن را كه تعيين كرده ايم نام بگوى . قم يا عمرو فتكلَّم . فقام و تكلَّم فقال ايّها النّاس قد سمعتم ما قال هذا الشّيخ الفاضل المأمون على الدّين و قد اتَّفقت منه على ان لا اجعل هذا الامر الَّا فى رجل قد صحبه هو و ابوه رسول الله صلَّى الله عليه و آله الا و انَّ الله تعالى يقول * ( وَمن قُتِلَ مَظْلُوماً فَقَدْ جَعَلْنا لِوَلِيِّه سُلْطاناً . 17 : 33 ) * بو موسى گفت : برخيز اى عمرو و سخنگوى . عمرو برخاست و گفت : اى مردمان ، شنيديد آنچه اين شيخ فاضل امين در دين اسلام گفت بدرستى كه اتفاق كرديم و على را خلع كرديم و اين كار از گردن او بيرون كرديم چنان كه اين انگشترى و اين كار در گردن مردى كرديم كه او و پدرش صحابهء پيغمبر بودند و گزيدهء او ، و پيغمبر از ايشان خشنود رفت . و خداى تعالى مىفرمايد كه هر كس كه مظلومى را بكشد بر ولىّ باشد و سلطان كه آن را قصاص كند . پس گفت : و قد اخترنا وليّه معاوية بن ابى سفيان . و ما اختيار كرديم ولىّ او معاوية بن ابى سفيان . فقال ابو موسى من تحت المنبر مالك لا وفّقك الله فقد غدرت و فجرت انّما مثلك مثل الكلب ان تحمل عليه يلهث او تتركه يلهث . پس بو موسى از زير منبر بانگ و فرياد برآورد و گفت : اى غدّار و دروغگوى ، ما اين چنين نگفتيم .\r\nپس عمرو او را گفت : مثل تو چون مثل درازگوش است . و انت مثلك مثل الحمار يحمل اسفارا . پس مردمان گفتند لا حكم الا للَّه و الله ما صنع تر [ كا 
  ] للحكومة و لكنّه اكره . پس مردمان در آشوب آمدند و ياران على بو موسى را دشنام مىدادند و مىگفتند اى درازگوش اشعرى ، على احمقى ترا مىشناخت و از آن كراهيت آمدش به حكم تو . و مردم از حكمين بپراگندند . پس يك روز بو موسى و عمرو به يك ديگر رسيدند . بو موسى او را گفت : اى فريبندهء مكّار ، ما آن اتفاق نكرده بوديم كه تو ياد كردى ، و حكم ما ديگرى بود و تو آن را بگرداندى . عمرو او را گفت : دور شو از من اى احمق حجّام . بو موسى گفت : چرا مرا بدين نام خوانى ؟\r\nعمرو گفت : احمقى تو روشن است كه آن وقت كه من ترا گفتم بياى تا ترا سرى دارم و رازى گويم ، و آنجا جز ما هر دو كس نبود ، تو دست را بر گوش نهادى تا كس\r\n","description":"","footnote":"","page_name":" 654 ","page_number":34},
  {"content":"\r\nديگر نشنود ، و من آن وقت بدانستم كه تو احمقى و آسان بود ترا فريفتن ، و حجّامى از آن گفتم كه تو يك روز پيغمبر را حجامت كردى بدين عبارت . قالوا و ركب يوما فلقيه عمرو فقال و يا مخادع متى اتّفقنا على ما ذكرت فقال له اغرب عنّى يا احمق و يا حجّام . فقال الاشعرى لم تسمّيتني بذلك قال و ظاهر لانّى دعوتك و ليس معنا ثالث فقلت بينى و بينك سرّ فجعلت يدك على اذنك حتّى لا يسمع غيرنا و ما كان احد وقت [ وقتها 
  ] و امّا حجامتك فقد حجمت رسول الله صلَّى الله عليه و آله . ثمّ انّ ابو موسى ضرب بعد ذلك الى مكّة [ و قال 
  ] فيه عمرو . پس بو موسى از آن خجل شد و نيارست پيش على رفتن و نه پيش معاويه رفتن ، بگريخت و به مكّه شد . و ابو موسى را گفته است اين بيت عمرو بن العاص .\r\nخدعت ابا موسى خديعة شيظم * يخادع سقبا فى فلات من الأرض\r\nو شعرا و بلغا در اين قصايد و اشعارها گفته اند و خديعت عمرو و موسى را ياد كرده ، و عبد الله بن عبّاس رضى الله عنهما شعرى گفت و اين يك بيت از آن جمله است .\r\nغدرتم وكان الغدر منكم سجيّة * فأليم بهم حربا واليم بهم نسلا\r\nپس عبد الله بن عبّاس باز آمد و على را از آن افعال عمرو بگفت . و على بدان تدبير اندر بود كه باز به حرب معاويه شود . و مردم شام از پس آن حكمين معاويه را امير المؤمنين خواندند ، و معاويه به پنج نماز اندر بفرمود تا بر على و حسن و حسين و عبد الله بن عبّاس و مالك اشتر رضوان الله عليهم لعنت كردندى ، و على نيز بر معاويه و بر عمرو بن العاص و ابو الاعور السلمى و عبد الرّحمن بن خالد الوليد و ضحاك بن قيس لعنت كردى ، و از پس آن على به حرب خوارج مشغول شد .\r\n","description":"","footnote":"","page_name":" 655 ","page_number":35},
  {"content":"\r\n\r\nخبر حرب علىّ بن ابى طالب عليه السّلام با خوارج\r\nآن روز كه على رضى الله عنه بو موسى را به حكمين فرستاد ، دو تن از خوارج آنجا بودند يكى را نام زرعه و يكى را نام حرقوص بن زهير ، على را گفتند اين دو تن را به حكم حكمين مفرست ، بو موسى را و عمرو را كه اين گناهى بزرگ است ، و توبه كن از حكمين ، و ديگر باره سپاه را گرد كن تا ما با تو بايستيم و حرب كنيم . على گفت : من حكمين نخواستم كردن ، شما گفتيد و من به فرمان شما كردم . اكنون كه كردم نتوانم منع كردن و عهد نتوان شكستن ، بنگريم تا ايشان از كتاب خداى چه بيرون آرند و چه حكم كنند . مردى گفت : يا امير المؤمنين ، اين مردمان خلقى گرد آمدند و ترا همى كافر خوانند و با تو حرب خواهند كردن . على گفت : تا با من حرب نكنند من با ايشان نكنم . پس اين خوارج صبر همى كردند تا خبر حكمين [ 275 b 
  ] باز آمد كه بو موسى با عمرو جنگ كرد . خوارج شاد شدند و سوى على آمدند و گفتند ما ترا همى گفتيم كه حكم خداى بدين دو تن ميفگن كه ايشان ندانند ، فرمان نكردى ، اكنون كافر شدى و خون تو حلال گشت ما را . پس ديگر روز آدينه على خطبه همى كرد . مردى برخاست و گفت لا حكم الَّا للَّه . على گفت راست گويى . پس گفت تريدون به باطلا . گفت : بلى حكم خداى را است و\r\n","description":"","footnote":"","page_name":" 656 ","page_number":36},
  {"content":"\r\nليكن از بندگان خداى كسى بايد بر زمين كه به حكم خداى كار كند و راضى باشد به حكم خداى تا خلق ضايع نشود . پس مردى ديگر برخاست و گفت : يا على ، لا حكم الَّا للَّه ، و نگفت يا امير المؤمنين ، تا پنج تن برخاستند و يك يك همچنين گفتند تا صد تن برخاستند و بگفتند . پس على گفت : اى مردمان ، هر چند شما را پند دهم نپذيريد و هر چند گويم اين حكمين شما كرديد ، سخن من نشنويد ، مرا با شما سه كار است : يكى آنكه از جماعتتان باز ندارم ، و ليكن اگر با من جهاد كنيد ، حقّ غنيمتتان بدهم ، و اگر با من حرب نكنيد ، من با شما حرب نكنم ، و اگر حرب كنيد من نيز آنگاه حرب كنم . و اين از بهر آن گفتند تا بدانند و بر رسند كه على با ايشان حرب خواهد كردن يا نه . چون على اين سخن بگفت دانستند كه على با ايشان حرب نخواهد كردن . همه گرد آمدند سوى مهترانشان و گفتند دست از اين جهان باز بايد داشتن و آن جهان بايد گرفتن كه اين خلق كه اين حكمين كردند كافر شدند ، و امر معروف فرمودن فريضه است . و به هر شهرى رسولان فرستادند و مردمان را از مذهب خويش آگاه كردند و روزى را وعده كردند كه همه گرد آيند به نهروان ، و از هر شهرى روى بديشان نهادند .\r\n","description":"","footnote":"","page_name":" 657 ","page_number":37},
  {"content":"\r\n\r\nخبر حرب نهروان خوارج با على رضى الله عنه\r\nپس اين خوارج روى به نهروان نهادند و گروه گروه همى رفتند و خبر ايشان سوى على مىآمد . پس على بيرون شد و منادى بانگ كرد كه هر كسى رغبت شام كنيد حرب معاويه را بيرون آييد . سپاه بيرون رفتند . و على برفت تا به حد شام اندر شد به منزلى نامش نخيله ، و سپاه را عرض كرد بيست هزار مرد بود . على از آنجا رسولى بيرون كرد سوى خوارج و گفت : من آهنگ شام كردم ، بياييد تا به حرب معاويه شويم . و رسولى به بصره فرستاد سوى عبد الله بن عبّاس ، و سپاه خواست .\r\nو به بصره اندر شصت هزار مرد سپاهى بود . چون رسول على اندر شد ، آن همه روى پنهان كردند مگر هزار و پانصد مرد . ايشان سوى على آمدند با احنف بن قيس . چون اين سپاه به على رسيد ، آهنگ شام كرد . پس على را خبر آمد كه آن خوارج فساد همى كنند و مسلمانان را همى كشند و همى گويند كه چون على به شام شود ، ما برويم و كوفه را غارت كنيم . سپاه على را گفتند : نخست كار خوارج بايد گرفتن كه اگر ما به شام شويم ، ايشان خان و مان ما غارت كنند . پس على به نهروان آمد و سپاه برابر خوارج فرود آورد و خود بيرون آمد . مهتران خوارج بيرون آمدند . على گفت چرا بر من بيرون آمديد ؟ گفتند : تو حكم خداى به دو تن\r\n","description":"","footnote":"","page_name":" 658 ","page_number":38},
  {"content":"\r\nافگندى كه هيچ چيز ندانستند و كافر شدى ، مگر تو به كفر مقر آيى و آنگاه مسلمان شوى ، و اگر نه هيچ سود ندارد . على گفت : اين حكمين شما فرموديد و مرا گفتيد .\r\nايشان گفتند : ما كافر شديم و اكنون باز مسلمان شويم ، اكنون اگر تو چنين بگويى ما ترا فرمان بردار شويم . على گفت : معاذ الله كه من به هفت سالگى مسلمان شدم و هرگز به هيچ گناه نيالودم تا به كفر چه رسد ، و من مسلمانم و مرا ايمان ببايد آوردن ! هر چند گفت سود نداشت .\r\nپس به حرب آمدند و صفها راست كردند و حرب اندر پيوستند ، و خلقى بسيار كشته شدند . از آن سو سپاه خوارج بسيار به حرب اندر نه ايستادند ، جمله بگريختند . و از مهتران ايشان دو مرد بماندند با چهار هزار مرد ، و از ايشان [ فروة ابن 
  ] نوفل بن الاشجع بود ، بيرون آمد با پانصد مرد ، و از خوارج برگشت و گفت :\r\nمن ندانم كه با على چرا حرب بايد كردن ، و به زينهار على آمدند ، و هزار و سيصد مرد باز كوفه شدند ، از ايشان عبد الله بن وهب مهتر ايشان بماند با هزار و ششصد مرد . على بفرمود تا سپاه او به دو نيمه شدند و آن خوارج را اندر ميان گرفتند و همه را بكشتند . و اندر ميان ايشان مردى بود كه اندر يك دست وى استخوان نبود گوشت بود مغنده شده برسان پستان زنان ، و او را ذو النّون گفتندى .\r\nعلى گفت : صدق رسول الله ، پيغمبر مرا گفته بود كه گروهى باشند كه بر تو بيرون آيند بنا حقّ و تو ايشان را بحقّ بكشى و به دوزخ شوند و ترا ثواب بود به كشتن ايشان ، و از اين گونه مردى بود ميان ايشان اندر كه يك دست وى چون پستان زنان بود ، و على بفرمود كه ايشان را به گور مكنيد . و از سپاه على هفت تن كشته شده بودند .\r\nپس على سپاه خويش را گفت : خداى تعالى شما را ظفر داد ، اكنون راه شام گيريد تا به حرب معاويه شويم . ايشان گفتند : ما يك حرب بكرديم ، دستورى ده تا پنج روز به خانه شويم به كوفه و سلاحها را باز نيكو كنيم . پس على ايشان را دستورى داد . چون پنج روز شد ، كس فرستاد و ايشان را بخواند . هر چند گفت ، بيرون نيامدند . على تافته گشت و راه شام باز افگند و دلش از كوفيان سرد شد . و باز\r\n","description":"","footnote":"","page_name":" 659 ","page_number":39},
  {"content":"\r\n[ 276 a 
  ] به كوفه اندر آمد به آخر سال سى و هفت و اول سال سى و هشت ، و به مزگت كوفه اندر بر منبر شد و كوفيان را بشكست و گفت شما مرا سست كرديد تا به حرب معاويه نتوانستم شدن . و بدين سال بود كه محمّد بن ابى بكر را به مصر بكشتند .\r\n","description":"","footnote":"","page_name":" 660 ","page_number":40},
  {"content":"\r\n\r\nخبر كشته شدن محمّد بن ابى بكر رضى الله عنه\r\nعلىّ بن ابى طالب رضى الله عنه قيس بن سعد را از مصر معزول كرده بود از بهر آنكه او را تهمت كرد به حيلت معاويه كه گفت قيس از ما است كه از مردمان خربتا بيعت على نستاند ، و محمّد بن ابى بكر را به مصر فرستاد . و اين يك بار گفته آمد . و قيس چون از مصر مىرفت محمّد بن ابى بكر را نصيحت كرد و گفت :\r\nبا اين مردمان خربتا مشور كه آنجا مردم بسيار است ، و شهر به دو سپرد و برفت . و محمّد بن ابى بكر فرمان او نكرد و سپاه بيرون فرستاد به حرب مردم خربتا ، آن مردمان از معاويه سپاه خواستند و حرب كردند و از سپاه محمّد بن ابى بكر هزار و ششصد مرد را بكشتند . معاويه چون بشنيد كه على قيس را معزول كرد بدان حيلت كه او ساخته بود كه هر وقت گفتى كه سعد از ما است به دروغ ، و خبر سوى على بردند تا او را باز كرد ، و محمّد بن ابى بكر را به جاى او فرستاد . معاويه شاد شد كه محمّد بن ابى بكر به چشم معاويه خطرى نداشت . و به مصر مردى بود نامش معاوية ابن حديج ، مهتر عيّاران مصر بود و هوادار معاويه بود ، او عيّاران را گرد كرد و شهر مصر بگرفت ، و محمّد بن ابى بكر را از شهر بيرون كرد . و او على را نامه كرد . و دانست كه خطا كرد كه قيس را از مصر معزول كرد . پس دو هزار مرد به مدد\r\n","description":"","footnote":"","page_name":" 661 ","page_number":41},
  {"content":"\r\nمحمّد بن ابى بكر فرستاد . و محمّد بن ابى بكر ديگر باره حرب كرد با مردمان خربتا و شكسته شد .\r\nچون خبر به على رسيد ، گفت مصر را هيچكس به راه نيارد مگر مالك اشتر .\r\nپس على مالك را بفرستاد با سپاه و معاويه آگاه شد كه محمّد بن ابى بكر را باز خواند و مالك را بفرستاد . غمناك شد و سخت بترسيد و گفت : مالك از همه بتر است . حيلت هلاك كردن مالك ساخت پيش از آنكه به مصر رسيد . و بر راه مصر روستايى بود كه آن را قلزم خوانند ، و آنجا مهترى بود نامش جبلة بن جامع ، و با معاويه دوست بود . معاويه رسولى به دو فرستاد با هديهء بسيار و زهر قاتل ، و گفت : مالك را به مهمان خوان و حيلت كن تا اين زهر به دو دهى . جبله همچنان كرد و مالك را زهر داد . و مالك هم در زمان بمرد ، و سپاه بازگشتند پيش على . و هرگز بر على چنان سختى و اندوه نيامد كه به مرگ مالك . و اين خبر به معاويه شد شاد گشت ، چنان كه همه شام او را تهنيت كردند . و هم آنگاه عمرو العاص را بخواند و مصر به دو داد . و عمرو از شام [ برفت 
  ] با پنج هزار مرد . و چون نزديك مصر رسيد ، معاوية بن حديج با شش هزار مرد از عياران پيش وى باز آمد .\r\nپس عمرو نامه نوشت به محمّد بن ابى بكر كه من آمدم ، برخيز و از شهر برو .\r\nمحمّد بن ابى بكر گفت : من حرب كنم ، و نامه نوشت سوى على و مدد خواست .\r\nعلى فرمود كه من از اين كار ستوه شدم ، اگر حرب توانى كردن حرب كن و اگر نه باز آى و با محمّد پنج هزار مرد بود و با عمرو بن العاص پانزده هزار ، حرب كردند و سپاه محمّد بن ابى بكر هزيمت شد . او بگريخت و به ويرانى اندر شد . و معاوية ابن حديج را پسرى بود نامش كنانه ، [ با محمّد بن ابى بكر بود . 
  ] و او آن بود كه عثمان را به كارد بكشته بود . معاويه پسر خويش را طلب كرد و گفت : اى پسر ، عثمان را تو كشتى و ترا اكنون بكشند ، من ترا بكشم ، و پسر خويش را بكشت . و عبد الرّحمن بن ابى بكر با عمرو بن العاص بود . برادر خويش را از او بخواست ، عمرو او را ببخشيد . معاوية بن حديج آگاه شد كه عبد الرّحمن او را بخواست .\r\nسبك بيامد و به ويرانى اندر شد و محمّد بن ابى بكر را بكشت و شكم اسبش\r\n","description":"","footnote":"","page_name":" 662 ","page_number":42},
  {"content":"\r\nبشكافت و او را اندر شكم اسب كرد و به آتش بسوخت . عمرو او را گفت : چرا چنين كردى ؟ . گفت : من پسر خويش را بكشم به خون عثمان ، و او را دست باز دارم ؟ ! و گناه او را بود .\r\nو على چون بشنيد كه محمّد بن ابى بكر را بكشتند و مالك را كشته بودند خواست كه ديوانه شود ، و به خانه اندر شد و در فراز كرد . و عبد الله بن عبّاس بر بصره امير بود . و چون حال على بشنيد ، برخاست و بيامد كه على را پند دهد . چون معاويه بشنيد كه عبد الله بن عبّاس از بصره رفت و زياد بن ابى سفيان را بر بصره خليفت كرد ، عبد الله الحضرمى را با چهارهزار مرد به بصره فرستاد . او بيامد و اهل بصره را بر معاويه دعوت كرد . و زياد خواست كه حرب كند ، هيچكس او را يارى نكرد . و زياد متوارى شد . به بصره آمد و على را نامه كرد و حال بگفت . و عبد الله بن الحضرمى بصره بگرفت . على اعين بن [ ضبيعه 
  ] مجاشعى را با پانصد مرد بفرستاد . [ او به بصره آمد و كشته شد ، و خبر به على آمد . جارية بن قدامه را بفرستاد با پانصد مرد 
  ] و حرب كردند . و عبد الله الحضرمى بگريخت با هفتاد مرد و به سراى جبله اندر شد . جاريه با سپاه بدان در سراى شد و آتش به در سراى اندر زد و ايشان را بدان سراى اندر بسوخت . و جاريه نامه نوشت به فتح سوى على ، و على عبد الله [ بن عبّاس 
  ] را باز به بصره فرستاد و شهر بياراميد .\r\nپس على به كوفه اندر خطبه كرد و مردمان را سرد گفت و سرزنش كرد و گفت :\r\nهر گاه كه شما را بخوانم اجابت نكنيد ، و خداى عزّ و جلّ مرا به از شما بدلى دهاد يا مرا پيش خود برد و بر شما كسى گمارد كه شما را عذابى كند سخت بدين كه شما به دل اندر داريد از كينه ها .\r\nو به اخبار ديگر اندر روايت كنند بيرون [ 276 b 
  ] از اين كتاب كه آن روز كه على اين دعا كرد كه خداى بر شما كسى را مسلَّط كناد ، حجّاج بن يوسف از مادر بزاد ، و گروهى ايدون گويند كه حجّاج بن يوسف آن شب زاد كه عمر بن الخطَّاب بمرد .\r\nو از حسن بصرى روايت كنند كه او گفت : اىّ حقّ رفع و اىّ باطل وضع . گفتا بد شبى بوده است آن شب كه حقّى بدان بزرگى از زمين برگرفتند و باطلى بدين بزرگى بر زمين نهادند .\r\n","description":"","footnote":"","page_name":" 663 ","page_number":43},
  {"content":"\r\n\r\nخبر بنى ناجيه\r\nو اندر كوفه يكى قبيله بود بنى ناجيه گفتندى ، ايشان مقدار سيصد تن بودند و مهترشان خرّيت بن راشد بود . و از خوارج بود از آن خوارج كه به نهروان با على حرب كردند ، گروهى مانده بودند ، خرّيت بيامد و على را گفت : و الله كه من از پس تو نماز نكنم . على گفت : بيا تا كتاب خداى تعالى را مناظره كنيم . خرّيت گفت : روا باشد تا فردا . و آن شب با جمع خوارج بگريختند و به سواد اندر شدند . روز سديگر خبر آمد از كارداران على كه گروهى اينجايگه بگذشتند و مردى را پرسيدند كه على بر حقّ است يا نه ؟ او گفت : بر حقّ . او را بكشتند . على نامه كرد به زياد بن ابى سفيان كه آن مردمان را طلب كن . زياد برفت و با ايشان حرب كرد و خلقى را از ايشان بكشت و خرّيت بگريخت با گروهى و به رام هرمز شد . زياد نامه كرد سوى على ، و على عهد ولايت پارس به زياد داد . زياد به پارس شد و همه پارس او را فرمان بردند . و زياد پارس بگرفت از قبل على ، و معقل را با پانصد مرد به طلب خرّيت فرستاد . خرّيت از آنجا رفت ، و معقل به دو كس فرستاد كه من بدان آمدم كه با تو يار باشم و خون عثمان طلب كنيم . او بازگشت و سوى معقل آمد . معقل او را بكشت و سرش سوى على فرستاد . و اصل خوارج برخاست مگر گروهى كه از فرزندان ايشان بماندند .\r\n","description":"","footnote":"","page_name":" 664 ","page_number":44},
  {"content":"\r\n\r\nخبر فرستادن معاويه اميران را به حجاز و عراق\r\nچون معاويه را مصر مسلَّم شد و ديد كه على به كوفه خاموش بنشست به هر جايى اميران بفرستاد . نخستين سپاهى كه معاويه بيرون كرد نعمان بن بشير را با دو هزار مرد به عين التّمر فرستاد . و عين التّمر شهرى است بر حدّ جزيره از سوى شام ، و آنجا على را مردى بود نام او مالك بن كعب الازدى با هزار مرد . چون سپاه نعمان از دور پديد آمد ، همه بگريختند . و آنجا حصارى بود استوار . مالك با صد مرد به حصار اندر شد ، و على را نامه كرد از نعمان و گريختن ياران و به حصار شدنش با صد تن . و از امير المؤمنين على سپاه خواست ، و على اهل كوفه را بفرمود كه برويد . هيچكس نرفت . پس مردمان را گرد كرد و خطبه كرد ، و خطبه اى فصيح گفت و اهل كوفه را بنكوهيد و بانگ برزد بر ايشان و بسيار بگفت . هر چند گفت ، كس اجابت نكرد . نعمان مالك را به حصار گرفت و يك ماه به حصار اندر بداشت . و مالك چون ديد كه كس به مدد نمىآيد ، با آن صد مرد بيرون آمد و با آن دو هزار مرد حرب كرد يك روز از بامداد تا شب و مردى بود نزديك وى نامش ، مخنف بن سليمان . آن مخنف او را پنجاه مرد فرستاد از سواران عرب از جزيرهء موصل از آن سوى شام . چون وقت نماز شام بود ، چون سواران از دور پديد آمدند ،\r\n","description":"","footnote":"","page_name":" 665 ","page_number":45},
  {"content":"\r\nنعمان بن بشير پنداشت كه آن سواران مدد كوفه اند . هم آن شب چون از حرب بازگشت آهنگ شام كرد . و معاويه مر سفيان بن عوف را با شش هزار مرد به هيت فرستاده بود ، و هيت ميان موصل و شام است ، و از هيت به انبار آمدند به دشت سواد . و على را از آنجا اميرى بود نامش اشرس بن حسّان البكرى با پانصد مرد . و چون آن شش هزار مرد بديدند ، سيصد مرد بگريختند و دويست مرد پيش آن شش هزار مرد رفتند و حرب كردند . اشرس كشته شد با سى مرد ، و ديگران خسته شدند . و انبار بگرفتند و خواسته همه به غارت برگرفتند ، و چون خبر سوى على آمد از خشم كس را نگفت كه برويد ، و خود تنها برفت و به نخيله شد به لشكرگاه . و ديگر روز خلق بيرون آمدند و خواهش كردند و گفتند اين نه كارى است كه تنها به سر رود . پس سعيد بن قيس به طلب ايشان فرستاد با هزار مرد ، و لختى بشدند تا به حدّ شام ، و ايشان را اندر نيافتند و بازگشتند . و از پس آن معاويه مر عبد الله بن مسعدة الفزارى را با هزار و هفتصد مرد به تيماء فرستاد .\r\nو تيماء اول شهرى است از شام به سوى باديه بر راه مكّه ، و بفرمود كه هر كه بدان باديه اندر است از عرب صدقات از ايشان بستاند ، و از آنجا به مكّه رود و مدينه و حجاز بگيرد .\r\nچون على اين خبر بشنيد ، مردى را بيرون كرد نامش مسيّب بن نجبة الفزارى ، و دو هزار مرد او را داد . و اين مسعده از آن اعراب لختى صدقات بستده بود .\r\nو تيماء حصارى استوار است . و مسيّب با او حرب كرد . مسعده به حصار تيماء اندر شد با تنى چند ، و ديگران به شام بازگشتند ، و هر چه از اشتران عرب بگرفته بود به صدقات همه غارت كردند ، و مسيّب آتش به در حصار اندر نهاد و چون بسوختن گرفت ، اين مسعده و آن كسها كه به حصار اندر بودند زينهار خواستند . و ايشان همه از بنى فزاره بودند ، و پسران عم مسيّب بودند . پس چون زينهار خواستند ، آتش را بكشت و ايشان را رها كرد تا بگريختند و به شام شدند .\r\nو هنگام حجّ نزديك آمد بدين سال اندر معاويه ضحّاك بن [ 277 a 
  ] قيس را با سه هزار مرد بفرستاد تا منزلهاى باديه خراب كنند ، و حجّاج را از مكّه باز دارند و\r\n","description":"","footnote":"","page_name":" 666 ","page_number":46},
  {"content":"\r\nگويند كه شما را به مكّه امام نيست ، كجا شويد و با كه حجّ كنيد ؟ ! و ضحّاك از شام برفت و به باديه اندر شد . و نخست به منزلى آمد از منزلها نامش واقصه ، و آن منزل و آن جايگاه ويران كرد ، و آن عرب را كه آنجا بودند همه بكشت و خواسته غارت كرد ، و از آنجا به ثعلبيه آمد . منزلى است بر راه حجّ ، و آن نيز ويران كرد . و به هر منزلى على سوار بنشانده بود تا حجّاج از منزل به منزل بدرقه كنند ، آن همه را بكشت . و مردى از سرهنگان كوفه از على دستورى خواسته بود كه به حجّ رود با خيل خويش ، و نام آن سرهنگ عمرو بن عميس بن مسعود بود . و ضحّاك او را بر راه پيش آمد و غارت كرد و بازگردانيد . و على رضى الله عنه حجر بن عدى را به باديه اندر فرستاد از كوفه با چهارهزار مرد تا حرب كرد با ضحّاك و از خيل او بسيار بكشت و او را هزيمت كرد . و وقت حجّ بيگاه شد . و آن سال از سوى خراسان و عراق كس حجّ نكرد . و معاويه مردى را فرستاده بود آن سال تا حجّ كند نام او يزيد ابن شجره ، و امام به مكّه اندر مردمان مصر و يمن و مغرب را و آن كسها را كه از حدّ شام به حجّ آيند . و بدين سالها تا على نشسته بود ، قثم بن العبّاس رها نكردى كه معاويه حجّ كردى ، و هر دو گروه سپاه داشتند و خواستند كه حرب كنند ، مردمان مكّه گرد آمدند و گفتند ما نگذاريم كه وقت موسم به مكّه خون ريزيد ، و اتّفاق كردند كه اين حرب نكنند و حجّ نيز نكنند نه اين و نه آن ، و شيبة بن عثمان آنجا بود ، گفتند او حجّ كند .\r\nو بدين سال اندر بود كه معاويه به تن خويش برفت با اندكى سپاه ، و روى به عراق نهاد بر راه موصل . مردمان گفتند : كجا خواهى شد ؟ گفت : دجله ببينم كه هرگز نديده ام . و به موصل آمد و روزى چند به دجله ببود و بازگشت . و بدان آن خواست كه خبر سوى على شود كه او به تن خويش به عراق آمد .\r\nو سال سى و نه سپرى شد و چهل اندر آمد . و بدين سال چهل اندر بود كه علىّ ابن ابى طالب را بكشتند ، و به اول اين سال معاويه بسر بن ابى ارطاة را بفرستاد با سه هزار مرد تا مكّه و يمن و مدينه بگيرد ، و مردمان مكّه و يمن و حجاز را به بيعت او خواند . و بسر نخست به مدينه آمد . و اين بسر از بنى عامر بن لوى بود از قريش .\r\n","description":"","footnote":"","page_name":" 667 ","page_number":47},
  {"content":"\r\nو به مدينه ابو ايّوب الانصارى امير بود از قبل على . و چون بسر به مدينه رسيد ، او بگريخت و به كوفه رفت ، و بسر مدينه بگرفت بىحرب و بر منبر شد و مردمان را خطبه كرد ، و مقتل عثمان بگفت و بگريست ، و بر منبر بانگ كرد و گفت : يا دينار و يا مخارق و يا زريق ، و اين همه غلامان عثمان بودند ، گفت : كجا است خداوند شما ؟ و مردمان بگريستند . پس گفت : اى مردمان ، همه بگرييد ، و عثمان را شما كشتيد ، و آنگاه گفت : اگر نه آنستى كه امير المؤمنين معاويه مرا كشتن نفرموده است ، من از شما هيچ نرينه زنده نگذاشتمى ، و اكنون هر كه معاويه را بيعت نكند من سرش بردارم ، و چون اين بگفت از منبر فرود آمد ، و آن روز همه مدينه معاويه را بيعت كردند . و از انصار جابر بن عبد الله [ الانصارى 
  ] را طلب كرد و نيافت . و او پنهان شده بود ، سرايش همه ويران كردند ، و جابر به خانهء ام سلمه زن پيغمبر عليه السّلام شد و با وى مشورت كرد ، و ام سلمه از شيعت على بود . امّ سلمه گفت :\r\nبيعت كن و خود را هلاك مكن كه اين كارى است كه تمام خواهد شدن معاويه را ، و كسهاى خويش را گفت كه بيعت كنيد . جابر بيرون آمد و بيعت كرد .\r\nو بسر از مدينه برفت و بو هريره آنجا خليفت كرد بر مدينه از قبل معاويه ، و به مكّه شد . و ابو موسى الاشعرى به مكّه اندر بود ، و از معاويه و اهل شام همى ترسيد . خواست كه بگريزد . بسر او را بگرفت و از خانه بيرون آورد و گفت : چرا خواستى گريختن ؟ گفت : ترسيدم كه مرا بكشى . بسر گفت : معاويه فرموده است كه از ياران پيغمبر عليه السّلام هر كه را يا بى مكش . و بسر از وى بيعت معاويه بستد و دستش بازداشت . و خبر سوى على بردند كه بسر به مكه و مدينه چه كرد ، جارية بن قدامه را و وهب بن مسعود را بيرون كرد با چهار هزار مرد . و چون ايشان به مدينه آمدند ، ابو هريره بگريخت و پنهان شد .\r\nو على رضى الله عنه معاويه را كس فرستاد كه دراز شد كشتن مسلمانان و اين تاختن شام به عراق و از عراق بر شام . اين كشتن و غارت تا كى بود ؟ بايد كه با من عهد كنى بر آنكه شام ترا بود و عراق مرا ، و نه من به حدّ تو آيم و نه تو به حدّ من .\r\nمعاويه اين بپسنديد . و گروهى گويند كه اين صلح معاويه خواست و على رضى الله\r\n","description":"","footnote":"","page_name":" 668 ","page_number":48},
  {"content":"\r\nعنه بپسنديد و اجابت كرد . و جاريه به مدينه بنشست تا آنگاه كه على را بكشتند .\r\nپس بيعت مدينه بستد مر حسن را ، و به كوفه باز آمد . و بو هريره ديگر باره بيرون آمد . و اين صلح خواستن ميان معاويه و على به آخر روزگار على بود بدين سال اندر كه على را بكشتند . و بسر بن [ ابى 
  ] ارطاة بشد ، و به يمن شد . و عبيد الله بن عبّاس امير بود از قبل على ، و بگريخت از بسر . و بسر عبيد الله را به راه اندر بيافت و غارت كرد . و پسران عبيد الله را بيافت و خرد بودند : يكى قثم و ديگر عبد الرّحمن . و اشتربانى بود از بنى كنانه كه ايشان را همى آورد . و چون بسر بن [ ابى 
  ] ارطاة ايشان را بيافت ، خواست كه بكشد . آن شتربان گفت : اين كودكان را چه گناه است ، اگر [ 277 b 
  ] ايشان را بخواهى كشتن ، نخست ما را كش . بسر او را بكشت ، پس كودكان را بكشت . و از آنجا برفت و به يمن شد ، آنجا كه عبيد الله بن عبّاس بنشستى ، و او خود برفته بود و خليفتى ديگر نشانده ، نام آن خليفت ، عبد الله ابن عبد المدان بود الحارثى ، و بسر بن [ ابى 
  ] ارطاة او را بكشت و يمن بگرفت ، و تا على را بكشتند او آنجا بود . و چون على را بكشتند به نزديك معاويه باز آمد .\r\nو عبد الله بن عبّاس اندر اين سال از على بيازرد از بهر آنكه ابو الاسود الدئلى خليفه بود به بصره از قبل على ، و على را نامه كرد كه : عبد الله بن عبّاس بدين خواستهء بيت المال دست فراز كند . و على نامه نوشت سوى عبد الله و او را بماليد و گفت : اگر تو دست بدين خواسته فراز كنى من ترا عقوبت كنم ، بايد كه مرا شمارى بفرستى كه چه ستدى و چند دادى . و خراج و خواسته به دست زياد بود ، و چون على زياد را به پارس فرستاد و خواستهء بيت المال به دست عبد الله بماند . و چون على از وى شمار خواست ، او را از آن اندوه آمد . على را پيغام فرستاد كه مرا خود اين عمل به كار نيست ، هر كه را خواهى بفرست . و خود برخاست و به باديه اندر شد و آهنگ مكّه كرد . و هر خواسته كه داشت با خويشتن ببرد ، و به مكّه رفت و گفتا اين روزيهاى من است كه مرا اندر بيت المال گرد آمده بود . و تنها نيارست شدن ، گروهى كه با او به بصره بودند از اهل بيت خويش بيست سوار با خويشتن ببرد و خواسته به مكّه رسانيد .\r\n","description":"","footnote":"","page_name":" 669 ","page_number":49},
  {"content":"\r\nو گروهى گويند كه او به بصره بود كه على را بكشتند . و حسن بن على رضى الله عنهما با معاويه صلح كرد ، عبد الله اندر آن ميان بود و از پس آن به مكه شد . و اين خبر نه درست است كه آنگاه كه حسن بن على با معاويه صلح كرد ، عبد الله اندر آن ميان نبود كه او به زندگانى على به مكّه شد هم اندر اين سال ، و على را سخت اندوه آمد از رفتن وى .\r\nو محمد بن جرير اندر اين كتاب اندر نگفته است ، و ليكن به اخبار ديگر اندر چنين آمد كه هم بدين سال اندر ، عقيل از وى برگشت و سوى معاويه شد به شام و او را بيعت كرد . و على را دل از بهر وى درماند و آب اندر چشمش بدويد و دو بيت شعر گفت ، و آن شعر بدين كتاب اندر نياورده بود ، ما بياورديم :\r\nاخوك الَّذى ان احرضتك ملمّة * من الدّهر لم يبرح لك الدّهر قائما\r\nوليس اخ من ان دهتك ملمّة * على غبّ امر ظلّ يلحاك لائما\r\nايدون فرمايد كه هر كه به روز سختى از تو برگردد نه برادر تو بود ، چه برادر تو آن باشد كه به غم و شادى با تو بود و به شادى تو خرمى كند و به غم تو اندوهناك گردد ، و چنين برادر نادر بود .\r\nو بدين سال اندر على را از هر سويى غمها همى آمد چنان كه كسى را كه كار او به كرانه رسد . و گويند هفدهم ماه رمضان بود روز آدينه ، و گروهى گفتند كه به ماه ربيع الآخر بود ، و خبر درست آن است كه به ماه رمضان بود كه او را بكشتند .\r\n","description":"","footnote":"","page_name":" 670 ","page_number":50},
  {"content":"\r\n\r\nخبر مقتل امير المؤمنين علىّ بن ابى طالب رضى الله عنه\r\nپس به سال چهل اندر از هجرت به مزگت كوفه اندر سه تن نشسته بودند : يكى عبد الرّحمن بن ملجم المرادى . و او از اهل مصر بود و به مدينه آمده بود با آن مردمان كه به كشتن عثمان آمده بودند و پس از آن به كوفه افتاده بود ، و ديگر مبارك بن عبد الله ، و سديگر عمرو بن بكر التميمى ، و هر سه مذهب خوارج داشتند و گفتندى بر زمين امام نيست ، و كس را بر حكم خداى تعالى حكم نيست ، و اين همه خلق بر ضلالتاند . پس همى حديث كردند و بر آن كشتگان بگريستند ، و معاويه را و عمرو العاص را لعنت كردندى و گفتندى كاشكى ما را ياران بودى تا با ايشان حرب كرديمانى . و عبد الرّحمن بن ملجم گفتا اگر يار نيابيم ما بشويم هر سه و ايشان هر سه را هر يك يك كس بكشيم . عمرو بن بكر گفت : من عمرو بن العاص را بكشم ، معاويه را مبارك گفت : من بكشم . پس گفتند چگونه كنيم ؟\r\nعبد الرّحمن گفت : چون سپيده دم على به مسجد آيد و پيش صفهاى مسلمانان بود من شمشير بزنم و بكشم . عمرو گفتا : من نيز چنين كنم . مبارك نيز گفت : چنين كنم . پس گفتند بايد كه هر سه به يك بار و يك روز بود كه اگر يكى كشته شود ، آن ديگر نتواند پادشاهى كردن . و بر اين بنهادند كه به ماه رمضان اندر بكشند كه\r\n","description":"","footnote":"","page_name":" 671 ","page_number":51},
  {"content":"\r\nمزگت از مردمان انبوه بود تا مگر بتوانيم جستن و اگر ماهى ديگر بود باشد كه ايشان هر سه به مزگت نروند و خليفت فرستند . و به ماه رمضان اندر همه امامان به نماز آيند و به نيمهء آخر مردم انبوه تر بوند . و روز هفدهم از ماه رمضان روز آدينه بود . گفتند آدينه و هفدهم بود مردم بيشتر بود اندر مزگت ، و بر آن قرار بنهادند كه عمرو بن العاص ، عمرو بن بكر بكشد به مصر ، و آنجا رود و بنشيند تا اين روز آدينه ، و مبارك به دمشق بنشيند تا هم امروز آدينه آيد ، و عبد الرّحمن بن ملجم خود به كوفه بود ، هم آنجا بنشست .\r\nو چون اين روز بود كه ميعاد كرده بودند ، مبارك اندر مزگت بنشست ، و چون معاويه اندر آمد ، مردمان برپاى خاستند . مبارك نيز بر پاى خاست و بگذاشت تا معاويه اندر محراب به نماز رفت . مبارك شمشير بالا برد كه بر سر معاويه زند ، معاويه اندر محراب به سجده بود ، شمشير [ 278 a 
  ] مبارك بر نشستگاه معاويه آمد بر دو كونه ، و ببريد و گوشت از استخوان معاويه بيفتاد ، و مبارك را بگرفتند . معاويه فرمود تا نماز كردند و او را به خانه بردند . و خون از وى همى رفت . و مبارك را بياوردند ، بفرمود كه او را بكشيد . معاويه را گفت : مرا مكش تا من ترا بشارتى دهم كه ترا از همه شاديها خوشتر آيد . گفتا : چه دارى ؟ گفتا هم اكنون بدين وقت اندر على را بكشتند به كوفه ، كه ما سه تن چنين بيعت كرده بوديم . معاويه او را بازداشت . و آن طبيب كه با وى بودى بخواند و گفت : علاج اين كن . طبيب گفت :\r\nاين شمشير زهر آب داده اند و اين زهر بدين جراحت اندر است . چيزى بايد كه اين زهر بچيند ، و اگر نه اين به همه تن برود . و اين را دو علاج است : يكى آن است كه آهن به آتش گرم كنيم و بدين جراحت اندر نهيم ، آنجا كه شمشير رسيده است تا اين زهر آب بچيند و آن گوشت سخت شود ، يا شربتى دارو بخورى تا اين زهر از تو باز گردد ، و ليكن آب پشت برود چنان كه فرزندت نيايد . و معاويه را دو پسر بود يكى يزيد و ديگر عبد الله . او گفت من به آتش صبر نتوانم كردن ، آن شربت دارو مرا آسانتر آيد اگر بيش از اين دو فرزند نباشد شايد مرا . پس آن شربت داروش بدادند و او بهتر شد ، و معاويه پس از آن بفرمود تا به مزگت آدينه مقصوره كردند ،\r\n","description":"","footnote":"","page_name":" 672 ","page_number":52},
  {"content":"\r\nچون به نماز آمدى آنجا اندر شدى و به نماز ايستادى .\r\nو عمرو بن بكر به مصر شد و همچنين بكرد ، همان روز به مزگت آدينه بنشست ، و رسم چنان بودى كه امامان همه به مزگت آدينه آمدندى و امامت كردندى پيش خلق اندر ، و حكم كردندى و رسم امامت آن بودى . پس عمرو بن بكر هم اندر آن وقت به مزگت بنشست . و عمرو بن العاص را آن شب قولنج گرفته بود ، چون سپيده بدميد نتوانست آمدن به نماز ، صاحب شرط را بفرستاد خارجة بن حذافة العامرى ، كه شو و نماز كن . سهل به مزگت اندر آمد . عمرو بن بكر او را شمشيرى بزد و بر جاى بكشت . مردمان او را بگرفتند و پيش عمرو بن العاص بردند . او گفت : چرا اين مرد را بكشتى ؟ گفتا : من ترا خواستم كشتن كه بيعت بر تو كرده بودم . عمرو بن العاص او را گفت : تو مرا خواستى كشتن و ليكن خداى تعالى ترا كشت . و اين سخن مثل گشت كه هر كه او كارى خواهد كردن بر قضاى خداى تعالى از آن بود .\r\nو عبد الرّحمن بن ملجم به كوفه همى بود تا آن شب با آن شمشير زهر آب داده ، و خانهء او به كوفه بود به محلَّت بنى كنده ، و آن قبيله بيشتر خوارج بودند ، و مردمان ايشان به روز نهروان بسيار كشته شده بودند ، و آن فرزندان ايشان كه كشته شده بودند ، على را دشمن داشتندى . و به ميان ايشان اندر زنى بود كه اندر كوفه از آن نيكوتر نبود نام او قطام بنت الشجنه ، و پدرش و برادرش بر در نهروان كشته شده بودند ، و پسر ملجم اين زن را دوست همى داشت و او را به زنى خواست . زن او را گفت تو مرا كابين نتوانى دادن ، و كابين من سه هزار درهم است و غلامى و كنيزكى و خون على . گفتا بدهم كه من خود از مصر بدين كار آمده ام كه او را بكشم و آنگاه بروم . زن پنداشت كه او همى مزاح كند . چون بسيار بگفت ، بدانست كه راست گويد . پس با او اين بيعت بكرد كه هر گاه كه او على را بكشد و اين سه هزار درم و غلامى و كنيزكى بدهى من زن تو باشم . پس اين زن گفتا ترا يار بايد . گفتا اگر بود نيك ، و اگر نبود روا بود . كسى بايد كه مرا راز دارد و اين سخن پيش كس نگويد . پس آن زن سوى مردى رفت از بنى تميم نام او وردان كه گاه گاهى از او\r\n","description":"","footnote":"","page_name":" 673 ","page_number":53},
  {"content":"\r\nشنيدى كه اگر مرا يار بودى من على را بكشتمى . پس اين زن او را گفت : يار يافتى ، و او را به نزد عبد الرّحمن ملجم برد و هر دو بيعت كردند . و مردى بود از بنى اشجع نامش شبيب بن بجره ، او نيز هم مذهب خوارج داشت و همى گفتى اگر توانستمى على را بكشتمى . پس عبد الرّحمن با اين مرد سخن بگفت و وردان را با او گرد آورد ، و هر سه با هم يار شدند و بيعت كردند و همى بودند تا آن روز كه وعده كرده بودند .\r\nپس آن روز وقت سپيده دم عبد الرّحمن و شبيب به مزگت اندر بنشستند يكى از آن سو و يكى از اين سو . گفتند چون اندر آيد هر دو شمشير بزنيم تا اگر يكى خطا آيد يكى راست آيد . وردان را گفتند تو پيش مسجد اندر بنشين تا اگر زخم ما خطا شود و مردمان به سر ما آيند و به گرفتن ما مشغول شوند ، تو از آن سوى ديگر خود را درانداز و شمشيرى زن . پس بر اين بيعت كردند . و چون على عليه السّلام از در مزگت اندر آمد و ابن ملجم على را بيافت ، شمشير بزد و شمشير به پهلوى على اندر آمد . و گروهى گفتند بر سرش زد و به دو نيم كرد . و على رضى الله عنه بانگ كرد كه بگيريد . مردمان مشغول شدند تا او را بگرفتند و شبيب و وردان بجستند .\r\nشبيب به ميان مردمان اندر شد و نيافتند ، و وردان به خانه اندر شد ، و مردم از پس او اندر شدند و او را بكشتند . و على را برگرفتند و به خانه بردند . و عبد الرّحمن ملجم را پيش على بردند . على گفتا : چرا چنين كردى ؟ گفتا : زيرا كه خون تو حلال ديدم از بس مسلمانان كه بكشتى و خون بناحقّ كه بريختى . على مر حسن را گفت :\r\nاين را [ 278 b 
  ] نگاه دار ، اگر من از زخم او بميرم او را بكش ، و اگر بهتر شوم دانم كه او را چه بايد كردن .\r\nپس حسن او را به خانه برد و بسته همى داشت . پس ديگر روز امّ كلثوم سوى حسن آمد و همى گريست . عبد الرّحمن ملجم را ديد بسته ، گفتا : اى ملعون ، امير المؤمنين على امروز بهتر است و ترا بتر . ابن ملجم گفت : اگر پدرت بهتر است و مرا بتر ، تو چرا همى گريى ؟ من اين شمشير به هزار درم خريدم و هزار درم بدادم تا زهر آب دادند ، و آن چنان است كه اگر بر كوه زنم هلاك شود . پس دوم\r\n","description":"","footnote":"","page_name":" 674 ","page_number":54},
  {"content":"\r\nروز امير المؤمنين على رضى الله عنه وصيّت كرد . مردمان گفتند : يا امير المؤمنين ، از پس تو با حسن بيعت كنيم ؟ گفتا : شما دانيد ، و من به خود مشغولم اندر اين كار چيزى نگويم . و روز سوم از آن زخم بمرد . و حسن و حسين او را بشستند و عبد الله بن جعفر با ايشان بود . سه جامه كفن كردند و [ نه 
  ] تكبير كردند ، پس او را به گور كردند به كوفه ميان سراى سلطان .\r\nديگر روز مردمان با حسن بيعت كردند . پس حسن ابن ملجم را بياورد و بفرمود كشتن . پسر ملجم او را گفت : مرا زمان ده تا كارى كنم كه اين خليفتى بر تو بماند و بيعت مردمان تمام شود ، آنگاه اگر خواهى كه مرا بكشى تو دانى . حسن گفتا : چه كنى ؟ گفت : من با خداى تعالى نذر كرده بودم ، اكنون مرا زمان ده تا بشوم و سوى تو باز آيم آنگاه مرا بكش . حسن سخن او نشنيد ، پس بفرمود تا او را بكشتند و بيرون بردند و بسوختند .\r\n","description":"","footnote":"","page_name":" 675 ","page_number":55},
  {"content":"\r\n\r\nذكر نسب على و فرزندان و سيرت او و صفت او عليه السّلام\r\nامير المؤمنين علىّ بن ابى طالب بن عبد المطَّلب بن هاشم بن عبد مناف ، و صفت او [ چنين 
  ] گويند : مردى چرده بود ميانه بالا نه دراز و نه كوتاه و چشمها فراخ و شكم بزرگ [ و منطقه كه بر ميان بستى چهارده بدست بودى ، صبور بر رنجها ، سختى ، مبارز ، هرگز هزيمت نرفت ، عالم و زاهد ، و هرگز با خداى تعالى شرك نياورد و بت نپرستيد و خمر نخورد و دروغ بر زبان وى نرفت و جز راست نگفتى و بزرگ سر بود 
  ] و پيش سر اصلع . و آن روز كه او را بكشتند شصت و سه ساله بود ، و چهار سال و نه ماه خليفت بود . و نه زن به زنى كرده بود و نخستين فاطمه بنت رسول الله بود عليهما السّلام . و تا فاطمه زنده بود هيچ زن ديگر نكرده بود ، و از پس او ام البنين بود دختر حزام بن ربيعة بن خالد از بنى كلاب ، و ديگر ليلى بود دختر مسعود بن خالد از بنى تميم ، و اسماء بود بنت عميس و ام حبيبه بود مادر فرزند كسى ديگر بود ، چون شوهرش بمرد على او را به زنى كرد ، و ديگر امامه بود بنت [ ابى 
  ] العاص بن ربيعه ، و مادر اين امامه دختر پيغمبر بود زينب كه زن ابو العاص بود ، و ديگر خوله بود بنت جعفر بن قيس الحنفية و از بنى حنفيه بود ، و از وى پسرى آمدش نامش محمّد ، و او را محمّد الاكبر خواندندى و به ابن حنفيه معروف بود . و ديگر امّ سعيد بنت عروة بن مسعود الثقفى بود ، و دگر محياة بنت\r\n","description":"","footnote":"","page_name":" 676 ","page_number":56},
  {"content":"\r\nامرؤ القيس بن عدى بود ، و چون على بمرد از اين همه زنان او سه مانده بودند : يكى اسماء دختر عميس ، و دگر امّ البنين و سديگر خوله . و على را پانزده پسر بود ، و از فاطمه حسن و حسين و محسن بود ، و اين محسن به خردى بمرده بود ، و عبّاس و جعفر و عبد الله و عثمان از امّ البنين بودند ، و عبد الله و جعفر و عثمان به كربلا پيش حسين شهادت يافتند ، و يحيى و عون از اسماء بودند ، و ابو عبد الله و ابو بكر از ليلى بودند و با حسين شهادت يافتند ، و سه پسر محمّد نام بود يكى محمّد الاكبر ، و آن محمّد حنفيّه بود از خوله بنت جعفر الحنفي ، و ديگر محمّد الاوسط بود از امامه بنت ابى العاص ، و سديگر محمّد الاصغر بود از اسماء ، و عمر بود از امّ حبيبه . و چون على بمرد اين چهارده پسر زنده بودند ، و على را هژده دختر بود ، و از آن دو دختر يكى زينب الكبرى بود و امّ كلثوم و اين هر دو از فاطمه بودند ، و دو دختر ديگر رمله نام بود يكى را رملة الكبرى خواندندى از امّ سعيد بود و رملة الصغرى ، و رقيه از امّ حبيب ، اين پنج دختر از زنان آزاد بودند كه نام مادرشان معروف بود ، و سيزده دختر از مادر فرزندان بودند و نامهاى ايشان معروف است : امّ هانى و ميمونه و زينب الصغرى و زينب الكبرى و فاطمه و امامه و خديجه و امّ سلمه و امّ الشكر و امّ الجعفر و جمانه و نفيسه . و چون على بمرد اين همه زنده بودند . و يكى دختر بود او را از اين همه كهتر نام او جمانه از بنت امرؤ القيس الكلبى و سه ساله بود . و چون على بنشستى او به ميان مردمان بيرون آمدى و بر كنار على بنشستى و زبانش اندر گشتى بر لام ، چون لام خواستى گفتن ذال گفتى ، و چون گفتندى كه مادرت از كدام قبيله است ، خواستى كه گويد از كلب ، از كذب گفتى .\r\nپس بدان خردى دانست كه آن خطا است ، از پس آن چون گفتندى مادرت از كدام قبيله است نه كلب گفتى و نه كذب ، گفتى وووو ، يعنى كلب ، و او را از سگ عبارت كردى و مردمان عجب داشتندى اين چنين فطنت و ذهن از كودكى .\r\nو از اين همه دختر كه از پس على بماند ، نسل فرزندان بسيار بودند ، و از پسران او پنج پسر را نسل بود از حسن و حسين و محمّد بن حنفيّه و از عبّاس و از عمر ، و عمر از همه عمر بيشتر يافت ، و او هشتاد و پنج سال بزيست .\r\n","description":"","footnote":"","page_name":" 677 ","page_number":57},
  {"content":"\r\n\r\nذكر بيعت امير المؤمنين حسن بن على عليهما السّلام\r\nپس مردمان از پس على با حسن بيعت كردند ، و نخستين كسى كه با وى بيعت كردند قيس بن سعد بن عباده بود ، گفت بيعت مىكنم با تو بر حكم خداى تعالى و بر سنّت پيغمبر عليه السّلام و بر جهاد مخالفان . [ 279 a 
  ] حسن گفت : بيعت كن بر حكم خداى تعالى و سنّت پيغمبر عليه السّلام ، و جهاد خود در اين آمد . مردم همان روز دانستند كه حسن را نيّت حرب نيست . و چون مردمان كوفه و عراق با حسن گرد آمدند گفتند : سپاه بيرون بر ، حسن چاره نيافت . از كوفه بيرون آمد با چهل هزار مرد و به مداين آمد ، و قيس بن سعد بن عباده را بر مقدمه بفرستاد با دوازده هزار مرد و بر سر حدّ شام بنشست شش ماه . ماه ربيع الاول سال چهل و يك ، و حسن به كوشك سپيد اندر نشسته بود آن كجا كوشك كسرى بود . و مغيرة بن شعبه به مكّه بود از قبل على . چون على بمرد ، معاويه مغيره را عهد مكّه داد . و به خبرى ديگر ايدون گفته اند كه عبد الله بن عبّاس رضى الله عنه به بصره بود كه على را بكشتند ، و كس فرستاده بود كه از او شمار خواهد . و حسن چندين گاه به مداين نشسته بود . چون مردمان دانستند كه او حرب نخواهد كردن ، هر كسى چارهء كار خويش همى كرد و سوى معاويه همى گريخت . و عبد الله عبّاس نامه كرد سوى\r\n","description":"","footnote":"","page_name":" 678 ","page_number":58},
  {"content":"\r\nمعاويه كه من سوى تو آيم به شام بر آن شرط كه شمار بصره از من نخواهى .\r\nمعاويه اجابت كرد . و عبد الله بن عباس به شام شد . و گروهى گويند كه اين عبيد الله بود برادر عبد الله كه از معاويه صلح خواست بر آنكه با او شمار بصره نكند . معاويه اجابت كرد ، و عبيد الله سوى معاويه شد . و سپاه عراق بر حسن بشوريدند و از او درم بيعتى خواستند و خود را به سراى پردهء او اندر افگندند و غارت كردند ، و او را مجروح كردند .\r\nو معاويه بيامد با همه اهل شام و بر حدّ عراق و شام جايى است آنجا مسكن خوانند ، آنجا بنشست . و كاردار حسن بر مداين سعد بن مسعود بود . عمّ مختار بن [ ابى 
  ] عبيد الثقفى و مختار بىريش بود هنوز ، و با عمّ بود . چون ديد كه كار عمّش و آن حسن بشوريد ، عمّ را گفت : اگر كارى خواهى كردن چون مردان حسن على را ببند و سوى معاويه فرست تا ترا ولايت اميّه باشد . عمّش گفت : لعنت خداى بر تو باد و بر معاويه ، مرا مىفرمايى كه نبيرهء پيغمبر عليه السّلام كه بهترين خلق است ببندم و سوى پسر بو سفيان بترين خلق فرستم .\r\nپس حسن عليه السّلام چون بديد كه اهل عراق با پدرش چه كردند ، دلش از ايشان سرد شد . معاويه را كس فرستاد و صلح خواست بر آنكه كار به دو سپارد و با او بيعت كند بر اين شرطها : يكى آنكه بر على لعنت نكنند بر منبرها ، و ديگر آنكه حسن را و اهل بيت على را به مدينه فرستد تا آنجا باشند ، و آن خواسته كه اندر بيت المال عراق است همه به حسن بگذارد تا او را باشد با برادران و خواهران ، و آن پنج بار هزار هزار درم بود ، و داراب گرد به حسن دهد تا خاصّه او را باشد ، و اين داراب گرد شهرى است از شهرهاى پارس نزديك بصره ، و اين خواسته ميان او بود و از آن اولاد على كه از على درويش ماندند ، زيرا كه از على از دنياوى با چندان دختران و پسران را هفتصد درم مانده بود .\r\nپس معاويه عبد الله بن عامر را و عبد الرّحمن سمره را بفرستاد سوى حسن ، و آن همه شرط كه كرده بود بپذيرفت مگر لعنت كردن بر على بر منبرها ، گفت آن را بر نگيرم . و به همه شهرهاى شام اندر خطيبان چون خطبه كردندى روز آدينه ، از\r\n","description":"","footnote":"","page_name":" 679 ","page_number":59},
  {"content":"\r\nپس خطبه چون رضوان ابو بكر و عمر و عثمان و معاويه بگفتندى ، على را لعنت كردندى . معاويه گفت روز آدينه تا تو آنجا حاضر باشى خطيب را بگويم تا پيش تو اندر لعنت نكند . پس عبد الله عامر و عبد الرّحمن بن سمره بر حسن بن على رضى الله عنهما بيعت بگرفتند و بر همه فرزندان على . و حسين گفت من نكنم .\r\nحسن او را بانگ بر زد و گفت : تو بهتر از من دانى ؟ تو بيعت كن ، اين بهتر است هم بدين جهان و هم بدان جهان . پس حسين نيز بيعت كرد بر كراهيت .\r\nو حسن به مداين مردمان را خطبه كرد و گفت : اى مردمان عراق ، مرا از شما دل سرد شده است از جهلها كه شما با پدرم كرديد و همه ساله او را به غم داشتيد و به آخرش بكشتند بىگناه . و مرا بخستيد و جراحت من هنوز درست نشده است ، و خواسته من غارت كرديد . اگر شما يا اهل كوفه با اهل بيت پيغمبر نكويى نكرديد ، ميان ما و شما خداى تعالى كافى است ، و من با معاويه بيعت كردم و از بيعت شما بيزارم ، و هر كه را خواهيد بيعت كنيد . و از منبر فرود آمد ، و با عبد الله بن عامر و عبد الرّحمن سوى معاويه شد ، و معاويه را بيعت كرد ديگر باره ، و از آن روز باز عراق او را امير المؤمنين خواندند ، و حسن از آن جراحت بهتر شد و بساخت كه به مدينه شود . پس حسن برفت با اهل بيت خويش . و چون به قادسيه رسيد ، مردى از عرب سوى او آمد ، حسن را گفت : يا مذلّ العرب ، و بگذشت .\r\nو قيس بن سعد بن عباده بماند به ميان حدّ شام نشسته با آن دوازده هزار مرد نشسته ، و هر كه از حسن بجست از بيعت ، سوى قيس رفت و خلقى بسيار بر او گرد آمدند . معاويه سخت از مكر او همى ترسيد زيرا كه اندر عرب شش تن را به مكر و دستان دانستند : يكى قيس بود ، و ديگر [ 279 b 
  ] عبد الله بن بديل ، و عبد الله بن عبّاس ، و اين هر سه شيعت على بودند ، و معاويه و عمرو بن العاص و مغيره و زياد ، و اين هر چهار به يك جا بودند ، و از اين همه قيس بن سعد بن عباده داهىتر بود .\r\nپس معاويه كس فرستاد سوى قيس و گفت : تو از بهر كه حرب همى كنى كه تو متابع حسن بن على بودى ، و حسن با من بيعت كرد . قيس گفت : من بىامام حرب كردن دوستتر دارم كه با امام گم بوده بيعت كردن . عاقبت قيس با معاويه هم\r\n","description":"","footnote":"","page_name":" 680 ","page_number":60},
  {"content":"\r\nشرطها كرد چنان كه خواست ، و به كوفه آمد و با معاويه بيعت كرد . و همه جهان او را صافى گشت و او را هيچ منازع نماند .\r\nو بيعت حسن اندر ماه ربيع الاول بود سال بر چهل و يك . و قيس بن سعد به ماه ربيع الآخر بيعت كرد . و معاويه خواست كه به شام شود ، خبر آمدش كه به شهر زور كه به نزديك حلوان است جمعى از خوارج گرد آمده اند مقدار پانصد مرد از كوفيان . پس معاويه كوفيان را بخواند و گفت : من اين بيعت شما نپذيرم تا اين خوارج را باز نداريد . و مهتر خوارج فروة بن نوفل بود . ايشان را گفت اندر كار على شك بود كه امام هست يا نيست ، و اندر معاويه شك نيست كه او امام نيست .\r\nو از مردمان كوفه پنج هزار مرد سوى خوارج شدند و با ايشان حرب كردند و از ايشان بعضى بكشتند و ديگران اندر جهان بپراگندند . و معاويه از اهل كوفه خشنود شد . و عمرو بن العاص را به مصر فرستاد ، و عبد الله بن عمرو [ بن عاص 
  ] بر كوفه امير كرد ، و مغيرة بن شعبه به كوفه آمده بود سوى معاويه . چون معاويه خواست كه به شام رود ، خبر آمدش كه حمران بن ابان به بصره بيرون آمد و پسران زياد او را يارى كردند . و علىّ بن ابى طالب زياد را به پارس فرستاده بود ، و او را سه پسر بود به بصره : يكى عبيد الله ، آنكه حسين بن على را فرمود كشتن ، و ديگر عبد الرّحمن ، و سديگر عبادة بن زياد . پس سوى زياد نامه كرد و گفت : خواسته هاى بسيار است به پارس و كرمان مانده ، و على و پسرش شدند و كار ما آمد ، بايد كه خواسته اندر حمل كنى . زياد گفت : به دست من هيچ خواسته نمانده است . پس معاويه گفت : سوى من آى تا حساب كنم و تو حجّت خويش بگوى . زياد برفت و به اصطخر شد بدان قلعه كه خود بنا كرده بود . چون بصره بشوريد ، معاويه را گفتند اين پسران زياد همى كنند و حمران را بيرون آوردند . معاويه بسر بن [ ابى 
  ] ارطاة را كه به اميرى بصره مىفرستاد او را گفته بود كه پسران زياد را بگير و بكش . پس بسر به بصره آمد و هر سه پسران زياد را بگرفت و خواست كه بكشد . بو بكره مولاى پيغمبر عليه السّلام به بصره بود و دوست زياد بود . بو بكره از بسر يك هفته زمان خواست تا به كوفه شود پيش معاويه و از او حاجت خواهد تا ايشان را\r\n","description":"","footnote":"","page_name":" 681 ","page_number":61},
  {"content":"\r\nنكشد . بسر اجابت كرد . پس بو بكره پيش معاويه شد و ايشان را بخواست . [ معاويه ايشان را به دو بخشيد . 
  ] پس معاويه به شام شد و بسر بن [ ابى 
  ] ارطاة را باز خواند از بصره ، و عبد الله بن عامر را به بصره فرستاد . و گروهى گفتند كه سيستان و زمين نيمروز او را داد ، و گروهى گفتند كه خراسان نيز او را داد . و عبد الله بن عامر ، قيس بن هيثم را به خراسان فرستاد ، و عبد الله به بصره بنشست .\r\nو بدين سال چهل و دو اندر على بن عبد الله بن عبّاس از مادر بزاد پدر خلفاى بنى العبّاس ، و به اول سال معاويه مروان حكم را به مدينه فرستاد ، و خالد بن ابى سعد [ بن العاص 
  ] را به مكّه فرستاد ، و گروهى ايدون گويند كه حجّاج بن يوسف بدين سال اندر از مادر بزاد به طايف .\r\n","description":"","footnote":"","page_name":" 682 ","page_number":62},
  {"content":"\r\n\r\nخبر مقتل حسن بن على رضى الله عنهما\r\nچون حسن بن على از معاويه بازگشت ، معاويه تدبير هلاك كردن او كرد و انديشيد كه به چه روى او را هلاك كند چنان كه كسى نداند كه او كرد . پس نامه كرد به زن حسن اسماء بنت اشعث بن قيس و گفت : اگر تو حسن را هلاك كنى من ترا به پسر خويش دهم يزيد . پس اسماء جواب نامه كرد كه ندانم كه چگونه هلاك كنم . معاويه دستارچهء زهرآلود به اسماء فرستاد و گفت : چون حسن با تو گرد آيد اين دستارچه او را ده تا خويشتن را بدان پاك كند . پس چون حسن با او گرد آمد ، آن دستارچه او را داد . حسن خويشتن را بدان پاك كرد و آن زهر اندر تن حسن كار كرد و اندر آن هلاك شد . و گروهى گويند شربتى زهر فرستاد معاويه تا اسماء مر حسن را داد ، و ديگر گويند كه معاويه اسماء را ده هزار درم قبول كرده بود و ده ضيعت به سواد عراق اندر .\r\nچون حسن بمرد چهل و شش ساله بود و او را گور كندند نزديك گور پيغمبر عليه السّلام . چون عايشه بشنيد بر استرى نشست و گفت نگذارم كه او را اينجا به گور كنى . پس گروه عايشه بيامدند . چون او را به گور خواستند بردن ، تيرباران بر جنازهء حسن كردند . پس او را به بقيع الغرقد به گور كردند . و اهل بيت حسن و\r\n","description":"","footnote":"","page_name":" 683 ","page_number":63},
  {"content":"\r\nخويشان او برخاستند و به مكّه شدند . و اسماء برخاست و سوى معاويه شد ، و آنچه او را وعده كرده بود طلب كرد . معاويه او را گفت : تو كه با شويى چون حسن نبيرهء پيغمبر نشايستى و با وى وفا نكردى با فرزند من چه وفا كنى و او را بشايى . پس بفرمود تا او را بكشتند . و كشتن حسن به شعبان اندر بود به سال چهل و يك .\r\n","description":"","footnote":"","page_name":" 684 ","page_number":64},
  {"content":"\r\n\r\nرفتن زياد بن ابى سفيان از پارس پيش معاويه و بيعت كردن او\r\nپس معاويه به شام شد و كار بر وى راست بيستاد ، و از زياد همى ترسيد كه به اصطخر پارس اندر قلعه شده بود و خواستهء بسيار داشت . و ترسيد كه با كسى از فرزندان پيغمبر عليه السّلام [ 280 a 
  ] بيعت كند و كار حرب از سر گيرد . پس معاويه مغيرة بن شعبه را بخواند كه با وى مشورت كند . و مغيره و زياد دوست بودند ، و زياد بر مغيره آن گواهى زنا داده بود به گاه عمر ، و زياد دبير سعد بن ابى وقّاص بود با كوفه ، و پس از آن مغيره بود و دبيرى او كرده به بصره . معاويه مغيره را گفت چه كنيم ؟ مغيره گفت : مترس از اهل بيت على كه كس نمانده است كه اندر اين كار طمع كند . معاويه گفت : چنان خواهم كه زياد به بر من آيد . مغيره گفت : من دانستم كه تو از بهر اين مرا خواندى كه من زياد را بيارم ، و نيكو ديدى كه كس او را از پارس نتواند آوردن مگر من . و ليكن آنچه من گويم ببايد كردن ، بدانكه زياد مردى امين است و راستگوى و بىخيانت ، و تا بوده است چنين است و همى ترسد كه تو او را شمار پارس و كرمان خواهى ، و او آن خواسته داده است به فرمان على و حجّت ندارد ، و از خويش همى ترسد كه تو چيزى از آنكه بر وى نيست بخواهى .\r\nتو از من بپذير كه او را سخن شمار نكنى تا من بروم و او را بيارم . معاويه\r\n","description":"","footnote":"","page_name":" 685 ","page_number":65},
  {"content":"\r\nبپذيرفت . و مغيره از معاويه امان بستد و به پارس شد و زياد را بياورد . معاويه گفتا مرا با وى سخن شمار نيست . پس از زياد هر خواسته كه داشت بستد ، و مغيره را به كوفه فرستاد . زياد دستورى خواست كه با مغيره به كوفه شود .\r\nو سال چهل و سه اندر آمد و عمرو بن العاص به مصر بمرد . و سه بار عمرو به مصر امير بوده بود ، و عمرو روز عيد رمضان بمرد . معاويه عبد الله بن عمرو را بر مصر امير كرد ، و دو سال اميرى مصر از دست معاويه او داشت . و مغيره عامل كوفه بود بر خراج ، و از آن خوارج كه از نهروان گريخته بودند يگان و دوگان به كوفه باز همى آمدند و مغيره ايشان را طلب نكردى ، زياد گفتى ايشان را طلب كن و به زندان كن تا نيز از ايشان كس به كوفه بيرون نيايد كه ترا از آن دردسر آيد .\r\nمغيره طلب نكرد تا بسيار شدند . و زياد دانست كه از آن تباهى آيد . برخاست و سوى معاويه شد . و معاويه او را به خويشتن نزديك كرد . و زياد مردى بود با راى و تدبير و رسم سياست نيكو دانستى ، و معاويه از او به كارها مشورت خواستى . پس معاويه زياد را گفت : مغيره را به راى و تدبير تو حاجت بودى ، چرا بگذاشت كه تو بيامدى ؟ گفت : مغيره به راى خويش معجب شده است و نصيحت كس نشنود ، ترسم كه او را از آن عجب خويش دردسر آيد و خطايى آيد اندر اعمال عراق و كوفه كه آن خوارج كه از على گريخته بودند باز به كوفه گرد آيند و بسيار شدند . و من مغيره را بگفتم كه ايشان را بگير و به زندان كن و بكش ، فرمان من نكرد . من از آنجا بيامدم تا اگر فتنه بود من آنجا نباشم . معاويه گفت : صواب كردى . پس مغيره را نامه كرد و بر وى انكار كرد و او را عاجز خواند و گفت : چرا دست باز داشتى كه آن خوارج باز آمدند و جمع شدند ، جمعيّت ايشان بپراگن و بگيرشان كه ايشان كافراناند و خون ايشان حلال است ، و من از تو پسنده كار نيستم كه اندر كار ايشان تهاون كنى . مغيره گفت : اين زياد گفته باشد ، و من او را از پارس بياوردم ، اكنون مرا سعايت كند . و آن كار را خرد داشت تا بزرگ شد و آن خوارج بيش از پنجهزار مرد گرد آمدند و مردى را امير كردند نام او المستورد بن علَّفه ، و بيعت كردند و از كوفه بيرون شدند ، و به موصل و جزيره بپراگندند و فساد بسيار كردند .\r\n","description":"","footnote":"","page_name":" 686 ","page_number":66},
  {"content":"\r\nو مغيره بدانست كه زياد او را همى نصيحت كرد . معقل بن قيس را بفرستاد به حرب ايشان تا از ايشان بسيار بكشت ، و يك سال اندر آن كار بماند . و معاويه زياد را نيكو داشتن گرفت . بدين سبب زياد اوّل كار بدانسته بود كه چون خواهد بودن ، و مغيره سوى معاويه به راى و تدبير بيش از زياد بود . چون اين كار بيفتاد جاه و منزلت مغيره كم شد و كار زياد به نزد معاويه بالا گرفت . و معاويه وزارت و كار و تدبير خويش همه به دو داد و نسبت او بپذيرفت و بفرمود تا او را زياد بن ابى سفيان خواندند . و پيش از آن او را زياد بن سميّه خواندندى . و مادرش سميّه نام بود و بندهء هند بود . پس بو سفيان با سميّه ببود و بار گرفت ، و از هند بترسيد . سميّه را باز بفروخت . و آن خرنده سميّه را آزاد كرد . و زياد از پس بيع به سه ماه بيامد . و سميّه بگفت كه اين از بو سفيان است ، و هم به بو سفيان مانست . و بو سفيان منكر شد كه از من نيست . پس زياد نزديك شد و معاويه دانست كه آن چگونه است . و از بهر پدر چيز نگفت . و اندر اين وقت نسبت او درست كرد و او را زياد بن ابو سفيان خواند . و از پس آن به كوفه بنشست . و عبد الله بن عامر به بصره بود و بصره بر وى تباه شد از آنكه عبد الله مردى بود بىسياست ، و كار دزدان خوار داشتى و عقوبت نكردى ، و گفت : من ايدون خواهم كه مردمان مرا دوست دارند ، اگر من دست و پاى دزدان ببرم ايشان را خويشان باشند بر من غدر كنند . و هيچكس را ادب نكردى تا اهل فساد غلبه كردند و اهل صلاح ذليل شدند . و بصريان سياست عبد الله بن عبّاس و بو موسى الاشعرى ديده بودند . چون عبد الله بن عامر را زبون يافتند ، خون ريختن گرفتند ، و مى خوردن و زناكردن آشكارا شد تا جمعى از بصره سوى معاويه شدند و از نرمى عبد الله بن عامر بناليدند . و معاويه حارث بن عبد الله را امير كرد و بصره او را داد و عبد الله را باز كرد ، [ 280 b 
  ] و عبد الله بن عامر پنداشت كه زياد او را سعايت كرده است تا بصره او را دهد .\r\nو سال چهل و پنج اندر آمد و عبد الله عامر با يزيد بن معاويه دوست بود ، و يزيد با زياد بد بود . و عبد الله عامر زياد را پسر سميّه خواندى . چون يزيد بگفت كه پسر بو سفيان است زياد ، عبد الله گفت : صد تن بياورم تا بگويند كه او نه از پشت\r\n","description":"","footnote":"","page_name":" 687 ","page_number":67},
  {"content":"\r\nبو سفيان است . چون زياد بشنيد ، پيش معاويه بگفت . معاويه عبد الله را بار نداد .\r\nپس عبد الله يزيد را بگفت تا او را پيش پدر خواهش كرد تا او را بار داد . و عبد الله ابن عامر بشد و از زياد عذر خواست .\r\nو سال چهل و پنج بگذشت . معاويه خواست كه زياد را اميرى دهد و خلق را از راى و تدبير او و سياست او آگاهى دهد . و دانست كه از همه شهرها بر زياد دوستتر از كوفه و عراق نيست . او را اميرى كوفه نامزد كرد و گفت : ترا كوفه ارزانى داشتم و ليكن بى عهد بشو و يك ماه بباش تا آن مردمان با تو بسازند و دوستان تو بر تو گرد آيند . و كس را اين سخن مگوى و سر ماه عهد كوفه و عراق را چشم دار . زياد برفت و به كوفه شد و به سراى سليمان بن ربيعه فرود آمد . مغيره او را برّ كرد و مردمان كوفه با او گرد آمدند . و چون يك ماه و دو ماه ببود عهد نيامد . دلش تنگ شد و كس را نتوانست گفتن . پس معاويه را خبر آمد كه اهل بصره بر حارث نيارامند و نتواند ايشان را داشتن . معاويه با خويشتن تدبير كرد كه بصره را جز زياد كس نشايد چنان كه به وقت على بود كه زياد خليفت عبد الله بن عبّاس بود به بصره ، و به تنهايى بصره را همى داشت . و معاويه عهد بصره به زياد فرستاد و عهد از شام رفته بود و هنوز به زياد نرسيده بود ، و زياد تنگدل شده بود .\r\nو اندر كوفه مردى بود نام او وائل ، فالگويى كردى . اين روز سوى زياد اندر آمد . زياد او را گفت : فالى بگوى كه ما را دل شاد شود . گفت : از چه بايست ؟ گفت :\r\nبنگر كه معاويه مرا كارى دهد و مرا از كوفه كارى بود به سلطانى . آن مرد بيرون شد ، زاغى ديد بر درخت بان نشسته و بانگ كرد . آن مرد باز آمد و زياد را گفت :\r\nترا سلطانى بود با بانگ و بزرگى ، و ليكن بدين شهر نبود ، از ايدر ببايد رفتن .\r\nگفت : از كجا مىگويى ؟ گفت : چون از سراى تو بيرون شدم زاغى را ديدم بر درخت بان بانگ همى كرد ، و غراب از غريب بود و بان از بين مشتق بود و بين جدايى بود . زياد گفت : دروغ گويى كه امير المؤمنين از تو راستگوىتر است . آن مرد از آنجا برفت . پس هم آنگاه رسول فراز رسيد با عهد بصره و عمان و بحرين و سيستان . زياد را آن خوشتر از كوفه آمد . و بصره او را همچون خانه بود و آنجا\r\n","description":"","footnote":"","page_name":" 688 ","page_number":68},
  {"content":"\r\nخليفت عبد الله بن عبّاس بوده بود ، و نيز او را آنجا فرزندان و عيال بود . چون اين عهد به دو رسيد ، ديگر روز راه بصره گرفت با خاصّگان خويش ، و معاويه نامه كرده بود آنجا به مردمان بصره كه شما را حدثها و جرمها بسيار شد و بر شما عقوبتها واجب است . زياد بن ابى سفيان را فرستادم و فرمودم كه چه كن . هر چه بايد كردن او خود داند . او را اطاعت داريد و از عقوبت او حذر كنيد .\r\nزياد به بصره آمد به ماه جمادى الاولى به سال چهل و پنج و به اميرى بنشست و شهر بياراميد و هر كه را از غوغاييان و دزدان كه بيافت بكشت و كس را در زندان نكرد . و هر كه را حدّى واجب شده بود بزد و دست باز داشت . و دزدان را دست ببريد و رها كرد . و اهل فساد را همى كشت يا همى گريختند . و هر شب چون نماز شام بكردى بخفتى ، پس برخاستى و وضو ساختى و نماز خفتن به مسجد بكردى ، و امام را گفتى به دو ركعت اندر سورة البقره بخوان . چون نماز خفتن بكردى و لختى تطوّع بكردى و به خانه اندر شدى ، و عسس را بر نشاندى و گفتى هر كه را بيابيد بكشيد كه هر كه را حاجتى بود تا اكنون تمام شد . يك شب عسس مردى را بگرفت عربى با گوسپندان . عسس خواست كه او را بكشد . گفت گوسپندان خويش را همى آرم تا فردا بفروشم . پس عسس او را پيش زياد آورد . زياد او را گفت : نشنيدى كه منادى من ندا كرده است كه شب مرويد ؟ گفت : نشنيده ام كه من اين دم از باديه آمدم با اين گوسپندان . زياد گفت : مرا دل گواهى دهد كه تو راست گويى و ليكن من سياست خويش اندر رسمى نهاده ام نتوانم تباه كردن ، كه فردا ديگرى به كوى باشد و همچنين بهانه آرد و سياست من تباه شود ، و اگر ترا بكشم بىگناه شهادت يا بى . او را بگفت تا بكشتند . و خلقى را اندر بصره از اهل فساد بكشت و اهل صلاح بياراميد . و به شب نيز كس نرفت و دزدى نكرد و دزدى نكرد و بر كسى ستم نكرد ، و از يك ديگر ايمن شدند ، چنان كه اندر بصره كس به شب در سراى نبستى . و طعامها فراخ شد و بازرگانان روان شدند .\r\nو زياد بر خوارج سخت بود و از ايشان هر كه را بيافتى بكشتى . و بصره بدان وقت از ياران پيغمبر عليه السّلام بسيار بودند و از زاهدان مستجاب الدعوه چون :\r\n","description":"","footnote":"","page_name":" 689 ","page_number":69},
  {"content":"\r\nانس بن مالك و عمران [ بن 
  ] الحصين و سمرة بن جندب و الحكم بن عمرو الغفارى ، و زياد همه را بر كار كرد ، انس را بر غنيمت و عمران را بر حكم ، و سمره پير شده بود استعفا خواست ، و عبد الرّحمن پسرش را خازن بيت المال كرد ، و الحكم بن [ 281 a 
  ] عمرو الغفارى به سجستان فرستاد به اميرى . و چهارهزار مرد پيش خويش بر پاى كرد و ايشان را به سه گروه كرد و يك گروه را بر طلب مردمان فساد كرد ، و يك گروه را بر محلَّتها كرد بر داد دادن مردمان ، و سديگر گروه را بر نگاه داشتن خويش . و از فقيهان و زاهدان بصره پانصد تن بودند ، آن همه را نام بنوشت و از بيت المال روزى كردشان و بفرمود تا بامداد و شبانگاه پيش او بنشستندى . و اين پارسا آن او را زياد بن ابى سفيان نگفتندى از ترس خداى و ليكن گفتندى زياد بن ابيه ، و زياد بن سميّه از بيم او نيارستند گفتن ، و او همى دانست كه او را چنين گويند و چيزى نگفتى . و سيرت زياد اندر اين جهان معروف گشت و سياست او در دلهاى خاصّ و عام جاى كرد ، و معاويه از او شاد شد . و مغيرة بن شعبه به كوفه بمرد به سال پنجاه .\r\nو معاويه خواست كه زياد را بر كشد به مرتبت ، و از كوفه تا بصره به زياد داد .\r\nپس زياد سمرة بن جندب را امير كرد بر بصره و خود به كوفه شد و از آن پس شش ماه به كوفه بودى و شش ماه به بصره و آن روز كه به كوفه اندر شد خلق بر او گرد آمدند . و چون مغيره بمرد ، شهر كوفه غوغا بگرفت . و چون زياد از بصره بشد با او دو هزار مرد بود كه به كوفه شد . پس مردمان كوفه را گفت : من خواستم كه با سپاه بسيار آيم و ليكن شما خود آراميدى و من با خاصگان و با اهل بيت خويش آمدم . مردمان كوفه بر او بخنديدند و گفتند : او دى ايدر بود و از ايدر برفت ، ابن سميّه بود و نه او را اهل بيت بود و نه پدر معروف ، امروز او را اهل بيت و دو هزار مرد از كجا آمد ؟ ! و مردمان بر او سنگ انداختن گرفتند . او دست به روى بر نهاده بود تا همه بينداختند . پس آن دو هزار مرد را گفت : درهاى مزگت بگيرند . درها بگرفتند و شمشيرها بكشيدند . و او از بيرون مسجد كرسى بنهاد و بنشست و آنگاه گفت تا چهارگان چهارگان همى آرند و سوگند همى داد كه شما\r\n","description":"","footnote":"","page_name":" 690 ","page_number":70},
  {"content":"\r\nسنگ انداختيد و ندانيد كه كى انداخت . هر كه سوگند خورد رها كرد ، تا هشتاد تن بماندند كه تهمت بر ايشان درست شد . پس همه را دست ببريد و رها كرد . و آنگاه بر نشست ، و آن دو هزار مرد شمشير كشيده پيش او اندر همى آمدند تا به سراى امارت فرود آمد ، و تا زياد به كوفه بود نيز كس را عقوبت نبايستى كردن . پس از آن معاويه خراسان با عراقين همه زياد را داد ، و زياد الحكم بن عمرو را به خراسان فرستاد ، و حكم به مرو بمرد . باز از پس او خليد بن عبد الله الحنفى را به خراسان فرستاد ، و چون يك سال بود باز خواند .\r\nو اندر اين سال پنجاه بو موسى الاشعرى به مكّه بمرد . و معاويه اندر اين سال حج كرد و راه گذر به مدينه كرد ، و خواست كه منبر پيغمبر عليه السّلام برگيرد و به شام برد و گفت خداى تعالى بر اهل مدينه خشم گرفته است كه عثمان را بكشتند .\r\nو چون پيش منبر رفت و بجنبانيدند ، آفتاب بگرفت و روز تاريك شد و ستاره پديد آمد و مردم به خروش افتادند . معاويه رها كرد . پس گفت : من بدين آن خواستم بر داشتن كه پايهء آن را بنگرم كه درست است يا نه و پوسيده است يا نه ، و منبر پيغمبر عليه السّلام سه پايه بود . پس از آن معاويه شش پايه افزون كرد تا نه پايه شد ، و امروز همچنان نه پايه است . و خطيب بر آن شش پايه شود ، و آن سه پايه بالاى آن است كه كس بر آنجا نشود از حرمت پيغمبر عليه السّلام . باز عبد الملك مروان به حجّ شد خواست كه منبر پيغمبر عليه السّلام برگيرد ، قبيصة بن ذؤيب يار پيغمبر او را گفت : اين را نتوان بيرون آوردن ، و معاويه خواست كه برگيرد . جهان سياه شد و روز شب گشت . عبد الملك دست از منبر باز داشت .\r\nو از پس اين ربيع بن زياد الحارثى بر خراسان امير بود از قبل زياد . و تا لب جيحون بيامد ، و ترك از وى به هزيمت شد ، و ربيع شهر بلخ به صلح بگشاد و به ما وراء النهر شد و با ترك حرب كرد و غنيمت بسيار يافت و زود بازگشت .\r\nو زياد به سال پنجاه و سه بمرد و پنج سال اين همه پادشاهى او داشت .\r\nو سيرتش چنان بود كه او گفتى : اگر به همه مملكت و پادشاهى من اندر از در كرمان تا پارس و خراسان تا لب جيحون و عراق و تا لب دجله و حدّ هندوستان كسى را\r\n","description":"","footnote":"","page_name":" 691 ","page_number":71},
  {"content":"\r\nدرمى زيان شود تاوان من باز دهم . و بدين همه ايّام او از عدلش پادشاهيها آرميده بود ، و هر كجا خوارجى را يافتى بكشتى . يك سال هفت هزار مرد خوارج به يك جاى بكشت . و زياد را آرزو بود كه اميرى مكّه و مدينه او را بود . و زياد اندر اين سال پنجاه و سه معاويه را رسول كرد و گفت : يا امير المؤمنين ، اين همه پادشاهيها به دست چپ همى دارم و دست راستم فارغ است ، اگر بيند مكّه و مدينه مرا دهد تا دست من تهى نباشد كه مرا آرزو است . معاويه عهد مكّه و مدينه بنوشت و به دست رسول او به دو فرستاد . و شش ماه او را خطبه كردند . و زياد به كوفه بمرد به ماه رمضان به سال پنجاه و سه .\r\nو چون زياد بمرد ، معاويه كوفه و بصره و خراسان عبيد الله پسرش را داد ، و عبيد الله بن زياد به شام شد . و مكّه سعيد بن العاص را داد ، و مدينه مروان بن الحكم را . و عبيد الله از شام برفت ، و معاويه بفرمود كه به خراسان شو . پس عبيد الله [ 281 b 
  ] سپاه عراق گرد آورد و از آنجا به لب جيحون شد و از جيحون بگذشت و سمرقند را به حرب بگشاد و ملك آنجا هزيمت كرد ، و از تركستان بسيار بكشت . و گروهى گويند كه به بخارا آمد و بسيار غنايم و اسيران آورد و با خواسته به بصره برد . گروهى گويند كه معاويه عبيد الله را كوفه و عراق و خراسان داد بى بصره ، و بصره عبد الله بن عمرو بن غيلان را داد . و چون عبيد الله بن زياد به خراسان غزو كرد آنگاه بصره او را داد .\r\nو اندر سال پنجاه و شش معاويه خلق را بفرمود به دمشق تا با يزيد بيعت كردند .\r\nو به هر شهرى نامه كرد به بيعت يزيد . و خراسان از عبيد الله باز استد از پس بيعت يزيد ، و سعيد بن عثمان را داد . و پيش از آنكه زياد بخواست مردن ، تدبير آن كرد كه يزيد را از مردمان بيعت خواهد . پس زياد را نامه كرد و مشورت خواست . و يزيد سخت مولع بود به شكار و به لهو . زياد نامه كرد و گفت : يزيد شايسته است مر خليفتى را و ليكن شتاب مكن تا لختى سال برآيد و بزرگتر شود و كار خويش را غمخواره تر شود . معاويه گفت : راست مىگويى . پس يزيد بشنيد ، كس فرستاد و گفت : چرا گفتى اكنون نبايد كردن . زياد جواب كرد از پنهان معاويه يزيد را و گفت\r\n","description":"","footnote":"","page_name":" 692 ","page_number":72},
  {"content":"\r\nامير المؤمنين با من مشورت كرد از بهر تو ، و من گفتم سالى چند صبر كن ، و اين از بهر آن گفتم كه صبر كن تا من امانت او بگزارم و ترا نيز نصيحت كنم به خليفتى زمين از پس پدرت ، و ليكن اين لهو و صيد كردن يله كن تا چون مرا بپرسد ديگر مرا نبايد گفتن لختى ديگر صبر كن . يزيد به زياد كس فرستاد كه سخت نيكو ديدى . يزيد آن همه دست باز داشت ، و سالى چند بر آمد و اندر سال پنجاه و سه زياد بمرد .\r\n","description":"","footnote":"","page_name":" 693 ","page_number":73},
  {"content":"\r\n\r\n[ خبر بيعت ستدن معاويه از بهر يزيد 
  ]\r\nو سه سال برآمد . به سال پنجاه و شش اندر معاويه اهل دمشق را جمع كرد تا يزيد را بيعت كردند . پس از آن به همه شام و همه شهرها كس فرستاد تا بيعت يزيد بر مردمان بگرفتند . و عبيد الله بن زياد را نامه كرد تا از اهل كوفه و بصره و خراسان بيعت يزيد بستد و به پارس و كرمان و اهواز نامه كرد و از مشرق تا مغرب هر چند كه مسلمانى رسيده بود بيعت يزيد بپذيرفتند مگر پنج تن : چهار تن از مدينه و يكى از مكّه . و عبد الله بن عبّاس به مكّه بيعت يزيد نكرد ، و او به طايف بود كه ضيعت خريده بود و چشمش نابينا شده بود . او گفت : مرا چشم شد ، از من خليفتى نيايد . اگر بيعت من بود يا نبود روا بود . و از آن چهار تن كه به مدينه بودند : يكى حسين بن على بود رضى الله عنهما ، و ديگر عبد الله بن الزبير ، و عبد الله بن عمر الخطَّاب ، و چهارم عبد الرّحمن بن ابى بكر رضوان الله عليهم . و همه مدينه يزيد را بيعت كردند مگر اين چهار تن . مروان از مدينه نامه كرد و معاويه را از آن بياگاهانيد . پس معاويه به مروان نامه كرد كه اين هر چهار را مجنبان تا من بيايم ، و سعيد بن عثمان بن عفّان رضى الله عنه به دمشق بود و با يزيد بيعت كرده بود ، چون بشنيد كه اين چهار تن بيعت نكردند ، او نيز از بيعت پشيمان شد و گفت : پدر من از\r\n","description":"","footnote":"","page_name":" 694 ","page_number":74},
  {"content":"\r\nپدر ايشان بتر نبود و نه من از ايشان بترم ، و مرا اندر اين بيعت چه شتاب بود . پس سوى معاويه اندر آمد و گفت : تو دانى كه پدر من به جاى تو چه كرد و من نيز چنان نكردم كه اين ديگران . پس معاويه عهد خراسان از عبيد الله باز استد و سعيد را داد و سعيد به خراسان شد . و گروهى گفتند كه چون سعيد سوى معاويه اندر آمد او را گفت : پدر من بهتر از ابو بكر و عمر بود و تو حق من نگزاردى و مرا از اين كار نصيب نكردى كه من حقّتر بودم . و ديگر روز معاويه عهد خراسان به دو فرستاد . و طلحة بن عبد الله را و مهلَّب بن ابى صفره را با او بفرستاد و دو سال امير خراسان بود ، و چون معاويه بيعت راست كرد ، آنگاه خراسان از سعيد بستن و باز به عبيد الله ابن زياد داد .\r\nو چون سعيد برفت و به خراسان شد ، معاويه به بهانهء عمره به مكّه آمد تا با اين چهار تن بيعت گيرد ، و راه گذر به مدينه كرد ، و حسين بن على عليهما السّلام را بخواند و از او بيعت خواست . حسين گفت : من چشم دارم بدين چهار تن . معاويه گفت : چون ايشان بيعت كنند ، توانى گفت كه نكنم ، و گفت توانم . گفتا برو و كس را مگوى . و هر يكى را از اين هر چهار بخواند و همچنين گفتند و جواب چنين دادند و بازگشتند . معاويه صواب چنان بديد كه خاموش باشد تا اين سال بگذرد .\r\nپس او به مكّه شد و حجّ بكرد و باز مدينه آمد . و مروان را از مدينه با خويشتن ببرد و گفت : نبايد كه تو با اين مردمان درشتى كنى . و عمل مدينه به وليد بن ابى سفيان داد ، و هم بر اين بود تا سال پنجاه و هفت اندر آمد .\r\nمعاويه مر عبيد الله بن زياد را از كوفه باز كرد و بصره و خراسان باز او داد ، و كوفه مر ضحاك بن قيس را داد . پس خوارج به كوفه بر ضحاك برخاستند ، باز معاويه كوفه مر عبد الرّحمن بن ربيعه را داد . و او خواهرزادهء معاويه بود و مادرش امّ حكم بنت ابى سفيان بود . و اندر اين سال معاويه بمرد و يزيد بيعت تازه كرد و ملك بر او راست بيستاد به سال شصت اندر .\r\n","description":"","footnote":"","page_name":" 695 ","page_number":75},
  {"content":"\r\n\r\nخبر وفات معاويه و وصيّت او و ذكر نسب و اولاد او\r\nو چون سال شصت اندر آمد ، به ماه رجب اندر معاويه بمرد . و اندر بيمارى [ 282 a 
  ] وصيّت كرد و يزيد را گفت : اى پسر ، بدان كه من هر چه ببايست كردن بكردم و گردن عرب نرم گردانيدم و مبارزان جهان كم كردم و از همه خلق بيعت تو بستدم مگر از پنج تن ، و من ترا بگويم كه با هر كسى چه كن : اما عبد الرّحمن بن ابى بكر مردى است كه لهو دوست دارد ، او هر چه خواهد بده تا بدان مشغول باشد ، و عبد الله بن عمر به عبادت مشغول است ، او خود ملك نجويد ، و عبد الله بن الزبير ، از او باز مگرد تا بيعت بكند كه او از همه بتر است ، و حسين بن على به بيعت خوان ، اگر بيعت كند هر چه خواهد بدهش و نيك دارش كه ما اين ولايت از ايشان داريم ، پس اگر بيعت نكند ، خويشتن را از ايشان نگاه دار ، و اهل مكه و مدينه را نيكو دار كه ايشان ناصر پدر تو بودند ، پس بمرد به دمشق و هم آنجا به گور كردندش .\r\nو نسبش : معاوية بن ابى سفيان بن حرب بن اميّة بن عبد الشّمس ، و مادرش هند بود بنت عتبه . و معاويه به همه زندگانيش چهار زن كرد : يكى ميسون بنت بحدل مادر يزيد ، و ديگر كتوه بنت [ قرظة و نائله بنت 
  ] عماره ، و اندر آن زمانه هيچ زن از\r\n","description":"","footnote":"","page_name":" 696 ","page_number":76},
  {"content":"\r\nاو نيكوتر نبود . و معاويه را سه پسر بود : يكى عبد الرّحمن نام بود ، و او زود بمرد ، و ديگر يزيد ، و سديگر عبد الله . و اين عبد الله ابله بود . و دخترى بود او را نامش رمله .\r\nو مدّت خلافتش از آن روز كه حسن بيعت كرد با او تا بمرد نوزده سال و سه ماه بود . و عدد دختران و پسران او اين بوده كه نموده شد .\r\n","description":"","footnote":"","page_name":" 697 ","page_number":77},
  {"content":"\r\n\r\nخبر پادشاهى يزيد بن معاويه\r\nچون يزيد به پادشاهى بنشست ، همه اهل شام را بيعت بستد و به همه مسلمانان نامه كرد به خبر مرگ معاويه ، و بيعت خود تازه كرد ، و وصيّت كه پدرش كرده بود و گفته كه پس از من چنين كن ، پس او نامه كرد و ايدون گفت : بسم الله الرحمن الرّحيم من عبد الله يزيد امير المؤمنين الى فلان و فلان ، امّا بعد فانّ معاوية كان عبدا من عباد الله اكرمه الله بالولاية و استخلفه و مكّن له فعاش به قدر و مات بأجل فرحمه الله فقد عاش حميدا رضيّا و مات برّا تقيّا و يجب ان تأخذ اهل عملك الاصاغر منهم و الاكابر البّر منهم و الفاجر تجديدا لبيعتنا و انقيادا لأمرنا و تسارعا الى طاعتنا اخذا شديدا بلا رخصة و لا تأخير و السّلام .\r\nو اين كارداران كه معاويه فرستاده بود همه را به جاى خود بگذاشت . چون يزيد بنشست همه غم بدين چهار تن همى خورد تا كه بيعت كنند . پس نامه كرد به وليد ابن عتبه كه از آن چهار تن كه اندر مدينه اند بيعت من بستان . چون نامهء يزيد به وليد ابن عتبه رسيد ، مروان حكم را بخواند و با او مشورت كرد . مروان گفت : معاويه مرا وصيّت كرده است كه اين چهار تن را مجنبان و مرنجان و ليكن تو نصيحت\r\n","description":"","footnote":"","page_name":" 698 ","page_number":78},
  {"content":"\r\nامير المؤمنين باز مدار ، اين هر چهار تن را بخوان ، اگر بيعت نكنند و گويند تا بنگريم ، تو بدان هم داستان مباش و هر چهار را بكش . يزيد گفت : سبحان الله ، چرا چنين سخن گويى ، نبيرهء پيغمبر را عليه السّلام و پسر ابو بكر و پسر عمر و پسر زبير را بدين گزاف توان كشتن . پس كس فرستاد و حسين را بخواند . حسين دانست كه او را از بهر چه خواند . پنجاه مرد با سلاح با خويشتن ببرد و گفت : شما به در بايستيد و سخن مرا گوش داريد ، اگر كار ديگر گونه بود خويشتن را به سراى اندر افگنيد تا بكوشيم . ايشان همچنان كردند . پس حسين على پيش وى اندر آمد .\r\nوليد او را برّ كرد و نامهء يزيد بر وى خواند . حسين گفت : اين نامهء يزيد به چهار تن آمده است ، همه را بخوان تا يك جا بيعت كنيم . وليد گفت : روا باشد . حسين برخاست ، و مروان گفت : يا وليد ، اين را بكش و مهل كه بيرون شود . حسين آن سخن مروان بشنيد ، گفت : اى مروان ، تو مرا نتوانى كشتن و نه وليد . و بيرون آمد ، و هم در شب با عبد الله زبير بگريخت و به مكّه شد و هم آنجا پنهان بنشست .\r\nپس مردمان كوفه آگاه شدند كه حسين به مكّه شد . گرد آمدند و محضرها نبشتند و رسولان بفرستادند پيش حسين بن على عليهما السّلام و گفتند : برخيز و باز جاى خويش آى كه ما جان و خواسته پيش تو داريم . پس چون آن رسولان پيش حسين آمدند و نامه بدادند ، حسين به نزديك عبد الله بن عبّاس شد و نامه ها بر وى خواند . او گفت : من صواب آن بينم كه نخست كسى از قبل خويش بفرستى و تو اينجا باشى تا ايشان چه كنند ، كه كوفيان مردمانى بىوفااند ، و تو دانى كه با پدرت چه كردند چند بار . حسين گفت : همى گويند كه دوازده هزار مرد از شيعت ما بيعت كردند . عبد الله بن عبّاس گفت : تو بدين غرّه مباش ، اگر چاره نيست كسى را اختيار كن و بفرست ، اگر آن مردمان ترا فرمان برند پس تو برو . حسين گفت : اين صواب است . پس مسلم بن عقيل بن ابى طالب را به كوفه فرستاد . چون مسلم بن عقيل را مىفرستاد او را گفت : به كوفه رو و جايى پنهان بنشين تا شيعت بر تو گرد آيند و با ايشان بيعت كن تا چند كس بر تو بيعت كنند ، پس مرا آگاه كن ، اگر ببايد آمدن بيايم .\r\n","description":"","footnote":"","page_name":" 699 ","page_number":79},
  {"content":"\r\nچون مسلم به كوفه شد و پنهان بنشست و خبر اندر [ 282 b 
  ] كوفه افتاد كه مسلم ابن عقيل آمد و بيعت حسين همى گيرد و حسين از پس او همى آيد ، خلق روى به دو نهادند و بيعت همى كردند تا دوازده هزار مرد بيعت كردند بر مسلم . و مسلم نامه كرد به حسين ، و مهتران كوفه همه به خط خويش نامه كردند چون سليمان بن صرد و المسيّب بن نجبه و رفاعة بن شدّاد و حبيب بن المظاهر و هانى بن عروه ، اين همه مهتران كوفه بودند كه بيعت كرده بودند و نامه به رسولان دادند تا به نزديك حسين عليه السّلام شدند و نامه ها بدادند . حسين شاد شد و نامه ها را جواب كرد كه اينك آمدم . پس ديگر روز دو رسول از كوفه آمدند و صد و پنجاه نامه آوردند و سختى كردند كه بايد كه آماده باشى . حسين ايشان را نيز بازگردانيد و گفت :\r\nاينك آمدم . و حسين را نيز به بصره بسيار شيعت بود . پس مولايى را به بصره فرستاد ، نامش سليمان ، و نامه كرد بدان مردمان كه شيعت پدرش بودند چون احنف ابن قيس و مالك بن مسمع و مسعود بن عمرو و همه مهتران بصره و گفت : هر كه شيعت من است همه به كوفه آيند كه من اينك به كوفه همى آيم . پس حسين آهنگ رفتن كرد و اهل كوفه بيعت تمام كردند و رسولى نزديك حسين فرستادند .\r\nپس مردى از هواخواهان يزيد نامش عبد الله بن مسلم سوى نعمان بن بشير رفت كه امير كوفه بود و گفت : دو روز است كه مسلم بن عقيل اينجا است و همه كوفه با وى بيعت كردند ، و حسين بن على را از مكّه بياوردند ، مسلم بن عقيل را بگير و سوى يزيد فرست . و اين نعمان بن بشير از ياران پيغمبر بود عليه السّلام ، گفت تا ايشان از من پنهان دارند من آشكارا نكنم ، و تا با ما حرب نكنند من با ايشان حرب نكنم . عبد الله بيرون آمد و نامه كرد سوى يزيد و او را آگاه كرد كه مسلم بن عقيل آمد و حسين همى آيد ، و من نعمان را بگفتم ، او مرا چنين جواب داد ، بايد كه اميرى ديگر فرستى به كوفه . اين نامه چون به يزيد رسيد گفت : كه را فرستم ؟ انديشه كرد و گفت : اين كار هيچكس نيست مگر از آن عبيد الله بن زياد .\r\nعهد عراق و كوفه نزديك عبيد الله بن زياد فرستاد و گفت : كسى را به بصره خليفت كن و خود به كوفه رو و مسلم بن عقيل را و هر كه با وى بيعت كرده اند\r\n","description":"","footnote":"","page_name":" 700 ","page_number":80},
  {"content":"\r\nبكش ، و اگر حسين را بيابى و او نيز بيعت نكند او را هم بكش و سرش سوى من فرست .\r\nچون نامه عبيد الله بن زياد رسيد ، سخت شاد شد و برادر خويش عثمان بن زياد به بصره خليفت كرد و آهنگ رفتن كرد . پس آن شب مسلم بن جارود سوى وى آمد و گفت : رسول حسين آمده است با نامه ها سوى شيعت و ايشان را به كوفه همى خواند و مهتران بصره آن رسول را پنهان كرده اند تا چون تو به روى ، او را بيرون آرند . عبيد الله همان شب اين سليمان را كه مولاى حسين بود طلب كرد و به چوب او را مقر آورد كه آن نامه سوى كه آوردم . عبيد الله ديگر روز مردمان بصره را گرد كرد و گفت : من آگاه شدم كه حسين سوى شما نامه كرده است و رسول او را بگرفتم و مقر كردم ، و شما رسم من دانيد كه من چگونه كشنده ام ، و همى به كوفه خواهم رفتن تا مسلم بن عقيل را و متابعان او را بكشم ، اكنون شما هشيار باشيد .\r\nپس آن سليمان را كه رسول حسين بود بياورد پيش ايشان ، ميانش به دو نيم زد و گفت : من توانم كه آن كس را بكشم كه اين نامه بديشان آورد ، و نخست نويسنده را بكشم ، اكنون شما هشيار باشيد .\r\nپس عبيد الله بن زياد برفت با سپاه بسيار . چون به قادسيه رسيد ، سپاه را آنجا دست باز داشت و بر اشترى زينى نشست و براند . ميان شام و خفتن به كوفه رسيد با ده سوار ، و عمامه بر سر داشت و تحت عنق بسته بود ، و مردمان كوفه خبر آمدن حسين داشتند ، چنان دانستند كه حسين است . چون به جماعتى برسيدى سلام كردى ، ايشان همه بر پاى خاستندى و گفتندى و عليك السّلام يا ابن رسول الله صلَّى الله عليه و سلَّم ، و خلق بسيار بر وى گرد آمدند ، و هر كسى همى گفت به خانهء من فرود آى . و او همى رفت تا به در سراى سلطان رسيد . نعمان بن بشير در ببست و به بام كوشك برآمد و گفت : يا ابن رسول الله ، باز گرد و تو ايدر نبايست آمدن . پس مردمان نعمان را دشنام دادند و گفتند در بگشاى تا فرزند رسول خداى اندر آيد . نعمان گفت : نگشايم و من نخواهم كه گويند حسين بن على را به ايّام او كشتند . پس عبيد الله بن زياد گفت : در بگشاى كه لعنت بر تو باد و بر حسين . مردمان\r\n","description":"","footnote":"","page_name":" 701 ","page_number":81},
  {"content":"\r\nاو را بشناختند و بگريختند . نعمان در بگشود و عبيد الله به سراى اندر شد . و مسلم ابن عقيل آگاه شد ، به سراى هانى بن عروه اندر گريخت ، و او مهتر شيعت على بود ، و عبيد الله بن زياد ديگر روز مردمان را گرد كرد و گفت : من بدان آمده ام كه شما را و هر كه با حسين بيعت كرده است همه را بكشم و من دانم كه شما شيعت حسينايد . پس هانى بن عروه را گفت : من شنيدم كه مسلم بن عقيل به خانهء تو است . گفت : نيست . گفت : سوگند بخور . هانى سوگند نخورد . عبيد الله هانى را باز داشت و كس فرستاد به سراى وى تا مسلم را بگرفتند و پيش عبيد الله آورد .\r\nعبيد الله او را با هانى بازداشت . پس خلقى گرد آمدند بر در سراى ، مقدار پنجاه هزار مرد از بهر هانى و مسلم . عبيد الله بفرمود [ 283 a 
  ] تا مسلم را و هانى را بر بام كوشك بردند و سر هر دو را ببريدند و سوى آن مردمان انداختند . آن خلق برميدند . و اين به ماه ذى الحجّه بود به سال شصت از هجرت ، و همان روز حسين ابن على از مكّه برفت با همه اهل بيت خويش از بهر آن نامهء مهتران كوفه ، و ندانست كه به كوفه چه افتاده است .\r\n","description":"","footnote":"","page_name":" 702 ","page_number":82},
  {"content":"\r\n\r\nخبر مقتل حسين بن على عليهما السّلام\r\nآنگه حسين از مكّه برفت ، و هر كه او را ديد گفت مشو و بر مردمان كوفه ايمن مباش . و عبد الله بن عبّاس سوى او آمد و گفت : يا پسر عمّ ، از مكّه و حرم خداى عزّ و جلّ مرو . و عبد الله بن زبير امير بود و بيعت آشكارا كرده بود و همى خواست كه حسين برود تا شهر او را صافى شود . و عبد الله بن عبّاس گفت : اى پسر عمّ ، به گفتار كوفيان غرّه مشو كه دانى با پدر و برادرت چه كردند ، اگر البته به روى اين زنان و كودكان را مبر تا نخست بدانى كه كار چگونه بود ، و اگر كوفيان هواى تو خواستندى آن خليفت يزيد كه به شهر اندر نشسته است بيرون كردندى ، و همى ترسم كه ترا بكشند و اين كودكان تو به تو نگذارند .\r\nحسين فرمان نكرد و برفت با همه اهل بيت خويش ، و با وى چهل سوار بود .\r\nوصف پياده به راه اندر او را پيش آمدند و خراجى همى آوردند بر اشتران . حسين آن كاروان را بگرفت و گفت : منم امام و من بدين حقّترم از يزيد ، و هر چه خواستهء مسلمانان بود باز داد و هر چه در بيت المال بود برگرفت . پس چون به نيمهء باديه رسيد ، فرزدق شاعر ، همام بن غالب پذيرهء او آمد ، و از كوفه برفته بود ، و ليكن خبر عبيد الله بن زياد نداشت . حسين گفت : خبر من چون است در كوفه ؟\r\n","description":"","footnote":"","page_name":" 703 ","page_number":83},
  {"content":"\r\nگفتا مردمان را دل با تو است ، قضاى ايزد ندانم كه چيست . حسين گفت : قضا را باز نتوان داشتن . و هيچ خبر عبيد الله بن زياد نداشتند و حسين بشتاب همى رفت تا پيش از آنكه يزيد را خبر شود به كوفه رسد . و عبيد الله بن زياد چون هانى و مسلم را بكشت به هر جاى عمّالى بيرون كرد . و نامهء يزيد آمد سوى وى كه حسين از مكّه بيرون رفت ، شما سپاه را به راه مكّه بيرون بريد ، و عبيد الله بر همه كسها و ولايتها نامزد كرده بود ، و عمر بن سعد بن ابى وقاص را بخواند و عهد رى او را داد و گفت : بايد كه به روى و حسين را بگيرى . عمر گفت : بايد كه مرا از اين عفو كنى . عبيد الله گفت : اگر خواهى كه ترا عفو كنم عهد رى به من بازفرست . عمر گفت : امشب مرا زمان ده تا بينديشم . و آن شب تدبير كرد آن بهتر ديد كه عهد باز ندهد و حسين را بكشد . پس عمر بن سعد برفت در اوّل محرّم سال شصت و يك با چهار هزار مرد ، و روى به باديه نهاد . و حسين از قادسيه بر سه ميل فرود آمده بود .\r\nو عمر بن سعيد مردى را بخواند نامش حرّ بن يزيد ، و او از شيعت على بود و ليكن كس ندانست ، و گفت : برو و چاهها و منزلها راست كن .\r\nو چون حرّ سه منزل از قادسيّه برفت ، حسين را ديد با آن همه بنه و عيالان فرود آمده . او را گفت : كجا خواهى رفت ؟ گفت : به كوفه . گفت : بازگرد كه لشكر اينك آمد ، عمر سعد با چهارهزار مرد و مسلم بن عقيل را بكشتند ، بازگرد . گفت :\r\nچگونه بازگردم با اين همه عيال ؟ گفت : برخيز و از راه يك سوى شو .\r\nحسين از يك سوى راه روى بنهاد تا به جايى رسيد كه آنجا كربلا گويند و آنجا فرود آمد . و چون عمر سعد به باديه اندر آمد ، خبر حسين به كربلا يافت . برفت با سپاه و آنجا شد . چون حسين سپاه بديد برنشست با آن چهل سوار و صد پياده ، و پيش حرب شد و صف بر كشيد و بر جاى بيستاد ، تا سپاه اندر رسيد . پس عمر بن سعد از سپاه بيرون آمد و بر حسين سلام كرد و او را پند داد و گفت : مكن ، هر چند شما بدين حقّتريد ، خداى عزّ و جلّ همى نخواهد كه اين كار شما را بود ، و تو بيش از آن حرب نتوانى كردن كه پدرت ، و هم نبود اين كار او را و آن زندگانى به گرم و زحير بگذاشت و آخر بكشتندش ، و برادرت حسن چون دانست كه اين كار او را\r\n","description":"","footnote":"","page_name":" 704 ","page_number":84},
  {"content":"\r\nنخواهد بودن ، بيعت كرد تا از اندهان برست . تو نيز خويشتن را از اين كار بيرون آر . حسين گفت : از سه كار يكى را با من بكنيد : يا مرا دست باز داريد تا به مكّه شوم و گرد اين كار نگردم ، يا به ثغرى شوم و آنجا مجاور بنشينم ، و اگر نه دست باز داريد تا سوى يزيد شوم . عمر گفت : نيكو همى گويى ، اكنون بيست تا من نامه كنم سوى عبيد الله بن زياد تا خود چه فرمايد . عمر با لشكر آنجا فرود آمد و نامه نبشت سوى عبيد الله بن زياد . جواب نامه آمد كه نخست سوى من بايد آمدن تا من او را سوى يزيد فرستم . حسين گفت : من خود سوى يزيد شوم ، تو كسى را از آن خويش با من بفرست . عبيد الله گفت : لا و لا كرامة له ، او را نخست سوى من بايد آمدن .\r\nپس عمر دو سه نامه كرد و كس فرستاد . عبيد الله گفت : هيچ سود ندارد تا سوى من نيايد و دست به دست من ننهد به بيعت ، قبول نكنم .\r\nحسين گفت : نكنم و اندر اين هفته اى روزگار شد . پس عبيد الله كس فرستاد سوى عمر سعد كه من ترا بدان فرستادم سوى حسين [ 283 b 
  ] تا با او منادمت كنى ؟\r\nاگر حرب كنى و اگر نه كس فرستم تا حرب كند . عمر سعد هم آنگاه برنشست و به حرب رفت با سپاه و بانگ كرد كه يا حسين ، بسيار جهد بكردم تا مگر به خون تو انباز نباشم ، اين كار ميّسر نگشت . حسين گفت : امروز مرا زمان ده ، عمر آن روز او را زمان داد . پس عبيد الله بن زياد شمر ذى الجوشن را بخواند و گفت : عمر بن سعد با ما منافقى همى كند و دل با حسين دارد ، اگر عمر حرب كند و اگر نه سپاه از وى بستان و عهد رى بازستان ، و آن سپاهسالارى ترا است ، يا حسين را يا سر او را به سوى من آور . و حسين يك روز زمان خواسته بود . نماز ديگر شمر فراز رسيد و گفت : من يك ساعت زمان ندهم . عمر بن سعد برنشست با سپاه و سوى حسين آمد و گفت : عبيد الله بن زياد كسى ديگر فرستاد . حسين گفت : شب نزديك آمد ، يك امشب مرا زمان دهيد . سپاه مر شمر را خواهش كردند تا زمان داد . و آن شب همه شب حسين سلاح راست كرد . پس نيمهء شب رسول عبيد الله فراز رسيد سوى عمر بن سعد و گفت : اگر تو حرب همى كنى شط فرات بر ايشان بگير و دست باز مدار كه آب خورند تا از تشنگى بميرند ، و چون حسين را بكشى تنش را به سمّ\r\n","description":"","footnote":"","page_name":" 705 ","page_number":85},
  {"content":"\r\nاسبان بكوب . عمر بن سعد هم آنگاه عمر بن الحجّاج را با پانصد مرد به لب رود فرستاد تا آبخور بگرفتند بر حسين و لشكرش ، و حسين را آب نبود ، تشنه بماندند .\r\nحسين همى آن شب سلاح راست همى كرد و با خود شعرها مىخواند ، و على بن الحسين بيمار بود و به خيمه اندر خفته بود و شعر پدر همى شنيد . بگريست و زنان همه بگريستند و زنان بانگ برداشتند . حسين گفت : مگرييد كه دشمن شاد شود .\r\nپس حسين سر بر آسمان داشت و گفت : يا رب ، تو دانى كه با من بيعت كردند و بشكستند . يا ربّ ، تو داد من از ايشان بستان . پس حسين آن مردمان را كه شيعت او بودند و با وى آمده بودند گرد كرد و گفت : آنچه بر شما بود كرديد و من شما را نه به حرب آوردم ، و ما اندكىايم و ايشان بسيارند ، و من از جان خويش نوميد شدم و شما را از خود برآوردم ، هر كه خواهيد بشويد . ايشان گفتند : يا ابن رسول الله ، ما روز رستخيز پيش جدّت چه حجّت آريم كه فرزند او را به جايى چنين در دست دشمنان بگذاريم ، و ما جانها پيش تو فدا كنيم .\r\nپس [ حسين 
  ] آن شب سپاه را تعبيه كرد ، و مردى بود نام او طرماح ، از شيعت على بود ، چون بشنيد كه حسين به كربلا گرفتار آمده است ، بر جمّازه نشست و آن شب خود سوى حسين آمد و گفت : بر اين اشتر من نشين تا ترا به حى خويش برم و آنجا همى دارم ، و كس آنجا نيارد آمدن . حسين گفت : گريختن و زن و فرزند را دست باز داشتن عار بود ، و از پس زن و عيال مرا زندگانى نبود . پس طرماح بازگشت . و حسين يك زمان به خواب اندر شد و پيغامبر را عليه السّلام ديد كه گفت : يا حسين ، هيچ غم مدار كه فردا شب با من باشى . حسين چون از خواب درآمد ، اميد از جان خويش برداشت . پس چون روز ببود ، نماز بكرد .\r\nروز آدينه . بود ، روز عاشورا ، عمر بن سعد سپاه را بياراست و به حرب آمد .\r\nحسين از اسب فرود آمد و بر جمازه نشست و پيش صف اندر آمد چنان كه همه لشكر عمر سعد او را بديدند ، و خطبه كرد و گفت : يا اهل كوفه ، من دانم كه مرا اين سخن سود ندارد و ليكن من بگويم تا حجّت خداى عزّ و جلّ بر شما بود ، و عذر\r\n","description":"","footnote":"","page_name":" 706 ","page_number":86},
  {"content":"\r\nخويش بگويم پيش از آنكه كارى افتد . پس گفت : اى مردمان ، شما همه مىدانيد كه من پسر فاطمه بنت رسول الله ام و پسر علىّ بن ابى طالبم ابن عمّ او ، و عمّ من جعفر طيّار است و عمّ پدرم حمزه است سيّد الشهدا ، و برادرم حسن است . اگر شما به خداى بگرويده اى و به جدّ من ايمان داريد بگوييد تا مرا چه گناه رفته است كه قصد جان من كرده ايد و نبينيد كه ترسايان سم خر عيسى چگونه عزيز دارند ، و آنكه جهوداناند و چيزى يابند از آن موسى همچنان كنند . و هر دينى مر رسول خويش را و اهل بيت او را چگونه عزيز دارند . يا قوم ، تا اندر ميان شماام خون كسى نريختم و خواستهء كسى نستدم ، شما به چه حجّت خون من حلال داريد . و من به مدينه نشسته بودم بر بالين قبر جدم ، مرا آنجا نهشتيد كه بنشينم . به مكّه شدم ، مرا بخوانديد ، و شما كه اهل كوفه ايد رسولان فرستاديد ، و من اكنون شما را از آن گويم كه موسى گفت قوم فرعون را ، اگر [ به 
  ] من نگرويد ، از من زاستر شويد تا من به حرم خداى عزّ و جلّ باز شوم و آنجا بنشينم تا اين جهان بر من بگذرد ، و بدان جهان پديد آيد كه حق كرا بوده است و ستم كه كرده است . پس هيچكس جواب نداد حسين را . پس حسين عليه السّلام گفت : الحمد للَّه كه حجّت خداى بر شما است و از من بر شما لازم است و شما را بر من حجّت نيست . پس ديگر باره حسين از ايشان هر يك را نام برد و گفت : يا فلان و يا فلان و يا فلان ، و نه شما مرا نامه كرديد و گفتى بياى ، و با مردم من مرا بيعت كرديد و مرا بخوانديد ، اكنون مرا بخواهيد كشتن ؟\r\nپس ايشان جواب دادند كه ما از بيعت تو بيزاريم . حسين گفت : الحمد للَّه كه شما را بر خداى و پيغمبر حجّت نماند . پس گفت : * ( اللَّهمّ انت ثقتى فى كلّ كربة [ 284 a 
  ] و عدّتى عند كل شدّة و قوّتى عند كلّ ملمّة و جارى فى كلّ حالة انت ولى كلّ نعمة و منتهى كلّ غاية اكفنى يا ارحم الرّاحمين . ) * پس اشتر بخوابانيد و بر اسب نشست و صف راست كرد و بيستاد ، و چشم همى داشت تا ابتدا ايشان كنند .\r\nپس مردى از لشكر عمر سعد بيرون آمد به نام عبد الله بن حوزه و حسين را گفت : بشارت باد ترا به آتش . حسين گفت : آن روز مباد كه من نزديك خداى شوم و آتش اميد دارم . پس گفت : يا رب ، اين را هلاك كن . راست چون عبد الله\r\n","description":"","footnote":"","page_name":" 707 ","page_number":87},
  {"content":"\r\nبرگشت ، پاى اسبش به چاهى فرو شد و از اسب بيفتاد و پايش به ركاب اندر بماند و او را بر زمين همى كشيد تا بمرد .\r\nپس حرّ بن يزيد التميمى كه پيش حسين باز رفته بود و او را گفته كه سپاه آمد ، پيش حسين رفت و سلام كرد و او را و پيغمبر را درود داد . حسين جواب داد و گفت : به چه كار آمدى ؟ گفت : بدان آمدم تا جان پيش تو فدا كنم و با دشمن تو حرب كنم تا كشته شوم تا روز قيامت از جمع شهداى كربلا مرا حشر كنند . حسين گفت : ترا شهادت خوش باد و به بهشت ترا بشارت باد ، تو آزاد مردى همچنانكه نامت .\r\nپس شمر عمر را گفت : چه روزگار ؟ برى ، فراز حرب آى ، و عمر تير در كمان نهاد و گفت : شما گواه باشيد كه نخست تير من انداختم ، و تير بينداخت . پس دو تن از لشكر عمر بيرون آمدند ، موليان عبيد الله بن زياد ، يكى را يسار نام و ديگر سالم ، و مبارز خواستند . از لشكر حسين دو تن بيرون آمدند حبيب المظاهر و برير ابن الحضير و آن هر دو را بكشتند . پس مردى بيرون آمد به نام يزيد بن معقل . و از لشكر حسين برير بن الحضير بيرون آمد و معقل را بكشت ، و ديگرى بيرون آمد ، برير بن الحضير او را نيز بكشت . پس مزاحم بن الحريث بيرون آمد از لشكر عمر سعد ، و مردى از لشكر حسين بيرون آمد نافع بن هلال و او را بكشت و روز گرم شد و ياران حسين تشنه شدند . و عمرو بن الحجّاج بر ميمنه بود ، او را گفت : دل بر مرگ نهادند ، كس با ايشان بر نيايد ، بيكبار حمله بايد كردن . پس عمر بفرمود تا تير اندازان در پيش آمدند و تيرباران بر لشكر حسين كردند و همه لشكر حسين را مجروح كردند ، و بيست تن را از لشكر حسين بكشتند و آنچه بماندند صبر همى كردند .\r\nپس حرب نوبت به حسين رسيد و حسين به پيش اندر آمد . ياران حسين گفتند :\r\nيا ابن رسول الله صلَّى الله عليه و آله ، تا از ما يك كس مانده بود نگذاريم كه تو اندر حرب شوى . پس حسين آب در چشم آورد و گفت : احسن الله جزاكم ، و ايشان يك يك پيش اندر همى شدند ، و هر كه پيش شدى گفتى : السّلام عليك يا ابن\r\n","description":"","footnote":"","page_name":" 708 ","page_number":88},
  {"content":"\r\nرسول الله ، بدرود باش . حسين گفتى : و عليك السّلام ، تو رفتى و من از پس تو آيم .\r\nو همچنين همى كردند تا هر كه با حسين بود كشته و خسته شدند . و حسين با برادران و فرزندان و عمّزادگان و اهل بيت خويش بماند . حسين گفت : اكنون نوبت به من رسيد . ايشان گفتند : تا ما زنده باشيم نيكو نباشد كه تو پيش حرب شوى . پس نخستين كسى از اهل بيت حسين ، پسر مهترين او بود على الاكبر و همى گفت :\r\nانا علىّ بن حسين بن على * نحن و رب البيت اولى بالنّبى\r\n[ تاللَّه 
  ] لا يحكم فينا ابن الدّعى\r\nو ده حمله بكرد پيش پدر و به هر حمله اى دو سه را بيفگند ، و تشنگى غلبه كرد و زبانش خشك شد و سوى پدر آمد و گفت : اى پدر ، مرا تشنه است . حسين گفت :\r\nجان پدر ، جان و تن من فداى شما باد ، چه توانم كردن . پس فراز شد و زبان در دهان پسر نهاد . ديگر باره على بازگشت و حمله كرد ، و مردى پيش او آمد نامش مرّة بن منقذ ، از پس وى اندر آمد و شمشيرى بزدش و او را بيفگند . جمعى گرد وى اندر آمدند و او را پاره پاره كردند . چون حسين آن را بديد بگريست به آواز بلند ، و هيچكس تا آن وقت آواز حسين نشنيده بود . و زينب از خيمه بيرون آمد و خويشتن را بر على افگند و خروش برخاست .\r\nو از پس على عبد الله بن مسلم بن عقيل بيرون شد . مردى پيش وى آمد نام او [ عمرو بن 
  ] صبيح و تيرى بزدش و دستش بر پيشانى بدوخت ، و چون برگشت همان مرد تيرى ديگر بزدش بر پشت و از شكم بيرون آورد . پس جعفر بن عقيل بيرون شد . مردى او را تيرى بر شكم زد و بكشت ، و با حسين كس نماند جز پنج برادر : عبّاس و عبد الله و عثمان و محمد و جعفر ، و محمد حنفيّه و عمر هر دو آنجا نبودند به مكّه بودند و با حسين نيامده بودند . و على اصغر [ كه او را زين العابدين خواندندى بيمار بود و 
  ] به خيمه اندر خفته بود ، و قاسم بن محمّد ده ساله بود ، از خيمه بيرون آمد شمشير كشيده . حسين گفت : باز گرد كه تو كودكى . گفت : يا عمّ ، به حق پيغمبر كه دست از من بازدارى و پيش رفت . سوارى بر وى حمله كرد و\r\n","description":"","footnote":"","page_name":" 709 ","page_number":89},
  {"content":"\r\nشمشيرى بزدش بر سر و سرش به دو نيمه كرد .\r\nو آن پنج برادر بيكبار بيرون شدند . ايشان را نيز اندر ميان گرفتند و بكشتند .\r\nتيرى بر اسب حسين آمد و بيفتاد ، و حسين پياده گشت و سست شد از تشنگى . و روز به وقت نماز ديگر شد . حسين بنشست و هر كه فراز آمد كه او را بكشد ، انديشه كرد [ 284 b 
  ] و گفت چه كنم ، خون او به گردن خويش در نكنم ، و بازگشت . و حسين را پسرى بود يك ساله شيرخواره ، نامش عبد الله ، آواز او بشنيد ، دلش بسوخت و او را بخواست و در كنار نهاد و همى گريست . و مردى از بنى اسد تيرى بينداخت و به گوش آن كودك فرو شد و همان گاه بمرد . حسين آن كودك از كنار بنهاد و گفت : انّا للَّه و انّا اليه راجعون . يا ربّ ، مرا بدين مصيبتها شكيبايى ده . و بر پاى خاست و از تشنگى بىطاقت شده بود ، و بر لب رود فرات رفت و جايى همى جست كه مگر آب تواند خوردن . شمر گفت : ويلكم ، دست باز مداريد كه آب خورد كه او از تشنگى مرده است ، چون آب خورد زنده شود . و حسين به روى اندر افتاد و آب به دهن اندر گرفت . تيرى بر دهنش زدند و حسين آب بريخت و آن تير از دهن بيرون كشيد و بازگشت ، و خون از دهنش همى دويد . و بر در خيمه بيستاد . عمر سعد آهنگ كشتن وى كرد . چون نزديك رسيد ، حسين گفت : تو آمدى به كشتن من ؟ عمر سعد خجل شد و بازگشت ، و پيادگان را گفت : چرا مانده ايد و او را به ميان اندر نگيريد و نكشيد .\r\nپيادگان گرد حسين اندر آمدند ، و حسين حمله برد و از پيادگان چندى بينداخت ، و شمر و عمر سعد از دور همى نگريستند . شمر عمر را گفت : تو مردى را ديدى كه اين همه اهل بيت وى پيش وى كشته شدند و او را چندين جاى جراحت كردند و چندين سپاه گرد وى اندر آمدند و چند روز است كه آب نخورده است ، با اين دل و مردى كه او است .\r\nپس حسين با اين پيادگان حرب همى كرد تا سى و چهار جاى جراحت كردندش به شمشير و نيزه و تير ، و خون بسيار از وى برفت و تشنگى بر وى سختتر شد از آن جراحتها . پس شمر با شش تن از خاصگان آهنگ وى كردند ، و حسين با\r\n","description":"","footnote":"","page_name":" 710 ","page_number":90},
  {"content":"\r\nشمشير آهنگ ايشان كرد . مردى زرعه نامش ، شمشيرى بر دست حسين زد و دستش از كتف بينداخت . حسين بيفتاد و باز برخاست و آهنگ آن پياده كرد ، باز بيفتاد . پياده از پس او اندر آمد و حربه اى بزدش بر پشت و از سينه بيرون آورد .\r\nحسين بيفتاد . مرد حربه از وى بيرون كشيد و جان با حربه از تن وى بيرون آمد .\r\nشمر فراز رفت و سرش ببريد ، و قيس بن اشعث پيراهن از وى بيرون كرد ، و بحر كعب سراويلش برگرفت ، و اخنس بن مرثد عمامه اش برگرفت ، و حبيب بن بديل شمشيرش برگفت . شمر آهنگ خيمه و غارت كرد ، و جامه از تن و سر زنان همى ربودند و زنان همى خروشيدند . عمر سعد بانگ زنان بشنيد ، آنجا رفت ، شمر را ديد شمشير كشيده و على بن حسين بيمار خفته بود ، همى خواست او را كشتن .\r\nعمر گفت : شرم ندارى از كشتن كودكى رنجور چه آيد ؟ گفت : مرا امير عبيد الله بن زياد فرموده است كه نرينه از آل وى زنده مگذار . عمر گفت : كافران كودكان را نكشند اين را پيش امير بر تا او چه فرمايد . پيادگان او را باز گردانيدند . پس شمر عمر را گفت : امير عبيد الله فرموده است كه اسبان بر تن حسين بران . بيست سوار يكى اسحق بن حيوه و اخنس بن مرثد با هجده كس ديگر بفرمود تا اسبان بر تن حسين همى راندند تا استخوانهاش بشكست .\r\nو آن شب آنجا فرود آمدند و عمر نامه نوشت سوى عبيد الله ، سر حسين به دست خولى بن يزيد الاصبحى بفرستاد . و ديگر روز عمر كشتگان خويش را به گور كرد ، و هشتاد و هشت تن كشته شده بودند ، و آن شهيدان و اولاد را آنجا بگذاشتند ، و زنان را بر اشتران افگندند بر پالانهاى خشك دريده سر برهنه ، و على بن الحسين بيمار بر اشتر افگندند ، و روى به كوفه نهادند .\r\nو ايدون گويند كه چون بازگشتند از هوا آواز گريستن شنيدند و كس را نديدند و اين بيت شنيدند .\r\nشعر\r\nأترجوا امّة قتلت حسينا * شفاعة جدّه يوم الحساب\r\nو من حكموا عليه به حكم جور * فخالف حكمهم حكم الكتاب\r\nو بانگى [ ديگر 
  ] شنيدند و كس را نديدند كه گفت :\r\n","description":"","footnote":"","page_name":" 711 ","page_number":91},
  {"content":"\r\nأيها القاتلون جهلا حسينا * أبشروا بالعذاب والتّنكيل\r\nقد لعنتم على لسان [ ابن 
  ] داو * دو موسى وحامل الانجيل\r\nپس تن حسين بى سر و پاى با آن كشتگان سه روز در دشت كربلا افتاده بود و كسى نيارست بر گرفتن . پس مردمان غاضريّه بيامدند ، و غاضريّه ديهى است بر لب فرات و اندر او بهرى مردمان بنى اسد بودند ، بيامدند و گفتند : اى مسلمانان ، اين كشتگان شيران و گرگان و سگان همى خورند ، از خداى بترسيد . همه گرد آمدند و حسين را آنجا بىسر به گور كردند ، و على بن حسين را در پايان پدر دفن كردند . و ديگر شهدا به يك موضع كه خود معروف است ، مگر عبّاس بن على آنجا كه شهيد گشت هم به قتلگاهش بر راه غاضريه دفن كردند . و خولى سر حسين پيش عبيد الله زياد برد و او را گفت : مرا هديهء نيكو ده و عطاى بسيار كه سر بهترين خلق آوردم .\r\nپس ديگر روز عمر بن سعد اندر آمد با آن زنان و كودكان چون بردگان عور همه اطفال و آل با زينب و دختران حسين ، و در گوشه اى بنشستند . و عبيد الله زياد پرسيد كه اين زن كيست ؟ گفتند زينب دختر على است . عبيد الله روى به زينب كرد و گفت : الحمد للَّه الَّذى فضحكم و قتلكم و اكذب احدوثتكم . منّت و سپاس خداى را كه شما را رسوا گردانيد و مردان شما را بكشت و پدر و جدّت را و برادرت را در دعوى رسالت و امامت به دروغزن كرد . زينب جواب داد : الحمد للَّه الَّذى اكرمنا [ 285 a 
  ] بنبيّه محمّد صلَّى الله عليه و سلَّم و طهّرنا من الرجس تطهيرا انّما يفتضح الفاسق و يكذّب الفاجر هو غيرنا و الحمد للَّه . مىگويد : سپاس و منّت خداى را كه خاندان ما را گرامى گردانيد به رسالت و امامت دلالت ، و غير ما به فسق رسوا كرد و جز از ما به فجور آشكارا . حمد خداى را كه بر ما نعمتهاى بىمنتها كرد . عبيد الله مىگويد زينب را : كيف فعل الله باهل بيتك . زينب جواب داد : كتب الله عليهم القتل فبرزوا الى مضاجعهم و سيجمع الله بينك و بينهم فتحاجّون اليه و تختصمون عنده . [ عبيد الله برنجيد و خواست كه زينب را برنجاند . عمرو حريث حاضر بود گفت : ايّها الامير انها المرأة و المرأة لا تؤاخذ بشىء من منطقها و لا تذمّ على الخطاء ، يعنى اى امير ، 
  ]\r\n","description":"","footnote":"","page_name":" 712 ","page_number":92},
  {"content":"\r\n[ محنت رسيده است ، سخن بر او بمگير . عبيد الله مىگويد : قد شفى الله نفسى من طاغيتك و العصاة المردة من أهل بيتك ، مىگويد : خداى تعالى مرا ايمن گردانيد از طغات و عصات اهل بيت شما . زينب جواب داد ديگر باره : لعمرى قد قتلت كهلى و ابرت اهلى و قطعت فرعى و اجتثثت اصلى فان يشفك هذا فقد اشتفيت . اين مىگفت و مىگريست . عبيد الله گفت : اين فصاحت و شجاعت مىبينى به پدرش مىماند . و قضيب بر لب و دندان حسين عليه السّلام نهاد و اين مثل مىگفت :\r\nنفلَّق هاما من رجال احبّة * الينا وهم كانوا اعقّ واظلما\r\nپس عبيد الله به بر على بن الحسين آمد عليهما السّلام گفت : ما اسمك ؟ نام تو چيست ؟ گفت : انا علىّ بن الحسين عليه السّلام . پسر زياد گفت : أو لم يقتل الله على بن الحسين . شنيدم كه حسين على را خداى كشت . زين العابدين در جواب توقّفى كرد ، و پسر زياد او را گفت : ما لك لا تتكلَّم ، چه بوده است كه سخن نمىگويى ؟ جواب داد كه قد كان لى اخ يقال له علَّى بن الحسين كان اكبر منّى قتله النّاس . مرا برادرى مهتر از من بود و مردمانش بكشتند . و ديگر گفت : * ( الله يَتَوَفَّى الأَنْفُسَ حِينَ مَوْتِها 39 : 42 ) * * ( وَما كانَ لِنَفْسٍ أَنْ تَمُوتَ إِلَّا بِإِذْنِ الله 3 : 145 ) * . عبيد الله گرم شد و گفت : بنگريد تا بر اين غلام اثر مردى پديد آمده است تا او را هلاك كنم . گفتند هست . بفرمود كه او را بكشند . زينب و ديگر زنان فرياد برآوردند كه از حسينيان او بمانده است تنها ، زينهار دست از او بدار ، و اگر او را بخواهى كشتن نخست ما را بكش كه ما بيش از اين طاقت نداريم ، تا عاقبت دست از او بداشتند . و بفرمود تا زنان و عورتان را با سرهاى برهنه و سرهاى شهدا را ترتيب مىدادند تا به دمشق برند ، و خود بر منبر رفت و خطبه كرد و گفت : الحمد للَّه الَّذى اظهر الحقّ و اهله و نصر امير المؤمنين يزيد و حزبه و قتل الكذّاب و ابن الكذّاب و شيعته . عبد الله عفيف ازدى حاضر بود ، از ميان قوم برخاست و گفت : يا عدوّ الله إنَّ الكذّاب بن الكذاب انت و ابوك و الَّذى ولَّاك و ابوه يا ابن مرجانة أتقتل أولاد لنبيّين و تقوم على المنبر مقام الصدّيقين . بفرمود تا او را بكشتند . 
  ]\r\n","description":"","footnote":"","page_name":" 713 ","page_number":93},
  {"content":"\r\nو چون روز برآمد سرهاى شهدا گرد كوچه ها و محلَّتهاى كوفه برآوردند و باز به در قصر دار الاماره آوردند و بر دست زحر بن قيس به دمشق پيش يزيد فرستاد .\r\nزحر بن قيس سرها پيش يزيد برد و بنهاد و خدمت كرد . و يزيد او را گفت : يا زحر ويلك ما وراءك و ما عندك ؟ زحر از فصحاى روزگار بود ، [ گفت : 
  ] ابشر يا امير المؤمنين بفتح الله و نصره ورد علينا الحسين بن علىّ [ عليهما السّلام 
  ] فى ثمانية عشر من اهل بيته و ستيّن من شيعته فسرنا اليهم فسألناهم ان يستسلموا او ينزلوا على حكم الامير عبيد الله بن زياد او القتال فاختاروا القتال على الاستسلام فعدونا عليهم مع شروق الشّمس فاحطنا بهم من كلّ ناحية حتّى اذا اخذت السّيوف مأخذها من هام القوم جعلوا يهربون الى غير وزر و يلوذون منّا بالآكام و الحفر لو اذا كما لاذ الحمائم من صقر ، فو الله يا امير المؤمنين ما كان الَّا جزر جزور او نومة نائم حتّى اتينا على آخرهم فهاك اجسادهم مجرّدة و ثيابهم مزمّلة و خدودهم معفّرة تصهرهم الشُّموس و تسفى عليهم الرّياح و زوّارهم العقبان و الرّحم بقىّ سبسب . يزيد چون اين كلمات شنيد از هيبت آن بر خود بلرزيد و گفت : و الله قد كنت ارضى من طاعتكم بدون قتل الحسين لعن الله ابن سميّة اما و الله لو انّى صاحبه لعفوت عنه فرحم الله الحسين و لم يصله بشىء . [ يزيد چون در روى حسين بن على نگاه مىكرد اين كلمات گفت :\r\nنفلَّق هاما من رجال اعزّة * علينا وهم كانوا اعق واظلما\r\nيحيى حكم حاضر بود ، برادر مروان ، چون سخن يزيد بشنيد گفت :\r\nشعر\r\nلهام بأدنى الطَّفّ ادنى قرابة * من ابن زياد العبد ذى الحسب الرّذل\r\nاميّة امسى نسلها عدد الحصى * وبنت رسول الله ليس لها نسل\r\nيزيد را سخت آمد و دست پنهان قوم بر سينهء او زد ، 
  ] روى سوى على بن حسين كرد و او را مىگويد : يا ابن حسين ابوك الَّذى قطع رحمى و نازعنى سلطانى و جهل حقّى فصنع الله به ما قد رأيت . على بن حسين مىگويد : * ( ما أَصابَ من مُصِيبَةٍ في الأَرْضِ وَلا في أَنْفُسِكُمْ إِلَّا في كِتابٍ من قَبْلِ أَنْ نَبْرَأَها إِنَّ ذلِكَ عَلَى ) *\r\n","description":"","footnote":"","page_name":" 714 ","page_number":94},
  {"content":"\r\n* ( الله يَسِيرٌ 57 : 22 ) * . [ يزيد خالد ، پسر خود را گفت جوابش ده . جواب نداد . يزيد گفت 
  ] ما اصابكم من مصيبة فبما كسبت ايديكم و يعفوا عن كثير . و يزيد قضيب بر لب و دندان حسين مىنهاد و از شادى اين بيتها مىگفت :\r\nشعر\r\nليت اشياخى ببدر شهدوا * جزع الخزرج من وقع الأثل\r\nلاهلَّوا واستهلَّوا فرحا * ثمّ قالوا يا يزيد لا تشل\r\nلست من خندف ان لم انتقم * من بنى احمد ما كان فعل\r\nپس يزيد در زينب و على و اولاد حسين نگاه مىكرد ، مىگويد : قبّح الله بن مرجانة لو كانت بينكم و بينه قرابة او رحم ما فعل هذا بكم و لا بعث بكم على هذه الصّورة .\r\nپس ايشان را با خانهء عورتان فرستاد تا چند روز برآمد . آنگاه نعمان بن بشير الانصارى را حاضر كرد كه از ياران پيغمبر بود عليه السّلام ، و نيك مرد و امين بود ، و او را در مصاحبت ايشان به مدينه فرستاد . چون عزم رفتن كردند ، على بن حسين را پيش خواند و بنواخت و گفت : لعنت بر پسر مرجانه باد ، اگر مرا بگفتى و يا پيش من آمدى به هر چه از من درخواستى وفا نمودمى ، اما قضاى خداى را به هيچ دفع نتوان كردن . به مدينه بازگرد با اين اطفال و عيال كه من خود شفقت دريغ ندارم و به هر چه حاجت شما بود وفا كنم ، و ايشان با نعمان به مدينه رفتند .\r\n","description":"","footnote":"","page_name":" 715 ","page_number":95},
  {"content":"\r\n\r\nحديث ولايت سلم بن زياد به خراسان\r\nو يزيد عبيد الله زياد را كوفه و سواد عراق داد از بهر كشتن حسين ، و بصره خود او را بود ، و خراسان و سيستان به وقت معاويه عبيد الله بن زياد را بود ، و يزيد از او بازگرفته بود . چون حسين را بكشت ، عبيد الله چشم همى داشت كه به دو باز دهد و نداد .\r\n[ برادر عبيد الله ، سلم بن زياد پيش يزيد بود و از جمله اسفهسالاران و سرهنگان او بود . خراسان و سيستان به دو داد و گفت : برو كه ده شهر معتبر از روى زمين ترا دادم ، اول طوس ، دوم هرى ، سوم نشابور ، چهارم مرو شهجان ، پنجم بلخ ، ششم مرو الرّود ، هفتم نسا ، هشتم باورد ، نهم زابلستان ، دهم كرمان . چون سلم بن زياد برفت و خبر به عبيد الله رسيد كه خراسان و زابلستان يزيد به سلم بن زياد داد ، 
  ] عبيد الله را پشيمانى آمد از كشتن حسين . سلم آهنگ خراسان كرد . يزيد نامه كرد به عبيد الله كه شش هزار مرد چنان كه سلم بگزيند به دو ده . عبيد الله كس فرستاد به يزيد كه من ترا از سلم بهترم . يزيد گفت : مرا سلم بهتر از تو . عبيد الله گفت : من خود بروم و با كافران و تركان جنگ كنم . چون پيش تو باشم با اهل بيت پيغمبر مرا جنگ بايد كردن ، و چندين اولاد رسول را از بهر تو كشتم .\r\nسلم شش هزار مرد بگزيد از عراق و آهنگ خراسان كرد و به مرو شد و از جيحون بگذشت .\r\n","description":"","footnote":"","page_name":" 716 ","page_number":96},
  {"content":"\r\n\r\nخبر [ خروج 
  ] عبد الله بن الزبير\r\nيزيد عمر سعد را مكّه داده بود و وليد بن عتبه را اميرى مدينه . چون عبد الله بن الزبير از مدينه به مكّه شد ، عمر بن سعد با وى هيچ مخاصمتى نكرد . يزيد او را تهمت كرد . عمر بن سعد را از اميرى مكّه معزول كرد و به وليد بن عتبه داد . و وليد به مدينه شد و خليفتى به مكّه بنشاند . و عبد الله زبير آن خليفه وليد را از مكّه بيرون كرد . و مردم مكّه بعضى با عبد الله زبير بودند و بعضى بر هواى يزيد بودند . و عبد الله بن زبير نماز جدا كردى ، و خليفهء وليد نيز جدا كردى ، و تا حسين بن على به مكّه بود آزرم او مىداشت . چون حسين را بكشتند همه اهل مكّه را به بيعت خويش خواند و گفت : ديديد كه مردمان عراق با حسين چه كردند و حسين را بسيار بستود و بگريست بر حسين . مردمان مكّه گفتند اكنون كسى نيست از تو حقّتر . همه اهل مكّه با وى بيعت كردند . خبر به يزيد آمد . سوگند خورد كه من او را دست بستهء زنجير بر گردن نهاده پيش خود به پاى كنم . بفرمود تا زنجيرى از نقره بكردند و با دو رسول بيش وليد فرستاد به مدينه ، كه اين زنجير بر گردن عبد الله زبير نه و او را پيش من فرست . وليد همچنان پيش عبد الله فرستاد به مكّه . او پيش خود بنهاد و سر بجنبانيد و هيچ جواب نداد و دو بيت شعر بگفت . و رسولان پيش\r\n","description":"","footnote":"","page_name":" 717 ","page_number":97},
  {"content":"\r\nيزيد باز رفتند و آن شعر او را باز گفتند . يزيد خاموش شد تا آخر سال و وليد به وقت حجّ به مكّه آمد . از يك سوى حجّ او كرد با گروهى ، و از يك سوى عبد الله زبير با گروهى .\r\nو چون سال شصت و دو اندر آمد ، يزيد خواست [ وليد را 
  ] كه عبد الله را به بند تواند آوردن . عبد الله زبير آگاه شد . نامه كرد سوى يزيد و گفت : اين وليد سخت مجهول و ابله است و به ابلهى كارها به زيان مىبرد . كسى ديگر را فرست تا اين كارها نيكو شود . يزيد سپاس داشت كه عبد الله به دو نامه كرد و اميد داشت كه مگر به طاعت او باز آيد . هم آنگه وليد را باز كرد به نامه به قول وى [ 285 b 
  ] و ديگر پسر عمّ را بفرستاد ، عثمان بن محمّد بن ابى سفيان ، و او جوان بود و كارها تجربت ناكرده .\r\nبه مدينه شد و به لهو طرب و تماشا مشغول مىبود .\r\n\r\nخبر وقعة الحره\r\nدر اين سال عثمان بن محمّد وفد فرستاد از مدينه سوى يزيد ده كس را از مهان و اشراف ، و برادر عبد الله بن زبير را با ايشان بفرستاد ، منذر . يزيد ايشان را بنواخت و برّ كرد و منذر را صد هزار درم داد و ديگران را ده هزار . ايشان باز مدينه آمدند و گفتند : اين يزيد كافر است و او را دين نيست كه روز و شب شراب خورد و نماز نكند ، و خون اولاد رسول را حلال داند ، او را در امامت حقّ نيست و ما از بيعت او بيزار شديم . و عبد الله بن حنظله را مهتر كردند ، و اين عثمان را و همه بنى اميّه را بند كردند . و چون اين خبر به يزيد بردند تافته شد . و على بن الحسين به مدينه بود .\r\nايشان همه پيش او شدند كه با او بيعت كنند . او اجابت نكرد ، و مدينه را به جاى بگذاشت و به ديهى شد كه نام آن ديه ينبع است . چون اين خبر به يزيد رسيد نعمان بن بشير الانصارى را بخواند و گفت : به مدينه شو و ايشان را پند ده كه من نخواهم كه بدان جايگاه سپاه فرستم و زنان ايشان را بيوه كنم . و على بن حسين را بگوى كه معلوم شد كه تو چه نكويى كردى . نعمان بر جمّازه اى نشست و به تعجيل به مدينه آمد و ايشان را پند داد و بسيار بگفت ، البته سود نداشت . نعمان را گفتند : يا\r\n","description":"","footnote":"","page_name":" 718 ","page_number":98},
  {"content":"\r\nنعمان ، يزيد مسلمان نيست كه روز و شب شراب خورد و نماز نكند و فساد كند و خون اولاد رسول عليه السّلام حلال دارد ، و تو دانى كه هيچ خليفه اينها كه او مىكند نكرده است ، و او امامت را نشايد .\r\nنعمان چون دانست كه فرمان نكنند ، بازگشت و سوى يزيد شد و او را بگفت .\r\nيزيد مسلم بن عقبه را بخواند . و اين مسلم مردى بود پير و بسيار حربها و مصافها ديده بود . يزيد خبر و احوال مدينه او را بگفت و او را بفرمود كه ده هزار مرد برگير و به مدينه شو . مسلم ده هزار مرد بگزيد و روانه شد . و يزيد قريب نيم فرسنگ با او برفت و گفت : تا توانى با ايشان نرمى كن ، و على بن الحسين را نيكو دار . و مسلم رنجور گونه بود ، او را گفت : اگر ترا اجل برسد ، حصين بن نمير ترا خليفه است .\r\nاو برفت و يزيد بازگشت . و همان روز عبيد الله بن زياد را نامه كرد و گفت : با سپاه بسيار به مكّه شو و با پسر زبير حرب كن . عبيد الله گفت : چه به من مىرسد ، همه فرزندان پيغمبر را بكشتم و ديگر با خانهء خداى حرب مىفرمايى . نامه را جواب كرد كه من سخت بيمارم ، اگر فرمايد بهتر شوم و آنگه بروم .\r\nپس چون مسلم به مدينه آمد و سه روز بر در مدينه ببود ، و كس فرستاد به مدينه و ايشان را پند داد ، البته قبول نكردند . مردم مدينه حربگاه ساخته بودند به وادى الحرّه ، و مسلم از رايشان خبر نداشت . سپاه تعبيه كرد . پس كسى آمد و گفت عبد الله بن حنظله را كه مسلم حرب خواهد كردن . فضل بن عبّاس بن عبد المطلَّب را بخواند ، و از او مردانه تر و دليرتر نبود ، و او را بر مقدّمه كرد و لشكر را همه در حكم او كرد . و فضل با آن سواران مدينه تن بر لشكر شام افگندند و ايشان را هزيمت كردند تا نزديك تخت مسلم . و مسلم بر تخت بيمار بود . و مسلم را غلامى رومى بود ، پيش آمد و علامت پادشاهان پوشيده . فضل شمشيرى بزد و او را به دو نيم كرد ، پنداشت كه مسلم است . پس تكبير كرد و آواز بر آورد كه مسلم را كشتم .\r\nمسلم چون بانگ او بشنيد برخاست و سلاح در پوشيد و بر اسب نشست و گفت : من اينك زنده ام . فضل چون بدانست ، با حربگاه آمد و آهنگ مسلم كرد .\r\n","description":"","footnote":"","page_name":" 719 ","page_number":99},
  {"content":"\r\nمسلم او را نيزه اى بزد و از اسب بيفگند . لشكر فضل حمله كردند و او را باز ستدند و لشكر شام حمله كردند و از اهل مدينه بسيار بكشتند . پس عبد الله بن حنظله پياده شد و خود را از شهر بيرون افگند ، و هزيمت در شهر افتاد . مسلم بانگ كرد كه اى سپاه شام ، شما نيز پياده شويد . جمله پياده شدند . و شاميان تيراندازان بودند همه در پيش افتادند . و عبد الله را سه پسر بود ، هر سه را به تير بكشتند . عبد الله بن حنظله گفت كه از پس فرزندان مرا زندگانى به كار نيست ، حمله برد . سپاه شام او را در ميان گرفتند و بكشتند . و لشكر شام در شهر افتادند و غارت كردند سه روز . و ياران پيغمبر عليه السّلام آنچه مانده بودند به كوهها گريختند . و چندان خون ريخته بود كه جوى خون برفت . و يزيد را فتحنامه نوشت .\r\nو روز چهارم مسلم به مزگت جامع شد و منادى فرمود زدن كه كشتن و غارت برداشتم ، بياييد و بيعت كنيد . و مسلم كس فرستاد و على بن الحسين را بخواند و گفت : يا على ، امير المؤمنين ترا درود مىفرستد و همى پرسد و مىگويد كه نيك كردى كه خود را در اين فتنه نيفگندى ، ان شاء الله كه پاداش تو نيكويى بكنم .\r\nو در اين روز كه حرب بود به مدينه محمّد بن على بن عبد الله بن عبّاس از مادر بزاد . و السّلام .\r\n","description":"","footnote":"","page_name":" 720 ","page_number":100},
  {"content":"\r\n\r\nخبر حرب حصين [ بن نمير 
  ] به مكّه با عبد الله بن زبير در سال شصت و چهار\r\nچون محرم سنهء اربع و ستين درآمد ، مسلم در مدينه بيمار بود و ضعفش زيادت شد . و از يزيد نامه آمد كه چون فتح مدينه برآمد سپاه برگير و به مكّه شو و با عبد الله بن زبير حرب كن كه كار وى قوى شد . مسلم روح بن زنباع را بر مدينه امير كرد و آهنگ مكّه [ 286 a 
  ] كرد . چون به سه منزلى مكّه رسيد سخت بيمار شد .\r\nحصين بن نمير را بخواند و سپاه به دو سپرد و روز ديگر بمرد . و حصين سپاه برگرفت و به مكّه شد .\r\nو اهل مكّه با عبد الله بن زبير بيعت كرده بودند ، و آن كسها كه از مدينه به هزيمت شده بودند به مكّه پيش عبد الله آمده بودند . عبد الله بن زبير سپاه از مكّه بيرون آورد و گفت : اين شاميان را نبايد گذاشتن كه بياسايند ، و حرب درگرفتند . اول كسى كه كشته شد برادر عبد الله بن زبير بود ، منذر ، و شاميان غلبه گرفتند و از مكّيان بسيار بكشتند . و آخر عبد الله باز مكّه رفت به هزيمت . و شاميان گرد مكّه درآمدند و منجنيق بساختند چنان كه سنگ به خانهء كعبه مىافتاد و ستونها مىشكست . و منجنيقدار سياهى بود كافر و شعرها مىگفت به تازى و تماخره مىزد و ركويى به نفط بيندود و بينداخت . بر خانهء كعبه افتاد . [ در آن 
  ] جامه ها درگرفت و بسوخت ،\r\n","description":"","footnote":"","page_name":" 721 ","page_number":101},
  {"content":"\r\nو خانه برهنه شد . روزى بادى برآمد و آن سياه ركويى مىانداخت ، باد آن آتش را در سياه افگند و در آن كسها كه پيرامون منجنيق بودند . سياه بسوخت با بيست و پنج مرد ديگر ، و منجنيق بسوخت ، و به هيچ طريق آن آتش را نتوانستند كشتن ، تا هر كه روزى ريسمان منجنيق كشيده بود بسوخت .\r\nو همان روز يزيد بن معاويه به شام بمرد . چون اهل شام آن بديدند همه برگرديدند ، گفتند كه ما را با خانهء خداى كارى نيست . ديگر روز هيچ جنگ نكردند ، و يزيد را نامه نوشتند از كار عبد الله بن زبير و از آن آتش .\r\nروز چهارم عبد الله رسولى بيرون فرستاد پيش حصين كه شما اين حرب از بهر كه مىكنيد كه يزيد بمرد و مردم بر پسرش معاوية بن يزيد بيعت كردند . حصين جواب داد كه چون يزيد بمرد اين پسرش را مقدارى نيست ، بيرون آى تا همه جهان ترا دهم . عبد الله گفت : من از مكّه بيرون نيايم . و حصين از او نوميد شد و به شام بازگشت .\r\n","description":"","footnote":"","page_name":" 722 ","page_number":102},
  {"content":"\r\n\r\nخبر مرگ يزيد بن معاويه\r\nمدّت عمر يزيد سى و نه سال بود ، و سه سال و نه ماه به دمشق حكم كرد . و كنيتش ابو ليلى بود و از همه پسران معاويه بزرگتر بود . و او را پسرى بود معاويه نام ، او را خليفت كرد . مردم با وى بيعت كردند به دمشق به سراى سلطان . و يك ماه حكم كرد ، و او نيز بمرد ، و مردم مخالف شدند . و عبيد الله بن زياد بيعت از همه كوفه گرفته به بصره شد كه ايشان را نيز بيعت بستاند . اهل بصره را خبر آمد كه معاوية بن يزيد نيز بمرد . مردم جمع آمدند و عبيد الله بن زياد را از بصره به دركردند .\r\nاو به شام شد . و بصريان يكى را از بنى عبد المطَّلب بيعت كردند تا شهر نگاه دارد تا خليفه اى با ديد آيد ، نام او عامر بن مسعود . تا چهار ماه عراق با فتنه بود و با كس بيعت نكردند .\r\nو عبد الله بن زبير به مكّه قوى شد و مردم بسيار او را بيعت كردند و او را گفتند :\r\nيا امير المؤمنين ، همه شام و عراق ترا مىخواهند . او نيارست از مكّه به در شدن .\r\nگفتند : اكنون كسى را به عراق فرست و كوفه كه با وى سپاه بود .\r\nعبد الله بن الزبير زبير الانصارى را به اميرى كوفه فرستاد و انس بن مالك را به بصره فرستاد . انس بصره را نتوانست داشتن .\r\n","description":"","footnote":"","page_name":" 723 ","page_number":103},
  {"content":"\r\n\r\nخبر بيعت مروان بن الحكم\r\nاهل شام رسول فرستادند به عبد الله بن الزبير كه بيا تا ترا بيعت كنيم . او گفت :\r\nهر كه بيعت من خواهد نزد من آيد . همه عراق او را شد ، و عبد الرّحمن بن جحدم را به مصر فرستاد ، و عبدان بن راشد به يمن ، و برادر خود را عبيده به مدينه . و مردم شام به دو گروه شدند گروهى خالد بن يزيد خواستند ، و گروهى عبد الله بن زبير را .\r\nچون يزيد بمرد ، مهتران شام پنج كس بودند : امير حمص نعمان [ بن بشير 
  ] الانصارى بود ، و امير دمشق [ ضحّاك بن 
  ] قيس بود ، و امير فلسطين و بابل حسّان بن مالك بود ، و همه هوادار عبد الله زبير بودند مگر حسّان كه هواى خالد بن يزيد مىزد ، و خالد نزد وى شد .\r\nو چون حصين [ بن نمير 
  ] از مكّه باز آمد با سپاه ، مردم را مختلف ديد گفت : با خالد بيعت كنيد كه عبد الله بن زبير بيعت شما نخواهد ، و من بسيار جهد كردم كه او را با خود بيارم نيامد . مروان از مدينه بيامد ، راى او بر عبد الله بن الزبير آمد كه خالد شانزده ساله بود . مروان گفت : اى بزرگان ، بدانيد كه عبد الله مردى پير است و عاقل و كافى و از قريش است ، با وى بيعت كنيم . و هرگز مروان نينديشيد كه او امير المؤمنين شود . پس عبيد الله بن زياد بيامد از عراق و آن اختلاف ديد ، او را\r\n","description":"","footnote":"","page_name":" 724 ","page_number":104},
  {"content":"\r\nخالد ناخوش آمد كه از يزيد آزرده بود ، سبب آنكه يزيد به دو نامه كرده بود كه به مكّه شو و با عبد الله بن الزبير حرب كن . او بهانه كرد كه بيمارم . يزيد گفته بود كه آن وقت كه حسين و اولاد پيغمبر را مىكشتى بيمار نبودى ، اكنون كه با پسر زبير حرب مىبايد كردن بيمار شدى ، و انديشيده بود كه اميرى عراق از وى بازخواهد و ديگرى را دهد ، پس بمرد . و عبيد الله از اين سبب يزيد را دشمن گرفت . پس دلش بر مروان افتاد . نزد مروان رفت . و مروان خواست كه به مكّه شود . پس عبيد الله بن زياد مروان را گفت : چنان شنيدم كه به مكّه خواهى شدن كه با عبد الله بن الزبير بيعت كنى . مروان گفت : اكنون با كه كنم ، كه خالد كودك است . عبيد الله بن زياد گفت : جز تو كس نشايد . مروان گفت : بر من فسوس مىكنى ؟ گفت : لا و الله .\r\nبسيار بگفت تا مروان اجابت كرد . [ 286 b 
  ] ديگر روز ضحّاك [ بن قيس 
  ] كه امير دمشق بود از مردمان بيعت خواست از بهر پسر زبير ، و بر منبر شد و يزيد را بسيار بنكوهيد و خالد پسر يزيد را بستود . و خالد در ميان ايشان بود ، برپاى خاست و گفت : اى مردمان ، شما را معلوم است كه پدرم چه نيكويى كرد به جاى ضحّاك ، و امروز او را دشنام دهد و پدرم را مىنكوهد و مردم را به بيعت پسر زبير مىخواند ، سه درزى مىزند . پس سه كس از لشكريان برخاستند : وليد بن عتبه و يزيد بن ابى نمس و سفيان [ بن ابرد 
  ] و ضحّاك را دروغزن كردند و گفتند : سپاس نعمت يزيد اين است كه مردم را به بيعت پسر زبير مىخوانى كه او منافق است و پدرش فاسق كه امير المؤمنين عثمان را بكشت ، و كوفيان را او بخواند به مدينه تا عثمان را بكشتند . خليفتى از بنى اميّه نبايد بيرون بردن ، و حقّ خالد بن يزيد را است .\r\nپس عمرو بن يزيد الحكمى برخاست و سخنان ايشان رد كرد و گفت : حقّ پسر زبير است كه از قريش است و خويش سيّد است و به سال مهتر است و به علم داناتر و پير قريش است ، چنين است كه ضحّاك مىگويد ، و همه شاميان او را بيعت كردند و عراق و كوفه و مكّه و مدينه و يمن و شهرهاى مغرب همه عبد الله بن زبير را شد ، اكنون شما دمشقيانيد از چه سبب او را بىفرمانى خواهيد كردن .\r\n","description":"","footnote":"","page_name":" 725 ","page_number":105},
  {"content":"\r\nچون ضحّاك اين سخن بر منبر بشنود نيرو گرفت ، بفرمود تا اين سه كس را به ريش بكشند . [ و به زندان برند كه سخن خالد گفتند . پيادگان به ايشان درآويختند و ايشان را بكشيدند كه به زندان برند . مردمان ايشان به مسجد اندر بسيار بودند ، برخاستند و ايشان را از دست پيادگان رها كردند ، و 
  ] در مسجد آشوب برخاست .\r\nو يك ديگر را مىزدند و بر ضحّاك از هر جانبى سنگباران مىكردند . او از منبر فرود آمد و به سراى سلطان شد و در ببست . و خالد با آن غوغا به در زندان خانه شد و در بشكست و محبوسان را بيرون آورد ، و غوغا برخاست . و عبيد الله بن زياد با مروان بن الحكم در گوشهء مزگت نشسته بود . عبيد الله مروان را گفت : تا غوغا كار خود بكند ما كار خود كنيم . آن روز غوغا ساكن نشد . چون شب درآمد ضحّاك با كسان خود به درآمد و همه شب مىرفت . چون روز بود به منزلى فرود آمد كه آن را مرج راهط گويند .\r\nديگر روز مردم دمشق جمع شدند و گفتند نبايد كه اين خلافت از بنى اميّه بيرون شود . پس عبيد الله بن زياد بيامد و گفت : چه گوييد اندر اين ؟ گفتند : هر چه تو گويى ما بدان رضا دهيم . عبيد الله گفت : اگر به قول من راضى شويد ، مروان بن الحكم نيك است . همه باتّفاق گفتند : راست گويى . و لدينا مزيد . بر مروان بيعت كردند و خلافت را به دو ارزانى داشتند .\r\n","description":"","footnote":"","page_name":" 726 ","page_number":106},
  {"content":"\r\n\r\nذكر وقعت مرج راهط ميان مروان و ضحّاك\r\nچون ضحّاك بشنيد كه مروان را بيعت كردند ، گفت : من تا جان دارم بدين همداستان نباشم . نامه ها كرد به اميران شام به هر شهرى كه با عبد الله زبير بيعت كرده بودند به نعمان [ بن بشير 
  ] و به قيس ، و ايشان را آگاه كرد و سپاه خواست كه با مروان حرب كند . و نامه كرد به عبد الله زبير و سپاه خواست . و سپاه بسيار بر وى جمع آمدند . و مروان نيز عبيد الله زياد را امير كرد و به مرج راهط شدند به جنگ . و حربى سخت بكردند و بسيار خلق كشته شد و سپاه ضحّاك روى به ولايت و شهرهاى خويش نهادند به هزيمت ، و به هر شهرى غوغا غلبه كردند . و نعمان از حمص بگريخت و اميران از شهرهاى ديگر ، و از پس نعمان بشدند و بكشتندش .\r\nو مروان به دمشق به حكم بنشست و به هر شهرى اميران فرستاد ، و [ پس 
  ] به مصر شدند . و مردمان مصر پسر زبير را بيعت كرده بودند ، با مروان بيعت كردند ، و نايبان عبد الله بن زبير از آنجا بگريختند . و مروان يك ماه آنجا بود و نايبى آنجا بداشت و با شام آمد . و خالد بن يزيد را اميرى دمشق بداد .\r\n","description":"","footnote":"","page_name":" 727 ","page_number":107},
  {"content":"\r\n\r\nخبر فتنه كه از پس يزيد افتاد در خراسان\r\nبدان كه از قبل يزيد به خراسان سلم [ بن زياد 
  ] بود ، و برادرش يزيد بن زياد را به سيستان فرستاده بود به حرب با بايان ( ؟ ) . خبر آمد به سلم كه يزيد را به سيستان بكشتند . و همان روزش خبر آمد كه يزيد بن معاويه بمرد . تعزيت هر دو يزيد بداشتند . پس سلم آهنگ شام كرد ، و مهلَّب [ بن ابى صفره 
  ] را بر خراسان امير كرد . و چون او بشد اهل خراسان اندوهگن شدند كه مردى با داد و عدل بود ، و دو سال به مرو بود . گويند كه دو هزار كودك را سلم نام كرده بودند از دوستى او . و چون يزيد بمرد ، فتنه درافتاد و سه امير آهنگ خراسان كردند . سليمان بن مرثد ، و عمرو بن مرثد و عبد الله بن الحازم .\r\nسليمان بن مرثد چون نزد مرو رسيد ، سلم پيش وى باز آمد گفت : يا سليمان ، كجا مىشوى ؟ گفت : نزد تو تا مرا به ولايتى فرستى . سلم گفت : ولايت مرو الرّود و طالقان و گوزگانان ترا باد . و برادر عمرو با وى بود . پس سليمان به مرو الرود رفت و بنشست ، و عمرو را با برادر خود به طالقان بنشاند . چون سلم به نشابور رسيد ، عبد الله خازم پيش او باز آمد گفت : خراسان كه را دادى ؟ گفت : مهلَّب را . گفت :\r\nمرا ده . او را گفت : بخارا ترا دادم . عبد الله گفت : من خراسان را خواهم . سلم دانست .\r\n","description":"","footnote":"","page_name":" 728 ","page_number":108},
  {"content":"\r\nكه او فتنه انگيزد ، گفت : ترا عهد من به كار نيايد كه من از قبل مردى امير بودم .\r\nكنون او بمرد . [ عبد الله گفت تو عهد بنويس اگر عهد تو توانم بستد و الَّا به شمشير بستانم . پس سلم عهد خراسان عبد الله را داد و خود برفت . و خبر به مهلَّب شد كه به خراسان به عبد الله دادند . از مرو برفت و آهنگ شام كرد . 
  ] پس عبد الله خازم به خراسان به در مرو آمد . [ خليفت 
  ] مهلَّب سپاه را گرد كرد و به حرب آمد . عبد الله ايشان را بشكست و شهر بگرفت و غارت كرد ، و نامه كرد به هر شهرى كه خطبه ها به نام من كنيد . بگرويدند مگر سليمان [ بن مرثد 
  ] كه با او جنگ كرد . و سليمان را بكشت و باقى فرمان [ 287 a 
  ] بردار او شدند . برادر سليمان به مرو الرّود بود . عبد الله برفت و او را نيز آن جايگه بگرفت و بكشت . و اين عبد الله از مصر بود و سپاه او همه عرب بود . و خراسان را به غلبه و شمشير بگرفت ، و پسر خويش را به مرو خليفت كرد و خود به در هرات شد ، و اوس [ بن ثعلبه 
  ] را آن جايگاه به حصار گرفت .\r\n[ پس مردمان در حصار كنده كردند ، 
  ] و عبد الله يك سال به در هرات بود . يك روز به كنار خندق آمد و گفت : ربيعه و تميمه تا كى در اين حصار خواهيد بودن ، بيكبار به درآييد تا بكوشيم . ايشان را اندوه آمد و حميّتشان بجنبيد و از شهر به در آمدند و حرب كردند . عاقبت سپاه هرات به هزيمت شدند ، و عبد الله بسيار از ايشان بكشت . گويند هشت هزار مرد كشته بود و بسيار غنيمت گرفت . و اسيران را مىآوردند و مىفرمود تا مىكشتند و سياستى در خراسان افتاد . و پسر خود را آن جايگاه امير كرد .\r\nو همان سال بود كه خوارج از كوفه بيرون آمدند و دعوى شيعت كردند و پيام برگرفتند و به شام شدند ، چنان كه در عراق سپاه نماند .\r\n","description":"","footnote":"","page_name":" 729 ","page_number":109},
  {"content":"\r\n\r\nخبر خروج كوفيان از كوفه به طلب خون حسين عليه السّلام\r\nو اين مردمان بودند كه با مسلم بن عقيل بن ابى طالب به كوفه بيعت كرده بودند ، و چون عبيد الله زياد بيامد ، همه اندر خانه ها پنهان شدند تا مسلم را كشتند . و چون حسين عليه السّلام بيامد ، به يارى او نشدند و مددش ندادند تا او را نيز بكشتند به كربلا . و ايشان دانستند كه خطا كردند . مردى را بر خود امير كردند نامش سليمان بن صرد و گفتند بايد كه به هر جايگاه كس فرستى و بيعت بستانى . چون سپاه بسيار جمع آمدند ، روزى را وعده كردند كه بيرون آيند .\r\nو سليمان به هر شهرى نامه ها كرد و مردم را بدين كار مىخواند . و چهار سال در اين بودند تا مردم را بيعت بستد . و اين اتّفاق اندر سال شصت و يك بود ، و در سال شصت و پنج آشكارا كردند . پس مردم همه بر سليمان بيعت كردند و گفتند وقت بيرون آمدن تست . سليمان گفت : هنوز وقت نيست .\r\n","description":"","footnote":"","page_name":" 730 ","page_number":110},
  {"content":"\r\n\r\n[ آغاز فرمان مختار بن ابى عبيد به كوفه 
  ]\r\nآغاز كار مختار آن است كه او پسر [ ابى 
  ] عبيد بن مسعود الثقفى بود كه به گاه امير المؤمنين عمر بن الخطَّاب رضى الله عنه امير عراق بود ، و روز وقعة الجسر به حرب عجم پيل سپيد را او بكشت . و اين مختار آنگه خرد بود . و چون سپاه بر حسن بن على رضى الله عنه بجوشيد و او را به كارد زدند ، اين مختار بود . او را بجستند ، بگريخت و به كوفه شد . و مردمان از پس هر نمازى او را لعنت كردندى .\r\nتا آنگاه كه مسلم بن عقيل بن ابى طالب به كوفه آمد پنهان ، و مختار او را به سراى خويش فرود آورد تا آن نام كاردزدن از وى فرود افتاد . و مردمان از وى حلالى خواستند و گفتند ما بر تو دروغ گفتيم . و مسلم چندگاه به خانهء مختار بود . چون عبيد الله بن زياد به كوفه آمد مسلم از سراى مختار به سراى هانى شد . و چون عبيد الله مسلم را بگرفت ، مختار را پيش خواند و گفت : چرا مسلم به خانه داشتى ؟\r\nاو گفت : اگر من داشتمى او را از خانهء من بيرون آوردندى . پس عبيد الله عمودى آهنين بر مختار انداخت و بر پيشانيش زد و چشمش بدريد و بفرمود تا او را به زندان بردند . و به زندان بماند تا آنگاه كه حسين رضى الله عنه [ را 
  ] كشتند . پس مختار از زندان بجست . و گويند يزيد نامه نبشت به عبيد الله تا او را دست باز 
  ]\r\n","description":"","footnote":"","page_name":" 731 ","page_number":111},
  {"content":"\r\nداشت . و عبد الله بن عمر داماد مختار بود به خواهرش . پس مختار به مكّه شد سوى عبد الله بن الزبير . پس در سال شصت و يك عبد الله او را به بيعت خويش خواند .\r\nمختار گفت با تو بيعت بكنم اما بدان شرط كه هيچ چيز از من راز ندارى ، و هر روزى نخست من آيم سوى تو پيش از همه مردمان ، و بر من كه پيش تو بايستم تا همه كارهاى تو تمام شود . چون جهان ترا راست شود ، هر شهرى كه اندر پادشاهى تو بهتر بود پادشاهى مرا دهى . عبد الله بن الزبير با وى اين شرطها بكرد . [ مختار 
  ] همه وفا كرد و نصيحت كرد او را . و مختار مردى دلاور بود . 
  ] پس [ مختار 
  ] از مكّه به كوفه آمد و مردمان شيعت را گفت : چرا پنهان همى باشيد و بيرون نمىآييد و خون حسين طلب نمىكنيد ، كه هرگز جهان از اين خالىتر نباشد .\r\nگفتند : اين كار به سليمان باز بسته است . مختار نزد سليمان آمد . گفت : هنوز وقت نيست . مختار مردم را گفت : سليمان خرف است ، اين نه كار او است . نامه اى از آن محمّد حنفيّه بر مردم خواند . نوشته بود كه سليمان در كار سستى مىكند و تقصير و تهاون مىنمايد . مختار را از مكّه فرستادم تا آن مردمان كه بيعت ما كرده اند فرمان او برند و خون برادرم حسين طلب كنند . چون اين نامه بخواندند گروهى از بيعت سليمان برگشتند و با مختار بيعت كردند و هفت روز بود كه مختار در كوفه آمده بود كه نايب عبد الله بن زبير در كوفه آمد ، عبد الله [ بن يزيد 
  ] الانصارى .\r\nو اين مختار مردى متهوّر و مردانه بود . در آن وقت كه سپاه شام به مكّه آمدند كه حصين با ايشان بود ، مختار با او حربها كرد سخت و از شاميان بسيار بكشت . و هفتاد مرد با خود گرد كرده بود از خويشان و مولايان . و هر جاى كه مختار خود را با آن هفتاد مرد بر افگندى قلبى بدريدى . و چون خبر مرگ يزيد آمد و سپاه شام از در مكّه بازگشت و خانهء كعبه ويران كرده بودند هر جايى به منجنيق ، عبد الله بن زبير آبادان كرد .\r\nو مختار از بهر عبد الله زبير جانبازيها كرده بود و حربهاى نيكو كرده ، و عبد الله بن زبير او را بزرگ كرده بود . و چون يزيد بن معاويه بمرد ، كار عبد الله بن زبير بالايى گرفت و بيعت آشكارا كرد . و شهرهاى مغرب همه او را مطيع و\r\n","description":"","footnote":"","page_name":" 732 ","page_number":112},
  {"content":"\r\nفرمانبردار شدند . و اميرى بصره به عبد الله بن عمر داد . و مختار چشم همى داشت كه او را به كوفه فرستد . و چون عبد الله انصارى به كوفه نامزد كرد ، مختار نوميد شد و دلش از عبد الله بن زبير برميد . و شنيده بود كه كوفيان سليمان را بيعت كرده اند و خون حسين بن على عليه السّلام طلب خواهند كردن . برخاست و به كوفه آمد پيش از عبد الله انصارى ، و مردمان را گفت : من از پيش محمّد حنفيّه آمده ام و او گفت :\r\nسليمان تأخير مىكند در طلب كردن خون حسين .\r\nو مردم عبد الله انصارى را گفتندى كه اين كار خوار مدار كه مختار فتنه انگيزد .\r\nعبد الله گفت : من با ايشان حرب نكنم . گفتند : اكنون مختار را بگير . او مختار [ را 
  ] بگرفت و بازداشت تا آخر سال شصت و چهار . چون سال شصت و پنج درآمد ، سليمان راى به درآمدن ديد . اوّل روز ماه ربيع الآخر وعده كرده بود كه همه به نخيله گردآيند . 
  ]\r\n","description":"","footnote":"","page_name":" 733 ","page_number":113},
  {"content":"\r\n\r\nخبر خروج سليمان بن صرد\r\n[ پس چون باز پسين شب ربيع الاول بود ، 
  ] سليمان با كسان خود به درآمد و به نخيله شد . و مردم او آن شب در كوفه مىگشتند و مردم را آگاه مىكردند . و سه شبانروز آن جايگاه بودند . شانزده هزار مرد كوفى بيعت كرده بودند ، خود چهارهزار بيرون آمدند . سليمان تافته شد و گفت : اين مردم با من بىوفايى خواهند كردن چنان كه با مسلم بن عقيل كردند . ايشان را دين نيست . [ 287 b 
  ] كاجكى بارى دعوى شيعت نكردندى . و به طلب مهتران مىفرستاد و مىخواندشان تا آنگاه كه ده هزار جمع آمدند مردان حربى . پس گفت كه اول حرب با كه كنيم ؟ گروهى گفتند كه با عبيد الله بن زياد كه خون حسين به گردن او است . گروهى گفتند كه با عمر بن سعد كه در كوفه است ، كه حسين را او كشت .\r\nسليمان گفت : من چنان صواب بينم كه به شام رويم و با عبيد الله بن زياد حرب كنيم اگر چه حسين بن على را عمر سعد كشت اما به فرمان عبيد الله كشت . همه گفتند : صواب است . برفتند يك منزل و بر لب رود فرات فرود آمدند .\r\n[ و آن جايگه لشكر را عرض خواست ، و هزار مرد بىسلاح از سپاه بازگردانيد جهت آنكه اسب و سلاح نداشتند . 
  ] سليمان گفت كه ما را نيك نبود كه اين جايگاه\r\n","description":"","footnote":"","page_name":" 734 ","page_number":114},
  {"content":"\r\nفرود آييم ، و يك روزه راه بود تا به زيارت امير المؤمنين حسين عليه السّلام ، بگذريم و زيارت نكنيم ، و به طلب خون او همى رويم . و آن بىوفايى كه با او كرديم و او را در دست دشمن بگذاشتيم ، برويم و زيارت كنيم و توبه [ سازيم 
  ] و جانها فدا كنيم ، مگر كفّارت آن گناه باشد . چون آنجا شد و چشمهاشان بر گور افتاد ، همه پياده شدند و سر برهنه كردند و نوحه و زارى آغاز كردند چنان كه آوازشان پنج فرسنگ مىرفت . و سليمان پيش گور به زانو درآمد و خاك بر سر مىكردند .\r\nسليمان گفت : سلام بر تو باد اى پسر دختر پيغمبر خداى و شهيد بن شهيد و صديق بن صديق و وصىّ بن الوصى ، و اى امام بن الامام ، اى به قهر و ستم كشته ، و فرزندان ترا به بردگى برده ، و دست ترا بريده ، و تنت را به سمّ اسبان خرد كرده ، و خون با مغز استخوانهات آميخته ، و سرت بر سر نيزه كرده . اينك آمديم ، و ما آنانيم كه ترا و عيال ترا در بيابان خشك تشنه و گرسنه بگذاشتيم . مىدانيم كه خون تو و عيال تو در گردن ما است . در خداى عزّ و جلّ توبه كرديم ، و از جدّ تو محمّد رسول الله صلَّى الله عليه عذر مىخواهيم ، و جدّ ترا و ترا به خداى عزّ و جلّ به شفاعت مىفرستيم ، اگر چه ما نزد تو و جدّ تو گناهكاريم . اكنون سرها فداى خاك تو خواهيم كردن تا باشد كه خداى عزّ و جلّ بر ما ببخشايد و توبهء ما بپذيرد .\r\nاز اين جنس سخنان مىگفتند و مىخروشيدند چنان كه غلغل ايشان به آسمان پيوسته بود و يك شب و يك روز بر سر گور حسين ببودند با نوحه و زارى ، و بامداد نماز بكردند و برفتند و روى به شام نهادند . و سليمان ايشان را بدان جايگاه آورد ، و به شهرى رسيدند كه قرقيسا گويند . زفر آن جايگاه مهتر بود و با شاميان حرب كرده بود به هوادارى عبد الله بن الزبير ، و به هزيمت بدانجا شده بود . چون آن سپاه بديد بفرمود تا در شهر ببستند . سليمان مسيّب را بفرستاد و گفت : برو و زفر را بگوى كه ما به طلب تو نيامده ايم كه ما به شام مىرويم به طلب خون حسين ، امروز از بهر ما بازارى بيرون فرست از جو و كاه و گوشت ، و از ما ايمن باش تا ما اين طعامها بخريم و بامداد كوچ كنيم .\r\nمسيّب برفت و اين بگفت . زفر پسر خود بيرون فرستاد تا مسيّب را بديد و\r\n","description":"","footnote":"","page_name":" 735 ","page_number":115},
  {"content":"\r\nبشناخت و بازار فرمود نهادن ، و خويشتن نزل بسيار فرستاد ، و منادى فرمود زدن كه چندان نان و گوشت كه بايد برگيريد كه من بهايش بدهم . ديگر روز چون كوچ كردند ، زفر از شهر به درآمد و سليمان را بديد و گفت : من شما را نصيحتى بكنم ، بايد كه از آن نگذرى . بدانيد كه لشكر شام خبر شما شنودند و به در آمدند . مروان ابن الحكم بمرد و بر عبد الملك بن مروان بيعت كردند . و عبد الملك سپاهى بى اندازه بيرون فرستاد مردانى مبارز چون حصين و شرحبيل ، و شما را صواب نيست كه از اين جايگاه پيشتر شويد . [ چاره آن است كه ايدر بباشيد 
  ] بر در حصار ، تا چون ايشان بيايند من شما را يارى دهم . سليمان گفت : جزاك الله خيرا ، و ما پشت به خداى عزّ و جلّ بازگذاريم و اعتماد بر حول و قوّت او كنيم .\r\nزفر گفت : چون اين جايگاه نمىباشيد ، برويد اول عين الورد بگيريد تا علوفه تان فراخ بود ، كه اگر ايشان بگيرند شما را تنگى علف چهارپاى بود . سليمان او را دعا كرد و به تعجيل به عين الورد شدند و شهر بگرفتند پيش از لشكر شام به پنج روز .\r\nپس سليمان را خبر آمد كه لشكر شام آمد . سليمان خطبه كرد و گفت : اگر من كشته شوم مسيّب را بر شما امير كردم ، و اگر او نيز كشته شود ، عبد الله بن سعد را ، [ و از پس وى عبد الله بن وال را 
  ] و اگر او نيز كشته شود رفاعة [ بن شدّاد 
  ] را . پس مسيّب را با چهارصد مرد بفرستاد و گفت : حرب را به مكر و دستان بايد كردن كه الحرب خدعة . اول شبيخون بود و آنگه كمين ، برو و برايشان شبيخون كن . مسيّب وقت صبح بر ايشان زد ، [ و اين چهارصد مرد به چهار گروه كرد 
  ] و بر هر گوشه اى صد مرد برزد و بسيار قتل بكرد و مبالغى اسب و سلاح بياورد ، و با لشكرگاه آمدند .\r\n","description":"","footnote":"","page_name":" 736 ","page_number":116},
  {"content":"\r\n\r\nخبر وقعت عين الورد\r\nچون اين خبر به عبيد الله بن زياد آمد . از آن جايگاه پيشتر آمد و حصين بن نمير را به حرب فرستاد به عين الورد با دوازده هزار مرد . سپاه تعبيه كرد روز چهارشنبه هفت روز مانده از جمادى الاوّل در سال شصت و پنج . و حصين از ميان سپاه به در آمد و مسلمانان را پند داد و گفت : در اين جهان دو گروه اند :\r\nمروانياناند و زبيريان . شما خارجيان در ميانه چه كاره ايد ؟ امامتان نيست ، خون خود [ بر خيره 
  ] مريزيد .\r\nسليمان گفت : اين سخن خويشتن را گوى كه هر هفته اى امامى مىنشانيد ناحقّ [ 288 a 
  ] و ناسزا و ظالم و عاصى ، و شما از ما كمتريد و كمترين ما بهتر از آن امام ضال شما ، و امام ما از خاندان سيّد است صلوات الله عليه ، و ما خون دخترزادهء سيّد مىطلبيم ، و اگر خواهيد كه خداتان عفو كند ، عبيد الله بن زياد را به دست ما دهيد و عبد الملك را از خليفتى معزول كنيد تا ما با شما يار شويم و خليفه اى از خاندان سيّد نشانيم كه امامت از آن خاندان پيغمبر است .\r\nحصين حرب در پيوست و تا شب حرب كردند . پس بامداد از عبيد الله حصين را مدد آمد ، هشتهزار مرد ديگر . و شبانروزى ديگر مصاف كردند . و از هر دو جانب\r\n","description":"","footnote":"","page_name":" 737 ","page_number":117},
  {"content":"\r\nلشكر بسيار كشته شدند . ديگر روز عبيد الله پنج هزار مرد ديگر مدد فرستاد ، و روز آدينه بود . سليمان پياده شد و گفت : اى مردمان ، امشب به بهشت باشيم . حصين بفرمود تا تيرباران كردند . تيرى بر دل سليمان آمد و بيفتاد . سپاه را دل بشكست ، و مسيّب [ سبك رايت برگرفت و پيش آمد و 
  ] حرب مىكرد . او را نيز به تير بكشتند .\r\nعبد الله بن سعد رايت برگرفت و حرب مىكرد . او نيز كشته شد . رفاعه رايت برگرفت ، و آفتاب فرو شد . رفاعه روى هزيمت ديد ، مردم را گفت : ما را مدد نيست ، چون هزيمت شويم همه را بكشند . بازنگرديم مگر خداى عزّ و جلّ اين دشمنان را بر دست ما هلاك كند . بازگشتند . چون تاريك شد رفاعه رايت برگرفت و بگريخت . مقدار دو هزار مرد مانده بود . بيامدند تا پيش زفر . و زفر سه روزشان مهماندارى كرد . و لشكر شام بازگشتند و پيش عبد الملك شدند . و رفاعه به كوفه رفت و به شب در شهر شد . و مختار هنوز در زندان عبد الله انصارى بود .\r\n","description":"","footnote":"","page_name":" 738 ","page_number":118},
  {"content":"\r\n\r\nخبر مرگ مروان بن الحكم و بيعت عبد الملك بن مروان\r\nو بيرون شام همه شهرها عبد الله بن زبير داشت ، و مروان را هشتاد و يك سال بود . و حسّان بن مالك امير اردن بود ، و حسّان شرط كرده بود كه پس از مروان خليفتى خالد بن يزيد را باشد . و مروان مادر خالد را به زنى كرده بود و خواست كه خليفتى به فرزندان خود دهد ، [ حسّان نمىهشت . پس 
  ] حسّان را به خواسته بفريفت . عبد الملك را ولى عهد كرد و عبيد الله بن زياد را اسفهسلار كرد . چون سليمان آهنگ شام كرد ، مروان عبيد الله را بفرستاد . و چون عبيد الله برفت ، مروان بمرد . و چون عبيد الله باز آمد ، عبد الملك به خليفتى نشسته بود .\r\nو گويند كه مروان را مادر خالد كشت به سبب آنكه مروان بيعت عبد الملك تمام كرده بود ، خواست كه خالد را استخفاف كند . خالد با مادر شكايت كرد . مادرش گفت : تو فارغ باش كه من خود را و ترا از مروان برهانم . چون مروان بخفتيد ، زن بالش بر دهانش نهاد و برنشست و بكشت . چون روز بود گفت : به مرگ فجا مرده است . و عبد الملك به خليفتى بنشست و نامه كرد به عبيد الله زياد كه حرب خوارج تمام كن و بياى .\r\nو مردن مروان به ماه رمضان بود . نسبتش مروان بن الحكم بن [ ابى 
  ] العاص بن أميّة بن عبد الشّمس بن عبد مناف ، و هم عمّزادهء معاويه بود . و مدّت نه ماه پادشاهى كرد .\r\n","description":"","footnote":"","page_name":" 739 ","page_number":119},
  {"content":"\r\n\r\nخبر خوارج بصره و حرب مهلَّب با ايشان\r\nهمچنانكه به كوفه خوارج [ بر سليمان بن صرد 
  ] جمع آمدند ، به بصره نيز جمع آمدند [ بر نافع 
  ] ، و با خوارج كوفه مكاتبت و مراسلت داشتندى . و سليمان به همه شهرها رسول فرستاده بود به مدد و معاونت و بيعت بر طلب خون حسين . پس خوارج بصره اجابت كردند . چون يزيد بمرد ، بصريان كس فرستادند و گفتند :\r\nوقت به درآمدن است . سليمان اجابت نكرد و گفت : من به سال شصت و پنج به درآيم كه وعده چنين كرده ام . پس خوارج بصره صبر نكردند و به درآمدند و گفتند :\r\nما هرگز بصره را چنين خالى نتوانيم يافتن ، زيرا كه آشوب و غلبهء لشكر به شام است . و نافع [ بن الازرق 
  ] را مهتر كردند .\r\nعبد الله بن الزبير عبد الله التميمى را بفرستاد . بيامد و بصره را بگرفت و نافع را به در كرد . [ نافع 
  ] با بيست هزار مرد به در شهر همى بود و هر روز حرب مىكرد ، تا عبد الله برادر خود عثمان را سپهسالار كرد و به بصره فرستاد . و به بصره هر روز خلقى كشته شدندى از بهر آنكه ايشان مردمانى غوغا بودند ، و عثمان نيز كشته شد . پس اهل بصره هزيمت شدند و خوارج بصره بگرفت . و اين خبر به عبد الله زبير شد . پس عبد الله بن حارث را بفرستاد و عبد الله ، مسلم [ بن عبيس 
  ] را امير و\r\n","description":"","footnote":"","page_name":" 740 ","page_number":120},
  {"content":"\r\nاسفهسلار كرد ، و به اهواز شدند به راهى كه آن را دولاب گويند ، و حربى كردند سخت . و از هر دو سپاه خلقى كشته شدند و نافع كشته گشت . پس عبد الله بن ماحوز را بر خود امير كردند و حرب مىكردند تا هر دو گروه از جنگ و پرخاش سير شدند ، و لشكر بصره باز شهر شدند دو بهره گشته . و مردمان بصره بترسيدند و به حرب ازارقه نيارستند رفتن ، و بر ازارقه لعنت مىكردند .\r\nپس خوارج ديگر بار به در بصره آمد و عبد الله بن حارث عبد الله زبير را نامه كرد كه مردمان بصره عاجز شدند ، و بيشترين كشته شده اند . چون عبد الله اين نامه بخواند او را از اميرى بصره باز كرد و اميرى به حارث [ بن عبد الله بن ربيعه 
  ] داد .\r\nچون حارث به بصره آمد مردم را به حرب مىخواند ، هيچكس اجابت نكرد . و خوارج روزگار يافتند و از بصره تا اهواز بگرفتند و فساد و كشتن و غارت مىكردند .\r\nمهلَّب از خراسان باز آمده بود و عبد الله بن الزبير او را عهد اميرى خراسان داده بود . او به بصره آمد تا آن جايگاه ترتيب و ساخت خراسان كند كه خان و مان او به بصره بود . اهل بصره جمع [ 288 b 
  ] آمدند و گفتند كه حرب خوارج را بجز از مهلَّب كس نشايد . نامه نوشتند از زبان عبد الله بن زبير كه بايد كه پيش از آنكه به خراسان شوى بايد كه نخست شرّ خوارج كفايت كنى . [ و بجز از تو كس را ميسّر نگردد . و اين نامه به دست اعرابىاى دادند تا به شب از شهر بيرون شد و ديگر روز اندر آمد و به دست مهلَّب بن ابى صفره داد . مهلَّب چون نامه بخواند ساعتى نيك تأمّل كرد و تافته شد و همه مهتران بصره و حارث كه امير بصره بود 
  ] ، پيش مهلَّب شدند و امير المؤمنين را دعا كردند و گفتند كه ما را از خوارج كس نرهاند جز تو .\r\nمهلَّب گفت : امير المؤمنين نفرمايد كه من با عامهء مردم حرب كنم ، و اگر فرمايد بدان شرط كنم كه در بصره از هر قبيله اى دو هزار مرد بگزينم و هم اكنون روزيشان [ بفرمايد دادن 
  ] و هر شهر كه از خوارج بستانم مرا بود . گفتند : روا است .\r\nپس نامه كردند به عبد الله بن زبير كه نامهء امير المؤمنين رسيد ، فرمان بردارم امّا بدين شرطها . و اهل بصره نامه نوشته بودند كه ما از زبان امير المؤمنين چنين\r\n","description":"","footnote":"","page_name":" 741 ","page_number":121},
  {"content":"\r\nنامه اى نوشته ايم تا مهلَّب به حرب خوارج شود ، باشد كه خداى عزّ و جلّ شرّ ايشان دفع كند بر دست مهلَّب . عبد الله بن زبير جواب نوشت كه نيك كرديد كه از زبان من نامه نوشتيد ، و مهلَّب را جواب كرد كه هر التماس كه خواستى روا است .\r\nمهلَّب سپاه بگزيد و مال تحصيل كردند و برفت . و ازارقه با دوازده هزار مرد به جسر الاصغر بود . مهلَّب مىشد تا از حدّ بصره بيرون شد و در حد اهواز شد ميان سلَّى و سلَّبرى فرود آمد دو پاره ديه . و مهلَّب پيرامون لشكر خندق فرمود كندن . و كس فرستاد و سپاه بصره بتمامى بخواند . و ايشان نيز سپاه جمع كردند از اهواز و اصفهان و ولايتها كه داشتند و خواستند كه بر مهلَّب شبيخون آرند . و مهلَّب مردى بيدار و هشيار بود و كاردان . و شب و روز يزك و طلايه به كار داشتى . هيچ نتوانستند كردن . قدر هزار مرد با مهلَّب حرب كردند ، عاقبت سپاه بصره هزيمت شدند . مهلَّب متحيّر بماند و از پس سپاه برفت و بانگ زد و گفت : بدين حميّت و دل مرا حرب فرموديد . گروهى بازگشتند و ديگران برفتند . و ازارقه از پس همى شدند و مىكشتند .\r\nچون هزيمت تمام شد ، ازارقه بازگشتند و با لشكرگاه شدند ايمن ، يعنى سپاه را شكستيم . و با مهلَّب سه هزار مرد بيش نمانده بود ، ناگاه خود را بر لشكر ازارقه افگندند . بعضى فرود آمده بودند و بعضى بر پشت اسب . و مهلَّب و لشكرش شمشير در نهادند و مىكشتند . و مهلَّب ديگر روز سپاه جمع كرد و از پس ايشان به اهواز رفت . ايشان به اصفهان رفتند و از آنجا به كرمان . و مهلَّب به اهواز رفت ، و لشكر بصره كه گريخته بودند به بصره رسيدند ، و از اين بىخبر كه مهلَّب ايشان را شكسته است . و مهتران و اشراف بصره خواستند كه از بصره بگريزند ، مهلَّب فراز رسيد با فتح اهواز . ايشان شاد شدند و هزيمتيان بازگرديدند و از پس مهلَّب بشدند . و هر ولايت كه از دست خوارج بيرون كرد جمله عبد الله زبير به دو داد . و سه سال مهلَّب آنجا بماند ، و هفت هزار مرد خوارج كشته شده بودند .\r\nو در سال شصت و ششم عبد الله زبير عبد الله بن يزيد را از كوفه باز كرد و به عبد الله مطيع داد . و مختار در اين وقت به درآمد .\r\n","description":"","footnote":"","page_name":" 742 ","page_number":122},
  {"content":"\r\n\r\nخبر خروج مختار به كوفه\r\nاين روز كه رفاعه از شام شكسته و گشته با لشكر خوارج به كوفه آمد ، مختار در زندان در نامه اى نوشت به تعزيت و گفت : اندوه مداريد و غم مخوريد و روى از جهاد مگردانيد كه اگر زندگانى باشد و از زندان به درآيم با شما يار باشم و اين انتقام بكشم و خون حسين بن على بطلبم ، و ان شاء الله كه چندان خون بريزم كه بخت النصر از بنى اسرائيل نريخت بر خون زكريّا عليه السّلام . [ و آن رقعه به دست سيحان بن عمرو سوى رفاعه فرستاد . و رفاعه آن رقعه بر ياران خواند 
  ] . و ايشان همه شاد گشتند و گفتند الحمد للَّه كه هنوز كسى هست كه خون حسين طلب خواهد كردن . گفتند ما نيز با توايم ، سمعا و طاعة . و رفاعه با چهار كس از مهتران به زندان آمدند پيش مختار و بيعت كردند . و مختار حيلت كرد و نامه كرد تا او را از بند رها كردند . رفاعه گفته بود كه ما به شب غوغا كنيم و ترا از زندان بيرون بريم .\r\nگفت : اگر چنين كنيد آنگه مرا پنهان بايد گرديدن ، من خود حيلتى سازم و بيرون آيم تا آشكارا توانم گرديدن . [ و مختار هر گاه كه در زندان بماندى ، سوى عبد الله ابن عمر نامه كردى . و او سوى عبد الله بن يزيد نامه نبشت تا مختار را دست باز داشت 
  ] . و مختار را سوگند داد كه در كوفه باشد و از سراى خويش به در\r\n","description":"","footnote":"","page_name":" 743 ","page_number":123},
  {"content":"\r\nنيايد . و مختار به سراى خويش همى بود و مردمان پنهان نزديك وى همى آمدند . و اين حال در سال شصت و پنج بود .\r\nچون سال شصت و شش درآمد ، عبد الله بن الزبير عبد الله بن يزيد را معزول كرد و عبد الله بن مطيع را بفرستاد . مختار بزرگ شد ، [ و خلق بسيار بر او بيعت كرده بودند 
  ] و چون مدتى بر آمد صاحب شرط [ نامش اياس بن مضارب 
  ] گفت : ايّها الامير ، خلقى بسيار بر مختار جمع آمدند و بيم آن است كه به درآيند ، او را به زندان كن . پس عبد الله بن مطيع زايدة [ بن قدامه 
  ] را بفرستاد و حسين [ بن عبد الله 
  ] را ، و گفت : او را بخوانيد . و اين زايده عمّ مختار بود . هر دو برفتند به طلب مختار .\r\nمختار گفت : سمعا و طاعة ، اينك مىآيم . جامه درپوشيد . زايده اين آيت بر خواند :\r\n* ( وَإِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ وَيَمْكُرُونَ وَيَمْكُرُ الله وَالله خَيْرُ الْماكِرِينَ . 8 : 30 ) * مختار [ هم آنگه 
  ] دريافت . بانگ كرد كه دواجى و لباچه اى بياريد كه سرما مىيابم ، همانا كه تبم آمد ، و سر بنهاد [ 289 a 
  ] كه رنجورم ، به كرم بازگرديد و امير را از حال تب و رنجورى من آگاه كنيد و عذر نارسيدن به خدمت بگوييد : زايده گفت : من نگويم ، مگر حسين گويد . مختار گفت : اى حسين ، عذر من بخواه از امير ، ان شاء الله ترا سود دارد . گفت : بگويم .\r\nچون به در آمدند ، آوازه در شهر افتاده بود كه امير مختار را بخوانده بود كه به زندان كندش ، شاعيان جمع آمدند كه مختار را بستانند . حسين بترسيد و زايده را گفت : من دانستم كه تو آن آيت از بهر آن خواندى تا او دريابد . او خود را بيمار ساخت . اما تو فارغ باش كه من اين معنى پيش امير نگويم ، باشد كه مرا نيز سود دارد . پس هر دو پيش عبد الله مطيع شدند و گفتند مختار رنجور است چنان كه به خدمت نتوانست آمدن . آن شب مختار بيعتيان را جمع كرد و گفت : بدانيد كه ما را فردا به در بايد شدن تا عبد الله بن مطيع را بكشيم و كوفه فرو گيريم . سعر بن ابى سعر گفت : فرمانبرداريم ، امّا يك هفته مهلت ده تا مردمان را آگاه كنيم و سلاحها را راست كنيم . مختار گفت : باشد كه عبد الله مرا مهلت ندهد . گفت : اگر و العياذ باللَّه او ترا بازدارد ما به وقت حاجت ترا از زندان بيرون آريم . مختار چون اين\r\n","description":"","footnote":"","page_name":" 744 ","page_number":124},
  {"content":"\r\nسخن بشنيد خاموش شد . ايشان بازگشتند . سعر بن ابى سعر ايشان را گفت كه اين نه از بهر آن خواستم كه ما چنان بى سليحيم ، آنك سلاح به خانه و درم به كيسه ، از بهر آن زمان خواستم كه اين مرد بيعت ما بستد به نام محمد حنفيّه ، برويم و از وى بپرسيم همه گفتند نيكو گفتى .\r\nچهار كس از مهتران با او به مدينه شدند و محمّد حنفيّه را گفتند : مختار آمد و از ما بيعت مىخواهد به طلب كردن خون حسين ، و گويد كه محمّد مرا فرموده است . مختار از رفتن ايشان خبر يافت ، تافته شد كه مبادا كه محمّد حنفيّه او را دروغزن گرداند . محمّد حنفيّه ايشان را گفت : خون حسين طلب كردن واجب است بر همه مسلمانان ، و نگفت كه فرمودم يا نه . پس همه بازگشتند و متابع مختار شدند .\r\nچون مختار خبر ايشان بشنيد شاد شد و همه را جمع كرد و گفت : من از قبل محمّد حنفيّه ام و از شما بعضى اگر به شك بوديد اكنون حقيقتتان شد ، اكنون بسم الله ، تدبير به درآمدن كنيد . همه گفتند فرمان برداريم ، امّا ابراهيم بن مالك الاشتر با ما بايد تا اين كار تمام گردد ، كه او مهتر كوفه است .\r\nو عامر بن شراحيل در بيعت مختار بود ، مختار او را نزد ابراهيم فرستاد و گفت : برخيز و رنجه شو كه با تو سخنى دارم ، و تو از شيعت امير المؤمنين على عليه السّلامى ، و پدرت مالك اشتر خاصگى او بود و با او حربها كرد . و مردم بيعت كردند بر طلب كردن خون حسين ، و از همه كس بدين بيعت تو حقّترى .\r\nابراهيم جواب داد كه بكنم اما بدان شرط كه مرا مهتر كنيد . گفت : اين نتوان بودن از آنكه امام محمد حنفيّه است و مختار خليفهء او است ، و مردم مختار را بيعت كردند . ابراهيم عامر را گفت : برو تا نگرم و انديشه كنم . عامر بازگشت و اين سخن مختار را بگفت .\r\nمختار با پانزده مرد برخاست و پيش ابراهيم شد ، و او بر مصلَّى نشسته بود و مختار را نيز بر مصلَّى نشاند . مختار نامه اى به درآورد از زبان محمّد حنفيّه نبشته به ابراهيم كه مختار را به كوفه فرستادم با او بيعت كنيد ، و پدرت مالك از شيعت ما بود و تو نيز بايد كه همچنان باشى كه پدرت با خاندان ، بايد كه با مختار بيعت\r\n","description":"","footnote":"","page_name":" 745 ","page_number":125},
  {"content":"\r\nكنى تا اين كار تمام شود ، و هر چه از بيرون شام گشايى تا شام ميرى آن همه ترا دادم و خداى را بر خود گرفتم . ابراهيم گفت : اين را گواهى كه دهد ؟ آن پانزده مرد كه با مختار بودند گواهى بدادند . ابراهيم از سر مصلَّى برخاست و مختار را بر مصلَّى بنشاند ، و خود پيش مختار به زانو درآمد و بيعت كرد ، مختار بازگشت .\r\nديگر روز مختار كس فرستاد و وعدهء به درآمدن راست كرد در شب پنجشنبه منتصف ماه ربيع الاوّل در سال شصت و شش . اياس صاحب شرط آگاه شد .\r\nعبد الله بن مطيع را خبر داد . پس عبد الله گفت : چه بايد كردن ؟ گفت : كوفه را هفت محله است ، هفت مهتر را هر يكى پانصد مرد به هر محلَّتى فرست تا هر كه بيرون آيد از خانه پاره پاره كندش ، و اگر در محلَّتى غلبه افتد ، همه آنجا روند . عبد الله همچنان كرد . و هر شب همچنين كردندى .\r\nو چون شب وعده بيامد وقت دو دانگ از شب رفته ، مردم بر در خانهء ابراهيم جمع آمدند سلاحها پوشيده . چون ابراهيم از خانه بيرون آمد ، اياس را ديد با پانصد مرد در آن محلَّت . ابراهيم تيرى بر شكمش زد و از پشت به در آورد ، و يارانش جمله بگريختند و به در سراى عبد الله بن مطيع گرد آمدند . خبر به مختار شد كه ابراهيم به درآمد و چنين كارى كرد . مختار نيز سلاح بپوشيد و شيعيان بر در سراى مختار جمع مىآمدند . ابراهيم نيز پيش مختار شد . و گفت : اين خطا است زيرا كه عبد الله به هر محلتى پانصد مرد نشانده است كه هر كه را بگيرند بكشند .\r\nصواب آن است كه من به محلَّتها گردم تا مردم بر من گرد آيند . مختار گفت : برو . و ابراهيم به هر محلتى مىگشت و مردم بر وى جمع همى شدند . چون به محلَّت زحر رسيدند ، [ 289 b 
  ] زحريان حرب درگرفتند ابراهيم ايشان را هزيمت كرد و بسيار بكشت . و به محلَّتى ديگر عبد الرّحمن حرب درگرفت . عبد الله بن مطيع شبث [ بن ربعى 
  ] را با ده هزار مرد به جنگ مختار فرستاد . و مختار با هزار مرد شيعى بر در سراى سلطان بودند . حرب كردند . ابراهيم مالك چون زحريان را به هزيمت كرد ، روى به سراى سلطان نهاد . لشكرى ديد با مختار به جنگ . از پس پشت ايشان درآمد و هزيمتشان كرد . ايشان با نزد عبد الله بن مطيع آمدند كه كار از حد گذشت .\r\n","description":"","footnote":"","page_name":" 746 ","page_number":126},
  {"content":"\r\nعبد الله به در سراى آمد و بيست هزار مرد بر او جمع آمدند . و شبى تاريك و با هول بود .\r\nچون روز ببود ، مختار لشكر را عرض كرد ، هزار و ششصد مرد بودند . ابراهيم گفت : اى سبحان الله ، اين مردم كه با ما بيعت كردند كجا رفتند . مختار گفت : باكى نيست ، اين قدر كه آمدند ما را بسنده است . نصرت بايد ، بر بسيارى و غلبهء سپاه اعتماد نشايد كردن كه خداى عزّ و جلّ با ما است . پس مختار گفت كه از شهر به در بايد رفتن . عبد الله را خبر آمد كه مختار از شهر به در رفت . شبث را به سه هزار مرد بفرستاد ، و راشد را نيز با سه هزار . گفت : برويد و مختار را با سپاه در ميان گيريد . خبر به مختار آمد . ابراهيم را با هزار مرد پيش شبث فرستاد ، و نعيم [ بن هبيره 
  ] را با پانصد مرد پيش راشد ، و خود با سپاه باقى بيستاد بر جاى . و هر دو سپاه عرض درگرفتند تا نماز پيشين . پس نعيم كشته گشت ، يارانش به هزيمت نزد مختار شدند . و ابراهيم راشد را بكشت . خبر به مختار بردند كه ابراهيم راشد را بكشت . مختار تكبير كرد ، و او نيز با ايشان لشكر براند . و عبد الله بن مطيع حسّان را با دو هزار مرد به مدد فرستاد . چون ابراهيم بديد كه مختار نيز آمد ، با يك ديگر حمله كردند و شبث و حسّان را به هزيمت كردند . و مختار به كناسه بيستاد . و ابراهيم حربى كرد سخت ، و در شهر شدند . و عبد الله بن مطيع برگشت و به در سراى سلطان آمدند . و عبد الله خود را در سراى سلطان افگند ، و چندانكه توانستند در شدند .\r\nمختار گرد بر گرد سراى بگرفت و سه روز او را به حصار داشت . كار بر ايشان سخت شد كه در سراى طعام نبود . آن مهتران را گفت : تدبير چيست ؟ گفتند آنكه زينهار خواهيم و شهر به دو سپاريم . چون روز شد ، عبد الله ياران را بدرود كرد و از بام كوشك فرود آمد و برفت . پس همه به زينهار آمدند و در كوشك باز كردند تا مختار در كوشك رفت و در بيت المال بگشاد ، نه بار هزار هزار درم برگرفت و بدان ده هزار مرد بخشيد . و عبد الله بن مطيع در سراى ابو موسى الاشعرى گريخت .\r\n","description":"","footnote":"","page_name":" 747 ","page_number":127},
  {"content":"\r\nديگر روز مختار از مردم بيعت خواست ، همه سپاه با او بيعت كردند به طلب خون حسين . و عبد الله بن كامل صاحب شرط بيامد و گفت كه عبد الله بن مطيع در سراى ابو موسى الاشعرى است . و عبد الله دوست مختار بود ، پنهان كس فرستاد و گفت : مرا معلوم شد كه تو در سراى بو موسىاى ، اگر خلق بدانند ترا به هلاكت برند ، برخيز و برو پنهان . عبد الله گفت : مرا سه روز زمان ده تا نفقاتى به دست آورم .\r\nمختار او را صد هزار درم فرستاد . عبد الله بن مطيع به مكّه نيارست شدن ، به بصره رفت . و مختار به هر شهرى اميرى فرستاد . عبد الله بن [ حارث برادر 
  ] مالك اشتر را به مدينه فرستاد . محمّد بن [ عمير بن 
  ] عطارد را به آذربايگان ، و عبد الرّحمن بن سعيد را به موصل ، اسحاق [ بن مسعود 
  ] را به مداين . و ايشان از اين شهرها بيعت گرفتند . و مختار داد و عدل بگسترد ، و هر روز تا نماز پيشين به دار العدل بنشستى و خود را به لقب خليفة المهدى نام كرد و دعوت بر محمّد حنفيّه مىكرد و نامه ها را به فتح به دو مىفرستاد .\r\n","description":"","footnote":"","page_name":" 748 ","page_number":128},
  {"content":"\r\n\r\nخبر حرب مختار با عبيد الله بن زياد\r\nآن گاه كه مروان عبيد الله بن زياد را سپاهسالار كرده بود و او را به حرب سليمان صرد فرستاده و گفته كه به عراق رو و كوفه را سه روز غارت كن كه كوفيان دشمن به حرب ما مىكشند . چون مروان بمرد ، عبيد الله درماند ، ندانست كه چه كند . چون عبد الملك بن مروان بنشست بر همان قرار كه پدرش گفته بود نامه كرد به عبيد الله بن زياد . عبيد الله با سليمان حرب كرد و سليمان را بكشت و لشكرش را هزيمت كرد . پس عبد الملك پنجاه هزار مرد بفرستاد به عبيد الله ، و او خواست كه به جانب موصل به درآيد و به عراق رود . آن بقعه و جزيره مردمانى داشتند كه عرب عيلان خواندند ، و ايشان در بيعت عبد الله بن زبير بودند ، و راه عبيد الله بن زياد گرفته بودند . يك سال بماند ، خبر مختار شنيد و احوال وى كه عراق گرفته بود .\r\nمختار يزيد بن انس را بخواند و گفت : سپاه برگير و به موصل شو و با عبيد الله زياد حرب كن . و اين يزيد بن انس بيمار بود و از جملهء مبارزان بود ، گفت : اگر چه رنجورم و ليكن سه هزار مرد بده چنان كه من بگزينم . مختار گفت : آن جايگاه سپاه بسيار است ، و سه هزار مرد به دو سپرد ، گفت : مرا اين تمام است ، اگر بايد بخواهم ،\r\n","description":"","footnote":"","page_name":" 749 ","page_number":129},
  {"content":"\r\nو به موصل شد . خبر به عبيد الله بن زياد رفت . ربيعه را با شش هزار مرد بفرستاد .\r\nو يزيد بن انس سخت بيمار بود ، و در شب سپاه را بخواند و گفت : [ 290 a 
  ] اگر من بميرم ورقاء [ بن عازب اسدى 
  ] را بر شما خليفت كردم ، و اگر او را بكشند عبد الله ضمرة [ العذرى 
  ] را خليفت كردم .\r\nلشكر به يك ديگر رسيدند و حرب كردند ، و روز عرفه بود ، تا چاشتگاه حرب كردند . سپاه شام به هزيمت شدند ، و ورقاء از پس ايشان بشد و قتلى تمام بكرد و سيصد مرد مبارز را اسير كرد . وقت نماز ديگر بود ، با فتح و غنيمت به لشكرگاه باز آمد و آن اسيران را پيش تخت يزيد بن انس آوردند ، و يزيد در حال جان كندن بود ، سخن نتوانست گفتن و زبانش كار نمىكرد . دست به گلوى خويش در ماليد يعنى كه اسيران را سر ببر . ورقاء بدانست كه او چه مىگويد ، بفرمود تا آن سيصد مرد را در پاى تخت گردن بزدند . چون وقت نماز شام بود ، يزيد بمرد . ورقاء فتح نامه نوشت به مختار . مختار گفت : نيك كردى . و جاسوس آمد سوى ورقاء كه عبيد الله بن زياد پيش آمد . و لشكر ورقاء چندان نبود كه از آن او . او باز پس نشست و با حدّ عراق آمد . نامه كرد به مختار كه عبيد الله زياد پيشتر آمد با لشكر انبوه و من باز پس نشستم كه مبادا كه چشم زخمى رسد . مختار جواب نامه كرد كه همان جايگاه مىباش تا سپاه فرستم . و در كوفه از نوعى ديگر خبر افتاد كه يزيد را بكشتند و سپاه به هزيمت شد .\r\nمختار ابراهيم بن مالك را با هفت هزار مرد پيش ورقاء فرستاد به مدد . ورقاء را نامه كرد كه فرمان ابراهيم كن به هر چه فرمايد . چون ابراهيم سه منزل برفت ، مردم كوفه بر مختار بيرون آمدند .\r\n\r\nخروج اهل كوفه بر مختار\r\nچون كار بر مختار راست شد ، سپاهش دو گروه شدند ، گروهى آن بودند كه اوّل با او بيعت كرده بودند همه چون بندگان بودند ، گروهى سپاه سلطان و مهتران و بزرگان و اشراف بودند . و مختار بندگان را نيكوتر مىداشت . ايشان را اندوه\r\n","description":"","footnote":"","page_name":" 750 ","page_number":130},
  {"content":"\r\nآمد . و اين خبر مختار را بگفتند . مختار گفت : آن كس كه جان از بهر هواخواهى من فدا كرده باشد ، با آن كس راست نباشد كه با من شمشير زده باشد و از حكم بيچارگى با من بيعت كرده ، و در ميانشان كس هست كه خون حسين در گردن او است ، اين نه بس كه عفو كرده ام ايشان را ! چون يزيد بن انس به مرگ خويش بمرد ، گويند عبيد الله زيادش بكشت و لشكرش به هزيمت كردند . ورقاء لشكر عبيد الله بشكست و سيصد مرد را گردن بزد ، ايشان گويند عبيد الله يزيد را بكشت ، همچنان هواى او مىزنند . ايشان چون اين سخن مختار بشنيدند ، به خانه بنشستند و جمع آمدند و گفتند ما را صبر نماند . شبث گفت : صبر كنيد تا ابراهيم مالك منزلى چند ديگر برود . گفتند كه البته اين ساعت كنيم و از كار او بپردازيم . شبث گفت : اوّل بر او حجّت گيريم .\r\nشبث پيش مختار رفت و گفت : اين جماعت شكايت گونه اى مىكنند . مختار گفت : ديرگاه است كه مىكنند ، اما هر چه ايشان را بايد من با ايشان بكنم سبب آنكه مرا دو گونه دشمن است : يكى پسر زبير ، و ديگر پسر اميّه به شام . شبث گفت :\r\nمىخواهند كه ديگر باره بيعت تازه كنند . مختار بدانست . حالى جمّازه اى در عقب ابراهيم بفرستاد كه هر چه زودتر بازگرد . ايشان سه كس را به مختار فرستادند كه آنچه ما خواهيم مسلَّم دار و الَّا شهر را به جاى بگذار و به درشو . مختار مدارا مىكرد تا ابراهيم بازآيد . و ايشان از آن غافل بودند . پس گروهى گفتند كه او دروغزن است و به قول خويش وفا نكند . در اين گفت و گوى بودند كه آواز طبل آمد كه ابراهيم در شهر رسيد .\r\nابراهيم به در سراى مختار آمد ، كوفيان را ديد شمشير كشيده . گفت : چه بوده است ؟ مختار گفت : بيعت بشكستند ، و من مدارا مىكردم تا تو فراز آيى . ابراهيم گفت : با اين سگان چه مدارا بايد كردن . حرب كردند ، سپاه مختار ايشان را هزيمت كرد و مىكشتند تا آفتاب فروشد ، و اسير مىكردند . اسيران را عرض كردند دويست و پنجاه بودند . آنان كه با حسين حرب كرده بودند همه را گردن بزدند ، و ديگران را بازداشتند . و در كوفه هيچ خانه نبود كه يك دو تن كشته\r\n","description":"","footnote":"","page_name":" 751 ","page_number":131},
  {"content":"\r\nنبودند . هزار و هفتصد مرد به شمشير بكشتند .\r\nباز كوفه بر وى قرار گرفت و از مهتران كوفه يكى از مدينه برسيد . مختار گفت كه محمد حنفيّه از من هيچ سخن گفت . گفتا : بلى ، محمّد مىگويد مختار دروغ گويد كه خون حسين طلب مىكنم ، و خونيان حسين در كوفه اند چون عمر سعد و شمر و چهار هزار مرد كه بدان لشكر بودند همه را زينهار داد . مختار گفت : و الله كه راست گويد ، صاحب شرط را گفت : امام مرا دروغزن مىخواند . كشندگان را طلب كن . [ عبد الله بن كامل 
  ] گفت : همه را شناسم ، بعضى اينجا اند و مهترشان عمر بن سعد بن وقّاص [ ايدر است ، و به خانهء عبد الله بن المطيع با ما حرب كرد ، و اكنون هزيمت شده است و به روستا رفته است . 
  ] مختار غلامى [ از آن خويش 
  ] را به طلب شمر فرستاد [ تا سر شمر 
  ] بياورد . [ پس مختار گفت : اين سر ديگران بايد .\r\nپس پسر عمر بن سعد از در درآمد به سلام مختار ، نامش حفص ، گفت : پدرت كجا است ؟ گفت : اندر خانه . گفت : در فتنهء حسين بن على چرا به خانه نشست .\r\nو بو عمره را بفرستاد تا سر عمر بن سعد بياورد ، و حفص را گفت : يا پسر ، من دانم كه تو بدان لشكر نبودى و ليكن ترا اندر اين جهان زندگانى ناخوش بود . و بفرمود تا سر او نيز برگرفتند . 
  ] و گفتند ايناند خونى حسين . مختار گفت : و الله كه اگر صد هزار چون ايشان را خون بريزم كه به يك قطره خون حسين نيرزد . [ و روز ديگر مختار دو رسول بيرون كرد سوى محمّد الحنفيّه و سر عمر بن سعد و از آن پسرش و سر شمر به دست اين رسولان فرستاد و نامه نبشت . و نخستين نامهء مختار به دو اين بود . 
  ]\r\n","description":"","footnote":"","page_name":" 752 ","page_number":132},
  {"content":"\r\n\r\n[ نامهء مختار به محمّد بن على الحنفيّه به مدينه 
  ]\r\nو او نامه چنين نبشت : بسم الله الرحمن الرّحيم المهدى محمّد بن على بن ابى طالب رضى الله عنهما من المختار بن ابى عبيد . اما بعد سالى است كه من بيرون آمدم و بيعت ستدم مهدى را و طلب خون حسين كردم و تا اكنون مدارا كردم ، اكنون مدارا برداشتم . و اين سه تن بودند كه خون حسين بن على رضى الله عنه به گردن ايشان اندر بود ، و سرشان بريدم : يكى عمر بن سعد ، و ديگر پسر عمر بن سعد و سه ديگر شمر ذو الجوشن . و از پس اين طعام و شراب نخورم تا هر كه بر خون ريختن حسين بن على يارى كرده باشد خون بريزم به يارى ايزد عزّ و جلّ . 
  ] [ پس مختار 
  ] صاحب شرط را بفرمود كه همه را نام بنويس ، آنان كه نيزه زدند و آنان كه تير زدند و آنان كه شمشير زدند ، و آن كس كه سر مباركش بريد و آن كس كه [ 290 b 
  ] پيراهنش برد ، و آن كس كه اسب بر تن او راند ، و آن كس كه على پسرش را كشت ، اين همه را طلب كن . چون مردم را معلوم شد ، همه بگريختند و به بصره شدند ، آن كس را كه مىيافتند مىكشتند و به آتش مىسوختند . خولى را بگرفتند . و اين خولى آن بود كه سر حسين پيش عبيد الله زياد برد . بفرمود تا هر دو دست و هر دو پايش ببريدند و بر در سراى مختار بيفگندند تا بمرد . يك يك را به دست\r\n","description":"","footnote":"","page_name":" 753 ","page_number":133},
  {"content":"\r\nمىآوردند تا بيست و چهار كس را بكشتند ، و ديگران بگريختند و به بصره شدند .\r\nمختار گفت : ديگر طلب مكنيد كه به فساد انجامد ، و به آهستگى ديگران را در قيد آوريم ان شاء الله .\r\n","description":"","footnote":"","page_name":" 754 ","page_number":134},
  {"content":"\r\n\r\nخبر فتنه كه در بصره واقع شد به سبب مختار\r\nگويند كه آن روز كه لشكر به كوفه باز آمدند كه آن واقعهء عين الورد [ افتاد 
  ] كه سليمان را بكشتند ، مختار در آن وقت محبوس بود . مثنّى بصره اى در ميان آن لشكر بود . چون مردم مختار را بيعت كردند ، او نيز بيعت كرد . مختار مثنّى را گفت :\r\nاكنون تو به بصره شو و اهل بصره را در خفيه بيعت من بستان تا آن روز كه من خروج كنم به كوفه تو نيز از بصره به در آى ، تا اگر خداى تعالى مرا يارى دهد من ترا اميرى بصره دهم .\r\nمثنّى به بصره شد . خانهء مثنّى آنجا بود كه سراى ازارقه بود . و آن سراى چند ديهى است و اكنون محلَّتى شده است بزرگ ، و آن در آهنين آن سراى هنوز هست .\r\nچون شب در آيد ببندند تا آن محلت در حصن بود . مثنّى به خانهء خويش بنشست و مردمان را پنهان به بيعت مىخواند ، تا مختار از زندان بيرون آمد و به كوفه خروج كرد . و مثنّى را نامه كرد كه تو نيز از بصره بيرون آى . امير بصره آگاه شد . صاحب شرط را بخواند و گفت : برو و مثنّى را بگير . [ عباد بن حصين 
  ] با سپاه برفت و آن محلَّت را به حصار گرفت . و از مردم بصره چهل كس كشته شدند . پس مردمان محلَّت مثنّى را يارى كردند و سپاه سلطان را در محلت نگذاشتند . خبر به امير\r\n","description":"","footnote":"","page_name":" 755 ","page_number":135},
  {"content":"\r\nبصره شد . و امير بصره قباع بود از قبل عبد الله زبير ، چون دانست كه فتنه خيزد ، احنف را بفرستاد پيش مثنّى كه برخيز و با متابعان از اين شهر بيرون رو . او گفت :\r\nبروم . برخاست و به كوفه آمد پيش مختار . 
  ]\r\n","description":"","footnote":"","page_name":" 756 ","page_number":136},
  {"content":"\r\n\r\n[ خبر ماجراى عبد الله الزبير با مختار 
  ]\r\nمختار همى دعوت كرد كه مرا محمّد الحنفيّه فرستاده است . و محمّد خود به طاعت خداى مشغول بود و چون مختار گفت خون حسين طلب مىكنم ، او را به دروغ منسوب نكرد كه او را گفتى مكن ، و مردمان دانستند كه محمّد الحنفيّه با بزرگوارى و علم وى آن مذهب مختار و فسادها و خونها ريختن نپسندد ، از بهر آن مختار را كذّاب خواندندى . پس چون مختار ديد كه محمّد نپذيرد و به دو نامه نكند ، و چون سر عمر بن سعد و آن پسرش و آن شمر به دو فرستاد ، رسول او را جواب نكرد جز آن كه گفت : خداى او ما را پشت بود .\r\nپس مختار نامه كرد سوى عبد الله بن الزبير و گفت : تو دانى كه من نخستين كسى بودم كه با تو بيعت كردم و ترا در مكّه من آشكار كردم ، و دانى كه پيش تو چند حرب كردم با سپاه شام ، و چون كار تو راست بيستاد با من وفا نكردى بدانچه گفته بودى . و مرا به مكه همى داشتى و ولايت ندادى و نه هيچ كارى فرمودى . برخاستم و به كوفه آمدم و در خانه بنشستم . و مردمان از عبد الله بن المطيع به گله بودند و او را از كوفه بيرون كردند و بر من گرد آمدند و گفتند شهر نگاه دار ، و من شهر را نگاه داشتم . و اين كردم از بهر طاعت تو كردم . اكنون كوفه را همى نگاه دارم تا چه\r\n","description":"","footnote":"","page_name":" 757 ","page_number":137},
  {"content":"\r\nفرمايى . و نامه پنهان از اهل كوفه و از محمّد الحنفيّه به سوى عبد الله بن الزبير فرستاد . و بدين آن خواست كه عبد الله بن الزبير اميرى كوفه او را دهد .\r\nو عبد الله بن الزبير مردى بود كه در زمان وى از وى با فريبتر و مكرودستانتر نبود ، و دانست كه مختار با وى همى دستان كند تا اميرى كوفه از وى بستاند . پاسخ كرد مختار را و گفت : من نيّت تو دانم و ليكن مردمان چنان انديشند كه مرا مخالفى ، و اگر من ترا اميرى دهم نه ترا نيك بود و نه مرا . اينك اميرى به كوفه فرستادم ، كوفه را به دو سپار و برخيز و زى من آى تا مردمان را طاعت ظاهر شود ، و آنگه من ترا پاداش بيش از آن كنم كه تو پندارى . و عمرو بن عبد الرّحمن المخزومى را بخواند و او را هزار مرد بداد ، گفت : برو به اميرى كوفه . و رسول مختار را با جواب باز فرستاد . رسول پيش از عمر به كوفه آمد . مختار متحيّر شد و دانست كه مكر او در عبد الله بن الزبير كار نكرد ، و ندانست كه چه كند ، و نتوانست با عمرو حرب كردن و جفا با عبد الله بن الزبير آشكارا كردن ، و نه نيز كوفه را به دو سپردن .\r\nو اندر ماند . پس زايدة بن قدامه ، و او را پانصد مرد و هفتاد هزار درم داد و گفت :\r\nبرو و به باديه اندر شو پيش عمرو بن عبد الرّحمن كه از مكّه همىآيد به اميرى كوفه از قبل عبد الله بن الزبير ، و او را بگوى كه ترا روى نيست به كوفه ، و شنيدم كه ترا عبد الله بن الزبير سىهزار درم داد ، اينك هفتاد هزار درم بگير و بازگرد . و اگر بازنگردد آنگاه سپاه او را بنماى و بگوى كه او را چندين سپاه هست .\r\nزايده برفت و عمرو با نيمهء باديه اندر يافت و به منزلى فرود آمد ، و او را اين پيغام بگفت ، و بر عمرو بن عبد الرّحمن درم عرض كرد . عمرو گفت : چاره نيست از آمدن به فرمان امير المؤمنين . زايده گفت : اين پانصد مرد بدان آمدند كه ترا نهلند كه به كوفه اندر شوى . عمرو بن عبد الرّحمن را پديد آمد كه او را نگذارند . گفت :\r\nما را عذر پديد آمد . درم بستد و بازگشت ، و به مكّه باز نيارست شدن ، و به بصره شد و با عبد الله بن المطيع بنشست . مختار به عبد الله بن الزبير نامه كرد و گفت :\r\nچنين شنيدم كه عمرو از راه بصره برفت ، ندانم سبب چه بود ، مگر بترسيد . او را بفرماى تا بيايد و من كوفه را به دو سپارم . عبد الله بن الزبير دانست كه مختار همى\r\n","description":"","footnote":"","page_name":" 758 ","page_number":138},
  {"content":"\r\nفسوس كند بر وى ، و از اين همه آن خواهد كه اميرى كوفه او را دهم . نامهء او را جواب نكرد . پس همه مردمان را درست شد كه مختار بر محمّد بن على الحنفيّه دروغ همى گويد ، و حرمت وى بشد .\r\nعبد الله بن الزبير و عبد الملك مروان كه دعوى خلافت كردند هر دو از محمّد حنفيّه همى ترسيدند كه مختار صاحب سرّ وى است . پس چون بدانستند كه او دعوى نكند ، ايمن شدند . و نيز از مختار نترسيدند . پس عبد الملك بن مروان از شام عبد الله بن الحارث را بفرستاد با پنج هزار مرد به وادى القرى ، و آن اول حدّ مدينه است از سوى شام . و بفرمودش كه مدينه بگير . و مدينه كسان عبد الله بن الزبير داشتند . و مختار تدبير كردن گرفت كه با عبد الله و عبد الملك بسنده نبود كه سپاه شام بسيار بود ، و سپاه پسر زبير كمتر ، مختار تدبير آن كرد كه سپاه را به مدينه فرستد يا به مكه ، و با پسر زبير حرب كند . و همى ترسيد كه چون او سپاه به باديه اندر فرستد ، عبد الله بن الزبير كس فرستد تا چاهها بينبارند ، آنگاه سپاه وى در باديه هلاك شوند . همى انديشه كرد كه چه حيلت كند تا سپاه به باديه تواند فرستادن . هيچ حيلت نيافت . چون عبد الملك بن مروان سپاه به مدينه فرستاد ، حيلتها بر مختار بگشاد . و نامه كرد مختار به عبد الله بن الزبير كه اين طاغى از شام سپاه به مدينه فرستاد ، اگر مرا فرمايى تا از كوفه سپاه فرستم تا ايشان را حرب كند تا طاعت من امير المؤمنين را پديد آيد . عبد الله بن الزبير گفت : نيك آيد ، بفرست اگر به طاعتى .\r\nمختار خواست كه بدين بهانه سپاه به باديه اندازد . ثقه اى را بخواند ، نامش شرحبيل الهمدانى ، و او را سه هزار مرد داد و گفت : ترا به ظاهر همى فرستم تا با سپاه شام به وادى القرى حرب كنى ، و از اين آن مىخواهم كه تو بدين سپاه به مدينه روى ، و آنگاه تدبير آن كنم تا مدينه را بگيرى تا از مدينه تا كوفه بر دست ما بود ، و كس سپاه مرا باز نتواند داشتن ، و آنگاه سپاه فرستم تا به مكّه شوى و با پسر زبير حرب كنى . اكنون از آنجا برو و هر كه پرسد كه تو كجا همى روى بگوى به وادى القرى همى شوم به حرب سپاه شام . چون به مدينه رسيده باشى ، آنجا بنشين\r\n","description":"","footnote":"","page_name":" 759 ","page_number":139},
  {"content":"\r\nو مرا نامه كن تا بفرمايم كه چه بايد كردن ، تا تو آن چنان كنى ، پس شرحبيل با سه هزار مرد از كوفه برفت .\r\nو عبد الله بن الزبير دانست كه مختار از اين خبر چه خواهد . و گفت مرا اندر جهان دو دشمن است يكى عبد الملك مروان به شام و يكى مختار بن [ ابى 
  ] عبيد به عراق . و عبد الملك را سپاه بيشتر است و كار من با وى آسانتر است كه او عداوت با من پيدا كرده است و با من چون روباه گربزى نكند . و مختار ندانم كه دشمن است يا دوست . اكنون مختار سه هزار مرد از كوفه فرستاد بدان بهانه كه با سپاه شام حرب كند به مدينه به طاعت من ، و همى ترسم كه او بدين بهانه آن خواست كه تا سپاه از كوفه به مدينه آرد سوى من . اكنون تو با دو هزار مرد برو و با سپاه وى گردآى . اگر بينى كه به حرب سپاه شام آمدند ، ايشان را يارى كن تا سپاه شام را بازگردانى ، اگر مكر و فريب بينى ، نخست با سپاه مختار حرب كن ، آنگاه با سپاه شام .\r\nعبّاس با دو هزار مرد از مكّه برفت و با شرحبيل برابر شد به نزديك مدينه . و اين سپاه بر سر آبى فرو خواست آمدن كه آن سپاه ديگر برسيد و فرود آمدند . و عبّاس تنها برفت سوى شرحبيل آمد و گفت : مختار سخت نيكو كرد كه طاعت امير المؤمنين عبد الله بن الزبير پيدا كرد ، و مرا فرستاده است امير المؤمنين كه با تو يارى كنم با سپاه شام حرب كردن . شرحبيل گفت مرا خداوند نفرموده است كه حرب كن ، فرموده است كه اندر مدينه بنشين تا بفرمايم كه چه كنى . عبّاس گفت پسر زبير راست است ، و شرحبيل را ننمود كه من ندانستم . گفت هر چه تو دانى بايد كردن ، من نيز با تو به مدينه آيم ، و هر دو لشكر فرود آمدند . و با عبّاس گوسپندان بسيار بود و آرد و طعام . و سوى لشكر شرحبيل فرستاد تا ايمن شدند و سلاح بنهادند و به گوسپندان كشتن مشغول شدند و نان پختن . چون نماز ديگر ببود ، عبّاس با مقدار هزار سوار برنشست و روى به شرحبيل نهاد . شرحبيل گفت :\r\nالغدر ، الغدر ، و برنشست كه جنگ كند . عبّاس شرحبيل را با هشتاد كه با وى برنشستند بكشت ، و منادى كرد و سپاه را زنهار داد و علامت به پاى كرد و گفت\r\n","description":"","footnote":"","page_name":" 760 ","page_number":140},
  {"content":"\r\nهر كه زير آن علامت آيد او ايمن است . ايشان همه بر آن علامت گرد آمدند مگر سيصد سوار مهتران كه گفتند ما به زينهار پسر زبير اندر نياييم . عبّاس با ايشان حرب كرد ، و ايشان به هزيمت شدند و به باديه اندر بمردند ، و هيچ كس از آن سپاه باز كوفه نرسيد .\r\nعبّاس برفت و با سپاه شام حرب كرد و ايشان را نيز هزيمت كرد و به باديه اندر بمردند ، و آن كيد مختار باطل گشت . پس مختار به محمّد الحنفيّه نامه كرد كه من شنيدم كه از شام به مدينه سپاه آمد ، و من از كوفه سپاه فرستادم تا ايشان را باز گردانيد ، كه ايشان حق نشناسند . پس لشكرى منافق از پيش پسر زبير آمدند و با خود يك ديگر زنهار خوردند و غدر كردند و سپاه مرا بكشتند . اكنون اگر اجازت فرمايد سپاه بفرستم تا سپاه پسر زبير را از مدينه به در كنند . بايد كه تو مردمان را بفرمايى تا سپاه مرا يارى كنند .\r\nرسول مختار نزديك محمّد الحنفيّه آمد و نامه بداد . پس جواب كرد كه نامهء تو به من رسيد ، بدان كه اگر من حرب خواستم كردن بسيار كسان يافتمى كه مرا يارى كنند ، و اگر من دست از اين جهان بازداشتم و به طاعت خداى مشغول گشتم و حكم او را چشم همى داشتم ، مرا چيز به كار نيست كه من همه وقت چشم به حكم خداى دارم . تو طاعت خداى عزّ و جلّ را نگاه دار .\r\nچون رسول باز آمد ، مردمان را دروغ وى حقيقت شد و الله اعلم بالصواب . 
  ]\r\n","description":"","footnote":"","page_name":" 761 ","page_number":141},
  {"content":"\r\n\r\nگرفتن عبد الله بن زبير محمّد حنفيّه را و محبوس كردن\r\nو اين چنان بود كه محمّد حنفيّه به ترك همه گفته بود و به عبادت مشغول گشته .\r\n[ بدين سال شصت و شش 
  ] به مكّه آمد به حجّ كردن . عبد الله زبير او را بخواند ، گفت : بيعت كن . محمّد او را گفت : تا كارت راست شود . گفت : البته نشنوم ، يا بيعت كن يا مهترى . محمّد گفت : نكنم ، و هفده كس ديگر با او بودند از اهل بيتش ، همه را به زندان كرد به خانهء زمزم . ديگر روزشان به درآورد ، گفت : بيعت كنيد و گر نه همه را بكشم و به آتش بسوزم . محمّد گفت : يك سال مرا زمان ده . گفت : يك ساعت ندهم . محمّد حنفيّه گفت : اى سبحان الله ، سيّد صفوان را كه كافر بود مهلت داد و تو مرا ندهى . مردم گفتند : مهلت بايد دادن . بر دو ماه قرار دادند بدان شرط كه از خانهء زمزم به در نيايد ، و موكّل برايشان گماشت .\r\nمحمد حنفيّه گفت با اين مرد مگر مختار چاره اى تواند ساختن كه بعد از خداى تعالى كس جز او مدد نتواند دادن . مختار را نامه كرد و از وى مدد خواست ، تا او از سپاه كوفه او را يارى دهد . چون نامه به مختار رسيد شاد شد كه محمّد را به دو حاجت افتاد . سوگند خورد كه نصرتش كنم چنان كه عبد الله زبير عجب ماند . بر منبر شد و خطبه كرد و گفت : يا قوم ، نامهء امام آمد و عبد الله زبير محمّد را بازداشته\r\n","description":"","footnote":"","page_name":" 762 ","page_number":142},
  {"content":"\r\nاست بناحقّ ، و امامت را طلب مىكند بناواجبى و امام محمّد است ، شما را ببايد رفتن او را خلاص دادن . همه اجابت كردند . هزار مرد بگزيد و پراگنده به مكّه فرستاد . و آب و علف آن سال فراخ بود و سى هزار درم بديشان داد و گفت : يك روز ناگاه از در مكّه باز شويد و او را از حبس در آوريد . و نامه كرد به امير يمن كه در بيعت او بود و او را گفت : ناگاه به در مكه شو و موكلَّان را بكش ، و او را از حبس به در آور ، و سپاه يمن با خود ببر با اين هزار مرد مبارز كه فرستادم .\r\nناگاه به در مكّه شدند و شمشيرها بكشيدند و بانگ كردند كه يا آل رسول الله و يا اهل بيت حسين . [ و تا وعدهء محمّد و عبد الله دو روز مانده بود ، و عبد الله هيزم بسيار بياورد كه اگر خلاف كنند همه را بسوزد . پس سپاه مختار پگاه 
  ] در مسجد افتادند و موكلَّان را بكشتند و محمّد را با اهل بيت بيرون آوردند . پس حرب بساختند . محمّد گفت : نخواهم كه با خانهء خداى حرب كنيد ، سپاه را بازگردانيد و خود به مدينه شد و به عبادت مشغول گشت .\r\n","description":"","footnote":"","page_name":" 763 ","page_number":143},
  {"content":"\r\n\r\nخبر كرسى على بن ابى طالب عليه السّلام\r\nامير المؤمنين على را رضى الله عنه يك كرسى بود كه چون حكم كردى بر وى نشستى . و در كوفه از نسل على رضى الله عنه خواهر پسرى بود طفيل نام . گفتند كرسى در دست او است . مختار او را بخواند و گفت : كرسى بيار تا من ترا نعمتى دهم . گفت : ندارم . الحاح كرد ، گفت : كنون يك هفته مرا زمان ده تا به دست آرم .\r\nگفت : بيش از سه روز مهلت ندهم . طفيل بيامد دلتنگ ، و بر سر كوى وى روغن فروشى بود و او را كرسىاى بود . طفيل آن كرسى بخريد و پنهان به خانه برد و پاك بشست و بويها بر كرد و پيش مختار برد . شاد شد و او را نعمتى بداد ، و برخاست و آن كرسى را بوسه داد و بر سر نهاد . پس پيش بنهاد . و دو ركعت نماز كرد و گفت : اين شيعت را همچنان است كه عامهء مسلمانان را مقام ابراهيم ، و چون تابوت بنى اسرائيل را كه عشر آيات موسى در وى بود . و شيعيان را گفت : اكنون نصرت خداى تعالى ما را بود . مردمان شيعت [ 291 a 
  ] دست در وى مىماليدند و بوسه مىدادند ، و مختار را دعا مىكردند . پس بفرمود تا تابوتى كردند و آن كرسى در تابوت نهادند و قفلى از نقره برزدند ، و نگهبانان برگماشت و در مسجد جامع بنهاد ، و به وقت نماز در شدندى و دست در آن ماليدندى .\r\n","description":"","footnote":"","page_name":" 764 ","page_number":144},
  {"content":"\r\nو اين مختار مردى بود با مكر و دستان ، و هر چه گفتى به قدرت خداى تعالى چنان بودى . و ابراهيم بن مالك را با هفتهزار مرد به حرب عبيد الله بن زياد فرستاد و تابوت به دو داد و گفت : در پيش لشكر بدار . برفت و عبيد الله را بكشت . و آن تابوت را نگاهبانان بودندى ، و آن را شرطة الله خواندندى .\r\n","description":"","footnote":"","page_name":" 765 ","page_number":145},
  {"content":"\r\n\r\nحرب ابراهيم مالك اشتر با عبيد الله بن زياد و كشته شدن عبيد الله\r\nچون آن فتنهء كوفه بنشست ، مختار ابراهيم را با هفت هزار مرد بفرستاد . و او بيامد به حدّ موصل ، و آنجا رودخانه اى است كه آن را خازر گويند . عبيد الله زياد آنجا فرود آمده بود . و چون ابراهيم برسيد ، مصاف دادند . عمير بن حباب سلمى مهتر شام بود و با عبيد الله زياد بود ، دوست ابراهيم بود . در شب برخاست و نزد ابراهيم آمد و با او بيعت كرد بر آن شرط كه چون مصاف شود با لشكر پيش ابراهيم آيد .\r\nديگر روز مصاف دادند . ابراهيم گوش مىداشت كه عمير برگردد . كس نيامد .\r\nابراهيم نوميد شد . ميمنهء ابراهيم را بشكستند . ابراهيم آواز داد كه مرويد . باز جاى آمدند . و لشكر عبيد الله زياد دو چند لشكر ابراهيم بودند . ابراهيم تكبير كرد و گفت : با من حمله كنيد . لشكر ابراهيم بيكبار حمله بردند ، لشكر شام را بشكستند و هزيمت كردند . ابراهيم گفت : هر چند توانيد كشتن محابا مكنيد [ و حصين 
  ] و عبيد الله بن زياد را بكشت . ابراهيم بفرمود تا سرش برگرفتند و نزد مختار فرستادند با فتحنامه .\r\nو پيش از آن به سه روز مختار به كوفه گفته بود كه ابراهيم عبيد الله را بكشد و\r\n","description":"","footnote":"","page_name":" 766 ","page_number":146},
  {"content":"\r\nسرش را بيارد . چون سر عبيد الله را ببردند ، گفت : يا اهل كوفه ، من نگفتم شما را .\r\nمردم خواستند كه فتنه شوند كه از پس سيّد صلوات الله عليه كس غيب نگفت .\r\nپس مختار موصل و جزيره به ابراهيم داد .\r\n","description":"","footnote":"","page_name":" 767 ","page_number":147},
  {"content":"\r\n\r\nخبر وقعهء مختار با مصعب بن زبير [ و كشتن مختار 
  ]\r\nدر سال شصت و هفت مصعب به حرب مختار آمد . [ و مصعب مردى مبارز بود و با فصاحت زبان و خطيب 
  ] ، اول به بصره آمد ، [ مردمان 
  ] او را گفتند : يا امير ، به كوفه شو كه مردمان كوفه را همه دل با تست و هواى تو مىزنند ، [ و با مختار كس نيست مگر گروهى مولاى گريخته از خداوندان 
  ] . گفت : تا مهلَّب با من نباشد نروم ، و بى او حرب نتوانم كردن . عبد الله بن زبير اهواز و پارس و آن ناحيت به مهلَّب داده بود . عبد الله زبير او را نامه فرستاد كه بايد كه سوى برادرم شوى ، مصعب ، و او را فرمان كنى . و او ، مهلَّب ، بهانه مىگرفت تا مصعب محمّد بن الاشعث را بفرستاد تا مهلَّب را بياورد . [ و مهلَّب 
  ] با سپاه و آلت و عدّت تمام به كوفه آمد .\r\nمختار نيز از كوفه بيرون آمد و به دهى فرود آمد با بيست هزار مرد ، و آن ديه را مذار گفتندى ، و مصاف دادند . اول شكست بر مردم كوفه افتاد . مختار گفت : الصّبر الصّبر . مهلَّب آواز داد كه يا اهل كوفه ، اين مصاف از بهر چه مىكنيد كه شما را نه امام است و نه امير ؟ كوفيان گفتند راست گويد ، هزيمت شدند . و مهلَّب مىكشت از ايشان ، مصعب روى به كوفه نهاد . مختار به درآمد و حرب مىكرد تا شب تاريك شد . ياران او را گفتند با تو كس نمانده است . مختار با كوفه رفت . ديگر روز\r\n","description":"","footnote":"","page_name":" 768 ","page_number":148},
  {"content":"\r\nمصعب روى به شهر نهاد . مختار از كوشك به در آمد كه حرب كند . يارانش گفتند همه كوفيان ما را دشمن اند و با تو كس نيست . مختار با كوشك رفت . مصعب كوشك به حصار گرفت . كوفيان مىآمدند و بر مختار لعنت مىكردند . و با مختار در كوشك شش هزار مرد بودند . طعام نماند . مختار گفت : از مرگ چاره نيست ، بياييد تا حرب كنيم . مردم گفتند ما زنهار خواهيم ترا و خود را بر حكم مصعب .\r\nمختار گفت : من زنهار نخواهم ، من حرب كنم تا جان به شمشير بدهم . ديگر روز نماز بامداد بكرد و سر و تن بشست و حنوط بركرد و عزم به در آمدن كرد و گفت : چون مرا بكشتند شما را يك كس زنده نگذارند . هر چند گفت ، اجابت نكردند . در بگشود و گفت : مرا بكشند و فردا شما را اين وقت از من بتر كشند و ذليلتر . خود با نوزده كس به درآمد و حرب مىكرد تا كشته شدند . و مصعب بفرمود تا سرش ببريدند و بر در مسجد بياويختند . و مردمان كه در كوشك بودند زنهار خواستند تا به حكم مصعب فرود آمدند تا مصعب هر چه خواهد كند . مصعب كس فرستاد تا دستهاشان ببستند ، و به ميان شهر جايى هست عرصه اى فراخ كناسه گويند ، آنجاشان به پاى كرد . در ميان ايشان مردى بود بجير نام ، سخنگوىترين ايشان بود ، گفت : ايّها الامير ، تو امروز ميان دو منزلى : عفو كردن ما و خشنودى خداى ، و ميان كشتن ما و خشم خداى عزّ و جلّ . زنهار به خشم خداى مگراى و خشم بر عفو مگزين كه اهل ملَّتيم و به يك قبله نماز كرديم و مسلمانانيم و چيزى نكرده ايم كه كس آن نكرده است . و در كوفه مذهبهاى مختلف است . ميان ما حرب افتاد در باب تعصّب دين ، و امروز تو بر ما دست يافتى ، عفو توانى كردن و هلاك توانى كردن ، با ما آن كن كه از تو سزد . مصعب را دل بسوخت برايشان ، عفوشان كرد .\r\nعبد الرّحمن محمّد الاشعث گفت : [ 291 b 
  ] اى امير ، اين مردمان كمتر از ما بودند و چون بر ما دست يافتند بر كس محابا نكردند ، ما بدين همداستان نباشيم كه تو ايشان را عفو كنى . بجير گفت : اگر ما از شما خون ريختيم شما نيز از ما ريختى ، و اگر با مردم شامتان حرب باشد ، ما از بهر اين امير به كار آييم . يا امير ،\r\n","description":"","footnote":"","page_name":" 769 ","page_number":149},
  {"content":"\r\nعفو كن تا پيش تو جانها فدا كنيم با مردم شما تا اگر كشته شويم خون ما در گردن تو نبود ، و اگر ظفر يا بى ، حقّ تو گزارده باشيم . عبد الرّحمن گفت : يا امير ، در كوفه هيچ خانه نيست كه اينان خون نريخته اند ، همهء شهر ايشان را دشمن و خونىاند ، كوفه و همه شهرها بديشان نتوان فروختن . و پنهان مردم را گفت تا غلو كردند و خواستند كه غوغا كنند و گفتند اگر تو ايشان را عفو كنى ما نپسنديم .\r\nمصعب بفرمود تا آن شش هزار مرد را گردن بزدند ، و از كوفه و سواد بيعت گرفت از بهر عبد الله بن زبير . و ابراهيم مالك به موصل بود با سپاه خويش .\r\nمصعب به دو نامه كرد كه بيعت كن تا همه پادشاهى به تو دهم . ابراهيم برخاست و پيش مصعب آمد و عبد الله زبير را بيعت كرد ، و مصعب مهلَّب را به ولايت او فرستاد به موصل و جزيره ، و ابراهيم را گفت : چون شام بگشايم به تو دهم .\r\nچون سال شصت و هفت بگذشت مصعب از كوفه به مكّه شد به حجّكردن ، آنجا به سلام عبد الله بن عمر شد رضى الله عنه . چون مصعب سلام كرد ، عبد الله او را جواب نداد . مصعب گفت : چرا مرا جواب سلام ندهى ؟ گفت : اصلحك الله و جزاك ، انديشه نكردى كه در ماه رمضان شش هزار مرد از مسلمانان كه زنهار خواستند ، بفرمودى تا گردن زدند ، غير از چندين هزار ديگر كه به حرب كشته شده بودند . مصعب گفت : همه كافر بودند . عبد الله عمر گفت : اى غافل ، و الله كه اگر همه گوسپندان بودندى و از پدرت به ميراث رسيده بودى كه خداى از تو بپرسيدى ، على الخصوص شش هزار از اشراف و معروف و مسلمان .\r\nمصعب از پيش او برخاست و عبد الله بن الزبير همه عراق به دو داد . و مصعب بيامد و به بصره بنشست .\r\n","description":"","footnote":"","page_name":" 770 ","page_number":150},
  {"content":"\r\n\r\nخروج زبير بن ماحوز مهتر خوارج از عراق\r\nمصعب در سال شصت و هشت به عراق آمد به بصره و حارث را به كوفه خليفت كرد . پس آن خوارج ازارقه كه مهلَّب ايشان را پراگنده كرده بود . چون مهلَّب از اهواز برفت ، ايشان از عراق برفتند و به پارس جمع شدند و زبير بن ماحوز را بر خود امير كردند و آهنگ مصعب كردند . مصعب با ايشان حرب كرد و هزيمت شدند و به كرمان افتادند . و چهار ماه آنجا بودند تا قوى شدند و باز به پارس آمدند ، بر آنكه به اهواز و بصره روند . به مداين آمدند و آنجا فساد كردند و غارت . و همچنان بيامدند تا به نزديكى كوفه و آنجا مقام كردند . و هر كه را مىيافتند مىكشتند .\r\nمردم بر امير كوفه جمع آمدند و آهنگ ايشان كردند . بترسيدند و بگريختند و پول ببريدند و به اصفهان شدند و مردم را به حصار گرفتند چهار ماه . و كار بر مردمان [ و امير 
  ] اصفهان ، [ عتاب 
  ] ، سخت شد . جمع آمدند و يك شب شبيخون كردند و شمشير در نهادند و بسيار از ايشان بكشتند . و آن شب زبير بن ماحوز كشته شد ، و ديگران بگريختند .\r\nو در روستاى لرستان دليرى بود نام او قطرى ، او را بر خود امير كردند ، و ايشان\r\n","description":"","footnote":"","page_name":" 771 ","page_number":151},
  {"content":"\r\nرا به كوههاى كرمان برد . و در آن ديه ها مىبودند تا ديگر باره قوى شدند و به غلبه آهنگ بصره كردند . مردم گفتند كه حرب ايشان را جز مهلَّب كس نشايد . مصعب ابراهيم بن مالك را به موصل فرستاد ، و مهلَّب را به اهواز فرستاد به حرب خوارج ، و قرب هشت سال با ايشان حرب كرد ، و هيچ نتوانست كردن از غلبهء ايشان .\r\nو در مكّه به وقت حجّ چهار علم آوردند از چهار امام همه بر خلاف يك ديگر :\r\nيكى از آن عبد الله بن الزبير ، و او خود به مكّه بود ، و يكى از آن محمّد حنفّيه ، با مردم مدينه به حجّ آمد و گفت به لواى عبد الله زبير حجّ نكنم كه امامت از آن وى نيست ، و ديگر از آن عبد الملك بن مروان ، از شام بفرستاد ، چهارم علم نجده ، و اين چهار علم به مكّه جمع آمدند و مردم ترسيدند كه فتنه خيزد ، و چهار علم به عرفات بردند و به چهار جايگاه نماز كردند .\r\nمردم كه به شهرها بودند ، خيره بماندند گفتند كه در كار شريعت و خطبهء آدينه و نكاح و عقد و غيره كدام امام را نام بريم !\r\n","description":"","footnote":"","page_name":" 772 ","page_number":152},
  {"content":"\r\n\r\nخبر عبد الملك مروان و ابن عمّ وى عمرو بن سعيد\r\nو اين عمرو بن سعيد از گروه بنى اميّه بود و مردى توانگر بود ، و رياست بنى اميّه داشت پدرش پيش از بو سفيان . و سعيد را هزار غلام بود به مكّه و طايف . چون يزيد بن معاويه بمرد ، عمرو سعيد چشم خليفتى مىداشت ، و نيز مروان را اين طمع نبود تا عبيد الله بن زياد او را در آن طمع افگند ، و مروان عمرو سعيد را بفريفت گفت : من پيرم و خليفتى ترا دهم . و عمرو سعيد مردى مبارز و تمام بود و در حرب راهط كوشش بسيار كرد به اوميد آنكه مروان او را ولى عهد كند . مروان به قول خود وفا نكرد . چون ملك شام بر مروان راست شد او را دمشق داد . و عمرو امير دمشق بود تا به عهد عبد الملك . و مصعب به عراق بود ، و مهلَّب به اهواز به حرب خوارج هشت سال بماند . چون عبد الملك طمع در عراق كرد كه مگر تواند گرفتن . چون سال شصت و نه در آمد ، عبد الملك با سپاه غلبه از دمشق برفت .\r\nعمرو بن سعيد را بر دمشق [ 292 a 
  ] خليفهء خويش كرد و روى به عراق نهاد ، و چون به عين الورد رسيد زمستان بود و باران و سرما فرو گرفت ، آنجا بماند . چون خواست كه بازگردد عزمش باطل شد .\r\nدر آن ميانه عمرو بن سعيد به دمشق عاصى شد و خود را بيعت بستد . و\r\n","description":"","footnote":"","page_name":" 773 ","page_number":153},
  {"content":"\r\nعبد الملك آن كار را خوار داشت . صبر كرد پس باز دمشق آمد [ و عمرو بن سعيد 
  ] را به حصار گرفت . سپاه همه نزد عبد الملك شدند . عمرو بماند با خاصگيان . پس با عبد الملك صلح كرد . و عبد الملك سوگند خورد كه هرگز او را نكشد . و عبد الملك او را بزرگ همى داشت ، و هر گه كه پيش وى آمدى او را بر تخت نشاندى . پس تدبير كشتن او كرد .\r\nيك روز بامداد كس فرستاد به طلب عمرو و او را بخواند . برادرش يحيى بن سعيد گفت : امروز مرو كه مرا دل همى ترسد . عمرو گفت : و الله كه اگر خفته باشم عبد الملك نيارد مرا بيدار كردن ، تو دل فارغ دار . يحيى گفت : بارى زره زير جامه بپوش . زره بپوشيد و با صد سوار برفت از بندگان خويش . عبد الملك را بديد برفت تا نزد تخت . عبد الملك او را بر تخت نشاند و زمانى مىخنديد و آن سخن حصار و عاصى شدن او به خنده مىگفت . عبد الملك او [ را 
  ] تلطَّف مىكرد و دست او در دست گرفته بود . عمرو گفت : يا امير المؤمنين ، از اين سخن درگذر ، الماضى لا يذكر . عبد الملك گفت : من خود آن را عفو كرده ام ، اما من در آن وقت سوگندى خورده بودم كه غل و زنجير در گردن تو نهم ، چه زيان دارد اگر مرا از اين سوگند بيرون آرى . عمرو گفت : تا وقت ديگر . مردمان كه آنجا حاضر بودند گفتند : اى سبحان الله ، در اين چه خلل باشد كه سوگند امير المؤمنين راست شود . عمرو گفت : اين چه بر من نهد از شما كه برگيرد ؟ عبد الملك سوگند خورد كه من برگيرم ، و در دل از پس مرگ گفت . عمرو گفت : فرمان ترا است . عبد الملك غلامى را بفرستاد تا غل بياوردند و بر دستها و گردن او نهادند . و عمرو بايستاد .\r\nچون يك زمان برآمد ، عمرو گفت : چه فرمايى ؟ گفت : صبر كن . گفت : من صبر كنم تو غدر كنى و عهد و ميثاق بشكنى . عبد الملك گفت : تو شكستى ، و دست فراز كرد و گريبان عمرو بگرفت و بكشيد و مشتى چند بر دهان او زد و دندانش بشكست . مؤذن بانگ نماز كرد . عبد الملك برخاست و به نماز شد ، و عبد العزيز برادر خويش را گفت كه او را بكش . عبد العزيز شمشير بركشيد . عمرو گفت : يا ابن عمّ ، چه زيان دارد كه به خونم انباز نشوى ، تو بارى رحم كن . عبد العزيز را دل\r\n","description":"","footnote":"","page_name":" 774 ","page_number":154},
  {"content":"\r\nبسوخت ، و چون عبد الملك به درآمد و عمرو با او نبود ، چاكران و غلامان عمرو دانستند كه كارى افتاد . برفتند و برادرش يحيى را خبر كردند .\r\nيحيى برخاست و با غلامان و چاكران قرب هزار مرد ، و عبد الملك نماز مىكرد . ايشان خود را در مسجد افگندند تا مردم نماز ببريدند و گفتند چه بوده است ؟ گفت : برادرم كجا است ؟ عبد الملك گفت : با برادرم عبد العزيز به شغلى نشانده ام . گفت : بگوى تا بيرون آيد . عبد الملك در خانه رفت . يحيى خواست كه در رود ، نگذاشتند . عبد الملك برادر را گفت : كشتى ؟ گفت : نه كه دلم بسوخت .\r\nگفت : لعنت بر تو باد و بر آن مادر كه ترا زاد ، حربه به دست خود برگرفت و در شكم عمرو زد ، كار نكرد . دست بر كتفش نهاد ، زره پوشيده ديد . گفت : تو خودساخته آمده اى . فرود افگندش و سرش ببريد . بانگ برخاست . گفت : چه غلبه است ؟ گفتند كه برادرش يحيى است كه با غلامان و چاكران گرد سراى بگرفتند .\r\nبرادر را گفت : سر عمرو در ميانشان انداز با ده هزار درم . برادرش چنان كرد . مردم بعضى به زر چيدن مشغول شدند ، و بعضى بگريختند .\r\nشب را عبد الملك بفرمود تا يحيى را و اهل بيتش را جمله بگرفتند و محبوس كردند ، و آن فتنه بنشست . يحيى يك ماه به زندان بود . عبد الملك گفت : تدبيرشان چون كنم ، شرم دارم كه بكشمشان ، و دست نمىتوانم بازداشتن . گفتند از ولايت شامشان بيرون كن ، اگر خاموش بنشينند ، خود رستى ، و اگر با دشمنت يار شوند ، خود در حربها كشته شوند ، و اگر گرفتار شوند و آنگاه بفرمايى كشتن ، همه كس آن وقت ترا معذور دارند . همه را از شام بيرون كرد و هر خواسته كه داشتند بستد .\r\nو چون سال هفتاد درآمد ، ملك الرّوم با سپاه غلبه به در آمد به جانب شام .\r\nعبد الملك درماند كه روميان غلبه بودند . صلح كرد با ايشان بر آنكه هر ماه پنج هزار دينار به ملك الرّوم فرستد ، تا بازگشت .\r\nو چون سال هفتاد و يك درآمد همه مخالفان را بكشت و ملك شام بر او راست شد و آهنگ عراق كرد و مصعب را بكشت و عراق بگرفت .\r\n","description":"","footnote":"","page_name":" 775 ","page_number":155},
  {"content":"\r\n\r\nخبر آمدن عبد الملك به عراق و كشتن مصعب بن زبير\r\nچنان بود كه مردمان كوفه و بصره نامه كردند و او را بخواندند . و به عراق كسها بودند كه هواى او زدندى ، و ايشان را مروانيان خواندندى . مصعب همه را بكشت . آنچه مانده بود نامه كردند به عبد الملك و او را بخواندند . و عبد الملك به دمشق بود . خالد بن عبد الله را به بصره فرستاد و گفت : پنهان به خانهء هواخواهان ما شو و بنگر تا مردم را به بيعت توانى خواندن و خليفهء مصعب را از شهر به در كردن تا دل او به جهت بصره مشوّش گردد و من به كوفه روم .\r\nخالد برفت و به بصره آمد ، و در شب به خانهء عمرو [ بن اصمع 
  ] شد . عمرو او را بپذيرفت . عبّاد [ بن الحصين 
  ] صاحب [ 292 b 
  ] شرط آگاه شد . و [ عبيد الله بن 
  ] معمر خليفه بود . كس به عمرو فرستاد كه خالد را به در كن ، و اگر نه سپاه فرستم و خان و مانت خراب كنند . عمرو گفت كه خالد به خانهء من نيست .\r\nچون شب درآمد خالد را گفت كه ترا هيچكس نگاه نتواند داشتن مگر مالك بن مسمع . خالد برخاست و به خانهء مالك شد . او را بپذيرفت ، و مروانيان بر خالد جمع آمدند . ديگر روز عبّاد آگاه شد . امير را خبر كرد . عبّاد را با سپاه بفرستاد به در خانهء خالد ، و محلَّت به حصار گرفتند بيست و چهار روز . و مالك با ايشان\r\n","description":"","footnote":"","page_name":" 776 ","page_number":156},
  {"content":"\r\nحرب مىكرد . و تيرى بر چشم خالد آمد و يك چشمش كور شد . و اين خبر به مصعب شد ، مدد فرستاد به بصره . چون مالك مدد بديد پشيمان شد به يارى دادن خالد . گفت : با نزد عبد الملك بايد شدن و صورت كار او را نمودن ، و بگويش كه مردم را دل با تست ، برخيز و به نفس خويش بياى كه بىشك عراق جمله ترا گشاده شود . خالد برخاست و پيش عبد الملك شد . و مالك زينهار خواست از عبّاد . گفت : امير را بگويم . با عبيد الله بگفت . گفتا : زينهارش ده بدان شرط كه از شهر برود . برخاست و از بصره برفت .\r\nچون خبر به مصعب آمد ، حارث را بر كوفه امير كرد و بتعجيل به بصره آمد تا مروانيان را بكشد . چون به شهر درآمد ، خان و مان مالك را خراب كرد ، و هر كه از مروانيان بيافت همه را بكشت . و از عبد الملك مىترسيد كه بيايد و كوفه بگيرد . و بر مردم كوفه و بصره ايمن نبود . دانست كه با كس وفا نكنند ، الَّا كه بر ابراهيم بن مالك اعتماد داشت : و مهلَّب به اهواز بود . ترسيد كه اگر او را بازخواند ، خوارج اهواز بگيرند . عبّاد [ بن الحصين 
  ] را بر بصره امير كرد ، و او به كوفه شد .\r\nو عبد الملك به مهتران كوفه نامه ها كرده بود و بسيار وعده ها داده كه نزد من آييد و مصعب را يارى مكنيد . و ايشان پذيرفته بودند . و ابراهيم بن مالك را نيز نامه نوشته بود ، او اجابت نكرد . و عبد الملك با سپاه گران نزد كوفه آمده بود . و مصعب كس را نديد كه گفت نامهء عبد الملك به من آمده است مگر كه ابراهيم .\r\nابراهيم مصعب را گفت : بگوى تا همه نامه ها بيارند ، و اگر نه مرا بفرماى تا همه را گردن بزنم كه همه عبد الملك را اجابت كرده اند . مصعب گفت : نشايد همه را كشتن . گفتا : بسم الله به حرب عبد الملك بايد رفتن . بعضى گفتند بياييم و بعضى بهانه ها مىگرفتند ، و بعضى از شرم با او برفتند . مصعب دانست كه وفا نكنند . و سخت دل شكسته بود ، كه بر لشكرش ايمن نبود .\r\nمصعب گفت : خداى تعالى احنف را بيامرزاد كه گفت : لشكر عراق با كس وفا نكنند و پيوسته مخالف باشند . برفت و به دير جاثليق فرود آمد نزديك عبد الملك .\r\nو روز حرب از آن كسان كه ايمن نبود پيش داشت . عبد الملك گفت : اول حمله بر\r\n","description":"","footnote":"","page_name":" 777 ","page_number":157},
  {"content":"\r\n[ ابراهيم 
  ] مالك بريد كه در لشكر مصعب از او بهتر نيست . بيكبار حمله بردند و ابراهيم را بكشتند و مسلم را هم بكشتند . و عتّاب هزيمت شد ، و مصعب با خاصگيان خويش بماند .\r\nو عبد الملك را با مصعب دوستى بود و خويشى ، و نمىخواست كه مصعب كشته شود . آن روز سپاه را از حرب بازگردانيد . گفت : مصعب را زنهار دهم . ديگر روز سپاه را به حرب برد . مصعب لشكر را گفت : بسم الله ، پيش شويد . كس فرمان نكرد . گفت : لا حَولَ وَلا قُوّةَ الَّا بِاللَّه ، دريغا ابراهيم . چون عبد الملك دانست كه با او كس نيست ، برادر خود را ، محمّد ، پيش وى فرستاد و گفت : ترا معلوم است كه من از دوستىاى كه با تو دارم سپاه را از حرب بازمىدارم ، و ميان ما خويشى و دوستى است ، و نخواهم كه تو هلاك شوى . و مهلَّب به اهواز است و عبّاد به بصره است و عبد الله بن خازم به خراسان ، خود را به هرزه مكش و سر به باد مده . نزد من آى تا ترا زينهار دهم ، و هر چه مرا است يك نيمه ترا دهم الَّا خليفتى كه به شركت نبود . مصعب جواب داد كه آمدن من پيش تو محال است و من به زينهار خدايم به زينهار تو نيايم ، اگر نصرت دهد و اگر شهادت . محمّد بازگشت و اين بگفت .\r\nعبد الملك گفت : خونش گرفته است سود ندارد .\r\nو مصعب را پسرى بود مبارز نام او عيسى ، گفت : اى پسر ، كار من به سر آمد ، تو بارى به مكّه شو نزد عمّ ، و او را بگوى كه لشكر عراق با من چه كردند . عيسى گفت : چون من اين گويم مرا گويند كه تو پسرى او را به جاى بگذاشتى ، بيگانگان چه كنند ، جواب چه دهم ، و اين عارى تمام باشد . مصعب گفت : اگر نمىروى پيش صف رو تا بارى از غم تو برهم . عيسى به حرب ايستاد تا او را بكشتند . چون پسر كشته شد . مصعب به حرب آمد . و لشكر بر وى تيرباران كردند و بسيار جراحت رسيدش . پس زايده پسر عم مختار شمشيرى بزدش و به دو نيم كرد و گفت : اين تاوان مختار است . پس عبيد الله [ بن زياد بن 
  ] ظبيان فرود آمد و سرش ببريد ، كه مصعب برادر او كشته بود . و اين عبيد الله مردى بود از بزرگان بصره . پس عبد الملك او را هزار دينار بداد . قبول نكرد . گفت : مرا آن بس است كه خون\r\n","description":"","footnote":"","page_name":" 778 ","page_number":158},
  {"content":"\r\nبرادرم يافتم .\r\nعبد الملك بفرمود تا مصعب و پسرش را به گور كردند و گفت : مصعب نيكدوستى بود اگر ملك نبودى ، و ليكن ملك عقيم است ، كس را آزرم و محابا نبود . و در كوفه شد و همه اهل كوفه او را بيعت كردند ، و عبد الملك به كوشك سعد بن ابى وقّاص فرود آمد و سپاه را بارداد . و او را صفت آن كوشك كرده بودند . [ 293 a 
  ] عبد الملك بادى سرد برزد و گفت : آه چه خوش است اين جهان و اين پادشاهى اما كس را وفا نكند . و هر چه امروز گويند هست و فردا نه اعتماد را نشايد . و چهل روز به كوفه ببود . پس خالد به بصره فرستاد ، و اميرى بصره و اهواز و پارس به دو داد ، و برادرش بشير بر كوفه امير كرد . و عراق و شام او را شد و از دشمنان صافى گشت ، و به شام بازگشت .\r\nو خبر به عبد الله زبير رفت به كشتن برادرش سخت اندوهگن گشت و بر آن مصيبت صبر كرد و خطبه كرد و زارى كرد و مصعب را بستود .\r\n\r\nحرب خوارج در عهد عبد الملك با مهلَّب بن ابى صفره\r\nچون خبر كشتن مصعب به قطرى رسيد كه امير خوارج بود به در آمد و مهلَّب را گفت : چه گويى مصعب را ؟ گفت : امام المهدى خليفهء امير المؤمنين عبد الله بن الزبير . گفت : عبد الملك را چه گويى ؟ گفت : امام الضّالّ الطاغى الملعون ، گفت :\r\nامام تو نيست ؟ گفت : معاذ الله ، از او بيزارم به هر دو جهان . قطرى گفت : چنان كه من مىبينم تو فردا گويى امام من است . مهلَّب گفت كه آن روز مباد . چون عبد الملك خالد را به بصره فرستاد تا به هر جايگاه اميرى بفرستد ، مهلَّب را اميرى داد . قطرى به در آمد و گفت : عبد الملك را چه گويى ؟ گفت : امام مسلمانان است . گفت : اى ناكس ، لعنت بر تو باد و بر مذهب تو ، دى لعنتش كردى و امروز امام مسلمانان است . مهلَّب خجل شد . و خالد اهواز به مهلَّب داد و بشابور به مسمع بن مالك .\r\nو خوارج به جانب فارس گرد آمدند . عبد الملك برادر خود را ، عبد العزيز ، به\r\n","description":"","footnote":"","page_name":" 779 ","page_number":159},
  {"content":"\r\nطلب ايشان فرستاد ، گفت : اگر بيعت كنند و اگر نه حرب كن . ايشان بيعت نكردند و از قطرى يارى خواستند . قطرى هزار مرد بفرستاد . و با عبد العزيز حرب كردند و از لشكر [ وى 
  ] بسيار كشته شدند و عبد العزيز به هزيمت شد . و خوارج بسيار غنيمت و نعمت از عبد العزيز برگرفتند و بسيار اسير كردند . و زن عبد العزيز را اسير كردند ، دختر منذر بن جارود بود ، و در آن وقت از وى صاحب جمالتر نبود .\r\nو در ميان لشكر خوارج بر من يزيد كردند به سه هزار دينار . در ميان خوارج مردى از قبيلهء منذر حميّتش بجنبيد ، شمشير بركشيد و آن زن را در ميان بازار بكشت و بگريخت و به بصره شد . از قوم آن زن هر كسى چيزى بدان مرد دادند و به كشتن آن زن شاد بودند . و عبد العزيز از ننگ هزيمت به بصره نرفت .\r\nچون اين خبر به عبد الملك رسيد ، نامه كرد به خالد كه سپاه كوفه و بصره بفرست تا با خوارج حرب كنند . او گفت : آن كسى را كه چون مهلَّبى دارد ، عبد العزيز را به حرب فرستد اكنون چون اين حال افتاد . عبد الملك از كوفه پنج هزار مرد پيش خالد فرستاد به بصره و نامه كرد به عبد الرّحمن محمّد اشعث ، و اميرى رى به دو داد و گفت : با خالد به حرب خوارج رو و چون بپردازى به رى شو .\r\nعبد الرّحمن به اهواز شد نزد مهلَّب . و هر چه اندر پارس و كرمان و اهواز خوارج بودند جمله به يك جايگاه جمع بودند ، و اميرشان قطرى بود . و چندان خوارج بودند كه كس عددشان ندانست . و خالد با سپاه كوفه و بصره برابرشان فرود آمد و قرب يك ماه حرب كردند . خوارج به هزيمت شدند ، و قطرى از حدّ اهواز به در شد ، و به پارس و كرمان افتادند . و خالد به بصره شد و مهلَّب را به اهواز فرستاد ، و عبد الرّحمن به شهر رى شد . و خالد محمّد داود [ بن قحذم 
  ] را در عقب خوارج بفرستاد . خوارج به كوههاى دشخوار در شدند و لشكر پياده بماندند كه اسبان آن جايگاه نتوانستند رفتن ، و طعام نيافتند .\r\nو خالد عبد الملك را نامه كرد كه اصل خوارج بشكست . و شام و عراق و اهواز و پارس جمله بر عبد الملك راست شد ، و در دست عبد الله بن زبير حجاز و يمن و زمين مصر و مغرب بود و خود به مكّه بود .\r\n","description":"","footnote":"","page_name":" 780 ","page_number":160},
  {"content":"\r\n\r\nخبر گشاده شدن خراسان بر عبد الملك مروان\r\nو عبد الله بن خازم به خراسان بود از قبل پسر زبير . عبد الملك بسيار نامه كرد به عبد الله ، البته قبول نكرد ، و گفت : هفت سال خراسان به تو دهم و پذيرفتگارى كرد ، سود نداشت و گفت : اگر مصعب را كشتى ، امير المؤمنين عبد الله را سلامت باد . رسول عبد الملك بازگشت و او را بگفت كه قبول نكرد ، و ترا دشنام مىدهد ، و گفت : اگر نه آن بودى كه رسولان را قاعده نرفته است كه بكشند ترا بكشتمى .\r\nعبد الملك چون اين جواب عبد الله بشنود دلتنگ گشت . و عبد الله را خليفتى بود نام او بكير [ بن وشاح 
  ] ، عبد الملك عهد خراسان به دو فرستاد و گفت : عبد الله را بكش و خراسان ترا است . و اين بكير مردم را در پنهان با خود يكى كرد و از طاعت عبد الله بيرون آمد . خبر به عبد الله بن خازم بردند . روى به دو نهاد ، و به ديهى حرب كردند ، و لشكر از پس عبد الله درآمدند و سپاهش را هزيمت كردند ، و عبد الله بن خازم را در ميان گرفتند و بسيار زخم زدند و از اسب بيفگندند . بكير فرود آمد تا سرش ببرد . عبد الله چشم باز كرد و او را ديد ، خيو در روى بكير انداخت ، گفت : تو كه مرا نشايستى كه به مردمت كردم ، پسر مروان را نيز نشايى .\r\nبكير سرش ببريد و به عبد الملك بن مروان فرستاد . و خراسان به نام عبد الملك\r\n","description":"","footnote":"","page_name":" 781 ","page_number":161},
  {"content":"\r\nبگرفت .\r\nو در سال هفتاد و پنج عبد الملك بكير را از [ 293 b 
  ] خراسان باز كرد و اميّة بن [ عبد الله بن 
  ] خالد را بفرستاد ، و همه خراسان نيز بر عبد الملك راست شد . و هم در اين سال حجّاج بن يوسف را با سپاه به حرب عبد الله بن زبير فرستاد و هشت ماه مكّه به حصار داشت .\r\n\r\nخبر حرب حجّاج بن يوسف با عبد الله بن زبير و كشتن عبد الله را به مكّه\r\nعبد الملك مردم شام را فرمود كه به مكّه شويد به حرب پسر زبير . هيچكس اجابت نكرد كه با خانهء خداى حرب كنند . پس حجّاج برخاست و گفت : مرا بفرست تا حرب كنم و سر عبد الله بن الزبير بيارم . دو هزار مرد به دو داد . حجّاج به مكّه شد . بر سر چاه زمزم حرب كردند . از لشكر مكّه بسيار هلاك شدند . حجّاج نامه كرد به عبد الملك به فتح ، و نيز مدد خواست . پنج هزار مرد ديگر بفرستاد . و در ماه رمضان بود ، و آن رمضان بر مردمان مكّه ناخوش شد . و لشكر حجّاج در ماه شوال و ذى القعده بسيار حرب كردند ، و از لشكر عبد الله زبير بسيار بكشتند .\r\nبعضى به يمن باز شدند بعضى به مدينه . و حجّاج او را با قرب دو هزار مرد به حصار گرفت . اول روز از ذى الحجّه حرب سخت بود . و خلق از مشرق و مغرب به حجّ آمده بودند ، و در مكّه طعام نايافت بود . و مردم نتوانستند حج كردن زيرا كه عبد الله زبير امام بود و به عرفات نيارست شدن . حجّاج مىگفت : بياييد تا من شما را حجّ كنم ، كس نشد . پس حجّاج بر در حرم هر روز حرب همى كرد و مردم را مىكشت . و عرّاده ها و منجنيق بنهاد بر خانهء كعبه و سنگ مىانداخت و مكّه را ويران همى كرد ، و قرب پنج ماه حرب بود و هيچ گونه پيروزى نبود .\r\nپس روزى سنگ از عرّاده بر خانه افتاد ، آفتاب سياه شد . لشكر بر حجّاج گرد آمدند و گفتند منجنيق بركنيم . حجّاج گفت : مترسيد كه ما برحقّيم و ايشان بر باطل .\r\nو حجّاج بنفس خويش فرود آمد و ريسمان منجنيق مىكشيد ، و مردم را به قهر و\r\n","description":"","footnote":"","page_name":" 782 ","page_number":162},
  {"content":"\r\nستم حرب همى فرمود . و به هشت ماه كشيد و كار بر مردم مكّه دشخوار شد از تنگى طعام ، و بعضى بگريختند و به مدينه شدند ، و بعضى به زينهار حجّاج شدند .\r\nچون حجّاج بدانست كه با عبد الله كس نيست ، رسول فرستاد كه خود را هلاك مكن ، به در آى و زنهار خواه تا هر چه خواهى ترا بدهم كه مرا معلوم است كه با تو كس نمانده است . عبد الله گفت : ترا چه محل و قدر باشد كه من از تو زنهار خواهم ، من در زنهار خدايم . چون حجّاج اين جواب بشنود دانست كه عبد الله دل بر مرگ بنهاد . بفرمود تا حربى سخت بكردند تا با عبد الله زبير بيش از پنج مرد نماند .\r\nعبد الله برفت و مادر را بدرود كرد . و مادرش اسماء بود دختر ابو بكر رضى الله عنه ، و زنى پير بود با راى و تربيت . و پسرش هر چه كردى به دستورى و مشورت او كردى ، گفت : اى مادر ، با من كس نمانده است و مردم با من همان كردند كه با حسين بن على كردند . اما فرزندان او تا جان داشتند شمشير زدند و دو پسر از آن من مرا بگذاشتند و به زنهار آن فاسق شدند . و حجّاج مىگويد كه هر چه تو خواهى بدهمت ، به زنهار من آى . اكنون اى مادر چه فرمايى ؟ گفت : اى پسر ، اگر دانى كه بر حق بودى خود را به دست بنى اميّه مده ، و پيدا است كه عمر تو چه قدر مانده است ، آخر هم ببايد مردن ، و من آن بينم كه بكوشى بارى عار بر خود ننهاده باشى و بر نام و ننگ كشته شوى . گفت : اى مادر ، چنين است كه تو گويى ، و مرا نيز اندر دل همين انديشه بود اما خواستم كه ترا بگويم و نيز وداعت كنم كه من خود را به كشتن خواهم دادن . و اى مادر ، پيوسته من بر حقّ بوده ام و بر راه باطل نشده ام و بر كس ستم نكرده ام ، و در عبادت خداى تعالى كوشيده ام و جانب خداى در همه حالى نگاه داشته ام ، و خداى تعالى آگاه و گواه است بر كرده و گفتهء من . مادر را بدرود كرد و بيرون رفت و در خانهء كعبه رفت و آن شب تا روز به عبادت مشغول بود .\r\nبامداد با آن مردم كه بمانده بودند نماز بكرد . و سلاح برگرفتند و به در آمدند در سال هفتاد و شش . و به حرب رفت و به هر حمله كه بكردى بيتى چند شعر بگفتى كه\r\n","description":"","footnote":"","page_name":" 783 ","page_number":163},
  {"content":"\r\nاگر مرا قوّت و ياران بودى شرّ شما را كفايت كردمى . و تا نماز پيشين حرب كرد .\r\nپس نماز بكرد و يك ساعت بياسود ، ديگر باره آهنگ حرب كرد ، و همه لشكر را تا به باب صفا به هزيمت كرد و بر سر كوهشان كرد . ناگاه از پس كوه صفا سنگى بزدندش بر سر و بيفتاد . و سپاه گرد وى درآمدند و پاره پاره كردندش و سرش ببريدند و از ناودان كعبه بياويختند . و حجّاج در شهر آمد و بيعت مردم مكّه از بهر عبد الملك بستد ، و طارق را آن جايگاه امير كرد . و حجّاج به كوفه به اميرى بنشست و جهان عبد الملك را راست شد و همه دنيا بگرفت و هيچ جاى خصمى نماند او را .\r\n","description":"","footnote":"","page_name":" 784 ","page_number":164},
  {"content":"\r\n\r\nخبر حرب مهلَّب با خوارج در عهد عبد الملك بن مروان\r\nآنگاه كه حجّاج بن يوسف خطبه كرد به كوفه و مردمان را بفرمود كه پيش مهلَّب شوند تا به حرب ازارقه شود ، مهلَّب بيامد و به شابور بنشست و با قطرى و يارانش حرب كرد و مدت يك سال به حرب ايشان اندر بماند . و اين از پس آن بود كه حجّاج عتّاب ورقاء از لشكر مهلَّب بازخوانده بود و كرمان به دست خوارج اندر بود با پارس . و كار بر خوارج سخت تباه شد از بهر آنكه از پارس و كرمان راه بگسست و كس آنجا نتوانستى شدن . پس [ 294 a 
  ] مهلَّب به جيرفت رفت . و جيرفت نفس كرمان است ، و با خوارج حرب كرد . و ناحيت پارس جمله به دست مهلَّب آمد . پس حجّاج كارداران فرستاد به شهرهاى پارس و كرمان . و خبر به عبد الملك مروان شد . نامه كرد به حجّاج كه بايد كه خراج كوههاى پارس به مهلَّب بگذارى كه سپاه او را از روزى چاره نيست . و شهرهاى پسا و داراب گرد و اصطخر به دو بمانى . حجّاج همچنان كرد .\r\nمهلَّب از قبل خويش كارداران فرستاد بدين شهرها . و مهلَّب همچنان با ازارقه حرب همى كرد . و حجّاج او را تهمت كرد و گفت : سستى مىكند و نصيحت\r\n","description":"","footnote":"","page_name":" 785 ","page_number":165},
  {"content":"\r\nامير المؤمنين را دست باز مىدارد . و البراء بن قبيصه را به دو فرستاد و نامه نوشت كه اگر تو خواستى زود ايشان را دفع كرده بودى . و ليكن تو [ اين 
  ] همى خواهى كه كار ايشان دراز بكشد تا او را خواستهء آن زمين بسيار گرد آيد . و من براء بن قبيصه را فرستادم تا ترا فراز ايشان برد به حرب . چون نزديك تو رسد با همه سپاه پيش ايشان شو ، و هر جهدى كه توانيد بكنيد ، و نگر كه هيچ بهانه نگيريد . چون مهلَّب آن نامه برخواند ، تافته شد .\r\nديگر روز پسران خويش را برگرفت . و او را ده پسر مبارز بود : يكى مغيره و ديگر يزيد و سديگر قبيصه و چهارم مدرك و پنجم مفضّل و ششم محمّد و هفتم حمّاد و هشتم عبد الملك و نهم مروان و دهم حبيب ، و از پس ايشان گروه گروه را همى فرستاد تا همه سپاه آن روز به حرب فرستاد . و خود بيامد و صفها راست كرد و حرب فرمود كردن . و براء بن قبيصه را بياورد و بر سر تلى بزرگ بداشت چنان كه حرب ايشان همى ديد . و هر دو سپاه فراز يك ديگر شدند . و از سپاه مهلَّب گروه گروه به حرب همى شدند ، و مبارزان يك ديگر را مبارزت مىخواستند . و از بامداد تا شبانگاه حرب كرده آمد هر چه سختتر . پس براء بن قبيصه پيش مهلَّب رفت و گفت : و الله كه من هرگز نديده ام سوارانى چون پسران تو و لشكرى چون لشكر تو و نه مردانى چون سپاه تو صابر بر حرب و سختى ، و تو معذورى و ترا يارى ندهد كس و ايشان مگر خداى عزّ و جلّ .\r\nپس مهلَّب براء بن القبيصه را خلعت داد با ده هزار درم صلت ، و نامه نوشت به حجّاج ، گفت : نامهء امير بخواندم و آن تهمت كه مرا كرده بود به كار اين خوارج بدانستم ، و امير فرموده بود كه به حرب ايشان شوم و رسول او را گواه كنم . من همچنان كردم ، اگر راى بيند از وى باز پرسد تا بدانچه ديده است سوگند خورد اگر من بتوانستمى ايشان را يك روز از بيخ بركندمى و اگر نكردمى خيانت كرده بودمى امير المؤمنين را .\r\nپس مهلَّب هژده ماه پيوسته با ايشان حرب كرد و نياسود . پس خلاف اندر ميان ازارقه افتاد . و سبب چنان بود كه مردى از جملهء خوارج از مردمان عراق از\r\n","description":"","footnote":"","page_name":" 786 ","page_number":166},
  {"content":"\r\nبنى ضبّه و كاردار قطرى بن الفجاه بود به شهرى از شهرهاى كرمان . يك روز همى شد و مردى را از خوارج بكشت . به نزديك قطرى آمدند و او را آگاه كردند و دستورى خواستند به كشتن آن مرد به قصاص . قطرى گفت : من اين نبينم كه مردى را خطايى از دست آمد و بر خطا كسى كشته شد شما او را بكشيد . و فضل او دانسته ايد به ميان شما اندر از ديرگاه باز . ايشان از قطرى بيازردند و از پيش او بيرون شدند و از وى برگشتند . و عبد الرّب الكبير را بر خويشتن مهتر كردند و قطرى را خلع كردند . و اندك گروهى بماندند با قطرى . پس مهلَّب نامه كرد به حجّاج و آن حال بازگفت از خلع ايشان با قطرى ، و گفت گروهى اندك مانده اند با قطرى . و ايشان با يك ديگر از بامداد تا شبانگاه حرب همى كنند و من اميد همى دارم كه سبب هلاكت ايشان است . حجّاج جواب كرد كه بايد كه هم در ساعت كه اين نامه به تو رسد حرب ايشان را بسارى و درنگ نكنى ، پيش از آنكه ديگر باره يكى شوند . مهلَّب ديگر نامه كرد كه من نبينم با ايشان حرب كردن كه ايشان به يك ديگر مشغولاند و عددشان كمتر همى شود ، و اگر ديگر باره گرد آيند همانا كه چون اوّل نباشند . و اگر من به حرب ايشان شوم باشد يكى شوند . حجّاج دانست كه تدبير آن است كه مهلَّب همى گويد .\r\nو مهلَّب ايشان را به يك ديگر بازگذاشت و به هيچ گونه ايشان را نجنبانيد . و چون چند ماهى برآمد ، قطرى با اندك گروهى روى به طبرستان نهاد . و عامهء خوارج با عبد ربّ الكبير بيعت كردند . مهلَّب به حرب ايشان بايستاد و هيچ نياسود تا بيشتر از ايشان بكشت و زنان و فرزندان ايشان را اسير كرد ، و بسيار غنيمت يافت . و كعب الاشقرى او را قصيده اى گفت در آن فتح . و او را ده هزار درم داد .\r\nپس چون قطرى روى به طبرستان نهاد ، و حجّاج آگاه شد ، سفيان الابرد را با سپاهى بزرگ از مردمان شام به طلب او فرستاد ، سفيان چون به رى رسيد ، نامهء حجّاج آمد سوى اسحاق بن محمّد بن اشعث ، و او به طبرستان امير بود از دست حجّاج با گروهى سپاه كوفه ، و او را گفت كه با سفيان بن الابرد يكى شود ، و هر دو به طلب قطرى شوند . اسحاق به نزديك سفيان آمد و هر دو برفتند . و قطرى را\r\n","description":"","footnote":"","page_name":" 787 ","page_number":167},
  {"content":"\r\nبيافتند به ميان كوههاى طبرستان اندر ، و با او حرب كردند . و آن جماعت كه با وى بودند بپراگندند . و قطرى بر درّه اى ايستاده بود [ 294 b 
  ] از اسب اندر افتاد و تا بن درّه همى شد . و معاوية بن المحصن الكندى از گروه سفيان بن الابرد حاضر بود .\r\nچون قطرى سفيان را ديد به زير درّه شد . و آنكه با او بودند [ از يارانش بپراگندند . 
  ] پانزده تن را ديدند از جوانان عرب كه از ايشان نيكوتر نبود ، و يك پيرزن اندر ميان ايشان بود . ايشان را به نزديك سفيان آوردند . آن پيرزن شمشير بكشيد و بر گردن معاوية بن المحصن زد . و او زره داشت نبريد و به پوست گردن رسيد . معاويه شمشير خويش بركشيد و بر سر آن پيرزن زد و بكشت . چون سفيان آن چنان ديد بخنديد و گفت : نخواستم كشتن او را . گفت : ايّها الامير ، نديدى كه مرا چگونه زد شمشير ، و الله كه مرا بخواست كشتن .\r\nپس [ چون 
  ] قطرى [ بدان دره اندر افتاد ، 
  ] تشنگى بر وى غلبه شد و بيفتاد ، و از مردى از آن جايگاه آب خواست . آن مرد او را آب نداد ، و از بالاى آن دره سنگى فروهشت و بر ران قطرى آمد و بشكست . و مرد بانگ كرد و همى ندانست [ كه او قطرى است 
  ] و لكن دانست كه از مهتران خوارج است . پس گروهى از مردمان كوفه از كار قطرى آگاه شدند ، از ايشان سورة بن ابجر التّميمى بود و جعفر بن عبد الرّحمن بن مخنف و الصباح بن محمّد الاشعث و جمعى ديگر ، برفتند و قطرى را بكشتند و سرش پيش اسحاق محمّد اشعث آوردند . يكى از ايشان ايدون گفت كه قطرى من كشتم .\r\nو عبيدة بن هلال از اين خوارج بود از قطرى برگشت و به كوشك اندر شد با قومش . و سفيان لشكر بياورد و گرد كوشك بگرفت و چند روز حرب كردند . پس منادى كردند كه كيست از شما كه عبيدة بن هلال را بكشد و به نزديك من آيد ، و او ايمن است . عبيده اين بشنيد و به وصف الحال شعرى گفت .\r\nپس ايشان به حصار اندر همى بودند تا ستوه شدند . و آن اسبان كه داشتند بكشتند و بخوردند . پس بيرون آمدند و حرب كردند تا كشته شدند . و سفيان بفرمود تا سرهاى ايشان برگرفتند و سوى حجّاج برفتند . و سفيان به دماوند و طبرستان آمد و يك چندى آنجا بود تا آن گاه كه حجّاج او را عزل كرد .\r\nو اين كشتن قطرى و عبيده و عبد ربّ الكبير به سال هفتاد و شش اندر بود .\r\n","description":"","footnote":"","page_name":" 788 ","page_number":168},
  {"content":"\r\n\r\nخبر اميرى حجّاج بن يوسف بر ولايت عراق\r\nچون سال هفتاد و هشت اندر آمد ، عبد الملك بن مروان اميّة بن عبد الله بن خالد را از خراسان باز كرد ، و خراسان و سكستان نيز به حجّاج داد . و حجّاج چون از كار شبيب و مطرّف بن مغيره بپرداخت از كوفه به بصره شد و مغيرة بن عبد الله بن ابى عقيل را خليفت كرد بر كوفه . و مهلَّب بن ابى صفره از حرب ازارقه بپرداخت به نزديك حجّاج بازآمد . و حجّاج او را و گروه او را بنواخت و خلعت داد و روزى بيفزود . پس عبيد الله بن ابى بكره را خراسان داد و مهلَّب را سكستان داد . و مهلَّب را كراهيت آمد و برفت . و عبد الرّحمن بن عبيد بن طارق كه صاحب شرط حجّاج بود ، مهلَّب او را گفت : حجّاج مرا سكستان داد و عبيده را خراسان ، و من به كارهاى خراسان از وى داناترم . امير را اندر اين باب سخنگوى تا اگر راى امير بيند مرا به خراسان فرستد و او را به سكستان . عبد الرّحمن بيامد و حجّاج را بگفت . حجّاج اجابت كرد و ولايت خراسان مهلَّب را داد ، و هزار هزار درم خواست از خراج اهواز و آن نواحى كه به دست او اندر بود بدان مدّت كه به حرب ازارقه مشغول بود . مهلَّب را چيز نبود ، و هر گاه او را عزلى آمدى او را قرض بايستى كردن ، زيرا كه هر چه او را به دست آمدى بخوردى و رها نكردى و مردم را\r\n","description":"","footnote":"","page_name":" 789 ","page_number":169},
  {"content":"\r\nدادى .\r\nو مهلَّب را زنى بود ، حلى و پيرايهء خويش بفروخت و مقدار پانصد هزار درم حاصل كرد ، و مغيرة بن مهلَّب پانصد هزار ديگر از مال خويش بداد ، و مهلَّب اين مال به حجّاج فرستاد . و خود برفت و روى به خراسان نهاد . و حبيب پسر خويش را بر مقدمهء لشكر كرد . و حجّاج او را اشترى داده بود و ده هزار درم صلت . چون حبيب به خراسان آمد آن كارداران را هيچ نجنبانيد . و چون ده ماه برآمد ، مهلَّب به دو رسيد به سال هفتاد و نه اندر . و بدين سال هفتاد و نه اندر به ناحيت شام طاعون افتاد و خلقى بىاندازه بمردند و چنان بود كه كس نخواست ماندن از بسيارى مرگى كه بود .\r\nپس چون عبيد الله بن [ ابى 
  ] بكره به سكستان آمد ، باقى سال هفتاد و هشت آنجا بود .\r\nو چون سال هفتاد و نه اندر آمد به غزاى رتبيل شد ملك كابل . و پيش از آن مسلمانان با او صلح كرده بودند بر جزيتى كه هر سال بدهند . و رتبيل گاه بودى كه آن خراج بدادى و گاه بودى كه بازگرفتى . پس حجّاج كس فرستاد سوى عبيد الله ابن ابى بكره و او را فرمود كه با سپاه سوى رتبيل شويد و بازنگرديد تا آن زمينهاى ايشان بستانيد و حصارهاشان ويران كنيد و كشتن و غارت كنيد . و عبيد الله برفت با آن مسلمانان كه با او بودند از اهل كوفه و بصره ، و شريح بن هانى الحارث را كه بر كوفه مهتر بود ، و عبيد الله و گروه بصريان برفتند . و مردم شهرهاى رتبيل از پيش همى شدند و زمينهاى خويش مر مسلمانان را دست باز مىداشتند تا مسلمانان بر در شهر رسيدند كه رتبيل آنجا بود ، و بر هژده فرسنگ فرود آمدند .\r\nچون رتبيل آگاه شد ، بفرمود تا عقبه ها و درّه ها بگرفتند و مسلمانان از [ 295 a 
  ] خويشتن نوميد شدند ، و به هيچگونه بيرون نتوانستند آمدن . پس عبيد الله به نزديك شريح كس فرستاد و گفت : من با اين مردمان صلح خواهم كردن بر مالى كه بدهم ، و بر هفتصد هزار درم راضى شد كه به رتبيل دهد . شريح عبيد الله را گفت كه هر مالى كه تو بدين صلح اندر بدهى ، سلطان از روزى شما بازگيرد . عبيد الله گفت اگر\r\n","description":"","footnote":"","page_name":" 790 ","page_number":170},
  {"content":"\r\nما هرگز هيچ روزى نيابيم دوستتر داريم از آنكه بدين چنين جاى اندر هلاك شويم . پس شريح گفت : بدين سال و عمر رسيدم كه تو همى بينى و هيچ ساعت نبود كه من اميد دارم كه آن بر من بگذرد كه من زنده باشم ، و من ديرگاه است كه از خداى عزّ و جلّ شهادت همىخواهم . و شريح به جاهليت اندر پيش از آمدن پيغمبر عليه السّلام به عالم اندر بود و تا اين روزگار بمانده بود . پس شريح بانگ كرد و گفت : اى مسلمانان ، يارى كنيد مرا به حرب دشمن ، و هر كه از شما شهادت خواهد از پس من بياييد . پس گروهى نه بسيار نزديك او شدند ، و او پاى را پيش نهاد و اين شعر را همى گفت و حرب همى كرد با آن كافران .\r\nشعر\r\nأصبحت ذا بث أقاسى الكبرا * قد عشت بين المشركين أعصرا\r\nثمّت ادركت النّبيّ المنذرا * وبعده صدّيقه وعمرا\r\nويوم مهران ويوم تسترا * والجمع فى صفّينهم والنّهرا\r\nوباجميرات مع المشقّرا * هيهات ما أطول هذا عمرا\r\nهمى ياد كند پيرى خويش ، و آن روزگار ياد كند به روزگار جاهليّت اندر پيش از پيغمبر عليه السّلام . پس مسلمان شدن و صحبت كردن او با پيغمبر و با ابو بكر و با عمر ، و روزگار حرب صفّين و نهروان و از حرب خوارج و بناليدن از درازى عمر . پس شريح كشته شد و گروهى از يارانش . و كسى كه از آن حرب بجست با عبيد الله بيرون آمد از آن زمين . و مسلمانان پيش ايشان طعام همى بردند ، و از گرسنگى تباه شده بودند . پس هر كه از ايشان طعام سير بخوردى به مردى . و چون مردمان آن چنان ديدند ، طعام اندك همى دادندشان تا به خود بازآمدند .\r\nو سال هشتاد اندر آمد و اندر اين سال سيلى آمد عظيم و بسيارى از خانه هاى مكّه ويران كرد و آن سال را عام الجحاف نام كردند از بهر آنكه هر چيزى كه پيش آن سيل آمد ببرد . و چنان بود اين سيل كه اشتران با بار ببرد ، و كس چيزى نتوانست كردن . و بر ركن خانه بر زد و از وى اندر گذشت . و هم اندر اين سال در بصره طاعون افتاد و خلقى بسيار بمردند .\r\n","description":"","footnote":"","page_name":" 791 ","page_number":171},
  {"content":"\r\nو بدين سال اندر مهلَّب از مرو برداشت و از رود بلخ بگذشت و به كش آمد . و پسر عم [ ملك 
  ] ختل آنجا بود . و او را با پسرش يزيد بن مهلَّب به غزاى ختل فرستاد . و آن روز ملك ختل سبل بود . چون سبل پسر عمّ خويش را ديد در ميان آمد و پسر عمّ خويش را خواست . او نيز در ميدان رفت . سبل او را اسير كرد و به قلعهء خويش برد و آنجاش بكشت . و يزيد گرداگرد قلعه بنگريست قلعه اى بس محكم ديد . با سبل صلح كرد بر مالى كه از او بستد ، و به نزد مهلَّب بازآمد .\r\nو مهلَّب پسرى ديگر را ، حبيب ، به بخارا فرستاد با سپاهى گران . حبيب برفت و ملك بخارا را يافت با چهل هزار مرد . و مردى از ميان ايشان بيرون آمد و مبارز خواست ، جبله غلام حبيب پيش او شد و او را بكشت و حمله برد بر ديگران ، و سه تن ديگر را بكشت و بازآمد . و دشمن به جاى خويش بازشد ، و گروهى از دشمن به ديهى فرود آمده بودند . حبيب با چهارهزار مرد بر ايشان شبيخون كرد . ظفر يافت و آتش اندر زد و ايشان را بسوخت .\r\nو مهلَّب ده سال به كش بماند . يك روز او را گفتند اگر پيشتر شدى مگر خداى عزّ و جلّ فتح دادى . مهلَّب گفت : مرا خطر از اين غزاهاى مسلمانان است تا ايشان را به مرو باز برم . و ديگر روز مردى از گروه تركان مبارز خواست هريم بن عدىّ عم خالد بن هريم بيرون شد و با آن ترك برآويخت يك زمان ، و هريم او را بكشت و بازآمد . مهلَّب او را ملامت كرد گفت : اگر ترا كارى افتادى ترا هزار مرد مدد آمدى بدان .\r\nو ايدون گويند كه اندر اين روزگار كه مهلَّب به كش بماند بر گروهى از مضر تهمت كرد بفرمود تا همه را بازداشتند . چون به مرو بازآمد همه را رها كرد . و مهلَّب از پس دو سال با مردمان كش صلح كرد بر مالى معلوم كه بدهند . و آن مال همى ستد كه نامهء اشعث فراز رسيد به خلع حجّاج . و مهلَّب نيز آن نامه خوانده بود .\r\nمهلَّب آن نامه به حجّاج فرستاد و خود آن مال بستد و به مرو بازآمد .\r\n","description":"","footnote":"","page_name":" 792 ","page_number":172},
  {"content":"\r\n\r\nخبر بيرون آمدن عبد الرّحمن بن محمّد بن الاشعث بر حجّاج بن يوسف\r\nبدان وقت كه عبيد الله بن [ ابى 
  ] بكره از كابل بازگشت و شريح بن هانى كشته شد ، حجّاج نامه نوشت به عبد الملك و او را از اين حال آگاه كرد و گفت : من همى خواهم كه ديگر باره سپاه فرستم به كابل و ليكن خواستم تا نخست بر راى امير المؤمنين عرضه كنم تا مرا اندر اين چه فرمايد . عبد الملك جواب داد و گفت :\r\nمن چنان بينم كه تو راى خويش پيشگيرى ، خداى ترا توفيق دهاد . حجّاج به همه ولايت عراق اندر از عبد الرّحمن بن محمّد بن الاشعث دشمنتر نداشتى . و ايدون گويند از حجّاج كه او گفتى : هرگز نبود كه من او را ديدم كه نه كشتن او خواستم .\r\nسبيعى گويد كه يك روز پيش حجّاج [ 295 b 
  ] نشسته بودم ، عبد الرّحمن بن محمد ابن الاشعث اندر آمد ، چون از دور حجّاج او را بديد گفت : بنگر كه چگونه تبختر مىكند ، و الله كه اگر خواستمى گردنش بزدمى . پس چون عبد الرّحمن بيرون شد ، سبيعى گفت من نيز برخاستم و برفتم و او را گفتم با تو حديثى خواهم كردن اگر با من زنهار كنى كه تا حجّاج زنده باشد كس را نگويى ، و آن سخن كه حجّاج گفت او را بگفتم . عبد الرّحمن گفت : من نيز همچنانم كه او گويد ، و در آن تدبيرم كه هر جهد كه بتوانم كردن بكنم تا او را از اميرى باز كنم .\r\nپس حجّاج بيست هزار مرد بگزيد از سپاه كوفه و بيست هزار ديگر از بصره و\r\n","description":"","footnote":"","page_name":" 793 ","page_number":173},
  {"content":"\r\nايشان را روزى بداد و سلاح ، و عبد الرّحمن را لوا دربست و به سكستان فرستاد و به حرب رتبيل ملك كابل ، و عبيد الله بن ابى بكره را باز كرد . پس چون عبد الرّحمن برفت ، عمش اسماعيل بن الاشعث سوى حجّاج آمد و گفت : عبد الرّحمن را مفرست كه من همى ترسم كه بر تو بيرون آيد . حجّاج گفت : نيايد . اسماعيل گفت :\r\nو الله كه او هرگز بر جسر فرات نگذشت كه كسى را از مهتران طاعت داشت . حجّاج گفت : او را آن دل و زهره نباشد كه فرمان مرا خلاف كند يا از طاعت من بيرون آيد . پس چون عبد الرّحمن به سكستان رفت سپاه را بفرمود تا ساز حرب كردند و ايشان را پند داد و حذر نمود از باز ايستادن .\r\nو خبر به رتبيل شد و نامه كرد به عبد الرّحمن و عذر خواست ، و آنچه بر مسلمانان آمده بود از پيش او اندوه نمود كه من بدان رضا نداده بودم بر ياران عبيد الله ، و آن حرب ايشان خواستند و من صلح طلب همى كردم ، و آن خراج كه پيش از آن دادمى همى دادم نپذيرفت . و عبد الرّحمن بدان نامه نگاه نكرد و برفت با همه سپاه . و رتبيل هم بر آن عادت خويش او را زمان همى داد و روستا و ناحيت يك يك را به دو دست بازمىداشت ، و همى خواست كه او را با خويشتن نزديك آرد ، پس با او همان كند كه با عبيد الله بن ابى بكره . و پسر اشعث از آن حيلت آگاه بود . هر گاه كه شهرى از آن طرف بستدى ، كاردارى با گروهى سپاه آنجا دست بازداشتى ، بر آن كمينگاه و عقبه ها و دره ها . و هر جا كه بستدى مردم بنشاندى تا بسيارى از آن زمين بگرفت و مالى بىاندازه غنيمت كرد . پس سپاه را بفرمود كه از پيش مشويد كه ما امسال بدين زمينها كه از ايشان بستديم قناعت كنيم . و شما عقبه ها و راهها و كمينگاهها بشناسيد و بدانيد . پس ديگر سال همچنين كنيم ، و اندك اندك از اين ولايت همى ستانيم . و از اين شهرها كه گرفتيم نجنبيم و ايشان را نجنبانيم تا آنگاه كه خداى عزّ و جلّ ايشان را هلاك كند . پس نامه نوشت به خبر اين فتح كه خداى تعالى مسلمانان را داده بود .\r\nو گروهى ايدون گويند كه حجّاج هميان بن عدى بن سدوسى را به كرمان فرستاد كه عبيد الله بن ابى بكره را از سند مدد فرست اگر از تو مدد خواهد . نپذيرفت و با آن\r\n","description":"","footnote":"","page_name":" 794 ","page_number":174},
  {"content":"\r\nگروه كه با او بود عاصى شد . و حجّاج پسر اشعث را به حرب او فرستاد . پسر اشعث او را به هزيمت كرد و به كرمان همى بود .\r\nپس حجّاج را خبر آمد كه عبيد الله بن [ ابى 
  ] بكره به سكستان بمرد . حجّاج عهد به پسر اشعث فرستاد و سپاهى گران به دو فرستاد و دو بار هزار هزار بار درم هزينه كرد ، جز آنكه به روزى عطا داد . و اين سپاه برفتند و از نيكويى و تمام سليحى كه بودند ، مردمان آن سپاه را جيش الطواويس خواندند يعنى به طاوسان مانند كردند .\r\nو حجّاج نامه نوشت به پسر اشعث و او را به حرب رتبيل فرمود شدن .\r\nو سال هشتاد و يك اندر آمد و عبد الملك بن مروان پسر خويش را به قاليقلا فرستاد با سپاه . او برفت و حرب كرد و قاليقلا بگشاد و با غنيمت بسيار بازآمد . و چون عبد الرّحمن بن محمّد نامه نبشت به حجّاج بدان راى كه او ديده بود با رتبيل ، حجّاج نامه را جواب كرد و گفت : بدانستم آنچه گفته بودى و ليكن نامهء تو نامهء كسى است كه هدنه كردن دوست دارد . [ من ترا عاجز و سست راى يافتم به حرب كافران . گفتم مكن و برو به حرب رتبيل و هيچ جاى درنگ مساز و در غزو تقصير مكن و به زودى از كار دشمنان بپرداز 
  ] و مردمانى كه دشمن خداى عزّ و جلّاند و آن مسلمانان و كارى نكردند چنان كه تدبير و راى تو به كار تو . چون نامه به تو رسد آنچه گفتم اندر كار دشمن بكن و زمينها و حصارهاشان ويران كن و غارت كن . و آن نامه بفرستاد . و سبك نامه اى ديگر بنوشت و به دو اندرون ايدون گفت كه آن مسلمانان كه با تواند بفرمايى تا كشت و كار كنند بدان زمينها اندر كه بگرفتند و آنجا مقام كنند . و بگوى ايشان را كه آنجا سراى كنند تا آن گاه كه خداى عزّ و جلّ فتح دهد . و نامه اى ديگر نبشت و گفت : آنچه من ترا گفتم از خاريدن سر تا آن حرب دشمن پيش گير و هر چه بتوانى كردن بكن ، و اگر نه محمد اسحاق كه برادر تو است دست باز ندارم . و صلاح شما بغايت دوست دارم ، و مرا اندر شما و دشمن چنين و چنين راى بود .\r\nچون اين نامه به عبد الرّحمن بن محمّد بن الاشعث رسيد ، گفت حجّاج همى خواهد كه من هلاك شوم كه بدين شتاب همى فرمايد . و او را جز اين مقصود ديگر\r\n","description":"","footnote":"","page_name":" 795 ","page_number":175},
  {"content":"\r\nنيست كه هر دم به تعجيل نامه اى همى فرستد . ياران را بخواند و گفت كسانى كه حرب و كارها بيشتر كرده اند اندر راى من چه صواب بينند . و من بدين نامه خبر كردم سوى حجّاج . او جواب كرد و مرا عاجز خواند و عاجز راى ، و همى فرمايد كه اندر آن زمينها به زودى اندر شوم كه پدران شما را از كافران چنان كار افتاد . و من مردىام كه آنگاه روم كه شما رويد ، و با شماام چون شما باز ايستيد . مردمان از هر سويى بانگ كردند و گفتند ما فرمان دشمن خداى عزّ و جلّ نكنيم ، يعنى حجّاج ، و سخن او نشنويم و طاعتش نداريم . و از ايشان عامر بن [ 296 a 
  ] واثلة الكنانى سخن گفت . و او مردى بود از فصحاى عرب و شاعر بود و گفت : و الله كه حجّاج از شما نينديشد و از هلاك شما ياد نيايدش ، و چون شما بر جان خويش مخاطره كنيد ، او را هيچ زيان ندارد . و اگر ظفر غنيمت بود ، فزونى باشد به سلطانى وى اندر . و اگر ظفر دشمن را بود ، شما را زيان بود و او را هيچ زيان نبود و هيچ باك ندارد . و خلع كنيد آن دشمن خداى را ، و امير عبد الرّحمن بن محمّد بن اشعث كنيد ، و من شما را بر خويشتن گواه كنم كه اول كسى كه او را خلع كرد من بودم . پس مردمان از هر سويى بانگ كردند و گفتند : فعلنا فعلنا قد خلعنا عدوّ الله .\r\nپس مردمان برجستند و نزديك عبد الرّحمن آمدند و بيعت كردند . عبد الرّحمن گفت : مرا بيعت كنيد بر خلع حجّاج و بر آنكه مرا نصرت كنيد تا با او جهاد كنيم تا خداى عزّ و جلّ او را از زمين عراق بيرون كند همه گفتند آرى . پس مردمان بيعت كردند و به هيچگونه نام عبد الملك نرفت . پس عبد الرّحمن كس فرستاد به رتبيل و با او صلح كرد بر آنكه اگر دعوت او ظاهر شود هرگز از رتبيل خراج نخواهد ، و اگر هزيمت شود پناه به دو گيرد . رتبيل اجابت كرد .\r\nعبد الرّحمن سپاه برگرفت و روى به عراق نهاد . و عطيّة بن عمرو را بر مقدّمه بفرستاد با لختى سپاه . و حجّاج آگاه شد . سپاهى پيش او فرستاد ، و سپاه از پى يك ديگر همى فرستاد و هيچ سپاه پيش عطيّه نيامد كه نه ايشان را هزيمت كرد .\r\nو اعشى ايدون گويد :\r\nفاذا جعلت دروب فا * رس خلفهم دربا فدربا\r\n","description":"","footnote":"","page_name":" 796 ","page_number":176},
  {"content":"\r\nفابعث عطيّة فى الخيو * لِ يكبّهنّ عليك كبّا\r\nپس نخستين كسى كه عبد الملك مروان را خلع كرد از گروهى كه با پسر اشعث بودند او بود . و تيحان [ بن ابجر 
  ] بر پاى خاست و گفت : ايُّها النّاسُ ، انّى قد خلعت ابا ذبّان كخلعى قميصى هذا . گفت : اى گروه مردمان ، عبد الملك را خلع [ كردم همچون اين پيراهن . و عبد الملك را خلع 
  ] كردند مگر اندكى ، و با پسر اشعث بيعت كردند . و بيعت چنان بودى كه گفتى با من بيعت كنيد بر كتاب خداى و سنّت پيغمبرش و خلع كردن امامان بيراه و جهاد كردن با ايشان . چون گفتندى آرى ، بيعت كردى . و حجّاج آن خبر به عبد الملك بن مروان نبشت و از او سپاه خواست .\r\nو خود از كوفه برخاست و به بصره آمد .\r\nو عبد الرّحمن نامه فرستاد به مهلَّب بن ابى صفره ، و او را به بيعت خواند . مهلَّب جواب داد كه تو پاى اندر كارى نهادى كه امّت محمد را تباه كنى . از خداى بترس و نگر تا خويشتن را تباه نكنى و خون مسلمانان نريزى و جماعت نشكنى و از بيعت بازنيايى . پس اگر تو گويى بر خويشتن مىترسم از خداى عزّ و جلّ اوليتر كه بترسى . پس مهلَّب نامه نوشت به حجّاج و گفت : مردمان عراق روى به وى نهادند و مثل اين همچون سيلى است كه از فرازى درآيد ، هيچ چيز آن را باز ندارد و هيچ چيز سودمند نيفتد و ايشان را دربند نشود . [ اين مردمان كه با عبد الرّحمن حرب همى كنند از آرزوى زنان و فرزندان همى كنند . ايشان را از خان و مان باز مدار تا اين سپاه عبد الرّحمن يك ره خود را به خان و مان افگنند ، 
  ] چون اين كرده باشند آنگاه حرب ايشان را بساز كه خداى عزّ و جلّ ترا بر ايشان نصرت دهد .\r\nچون حجّاج نامهء مهلَّب برخواند او را تهمت كرد و گفت : و الله كه اين نصيحت نكرد مگر پسر عمّ خويش را ، عبد الرّحمن . و چون نامهء حجّاج به مدد خواستن به عبد الملك رسيد بترسيد ، و خالد بن يزيد بن معاويه را بخواند و آن نامه به دو داد .\r\nخالد گفت : يا امير المؤمنين ، اگر اين حديث از سكستان است جاى ترس است .\r\nپس حجّاج اندر ايستاد و سپاه بساخت و مشورت مهلَّب دست بازداشت . و از شام هر روزى صدگان و پنجاهگان و كمتر و بيشتر لشكر به حجّاج همى رسيد ، و هر\r\n","description":"","footnote":"","page_name":" 797 ","page_number":177},
  {"content":"\r\nروزى نامه به نزديك عبد الملك همى فرستاد بر بريد ، و هر كجا پسر اشعث فرود آمدى همى نمود . و او از بصره برداشت با سپاهى گران و پيش پسر اشعث بازآمد و به شوشتر فرود آمد ، و مطهر [ بن حرّ 
  ] العكى و عبد الله بن رميثة الطائي بر مقدّمه كرد .\r\nو سپاه عبد الرّحمن فراز رسيد و رود بگذاشتند و به مطهر و طايى رسيدند و با ايشان حرب اندر گرفتند و خلقى را بكشتند . و ديگران پيش حجّاج رفتند به هزيمت . و اين به روز گوسپندكشان بود به سال هشتاد و يك . حجّاج بر منبر خطبه همى كرد . ابو كعب بن عبيد بر منبر شد و او را از هزيمت سپاه خبر داد . حجّاج مردمان را بفرمود كه به بصره بازشويد كه آنجا سپاه برتابد ، و از منبر فرود آمد و برفت . و سپاه از پس او برداشت . و هر كه باز پس ماند پسر اشعث در او مىرسيد و همىكشت . حجّاج برفت و به زاويه اى فرود آمد و بصره را دست بازداشت . و آن نامه كه از مهلَّب آمده بود بخواست و ديگر باره برخواند و گفت نيك داند مهلَّب تدبير حرب ، و او مشورت نيك كرد و ما خيانت پنداشتيم و نپذيرفتيم .\r\nو عبد الرّحمن روى بنهاد و به بصره اندر آمد به آخر ذى الحجّه و بفرمود تا گرداگرد شهر كنده كردند به ماه محرم به سال هشتاد و دوم . هر دو گروه حرب را بياراستند و صفها بركشيدند و ميمنه و ميسره راست كردند و حرب كردند هر چه سختتر . و از لشكر حجّاج عامهء قريش و بنى ثقيف هزيمت شدند . و لشكر عبد الرّحمن [ از ميسره 
  ] برگرديدند و پاى بيفشاردند . و سفيان بن الابرد الكلبى حمله برد و خويشتن را بر ميمنهء عبد الرّحمن افگند و ايشان را هزيمت كرد . و خلقى كشته آمدند از گروه پسر اشعث ، از ايشان : عبد الرّحمن بن عوسجه بود ، و عقبة بن عبد الغافر الازدى ، و عبد الله بن رزام الحارثى ، و ابن المنذر بن جارود ، و عبد الله بن عامر بن مسمع ، و سر پسر مسمع پيش حجّاج آوردند . و پسر اشعث با گروهى از مردمان هر گونه روى به كوفه نهادند . و مردمان بصره بر [ 296 b 
  ] عبد الرّحمن بن عباس بن ربيعة بن الحارث بن المطَّلب گرد آمدند و او را بيعت كردند . و او با حجّاج پنج شبانروز حرب كرد سختترين حربى . پس با گروه مردمان بصره ببود و هيچ حركت نكرد و آنجا بنشست و صبر همى كرد .\r\n","description":"","footnote":"","page_name":" 798 ","page_number":178},
  {"content":"\r\n\r\nخبر وقعت دير الجماجم\r\nحجّاج عبد الرّحمن بن عبد الله بن عامر الحضرمى را بر كوفه امير كرده بود ، و مطر بن ناجيه صاحب شرط بود ، چون آگاه شد كه پسر اشعث به كوفه همى آيد ، ابن الحضرمى به كوشك اندر شد . و مردمان كوفه با مطر بن ناجيه به در كوشك آمدند و او را به حصار گرفتند . و ابن الحضرمى با ايشان صلح كرد بر آنكه او و يارانش بيرون آيند و كوشك بديشان دست بازدارند . پس بيرون آمدند و مطر به كوشك اندر شد ، و مردم را دويست درم دويست درم بداد .\r\nو پسر اشعث به كوفه اندر شد . بيشتر از مردمان كوفه و كوفيان با او يكى شدند .\r\nمطر خواست كه حرب كند . عبد الرّحمن بفرمود تا نردبانها بياوردند و به كوشك باز نهادند ، و مردمان برفتند و مطر را بگرفتند و پيش عبد الرّحمن آوردند . بفرمود تا او را بازداشتند . پس با او بيعت كرد و دست بازداشت . و او عبد الرّحمن بن عبّاس را سپاهى بسيار داد و به حرب حجّاج فرستاد . و حجّاج از بصره برداشت و به دير جماجم فرود آمد . و پسر اشعث از پس عبد الرّحمن بن عبّاس برداشت و به دير الجماجم فرود آمدند . و مردمان از بصره و كوفه و مصر و مكّه و مدينه بر پسر اشعث گرد آمدند و حرب حجّاج را بساختند . و حجّاج و پسر اشعث هر دو\r\n","description":"","footnote":"","page_name":" 799 ","page_number":179},
  {"content":"\r\nگرداگرد خويش كنده كردند و به نزديك يك ديگر همى بودندى ، و حرب سخت شده بود از هر دو گروه . و اين خبر به مردمان شام رسيد و به مهتران قريش كه نزديك عبد الملك بن مروان بودند . عبد الملك را گفتند مردمان عراق از تو همان بسنده كنند كه تو حجّاج را از عراق بازكنى و ديگرى به جاى او بفرستى . و عزل او آسانتر از حرب مردمان . او را بازكن تا طاعت ايشان مر ترا خالص شود .\r\nعبد الملك پسر خويش را بفرستاد و نامه كرد به برادرش محمّد بن مروان ، و او به زمين موصل بود ، و او را بازخواند ، و هر دو با سپاه به عراق فرستاد و گفت : باز كردن حجّاج از ولايت عراق بر مردمان عرضه كنيد و بر آنكه پسر اشعث به هر شهرى كه او خواهد از شهرهاى عراق به ولايت بنشيند . و اگر بپذيرند حجّاج را عزل كنيد و محمّد مروان امير عراق باشد ، و اگر نپذيرند ، حجّاج امير سپاه است و خداوند حرب ، و شما از جمله اوييد . ايشان روى به عراق نهادند .\r\nاين خبر به حجّاج رسيد ، اندوه آمدش و همى ترسيد كه مردمان عراق بپذيرند و او معزول شود . نامه نوشت به عبد الملك و سوگند خورد كه اگر مردمان عراق را عزل من بدهى نپسندند مگر اندكى ، و با تو نيارامند . نديدى مردمان عراق كه با مالك اشتر چگونه برخاستند بر امير المؤمنين عثمان كه ايشان را گفت : چه خواهيد ؟ گفتند : عزل سعيد بن العاص خواهيم . چون او را عزل كرد يك سال تمام نه ايستادند و بيامدند و او را بر آن حال بكشتند . آهن را جز آهن نتواند بريدن . و عبد الملك خواست كه عرضه نكند عراقيان را و سلامت را ، و از بهر آنكه نخواست كه حرب بود چيز نگفت . پس چون عبد الله و محمّد بيامدند و تدبير كردند و پيغام عبد الملك به مردمان عراق رسيد ، ايشان گفتند يك امشب بنگريم . و آن شب پيش پسر اشعث جمع گشتند و تدبير كردند ، و هر كسى چيزى گفتند و آخر بدان بيستادند كه حرب كنند كه عبد الملك را از اين پس با ايشان دل ننشيند مگر از بهر مصلحت ، حاليا حرب بنشاند ، چون دست يابد همه را بكشد . پس ديگر باره عبد الملك را خلع كردند . و نخستين كسى كه عبد الملك را خلع كرد به دير الجماجم عبد الله بن ذواب السلمى بود ، و سعى در خلع كردن او كرد . پس عبد الله\r\n","description":"","footnote":"","page_name":" 800 ","page_number":180},
  {"content":"\r\nو محمّد ديگر روز چون ديدند كه مردمان اجابت نخواهند كردن هر دو به نزديك حجّاج آمدند و گفتند تو دانى با اين سپاه و به راى خويش كار كن كه امير المؤمنين فرموده است كه فرمان تو كنيم .\r\nو پسر اشعث و حجّاج هر دو گروه سپاه را بياراستند و سپاه تعبيه كردند . و حجّاج عبد الرّحمن بن سليم الكلبى را بر ميمنه كرد و عمارة بن تميم را بر ميسره . و پسر اشعث ميمنهء خويش الحجّاج بن جاريه [ الخثعمى 
  ] را داد و ميسره را الابرد بن قرّة التميمى را داد . و به لشكر پسر اشعث آن روز از قرآنخوانان و فقهاى بزرگ بودند چون عامر بن شراحيل الشعبى و سعيد بن جبير و ابو البخترى الطائي و عبد الرّحمن بن ابى ليلى و محمّد بن سعد بن ابى وقّاص . پس هر دو گروه به حرب بيستادند . و در لشكر پسر اشعث نعمت فراخ بود از آنكه از كوفه و سواد همى آوردند ، و بر بصريان و شاميان كار سخت شده بود و نرخها گران بود . و طعامهاشان تنگ شد و گوشت خود نيافتند ، و با اين همه حرب كردند هر چه سختتر . و قرآنخوانان و فقها پيش اندر قرآن خواندندى و حمله بردندى بر گروه شاميان ، و حرب سخت كردندى . و چنان شد كه صف شاميان بشكستند ، و به بازگشتن اندر جبله را يافتند كشته . و چون او را بديدند بر آن حال پژمريده شدند ، و قتل اندر ميانشان افتاد . و گروه حجّاج چون از آن حال آگاه شدند شادى كردند و بانگ كردند و گفتند : يا اعداء الله قد هلكتم قبل طاغوتكم . اى دشمنان خداى ، هلاكتان آمد . و مردى از شاميان فراز آمد و سر جبله ببريد و پيش حجّاج برد .\r\nحجّاج شاد شد و گفت : اين اوّل فتحى است و الله كه هيچ [ 297 a 
  ] فتنه ننشست تا آن گاه كه مهترى از يمن كشته نشد ، و آن مهتر از ايشان بود .\r\nو بدين روزگار اندر كه اين حرب بود يك روز مردى از پسر اشعث نام او قدامة بن الحريش التميمى بيرون آمد و به ميان دو صف بيستاد و گفت : اى مردمان شام ، ما شما را به كتاب خداى عزّ و جلّ خوانيم و به سنّت پيغمبر عليه الصلاة و السّلام ، اگر بپذيريد و اگر نپذيريد مردى بيرون آيد با من . مردى بيرون آمد و با قدامه حرب كرد از شام ، و شامى كشته شد . و ديگرى بيرون آمد ، همچنان بكشت .\r\n","description":"","footnote":"","page_name":" 801 ","page_number":181},
  {"content":"\r\nو سعيد چون آن بديد ، حجّاج را گفت : اصلح الله الامير ، تو هرگز اين چنين نگفتى ، و جز آن كس نميرد كه او را اجل رسيده بود ، و اين مرد را نيز اجل رسيده است و اميد دارم كه نزديك است اجل او اگر دستورى دهى تا از گروه خويش كار فرمايم تا به حرب او شود . حجّاج گفت : اين سگ مردمان را بترسانيد و ليكن تو به دانى ، هر كه را خواهى به حرب او فرست . سعيد بيامد . چون قدامه مبارز خواست يكى را پيش او فرستاد . او را نيز بكشت . سعيد را اندوه آمد از آنكه حجّاج گفته بود .\r\nپس قدامه ديگر باره مبارز خواست . سعيد نزديك حجّاج شد و گفت : مرا دستورى ده تا پيش آن سگ شوم . حجّاج گفت : تو چنانى كه مىنمايى . سعيد گفت : نعم يا ايّها الامير ، آن چنانم كه تو خواهى . حجّاج گفت : شمشير به من نماى . گفت : با من شمشيرى است گرانتر از اين . حجّاج شمشير خويش به دو داد ، پس او را گفت :\r\nزرهى نيك دارى و اسپرى قوى و ليكن ندانم كه با اين مرد چگونه خواهى بودن .\r\nسعيد برفت . چون به نزديك قدامه رسيد گفت : بايست اى دشمن خداى عزّ و جلّ .\r\nسعيد را طمع افتاد اندر او و شاد شد بدان سخن . پس قدامه را گفت از دو كار يكى بكن ، يا مرا دست بازدار تا سه ضربت ترا بزنم چنان كه من خواهم ، يا سه ضربت مرا بزن چنان كه تو خواهى . سعيد گفت : من آغاز كنم . گفت : روا است . قدامه سينهء خويش به قرپوس برنهاد و سعيد به هر قوت كه داشت يك ضربت بزد بر خودش ، و كار نكرد . سعيد را اندوه آمد ، ديگر ضربت بر كتفش زد ، هم كار نكرد ، سوم ضربت بزد ، و هم كار نكرد . قدامه گفت : اكنون خويشتن را به من سپار . سعيد خاموش بود . قدامه يك بن نيزه بزد و او را از اسب درگردانيد و فرود آمد و از ساق موزه كاردى بيرون آورد و خواست سرش ببرد . سعيد گفت : سوگند دهم به تو كه ترا نامى نبود از كشتن من چنان كه مرا دست بازدارى ! گفت : تو كيستى ؟ گفت :\r\nمن سعيد الحرشى . گفت : اى دشمن خداى عزّ و جلّ برو و حجّاج را بگوى از آنچه ديدى . سعيد بيامد و حجّاج را گفت : امير بهتر دانست ، و قصّه او را بگفت .\r\nو بدين حربها اندر أبو البختري و سعيد بن جبير پيش صف اندر آمدندى و اين آيت بخواندندى : * ( ما كانَ لِنَفْسٍ أَنْ تَمُوتَ إِلَّا بِإِذْنِ الله كِتاباً مُؤَجَّلًا وَمن يُرِدْ ثَوابَ ) *\r\n","description":"","footnote":"","page_name":" 802 ","page_number":182},
  {"content":"\r\n* ( الدُّنْيا نُؤْتِه مِنْها وَمن يُرِدْ ثَوابَ الآخِرَةِ نُؤْتِه مِنْها وَسَنَجْزِي الشَّاكِرِينَ ، وَكَأَيِّنْ من نَبِيٍّ قاتَلَ . . . 3 : 145 - 146 ) * الآيه . پس حمله بردندى . و سه ماه پيوسته حرب بود ميان پسر اشعث و ميان حجّاج .\r\nو ايدون بود كه پسر اشعث روز شنبه سوم روز از ماه ربيع الاول در سال هشتاد و سه به دير الجماجم فرود آمد ، و روز چهارشنبه چهاردهم ماه ربيع الآخر به هزيمت شد . و بدين صد روز اندر هر روز حرب بود .\r\nو ايدون گويند بيرون از اين كتاب كه بدين صد روز صد هزار مرد از هر گروه كشته شده بود . و اين روز چهارشنبه كه پسر اشعث به هزيمت شد ، هر دو گروه بيرون آمدند و حرب كردند سخت . و سفيان الابرد خويشتن را بر [ ابرد بن 
  ] قرّه التميمى افگند . و او بر ميسرهء پسر اشعث بود و او را هزيمت كرد . و سپاه پسر اشعث هزيمت گرفتند . و پسر اشعث بر منبر بود و خطبه همى كرد . چون هزيمت لشكر خود بديد بانگ كرد و گفت : يا عباد الله انّى انا محمّد . گروهى به بانگ او پناه به دو بردند و بيستادند ، و تيرباران همى آمد و از پسر اشعث همى گذشت . و او همچنان ايستاده بود و خويشتن را به هيچ نپوشيد و همى نگريست . عبد الله بن يزيد ابن مغفّل بر منبر شد و گفت : فرود آى ايّها الامير تا اسير نشوى ، و بود كه ديگر باره سپاه بر تو گرد آيند و اين دشمن را هلاك كنى . پسر اشعث فرود آمد و روى به كوفه نهاد . و هزيمتيان به كوفه رسيده بودند . پسر اشعث همچنان بىسلاح به خانهء خويشتن شد و زنان و فرزندان پيش او همىآمدند و همى گريستند . ايشان را وصيّت كرد و گفت : مگرييد كه اگر مرا حالى رسد و بميرم ، آن خداى كه پيش از اين شما را روزى همى داد همچنان روزى بدهد بعد از مرگ من كه خدايى است كه نمرد و نه ميرد . و ايشان را بدرود كرد و از كوفه برفت .\r\nو چون سپاه پسر اشعث هزيمت شد ، حجّاج ياران خويش را بفرمود كه از پس ايشان مشويد . و منادى بانگ كرد كه هر كه به نزديك من آيد ايمن است . حجّاج به كوفه اندر آمد و مردمان را به بيعت خواند ، و بيعت كردند . و كميل بن زياد از آن كسان بود كه با پسر اشعث بود ، و او را پيش خواند ، و او سخت پير بود و گفت :\r\n","description":"","footnote":"","page_name":" 803 ","page_number":183},
  {"content":"\r\nتويى كه به خون عثمان يار بودى ! گفت : اى مرد ، چه تهديد كنى ، و الله كه من به عمر خود چندان اميد ندارم كه شربتى آب خورم . فاقض ما انت قاض ، فانّ الموعد الله و بعد القتل الحساب . گفت : بكن آنچه خواهى كردن كه از پس اين كشتن روزى خواهد بودن كه آن روز جزا است و حجّت بر شما است . [ 297 b 
  ] حجّاج گفت : حجّت بر تو است . كميل گفت : چنين است اگر قاضى تو خواهى بودن . گفت : تو بدان گروه اندر بودى كه عثمان را كشتند . پس بفرمود تا او را بكشتند . و او را ابو جهم بن كنانة الكلبى كشت .\r\nو به سال هشتاد و دو اندر مغيرة بن مهلَّب به خراسان بمرد . و مهلَّب به كش بود بدان سوى جيحون ، چون خبر مرگ مغيره بشنيد سخت جزع كرد ، و يزيد پسر ديگر را به جاى او بفرستاد . و مهلَّب روزى چند درنگ كرد به كش ، پس با ايشان صلح كرد بر مالى كه به دو دادند . و از آنجا برداشت و روى باز پس نهاد كه به مرو باز آيد . چون به نزديك مرو الرّود رسيد به منزلى كه آن را زاغول خوانند ، بيمار شد به علَّت شوصه ، و اين علَّت از نخست نزله باشد پس به سينه برد به احشا و شوصه گردد . پس مهلَّب پسر خويش را ، حبيب ، وصى كرد و بمرد . و حبيب بر وى نماز كرد ، و به ماه ذى الحجّة اندر بمرد به سال هشتاد و سه ، و ايدون گويند كه چون بخواست مردن ، گفت : اگر كار به من بودى ، من همه فرزندان را ولايت دادمى . و چون مهلَّب بمرد ، حجّاج ولايت خراسان يزيد بن مهلَّب را داد .\r\n","description":"","footnote":"","page_name":" 804 ","page_number":184},
  {"content":"\r\n\r\nحرب پسر اشعث با حجّاج به بصره\r\nپس چون عبد الرّحمن بن محمّد بن الاشعث از كوفه برفت و روى به بصره نهاد ، و عبيد الله بن عبد الرّحمن بن سمرة بن حبيب و ايّوب بن الحكم كه از قبل حجّاج بر وى بيرون آمده بود و بصره بگرفته . و چون عبد الرّحمن بيامد ، عبيد الله پيش او شد و گفت : من اين را از بهر تو كردم ، و پسر اشعث را به مسكن فرود آورد و گرد شهر كنده كرد و آب در انداخت . و از خراسان خالد بن جرير بن عبد الله القرشى به نزديك پسر اشعث آمد با گروهى از مردمان كوفه . و حجّاج از كوفه روى به پسر اشعث نهاد و چون به دو رسيد حرب را بياراست . و پانزده شبانروز حرب كردند هر چه سختتر . و از گروه حجّاج [ زياد بن 
  ] غنيم القينى را بكشتند ، و حجّاج از آن تافته شد . و عبد الملك بن مهلَّب با سپاه به مدد حجّاج آمد .\r\nو ديگر روز هر دو حرب اندر گرفتند ، و سپاه پسر اشعث به هزيمت شدند ، و ابو البخترى الطَّائي و عبد الرّحمن بن ابى ليلى كشته شدند . و بسطام بن مصقلة الشيبانى با چهارهزار مرد از مردمان مكّه و مدينه به يكسو شدند و نيام شمشيرها بشكستند ، و بسطام ايشان را گفت : اگر ما خواهيم كه خويشتن را از ايشان برهانيم به زندگانى نتوانيم ، و همى دانيم كه البته ما را خواهند كشتن و مرگ به ما خواهد\r\n","description":"","footnote":"","page_name":" 805 ","page_number":185},
  {"content":"\r\nرسيدن . پس كجا گريزيم از آنچه از او چاره نيست . اى مردمان ، شما برحقّيد ، حرب كنيد بر راه حقّ . پس روى به حرب نهادند آن چهار هزار مرد ، و حربى كردند هر چه سختتر . و سپاه شام را چند بار از جاى برداشتند . و چنان شد كه حجّاج بفرمود كه تيراندازان در پيش آيند ، و چون ايشان به ميان قلب درآيند به حرب از هر چهار سوى بر ايشان تيرباران كنيد . و ايشان حرب همى كردند تا بيشتر كشته شدند . و بكير بن ابى ربيعة الضّبى را اسير كردند و پيش حجّاج بردند .\r\nبفرمود تا بكشتندش .\r\nو سپاه پسر اشعث هزيمت شد و روى به سكستان نهاد . و حجّاج عمارة بن تميم اللخمى را با پسر خويش محمّد بن الحجّاج از پس پسر اشعث بفرستاد . به سوسن به دو رسيدند و حرب كردند يك ساعت . پسر اشعث هزيمت شد و روى به كرمان نهاد و به در شهرستان زرنج فرود آمد . و آنجا آن روز از دست پسر اشعث مردى بود نامش عبد الله بن عامر [ البعّار 
  ] بفرمود تا در شهر بر وى دربستند . و پسر اشعث روزى چند آنجا بماند مگر عبد الله در بگشايد ، نگشود . پس از آنجا برداشت و به بست آمد . و عياض بن هميان السّدوسى از دست او امير بود . آنجا پيش او بازآمد و او را فرود آورد . و چون يارانش بپراگندند ، برجست و او را فروگرفت و بند كرد ، و خواست كه به حجّاج فرستدش و خويشتن را زنهار خواهد . رتبيل ملك كابل آگاه شد . با سپاه بيامد و گرداگرد بست فرو گرفت و رسول به شهر اندر فرستاد و سوگند خورد و عياض را گفت : اگر يك تاره موى وى بيازارى از اينجا بازنگردم تا ترا و پيوستگان ترا بيرون نيارم و بردار نكنم . عياض از او زينهار خواست بر آنكه او را چيزى نگويد تا پسر اشعث را دست بازدارد . رتبيل اجابت كرد . پسر اشعث به نزديك رتبيل آمد ، گفت : من اين مرد را ولايت دادم و با او نيكويى كردم ، اكنون پاداش من اين كرد . عبد الرّحمن و رتبيل برفتند . و او را به نزديك خويش همى داشت هر چه گرامىتر .\r\nپس از گروه پسر اشعث خلقى جمع شدند و از حجّاج نه ايمن بودند ، و زنهار او نپذيرفته بودند ، و هر چه از دستشان برخاست كرده بودند از حرب كردن با حجّاج .\r\n","description":"","footnote":"","page_name":" 806 ","page_number":186},
  {"content":"\r\nاز پس پسر اشعث برداشتند بدان گاه كه او از سوسن هزيمت شد و به سكستان افتادند . و ديگران بر عقب همى آمدند تا شصت هزار مرد گرد آمدند . آنگاه كس فرستادند به پسر اشعث [ و او را بياگاهانيدند و عذر خويش بيفگندند 
  ] و او را گفتند : اينجا سپاه بسيار است مگر ما را متابع شوند بر حرب شاميان . عبد الرّحمن بيامد ، و عبد الله بن عامر [ البعّار 
  ] را به حصار گرفت و بيرون آورد و عذاب كرد و بازداشت ، و عمارة بن تميم اللخمى بديشان رسيد . ياران عبد الرّحمن او را گفتند ما را صواب آن است كه سكستان به دو دست باز داريم و ما به خراسان شويم .\r\nعبد الرّحمن گفت : خراسان يزيد بن مهلَّب را است ، و او برنا است [ 298 a 
  ] و سوارى مبارز است و خراسان به شما نگذارد و پيش آيد به حرب . و شاميان از پس شما بيايند . و مىترسم كه مردمان خراسان و شام بر حرب شما گرد آيند . ايشان گفتند :\r\nما چنان اميد داريم كه چون به خراسان شويم اتباع ما بيشتر از آن باشند كه كس با ما حرب كند . و زمين خراسان زمينى فراخ است چنان كه خواهيم مىباشيم .\r\nعبد الرّحمن گفت : شما دانيد . و برفتند . چون به هرات رسيدند ناگاه عبيد الله بن عبد الرّحمن القرشى از ايشان برگشت با دو هزار مرد سر خويش گرفت . پسر اشعث ديگران را گرد كرد و گفت : بديدى كه عبيد الله چه كرد . من اين از پيش بديده بودم و شما را همى گفتم كه به خراسان نبايد شدن ، نشنيديد . اكنون شما بهتر دانيد كه من بارى به نزديك رتبيل خواهم شدن ، و برفت با خاصگان خويش .\r\nو عراقيان عبد الرّحمن بن عبّاس را بر خويشتن مهتر كردند و با او بيعت كردند . و يزيد بن مهلَّب آگاه شد . كس فرستاد به عبد الرّحمن و گفت : جهان فراخ است ، به جانبى ديگر رويد و اگر خواهى كه ترا يارى كنم به مال و خواسته تا بفرستم . عبد الرّحمن جواب كرد ما نه بدان آمديم كه اينجا مقام كنيم يا حرب كنيم ، اينجا روزى چند بباشيم و بياساييم و پس بگذريم ، و ما را بدانچه گفتى حاجت نيست . و رسول به نزديك يزيد شد . و عبد الرّحمن بن عبّاس اندر ايستاد و مالها خيانت همى كرد . خبر به يزيد آمد ، گفت : اين كه خواست كه بياسايد و بگذرد و خراج نستاند . مفضّل برادر خويش را با چهار هزار مرد بفرستاد ، و خود با چهار\r\n","description":"","footnote":"","page_name":" 807 ","page_number":187},
  {"content":"\r\nهزار مرد ديگر از پس او برفت . و يزيد چهارصد رطل بود و گفت : كدام اسب مرا بردارد ؟ ! او را اسبى بود بغايت بزرگ . آن را بخواست و برنشست ، و خال خويش جديع بن يزيد را بر مرو خليفت كرد و روى به هرات نهاد ، و گذر بر مرو الرّود كرد .\r\nو به زيارت پدر خود مهلَّب شد و سه روز آنجا درنگ كرد . و سپاه را هر يك صد درم بداد و برفت و به هرات شد ، و كس فرستاد به عبد الرّحمن بن [ عبّاس 
  ] هاشمى و گفت : اكنون بياسودى و فربه شدى و مال گرد كردى ، اكنون آنچه ستدى نيك ، و اگر زيادت خواهى بدهمت و از اينجا برو كه من همى نخواهم كه با تو حرب كنم .\r\nعبد الرّحمن نپذيرفت و حرب بياراست . و از پنهان كس فرستاد به لشكر يزيد و ايشان را پذيرفتارى كرد و به خويشتن همى خواند . يزيد آگاه شد ، گفت : كار از حد گذشت ، مرا از وى چاشت بايد خوردن پيش از آنكه او بر من شام خورد . و حرب را بياراست و كرسى بنهاد . و يزيد بدان برنشست و حرب مفضّل را داد . و هر دو گروه به حرب ايستادند . چون يك ساعت بود گروه عبد الرّحمن هاشمى به هزيمت شدند و بپراگندند و جماعتى اسير افتادند ، از ايشان يكى محمّد بن سعد بن ابى وقّاص بود و عمر بن موسى بن عبد الله و عيّاش بن الاسود بن عوف و جماعتى ديگر . پس محمّد بن سعد بن ابى وقّاص گفت : اسألك بدعوة أبى لأبيك الَّا عفوت . بفرمود تا دست از آن اسيران بازداشتند ، و محمّد بن سعد به حجّاج فرستاد . حجّاج او را پيش خود خواند و گفت : يا ظلّ الشّيطان . [ گفت 
  ] :\r\nصنع الله فيك . و اين محمّد را به لقب ظلّ الشيطان خواندندى از درازى كه بود .\r\nپس او را گفت : با يزيد بن معاويه بيعت نكردى و خويشتن به حسين بن على بن ابى طالب و عبد الله بن عمر مانند كردى . و چوبى به دست داشت بر سر او همى زد تا سرش بشكست و خون از سرش بدويد . محمّد گفت : ايّها الرّجل ، قد ملكت فأسجح . حجّاج آن چوب بنهاد . محمّد گفت : اگر بينى حال من به امير المؤمنين نويسى ، اگر مرا عقوبت كند تو نيز بدان انباز نباشى ، و اگر عفو كند بدان انباز باشى و مزد يا بى . حجّاج سر اندر پيش افگند يك ساعت . پس بفرمود تا گردنش بزدند .\r\n","description":"","footnote":"","page_name":" 808 ","page_number":188},
  {"content":"\r\nو ايدون گويند كه حجّاج روز حرب را و پيش از حرب دير الجماجم يازده هزار مرد كشته بود . محمّد بن جرير بدين كتاب اندر ايدون گويد كه عدد آن مردان كه حجّاج ايشان را پيش خويش بفرمود كشتن ، جز آنكه به حربها كشته شده بودند ، صد و بيست هزار مرد بود . و از كشتگان روز حرب مسكن بسطام بن مصقلة بن هبيره بود و عمر بن ضبيعة الرّقاشى و گروهى ديگر . و سرهاى كشتگان پيش حجّاج آوردند .\r\n","description":"","footnote":"","page_name":" 809 ","page_number":189},
  {"content":"\r\n\r\nخبر هلاك شدن پسر اشعث\r\nبدان وقت كه عبد الرّحمن بن محمّد بن الاشعث از هرات نزديك رتبيل شد ، مردى با او بود ، نامش علقمة بن عمرو ، و او را گفت : نخواهم با تو آمدن .\r\nعبد الرّحمن گفت : چرا ؟ گفت : زيرا كه من همى ترسم از تو و ياران تو ، كه حجّاج نامه نويسد و رتبيل را نيكويى پذيرد ، و او ترا به دست او باز دهد . و اينجا پانصد مرد است كه بيعت كرده ايم ، به يك جاى به حصنى اندر شويم و حرب كنيم تا بميريم و يا زينهار يابيم . عبد الرّحمن گفت : اگر با من بيايى من ترا نيكو دارم . علقمه نپذيرفت . و عبد الرّحمن نزديك رتبيل شد . و علقمه با آن پانصد مرد بيستاد . و عمارة بن تميم اللخمى بيامد و ايشان را به حصار گرفت ، و آن گاه ايشان را زينهار داد . و برون آمدند و عماره آن زنهار وفا كرد .\r\nو نامه هاى حجّاج پيوسته به رتبيل مىآمد و مىگفت : بايد كه پسر اشعث را بفرستى . و سوگند خورد كه اگر نفرستى چنان كنم كه هزار هزار مرد مقاتل بفرستم تا بدان زمينهاى تو اندر آيند و ترا و ياران ترا فرو گيرند و غارت و قتل كنند ، [ 298 b 
  ] و از آنجا نجنبند تا شهرهاى تو ويران كنند . و اين عبيد بن ابى سبيع به نزديك رتبيل بود ، او را گفت : من عهد حجّاج بستانم از بهر تو كه حجّاج هفت سال از تو خراج نخواهد و تو عبد الرّحمن را به دو دهى . رتبيل گفت : اگر تو اين\r\n","description":"","footnote":"","page_name":" 810 ","page_number":190},
  {"content":"\r\nبكنى من ترا بسيار نيكويى كنم . پس عبيد حجّاج را نامه كرد و گفت : رتبيل ترا خلاف نكند و من چنان كنم كه او عبد الرّحمن را به تو فرستد . حجّاج از عبيد سپاس داشت و مالى فرستاد او را . و رتبيل او را بسيار خواسته داد . و رتبيل سر عبد الرّحمن برگرفت و سوى حجّاج فرستاد . و گروهى گويند كه عبد الرّحمن پيش از آنكه به رتبيل رسيد بمرد . چون خواستند كه به گور كنند ، رتبيل سرش برگرفت و به حجّاج فرستاد . و از خويشان پسر اشعث هژده تن را بند كردند و حجّاج را آگاه كردند . بفرمود حجّاج تا سرهاى ايشان سوى او فرستادند .\r\nو گروهى ايدون گويند كه حجّاج عمارة بن تميم اللخمى را نامه كرد كه رتبيل را هر چه خواهد قبول كن . و شرط كرد بدانچه گفتيم . و عبد الرّحمن را بند كرد و به عماره فرستاد . چون به نزديك او رسيد خويشتن را از فرازى بينداخت و بمرد .\r\nعماره بفرمود تا سر او برگرفتند با آن خويشان او ، و سوى حجّاج فرستادند . و حجّاج آن سرها را به عبد الملك فرستاد و عبد الملك به برادر خويش فرستاد به عبد العزيز به مصر .\r\nو سال هشتاد و سه اندر آمد . حجّاج بن يوسف بدان سال شهر واسط بنا كرد . و سبب چنان بود كه آنجا كه امروز واسط است حجّاج همى گذشت . و گروهى از پيش فرستاده بود تا منزلى بگيرند كه آنجا فرود آيند . و همى آمد تا به كنار لشكر .\r\nراهبى مىآمد و بر خرى نشسته . مرحله را بگذاشت . چون بدانجا رسيد كه شهرستان واسط است خر بيستاد و گميز كرد . راهب سبك فرود آمد و آن گميز از روى زمين پاك كرد و به رود انداخت . حجّاج همى نگريست . بفرمود تا راهب پيش آوردند و از آن حال بپرسيد . راهب گفت : ما به كتاب خويش اندر چنين يافتيم كه در اين مقام مزگتى كنند و خداى را به دو اندر پرستند تا آنگاه كه به زمين اندر يك تن مانده باشد از مسلمانان كه خداى را عزّ و جلّ به يگانگى گويد . حجّاج هم اندر وقت بفرمود تا شهر واسط خط بر زدند و استادان بنّا از اطراف بياوردند و شهر را بنا كردند . و بدان مقام كه راهب نموده بود ، مسجد جامع بنا كردند و شهر واسط عمارت كردند و آبادان كردند .\r\n","description":"","footnote":"","page_name":" 811 ","page_number":191},
  {"content":"\r\n\r\nخبر عزل يزيد بن مهلَّب از خراسان\r\nبه سال هشتاد و چهار اندر يزيد بن مهلَّب عزم آن كرد كه به غزاى نيزك شود به قلعهء بادغيس از آن سوى رود . وقتى را نامزد كرد و جاسوسان فرستاد . خبر آمد يزيد را كه نيزك از قلعه برفت . و هنوز آن وقت نبود كه او عزم كرده بود و برفت و رود بگذاشت ، و نيزك را خبر آمد و بازگشت و با يزيد صلح كرد بدانكه در به دو سپارد با آنچه به وى اندر است از خواسته . و خود و عيال برود . يزيد اجابت كرد .\r\nو يزيد اين قلعه را بزرگ داشتى ، و چنان بود كه هر گاه كه آن قلعه را ديدى سجود كردى . پس حجّاج يزيد بن مهلَّب را از خراسان بازكرد . و سبب آن بود كه حجّاج وفدى اندر واسط سوى عبد الملك فرستاده بود و خود لختى با ايشان برفت . به باز آمدن به ديهى فرود آمد . او را گفتند بدين ديه راهبى است پير گشته و كتب بسيار خوانده . حجّاج بفرمود تا او را بياوردند ، گفت : به كتب خويش اندر از اين روزگار چه يافتى ؟ گفت : آرى ، آنچه از كار شما بگذشت و آنچه خواهد بودن من همگان را خوانده ام . گفت : نام زد كرده است يا صفت است ؟ گفت : بهرى چنين و بهرى چنان . گفت : صفت امير المؤمنين چگونه يافتى ؟ [ گفت 
  ] : بدين زمانه بسيار باشد . حجّاج او را گفت : مرا شناسى ؟ گفت : خبر داده اند مرا از تو . گفت : دانى كه\r\n","description":"","footnote":"","page_name":" 812 ","page_number":192},
  {"content":"\r\nمرا از پادشاهى چيست ؟ گفت : دانم . گفت : از پس من كه باشد ؟ گفت : مردى نام او يزيد . گفت : به زندگانى من يا از پس مرگ من . گفت : ندانم . گفتا : صفتش دانى ؟\r\nگفت : بلى ، غدر كند ، جز اين ندانم .\r\nحجّاج با خود انديشه كرد ، گفت جز يزيد بن مهلَّب نيست . از آن جايگاه برداشت ، و از گفتار آن پير بترسيد . پس نامه نوشت به عبد الملك و از ولايت عراق استعفا خواست . عبد الملك جواب كرد ، گفت : من دانم كه تو خواهى كه از راى من بررسى ، از اين گونه سخن باز مگوى و به جاى خويش بنشين . پس حجّاج اندر ايستاد و يزيد و آل مهلَّب را همى نكوهيد بودنشان با عبد الله بن الزبير و يك دلى ايشان با او . بدين حديث به عبد الملك نامه نوشت . عبد الملك جواب كرد كه من اندر ايشان هيچ عيبى نبينم و بدانچه با پسر زبير كردند از بهر طاعت او كردند ، و طاعت ايشان بر پسر زبير گواهى دهد به طاعت ما . حجّاج ديگر باره نامه كرد و او را از غدر آل مهلَّب مىترسانيد و از آن سخن راهب مىانديشيد . و آن يزيد كه او گفته بود كه از پس او باشد ، يزيد بن [ ابى 
  ] كبشه باشد ، و او از پس حجّاج پادشاه شد بر عراقين ، چنان كه بعد از اين گفته آيد .\r\nپس عبد الملك نامه كرد و گفت : بسيار گفتى از يزيد و آل مهلَّب ، يكى را نامزد كن كه ولايت خراسان را شايد . حجّاج قتيبة بن مسلم الباهلى را نامزد كرد ، و عبد الملك او را بپسنديد . و خبر به يزيد شد كه حجّاج خراسان كه را داد . او گفتا مردى از بنى ثقيف از قبيلهء خويش . يزيد گفت چنين نكند و ليكن اگر بود جز [ از 
  ] قتيبه نباشد . حجّاج همى خواست كه به عزل او نامه نويسد كه مفضّل را خليفت كن و خود به نزديك من آى . و يزيد با حصين بن المنذر [ 299 a 
  ] مشورت كرد . حصين گفت : اينجا باش و بهانه كن بر حجّاج كه بيمارم كه امير المؤمنين با تو سخت نيك است ، و آن جز حجّاج همى نكند . و هر گاه كه تو بنشينى و بشتاب نروى اميد دارم كه نامه نويسد به حجّاج و او را بفرمايد تا ترا بر خراسان بدارد . يزيد گفت : من از اهل بيتىام كه به طاعت داشتن باز گفته اند ، و من كراهيت همى دارم كه عاصى شوم . و ساز رفتن كرد . و نامهء حجّاج آمد به مفضّل كه من خراسان ترا دادم . و\r\n","description":"","footnote":"","page_name":" 813 ","page_number":193},
  {"content":"\r\nمفضّل يزيد را شتاب همى كرد بر رفتن . يزيد گفت : حجّاج از پس من ترا بر ولايت دست باز ندارد ، و اين از بهر آن كرده است كه از من مىترسد كه من خلاف كنم . مفضّل گفت : من ترا حسد مىكنم ؟ گفت : ببينى كه چنين است كه من همى گويم .\r\nو يزيد برفت به ماه ربيع الاول اندر هشتاد و پنج . و [ پيش از آنكه 
  ] يزيد از خراسان برفت ، به غزاى خوارزم شد و بسيارى برده آورد . و زمستان بود به سرماى سرد ، جامه ها از بردگان بستدند و آن بردگان همه به سرما بمردند . و به مرو الرّود اندر اين سال طاعون افتاد و خلقى بسيار بمردند . و مفضّل نه ماه بر ولايت خراسان بماند . و در اين نه ماه به غزاى بادغيس شد و حرب كرد و قلعه بگشاد و بسيار خواسته يافت و به ميان مسلمانان قسمت كرد . و هر مردى را هشتصد درم رسيد . و مفضّل را به هيچ گونه بيت المال نبود ، هر چه يافتى بخوردى و بدادى و چيزى ننهادى و چون غنيمت يافتى بر سپاه قسمت كردى و مردمان و شاعران را دادى و بخوردى . و چون يزيد بن مهلَّب روى به عراق نهاد ، مردمان خراسان را سخت اندوه آمد از بهر آنكه با ايشان بسيار نيكويى كرده بود . و در رفتن او بسيار شعرها گفتند و او را ياد كردند ، و چون او از خراسان برفت ، حجّاج قتيبة بن مسلم الباهلى را بخواند و او را عهد و ولايت خراسان داد ، و مفضّل را عزل كرد .\r\nو بدين سال هشتاد و پنج اندر ماه جمادى الاول عبد العزيز بن مروان بمرد . و او ولى عهد بود از پس عبد الملك . و عبد الملك پسر خويش را ، عبد الله ، به جاى او فرستاد به مصر . و عبد الملك كس فرستاده بود به عبد العزيز كه تو خراج مصر را بايد كه بفرستى . عبد العزيز جواب كرد كه يا امير المؤمنين ، من و تو به سال به جايى رسيديم كه هيچكس از اهل بيت ما نرسيد كه نه اجلش نزديك رسيده بود ، و ما ندانيم كه از ما كه را مرگ پيشتر خواهد بودن ، اگر بينى مرا به پايان عمر نرنجانى . عبد الملك را دل بر وى بسوخت و ديگر آن سخن نگفت . و سال به سر نرفت كه عبد العزيز بمرد ، و از پس هجده ماه عبد الملك بمرد . و هم اندر اين سال\r\n","description":"","footnote":"","page_name":" 814 ","page_number":194},
  {"content":"\r\nهشتاد و پنج اندر عبد الملك بن مروان پسر خويش را ، وليد ، ولى عهد كرد ، از پس وليد سليمان را . و نامه ها نوشت به همه مملكتهاى اسلام و بيعت فرمود كردن تا همه بيعت كردند مگر سعيد بن المسيّب به مدينه . و امير مدينه هشام بن اسماعيل بود ، او را بگرفت و بازداشت و شصت چوب بزد . عبد الملك را خبر بردند . هشام را ملامت كرد .\r\nو چون سال هشتاد و شش اندر آمد عبد الملك بن مروان بمرد روز پنجشنبه نيمهء شوال .\r\n","description":"","footnote":"","page_name":" 815 ","page_number":195},
  {"content":"\r\n\r\nخبر مرگ عبد الملك بن مروان و مدت پادشاهى او و عدد زنان و فرزندانش\r\n[ و عبد الملك بن مروان به سال هشتاد و شش بمرد روز پنجشنبه نيمهء شوال 
  ] و روز خليفتى او سيزده سال و پنج ماه بود . و گروهى ايدون گويند كه از آن روز كه با او بيعت كردند تا اين روز كه بمرد بيست و يك سال بود و چهل و پنج روز ، از آن جمله هفت سال و اند ماه با عبد الله بن الزبير حرب همى كرد ، و از پس مرگ پسر زبير سيزده سال و چهار ماه بماند . آن روز كه بمرد پنجاه و هشت ساله [ بود 
  ] و مولودش به سال بيست و شش بود به خليفتى عثمان . و به يوم الدار كه عثمان را بكشتند حاضر بود ، و آن روز ده ساله بود . و نسبتش اندر پدرش گفته آمد ، و كنيتش ابو الوليد بود و مادرش عايشه بود بنت المغيرة بن ابى العبّاس بن اميّه . و او را پانزده پسر ماند : وليد و سليمان و مروان الاكبر و مروان الاصغر و يزيد و معاويه و هشام و ابو بكر و بكّار و الحكم و عبد الله و مسلمه و المنذر و محمّد و سعد . و سه دخترش بود عايشه و امّ كلثوم و فاطمه . و ايشان از مادر فرزندان بودند . و گروهى مردمان ايدون گويند كه عبد الملك دخترى از آن امير المؤمنين على بن ابى طالب به زنى داشت .\r\n","description":"","footnote":"","page_name":" 816 ","page_number":196},
  {"content":"\r\n\r\nخبر پادشاهى وليد بن عبد الملك بن مروان\r\nچون وليد بن عبد الملك به خليفتى بنشست ايدون گويند كه چون پدر او به گور كردند ، به مزگت آمد و مردمان را گرد كرد و بر منبر شد و خطبه كرد و گفت : انّا للَّه و انّا اليه راجعون و الله المستعان على مصيبتنا بموت أمير المؤمنين و الحمد للَّه على ما انعم به علينا من الخلافة . پس از مردمان بيعت خواست . نخستين كسى كه بيعت كرد عبد الله بن همّام السلولى بود . برخاست و بيتى چند بگفت و بيعت كرد و مردمان بيعت كردند .\r\n\r\nخبر اميرى قتيبة بن مسلم به خراسان\r\nو بدين سال هشتاد و شش اندر قتيبهء مسلم به مرو اندر آمد . مردمان را گرد كرد و خطبه كرد و مردمان را بر جهاد تحريض كرد و آيتهاى قرآن كه به فضل جهاد آمده است و خبرهاى پيغمبر عليه السّلام بگفت ، و فرود آمد و سپاه را بساخت و روزى بداد ، و از مرو برداشت و اياس بن عبد الله بن عمر را خليفت خويش كرد و خود برفت . چون به طالقان رسيد ، دهقانان بلخ و مهتران پيش آمدند و با او برفتند و رود بلخ بگذاشتند . چون قتيبه از آن سوى شد ، ملك چغانيان عمرو الاعور پيش\r\n","description":"","footnote":"","page_name":" 817 ","page_number":197},
  {"content":"\r\nاو آمد و بسيار هديه آورد ، و او را بنواخت و به شهر خويش خواند ، و ملك كفتان نيز بسيار هديه [ 299 b 
  ] پيش قتيبه آورد و همچنين او را بنواخت و به شهر خويش خواند . و ملك اخرون و شومان و ملك چغانيان دوستى كرده بودند . و اين اخرون و شامان بر طخارستان است . پس قتيبه برفت و به چغانيان شد و اين شهر به دو سپرد ، و از آنجا به اخرون و شامان شد . و آن ملك كه آنجا بود با قتيبه صلح كرد بر مالى كه به دو دهد . قتيبه مال بستد و باز مرو آمد .\r\nو محمّد بن جرير ايدون گويد كه پيش از آنكه از رود بگذشت به بلخ بيستاد از بهر آنكه بسيارى مردمان عهد بشكسته بودند ، و با ايشان حرب كرد و بردگان يافت ، و اندر ميان اين بردگان كه از بلخ بودند زن برمك بود پدر خالد بن برمك .\r\nچون بردگان قسمت كردند آن زن به عبد الله بن مسلم رسيد برادر قتيبه ، و عبد الله با او ببود . و مردمان بلخ آن روز كه اين جنگ ببوده بود ديگر روز صلح خواستند .\r\nقتيبه اجابت كرد و فرمود تا بردگان باز دهند . زن برمك عبد الله را گفت : اى تازى ، من از تو باردارم ، و عبد الله را چون مرگ فراز رسيد گفت : اين فرزند كه به شكم آن زن اندر است به من بازخوانند . و زن را به برمك بازدادند . چون مهدى پسر منصور بود و انيق به رى آمد ، فرزندان عبد الله بن مسلم بيامدند ، و خالد بن برمك با او بود و دعوى كردند . مسلم بن قتيبه گفت : انّه لا بدّ لكم ان استلحقتموه ففعل من ان تزوّجوه . گفت : اين زن را بپرسيد اگر به خويشتن پيوند داد و مقرّ آيد ، ناچار شما را بود پسر و زن . و اين بابى است از فقه كه هر كه را دعوى افتد بر اين گونه مدعا عليه مقرّ نيايد ، او را گواه به كار نيايد مگر كه خود مقر آيد و بگويد كه من از شماام . چون اين اقرار داده باشد به مدعى پيوندد . چون از ايشان شد هر گواه كه باشد كفو باشد از ايشان كه زن خواهد او را بايد دادن . چون فرزندان عبد الله بن مسلم آن بشنيدند ، آن دعوى دست بازداشتند .\r\nو اين برمك طبيب بود و از پس آن مسلمه مر عبد الملك را معالجت كرد ، آن علَّتى كه او را رسيده بود زايل شد .\r\nو هم اندر اين سال مسلمة بن عبد الملك به غزاى روم شد ، و اندر اين سال\r\n","description":"","footnote":"","page_name":" 818 ","page_number":198},
  {"content":"\r\nحجّاج يزيد بن مهلَّب را به زندان كرد . و حبيب بن مهلَّب به كرمان والى بود او را نيز معزول كرد .\r\nو سال هشتاد و هفت اندر آمد . و بدين سال وليد بن عبد الملك هشام بن اسماعيل را از اميرى مدينه باز كرد و عمر بن عبد العزيز را داد . و عمر به ماه ربيع الآخر به در مدينه آمد . و آن روز او را سى و يك سال بود . و چون به مدينه اندر آمد ، مردمان مدينه به سلام او آمدند . عمر چون نماز پيشين بكرد ده مرد از فقهاى مدينه بخواند چون عروة بن الزبير و [ عبد الله بن 
  ] عبد الله بن عمر و عبد الله بن عامر بن ربيعه و خارجة بن زيد و عبيد الله بن عبد الله بن عتبه و ابو بكر بن عبد الرّحمن و ابو بكر بن سليمان بن [ ابى 
  ] خيثمه و سليمان بن يسار و القاسم [ بن محمّد 
  ] و [ سالم 
  ] بن عبد الله ، و چون بيامدند عمر گفت : اى مردمان ، من شما را به كارى خوانده ام كه مرا اندر مىبايد ، و اگر بكنيد يارى كرده باشيد حقّ را . و بدانيد كه من مىخواهم كه كارى گزارم مگر بر راى شما هر كه را از شما كسى بيند كه بر كسى جور كند يا دست درازى [ كند ، يا كاردارى 
  ] از كارداران من زحمتى رساند ، يا كسى را از ايشان رنجى رسد ، بايد كه مرا آگاه كنيد تا من آن را بگردانم ، و اگر نكنيد در گردن شما باشد . ايشان از نزديك او بيرون آمدند و او را همى ستودند و دعا همى كردند .\r\nو بدين سال اندر نيزك به نزديك قتيبه آمد . و مردمان بادغيس با او صلح كردند و خواستهء بسيار بپذيرفتند كه بدهند بر آنكه قتيبه به بادغيس اندر آيد . و اين چنان بود كه گروهى از اسيران مسلمانان به دست او اندر بود . قتيبه نامه نوشت به دو و او را تهديد كرد ، و نيزك بترسيد و آن اسيران به دو باز فرستاد . پس قتيبه سليم ناصح به دو فرستاد و او را بخواند و ايمن كرد ، و نامه نوشت و اندر او سوگند ياد كرد كه اگر بدين كه من همى خواهم اجابت نكنى سپاه آرم و از تو بازنگردم تا ترا بگيرم و بكشم . سليم بيامد و نامه را به نيزك داد و او را نصيحت كرد . نيزك گفت : من هيچ راى نبينم به نزديك قتيبه شدن زيرا كه نامه نوشتن او با من نه چنان است كه اندر خور من باشد . گفت : يا ابا الهيّاج ، او مردى بزرگ است به سلطانى\r\n","description":"","footnote":"","page_name":" 819 ","page_number":199},
  {"content":"\r\nخويش اندر ، اگر با او مدارا كنى به بود كه او مردى است سهل و آسان ، و اگر سختى كنى سخت است و دشخوار ، و بدين نامه دلتنگى مكن كه او با تو جز آن نكند كه تو خواهى . پس نيزك با سليم به نزديك قتيبه آمد و صلح كرد بر آن گونه كه گفتيم .\r\nو اندر اين سال مسلمة بن عبد الملك به زمين روم اندر شد و گروهى از مبارزان انطاكيه با او بودند . روميان را يافت و به طوانه و حرب كرد و خلقى بسيار بكشت و حصنهاى بسيار بگشاد و غنيمت بىاندازه يافت . و هم بدين سال اندر قتيبه از مرو برداشت و به غزاى بيكند شد و بسيار حصنها بگشاد .\r\n","description":"","footnote":"","page_name":" 820 ","page_number":200},
  {"content":"\r\n\r\nخبر گشادن قتيبه بيكند را\r\nچون نيزك بر قتيبه آمد و صلح كرد ، قتيبه به مرو درنگ نمود تا وقت غزو آمد .\r\nپس هم بدين سال هفتاد و هفت از مرو برداشت و روى به بيكند نهاد و رود بگذاشت . و اين بيكند به نزديكترين شهرى است از بخارا به لب رود ، و آن را مدينة التجار خوانند و بر سر بيابان است . چون قتيبه رود بگذاشت ، مردمان بيكند آگاه شدند . از مردمان سغد و آن ناحيت يارى خواستند . و سپاهى بىاندازه برايشان گرد آمدند و راهها بگرفتند ، و قتيبه را و مسلمانان كه با او بودند دعا كردند . و قتيبه به حرب مردمان بيكند بيستاد . و هيچ روز نبود [ 300 a 
  ] كه نه حرب كردند . و قتيبه را جاسوسى بود ، او را تندر گفتندى و از عجم بود . و قتيبه هيچ رسول نتوانست فرستادن . و دو ماه برآمد و حجّاج اندوهگن شد . و مردمان را بفرمود كه به مزگتها اندر دعا كردند .\r\nو آن تندر كه از عجم بود ، مردمان بخارا او را بسيار مال دادند و از او اندر خواستند كه حيلتى سازد كه مگر قتيبه را بازتواند گردانيدن . تندر اجابت كرد و به نزديك قتيبه آمد و گفت : خلوت خواهم . قتيبه خلوت كرد و جز ضرار بن الحصين را پيش خود رها نكرد . تندر گفت : حجّاج را باز كردند و به جاى تو ديگرى مىآيد ،\r\n","description":"","footnote":"","page_name":" 821 ","page_number":201},
  {"content":"\r\nاگر اين مسلمانان را به مرو بردى صواب بودى . قتيبه را غلامى بود سياه . او را بخواند و گفت : گردن تندر بزن . سياه گردن تندر بزد . پس قتيبه ضرار را گفت :\r\nهيچكس نبايد كه اين خبر بشنود جز از من و تو ، و از بهر آن او را بكشتم تا كسى ديگر نداند و پنهان ماند تا اين حرب ما به پايان رسد . و اگر پيدا شود ، مسلمانان دل شكسته شوند . پس قتيبه مردمان را اندر خواند . چون درآمدند و تندر را بديدند سر از تن جدا كرده ، بترسيدند و سر اندر پيش افگندند . قتيبه گفت : چه بوده است شما را از كشتن بنده اى كه او را اجل رسيده بود . گفتند : ما او را ناصح مسلمانان پنداشتيم . گفت : نه كه اندر دل خيانت داشت و خداى او را به گفتار خويش گرفتار كرد . شما حرب دشمن بياراييد ، و بايد كه حرب نه آن چنان كنيد كه تا اكنون همى كرديد .\r\nمسلمانان حرب [ را 
  ] بياراستند و صفها بركشيدند و حرب كردند . و قتيبه مردمان را تحريض همى كرد بر حرب . و بر هر علمى همى گذشت و تعبيهء لشكر را نگاه همى داشت ، و آن روز تا به نزديك شام حرب كردند هر چه سختتر . آخر تركان هزيمت شدند و روى برگردانيدند كه به شارستان بيكند شوند . و مسلمانان در عقب همى شدند و همى كشتند و اسير همى كردند ، و گروهى به شهر اندر شدند و شهر را به حصار گرفتند . قتيبه گرداگرد شهر بگرفت و مردمان را فراز كرد تا ديوارهاى شهر همى انداختند . عاقبت صلح خواستند . قتيبه اجابت كرد و بازگشت ، و سپاه را برگرفت و روى باز پس نهاد . چون لختى بيامد ، خبر آمدش كه مردمان بيكند صلح بشكستند و عامل را و گروهش را بكشتند و گوش و بينى ايشان ببريدند . قتيبه بازگشت و يك ماه پيوسته با ايشان حرب كرد . پس بفرمود تا ديوار شهر ببستند به در و چوب كندن گرفتند و آتش اندر آن چوببست زدند تا ديوار بيفتاد و چهل مرد از كافران بكشت . و ايشان صلح خواستند . قتيبه اجابت نكرد ، و مردمان حربى را همه بكشت . و به ميان آن مردمان اندر مردى بود يك چشم . و اين آن بود كه سپاه تركستان انگيخته بود بر مسلمانان . قتيبه را گفت : من خود را باز مىخرم . سليم ناصح گفت : به چند بازخرى ؟ گفت : به پنج هزار جامهء\r\n","description":"","footnote":"","page_name":" 822 ","page_number":202},
  {"content":"\r\nحرير چينى قيمتش هزار هزار درم . قتيبه گفت : چه بينيد ؟ گفتند : خريدن او خويشتن را زيادتى باشد اندر غنيمت مسلمانان ، و ليكن ندانيم كه از او چه فعل آيد مسلمانان را . قتيبه گفت : و الله كه ديگر هيچ مسلمانان از تو نترسند ، و بفرمود تا گردنش بزدند .\r\nو ايدون گويند كه چون قتيبه بيكند بگشاد ، از زرينه و سيمينهء زنان چندان يافت كه حد و اندازه پديد نبود . قتيبه عبد الله بن وألان العدوى را بر آن غنيمت به پاى كرد تا آن را همه بگداختند و به نزديك قتيبه آوردند و سبيكهء گداخته او را نمودند ، صد و پنجاه هزار مثقال زر از او بيرون آمد . و به بيكند مالهاى بىاندازه يافتند . و چندان مال بود كه از همه خراسان نيافته بود . قتيبه به مرو بازآمد ، و مسلمانان قوى شدند و سلاح و اسب خريدند و ميان ايشان به خصومت كشيد و با يك ديگر جنگ كردند و اندر خريدن سلاح ستيزه كردند و زيادت مىكردند . و چنان شد كه قيمت نيزه اى به هفتاد درم و زرهى به هفتصد درم و تيغ و شمشير به مقدار نيك و بدى به ستيز يك ديگر . و كميت شاعر اندر صفت غنيمت بيكند ايدون گويد :\r\nويوم بيكند لا تحصى عجائبه * و ما بخاراء ممّا أخطأ العدد\r\nو به سلاح خانهء بيكند سلاح بسيار يافتند ، و قتيبه نامه نوشت به حجّاج و از او دستورى خواست به دادن آن سلاحها به سپاه . حجّاج دستورى داد . آن همه بر ياران بخشيد . و چون وقت بهار ببود قتيبه از مرو برداشت و رود بگذاشت و سوى مسكن شد ، و آن از جملهء بخارا است . ايشان صلح خواستند . قتيبه اجابت كرد .\r\nو ايدون گويند بيرون از اين كتاب كه در ميان غنيمتهاى بيكند اندر بتى زرين بود پنجاه هزار مثقال ، و دو دانهء مرواريد بزرگ در چشمهاى وى . چون قتيبه آن را بديد عجب بماند و شگفت آمدش از آن بت و از روشنى آن مرواريدها . كس فرستاد و مغان آتشكده را بخواند و گفت : مرا بگوييد كه اين هر دو دانهء مرواريد بدانجا چگونه افتاده است ؟ گفتند : يك روز دو مرغ بيامدند از هوا و در پشت اين بتخانه بيستادند و اين دو مرواريد از منقار بيفگندند . پس بپريدند . قتيبه را از آن عجب آمد و آن پنج يك غنيمت با آن مرواريدها به حجّاج فرستادند .\r\n","description":"","footnote":"","page_name":" 823 ","page_number":203},
  {"content":"\r\nو به كتاب ابو الفتوح اندر ايدون است بيرون از اين كتاب كه مردمان بيكند بيشتر غايب بودند و به بازرگانى رفته . چون بازآمدند بيكند را ويران يافتند و زنان و فرزندان ايشان به اسيرى برده . بايستادند و زنان و كودكان را باز همى خريدند .\r\nو از اين روى مالى بىاندازه به مسلمانان رسيد . و زن و مردى با دو پسر به مسلمانى افتاده بود و ايشان را ده هزار درم قيمت كردند . مرد بيكندى گفت : من خود زنى [ 300 b 
  ] ديگر به زنى كنم تا به دو سال ديگر مرا دو پسر آيد ، و ده هزار درم به شما ندهم . پس مردمان بيكند بارهء شهر آبادان كردند بدان شرط كه هر سال چيزى معلوم بدهند . و قتيبه با ايشان صلح كرد و خط نبشت .\r\nو محمّد بن جرير ايدون گويد كه مسلم وألان عدوى را بگفت كه من همى خواهم كه كس نداند ، اگر كراهيت نكنى و اين سرّى بود به ميان من و تو ، و كس ديگر نداند و پيش تو وديعتى بسپارم تا مگر روزى بهتر از اين بايدم . وألان گفت : به دست استوارى از آن خويش به فلان جايگاه فرست و بگويش كه چون آنجا رسد مردى بيند ، آنچه دارد به وى دهد و باز گردد و چيزى نگويد . مسلمه بيامد و آن مال به خرجينى اندر كردند . بر استرى نهاد و مولاى خويش را گفت : اين استر به فلان جاى بر . مردى را بينى نشسته ، اين خرجين آنجا بنه و چيزى مگوى و بازگرد . مرد برفت و استر ببرد . وألان بدانجا شده بود و رسول مسلم نديد . و وقت ميعاد گذشته بود چنان كه پنداشت كه مسلم از آن پشيمان شده است . بازگشت . و اندر آن ساعت مردى ثعلبى فراز رسيد و بنشست از قضاى خداى . و مولاى مسلم بيامد . چون ثعلبى را ديد نشسته ، استر را بازداشت و خرجين آنجا بنهاد و بازگشت . و اندر آن حال چون ثعلبى كس را نديد نگاهبان خرجين برخاست و آن مال را برگرفت و به خانهء خويش برد . و مسلم چنان دانست كه آن مال به وألان رسيده است . خاموش بود و چيزى نگفت ، تا بدان حاجت آمدش . پيش وألان آمد و خواستارى كرد آن مال را . وألان گفت : من چيزى ندارم و ترا به نزديك من چيزى نيست . مسلم برفت و متحيّر شد و هر كجا بنشستى از او گله كردى و او را بنكوهيدى . تا يك روز به\r\n","description":"","footnote":"","page_name":" 824 ","page_number":204},
  {"content":"\r\nمجلسى اندر نشسته بود و ثعلبى حاضر بود . و مسلم از حال وألان گله همى كرد .\r\nثعلبى با او خالى شد و او را از اين قصّه بپرسيد . مسلم او را بگفت . ثعلبى دست او بگرفت و به خانه آمد و خرجين بيرون آورد و مسلم را گفت : اين خرجين شناسى ؟\r\nگفت : آرى . گفت : مهر همى بينى . گفت : بينم ثعلبى اين مال به مهر خود به دو سپرد و آن قصّه او را بگفت . مسلم شاد شد و بيامد و گرد آن مردمان همى گشت كه از وألان بديشان گله كرده بود . و از او عذر همى خواست . و شاعرى ايدون گفت وألان را :\r\nولست كوألان الَّذى ساد بالتّقى * ولست كعمران ولا كالمهلَّب\r\nو سال هشتاد و هشت اندر آمد ، و مسلمانان طوانه بگشادند از زمين روم . و امير مسلمانان مسلمة بن عبد الملك بود . و اين طوانه حصنى بود سخت استوار . و اين فتح به جمادى الآخر اندر بود . و نخست مسلمانان روميان را بشكستند و تا كنيسه ببردند . پس رجعتى كردند و مسلمانان را هزيمت كردند به شب چنان كه اميد از خود ببريدند . و عبّاس بن الوليد با اندكى مردم بماند . و از ايشان ابن محيريز الجمحى او را گفت : بانگ كن اى امير ، تا باز آيند . عبّاس بانگ كرد و مسلمانان رجعت كردند . و خداى عزّ و جلّ ايشان را ظفر داد و كافران به هزيمت شدند . و مسلمانان همى شدند تا به طوانه اندر شدند . و آن زمستان آنجا مقام كردند .\r\nو اندر اين سال وليد بن [ يزيد بن 
  ] عبد الملك از مادر بزاد . و هم اندر اين سال وليد بن عبد الملك نامه نوشت به عمر بن عبد العزيز و او را بفرمود كه حجره هاى زنان پيغمبر صلَّى الله عليه و آن خانه ها كه به مسجد پيوسته است بخرد و جمله اندر مسجد گيرد . و مسجد دويست ارش اندر دويست ارش كند . و بفرمودش كه نخست از سوى قبله پيش گيرد . و به نامه اندر عمر را گفت : اگر كسى از خداوندان آن خانه ها ترا خلاف كنند ، مقيمان و اهل شهر را حاضر كن و آن را قيمتى عدل بكنند و بهايشان تمام بده و آنگاه ويران كن ، و مزگت نيز فرود آر و به عمارت آن مشغول\r\n","description":"","footnote":"","page_name":" 825 ","page_number":205},
  {"content":"\r\nشو و نگر تا نپندارد كه كسى با او سخنى گويد ، زيرا كه سلف صدق عمر و عثمان رضى الله عنهما چنين كردند .\r\nو آن چنان بود كه عمر بن الخطَّاب به مكّه خانه ها خريده بود كه اندر مزگت گيرد تا فراختر شود ، و عثمان آن را تمام كرد . پس عمر بن عبد العزيز خداوند ان حجره ها را حاضر كرد و آن نامه ها را بر ايشان خواند . همه اجابت كردند و به دل خوشى آن خانه ها بفروختند . و عمر بهاى آن خانه ها را همه بداد . و اندر ايستاد و آن خانه ها را ويران كرد . و بسى برنيامد كه كاركنان فراز رسيدند از نزديك وليد بن عبد الملك ، و آن روز كه آغاز كردند به ويران كردن مزگت ، عمر بيامد و بزرگان مدينه بيامدند و از ايشان قاسم و سالم پسران عبد الله بن عمر بود و ابو بكر ابن عبد الرّحمن بن الحارث و عبيد الله بن عبد الله بن عتبه و خارجة بن زيد و عبد الله بن عبد الله بن عمر ، و اشارت همى كردند عمر عبد العزيز را ، و تقدير مزگت و اساس بنا كه چگونه بايد نهادن . و اين به ماه صفر اندر بود . پس وليد بن عبد الملك كس فرستاد به ملك الرّوم ، و او را آگاه كرد از ويران كردن مزگت پيغمبر و از وى يارى خواست . ملك الروم صد هزار مثقال زر فرستاد و صد مرد كارگر . و عمر هم اندر اين سال به عمارت مزگت بيستاد .\r\nو اندر اين سال مسلمة بن عبد الملك سه حصن بگشاد از حصنهاى روم اول قسطنطينه ، و ديگر غزاله و سديگر حصن الاخرم ، و بسيار [ 301 a 
  ] خواسته يافت . و هم اندر اين سال قتيبة بن مسلم نومشكث و راميثنه [ قصد كرد 
  ] و از مرو برداشت .\r\nو بشّار بن مسلم را بر مرو خليفت كرد و برفت . چون نزديك به نومشكث رسيد ، مردمانش پيش قتيبه بازآمدند و صلح كردند بر آنكه مالى معلوم بدهند ، و قتيبه بپذيرفت و به راميثنه شد . مردمان راميثنه نيز صلح خواستند . و قتيبه روى باز پس نهاد . و تركان غلبه كرده بودند و مسلمانان ضعيف شده . چون قتيبه را بديدند شاد شدند و صبر كردند ، و تا نماز پيشين حرب بود . تركان به هزيمت شدند ، و قتيبه به مرو باز آمد .\r\nو ايدون گويد كه كربغانون الربحى بود خواهرزادهء ملك چين با دويست هزار\r\n","description":"","footnote":"","page_name":" 826 ","page_number":206},
  {"content":"\r\nمرد به حرب مسلمانان آمده بود . و خداى عزّ و جلّ مسلمانان را ظفر داد . و اندر اين سال وليد بن عبد الملك بفرمود تا مجذومان را از ميان مردم بيرون كردند ، و بر ايشان اجرا فرمود دادن و با خويشتن ببرد . و آن دو خليفه احرام گرفتند . چون به تنعيم رسيدند ، مكيّان گروهى از قريش پيش ايشان آمدند . و از ايشان ابن [ ابى 
  ] مليكه بود . ايدون گفتند كه به مكّه آب كم شده بود و حجّاج همى ترسيدند كه از تشنگى هلاك شوند . عمر گفت : حاجت گاه پيدا است . بياييد تا دعا كنيم خداى را . و دعا كرد و ايشان با او دعا كردند و تضرّع نمودند و او با ياران به مكّه اندر شدند . و به مكّه اندر سيلى آمد بزرگ ، و چنان شد كه مكّيان بر خانهء خويش بترسيدند . و روز عرفه و روز عيد و ديگر روز باران آمد . و آن عبرتى بود كه مردمان را شگفت آمد . و آن سال به مكّه گياه رست بسيار و فراخى بود .\r\nو سال هشتاد و نه اندر آمد و مسلمة بن عبد الملك و عبّاس بن وليد به زمين روم اندر شدند و بپراگندند . و مسلمه سوريه بگشاد ، و آن نيز حصنى استوار بود . و عبّاس نيز از طرفى ديگر اذروليه بگشاد ، و جمعى يافت بزرگ از روميان ، با ايشان حرب كرد و همه را هزيمت كرد .\r\nو ايدون گويند كه اندر اين سال كه مسلمه بر معموريه شد و خلقى را يافت از روميان آنجا گرد آمده ، با ايشان حرب كرد [ و همه به هزيمت شدند 
  ] و هرقله و قموديه بگشاد .\r\n","description":"","footnote":"","page_name":" 827 ","page_number":207},
  {"content":"\r\n\r\nخبر گشادن بخارا و نخشب و كش و كشته شدن نيزك\r\nبدان وقت كه قتيبه صلح كرد با مردمان راميثنه از ناحيت بخارا به راه بلخ بازگشت . نامهء حجّاج رسيد به قتيبه و او را بفرمود كه به غزاى وردان خداه به بخارا شو . قتيبه چنان كرد . و به سال هشتاد و نه اندر رود بگذاشت ، و با مردمان سغدوكش و نخشب بر كرانهء بيابان حرب كرد و ظفر يافت . و غنيمت برداشت و روى به بخارا نهاد ، و چيزى نتوانست كردن و به مرو بازآمد . و حجّاج آگاه شد .\r\nنامه كرد به قتيبه و گفت : صورت شهر به من فرست . قتيبه صورت شهر به حجّاج فرستاد . حجّاج نامه كرد و گفت : توبه كن از آنچه كردى از بازگشتن از غزا . تو بردار و به فلان جايگاه حرب كن . و نامه كرد بر اين گونه : كس بكسّ و انسف نسفا ورد وردان و ايّاك و التّحويط و دعنى من بنيّات الطَّريق . و حجّاج از فصحاى عرب بود .\r\nو بدين سال اندر وليد بن عبد الملك ، خالد بن عبد الله القسرى را اميرى مكّه داد . و اندر اين سال مسلمة بن عبد الملك به غزاى ترك شد . و از آن روى كه آذربايگان است و تا در بند بشد و بسيار حصنها و شهرها بگشاد .\r\nو چون نامهء حجّاج به قتيبه رسيد از اين گونه كه گفتيم و او را گفت كه به غزاى\r\n","description":"","footnote":"","page_name":" 828 ","page_number":208},
  {"content":"\r\nوردان خداه رو و ملك بخارا ، و به فلان جايگاه حرب بساز . قتيبه از مرو برداشت . و سال نود اندر آمد و روى به بخارا نهاد . و [ وردان 
  ] خداه به سغد و به ديگر شهر تركان كه گرداگرد او بودند كس فرستاد و از ايشان نصرت خواست .\r\nهر كسى روى به وى نهادند . و قتيبه پيش از آمدن ايشان به بخارا آمد و وردان خداه را به حصار گرفت . چون مدد فراز رسيدند ، وردان خداه بيرون آمد و حرب بساختند . مردمان ازد قتيبه را گفتند ما را دستورى ده تا به يكسو تنها حرب كنيم .\r\nگفت : دادم . ازديان پيش رفتند و حرب اندر گرفتند . و مسلمانان يك ساعت بر حرب صبر كردند ، و تركان ستوه گشتند . و مسلمانان را برداشتند و به لشكرگاه قتيبه اندر افتادند و بر سر ايشان بگذشتند . و چنان شد كه زنان دست بر روى ستوران مىزدند و بازمىگردانيدند . و مسلمانان رجعت كردند و تركان را برگرفتند و به جاى خويش بازبردند . و تركان پاى بيفشاردند .\r\nو قتيبه به لشكر اندر بانگ زد كه كيست از شما كه اين تركان را پريشان كند و از اينجا بردارد . و از احياء عرب همه ايستاده بودند . هيچ كس جواب نكردند . پس قتيبه به نزديك بنى تميم رفت و اين سخن بگفت . وكيع بن اسود مردمان خويش را از بنى تميم بگفت . و هريم بن ابى طحمة المجاشعى بر خيل بنى تميم بود و وكيع مهترشان بود . وكيع گفت : يا هريم ، پاى پيش نه . و رايت به دو داد و گفت : گروه خويش را فراز حرب بر . هريم پيش رفت ، و مسلمانان و تركان بر هم آميختند . و به ميان سپاه جويى آب بود . و هريم چون به لب جوى رسيد بيستاد . وكيع گفت : يا هريم ، از آن سوى شو و اسب را بانگ برزن . هريم گفت : اگر چنين كنم و خطا آيد نه سپاه هلاك گردند ؟ ! و الله كه احمق مردى اى وكيع . وكيع او را دشنام داد و گفت : فرمان مرا خلاف كنى . و عمودى به دست داشت و او را عمودى بزد . هريم اسب را بانگ بر زد [ 301 b 
  ] و از آن سوى جست ، و سپاهش همچنان كردند . وكيع فرود آمد و پولى محكم ببست و ياران را گفت : هر كه از شما دل بر مرگ تواند نهادن ، بگذريد و اگر نه بايستيد . پس هشتصد مرد بر آن پول بگذشتند . وكيع هريم را گفت : من اين پيادگان را بخواهم كشيدن ، تو ايشان را به خيل خويش مشغول\r\n","description":"","footnote":"","page_name":" 829 ","page_number":209},
  {"content":"\r\nكن . وكيع با آن پيادگان روى به تركان نهاد . چون يك ساعت ببود با دشمن برآميختند . و هريم حمله كرد و حرب سخت شد ، و تركان را از جاى برداشتند . و قتيبه بانگ همى كرد كه اى مردمان ، دشمنان را همى بينيد كه چگونه هزيمت همى شوند . مردمان روى بدان پل نهادند كه بگذرند . و هنوز بدان سوى نشده بودند كه تركان هزيمت شدند . و قتيبه منادى بفرمود تا بانگ كرد كه هر كه سرى از آن تركان بيارد او را صد درم دهم . و مسلمانان بشتافتند و سرهاى تركان پيش قتيبه همى بردند و درم همى ستدند .\r\nو آن روز يازده مرد از بنى قريع بيامدند با سرهاى تركان . هر يكى را بپرسيدندى كه تو كيستى ؟ گفتى : قريعىام . پس مردى از ازد بيامد و سرى پيش قتيبه بيفگند . پرسيد كه تو كيستى ؟ گفت : قريعىام . كسى گفت : [ دروغ گويد 
  ] يا امير [ كه پسر عمّ من است 
  ] او از ازد است . ازدى گفت : من ندانستم كه چنين بايد گفت . قتيبه بخنديد . و آن روز خاقان را جراحت رسيد و پسرش را نيز . و تركان را بركردند و خلقى بسيار از ايشان كشته آمد . و مسلمانان بسيار غنيمت يافتند . و قتيبه به مرو باز آمد .\r\nو هم اندر اين سال قتيبه صلح كرد با طرخون ملك ترك . و سبب چنان بود كه چون مردمان بخارا را آن حال رسيد ، هيبت قتيبه به دل آن مردمان اندر افتاد . و طرخون كه ملك ايشان بود ، بيامد و به نزديك لشكر قتيبه بيستاد ، و ميانشان جوى بخارا بود . چون طرخون حرب ديد آن چنان ، كس فرستاد به قتيبه و صلح خواست بر مالى معلوم كه بدهد . او را اجابت كرد . و طرخون گروگان فرستاد تا آن مال بداد .\r\nو قتيبه روى باز مرو نهاد . و نيزك با او بود ، و به بازگشتن اندر صلح بشكست و به قلعهء خويش باز شد ، حرب را بياراست . قتيبه به غزاى او شد . و اين چنان بود كه قتيبه را كار بخارا برآمد بر اين گونه كه گفتيم . نيزك از او برانديشيد و خاصگيان خويش را گفت : من بدين مرد نه ايمنم زيرا كه عربى نژاد است و بر مثال سگ است . اگر بزنى بانگ كند ، و اگرش چيزى دهى دم بجنباند . چنان كه اگر\r\n","description":"","footnote":"","page_name":" 830 ","page_number":210},
  {"content":"\r\nبا او حرب كنى حرب كند ، و اگر صلح كنى و چيز دهى از تو خشنود شود ، و آنكه با او كرده باشى فراموش كند . چندين بار طرخون با او حرب كرد . و چون صلح خواهد از او بستاند و خشنود شود . اگر من از وى دستورى بازگشتن خواستمى صواب بودى . گفتند تو بهتر دانى . نيزك دستورى خواست كه به طخارستان شود .\r\nقتيبه دستورى دادش . نيزك برفت و روى به بلخ نهاد . چون به نوبهار آمد ، ياران خويشتن را گفت : من شك نكنم كه قتيبه پشيمان شده است از دستورى دادن من ، و اكنون رسولش آيد به نزديك مغيرة بن عبد الله ، و او امير بود به نوبهار ، و فرمايش كه مرا بازدارد . پيش از آنكه رسول فراز رسيد برخاست و روى به طخارستان نهاد . و رسول قتيبه فراز رسيد به مغيرة بن عبد الله . و مغيره به تن خويش برفت به طلب نيزك . و لختى برفت ، نيافتش . و باز آمد .\r\nو نيزك به درّه هاى خلم اندر شد و عصيان ظاهر كرد و كس فرستاد به ملكان بلخ و مرو الرّود و طالقان و پارياب و گوزگانان ، و ايشان را به خلع قتيبه خواند . و همچنين به كابل شاه كس فرستاد و او را گفت : اگر به تو حاجت آيد مدد ده . و ثقل و بنهء خويش او را داد . و كابل شاه اجابت كرد . و جيغويه ملك طخارستان بود و نيزك حاكم او بود . او را بگرفت و بند كرد . و عامل قتيبه به طخارستان محمد بن سليم النّاصح بود ، او را از آنجا بيرون كرد . قتيبه را خبر آمد . و سپاهش بپراگنده بودند ، و با قتيبه جز مردمان مرو نبودند ، عبد الرّحمن برادرش بود ، با دوازده هزار مرد بيرون كرد و سوى بلخ فرستاد و گفت : اين زمستان آنجا باش و كس را چيزى مگوى . و چون بهارگاه باشد ، لشكر بردار و روى به طخارستان نه ، و بدان كه من از پس تو اندر آيم . عبد الرّحمن برفت . و چون زمستان به آخر آمد ، قتيبه كس فرستاد به شهرهاى خراسان ، و لشكر از آنجا برداشت و روى به طالقان نهاد . و اين سپاه و ملكان كه با نيزك متابع بودند ، پيش آمدند چندانكه عدد ايشان پديد نبود ، و حرب را بياراستند . و عبد الرّحمن بر مقدّمه بود . به اوّل حمله لشكر ايشان برگشتند و روى به هزيمت نهادند . و عبد الرحمن بانگ كرد و گفت : چندانكه بتوانيد كشتن بكشيد . لشكر قتيبه دست به كشتن كردند و خلقى بسيار [ از 
  ] ايشان\r\n","description":"","footnote":"","page_name":" 831 ","page_number":211},
  {"content":"\r\nبكشتند و لختى بردار كردند . و ايدون گويند كه چهار فرسنگ سماطين بردار كردگان بودند از اين سوى و از آن سوى روى در يك ديگر كرده . [ قتيبه 
  ] از آنجا به مرو الرّود شد . و آن ملك كه آنجا بود بگريخت ، و قتيبه دو پسر او را بگرفت و بكشت . و ملكان ديگر شهرها به طاعت پيش قتيبه باز آمدند . و قتيبه به بلخ شد و يك روز آنجا درنگ كرد . و اصفهبد بلخ به طاعت آمد .\r\nو قتيبه از [ اين 
  ] لشكر [ عبد الرّحمن 
  ] برداشت و برفت تا سر آن دره هاى خلم . و نيزك به بغلان شد و آنجا لشكرگاه كرد . و گروهى را از لشكر بدان دره ها و راههاى تنگ [ 302 a 
  ] [ بگماشت . و قتيبه 
  ] تا به نزديك قلعهء نيزك [ رسيد 
  ] و آنجا فرود آمدند . هر چند حيلت كردند ، نتوانستند گرفتن . متحيّر بماندند . و او بدان تدبير اندر بود كه روبخان ملك سمنگان و روب فراز رسيد و از قتيبه زنهار خواست بر آنكه دليلى كند او را به قلعهء نيزك . قتيبه او را زنهار داد . و روبخان ايشان را از پس آن دره ها ببرد ، و ناگاهان بدان گروه نيزك رسيدند كه سر در بندها نگاه همى داشتند . خلقى را از ايشان بكشتند و بعضى بگريختند ، و لشكر قتيبه بدان دره ها در شدند و به سمنگان شدند . و نيزك به بغلان بود . و ميان سمنگان و بغلان بيابانى است دشخوار . و روزى چند به سمنگان درنگ كرد ، آن گاه برداشت و روى به نيزك نهاد ، و عبد الرّحمن را بر مقدّمه بفرستاد . و نيزك آگاه شد . از آن منزل كه بود برداشت و بنه و خزينهء خويش سوى كابل شاه فرستاد . و خود از آنجا به جايى شد كه كرز خواندندى . و صفت آن جايگاه چيزى عجب بود و اندر او هيچ راهى نبود مگر از يك روى ، و از آن سوى نيز سوار اندر نتوانستى شدن .\r\nقتيبه فرود آمد و لشكرگاه بزد و دو ماه پيوسته نيزك را حصار داد ، و راهها و دره ها همه بگرفت . و چون دو ماه برآمد ، يارانش را و نيزك را بسى طعام نماند . و زمستان فراز آمد ، و همى ترسيد قتيبه كه آن زمستان آنجا بايد بودن . سليم ناصح را بخواند و گفت : به نزديك نيزك شو و حيلت كن كه او را بىزينهار به نزديك من آرى . پس اگر نتوانى آوردن او را ايمن كن ، و اگر باز آيى و او با تو نباشد ترا بردار كنم . سليم گفت : پس نامه نويس به عبد الرّحمن تا مرا خلافت نكند بدانچه من\r\n","description":"","footnote":"","page_name":" 832 ","page_number":212},
  {"content":"\r\nاز او اندر خواهم . قتيبه نامه نوشت چنان كه او خواست . و سليم برفت و عبد الرّحمن را گفت كه مردى چند با من بفرست تا بر سردره ها بباشند تا چون من بيرون آيم ، راه بازگشتن بر من نگاه دارند . عبد الرّحمن گروهى با وى بفرستاد و بفرمودش كه آن كنند كه او گويد .\r\nو سليم روى به نيزك نهاد و خروارها طعام با خويشتن برداشت . چون پيش نيزك شد او را گفت : مرا بسپردى ؟ گفت : من ترا نسپارم ، و ليكن تو عاصى شدى و غدر و خيانت كردى . نيزك گفت : پس راى چيست ؟ گفت : آنكه برخيزى و پيش قتيبه شوى كه او عزم آن همى كند كه اين زمستان اينجا باشد ، اگر خود هلاك خواهد شدن . گفت : بىزينهار چگونه شود ؟ گفت : من پندارم كه او ترا ايمن كند و آزار تو اندر دل نكند ، و ليكن چنان كه مىبينم مصلحت آن است كه برخيزى و تنها پيش او شوى چنان كه كس نداند ، كه من اميدوارم كه اگر اين بكنى شرم دارد و از تو خشنود شود . گفت : تو مرا بينى كه مصلحت است كه چنين كنم ؟ گفت : بينم .\r\nنيزك گفت : من همى بر خويشتن بترسم كه قتيبه هم آن گاه كه مرا ببيند بكشد .\r\nسليم گفت : من آمدم كه ترا چنين مشورت كنم ، و ليكن اگر بكنى كار تو به نزديك او نيكو شود ، پس اگر فرمان نكنى بازگردم . گفتا : بارى به نزديك ما چاشت خور .\r\nسليم گفت : مرا اندر اين شغل چنين چيزى نبايد ، و با من طعام بسيار است . و بفرمود تا آن طعامها را كه داشتند پيش ايشان آرند . و مردمان نيزك چون طعام خوردنى ديدند كه تا در حصار بودند نديده بودند ، همه درافتادند و غارت كردند .\r\nنيزك را اندوه آمد سخت . سليم گفت : يا ابو الهيّاج ، من ترا نصيحت كنم اين ياران تو ستوه شده اند ، و اگر حصار درازتر شود من بترسم كه ترا بسپارند . برخيز و به نزديك قتيبه شو كه اميد دارم كه كار بر مراد تو باشد . گفت : من بىزينهار نتوانم شدن . گفت : او ترا ايمن كرد و مرا تو اندر اين متهم مىدارى ؟ گفت : نه گفت : پس برخيز و بياى با من . ياران نيزك گفتند سخن سليم بشنو كه او جز راست نگويد و او ترا نصيحت كند .\r\nاسب خواست و برنشست و گروهى از خويشان و يارانش برنشستند و از قلعه\r\n","description":"","footnote":"","page_name":" 833 ","page_number":213},
  {"content":"\r\nفرود آمدند . چون به زير قلعه رسيدند ، نيزك سليم را گفت : اگر هيچكس نداند كه كى ميرد ، من بارى دانم ، كه هر گاه كه قتيبه را بينم بميرم و او مرا زنده نگذارد .\r\nسليم گفت : مگو اين چنين كه جز خير نباشد . پس چون سليم و نيزك بيرون آمدند ، آن سواران كه سليم آنجا بنشانده بود تا سر دره نگاه دارند ، بشتافتند و آن تركان كه با او بخواستند آمدن نگذاشتند كه از دره بيرون آيند . نيزك گفت : هذا أوّل شرّ سليم گفت : نه چنين است كه بازايستادن ايشان صلاح كار تست . پس چون نيزك به لشكرگاه قتيبه رسيد ، قتيبه بفرمود تا او را به خيمه اى درآوردند و پاس داشتند ، و گرداگرد خيمه كنده كردند و نگاهبانان بركرد . پس كس فرستاد سوى قلعهء نيزك ، و آن مال كه آنجا بود همه برگرفت و كسانى را كه در قلعه يافتند بند كردند و بياوردند . و نامه نوشت به حجّاج بدين حال و او را خبر كرد . پس از چهار روز نامهء حجّاج آمد كه نيزك را بكش كه او مردى بد است و فريبنده و دشمن مسلمانان . و چندين بار مسلمان شد و باز مرتد گشت . قتيبه نيزك را بخواند و گفت : ترا به نزديك من هيچ زنهار نيست ؟ گفت : نه و ليكن ، به نزديك سليم هست .\r\nگفت : دروغ گويى اى دشمن خداى ، كه چون تويى را كس زينهار ندهد . و از جايگاه خويش برخاست و بفرمود تا نيزك را به زندان بردند .\r\nو قتيبه سه روز آنجا [ 302 b 
  ] به خيمه اندر نشسته بود و روى به كس ننمود . روز چهارم بيامد و مردمان را بار داد و گفت : چه گوييد اندر كشتن نيزك ؟ جمعى گفتند او را ببايد كشتن كه او دشمن خداى و رسول است . و جمعى گفتند كه وى را زنهار دادى نبايد كشتن . گروهى گفتند ما بر وى از مسلمانان نه ايمنيم . و ضرار بن الحصين درآمد او را گفت : چه گويى اى ضرار ؟ گفت : من از تو شنيدم كه گفتى با خداى عزّ و جلّ نذر كردم كه هر گاه كه مرا بر وى دست بود او را بكشم ، اگر نكشى كس بر او ترا نصرت نكند . قتيبه سر در پيش انداخت و گفت : و الله كه اگر زندگانى من بيش از آن نماندستى كه اين سخن بگفتمى [ گفتمى 
  ] اقتلوه اقتلوه اقتلوه . پس نيزك با دو برادرزادهء او يكى صول و يكى عثمان ، و ديگران كه به بند اندر بودند ، همه را بكشتند . مقدار هفتصد مرد بودند . و قتيبه بفرمود تا سرهاشان به\r\n","description":"","footnote":"","page_name":" 834 ","page_number":214},
  {"content":"\r\nنزديك حجّاج بردند .\r\nو چون قتيبه به مرو بازآمد ، ملك گوزگانان بگريخته بود از آنكه با نيزك سخن يكى كرده بود . كس فرستاد و از قتيبه زنهار خواست . قتيبه اجابت كرد بر آنكه از جوزجانان به خدمت آيد ، و گروگان خواست كه به نزديك او باشد تا او بيايد و گروگان دهد . و قتيبه حبيب بن عبد الله الباهلى را بفرستاد . و ملك جوزجانان از اهل بيت خويش گروگان فرستاد ، و حبيب را به حصنى از آن خويش برد ، و خود بيامد و با قتيبه صلح كرد و بازگشت . چون به طالقان رسيد بمرد و مردمان گوزگانان گفتند مسموم بود و به زهر او را بكشتند . و حبيب را بكشتند . قتيبه چون آن بشنيد آن جماعت گروگان كه پيش او بود بكشت . و نهار بن توسعه قتيبه را ايدون گفته است :\r\nأراك الله فى الأتراك حكما * كحكم فى قريظة والنّضير\r\n","description":"","footnote":"","page_name":" 835 ","page_number":215},
  {"content":"\r\n\r\n[ فتح قتيبه شومان و سغد و بخارا را 
  ]\r\nو سال نود و يك اندر آمد ، قتيبه به غزاى شومان و كش و نخشب رفت و سبب آن بود كه غيسلشتان كه ملك شومان بود عامل قتيبه را از ناحيت خود بيرون كرد و مالى كه هر سال قتيبه را دادى بازگرفت . عيّاش غنوى را با مردى ديگر از خراسان به نزديك او فرستاد كه مال مواضعهء هر سالى بخواهد . چون به در شهر رسيدند ، گروهى از شهر بيرون آمدند و نگذاشتند كه ايشان به شهر اندر شوند .\r\nخراسانى بازگشت . عيّاش گفت : من حرب كنم . و روى بدان مردمان نهاد و حرب كرد و همه را بپراگند . مردى بود مسلمان نام او مهلَّب . از پس او اندر آمد و او را بكشت . و ايدون گويند كه شصت جاى جراحت رسيده بودش . پس آن مردمان اندوهگن شدند و گفتند مردى چنين ببازى نبايست كشتن و خبر به قتيبه رسيد ، تافته گشت . از مرو برداشت و برفت . ملك شومان به حصار اندر شد . قتيبه بفرمود تا منجنيق بساختند و حرب سخت شد . ملك شومان دانست كه كار ببود . آن مال كه او را بود از زر و سيم و جواهر در زير زمين پنهان كرد و خود با ياران بيرون آمد و حرب كرد تا كشته شدند . و قتيبه بسيار غنيمت و خواسته يافت و بردگان ، و از آنجا برداشت و به كش و نخشب آمد ، و آنجا نيز بگشاد . و عبد الرّحمن برادر خويش را\r\n","description":"","footnote":"","page_name":" 836 ","page_number":216},
  {"content":"\r\nبه طرخون فرستاد ملك سغد . و طرخون صلح خواست بر مالى كه بداد .\r\nو عبد الرّحمن از بخارا بازگشت و به نزديك قتيبه آمد و با هم برداشتند و به مرو بازآمدند . پس مردمان سغد بيرون آمدند و طرخون را گفتند تو خشنود شدى بدين خوارى و ذل كه به تو رسيد ، و تو مردى پيرى و ما را به تو حاجت نيست . گفت :\r\nكسى ديگر بگزينيد . پس غوزك را ملك كردند و طرخون را بازداشتند . طرخون گفت : از پس ملكت جز كشتن نباشد . بارى به دست خويش دوست دارم كه كسى ديگر . و بن شمشير بر زمين نهاد و خويشتن را به دو فرو گذاشت تا به پشتش بيرون آمد .\r\nو هم اندر آن سال نود و يك وليد بن عبد الملك به حجّ شد و اميرى مكه عبد الله القسرى را داد . و تا وليد زنده بود او به مكّه امير بود . و وليد چون به مدينه آمد ، خواست كه بناى مزگت را ببيند تا چگونه كرده اند . مردمان از مزگت بيرون آمدند .\r\nو سعيد بن المسيّب از جملهء بزرگان فقها بود و مجاور مزگت بودى ، مگر به وقت حاجت بيرون آمدى . چون به دو رسيدند ، نزديك او نيارستند رفتن كه گويند برخيز .\r\nپس او را گفتند اگر تو نيز برخاستى روا بودى . گفت : و الله كه تا آن وقت نيايد كه هر روز برخاستمى از جاى نجنبم . گفتند اگر امير المؤمنين را سلام كردى چه بودى . سوگند خورد كه پيش او نشوم . پس چون وليد به مزگت اندر آمد ، عمر بن عبد العزيز با او همى رفت و نگاه همىداشت كه مگر وليد را چشم بر وى افتد . وليد از هر سويى همى نگريست ، چون سوى قبله نگاه كرد آن مرد را بديد .\r\nگفت : آن مرد كيست ؟ گفتند سعيد بن المسيّب . گفت : هذا هو الشيخ سعيد [ بن 
  ] المسيّب . عمر گفت : آرى يا امير المؤمنين ، حال وى چنين و چنين است . و او را همى ستود . پس گفت : اگر دانستى كه امير المؤمنين است بيامدى و سلام كردى ، و ليكن چشمش ضعيف شده است . وليد گفت : حال او دانسته ام و ما خود نزديك او شويم و او را سلام كنيم . پس به مزگت اندر همى گشت . چون پيش سعيد رسيد گفت : كيف انت ايّها الشيخ . سعيد از جاى نجنبيد و از آن حديث بر پاى نخاست\r\n","description":"","footnote":"","page_name":" 837 ","page_number":217},
  {"content":"\r\nگفت : بخير و الحمد للَّه فكيف امير المؤمنين و حاله . وليد گفت : خير و الحمد للَّه [ 303 a 
  ] پس وليد بازگشت و عمر را گفت : هذا بقيّة النّاس ، و وليد بسيار مال به مردمان مدينه بخشيد . و بردگان بسيار داشت عجمى به ميان مردمان مدينه قسمت كرد ، و بر منبر پيغمبر عليه السّلام خطبه كرد به روز آدينه و نماز كرد مسلمانان را .\r\nو به سال نود و دو مسلمة بن عبد الملك و عمر بن الوليد به زمين روم اندر غزا كردند و سه حصار بگشادند . و هم اندر اين سال طارق با دوازده هزار مرد به غزاى اندلس شد . و ملك آن جايگه ادرينوق بود و از اصفهان بوده بود ، اصل او از فرزندان ملوك عجم . و حرب را بساخت و بيرون آمد . و تختى بنهادند و بر آن تخت بنشست و هر دو گروه فراز حرب شدند . و حربى كردند سخت . ادرينوق كشته شد . و مسلمانان اندلس بگشادند و غنيمت بىاندازه يافتند .\r\nو سال نود و سه اندر آمد . و عبّاس بن الوليد سمسطيه بگشاد از زمين روم . و مسلمة بن عبد الملك حصن الحديد و غزاله و برجمه از ناحيت ملطيه بگشاد از زمين روم . و اندر اين سال قتيبه با ملك خوارزم صلح كرد .\r\n","description":"","footnote":"","page_name":" 838 ","page_number":218},
  {"content":"\r\n\r\nخبر رفتن قتيبه به شهر خوارزم\r\nو ملك خوارزم را نامش جيفان بود و برادرى بود او را كهتر از وى نامش خورزاد ، بر او غلبه كرده بود و كارهاى او گرفته ، و هر گاه كه بشنيدى كه جيفان را چيزى نفيس و طرايف آورده اند چنان كه كنيزكى نيكو روى يا چهارپايى يا كسوتهاى فاخر ، كس فرستادى و از كس نينديشيدى و آن را بستدى . و اگر بشنيدى كه كسى خواهرى يا دخترى يا زنى نيكو روى دارد ، كس فرستادى و آن را ببردى . و هر كه را خواستى بگرفتى و بكشتى يا بازداشتى . و هر چه خواستى همى كردى . و كس او را باز نتوانستى داشتن . و چون جيفان را بگفتندى ، گفتى من با او نتوانم گفتن . و بسيار رنج و بلا از وى كشيدى . پس چون كار دراز بكشيد و جيفان را طاقت نماند ، كس فرستاد به زمين مرو ، و قتيبه را بخواند به زمين خوارزم . از كليدهاى خزينهء خوارزم سه كليد زرين با كليد شهر به دو فرستاد ، و شرط كرد كه اگر برادر مرا بكشى ، هر حكم كه خواهى به تو دهم . و كس را از اين حديث آگاه نكرد .\r\nو رسول به نزديك قتيبه آمد ، و وقت غزو بود و قتيبه ساخته بود غزو را ، و مردمان را ايدون نمود كه به سغد خواهم شدن . و رسول جيفان را بازگردانيد و\r\n","description":"","footnote":"","page_name":" 839 ","page_number":219},
  {"content":"\r\nاجابت كرد بدانچه خواسته بود . خورزاد را خبر بردند كه قتيبه عزم درست كرده است كه به شهر سغد شود . مردمان را گرد كرد و گفت : بدانيد كه قتيبه آهنگ سغد كرد و شما از حرب او ايمن شديد . و بهار آمد ، به شراب خوردن و عيش و طرب مشغول شدند و آگاهى نداشتند تا قتيبه به هزار اسب فرود آمد ، و آن شهرى است از شهرهاى خوارزم بر كنار جيحون . و خوارزم سه شهر است و مهترين مدينة الفيل است . چون قتيبه فراز رسيد ، خوارزميان به نزديك جيفان شدند و او را گفتند چه بينى و تدبير چيست ؟ گفتا : اينجا تدبير و راى برادر مرا است خورزاد ، به نزديك او شويد . ايشان به نزديك خورزاد شدند و گفتند : اين مرد باز آمد و ما را هلاك كند ، چه تدبير بايد كردن . و خورزاد از اين تدبير برادرش آگاه شد و خواندن قتيبه ، خواست كه جيفان را بكشد ، و باز از بيم لشكر نيارست . و مردمان را گرد كرد و به مدينة الفيل آمد . جيفان [ هزار اسب 
  ] و ديگر شهرها به قتيبه سپرد و خود به نزديك او رفت .\r\nو خورزاد متحيّر گشت . كس فرستاد به قتيبه و از وى زنهار خواست . قتيبه جواب داد كه ترا زينهار از برادر خويش بايد خواستن ، اگر او ترا ايمن كند از جهت من نيز ايمنى . خورزاد گفت : من دانم كه ببايد مردن ، و نه چون منى بود كه برادر را گردن نهد . من خواستم كه ترا باشم نه كسى ديگر را . و من كشتن را دوستتر دارم از گردن نهادن برادر را . و بفرمود تا حرب را بياراستند . و خود بيرون آمد و حرب كرد . و چون ساعتى برآمد خورزاد گرفتار شد ، و او را پيش قتيبه بردند و گفت : چگونه ديدى اين كه خداى عزّ و جلّ با تو كرد ؟ گفت : ايها الامير ، مرا ملامت مكن كه من دست به شمشير از آن بردم تا حكم كند ميان من و تو ، و ليكن شمشير مرا رها كرد . قتيبه گفت كه چنين بود آن كس را كه خذلان وى را اندر يابد . پس بفرمود تا گردنش بزدند . جيفان گفت : ايّها الامير ، هنوز دل مرا شفا نكردى . قتيبه گفت : چه خواهى ؟ گفت : آن خواهم كه هر كه با او بودند همه را بكشى . قتيبه گفت : اكنون همه را گرد كن . جيفان همه را گرد كرد تا همه را گردن بزدند و خواستهء ايشان برداشت .\r\n","description":"","footnote":"","page_name":" 840 ","page_number":220},
  {"content":"\r\nجيفان شرط كرده بود با قتيبه كه صد هزار برده و هم چندين جامه او را دهد . و بدين همه وفا كرد . و قتيبه به مدينة الفيل آمد و آن مالها بستد [ و به هزار اسب بازآمد و اين حديث جيفان خوارزم محمّد بن جرير مختصر كرده است و ما چنان كه در كتب ديگر يافته بوديم ياد كرديم . 
  ] پس جيفان از قتيبه اندر خواست كه او را يارى دهد بر ملك جاجرم . و اين ملك هر وقت به حرب جيفان آمدى و او را رنج نمودى . قتيبه عبد الرّحمن را بفرستاد تا با او حرب كرد و او را بكشت . و اين ملك ستد ، و به نزديك قتيبه بازآمد . و چهار هزار برده آورد اسير ، قتيبه بفرمود تا همه را بكشتند و بازگشت و به مرو باز آمد .\r\n","description":"","footnote":"","page_name":" 841 ","page_number":221},
  {"content":"\r\n\r\nخبر گشادن شهر سمرقند\r\nچون قتيبه از كار خوارزم بپرداخت ، مجشّر بن مزاحم السلمى بر پاى خاست و گفت : ايها الامير ، مرا با تو رازى است . قتيبه گفت : جاى [ 303 b 
  ] خالى كنيد . چون خالى كردند ، مجشّر گفت : اگر به سغد خواهى رفتن اكنون رو كه ميان تو و سغد ده روزه راه است اكنون اوليتر بود . قتيبه گفت : هيچكس را گفتى ؟ گفتا : نه . گفت :\r\nكس ترا گفت ؟ گفتا : نه . گفت : و الله كه اگر كسى ديگر اين سخن گويد گردنت بزنم . پس قتيبه برادر خويش را ، عبد الرّحمن ، را بخواند و گفت : بنه به سوى مرو گسيل كن . عبد الرّحمن منادى كرد كه سوى مرو برداريد ، و عبد الرّحمن برفت .\r\nچون ديگر روز بود بامداد نامهء قتيبه فراز رسيد عبد الرّحمن را كه چون اين نامه به تو رسد بار و بنه را به سوى مرو گسيل كن و خود با لشكر از سوار و پياده روى به سغد نه ، و اين حديث را نهان دارد كه من اينك بر اثر همى آيم . عبد الرّحمن همچنان كرد و بنه سوى مرو فرستاد و خود و لشكر روى به سغد نهاد . و قتيبه برخاست و مردمان را خطبه كرد و گفت : بدانيد كه مردمان سغد عهد بشكستند و مال كه پذيرفته بودند بازگرفته اند ، و به طرخون آن رسيد كه شنيديد ، و خداى عزّ و جلّ همى گويد : * ( فَمَنْ نَكَثَ فَإِنَّما يَنْكُثُ عَلى نَفْسِه 48 : 10 ) * . برداريد و روى بديشان\r\n","description":"","footnote":"","page_name":" 842 ","page_number":222},
  {"content":"\r\nنهيد كه من اميد دارم كه اسيران سمرقند همچون اسيران قريظه و بنى نضير باشند .\r\nو خداى عزّ و جلّ مىگويد : * ( وَأُخْرى لَمْ تَقْدِرُوا عَلَيْها قَدْ أَحاطَ الله بِها وَكانَ الله عَلى كُلِّ شَيْءٍ قَدِيراً . 48 : 21 ) * پس قتيبه روى به سغد نهاد و عبد الرّحمن به چهار روز پيش از وى بدانجا رسيده بود با بيست هزار مرد . پس قتيبه گفت : * ( فَإِذا نَزَلَ بِساحَتِهِمْ فَساءَ صَباحُ الْمُنْذَرِينَ . 37 : 177 ) * و به سمرقند ملكى بود نامش غوزك بن احشد ، و اين آن غوزك است كه مردمان او را بدل طرخون ملك سغد داده بودند و طرخون را بازداشته ، و او خود را به شمشير فروهشت ، چنان كه پيش از اين گفتيم . پس قتيبه گرداگرد شهر سمرقند بگرفت ، و مردمان از شهر بيرون آمدند و حرب كردند و چند روز پيوسته حرب بود . پس يك روز گروهى از ايشان بر باروى شهر آمدند و آواز دادند كه اى تازيان ، شما با ما حرب همى كنيد و خويشتن را رنجه همى داريد به كارى كه بدان نرسيد ، كه ما اندر كتاب ايدون يافتيم كه حصار ما هيچكس نگشايد مگر كسى كه نام او پالان اشتر بود . شما بازگرديد و خويشتن را رنجه مداريد . قتيبه گفت :\r\nالله اكبر و الله انا اكّاف الجمل ، انا قتيبة . و قتيبه اكّاف الجمل بود ، و الله كه من پالان اشترم . پس بشتابيد به حرب ايشان . و آن روز خلقى بسيار از ايشان بكشت .\r\nپس ملك سمرقند نامه نوشت به ملك چاچ كه تازيان به حرب ما آمدند و اگر بر ما ظفر يابند آهنگ شما كنند ، و ما سپر شماايم . مردمان شهر چاچ گرد آمدند و روى به سمرقند نهادند ، و كس فرستادند به غوزك كه تو ايشان را مشغول همى دار تا ما شبيخون آريم و اندر لشكرگاه ايشان افتيم . پس دو هزار مرد مبارز و دلاور بگزيدند . و قتيبه را خبر شد . از انديشهء شبيخون ايشان بفرمود تا هفتصد مرد مبارز از سپاه بگزيدند و ايشان را گفت : بدانيد كه چاچيان به شبيخون ما همى آيند .\r\nبرويد و به فلان جاى به كمين بنشينيد بر راه چاچيان . و صالح بن مسلم را بر ايشان مهتر كرد . و صالح برفت و آن جمع را به سه گروه كرد و از دست راست يك گروه ، و گروهى ديگر بر دست چپ ، و خود با قومى بر كناره بايستاد . چون از شب نيمى بگذشت ، چاچيان همى آمدند ايمن . چون صالح را بديدند ، به حرب\r\n","description":"","footnote":"","page_name":" 843 ","page_number":223},
  {"content":"\r\nايستادند . و آن دو گروه ديگر پاى بيفشاردند ، و مردى از مسلمانان حمله كرد ، نامش شعبة بن ظهير ، بر مردى از ملكزادگان چاچ و او را شمشيرى بزد بر بناگوش و سرش بينداخت . چاچيان هزيمت شدند و تازيان اندر عقب ايشان نهادند و همى كشتند ، تا از ايشان بس كس نرست . و سرهاشان برگرفتند و بياوردند ، و ملكزادگان و مهتران بودند . و مسلمانان بسيار سلاح يافتند و طوقهاى زرين و ستوران نيك ، و بازگشتند و به نزديك قتيبه آمدند .\r\nديگر روز بفرمود تا حرب كردند . و غوزك مر قتيبه را گفت كه تو از بهر آن با من حرب همى توانى كردن كه برادران من از عجم ترا يارى همى كنند ، تازيان را بفرست تا ببينى كه چگونه بود . قتيبه را خشم آمد از آن سخن ، و منادى بانگ كرد و مبارزان را گرد كرد و به حرب ايشان فرستاد و بفرمود تا منجنيق بساختند . و بسى برنيامد كه بارو خراب كردند . و مردى از مبارزان سغد بيامد و بدان جايگاه كه بيفتاده بود بايستاد . و با قتيبه تيراندازان بودند . ايشان را بخواند و گفت : هر كه از شما آن مرد را به تير بزند ده هزار درم او را است ، و اگر خطا كند دستش ببرم . پس يكى از ايشان پيش رفت و تيرى بينداخت و بر چشم آن مرد آمد و بكشت . و آن مرد به نزديك قتيبه آمد و ده هزار درم بستد .\r\nپس تركان بانگ كردند كه امروز بازگرديد كه فردا صلح كنيم . پس قتيبه گفت كه اين تركان عاجز شدند ، امروز بازگرديد . ايشان بازگشتند . و ديگر روز قتيبه با ايشان صلح كرد برده هزار هزار درم كه هر سالى بدهند ، و امسال سه هزار سر برده بدهند كه اندر [ 304 a 
  ] ميان ايشان نه كودك بود و نه مرد پير . و هر چه اندر آتشكده ها است از زينتهاى بتان برگيرند و بتان را بسوزانند . و قتيبه در آنجا مزگتى كند و خطبه خواند و چاشت خورد و بيرون آيد . غوزك اجابت كرد و بفرمود تا طعام بسيار بساختند قتيبه و يارانش را . و قتيبه چهارصد مرد بگزيد از خويشان و مهتران لشكر ، و به سمرقند اندر شد ، و غوزك پذيرهء او بازآمد و قتيبه را نماز برد و اندر پيش او برفت تا به در بتخانه . و قتيبه اندر رفت و بنشست و غوزك بيامد و اندر پيش او بايستاد . پس به مزگت اندر آمد و دو ركعت نماز كرد ، و آن بتان را\r\n","description":"","footnote":"","page_name":" 844 ","page_number":224},
  {"content":"\r\nبياوردند . قتيبه بفرمود تا آن پيرايه از ايشان بيرون كردند و بفرمود تا ايشان را بسوزند . عجم گفت كه اندر ميان اين بتان بتانىاند كه هر كه ايشان را بسوزاند هلاك شود . قتيبه گفت : من به دست خويش بسوزم و آتش آوردند و او به دست خويش آتش اندر ايشان زد تا بسوختند . و ايدون گويند كه آن ميخهاى زرين و سيمين كه به كار برده بودند پنجاه هزار مثقال زر و سيم بيافتند . و قتيبه طعام خواست . غوزك بفرمود تا طعام آوردند و خوانها بينداختند و طعامهاى الوان بنهادند تا قتيبه و يارانش طعام بخوردند . دبيران را بخواند تا عهدنامه بنوشتند غوزك را بدين گونه :\r\nبسم الله الرّحمن الرّحيم هذا ما صالح عليه قتيبة بن مسلم الباهلىّ مع غوزك ابن احسيد بن افشين السغدى صالحه و شرطه و جعل له بذلك عهد الله و ميثاقه .\r\nو اين آن صلحنامه است كه قتيبة بن مسلم بنوشت غوزك را و شرط كرد با او و به دو داد او را عهد و ميثاق و زينهار خداى و محمّد مصطفى عليه السّلام و زنهار وليد بن عبد الملك و زنهار حجّاج و زنهار قتيبه و زنهار مسلمانان و صلح كرد با او به سمرقند و روستايش و كش و نخشب و زمينها و كشتزارها برده بار هزار هزار درم ، و عامل را دويست هزار اندر سالى ، و سه هزار برده كه اندر ايشان كودك و پير نبود و ايشان طاعت دارند وليد را و حجّاج را و قتيبه را و غوزك اين بپذيرفت از مال كه بدهد و هر چه بدهد اگر برده بود سرى دويست درم گيرد و هر چه زر سرخ بود هر مثقالى بيست درم ، و هر جامهء ديبا كه بزرگ بود صد درم . و عهد و ميثاق خداى بر قتيبة بن مسلم كه غوزك را بد نينديشند و با او غدر نكنند بعد از آنكه صلح كرد بر اين . و اگر دشمنى بر غوزك بيرون آيد بر قتيبه است كه او را يارى كند . و من كه قتيبه ام غوزك را پادشاه كردم بر سمرقند و كش و نخشب ، و حدود آن و شهرها و حصارها به تو تسليم كردم و مهر و انگشترى تو روان كردم بر اين ، و هيچكس بر تو اعتراض نكند . و پادشاهى پس از تو فرزندان ترا است و هميشه تا ولايت خراسان مرا است همچنين و بر اين عهد گواهى دهد حصين بن المنذر و فلان و فلان اندر سال نود و سه .\r\n","description":"","footnote":"","page_name":" 845 ","page_number":225},
  {"content":"\r\nو قتيبه آن عهد نامه را مهر كرد و به غوزك داد . پس قتيبه به مرو باز آمد و نامه فرستاد به حجّاج به خبر فتح سمرقند ، و پنج يك آن غنيمت و خواسته بفرستاد .\r\nحجّاج جواب نامه كرد و گفت : خداى تعالى ترا آن داد از ظفر دشمنان و گشادن جهان كه هيچكس را نداد بيش از تو . * ( فَخُذْ ما آتَيْتُكَ وَكُنْ من الشَّاكِرِينَ . 7 : 144 ) * بگير آنچه خداى تعالى ترا داد و از شاكران باش اى قتيبه كه ترا اندر سختى و سستى حاجت بيش است اندر دين خداى تعالى از آنكه به نرمى و سستى . دست محكم اندر زن بدانچه خداى تعالى ترا بداده است اندر كار خراسان و ذو القرنين آن گاه كه به مغرب رسيد او را گفتند : * ( يا ذَا الْقَرْنَيْنِ إِمَّا أَنْ تُعَذِّبَ وَإِمَّا أَنْ تَتَّخِذَ فِيهِمْ حُسْناً . 18 : 86 ) * ايشان را عذاب كنى يا نيكويى . خداى خواست كه او را بيازمايد اندر آنچه او را داد و او را راه نمود به طاعت و خشنودى خويش از قوّت خويش تا گفت : * ( أَمَّا من ظَلَمَ فَسَوْفَ نُعَذِّبُه ثُمَّ يُرَدُّ إِلى رَبِّه فَيُعَذِّبُه عَذاباً نُكْراً . وَأَمَّا من آمَنَ وَعَمِلَ صالِحاً فَلَه جَزاءً الْحُسْنى . 18 : 87 - 88 ) * اما آنكه بيداد كند ما او را عذاب كنيم ، ديگر چون پيش خداى رود خداى او را عذابى كند سخت . و اما آنكه مؤمن بود و كردار نيك كند او را پاداش نيك بود و او را اندر آسانى داريم . و خداى عزّ و جلّ از وى خشنود بود و كردار نيكش . و قصهء وى بگفت اندر قرآن مر پيغمبر را عليه السّلام . تو اى قتيبه اندر اين انديشه كن كه به تو فرستادم از بد و نيك .\r\nو محمّد بن جرير ايدون گويد كه چون قتيبه به مرو بازگشت ، برادرش عبد الله بن مسلم را بر سمرقند خليفت كرد و او را با سپاهى آنجا بگذاشت ، و آلات حرب چندانكه بايست ، و عبد الله را وصيّت كرد كه هيچ كافر را اندر سمرقند مگذار الَّا كه مهرى از گل بر دست وى نهى . پس اگر گل خشك شود پيش از آنكه از شهر بيرون شود بفرماى تا بكشندش ، و هر كس را كه بينى سلاحى دارد هم اندر ساعت بكش . و به شب درهاى شهر ببند . و اگر كسى را از ايشان به شهر اندر بيابى بكش ، و از اين سياست كه گفتم مگذر .\r\nو هم بدين سال نود و سه موسى بن نصير ، طارق بن زياد را از شهر اندلس باز كرد و پسرش را عبد الله بن موسى به جاى او بفرستاد . و طارق پيش موسى بازآمد\r\n","description":"","footnote":"","page_name":" 846 ","page_number":226},
  {"content":"\r\nو عذر خواست . موسى عذر او بپذيرفت و به شهر طليطله فرستادش هم از اين زمين اندلس از شهر قرطبه بر بيست روزه راه . طارق برفت و به شهر طليطله رفت مايدهء سليمان [ 304 b 
  ] بن داود عليهما السّلام بيافت . و بر آن مايده اندر چندان زر و گوهر بود كه خداى تعالى قياس آن دانست .\r\nو هم اندر اين سال وليد بن عبد الملك عمر بن عبد العزيز را از اميرى مدينه باز كرد . و سبب آن بود كه عمر هر وقتى نامه نوشتى به وليد و گله كردى از حجّاج ، و او را آگاه كردى از جور او بر مردمان عراق و بيدادگرى كاردارانش در نواحى كه هر كسى كرده بودى . و حجّاج آگاه شد و در تدبير آن ايستاد كه عمر را بازكند .\r\nروزى نامه نوشت به وليد كه گروهى از عراق به مكّه و مدينه رفتند و از رفتن ايشان آنجا عاقبت مشغله خيزد ، و من ترا آگاه كردم . و كسى بايد كه بدانجا فرستم ، و من عثمان بن حيّان و خالد بن عبد الله القسرى را گزيدم . وليد خالد بن عبد الله را به اميرى مكّه فرستاد و عثمان را به اميرى مدينه و عمر را معزول كرد و سال نود و سه سپرى شد .\r\n","description":"","footnote":"","page_name":" 847 ","page_number":227},
  {"content":"\r\n\r\nخبر رفتن قتيبه به غزاى چاچ و فرغانه\r\nچون سال نود و چهار اندر آمد قتيبه به غزاى چاچ و فرغانه رفت . و از مرو برداشت و از آن سوى رود شد ، و از مردمان كش و نخشب و خوارزم سپاه خواسته بود . مقدار بيست هزار مرد حربى بيامدند و با قتيبه برفتند . و چون به سغد رسيدند ، اين بيست هزار مرد را به سوى چاچ گسيل كرد و خود به فرغانه شد و تا خجند برفت . و مردمان فرغانه گرد آمدند و حرب را بياراستند . و بسيار حرب كرده آمد . و هر حرب كه كردند ظفر مسلمانان را بود . پس يك روز مسلمانان را ترسى اندر دل آمد و بر نشستند . مردى از بالا نگاه كرد مسلمانان را ديد جدا جدا ايستاده و پراگنده شده ، گفت : و الله كه امروز سوى مسلمانان شويم ، ايشان فضيحت شوند . ديگرى به پهلوى او ايستاده بود ، گفت : مگوى كه ما همچنانيم كه عوف بن الخرع گويد كه بياراى حرب دشمن را و به هيچگونه نينديشيم از مرغى كه بپرد از سوى چپ . و اين بابى است از فال زجر كه هر گه كه لشكرى را به جايى بايد شدن يا به مصافى اندر باشند و مرغى بپرد از سوى راست ، آن فال را نيك دارند ، و اگر از سوى چپ بپرد بد دارند . و همچنين از رفتن دام و دد و\r\n","description":"","footnote":"","page_name":" 848 ","page_number":228},
  {"content":"\r\nنخچير . اين چنين كه گفتيم مردمان آن فال گيرند .\r\nپس قتيبه برداشت و به كاشانه شد . و آن شهرستان فرغانه است . پس آن بيست هزار مرد كه به چاچ رفته بودند با فتح و غنيمت باز آمدند .\r\n","description":"","footnote":"","page_name":" 849 ","page_number":229},
  {"content":"\r\n\r\nخبر گريختن يزيد بن مهلَّب و برادرانش از زندان حجّاج\r\nو بدين سال نود و چهار اندر حجّاج را خبر آمد كه كردان غلبه كردند بر همه زمين پارس . حجّاج بيرون آمد و به رستقاباد فرود آمد و لشكرها را فرستادن گرفت . و يزيد بن مهلَّب و برادرانش را بفرمود تا بيرون آوردند از زندان . و به لشكرگاه اندر به نزديك خيمهء خويش به خيمه اى فرود آوردند . و گرداگرد خيمه را بفرمود تا كنده كردند و نگاهبانان بر ايشان گماشت . و شش بار هزارهزار درم ايشان را مصادره كرد و ايشان را گونه گونه عذاب همى كرد . و يزيد صبر همى كرد ، و حجّاج را خشم آمد . و حجّاج را گفتند كه يزيد را تيرى بر ساق آمده است و پيكان هنوز به وى اندر است . هر آن گاه كه چيزى به دو رسد از درد بانگ و فرياد دارد . اگر بفرمايى تا آن را بجنبانند تا تو بانگ او شنوى . حجّاج بفرمود تا آن را بدان عذاب كردند و شكنجه نهادند بر ساق . چون اين بكردند ، يزيد بانگ برداشت . و هند بن المهلَّب خواهر يزيد زن حجّاج بود ، آوازش بشنيد . بيرون آمد و بانگ كرد و فرياد برآورد . حجّاج او را طلاق داد ، و بعد از آن پشيمان شد . و حجّاج بفرمود تا همچنان او را مىرنجانيدند .\r\nو يزيد تدبير گريختن كرد . و او را و برادرانش را به بصره نزديك مروان بن\r\n","description":"","footnote":"","page_name":" 850 ","page_number":230},
  {"content":"\r\nمهلَّب چهارپايان بود و ستوران بسيار . بفرمود تا از آن چند سر بيارند و ايدون نمايند كه همى بخواهيم فروختن . و بهاى گران كنند تا كس نخرد تا مگريزيد و برادرانش خلاص يابند و برنشينند و بگريزند . پس يزيد بفرمود تا از بهر آن موكّلان طعامى نيك بساختند و شراب فرمود آوردن . ايشان طعام بخوردند و به شراب مشغول شدند . يزيد جامهء طبّاخ خويش اندر پوشيد و ريشى سپيد بر ريش خود بربست و بيرون آمد و برفت . يكى از آن موكّلان او را بديد ، گفت چه گوييد اندر رفتن اين مرد نيكو به رفتن يزيد مىماند . پس بيامد و بر روى او نگاه كرد .\r\nريش سپيد ديد ، بازگشت . و مفضّل از پس يزيد برفت و كس او را نشناخت . و دوستان ايشان از پيش كشتى راست كرده بودند . و ميان ايشان و بصره هجده فرسنگ بود . چون يزيد و مفضّل به لب رود رسيدند ، عبد الملك را ديدند كه همى آمد . يزيد او را گفت به كشتى اندر نشين كه او اكنون به ما رسد . عبد الملك برادر مفضّل بود از مادر ، و مادرشان كنيزكى بود هندو نامش بهله . مفضّل گفت : و الله كه از اينجا نجنبم تا عبد الملك نيايد اگر خود به زندانم بايد رفتن . در اين بودند كه عبد الملك فراز رسيد ، و هر سه به كشتى اندر نشستند و آن شب همى راندند . [ 305 a 
  ] و آن موكلان آگاهى نداشتند تا روز روشن شد .\r\nچون يزيد از كشتى بيرون آمد با برادران روى به بطايح نهاد . چون آنجا برسيدند ، مروان بن مهلَّب ستوران را آنجا بداشته بود ، و گروهى از خويشان نيز بيرون آمده بودند از بصره ، برنشستند و با ايشان برفتند و روى به شام نهادند . و راه ندانستند ، و چون لختى برفتند مردى را بديدند كه همى آيد . يزيد او را گفت : تو كيستى ؟ گفت : مردىام از مردمان يمن . گفت : نامت چيست ؟ گفت : عبد الجبّار .\r\nيزيد گفت : راه شام دانى ؟ گفت : دانم . گفت : ما را دليلى كن تا به زمين فلسطين تا ترا ده هزار درم بدهم و خلعت بخشم . عبد الجبّار گفت : تو كيستى ؟ گفت : من مردىام كه تا بوده ام امير بودم و برادرانم امير بوده اند و چندگاه است كه اسير بودم . عبد الجبّار گفت : مگر تو يزيد بن مهلَّبى گفت : آرى و من از زندان حجّاج گريخته ام و نزديك عمّ وليد خواهم شدن يا به نزد عم خويش وهيب بن\r\n","description":"","footnote":"","page_name":" 851 ","page_number":231},
  {"content":"\r\nعبد الرّحمن الازدى . عبد الجبّار گفت : ترا من به زمين فلسطين برم اندر هفت شب ، كه همه شب همى رويم و روز فرود مىآييم . پس پيش اندر شد و يزيد در عقب او همى راند . و شب مىرفتند و روز فرود مىآمدند تا به نزديك شام رسيدند .\r\nگوشه هاى زمين فلسطين پديد آمد دانستند كه بامداد را آنجا رسند .\r\nچون صبح بدميد يزيد آواز داد گفت : مرا خواب غلبه كرده است ، چند مانده است تا آن جايگاه ؟ گفت : سه ميل . گفت يك ساعت فرود آى تا چشم گرم كنيم كه خواب مرا رنجه مىدارد . دليل او را از راه به يكسو برد نزديكى كوشكى اندر بيابان . و فرود آمدند و بخفتند و بيدار نگشتند تا آفتاب گرم شد . پس برفتند و دست و روى بشستند . زنى از بام كوشك فرود نگريد و كنيزكى با او . بنده خداوندگار را گفت : اين مرد به يزيد بن مهلَّب مىماند . زن گفت : تو يزيد را چه شناسى ؟ گفت :\r\nچون نشناسم كه مولاى او بودم . يزيد سر برآورد و بنگريست ، لثام بربسته بود .\r\nكنيزك را گفت : چه نامى ؟ گفت : بلايه . گفت : اين كوشك كه را است ؟ گفت :\r\nزينب بنت يوسف الحجّاج ، خواهر حجّاج ، زن ابو عقيل الثقفى . يزيد گفت : * ( إِنَّا لِلَّه وَإِنَّا إِلَيْه راجِعُونَ . 2 : 156 ) * حجّاج از ما جدا نمىشود هر كجا مىشويم . پس دليل را گفت تا برداشتند و برفتند به فلسطين پيش عمش وهيب بن عبد الرّحمن ، و قصهء خويش بگفت ، و از او اندر خواست كه هم اندر وقت برنشيند و بر سليمان بن عبد الملك شود ، تا او را و اهل بيت او را زنهار خواهد ، تا اندر پناه او باشد و ايمن شود از بلاى حجّاج و وليد . وهيب برخاست و به نزديك سليمان شد و قصهء يزيد او را بگفت ، و از او اندر خواست كه او را اندر سايهء خويش بدارد تا آن گاه كه او را زنهار ستاند از وليد بن عبد الملك . او اجابت كرد و يزيد را بنواخت و خلعت داد .\r\nو آن شب كه يزيد و مفضّل و عبد الملك بگريختند ، تا روز بشد كس را خبر نگشت . پس حجّاج را خبر بردند . تافته گشت و چنان گمان برد كه ايشان به خراسان رفتند . پس نامه كرد سوى قتيبة بن مسلم كه يزيد بن مهلَّب بگريخت و ندانم كه كجا شد ، و ترسم كه خراسان بر تو تباه كند . پس از آن آگاه شد از رفتن يزيد نزديك سليمان . نامه نوشت به وليد بن عبد الملك و گفت : امّا بعد ، آگه كنم\r\n","description":"","footnote":"","page_name":" 852 ","page_number":232},
  {"content":"\r\nامير المؤمنين را كه يزيد بن مهلَّب خراسان به غلبه گرفته بود و خواسته ها ستد و من او را اشخاص كردم و مطالبه كردم به شش بار هزار هزار درم . او منكر شد . باز داشتمش . از زندان بگريخت . اكنون خبر يافتم كه به نزديك برادر تو ، سليمان ، رفته است . من أمير المؤمنين را آگاه كردم . باقى او بهتر داند . چون نامهء حجّاج به وليد رسيد ، نامه نوشت به سليمان بدين حديث . سليمان نامه را جواب كرد كه من يزيد را بدان زينهار دادم كه او و پدرش و برادرانش اوليا و چاكران ما بودند ، و نه كسى را زينهار دادم كه دشمن ما بودند . و حجّاج او را ستيزه كرد و گونه گونه شكنجه ها و عذاب كرد و سه بار هزار هزار درم از وى بستد . اكنون بر من آمد و زنهار دادمش ، و آنچه از وى همى خواستند بر من است . اگر امير المؤمنين بيند مرا در اين شرمزده نكند . وليد نامه نوشت و ديگر باره سوگند خورد كه من او را ايمن نكنم تا پيش منش نفرستى . سليمان ديگر باره مضايقت كرد . وليد دست باز نداشت و سوگند خورد بر آنكه بايد كه او را بر من فرستى بند و غل برنهاده . پس يزيد سليمان را گفت : مرا به دو فرست كه من نخواهم كه از قبل من شما را وحشتى افتد ، و ايّوب ، پسرت را با من بفرست . سليمان ايّوب پسر خويش را بخواند و بند برنهاد و يزيد را بند برنهاد ، و هر دو را به يك ديگر اندر به سلسله اندر بست ، و هر دو را به سوى وليد فرستاد .\r\nچون پيش وليدشان اندر آوردند ، ايوب نامهء پدر به عم داد . و نامه اى نوشته بود سخت لطيف و در نامه نوشته بود كه من يزيد بن مهلَّب را و برادرزادهء تو ، ايّوب ، را به تو فرستادم و خواستم كه سوم ايشان من باشم . اگر أمير المؤمنين بيند مرا رد نكند بر آنچه خواستم . چون وليد نامه برخواند و يزيد را و ايّوب را بر آن حال ديد ، دلش بسوخت بر ايّوب و گفت : نه نيكو كردم كه برادرزادهء خويش را بدين حال پيش خود خواندم . پس يزيد بن مهلَّب به سخن آمد و خداى را حمد و ثنا كرد به عبارتى سخت نيكو ، و كردار خويش و آن پدرش و برادرانش و طاعت داشتنشان او را و پدرش ، [ 305 b 
  ] عبد الملك ، را ياد كرد و عذر نمود . وليد بفرمود تا او را بنشاندند . گفت : عذر تو پذيرفتم و ما را پديد آمد ستم حجّاج بر تو . و ايّوب\r\n","description":"","footnote":"","page_name":" 853 ","page_number":233},
  {"content":"\r\nرا سى هزار درم فرمود و يزيد را بيست هزار درم ، و هر دو را پيش سليمان فرستاد .\r\nچون يزيد پيش سليمان شد به بزرگترين پايگاه رسيد ، و هيچ هديه نياوردندى سليمان را و هيچ مالى نيامدى او را كه نيمى يزيد را دادى . و اين خبر به وليد برداشتند . بر او انكار كرد سخت ، و حارثة بن مالك بن ربيعة الاشعرى را گفت به نزديك سليمان شو و او را بگوى كه أمير المؤمنين را بگفتند كه هيچ هديه به تو نرسد كه نه نيمى از آن به يزيد فرستى ، و اين كار به چشم او زشت كردند . و حارث را گفت : اين سخنان را همچنين بخواهى گفتن يا نه ؟ گفت : طاعت أمير المؤمنين از فرايض است و من رسولم ، [ گفت : 
  ] زود پيش او شو و او را همچنين بگوى ، و به نزديك او باش كه من هديه اى همى فرستم ، به دو سپار و خط بر آن بازستان .\r\nحارث به نزديك سليمان شد . بر سجاده نشسته بود و مصحف پيش او نهاده و همى خواند . حارث سلام كرد . جواب نداد تا از خواندن وظيفه بپرداخت . پس جواب داد . بعد از آن حارث آنچه بايد او را گفته بود بگفت . سليمان خشم گرفت و گفت : اگر مرا روزى بر تو دست باشد اندامهات از يك ديگر جدا كنم . حارث گفت :\r\nبر من طاعت است در پيغام أمير المؤمنين گزاردن ، و من رسولم . پس بيرون آمد .\r\nچون آن هديه ها بياوردند ، پيش سليمان اندر شد و گفت : خط برات خواهم كه به من دهى بدين كه از من ستدى . سليمان گفت : اين سخن از چه گويى ؟ گفت : من از قول ديگرى گويم ، و من از بهر طاعت داشتن اين گفتم و اگر نه مرا با اين سخنان چه كار ! سليمان قرار گرفت و دانست كه او اين سخن از راستى گفت .\r\nپس سليمان بفرمود تا آن هديه ها به دو نيم كردند و نيمى از آن سفطها و جامه ها به يزيد مهلَّب فرستاد .\r\nو يزيد پيش سليمان همى بود بدين مرتبه تا نه ماه بگذشت .\r\n","description":"","footnote":"","page_name":" 854 ","page_number":234},
  {"content":"\r\n\r\nكشتن حجّاج سعيد بن جبير را و مرگ حجّاج\r\nآن وقت كه حجّاج عبد الرّحمن بن محمّد بن الاشعث را به حرب رتبيل فرستاد ، سعيد بن جبير را با او بفرستاد و او را بر ديوان عطا به پاى كرد ، و بدان حربها كه پسر اشعث با حجّاج كرد شاهد بود . پس عبد الرّحمن بگريخت و پيش رتبيل شد ، سعيد بگريخت و به اصفهان شد . حجّاج آگاه شد به امير اصفهان كس فرستاد و گفت : سعيد را بگير . امير اصفهان كس فرستاد و سعيد را گفت حجّاج چنين فرموده است ، نگر كه آنجا درنگ نكنى . سعيد برفت و روى به آذربايگان نهاد و چند سال آنجا بود . پس به مكّه شد و آنجا بنشست .\r\nپس چون وليد عبد الملك خالد بن عبد الله القسرى را به اميرى مكّه فرستاد ، گروهى از مردمان مكّه سعيد را گفتند كه خالد بدين جاى همى آيد ، و او مردى بد است و ما بر تو همى ترسيم ، و اگر از اينجا برفتى تا او ترا نيافتى . سعيد گفت :\r\nو الله كه من چندان بگريختم كه از خداى عزّ و جلّ شرم افتادم ، و مرا چندان زنده دارد كه خداى تعالى بر سر من نبشته است . مردمان را عجب آمد از آن سخن ، و او را گفتند كه تو هم آن سعيدى كه مادرت نام كرد . پس خالد به مكّه اندر آمد . و حجّاج را خبر بردند كه گروهى از مردمان عراق ، از آن كسان كه بر تو بيرون آمده بودند\r\n","description":"","footnote":"","page_name":" 855 ","page_number":235},
  {"content":"\r\nبه مكّه اندرند چون عطا و مجاهد و طلق بن حبيب و عمرو بن دينار . حجّاج نامه كرد به وليد بن عبد الملك بر اين خبر و گفت : از مردمان عراق از آن كسانى كه بر من بيرون آمده بودند به مكّه گريخته اند ، اگر أمير المؤمنين بيند مرا دستورى دهد تا آنچه من دانم اندر كار ايشان بكنم . وليد بن عبد الملك نامه كرد به خالد بن عبد الله تا خالد ايشان را بگرفت و به حجّاج فرستاد . و سعيد بن جبير را نيز بگرفت و با ايشان بفرستاد . و طلق بن حبيب به راه اندر بمرد ، و مجاهد و سعيد را به نزديك حجّاج آوردند . بفرمود تا مجاهد را بازداشتند و سعيد بن جبير را بكشتند .\r\nمحمّد بن جرير ايدون گويد كه چون سعيد بن جبير را از مكّه ببردند ، دو مرد را بود موكّل كرده بودند . پس چون نزديك ربذه برسيدند به منزلى فرود آمدند . اين موكّلان يكى به حاجتى بيرون شد و يكى به نزديك سعيد بماند و بخفت . چون از خواب بيدار شد گفت : اى سعيد ، من از تو بيزارم ، برخيز و هر كجا خواهى برو كه من اندر خواب چنان ديدم كه شخصى با هيبت پيش من آمدى و گفتى از خون سعيد بيزار شو و اگر نه بكشمت . من بيزار گشتم اكنون برو اى سعيد كه من هرگز ترا طلب نكنم . سعيد گفت : برو كه بجز عاقبت نباشد . و آن ديگر موكّل فراز رسيد و هر سه برفتند . چون به كوفه رسيدند ، به سراى سعيد فرود آمدند و مردمان به پرسيدن سعيد مىآمدند . دخترى از آن سعيد از حجره بيرون نگريد . بند بر پاى پدر ديد بگريست . سعيد گفت : اى دختر ، پدر را طيره مده . سخت آمدش گريستن آن دختر .\r\nپس از كوفه برفتند و به واسط آمدند و سعيد را پيش حجّاج آوردند . گفت : اى سعيد ، چرا بر من بيرون آمدى . گفت : اصلح الله الامير ، من مردىام از مسلمانان ، و از مردمان يك ره خطا آيد و يك ره صواب . حجّاج بدين سخن بياراميد . مردمان كه حاضر بودند چنان پنداشتند كه او را عفو كرد . پس ديگر با او به حديث آمد . و اندر آن ميان حديث پسر اشعث رفت . [ 306 a 
  ] گفت : او را اندر گردن من بيعتى بود .\r\nحجّاج خشم گرفت و گفت : اى سعيد ، چون من به مكّه آمدم و پسر زبير را بكشتم و بيعت عبد الملك مروان بستدم از مردم مكّه ، تو نيز بيعت كردى . گفت : آرى . پس\r\n","description":"","footnote":"","page_name":" 856 ","page_number":236},
  {"content":"\r\nچون به كوفه آمدم به ولايت عراق نه ديگر باره بيعت أمير المؤمنين خواستم و بيعت كردى ؟ گفت : آرى . گفت : ترا به زينهارى خود استوار كردم تو از دو بيعت أمير المؤمنين باز آيى و به بيعت جولاهه اى وفا كنى ؟ آن گاه بفرمود تا گردنش بزدند . چون سرش از تن جدا شد ، سه بار گفت : لا إله الَّا الله . نخستين بار درست گفت : دوم بار سستتر گفت ، سوم بار چنان گفت كه معما گفت . پس چون سر سعيد پيش حجّاج بردند ، گفت : لعنت بر آن ترسازاده باد ، خالد بن عبد الله ، تا از بهر چه اين مرد را بر من فرستاد ، و الله كه اگر من دانستمى كه او به مكّه به كدام خانه اندر است او را عفو كردمى .\r\nچون حجّاج مر سعيد را بكشت چهل شب هر شب چون بخفتى سعيد را به خواب ديدى چنان كه دامن او بگرفتى و گفتى : يا عدوّ الله فيم قتلتنى . [ حجّاج گفتى : 
  ] مالى و لسعيد مالى و لسعيد بن جبير . و ايدون گويند [ بيرون از كتاب محمّد بن جرير 
  ] كه پس از مرگ حجّاج او را به خواب ديدند و پرسيدندش كه خداى با تو چه كرد ؟ گفت : به هر شخصى كه بكشتم مرا يك بار بازكشتند ، و از بهر سعيد بن جبير مرا هفتاد بار بكشتند و عاقبت هم مرا نيامرزيدند .\r\nو كشتن سعيد اندر سال نود و چهار بود ، و اين سال را سنة موت الفقها خوانند زيرا كه عامهء فقهاى مدينه اندر اين سال بمردند ، و از ايشان : على بن الحسين بن على بود عليهم السّلام ، و عروة بن الزبير ، و سعيد بن المسيّب ، و ابو بكر بن عبد الرّحمن بن الحارث بن هشام .\r\nو سال نود و پنج اندر آمد و حجّاج بن يوسف بمرد به ماه رمضان اندر پنج روز مانده از ماه ، و آن روز كه بمرد پنجاه و چهار ساله بود ، و بيست سال بر عراق امير بود . و اندر اين سال عبد الله بن محمّد بن عبد الله بن العبّاس در وجود آمد . و چون حجّاج بمرد ، وليد بن عبد الملك يزيد بن ابى كبشه را ولايت كوفه و بصره داد . و اندر اين سال نود و پنج قتيبة بن مسلم به غزاى چاچ و فرغانه رفت . و هنوز به فرغانه نرسيده بود كه خبر مرگ حجّاج شنيد . سخت اندوهگن شد و به مرو باز آمد . و حجّاج قتيبه را سخت بزرگ داشتى . و قتيبه گفتى حجّاج را كه تا تو زنده باشى\r\n","description":"","footnote":"","page_name":" 857 ","page_number":237},
  {"content":"\r\nمرا از زندگانى خويش ملال نگيرد ، و اگر بميرى مرا از پس زندگانى تو هيچ چيز نباشد . و گويند حجّاج در وقت مردن بفرمود تا او را به سلاسل ببستند و غل آهنين بر گردن نهادند و مىگفت : خدايا ، بندهء گناهكارم و ليكن عفو و رحمت ترا بيش از گناه خويش مىدانم ، چه باشد اگر بر اين بندهء گناهكار ببخشايى و رحمت كنى .\r\nاين حال با حسن بصرى رحمة الله عليه بگفتند . گفت : دنيا را به حيلت ببرد و مىخواهد كه آخرت نيز به حيلت ببرد .\r\nپس چون حجّاج بمرد و قتيبه به مرو بازآمد . نامهء وليد بن عبد الملك به وى رسيد و اندر او گفته بود كه امير المؤمنين ترا شناسد ، و جهد كردن ترا در غزاها و شفقت در حقّ مسلمانان دانسته است ، و او ترا بزرگ كند و بركشد ، بايد كه همچنان غزو كنى و از ثواب خداى تعالى نوميد نباشى ، و نامه پيوسته دارى چنان كه همه وقت أمير المؤمنين از حال تو آگاه باشد و داند كه كجايى و به كدام ثغرى .\r\nو سال نود و پنج سپرى شد .\r\n","description":"","footnote":"","page_name":" 858 ","page_number":238},
  {"content":"\r\n\r\nخبر مرگ وليد بن عبد الملك و مملكت برادرش سليمان\r\nچون سال نود و شش اندر آمد ، وليد بن عبد الملك بمرد . و مرگش به روز شنبه بود نيمهء جمادى الآخر . و مدت خلافتش نه سال بود و هشت ماه . و آن روز كه بمرد چهل و پنج ساله بود ، و گروهى گويند چهل و دو ساله بود . و عمر بن عبد العزيز بر وى نماز كرد . و از او نوزده پسر ماند : عبد العزيز و محمّد و عبّاس و ابراهيم و تمام و خالد و عبد الرّحمن و مبشر و مسرور و ابو عبيده و صدقه و منصور و مروان و عنبسه و عمر و روح و بشير و يزيد و يحيى .\r\nمردمان شام ايدون گويند كه از همه بنى مروان از وليد بهتر نبود ، و آن اثرها كه او را است كس را نيست . مزگت دمشق او بنا كرد و مزگت پيغمبر به مدينه ويران كرد و بسى اندر وى افزود و باز آبادان كرد . و مردمان را عطا داد . و مجذومان را اجرا فرمود نبشتن ، و از بيرون آمدن ميان مردمان بازداشت . و هر قاعدى را خادمى فرمود و هر نابينائى را بفرمود تا قايدى از بهر او به پاى كردند و بر همه اجرا فرمود راندن . و اندر روزگار خليفتش بسيار فتوحها بود و اندلس به روزگار او گشاده شد . و از ناحيت ما وراء النهر قتيبه بسيار شهرها بگشاد ، و محمّد بن ابو القاسم لختى از زمين هندوستان بگشاد . يك روز مردى از بنى مخزوم پيش او\r\n","description":"","footnote":"","page_name":" 859 ","page_number":239},
  {"content":"\r\nآمد و از وى چيزى خواست ، گفت : بدهمت اگر مستحقى . گفت : يا أمير المؤمنين چگونه مستحق نباشم ، و مرا با تو حقّ خويشى است . گفت : قرآن خوانده اى ؟\r\nگفت : نه . گفت : پيشتر آى ، و قضيبى بر دست داشت ، عمامه از سر مخزومى باز كرد و سه بار آن قضيب بر سر وى زد ، و مردى را بفرمود تا از وى جدا نشود تا او را قرآن نياموزد . پس عثمان بن يزيد بن [ خالد بن 
  ] عبد الله بن [ خالد بن 
  ] اسيد برخاست و گفت : يا أمير المؤمنين ، بر من وام است . او را گفت : قرآن خوانده اى ؟\r\nگفت : آرى . بفرمودش تا ده آيت از سورة الانفال و ده آيت از سورة التوبه بر خواند . وليد گفت : و امت بگزارم و حقت بشناسم .\r\nو محمّد بن جرير [ 306 b 
  ] چنين گويد كه چون وليد بيمار شد ، ديگر روز بيهوش گشت و تا شب اندر آمد همچنان بماند ، و مردمان پنداشتند كه او بمرد . و به هر جانبى خبر بردند به مرگ او . رسولى بدين خبر نزد حجّاج آمد . و جزع سخت كرد و دست خود به ستونى بر بست و گفت : يا رب ، تو كسى را بر من مسلَّط مكن كه بر من رحم نيارد كه ديرگاه است كه من از تو خداى همى خواهم كه مرا مرگ پيش از أمير المؤمنين بود . و همچنين دعا همى كرد . چون يك ساعت بود عمرو بن يزيد فراز رسيد به خبر عافيت وليد . پس چون وليد به هوش باز آمد گفت : هيچكس نيست كه به عافيت من شادتر است از حجّاج . و حجّاج مر عمرو را گفت : چه بزرگ نعمتى است اين كه ما را داد از عافيت امير المؤمنين . و چون خبر عافيت وليد به وى رسيد سجده كرد و هر بنده و پرستار كه او را بود آزاد كرد . پس چون روزى چند برآمد نامهء حجّاج فراز رسيد همچنانكه عمر گفته بود . و حجّاج از پس وليد بمرد .\r\nوليد مردى بود كه عمارت دوست داشتى و بناها فرمودى كردن چون رباطها و حصارها . پس به روزگار وى اندر چون مردمان يك ديگر را ديدندى از عمارت و بناهاى خير پرسيدندى . چون سليمان را بيعت كردند ، و او مردى بود كه به نكاح و عشرت و ضيافت مولع بودى ، و مردمان چون يك ديگر را ديدندى از اين معنى گفتندى . پس چون عمر بن عبد العزيز به خليفتى بنشست از پس سليمان ، چون\r\n","description":"","footnote":"","page_name":" 860 ","page_number":240},
  {"content":"\r\nمردمان يك ديگر را ديدندى پرسيدندى دوش وظيفت چون خواندى و نماز چند كردى و از قرآن چه مايه از بردارى ؟\r\nو اندر اين سال كه وليد بمرد همى خواستى كه سليمان برادر خويش را از ولايت عهد باز كند و عهد پسر خويش عبد العزيز را دهد . و سليمان را رسول فرستادند بدين حديث . سليمان اجابت نكرد . وليد بسيار مال بر وى عرضه كرد نپذيرفت . وليد مردمان را به بيعت عبد العزيز خواند و به همه پادشاهى اسلام نامه كرد ، كس اجابت نكرد مگر حجّاج بن يوسف و قتيبة بن مسلم . پس عبّاد بن زياد گفت : مردمان ترا اجابت نكنند بدين ، و اگر بكنند ايمن نبايد بودن بدين و از غدر ايشان ، و ليكن تو سليمان را به نزديك خويش خوان و او را آن سخن بگوى ، اگر اجابت كند و اگر نه مردمان بر وى بيرون آيند . وليد همچنان كرد ، و سليمان تأخير همى كرد . وليد [ مردمان را 
  ] بفرمود كه سرزنش كردند . و خود برفت و به راه اندر بيمار شد ، و هنوز به دو نرسيده بود كه بمرد . و همان روز كه وليد بمرد سليمان را بيعت كردند .\r\n","description":"","footnote":"","page_name":" 861 ","page_number":241},
  {"content":"\r\n\r\nخبر گشادن كاشغر و رفتن قتيبه به غزو چين\r\nچون وليد بن عبد الملك بمرد ، مردم سليمان را بيعت كردند . قتيبه از او برانديشيد . سپاه برگرفت و رود بلخ بگذاشت و همى خواست كه عيال خويش به سمرقند برد و آنجا استوار كند . چون از رود بگذشت و روى به كاشغر نهاد ، و اين نزديكترين شهرى است از چين ، چون قتيبه آنجا رسيد ، ملك چين آگاه شد .\r\nرسول فرستاد و از قتيبه اندر خواست و گفت : بايد كه يكى را از مهتران لشكر سوى من فرستى تا ما از وى چيزى بپرسيم و او از دين شما مرا آگاه كند . قتيبة بن مسلم دوازده مرد را بگزيد از مسلمانان ، مردمان با شكوه و فصيح ، و بفرمود تا ايشان را سلاح دادند و از هر گونه جامه هاى لطيف و نرم و اسبان نيك و آلات و ساخت پسنديده ، و ايشان را گسيل كرد سوى ملك چين ، و از ايشان هبيرة بن مشمرج الكلابى بود ، و او مردى نيكو سخن بود . قتيبه ايشان را گفت : او را بگوييد كه من سوگند خورده ام كه بازنگردم تا پاى بر زمين شما ننهم و بند گران بر مهتران شما ننهم و خراج نستانم . ايشان برفتند . چون آنجا رسيدند ، ملك كس فرستاد و ايشان را بخواند . ايشان به گرمابه شدند و جامه هاى سپيد پوشيدند و رداها بربستند و نعلينها اندر پاى كردند و برفتند . چون پيش ملك شدند ، بفرمود تا\r\n","description":"","footnote":"","page_name":" 862 ","page_number":242},
  {"content":"\r\nبنشستند . و مهتران لشكر و بزرگان همه نشسته بودند . هيچكس سخن نگفت نه ملك و مهترانش و نه ايشان . ملك بفرمود كه بيرون رفتند . پس ملك روى به مهتران خويش كرد و گفت : چگونه ديديد ايشان را ؟ گفتند : قومىاند كه به زنان مانند و از ما هيچكس نيست كه نه بوى ايشان شنيد كه نه مرديشان بجنبيد . پس چون ديگر روز بود ملك ايشان را بازخواند . بيامدند و جامه هاى درشتتر پوشيده و عمامه هاى خز به سر اندر بسته و مطرقه ها برگرفته . ملك ديگر بفرمود تا بازگشتند و كس سخن نگفت . ملك گفت : امروز چگونه ديديد اين مردمان ؟ گفتند :\r\nامروز به مردان بهتر مانند ، و همان مردماناند كه دى ديديم . روز سوم همچنان بخواندشان . ايشان برفتند و با جامه هاى حرب و سلاحها پوشيده و خود بر سر نهاده و شمشيرهاى درافگنده و نيزه ها در دست گرفته و كمان را در بازو افگنده ، بر اين گونه بر اسبان نشسته و پيش ملك آمدند . ملك چون از دور ايشان را بديد هول آمدش از آن شكوه و هيبت و سلاح ايشان . ملك بفرمود تا بازگشتند پيش از نشستن . ملك گفت : چگونه همى بينيد اين مردمان ؟ گفتند : و الله كه ما هرگز مردم نديديم چنين از دلاورى و مردى و هيبت .\r\nپس ملك كس فرستاد و گفت : يكى تازى به من فرستيد كه از شما فاضلتر و داناتر است . ايشان هبيره را بفرستادند . ملك او را گفت : شما مملكت من و سلطانى [ 307 a 
  ] من نديديد ، و كس نيست كه مرا از شما بازدارد ، و شما به شهر من اندريد همچون خايه به دست مردى اندر . و من از تو چيزى بخواهم پرسيدن اگر مرا راست بگويى و اگر نه ترا و يارانت را همه بكشم . گفت : بگوى . ملك گفت :\r\nنخستين روز كه پيش من آمديد چرا بدان حال زى من آمديد و دوم و سوم همچنان .\r\nگفت ما روز نخستين بدان لباس آمديم كه پيش زنان و فرزندان شويم ، و روز دوم چنان آمديم كه پيش بزرگان و اميران شويم ، و روز سديگر چنان آمديم كه پيش حرب دشمن شويم . ملك را از آن عجب آمد . پس گفت : نيكو گفتى ، اكنون به نزديك قتيبه بازگرديد و بگوييد كه بازگردد كه من حرص او دانم و نيك و بد او همى شناسم ، و اگر نه كس فرستم تا شما را و او را هلاك كند . هبيره گفت : چگونه\r\n","description":"","footnote":"","page_name":" 863 ","page_number":243},
  {"content":"\r\nبود مردى كه ياران [ او 
  ] گم شده باشند و گروه پيشين ايشان به شهر تو اندرند ، و گروه پيشين تو به چندين منزل دورند . و چگونه حرص نباشد قتيبه را كه چندين فتح بر دست او برآمده باشد و چندين مملكت بگشاده ، و اكنون به غزاى تو آمد ، و اما ترسانيدن تو ما را به كشتن ، بدان كه ما را اجلها است معلوم ، هر گاه كه فراز آيد گرامىتر چيزى است ما را ، و ما آن را به هيچ گونه كراهيت نداريم . گفتا : پس مصلحت چيست و او را چگونه از خويشتن خشنود كنم ؟ گفت : او سوگند خورده است كه از اينجا باز نگردد تا پاى خويش بر زمينهاى شما ننهد ، و بند بر گردن ملكان تو ننهد ، و جزيت از شما نستاند . گفت : ما او را از اين سوگند بيرون آريم و خاك اين شهر لختى به دو فرستيم تا پاى را بر آن نهد ، و گروهى را از فرزندان خويش به دو فرستيم تا او ايشان را بند برنهد ، و مالى فرستيم به دو كه آن را بپسندد .\r\nپس فرمود تا صفحه هاى زرين بفرمود آوردن و خاك آن شهر لختى بر او بركرد ، و بسيار جامه هاى حرير فرستاد و زر و درم ، و چهار تن از فرزندان ملكان به دو فرستاد ، و اين دوازده تن را خلعت نيكو بداد و به نزديك قتيبه بازگشتند . قتيبه آن مال بپذيرفت و آن هر چهار تن را بفرمود تا بند كردند ، پس به نزديك ملكشان باز فرستاد . و بفرمود تا آن خاكستر را بگستردند و پاى بر آن برنهاد و از آنجا به مرو باز آمد .\r\n","description":"","footnote":"","page_name":" 864 ","page_number":244},
  {"content":"\r\n\r\nخبر عاصى شدن قتيبه به خراسان\r\nو سبب عاصى شدن قتيبه آن بود كه وليد بن عبد الملك خواست كه سليمان را از ولايت بازكند و پسر خويش را ولى عهد كند . و به همه شهرها نامه فرستاد .\r\nهيچكس اجابت نكرد او را مگر حجّاج و قتيبه . و وليد خود پس از آن زود بمرد ، و سليمان به خليفتى بنشست و او را از قتيبه آن سخن اندر دل بود . و ديگر سبب آن بود كه سليمان يزيد بن المهلَّب را بدان مرتبت و بزرگى همى داشت ، و يزيد را دل و جان با خراسان بود . و قتيبه همى انديشيد كه سليمان ولايت خراسان يزيد را دهد .\r\nو قتيبه با آل مهلَّب بسيار زشتيها كرده بود و ايشان را مطالبه كرده به مالهاى بسيار .\r\nپس قتيبه مردى را از ياران خويش بخواند و او را به نشابور فرستاد و گفت : آنجا باش و خبرهائى كه به تو رسد اندر كار يزيد بن مهلَّب به من همى فرست تا من بر حسب آن كار همىكنم . و نگر تا هيچ حال از من پوشيده نماند . آن مرد به نشابور آمد و بنشست ، و جاسوسان همى فرستاد و خبرها همى پرسيد . پس نامه نوشت به قتيبه كه خبر همى آيد كه يزيد بن مهلَّب ولايت عراق دارد ، و [ خاندان 
  ] بو عقيل ثقفى را به وى سپرد ، و اين از اهل بيت حجّاج بود ، تا او را مطالبه كند . گفت : اگر عراق به وى داد ، خراسان نيز به وى دهد .\r\n","description":"","footnote":"","page_name":" 865 ","page_number":245},
  {"content":"\r\nپس قتيبه عزم كرد كه از خراسان به خوارزم شود و آنجا حصارى بگيرد . نامه نوشت از زبان سليمان به خويشتن كه به نزديك من درست شد كه اميرى از اميران بنى اميّه كه نايب پيغمبرى بود به دست او شهرستان قسطنطينه گشاده شود ، و از آنجا پيراهن آدم و جبهء حوا برگيرد و آن زمينها گشاده كند و آن مالها از اندك و بسيار بردارد . و من روى به قسطنطينه نهادم تا باشد كه خداى عزّ و جلّ آن را گشاده كند بر دست من . چون اين نامه به تو رسد بايد كه به فرغانه شوى و از آنجا به چين ، و بايد كه جدّ باشى اندر كار خداى عزّ و جلّ كه من آگاهم از طاعت تو ، و چنان كنم كه ترا نزديك كنم و بركشم و نيكويى مىفرمايم . پس قتيبه مردمان را گرد كرد و اين نامه بر ايشان خواند و بفرمود تا رفتن را بساختند .\r\nو اين خبر به سليمان رسيد . نامه نبشت به يزيد بن مهلَّب و او را از بصره بخواند و گفت : بدان كه قتيبه بترسيد از ولايت تو بر خراسان . تدبير آن است كه نامه نويسى نزديك او و نيكويى گويى او را بدانكه به فرغانه شد ، و صواب نمايى آن تدبير كه كرد ، بفرمايى كه از آنجا بيرون نشود تا همه كاخهاى آن نواحى بگشايد ، و بفرمايى آن رسولان را كه نامهء تو به دو برد تا مردمان را بگويد كه أمير المؤمنين بر عطاهاى شما بيفزود صدگان صدگان ، و دستورى داد شما را كه هر گاه كه خواهيد به خانه بازشويد كه مردمان دوست دارند به خانه بازشدن . و قتيبه را از آن اندوه آيد و ايشان را از آن بازدارد تا ايشان او را مخالف شوند .\r\nيزيد چنان كرد و نامه نوشت سوى قتيبه بر آن گونه . چون نامه به قتيبه رسيد و برخواند ، شاد شد و بيرون آمد و نامه بر سپاه خواند . چون بپرداخت از نامه خواندن ، رسول برخاست و گفت : اى مردمان ، أمير المؤمنين شما را بر عطا بيفزود صدگان ، و دستورى داد كه هر گاه كه خواهيد به خانه شويد . قتيبه بدانست كه او مردمان را بر او آغاليد ، گفتا : [ 307 b 
  ] اى مردمان ، اين رسول سخن دروغ گويد و بدين آن خواهد كه شما را به بيعت خويش خواند ، و پس از آن ايّوب پسر خويش را ، و او غلامى است ابله و نادان . و الله كه آن غلام كه خدمت همى كند فاضلتر است از ايّوب بن سليمان .\r\n","description":"","footnote":"","page_name":" 866 ","page_number":246},
  {"content":"\r\nپس قتيبه به خانهء خويش اندر شد و سه نامه بنوشت به سليمان بن عبد الملك ، يك نامه از آن طومارى تمام و اندر آنجا ياد كرد طاعت داشتن او عبد الملك را و پسرش را ، و گفت : من همان طاعت دارم ترا كه ايشان را ، اگر مرا از خراسان معزول نكنى . و ديگر نامه بر وسط طومار نبشت و اندر آنجا ياد كرد فتحهاى خويش و از حربها و كارها كه كرده بود و مقدار او به نزديك مردمان عجم و نامبردارى او اندر ميان ايشان و آل مهلَّب را بنكوهيد اندر آنجا ، و سوگند خورد به خداى كه اگر يزيد بن مهلَّب را بر خراسان امير كنى ، اندر تو كه امير المؤمنينى عاصى شوم و با او حرب كنم و شغلى بزرگ افگنم . و سوم نامه بر چهار يك طومار نبشت كه من سليمان بن عبد الملك را خلع كردم و مخالف او شدم و اندر او عاصى گشتم . پس گفت : اين هر سه نامه را كه رساند به سليمان تا بدان كس دهم .\r\nمولايى از آن او گفت : من رسانم .\r\nقتيبه آن نامه مولاى خويش را داد و او را گفت : اين طومار نخستين به سليمان ده ، اگر برخواند و به يزيد دهد ، اين طومار دوم به سليمان ده ، اگر برخواند و همچنان به يزيد دهد ، تو طومار سوم به دو ده ، و اگر طومار نخستين كه بخواند نگاه دارد و آن را به يزيد ندهد ، تو اين دوگانه را نگاه دار و كس را منماى . پس رسول قتيبه به شام شد پيش سليمان . يزيد بن مهلَّب حاضر بود . رسول نامه به سليمان داد .\r\nبرخواند و به يزيد داد . رسول طومار دوم بداد . برخواند و به يزيد داد . رسول نامهء سوم بداد . برخواند و همچنان به يزيد داد و گفت : بيداد كرديم بر قتيبه ، و او مردى شايسته است و كارهاى بسيار كرده . برخاست و نامهء سوم به دست گرفت و رسول قتيبه را فرمود تا فرود آمدند به خانه اى . ديگر روز بخواندش و صد دينار به وى داد و گفت : اين جايزهء تست و اين عهد قتيبه است بر خراسان . پس سليمان مردى را بخواند از عبد القيس نامش صعصعه ، و با او به نزديك قتيبه فرستاد . و هر دو از پيش سليمان برفتند . چون به حلوان رسيدند ، مردمانى پيش ايشان آمدند و خبر عصيان قتيبه بگفتند . رسول سليمان بازگشت ، و رسول قتيبه به خراسان شد . قتيبه گفت : چه خبر است ؟ گفت : خبر آن است كه رسول سليمان همى آمد با عهد\r\n","description":"","footnote":"","page_name":" 867 ","page_number":247},
  {"content":"\r\nخراسان پيش تو ، چون به حلوان رسيد و بشنيد كه تو سليمان را خلع كردى و عاصى گشتى ، عهد به من سپرد و خود بازگشت . قتيبه پشيمان شد از آنكه كرده بود . كس فرستاد و برادران خويش را بخواند و از ايشان مشورت خواست . همه گفتند : از اين پس بر سليمان ايمن نشايد بودن .\r\nپس قتيبه كس فرستاد و بحترى بن عبد الله را بخواند . و او مردى بود گرانمايه و با مقدار نزديك مردمان خراسان و او را گفتا : يا بحترى من ترا بيازمودم اندر بسيار كارها ، و اكنون اين چنين كارى كردم و بر خويشتن نه ايمنم از سليمان ، بيار تا مرا چه نصيحت دارى ؟ بحترى گفت : سليمان ترا داند و از طاعت تو آگاه است و بر آن اثرهاى تو و نيكوييها اندر مسلمانى و حربها كه كردى با كافران ، و او ترا نكشد . قتيبه گفت : ويحك ، پندارى كه من از كشتن بترسم ، من از آن مىترسم كه سليمان يزيد بن مهلَّب را اميرى خراسان دهد و آن گاه مرا به حضرت خواند و پيش مردمان سست و خوار كند ، و مرگ به نزديك من آسانتر از آن . بحترى گفت : من پندارم كه يزيد با تو چنين نكند اگر امير خراسان شود ، و اين خود اميد دارم كه رسول تو بازآيد و عهد تو دارد بر خراسان ، شتاب مكن كه تو ندانى كه چگونه بود . قتيبه گفت : ويحك يا بحترى ، رسول من آن عهد بياورد و رسول سليمان از حلوان بازگشت زيرا كه شنيد كه من سليمان را خلع كردم . پس قتيبه كس فرستاد و حصين بن المنذر البكرى را بخواند و گفت : يا با محمد ، من كارى خواهم كردن كه خراسان تباه شود بر مسلمانان . حصين گفت : آن چه كار است ؟ گفت : مردى را به كاشغر خواهم فرستادن با خيلى و همچنين به راهى كه همى ترسم از آن سوى كه من دانم و آن را استوار كنم ، چه بينى ؟ حصين گفت : ايها الامير ، يك راه است كه اگر آن را استوار توانى كردن از همه راهها ايمن باشى . قتيبه گفت : آن كدام راه است ؟ گفت : راه اجل مقدّر خود . قتيبه را خشم گرفت و كلاه خويش را از سر فرو گرفت و بر زمين زد تا به دو نيم شد . حصين گفت : بد فالى گرفتى ايّها الامير ، قتيبه گفت : از بهر آنكه تو مرا اندر هر وقتى به خشم آرى و چيزها گويى كه من نخواهم .\r\nحصين برخاست و از نزديك او بيرون آمد .\r\n","description":"","footnote":"","page_name":" 868 ","page_number":248},
  {"content":"\r\nقتيبه كس فرستاد و برادر خويش را بخواند ، عبد الرّحمن بن مسلم ، و با وى مشورت كرد اندر كار خويش . عبد الرّحمن گفت : من چنان بينم كه تو برخيزى و به سمرقند شوى و مردمان را بگويى كه هر كه خواهد كه با من ايستد من مواسا كنم با او به هر چه دارم ، و هر كه خواهد كه به خانهء خويش يا به شهر خويش رود او به داند و كس او را باز ندارد از رفتن . آنگاه با تو هيچكس نماند مگر آنكه دوستدار [ 308 a 
  ] و نيكخواه و ناصح تو بود ، پس آنگاه سليمان را خلع كن .\r\nعبد الله بن مسلم گفت : هم اكنون خلع كن سليمان را و مردمان را به خلع او خوان .\r\nقتيبه گفت : تدبير آن است ، و سليمان را خلع كرد . برخاست و خطبه كرد نيكو و خداى را حمد و ثنا كرد . پس گفت : اى مردمان ، شما دانيد كه من امير شما بوده ام و برادران را به هم رسانيدم و پسر را به پدر ، و ميان شما غنيمتها قسمت كردم و عطاتان تمام بدادم و شما بيازمودى اميران كه پيش از من بودند . اميّة بن عبد الله اينجا آمد و نه دشمنى را فروگرفت و نه غنيمتى آورد و نه گردن نهاد طاعت را و نه پديد كرد عصيان را ، و نامه نبشت به عبد الملك بن مروان كه خراج خراسان مطبخ مرا بس نبود ، و از پس او مهلَّب بن ابى صفره آمد و شما را سه سال متحيّر داشت تا بداند كه اندر طاعتيد يا اندر معصيت تا جامه هاى شما بفرسود و خواسته ها بشد ، و نه غنيمتى يافتيد و نه دشمنى بازداشت ، و از پس آن پسرانش را نيز بديديد ، و ديگر ثروان بن هبنّقة القيسى بود . شما عدل و داد من بديديد و انصاف من شناختيد ، بياريد تا چه داريد . هيچكس جواب نداد . قتيبه خشم گرفت . پس گفت :\r\nخداى آن كس را عزيز كناد كه نصرت او بر شما بود ، و الله كه اگر شما كسى را از زنان سر توانيد شكستن ، شما مردمانى زفت و بخيليد ، به كدام روز مرا باشيد . يا به روز حرب يا به روز صلح ، و شما به جاى حلقه كشى سلاح يافتيد . گروهى اعرابىايد كه لعنت بر اعرابى باد ، كه ايشان كافراناند و منافق ، من شما را بيرون كردم چنان كه شما اندر پس گاو و خر بوده ايد ، اكنون چون توانگر گشتيد و دستها پر كرديد از غنيمتهاى عجم ، و ملكزادگان سغد شما را خدمت كردند . و الله كه اگر اميرتان يزيد بن مهلَّب بود شما را بشكند چنان كه به سنگ آهن شكنند .\r\n","description":"","footnote":"","page_name":" 869 ","page_number":249},
  {"content":"\r\nپس مردمان خاموش بودند و جواب ندادند از دشمن رويى و سخنان زشت كه گفت . پس مردمان بپراگندند . قتيبه برخاست و به خانه اندر شد . برادران و اهل بيت به نزديك او اندر شدند و گفتند : ايّها الامير ، آن چه بود كه كردى امروز با مردمان ، و الله كه هيچكس را نهشتى از بدى گفتن مردمان عاليه را ، و ايشان خاصان و نزديكان تواند . پس دست به بنى بكر و وايل بردى ، و ايشان از آن تواند .\r\nپس دست به ديگران بردى كه همه دوست تو بودند . قتيبه گفت : از براى آنكه من با ايشان سخن گفتم ، هيچكس از ايشان مرا جواب نداد تا من به خشم آمدم و ندانستم كه چه گويم . مردمان عاليه كه سزاى صدقه اند يك يك از جانبى فراز آمده ، و بنى بكر چون كنيزكان بلايه اند كه از هيچكس پرهيز نكنند ، و بنى تميم چون كپى ، و عبد القيس چون غول بيابانى كه چون برمد دم بر شكم زند ، و ديگران خود هر يكى از هر جايىاند ، و بترين مردماناند ، و الله كه اگر بر ايشان پادشاه شوم رسواشان كنم .\r\nآنگاه مردمان به نزديك عبد الرّحمن قصرى شدند ، و قتيبه او را بيازرده بود و او را گفتند : چگونه ديديد كه اين امير همى گفت اندر ميان ما و خويشان ما .\r\nعبد الرّحمن گفت : به من رسيد آن سخن ، اكنون چه خواهيد گفتن او را ؟ گفتند :\r\nخواهيم كه نزديك او شويم و دستورى خواهيم و به خانهء خويش باز شويم ، آنگاه او بهتر داند ، اگر خواهد سليمان را خلع كند و اگر خواهد به طاعت او بود ، و اگر دستورى ندهد ما خود برويم به خانه ها . عبد الرّحمن قصرى گفت : اى مردمان ، شما دانيد كه ميان من و او چيست از دشمنى ، و ليكن من برادرش را ، عبد الرّحمن ، ببينم كه او گزين ايشان است . گفتند : نيك آمد . پس به نزديك عبد الرّحمن بن مسلم آمد ، گفت : من چنان همى پندارم كه برادر تو ، قتيبه ، را خذلان اندر يافته است و اگر نه آنستى كه با من جفا كردى من سخن گفتمى در اين باب كه مردمان بر او بيرون آمدندى و آهنگ كشتن او كردندى ، بايد كه بگويى كه ايشان را دستورى دهد تا به خانهء خويش باز شوند ، پيش از آنكه كار بزرگ شود و از اندازه اندر گذرد . عبد الرّحمن گفت : برادرم ، قتيبه ، از اين سخن نينديشد ، و اگر من\r\n","description":"","footnote":"","page_name":" 870 ","page_number":250},
  {"content":"\r\nپرستنده اى از آن خويش بفرستم تا ايشان به جهان اندر بشوند و بيابانها جهان و به كوهها اندر بپراگنند [ ؟ 
  ] عبد الرّحمن قصرى گفت از سر خشم و الله كه اگر چنين كنى ايشان او را نخوانند و به نزديك تو باز آيند به جنگ . پس بيرون آمد . و عبد الرّحمن بن مسلم برفت و به نزديك قتيبه شد و او را از سخن قصرى آگاه كرد . قتيبه گفت : قصرى كيست و سخن او چيست ؟ اين سخن به قصرى آمد . كس فرستاد بدان مردمان و گفت : شما بدانيد كه من از شما بيزار گشتم ، هر چه خواهيد كنيد . پس عزم كردند كه قتيبه را خلع كنند . و خبر به عباد بن اياس الغنوى رسيد و برفت و به نزديك قتيبه شد و او را گفت : ايّها الامير ، دلهاى اميران تباه كردى بر خويشتن ، مردمان را بخوان و ايشان را دستورى ده تا به خانه ها بازشوند تا عامه از تو نپراگنند ، و دشمنان و كينه وران از تو برمند ، آن گاه تو تدبير خويش كن . قتيبه گفت : دستورى ندهم . گفت : نقيبان خويش را بخوان و مردمان عجم ، و ايدون كن كه مردمان آگاه نشوند و تو حرب را ساخته باش ، و آنگاه دشمنان خويش را بخوان و گردنشان بزن تا ديگران هم پشت نشوند و يك سخن گردند . قتيبه گفت :\r\nنكنم . عباد گفت : پس مردمان را بخوان و بنواز و چيز بخش و خشنود كن . گفت :\r\nنكنم لا و لا كرامة لهم . عباد گفت : و الله كه تو از كشتگان شدى ، [ 308 b 
  ] و بيرون آمد .\r\nو قتيبه بفرمود تا منادى بانگ كرد و مردمان گرد آمدند ، و برخاست و خطبه كرد و خداى را شكر و حمد گفت ، و ايشان را ديگر باره بنكوهيد و جفا كرد و سخنهاى درشت گفت ، پس گفت : شما دانيد كه من چون اينجا آمدم لباس شما گليمينه بود و طعام شما درشت بود ، من شما را چرب و شيرين دادم و نرم پوشانيدم ، و شما را بياموختم آنچه ندانستيد ، و شما را مشهور و بزرگوار كردم چون با پسر اشعث برخاستيد و از بيم [ شمشير 
  ] حجّاج پيش من آمديد ، من شما را ايمن كردم ، و چون دلهاتان بياراميد و بىبيم گشتيد و نعمت مرا ناسپاس گشتيد ، و اكنون اندر ايستاديد و مرا مثالب مىزنيد و آرزوها همى خواهيد . و الله كه اگر من خواستمى عزيزترين همه عرب باشمى و بزرگترين ايشان بدان چيزها كه مرا خداى داده است . پس\r\n","description":"","footnote":"","page_name":" 871 ","page_number":251},
  {"content":"\r\nگفت : تيراندازان كجااند كه چشمهاشان به تير بدوزند .\r\nملكزادگان عجم و مهتران برخاستند ، و مهتران ترك از سغد و بو قبيس و طخارستان و جز از ايشان از مهتران خراسان ، و ايشان فزون از ده هزار غلامان بودند كه هيچكدام تير خطا نكردندى . گفتا : ايشان بزرگترين همه عجماند به خطر و فخر و شمشير زدن ، و به همه چيزى از شما بهترند و به وقت كار پايدارتر از عرباند . مردمان خاموش شدند و هيچكس او را پاسخ نداد . او را خشم بيفزود و خاموش گشت و مردمان بپراگندند ، و همه دل بر آن بنهادند كه با او حرب كنند .\r\nپس ياران قتيبه به نزديك حصين بن المنذر البكرى شدند و او را گفتند : يا با محمّد ، راى كنى كه ما ترا امير كنيم و كارهاى خويش به تو سپاريم تا آن گاه كه ما را اميرى آيد از نزد سليمان بن عبد الملك ، و تو كار ما را كفايت كنى كه قتيبه از حد خويش اندر گذشت . حصين گفت : مرا بدين حاجت نيست از ايرا كه مردمان خراسان از مهتران سه گونه اند : بنى تميم خاصگان لشكرند و مبارزاناند ، بدين همداستان نباشند كه اگر كسى ديگر باشد بجز از ايشان ، [ اگر شما بيرون كنيد ايشان را از اين كار ، قتيبه را يارى كنند بر شما . اين ناسپاسان گفتند 
  ] قتيبه بنى تميم را كينه ور كرده است به كشتن ابن اهتم . گفت : راست گويى و ليكن تعصّب مىكنند مضريان را .\r\nپس مردمان دست از حصين بازداشتند و پيش عبد الله بن حوذان الجهضمى شدند و با او اندر اين باب سخن گفتند . او نيز اجابت نكرد . به نزديك حصين بازآمدند و او را گفتند : بكر و وايل مخالف تو نشوند ، بياى تا ترا امير كنيم . گفت :\r\nمن نخواهم كه مرا اندر اين كار دستى بود ، كسى ديگر را بجوييد كه بنى مضر همداستان نبودند كه كار از ايشان بستانيد و مهتر ايشان بكشيد ، و كسى ديگر را بر ايشان امير كنيد . پس دست از او بداشتند و به نزديك حيّان بن اياس الغنوى شدند و او را بگفتند كه به نزديك حصين بن المنذر آى و با او سخن گوى اندر اين كار تا بپذيرد . حيّان به نزديك حصين آمد و او را گفت : از بهر چرا همى كراهت دارى كه قتيبه را خلع كنى و ما ترا امير خويش كنيم ، حصين گفت : به\r\n","description":"","footnote":"","page_name":" 872 ","page_number":252},
  {"content":"\r\nخداى بر تو يا با معمر كه با من نيز اندر اين باب سخن نگويى كه و الله من اين را نتوانم شنودن . و حصين اندر اين وقت بر پاى بود ، بنشست و گفت : و الله كه بر پاى همى نتوانم بودن از بيم آنكه اين حديث به قتيبه رسد . دست از من بازداريد و كسى ديگر را بجوييد .\r\nحيّان از نزديك حصين بيرون آمد و كس فرستاد به گروهى از قبايل مضر و ايشان را گرد كرد و گفت : اين كار را كس نشايد مگر اين اعرابى ، وكيع بن اسود التميمى ، و او مردى مبارز است و دلاور و اندر عواقب كارها ننگرد و از سرانجام نينديشد و او را نيز خويشان و عشيرت بسيارند و همه فرمانبردار اويند ، و اين كار بكند كه با قتيبه به كين است از بهر آنكه مهترى و رياست بنى تميم قتيبه از وى برد و به ضرار بن الحصين داد . ايشان به نزديك وكيع شدند و با او اندر اين باب سخن گفتند . وكيع گفت : دست بيرون كن اى حيّان . دست بكشيد و وكيع را بيعت كرد . و خبر به قتيبه رسيد كه حيّان بن اياس بيعت كرد وكيع را و مردم را بر او تباه كرد . قتيبه گفت : و الله كه حجّاج مرا حذر نموده بود از وى آنگاه كه من ولايت سغد به وى دادم ، و مرا گفته بود كه از وى بپرهيز كه ترا از وى روزى صعب پيش آيد . پس قتيبه مردى بخواند از ياران خويش ، و او را بفرمود كه برو و حيّان را بكش . حيّان آگاه شد . چون قتيبه كس فرستاد و او را بخواند ، او بهانه كرد كه من بيمارم . مردمان روى به وى نهادند و به نزديك وكيع همى شدند و بيعت همى كردند .\r\nو به خراسان آن روز مبارزان و مردان بصره چهلهزار سوار آنجا بودند ، از ايشان ، نه هزار اهل عاليه بودند و هفت هزار بكريان بودند ، و مهترشان حصين بن المنذر بود ، و ده هزار از بنى تميم بودند و مهترشان ضرار بن الحصين و چهار هزار مرد از عبد القيس بودند و مهترشان عبد الله بن علوان عوذى بود ، و ده هزار مرد از ازد بودند و مهترشان عبد الله بن حوذان بود ، و جز از اين [ از اهل كوفه 
  ] هفت هزار بودند و مهترشان جهم بن زحر بود ، و هفت هزار مرد موالى بودند و مهترشان حيّان بود . و گروهى ايدون گويند كه حيّان خراسانى بود و گروهى گويند ديلم بود ،\r\n","description":"","footnote":"","page_name":" 873 ","page_number":253},
  {"content":"\r\nو ايشان همه بر قتيبه بودند خاصه حصين بن المنذر . پس حيّان وكيع را گفت : اگر من ترا يارى كنم بر حرب قتيبه ، خراج اين شهرها كه از آن سوى رود است مرا دهى ؟ گفت : دهم .\r\nپس [ 309 a 
  ] گروهى مردمان سوى قتيبه رفتند و گفتند : بشتاب و حذر كن كه مردمان وكيع را بيعت كردند و ترا خلع كردند . قتيبه باور نكرد . وكيع به خانهء عبد الله بن مسلم آمدى و آنجا شراب خوردى به نزديك عبد الله ، و عبد الله قتيبه را گفت : ايشان از بهر حسد همى گويند كه وكيع را به خانهء من مىبينند ، و او امشب به خانهء من شراب خورد و مست شد و اندر جامهء خويش حدث كرد ، و او را از خانهء من برداشتند و به خانهء خويش بردند بيهوش . اين سخن باطل است كه ايشان همى گويند ، و اين كار هرگز نباشد . و آنجا وكيع با مردمان بيعت همى كرد و او را همى گفتند : يا با مطرّف ، ما با تو بيعت سليمان بن عبد الملك كرديم ، و هر كس را كه او بر ما امير كند تو او را طاعت دارى و فرمانبردار [ ى 
  ] سليمان عبد الملك كنى . وكيع گفت : فرمانبردارم امير المؤمنين را و هر كس كه از پيش او آيد . پس قتيبه مردى را به وكيع فرستاد نامش ضرار بن سنان الضّبى تا با او بيعت كند و قتيبه را خبر درست آرد . ضرار برفت به نزديك وكيع ، و وكيع بيمارى را بهانه كرده بود اندر آن وقت و گل سرخ بر پاى خويش ماليده و از ساق پايش بشها آويخته بود ، و دو مرد از رهيان به نزديك او بودند و او را همى افسون كردند بدان حمره كه سوزه گويند . رسول گفت : أجب الأمير يا ابا المطرّف . وكيع گفت : همى بينى كه بر چه حالم . رسول به نزديك قتيبه باز آمد و او را آگاه كرد . قتيبه گفت : ديگر باره باز شو . رسول گفت : يا امير ، چنان كه من پاى او ديدم او نتواند آمدن ، و دانم كه از آن نرهد . قتيبه گفت : باز شو و او را بر تختى نشان و پيش من آر . رسول بازگشت و گفت : امير همى گويد اگر بتوانى آمدن مردمان را بگوى تا ترا بر تختى نشانند و به نزديك من آرند . وكيع گفت : چون مردمان مرا بر تخت بجنبانند آنگاه علتم بيفزايد .\r\nرسول بازآمد و قتيبه را بگفت . شريك بن صامت الباهلى را بخواند و كسى ديگر و گفت : برويد و وكيع را بياريد . پس اگر نيايد سرش بياريد . ثمامة بن ناجذ العدوى\r\n","description":"","footnote":"","page_name":" 874 ","page_number":254},
  {"content":"\r\nحاضر بود ، گفت : ايّها الامير ، من او را بيارم . ثمامه برفت و گفت : ساخته باش كه قتيبه ترا بخواهد گرفتن . و خود به نزديك او بايستاد . پس وكيع ثمامه را گفت :\r\nبفرماى تا منادى بانگ كند . ثمامه همچنان كرد . و نخستين كسى كه به نزديك وكيع آمد هريم [ بن ابى طحمه 
  ] بود با هشت هزار از بنى تميم .\r\nوكيع كاردى بخواست و آن بشها كه بر پايش بود پاك كرد و سلاح اندر پوشيد و شمشير حمايل كرد و بيرون آمد . و يارانش همه گرد آمدند ساخته و آماده . پس برفت و روى به سراى قتيبه نهاد . گروهى از ياران قتيبه پيش او آمدند باز و گفتند : يا أبا المطرّف تو از چيزى همى ترسى آن از امير به تو خواهد رسيدن ، از خداى بترس و با خويشتن زينهار مخور . وكيع با ياران خويش گفت : اين مردمان ايدون همى گويند كه اگر من به نزديك قتيبه شوم مرا ايمن كند ، و الله كه دروغ گويند اين حرامزادگان كه يا سر من پيش او برند يا سر او پيش من آرند . و مردمان از هر سوى بانگ همى كردند و همى گفتند پيش وكيع شويد . بنى تميم و مردمان از هر سويى روى به وى نهادند . وكيع بيامد برابر سراى پردهء قتيبه . و مردمان بنى قيس بيامدند تا قتيبه را يارى كنند ، دانست كه او طاقت ندارد با چندان لشكر .\r\nپس قتيبه غلغل شنيد بر در ، گفت : چيست اين ؟ گفتند : وكيع است كه آمده است با همه لشكر . قتيبه اسب بخواست كه برنشيند . اسبش بيفتاد . گفت : باز پس بريد .\r\nبازبردند . قتيبه بر تخت نشسته و پيراهنى پوشيده داشت و ردايى برافگنده ، و مادرش [ عمامه اى 
  ] فرستاده بود . قتيبه آن را اندر روز مصاف به سر اندر پيچيدى .\r\nپس آن عمامه به سر اندر بست و شمشير حمايل كرد . و قتيبه با برادرانش و گروهى از اهل بيت خويش ايستاده بودند . و مردى بود از گروه قتيبه نامش يزيد ابن [ ابى 
  ] مسلم ، و قتيبه پيش از آن او را بيازرده بود و سر و ريش او بسترده ، بيامد و مردمان را بر قتيبه همى آغاليد و تحريض همى كرد و نام او همى برد . قتيبه آواز او بشنيد گفت : اين كيست ؟ گفتند : يزيد بن [ ابى 
  ] مسلم كه مردمان را بر تو همى آغالد . قتيبه كسى را گفت : برو و او را آواز ده و بگوى اين بنى عامر را كه شما نه از خويشان ماايد ؟ مردى آنجا بود نامش محصن ، گفت : بنو عامر را تو دست\r\n","description":"","footnote":"","page_name":" 875 ","page_number":255},
  {"content":"\r\nبازداشتى و بياوردى ، پس قتيبه گفت : سوگند دهم شما را به خداى و خويشى .\r\nمحصن گفت : تو خويشاوندى ببريدى ، خداى ما را عفو مكناد اگر ترا عفو كنيم .\r\nقتيبه را سخت اندوه آمد . و مردى بود از ياران قتيبه از مبارزان دلاور ، نامش ميسرة الجدلى ، او گفت : ايّها الامير ، اگر خواهى من سر وكيع پيش تو آرم . قتيبه گفت :\r\nخاموش باش و همچنان باش .\r\nو حيّان نبطى با گروهى از عجميان بيامدند و پيش قتيبه بايستادند ، و عبد الله بن مسلم ايستاده بود ، حيّان را گفت : بر اين سوى حمله بر . گفت : هنوز وقت نيست .\r\nقتيبه خشم گرفت گفت : كمان مرا دهيد . حيّان گفت : نه روز كمان است . پس وكيع كس فرستاد به حيّان و گفت : كجا است آنكه مرا پذيرفتى ، و حيّان با وكيع راست كرده بود كه سوى او شود . پس حيّان پسر خويش را گفت : چشم به من دار ، چون بينى كه من كلاه خويش برگردانم و روى به لشكرگاه وكيع نهم با گروه خويش از پس من بياييد . و چون گروه عجم سوى وكيع آمدند و يارانش تكبير كردند ، قتيبه برادر خويش را ، صالح بن مسلم را ، بخواند و او را به حرب فرستاد بدان تا مردمان سوى خويش خواند و سخن گويد اندر كار قتيبه . و مردى از بنى ضبّه نامش سليمان تيرى بينداخت و صالح را بزد و بكشت ، و مردمان فراز آمدند و او را نزديك قتيبه بردند . و او مهتر از همه پسران مسلم بود . و او را به سراى پرده بردند . قتيبه از تخت فرود آمد و يك ساعت [ 309 b 
  ] نزديك او بنشست . پس به تخت خويش باز شد . عبد الملك بن مسلم پاى پيش نهاد . مردى از بنى حنيفه او را تيرى بزد و بكشت . پس يزيد بن الاهتم الازدى روى به قوم خويش كرد و گفت : اى مردمان ، و الله كه من از قتيبه شنيدم كه گفت : و الله كه من ازديان را از بيخ و بن بركنم چنان كه هيچكس از ايشان نماند . پس روى به سراى قتيبه نهاد . از سپاه قتيبه جهم بن زحر الجعفى پاى پيش نهاد ، و اندر دستش تيرى بود . حيّان بن اياس چون او را بديد حمله برد ، و او جهم را يك ضربت بزد بر گردن اسب ، و برگستوان و گردن اسب ببريد ، و جهم خويشتن را از اسب اندر انداخت و از پيش او بجست و پيش وكيع شد .\r\n","description":"","footnote":"","page_name":" 876 ","page_number":256},
  {"content":"\r\nو مردى از آن وكيع آواز داد و گفت : بر قتيبه چاشت خوريد پيش از آنكه او بر ما شام خورد . پس قتيبه بفرمود تا آتش اندر اصطبل اسبان زدند و بانگ برخاست .\r\nقتيبه اسب بخواست كه برنشيند . اسب برميد و بيستاد . قتيبه گفت : مگر كارى خواهد بودن . و مؤذن قتيبه پيش اندر شد و گفت : على ما ذا اقتل ايّها الامير .\r\nگفت : على طاعة الله و طاعة رسوله . و مؤذن بيرون آمد و حرب همى كرد تا كشته شد . چون ياران وكيع به سراى پردهء قتيبه رسيدند ، اياس بن بيهس و عبد الله بن وألان و عبد العزيز بن الحارث در پيش قتيبه نشسته بودند ، برخاستند و او را تنها بگذاشتند ، و هيثم بن المنخّل از گروه قتيبه بود ، چون قتيبه بنگريد ، او را ديد كه يارى وكيع را همى داد . قتيبه گفت :\r\nاعلَّمه الرّماية كلّ يوم * فلمّا استدّ ساعده رمانى\r\nازديان و بنى بكر بشتافتند و طنابهاى سراى پرده ببريدند و اندر سراى پرده افتادند ، و دو مرد آهنگ كشتن قتيبه كردند : يكى سعد الازدى و ديگر جهم بن زحر الجعفى ، و جهم او را تيرى بزد و سعد شمشيرى بزد و او را بكشتند . و از فرزندان مسلم آن روز يازده تن بكشتند و وكيع بفرمود تا همه را بردار كردند ، و از ايشان هفت تن از صلب مسلم بودند و چهار نبيره بودند . و اما از فرزندان مسلم يكى قتيبه بود و ديگر عبد الرّحمن و سديگر عبد الله فقير و چهارم عبيد الله و پنجم صالح و ششم يسار و هفتم محمّد ، ايشان همه پسران مسلم بودند ، و از پسران يكى كثير بن قتيبه بود و مغلَّس بن عبد الرّحمن و دو ديگر .\r\nچون قتيبه را بكشتند عمارة بن جنيّة الرياحى بر منبر شد و سخن دراز همى گفت . وكيع گفت : اين سخن نابكار دست بازدار . پس گفت كه از پيش گفته اند :\r\nمن ينك العير ينك نيّاكا * [ اراد 
  ] قتيبة ان يقتلنى وانا قتّال قتيبة\r\nقتيبه خواست كه مرا بكشد و من كشندهء او بودم . پس وكيع بفرمود تا سر قتيبه را طلب كردند . گفتند ازديان دارند . وكيع بيرون آمد و گفت : و الله كه من از اينجا بيرون نروم تا سر قتيبه پيش من نيارند يا سر من بدان سر برند . پس دارى بفرمود\r\n","description":"","footnote":"","page_name":" 877 ","page_number":257},
  {"content":"\r\nزدن و گفت : از اين نگزيرد از آنكه ايشان را تهديد نكنم به چند كسشان بر دار كنم تا ديگران عبرت گيرند . حصين گفت : يا با مطرّف ، تو بيارام كه هم اكنون آن سر پيش تو آرند . و حصين برگشت و بر گروه ازديان شد و گفت : احمق مردمانيد شما ، مردى را بيعت كرديم و او بيامد و اين چنين كارى بكرد ، و اكنون شما لجاج همى كنيد . آن سر بيرون اندازيد كه لعنت بر آن باد .\r\nپس سر قتيبه پيش وكيع آوردند و او را گفتند : اين فلان كس ببريده است ، او را سه هزار درم بداد ، و آن سر با سليط بن عبد الكريم پيش سليمان بن عبد الملك فرستاد . و چون گفتند قتيبه را بكشتند ، گفت : و الله كه اگر از ما بودى چون به مردى او را به تابوتى اندر نهاديمى ، و چون به حرب شدمانى اين تابوت پيش داشتمانى تا ظفر و فتح ما را بودى ، و هيچكس به خراسان آن نكرد كه او كرد . چندان فتح بر دست او بود هيچكس را نبود . يك روز وكيع برنشسته بود . مستى پيش او آوردند .\r\nبفرمود تا بكشتند . مردمان گفتند : بر او كشتن نبود ، او را حد بايست زدن . گفت : من عقوبت نكنم به تازيانه ، عقوبت من جز به شمشير نيست .\r\nو محمّد بن جرير طبرى ايدون گويد بدين كتاب اندر كه گروهى از غسّانيان به ناحيت عراق به جايى همى شدند و مردى را همى ديدند با عصايى و با انبانى همچون پيكان . او را پرسيدند كه از كجا مىآيى ؟ گفت : از خراسان . گفتند هيچ خبر دارى ؟ گفت : آرى قتيبه بن مسلم را دى بكشتند . ايشان را عجب آمد . چون از ايشان چنان انكار ديد گفت : دانيد كه من دوش از كجا بيامدم ؟ گفتند : از كجا ؟\r\nگفت : از افريقيه ، و سبك برفت ، و ما اسبان از پس او برداشتيم ، چنان كه تير برفت كه چشم ديدار او اندر نيافت .\r\nو اندر اين سال سليمان بن عبد الملك خالد بن عبد الله القسرى را از مكّه باز كرد و اميرى مكّه طلحة بن داود الحضرمى را داد . و اندر اين سال مسلمة بن عبد الملك به غزاى روم اندر شد و حصنى بگشاد كه آن را حصن عوف گفتندى با چند حصن ديگر .\r\n","description":"","footnote":"","page_name":" 878 ","page_number":258},
  {"content":"\r\n\r\nخبر ولايت يزيد بن مهلَّب بر خراسان در عهد سليمان بن عبد الملك\r\nآن گاه كه سليمان بن عبد الملك به خليفتى بنشست ، يزيد بن مهلَّب را ولايت عراق داد . چون يزيد به حال خود اندر بنگريد و از حال ويرانى عراق آگاه شد ، با خويشتن گفت حجّاج عراق را ويران كرده است . هر گاه كه من آنجا شوم و از مردمان خراج خواهم ، ايشان را مطالبت بايد كردن و به زندان بازداشتن . و خداى عزّ و جلّ ايشان را برهانيده است . و هر گاه كه من چنين كنم همچون حجّاج باشم .\r\nو اگر آنچه حجّاج به وليد فرستادى همچنان من به سليمان نفرستم نپسندند و از من بيازارد . پس برخاست و به نزديك سليمان شد ، و اين قصّه همچنين او را بگفت .\r\nپس گفت : اگر امير المؤمنين بيند مرا از عراق [ 310 a 
  ] عفو كند تا او را دليل باشم بر مردى دانا بر كار خراج و سياست ، و ولايت او را دهد . سليمان گفت : اين كيست ؟\r\nگفت : صالح بن عبد الرّحمن . سليمان او را بپسنديد و بفرمود تا او را عهد بنوشتند و به عراق فرستاد .\r\nيزيد بن مهلَّب به عراق آمد و خطبه كرد و حرب او را بود ، و صالح والى بود بر خراج . پس كار بر يزيد تنگ شد از جهت صالح ، زيرا كه يزيد بن مهلَّب مردى بود گشاده دست و فراخ دل ، و آنچه داشتى بخوردى و بدادى ، و دايم خوان افگنده\r\n","description":"","footnote":"","page_name":" 879 ","page_number":259},
  {"content":"\r\nبودى . و صالح نيز ستوه شد و طاقت آن نداشتى كه هر چه او را بايستى ساخته داشتى . پس يزيد بفرمود تا هزار خوان بياراستند از بهر آنكه تا مردمان را بدان طعام دهد . صالح آگاه شد ، بفرمود تا برگرفتند . و يزيد را خبر بردند . كس فرستاد به صالح كه بهاى آن بر من نويس . و بسيار رخت و اقمشه بخريد و چكها بنوشت سوى صالح . بهاى آن صالح اجابت نكرد . يزيد خشم گرفت ، گفت : اين كارى است كه من خود كردم به دست خويش . و [ اندر وقت 
  ] صالح برخاست و سوى يزيد رفت . و يزيد به مجلس اندر نشسته بود ، از بهر او جاى فراخ كرد . پس صالح گفت : اين چكها نوشته چيست كه خراج بدان نمىايستد و هنوز بس نيست . و نيز گفت : من چك فرستادم به صد هزار درم كه بر من است و از قريه ها بيرون كردم ، و مالى خواستى از بهر سپاه همچنين بدادم ، و اين چنين كه تو ايستاده اى هيچ چيز اين را نه ايستد و امير المؤمنين بدين رضا ندهد . يزيد گفت : يا صالح ، اين بار اين چكها روان كن . [ و با او به چندين نوع و به هر گونه سخن گفت 
  ] صالح گفت : من اين مال بفرمايم و ليكن تو چنين چك ديگر منويس . گفت : چنين كنم . و چون يزيد به عراق آمد بر ولايت حرب ، و باز سليمان ، عبد الملك بن مهلَّب را بخواند و گفت :\r\nخويشتن را چگونه بينى اگر ولايت خراسان ترا دهم ، گفت : چنان كه امير المؤمنين خواهد . پس سليمان اين حديث را دست بازداشت . و عبد الملك نامه نبشت به عراق سوى جرير بن يزيد جهضمى به گروهى از خاصگان . و يزيد را خبر آوردند كه سليمان كسى را مىخواهد كه شايستگى آن دارد كه به خراسان فرستد به اميرى و يزيد به تنگ رسيده بود از جهت صالح ، و خبر به دو نمىرسيد . پس يزيد عبد الله بن الاهتم را بخواند و وى را گفت ترا از بهر كارى خواندم كه از آن غمگين شده ام و خواهم كه مرا آن كار كفايت كنى . گفت : بفرماى . گفت : تو دانى كه من به چه سختى اندرم و به خراسان كس نيست . و من شنيدم كه امير المؤمنين كسى را طلب همى كند تا به خراسان فرستد . حيلتى توانى كردن كه مرا فرستد . گفت :\r\nتوانم ، مرا سوى امير المؤمنين فرست كه من اميد دارم كه از بهر تو عهد خراسان آورم . گفت : پس اين سخن پنهان دار . و نامه نوشت به سليمان و او را از حال عراق\r\n","description":"","footnote":"","page_name":" 880 ","page_number":260},
  {"content":"\r\nآگاه كرد . و اندر نامه عبد الله بن الاهتم را بستود و گفت : امير المؤمنين آنچه خواهد از حال عراق و خراسان از وى بپرسد كه هيچكس بدين احوالها از او داناتر نيست . و سىهزار درم او را داد . و عبد الله برفت . چون پيش سليمان رسيد [ نامه بداد . چون نامه بخواند 
  ] گفت : يزيد بن مهلَّب نامه فرستاده است و گفته كه احوال عراق و خراسان تو نيك دانى . گفت : يا امير المؤمنين ، من بهتر دانم از همه كس زيرا كه من خراسانىزاده ام و آنجا بزرگ شده ام و آنچه من دانم كس نداند . گفت :\r\nپس اشارت كن مرا به مردى كه خراسان او را دهم . گفت : امير المؤمنين بهتر داند .\r\nسليمان مردى را از قريش نام برد . عبد الله گفت : اين كار او را نشايد . گفت :\r\nعبد الملك بن المهلَّب ، گفت : اين كار او نيست . تا چند كس را نام برد و آخر وكيع را نام برد . گفت : وكيع مردى است مبارز و دلاور و ليكن اعرابىاى است جافى .\r\nسليمان گفت : ويحك ، كه شايد اين كار را ؟ گفت : مردى را دانم و تو او را نام نبردى . گفت : كيست ؟ گفت : نگويم تا امير المؤمنين مرا از شرّ او ايمن نكند . گفت :\r\nروا است ، بگوى تا كيست ؟ گفت : يزيد بن مهلَّب . گفت : او به عراق است و چنان پندارم كه او عراق را دوستتر دارد از خراسان . گفت : چنين است كه امير المؤمنين مىفرمايد و ليكن به كراهيت او را بايد فرستادن . تو او را بفرماى تا به عراق خليفتى كند و خود به خراسان شود .\r\nسليمان بن عبد الملك گفت : صواب رايى ديدى . پس بفرمود تا يزيد را عهد خراسان بنوشتند ، و نامه كرد سوى يزيد و گفت : من پسر اهتم را ديدم ، همچنان است كه تو گفتى اندر فضل و خرد . و نامهء عهد به پسر اهتم داد . و او به يك هفته به واسط آمد و عهد نامه به يزيد داد . يزيد شاد شد و هم اندر وقت بفرمود تا سپاه را بساختند و ساز راه كرد . و مخلَّد پسر خويش را در مقدّمه بفرستاد . و ديگر روز يزيد جرّاح بن عبد الله الحكمى را بر واسط خليفت كرد ، و بر بصره عبد الله بن هلال را ، و مروان بن مهلَّب را برخواسته و خزينهء خويش به بصره بگذاشت ، و خود از پس مخلَّد روى به خراسان نهاد . و چون مخلَّد به نزديكى مرو رسيد ، خليفت خويش عمرو بن عبد الله بن سنان العتكى را از پيش بفرستاد . عمرو به مرو\r\n","description":"","footnote":"","page_name":" 881 ","page_number":261},
  {"content":"\r\nاندر شد ، وكيع آنجا بود . كس فرستاد به عمرو كه به نزديك من بايد آمدن كه با او مناظره كنم . عتكى كس فرستاد و گفت : يا اعرابى جافى احمق ، مرا فرمايى كه به نزديك تو آيم ، و من از راه آمده ام ، برخيز و پذيرهء امير خويش بازشو . و مهتران مرو و بزرگان پذيرهء مخلَّد شدند . و وكيع خويشتن را همى كشيد از پذيره شدن تا عمرو او را به ستم ببرد . پس چون مردمان مخلَّد را ديدند همه پياده شدند و پيش وى اندر برفتند مگر سه تن : يكى وكيع ، و ديگر محمّد بن حمران السعدى ، و عبّاد بن لقيط ، و اين هر سه تن فرود نيامدند تا فرود آوردندشان تا پيش مخلَّد برفتند . پس مخلَّد چون به مرو اندر بيامد پيش از آمدن پدرش ، وكيع را بگرفت و بازداشت و گونه گونه عذابها همى كرد . و ولايت وكيع بر خراسان پس از قتيبه نه ماه بود ، و گروهى گفتند ده ماه .\r\nپس يزيد بن مهلَّب به سال نود و هفت به مرو اندر آمد و دست به غزو كردن برد از پس آن [ 310 b 
  ] بر اطراف خراسان و جايها كه قتيبه آنجا نرسيده بود . و فتحها همى كرد يك از پس يك ديگر تا بسيارى حصارها بگشاد و خواسته هاى گرانمايه يافت . و هر كجا مردى بودى كه قتيبه را عملى كرده بودى او را بگرفتى و بند بر نهادى و به زندان كردى .\r\nو ايدون گويند بيرون از اين كتاب [ محمد بن جرير 
  ] كه ابو الحسن غنوى از اين جمله مردمان بود كه يزيد ايشان را به زندان كرده بود . پس اين غنوى از زندان بيتى چند شعر فرستاد به يزيد ، و ايدون گفت : با ما آن مكن كه كراهيت داشتى كه با تو كردندى آن گاه كه اسير بودى ، و نيكويى و عفو پيش گير و چنان كن كه پدرت كرد با رعيّت . پس يزيد دست كوتاه كرد از آنكه همى كرد ، و عزم كرد كه سوى گرگان شود . و پيش از آنكه به گرگان شد ، عمرو بن مسلم را بگرفت و او را عذاب كرد و غل بر گردن نهاد ، و برادرش را ، مدرك بن مهلَّب را ، بفرمود تا او را مطالبه كند ، و هر چه عمرو را بود همه بستد . و پس يزيد او را بخواند و گفت : ويحك ، خواسته را از بهر سه كار گرد كنند : يكى فراخى كردن بر تن خويش و عيال ، و ديگر آنكه با خويشان و نزديكان و دوستان نيكى كنند ، و سديگر آنكه بدان بلاها از\r\n","description":"","footnote":"","page_name":" 882 ","page_number":262},
  {"content":"\r\nخويشتن بازدارند و آن را دفع مضرّتها كنند .\r\nعمرو گفت : اين مرد هيچ با من دست بازنداشت ، و اشارت به مدرك كرد . مدرك دوات بينداخت و بر بينى عمرو زد و او را خون آلود كرد و دشنام داد . و محمّد بن مهلَّب گفت : اين چنين كار كه گويى با شما هرگز نبوده است تا شما ايمن شديد از افتادن بر چنين حال ، و برخاست و از نزديك يزيد بيرون شد .\r\nو سال نود و هفت سپرى شد .\r\n","description":"","footnote":"","page_name":" 883 ","page_number":263},
  {"content":"\r\n\r\nخبر فرستادن سليمان بن عبد الملك مسلمه را به غزاى قسطنطينه\r\nچون سال نود و هشت اندر آمد ، سليمان مسلمه را به غزاى قسطنطينه فرستاد و فرمودش كه آنجا مقام كند تا بگشايد . برفت . چون نزديك قسطنطينه رسيد ، سواران را بفرمود تا هر يكى مقدار دو مدّ طعام بر اسب خويش نهادند و به قسطنطينه بردند . پس بفرمود تا آن طعام را همه گرد كردند و از يكسو بنهادند چون كوهى بزرگ . آن گاه مسلمانان را گفت : چنان بايد كه هيچ چيزى از آن بر نداريد از بهر خوردن ، و فرمودشان تا دست به عمارت بردند به زمين روم اندر و كشت و ورز كردند و خانه ها فرمود كردن از چوب . و آن زمستان آنجا مقام كرد . و آن طعام همچنان بر دشت نهاده بود و مسلمانان از غارت خوردندى كه به دست آمدى تا آن گاه كه ارتفاع ايشان برسيد . پس آن را بدرودند و طعام ساختند . و مسلمه به قسطنطينه بيستاد . و مهتران شام با او بودند چون خالد بن معدان و عبد الله بن ابى زكريا [ خزاعى 
  ] و مجاهد [ بن جبر 
  ] . و مسلمه به روم همى بود تا خبر مرگ سليمان بشنيد .\r\nو محمّد بن جرير ايدون گويد كه چون سليمان به خليفتى بنشست او به غزاى روم رفت و به دابق فرود آمد . و مسلمه ، برادرش ، پيش او آمد . و هيبت مسلمانان\r\n","description":"","footnote":"","page_name":" 884 ","page_number":264},
  {"content":"\r\nاندر دل روميان افتاده بود و از مسلمه مىشكوهيدند از آن فتحها كه او به زمين روم اندر كرده بود . اليون ملك ارمينيه بود كس فرستاد به مسلمه كه بايد كه مردى را پيش من فرستى تا با او سخنى گويم . مسلمه هبيره را بفرستاد . چون نزديك اليون برسيد گفت : شما احمق مردمانيد . گفت : چرا ؟ اليون گفت : آنكه شكم را پر كند از هر چه يابد او را عقلى نبود ، و بدين مسلمه را خواست از ايرا كه او پرخواره بود .\r\nپس هبيره گفت : ما مردمانيم كه در اين دين چنين ديديم كه امير المؤمنين را طاعت داريم . اليون گفت : راست گويى ، و ما و شما از بهر دين حرب كنيم و ليكن اكنون اگر مسلمانان را بازدارى از هر سه دينار دينارى بدهيم . هبيره بازگشت و مسلمه را بگفت . اجابت كرد . هبيره پيش اليون شد و گفت : اجابت نمىكند و چون من پيش او رسيدم سير خورده بود و شكم پر كرده و بخفت ، چون برخاست بلغم بر وى غلبه كرده بود و ندانست كه من چه گفتم . پس بزرگان روم كس فرستادند به اليون كه اگر اين مسلمه را بازگردانى ما ترا پادشاه كنيم ، و اگر نكنى ما ترا پادشاه نكنيم .\r\nو با او بدين عهد كردند . پس اليون به نزديك مسلمه رسول فرستاد و گفت : بدان كه اين مردمان بدانستند كه تو حرب نخواهى كردن و روزگار خواهى بردن تا اين طعام باشد . اگر بفرمايى تا اين طعام را بسوزند ما شهر بدهيم . مسلمه بفرمود تا آن طعامها را بسوختند . روميان قوى شدند و كار بر مسلمانان تنگ شد و نزديك آن بود كه همه هلاك شوند و همچنين همى بود تا سليمان بمرد .\r\nو محمّد بن جرير گويد كه چون سليمان به دابق فرود آمد سوگند خورد كه بازنگردد تا سپاه كه به روم فرستاده است به قسطنطينه اندر شود . و ملك الرّوم بمرد . اليون بيامد و سليمان را خبر داد و گفت : من زمين روم را به تو سپارم .\r\nسليمان مسلمه را با او بفرستاد . چون به قسطنطينه فرود آمد هر طعام كه گرداگرد او بود همه را جمع كرد و شهر به حصار گرفت . و اليون برفت ، او را ملك كردند .\r\nپس اليون نامه كرد و او را آگاه كرد [ از ملك شدن بر ايشان و از وى اندر خواست 
  ] كه ما صلح كنيم با تو اگر دستورى دهد تا ما آن طعامها كه بيرون شهر است آن قدر كه به كار بايد برگيرند و باقى به شهر اندر آرند . و او ايشان را ايمن\r\n","description":"","footnote":"","page_name":" 885 ","page_number":265},
  {"content":"\r\nگرداند و زن و فرزندان ايشان را . و دستورى ده تا ما يك شب اين طعام را به شهر اندر آريم ، مسلمه دستورى داد . اليون كشتيها راست كرده بود . چون طعام به شهر بردند ، اليون ديگر روز حرب را بياراست ، و مكرى كرد كه اگر زنى كردى بر او عيب كردندى . [ 311 a 
  ] و مسلمانان متحيّر شدند ، و كار چنان شد بر مسلمانان كه هيچكس از لشكرگاه بيرون نتوانست رفتن ، و روميان چيره شدند بر مسلمانان .\r\nدست بگشادند و چهارپايان را همى خوردند چنان كه هيچ چيز نماند كه بخوردندى از حيوانات اهلى و وحشى و برگ و درخت و هر چه بيافتند بخوردند .\r\nو سليمان به دابق بود و هيچ مدد نتوانست فرستادن ، و مسلمانان بدين سختى اندر بودند تا سليمان بمرد ، و عمر بن عبد العزيز به خليفتى بنشست . پس عمر نامه كرد به مسلمه و باز خواندش .\r\nو هم اندر اين سال نود و هشت بود كه سليمان پسر خويش ايّوب را ولى عهد كرد بر ولايت و خليفتى .\r\n","description":"","footnote":"","page_name":" 886 ","page_number":266},
  {"content":"\r\n\r\nخبر گشادن گرگان و طبرستان بر دست يزيد بن مهلَّب\r\nگرگان اندر زمانهء عجم ديوارى گرد آن كرده بودند از خشت پخته و گچ ، و اثر آن هنوز بر جاى است . و آن را حصارى ساخته بزرگ و استوار از بيم ترك ، و ديوارى بود سخت بلند و از يك سوى تا لب درياى خوارزم برده بود و از آن سوى محكم و استوار كرده . و اين از بهر آن كرده بودند تا چون ترك به حرب ايشان آمدند از سوى خوارزم بر ايشان دست نيافتندى . و شاپور ذو الاكتاف و خسرو و هرمز و قباد و فيروز و انوشروان آهنگ گرگان كردند و همى خواستند كه آن را بستانند نتوانستند از استوارى و محكمى آن بناى ديوار و از انبوهى مردمانش . و از بس كه تركان به حربشان آمدندى و صلح كردندى ، و تركان با ايشان اندر آميختندى و به ميان ايشان اندر بماندندى و يك چندى پيش ايشان بودندى و پس برفتندى . و قرب چهار هزار مرد به ناحيت گرگان بماندند و به زمستان فرود آمدند و آنجا همى بودند . پس دست به غارت و كشتن بردند و ايشان را معذّب همى داشتند تا آن گاه كه خداى عزّ و جلّ اسلام را پيدا كرد .\r\nپس سعيد بن العاص اندر خلافت عثمان به غزاى ايشان شد و با ايشان صلح كرد ، و دو بار دويست هزار درم از ايشان بستد و بازگشت . و از پس سعيد هيچكس\r\n","description":"","footnote":"","page_name":" 887 ","page_number":267},
  {"content":"\r\nنرفت به حرب ايشان ، و راه خراسان سوى رى و دامغان گسسته بود ، كس آنجا نتوانستى رفتن مگر با بيم و سختى . و راه خراسان از سوى پارس و كرمان بود . و نخستين كسى كه راه از قومس و خراسان بنهاد و نرم كرد قتيبة بن مسلم بود . و قتيبه هر وقتى نامه نوشتى به حجّاج و از وى دستورى خواستى به فتح كردن گرگان ، گفتى بپرهيز از آن كه ترا كارى نيفتد كه ترا اندر آن طاقت برسد . به هيچ گونه گرد آن تركان مگرد . و سليمان بن عبد الملك هر گاه كه خبر فتحهاى قتيبه شنيدى كه به خراسان كردى ، مردمان را گفتى نبينيد چندين فتوح كه قتيبه همى كند ؟ ! يزيد بن مهلَّب گفتى اين فتوح چيزى نيست ، فتح آن گاه بودى كه گرگان بگشادى كه همه ملوك از آن عاجزاند .\r\nپس چون يزيد امير خراسان شد ، هيچ همّتش نبود مگر فتح گرگان . پس چون به مرو آمد سه چهار ماه درنگ كرد تا كار خراسان راست شد . پس برداشت و روى به دهستان نهاد و گرگان . و مخلَّد پسر خويش را به خراسان دست بازداشت . پس چون يزيد به نزديك گرگان و دهستان رسيد ، گندى ناخوش به مشام او رسيد .\r\nپرسيد كه اين گند چيست ؟ گفتند صول ترك اينجا حرب كرد با قتيبه و خلقى بسيار از ايشان بكشت و غارت كرد ، و اين گند آن كشتگان است . يزيد گفت : قبّح الله قتيبة . پس يزيد گفت : اين صول كجا باشد ؟ گفتند به گرگان است و لشكرش به دهستان . يزيد برفت و آهنگ گرگان كرد . وصول بيرون آمد و به دهستان شد .\r\nو بيرون از اين كتاب محمّد بن جرير ايدون گويد كه فزون از دويست هزار مرد به گرگان گرد كرد ، و يزيد روى بديشان نهاد با سى هزار مرد از لشكر شام و عراق و خراسان جز مولايان و غلامان مطوقهء شهرها . و هر دو گروه حرب را بياراستند و به يك ديگر فراز رفتند و حربى كردند سخت . و از گروه عراقيان محمّد بن عبد الرّحمن بن ابى سبرة الجعفى تركى را ديد كه حربى مىكرد هر چه سختتر .\r\nپيش او شد . ترك او را يك ضربت بزد بر خودش ، و شمشير اندر خودش بماند ، هر چند كه خواست تا بيرون كشد نتوانست . ابن [ ابى 
  ] سبره او را ضربتى بزد به زير بغل ، و يك نيمه از وى جدا شد و به لشكرگاه مسلمانان باز آمد .\r\n","description":"","footnote":"","page_name":" 888 ","page_number":268},
  {"content":"\r\nو محمّد بن جرير ايدون گويد كه يك روز هر دو گروه حرب همى كردند . و يزيد ابن مهلَّب با گروهى از برادران و بنى عمّان ايستاده بود به كرانه ، و مقدار صد مرد بودند و آگاهى نداشتند ، تا گروهى از مبارزان ، مقدار چهار هزار مرد ، بر وى حمله كردند . و يزيد به تن خويش حرب كرد ، و پسر ابو سبره و پسران زحر و حجّاج بن جارية الخثعمى و دلاوران لشكر با يزيد بودند ، و چهارصد مرد با آن چهارهزار مرد حرب كردند و آن لشكر تركان بشكستند . پس يزيد كار بر تركان سخت كرد . و سپاه گرداگرد دهستان فرود آورد و چنان شد كه مرغ را اندر شهر راه پريدن نبود ، و تركان اندر حصار به ستوه آمدند و طعامشان سپرى شد . پس صول كس فرستاد به يزيد و صلح خواست . يزيد گفت : من با تو صلح كنم بدان شرط كه بيرون آيى .\r\nصول گفت : اگر مرا و اهل بيت مرا ايمن گردانى بيرون آيم ، و خواستهء ما به ما دست بازدارى تا من شهر به تو دهم . و آنچه اندر او است . [ 311 b 
  ] يزيد اجابت كرد و اين صلحنامه بر اين گونه بنوشت و باصول وفا كرد بدان شرط ، و به دهستان اندر شد . و چندان مال يافتند از زر و دينار و از بردگان ترك كه اندازهء آن پديد نبود . و چهار هزار مرد از تركان بر يك جاى بكشتند .\r\nو يزيد نامه نوشت به سليمان بن عبد الملك به خبر فتح و ظفر . پس يزيد برداشت و به گرگان آمد . و از آن پس هرجا كه لشكر مسلمانان بديشان رسيدندى صلح خواستندى ، و هر چه خواستندى بدادندى . و گاه بودى كه صد هزار هزار درم بدادندى ، و جاى بودى كه دويست هزار هزار درم . چون يزيد به گرگان آمد ، گرگانيان صلح خواستند كه از او همى ترسيدند و يزيد بدان صلح را اجابت كرد و سيصدهزارهزار درم بستد . و اسد بن عبد الله الازدى را آنجا خليفت كرد ، و گروهى را از مسلمانان آنجا دست بازداشت .\r\nپس يزيد روى به طبرستان نهاد . و ملك طبرستان آن روز گيل گيلان بود و لشكرى گران داشت . و يزيد درودگران را در پيش داشت تا درختان همى بريدند و راهها نرم همىكردند . پس برادر خويش مدرك را با چهار هزار مرد بر مقدّمه كرد . و آگاهى به اصفهبد شد كه مسلمانان آمدند . خواست كه بگريزد و به ديلمان\r\n","description":"","footnote":"","page_name":" 889 ","page_number":269},
  {"content":"\r\nشود . پس راى چنان ديد كه حرب كند . كس فرستاد و از ملك ديلمان يارى خواست . و او ده هزار مرد بفرستاد ، و اصفهبد حرب را بياراست . و خبر به يزيد مهلَّب شد . خداش را و پسر خويش را با بيست هزار مرد به يارى مدرك فرستاد .\r\nو اسفهسلار اصفهبد بيامد نامش سليمان ، و هر دو گروه به يك ديگر رسيدند و حربى كردند سخت . و محمّد بن عبد الرّحمن بن ابى سبره پيش سپاه مسلمانان حرب همى كرد . و مهترى از گروه ديلم پيش آمد و مبارز خواست . پسر ابو سبره پيش او شد و با او حرب كرد . و ديلمان از سر كوه تير و زوبين روان كردند و سنگ همى انداختند . و مسلمانان بر كوه نتوانستند شدن . بازگشتند و پيش يزيد بن مهلَّب آمدند . و لشكر اصفهبد راهها و دره ها بر مسلمانان فرو گرفتند . پس ملك طبرستان نامه نوشت به مرزبان ، ملك گرگان ، و گفت بايد كه آن مردمان را كه از گروه يزيد بن مهلَّباند بكشى ، و آن لشكر كه پيش او برده بودى برگيرى و بيايى ، و راه بر يزيد به بازگشتن فروگيرى . ملك گرگان همچنان كرد و از آن مسلمانان كه با اسد بن عبد الله به گرگان بودند ، و ايشان چهارهزار مرد بودند ، خلقى را بكشت و گروهى بماندند و به يكسو شدند و آنجا همى بودند تا يزيد بازگشت ، و اين خبر به يزيد آمد . سخت تافته شد و حيّان نبطى را بخواند . و اين حيّان ديلم بود ، و او را نبطى از آن گفتندى كه لال بود و هيچ عبارت نداشت ، و ليكن به راى نيك بود . و يزيد پيش از اين او را بيازرده بود ، او را گفت : يا با معمرى ، من با تو بدى كردم و ترا آن بارها پديد آمد ، از نصيحت مسلمانان تو دانى كه چه خبر آمده است از گرگان . و اين مردمان راهها بگرفته اند ، از بهر خداى و از بهر مسلمانى كارى بكن و بنگر تا صلح توانى كردن ميان ما و اصفهبد . گفت : سمعا و طاعة .\r\nپس حيّان برنشست و پيش اصفهبد شد و او را گفت : اگر چه من بر دين اسلامم ، اصل من و تو يكى است و من ترا ناصحم و صلاح تو دوستتر دارم كه از آن يزيد .\r\nو ميان او و ميان تركان من صلح افگندم و ايشان نصيحت من بپذيرفتند ، تو نيز بپذير و نگر كه غرّه نشوى كه او به هزيمت شد و بر مسلمانان دست يافتى . دانم كه تو پاى او ندارى ، و با لشكر سليمان بن عبد الملك . و يزيد كس فرستاد و مدد همى\r\n","description":"","footnote":"","page_name":" 890 ","page_number":270},
  {"content":"\r\nخواهد ، و از هر كجا سپاه نزديكتر بود برسد . و يزيد اندر اين وقت با تو صلح بكند و اگرش مدد برسد ، اجابت صلح نكند . و نزديك من تدبير آن است كه با او صلح كنى تا بازگردد و به گرگان بازشود ، و خشم و تيزى با ايشان برد از بهر آنكه غدر كردند . اصفهبد گفت : ويحك يا حيّان ، من شنيدم كه يزيد با تو جفا كرده است و از تو دويست هزار درم بستد ، اكنون همى رسولى كنى او را ؟ حيّان گفت : راست گفتى و ليكن نصيحت تو و از آن او دست بازندارم از بهر جفاهاى او ، و اگر تو نيز عاجز شوى از آنكه بر صلح افتد ، هم يارى كنم به مال . و بر اين نمط سخنها همى گفت تا اصفهبد را بفريفت و صلح افگند ميان او و ميان يزيد بر هفتصد هزار درم و بر چهارصد خروار زعفران يا بهايش و چهارصد غلام بر سر هر غلامى طبقى سيمين ، و بر سر هر طبقى طيلسانى و شقه اى حرير ، و انگشترى زرين يا سيمين .\r\nپس حيّان نبطى بازگشت و يزيد را گفت : كس فرست تا مال صلح بستانند . يزيد گفت : از نزديك ايشان يا از نزديك ما ؟ [ حيان گفت : از نزديك ما 
  ] ايشان را .\r\nيزيد شاد شد و آن مال بستد و به گرگان بازگشت . سوگند خورد كه اگر ظفر يابد بر ايشان ، شمشير از ايشان برندارد تا از خونشان آسيا بگرداند [ تا گندم آس كند 
  ] و آن را بپزد و بخورد . و آگاهى به مرزبان رسيد . بگريخت و اندر آن قلعه شد به كوه اندر و آن را به حصار گرفت . و آن قلعه اى بود اندر ميان بيشه و سخت استوار بود و جز از يك [ جاى 
  ] راه بر وى نبود . يزيد آگاه شد از گريختن مرزبان . برفت و او را به حصار گرفت و هفت ماه آنجا بود و حرب همى كرد با ايشان ، و منجنيقها بساختند و هيچ نتوانستند كردن ، متحيّر شد .\r\nپس يك روز مردى از يارانش نام او هيّاج بن عبد الرّحمن الازدى [ 312 a 
  ] به صيد بيرون شده بود و سگى داشت . آهويى را بديد كه به كوه اندر همى شد اندر راهى باريك ، و تنى چند با او بودند . ايشان را گفت : اينجا باشيد تا من بازآيم .\r\nهيّاج آن سگ برگرفت و به كوه اندر شد . و آگاهى نبودش تا به نزديك مرزبان رسيد . و هم آنگاه بازگشت و ترسيد كه به بازگشتن اندر راه گم كند . از جامهء خويشتن لخت لخت همى بريد و بر سر درختها همى آويخت تا نشان بود او را .\r\n","description":"","footnote":"","page_name":" 891 ","page_number":271},
  {"content":"\r\nپس به لشكرگاه بازآمد و سوى يزيد شد و گفت : خواهى كه بدين قلعه شوى بىكارزار ؟ گفت : خواهم . گفت : مرا چه دهى ؟ گفت : آنچه تو خواهى . گفت : چهار هزار درم خواهم . گفت : ده هزار درم ترا دهم . گفت : چهار هزار درم نقد بيار ، بعد از آن اگر نيكويى ديگر كنى آن تو دانى . او را چهار هزار درم فرمود . هيّاج قصهء آن سگ و آهو با او بگفت . يزيد شاد شد و هزار و چهارصد مرد به دو داد تا با خويشتن ببرد . هيّاج گفت : ايّها الامير ، آن را چندين مرد بر نتابد . گفت : چندانكه خواهى از ايشان بگزين . هيّاج گروهى را بگزيد و يزيد مر جهم بن زحر را با ايشان بفرستاد و او را گفت : نگر تا هزيمت نشوى . پس يزيد هيّاج را گفت : چه وقت آنجا باشى ؟\r\nگفت : فردا نماز ديگر . و ايشان برفتند .\r\nپس ديگر روز يزيد بفرمود تا به لشكرگاه اندر به هر جايى آتش برافروختند . و مردمان قلعه چون آن را بديدند بترسيدند و حرب را بياراستند و بيرون آمدند . يزيد بفرمود تا نماز پيشين و نماز ديگر به يك جا بجمع بكردند و حرب اندر پيوستند . و هيّاج با آن گروه كه رفته بودند ، آن شب برفتند و روز ديگر به قلعه بودند . و يزيد از اين سوى حرب همى كرد . و گرگانيان از پس ايمن بودند و آگاهى نداشتند تا تكبير مسلمانان شنيدند از سر قلعه ، و صلح خواستند بر آنكه بر حكم يزيد فرود آيند . و بيامدند و پيش او شدند . يزيد بفرمود تا زنان و كودكانشان را برده كردند و مرزبان را بگرفتند و گردن بزدند و ديوارهاى قلعه ويران كردند . پس روى به گرگان نهادند و بر در شهر فرود آمدند و منجنيقها بساختند . و بفرمود تا آتش انداختن گرفتند و شهر را بستدند به قهر . و دوازده هزار مرد را اسير كردند . و رودى است آنجا فرود آمدند ، و بانگ فرمود كردن به لشكر اندر كه هر كه خون خواهد دست به كشتن گيرند . كس بود كه او را چهار و پنج كس مىبايست كشتن . و يزيد بفرمود تا آب بدان رودها اندر افگندند تا با خون كشتگان به يك جا برفت و آسيا بنهاد و گندم آس كرد و نان پخت و بخورد تا از سوگند بيرون آمد . و جز از اين كشتگان چهارهزار ديگر بفرمود تا بر دار كردند . و خواسته ها را همه گرد كرد و پنج يك از آن بيرون كرد ، و باقى بر مسلمانان بخش كرد ، و مالى بود بىاندازه كه هرگز چندان مال از\r\n","description":"","footnote":"","page_name":" 892 ","page_number":272},
  {"content":"\r\nهيچ غنيمت نيافته بودند .\r\nپس يزيد بن مهلَّب نامه نوشت سوى سليمان بن عبد الملك و گفت : خداى عزّ و جلّ ترا فتح گرگان و طبرستان داد كه هرگز هيچ ملك را نداد و شاپور ذو الاكتاف و كسرى بن هرمز بر اين جايها ظفر نيافتند ، و همچنين عمر و عثمان و آن خلفا كه از پس ايشان بودند همچنين نتوانستند كردن ، و خداى عزّ و جلّ ترا كرامت كرد و به دست تو اين فتح برآمد ، و غنيمتى كه به دست هيچكس نيفتاد . و نزديك من از فىء و غنيمت چندانى حاصل آمد كه بيش از اند [ بار 
  ] هزارهزار درم خمس آن است كه از پس اين همى فرستم امير المؤمنين را ، و اين از آن سبب بود كه تا حقّ آن نيكوييها كه از سليمان به دو رسيده بود [ مىگزارد 
  ] . چون اين نامه بنوشت بر اين گونه ، دبير او مغيرة بن ابى قرّه بود او را گفت : اصلح الله الامير ، اين مال را به نامه اندر ياد مكن كه تو ندانى كه امروز تا فردا چه خواهد بودن ، و اين كار از دو بيرون نباشد : يا به چشم او بزرگ آيد و ترا فرمايد تا به نزديك او برى و يا ترا بخشد ، و ناچار ترا به دو هديه اى بايد فرستادن ، و هيچ چيز از نزديك تو به دو نرسد كه نه به چشم او اندكى نمايد و پيش او وقعى ندارد . و اين مال كه تو نامزد كرده باشى جاودانه بر تو باشد ، و اگر ديگرى بنشيند ، ترا بدين مطالبه كند ، و اگر تو بهانه گويى نشنود و نپسندد . پس چنان بينم كه تو نامهء فتح بنويسى و دستورى خواهى به رفتن به حضرت او . و او را به زبان آنچه خواهى بگوى . يزيد فرمان نكرد و نامه بفرستاد . چون سليمان نامه برخواند شاد شد و به احماد يزيد نامه كرد .\r\nو ايدون گويند بيرون از اين كتاب كه چون يزيد بن مهلَّب بدين گونه نامه فرستاد به سليمان ، از آن سپس اندر ايستاد و خواسته ها به هم آورد و بر مردمان خراسان ستم كرد و مالهاى بىاندازه از ايشان بستد . پس گروهى از بزرگان خراسان نامه نوشتند به سليمان كه يزيد خراسان را فرو خواهد گرفتن و انديشهء عصيان دارد . چون نامه ها به سليمان رسيد ، سخت تافته شد و ندانست كه چه بايد كردن . پس مشورت خواست از مردمان . يكى از اهل بيت سليمان گفت : يا\r\n","description":"","footnote":"","page_name":" 893 ","page_number":273},
  {"content":"\r\nامير المؤمنين ، آن خواسته كه بر يزيد گرد آمده است نه اندك مايه است ، و كسى را كه چندان مال باشد همه جهان تواند گرفتن ، تدبير آن است كه يكى را از اهل بيت خويش به دو فرستى تا آن خواسته ها كه دارد بستاند . چون چنين كرده باشى او را در و بال افگنده باشى تا اگر [ 312 b 
  ] خواهد كه عاصى شود نتواند . سليمان گفت چنين بايد كردن . و بر آن تدبير بيستاد كه كرا فرستد . خود بيمار شد و بمرد .\r\nو محمّد بن جرير چنين گويد كه چون يزيد از گرگان و طبرستان بپرداخت و به رى آمد ، چون روزى چند برآمد ، خبر آمدش كه ايّوب بن سليمان ، كه او ولى عهد بود از پس پدر ، بمرد . و اندر آن وقت كه آن خبر به دو رسيد ، يزيد به باغ بو صالح اندر همى گشت و راجزى پيش وى اندر همى رفت و اين رجز را همى گفت :\r\nبيت\r\nان يك أيّوب مضى لشأنه * فانّ داود لفى مكانه\r\nيقيم ما قد زال [ من 
  ] سلطانه\r\nو هم اندر اين سال نود و هشت سليمان بن عبد الملك داود پسر خويش را به غزاى روم فرستاد . و داود برفت و به نزديك ملطيه حصنى بگشاد كه آن را حصن المرأة گفتندى .\r\n","description":"","footnote":"","page_name":" 894 ","page_number":274},
  {"content":"\r\n\r\nخبر مرگ سليمان بن عبد الملك بن مروان\r\nبه سال نود و نه اندر سليمان بمرد به دابق ، و اين شهرى است از زمين قنّسرين .\r\nو به روز آدينه بمرد ده روز مانده از ماه صفر ، و مدت خليفتش دو سال و هشت ماه بود ، و مدّت عمرش چهل و سه سال بود . و عمر بن عبد العزيز بر وى نماز كرد .\r\nو محمّد بن جرير ايدون گويد كه سليمان به جنازهء مردى حاضر بود به دابق ، و چون آن مرد را به گور همى كردند سليمان يك مشت خاك از آن تربت برگرفت و ببوئيد ، گفت : چه نيكو تربتى است اين و چه خوشبوى است . پس يك هفته برنيامد كه سليمان بمرد ، و هم به پهلوى آن مردش بنهادند .\r\nو مردمان ايدون گفتندى كه سليمان را حالها و اثرها است ازيرا كه چون حجّاج ابن يوسف بمرد ، مردمان از بلاى او برستند ، و چون سليمان به خليفتى بنشست زندانيان را بيرون كرد و هر كسى را عطا داد .\r\nو او را چندين پسر بماند هيچكس را خليفتى نداد الَّا عمر بن عبد العزيز را . و ايدون گويند از مفضّل بن مهلَّب كه گفت : روز آدينه نزديك سليمان شدم به دابق .\r\nجامه خواست و اندر پوشيد . پس بركند و ديگرى خواست . جامه هاى سبز سوسى بياوردند كه يزيد بن مهلَّب فرستاده بودش . سليمان آن جامه اندر پوشيد و عمامه را\r\n","description":"","footnote":"","page_name":" 895 ","page_number":275},
  {"content":"\r\nاندر سر پيچيد و آينه خواست و اندر وى نگريست و به نماز آدينه شد . و هنوز باز خانه نيامده بود كه تب آمدش و بيمار شد و بمرد .\r\nو رجاء بن حيوه ايدون گويد كه چون سليمان بيمار شد و عهد بفرمود نبشتن مر يكى از فرزندان خويش را ، كودكى نابالغ . گفتند : يا امير المؤمنين ، چه كنى ، كار مسلمانان را به گردن كودكى نارسيده همى [ سپارى 
  ] ؟ و خليفتى را هيچ چيز به گور اندر نگاه ندارد مگر او مردى نيك را بر مسلمانان خليفت كرده باشد . سليمان گفت : من بحقيقت نخواستم كردن و ليكن با خويشتن بينديشيدم . پس يك دو روز بيستاد . آنگاه مرا بخواند و گفت : چه گويى اندر كار پسرم داود ! گفتم : او مردى غايب است و تو ندانى كه او زنده است يا مرده . گفت : پس كه را بينى ؟ گفتم :\r\nامير المؤمنين بهتر داند . گفت : مر عمر بن عبد العزيز را چه گويى ؟ گفتم : يا امير المؤمنين ، او مردى است از خيار مسلمانان و با فضل بسيار و با ورع و ديانت .\r\nسليمان گفت : اگر او را ولايت دهم ، و ديگرى را بجز از وى از برادران خويش نام نبرم ، فتنه برخيزد و بود كه او را نگذارند كه بر ايشان مهترى كند . و يزيد بن عبد الملك آن روز غايب بود . يزيد را از پس او عهد ولايت دهم تا خلق رضا دهند و سكون بيابند . گفتم : امير المؤمنين بهتر داند . پس سليمان عهدنامه فرمود نبشتن بر اين گونه :\r\nبِسْمِ الله الرّحمن الرَّحيم هذا كِتاب من عبد الله سليمان امير المؤمنين لعمر بن عبد العزيز انّى قد ولَّيتك الخلافة من بعدى و من بعده يزيد بن عبد الملك فاسمعوا له و أطيعوا و اتّقوا الله و لا تختلفوا فيطمع فيكم .\r\nپس بفرمود تا نامه را مهر كردند و صاحب شرط خويش را گفت ، كعب بن حامد العبسى را ، تا بخواندند ، و سليمان رجاء بن حيوه را گفت : اين نامه را بر ايشان برو بگوى تا آن كس را كه من ولى عهد كرده ام اندر اين نامه ، او را بيعت كنند . رجا بيامد و ايشان را اين سخن بگفت . گفتند بياييم و امير المؤمنين را ببينيم .\r\nاو گفت : بياييد . چون ايشان اندر آمدند ، سليمان گفت : اندر اين نامه ، و اشارت\r\n","description":"","footnote":"","page_name":" 896 ","page_number":276},
  {"content":"\r\nبدين عهدنامه كرد ، كه به دست رجا اندر بود ، و ايشان همى ديدند ، و گفت : اندر اينجا عهد من است ، طاعت داريد آن كس را ، و يك يك از شما بيعت كنيد . و اين عهدنامه رجا همچنان به مهر پيش آورد . همه اجابت كردند .\r\nو رجا گويد كه چون مردمان بپراگندند ، عمر بن عبد العزيز پيش من آمد و گفت :\r\nاگر امير المؤمنين اين كار چيزى به من حوالت كرده است ، سوگند دهم بر تو به خداى و به حق دوستى كه مرا از آن آگاه كنى كه تا من استعفا خواهم هم اكنون پيش از آنكه اين حال افتد ، و آنچه اكنون بتوانم كردن آنگاه نتوانم كردن . رجا گويد من گفتم كه من ترا از اين حال هيچ نگويم . و عمر برفت آزرده .\r\nرجا گويد پس هشام بن عبد الملك مرا ديد و گفت : تو دانى كه مرا با تو حقّ و حرمت ديرينه است ، مرا از اين كار پوشيده آگاه كن كه اگر مرا است تا دانم و اندر آن سخن گويم كه نه چون من بود آن كس كه او را چنين سست و خوار كنند ، و اگر تو با من اين سخن بگويى من با تو عهد كنم كه هرگز كس را نگويم . رجا گفت :\r\nو الله اعلم كه اين سرّ كه با من كرده اند هيچكس را نگويم . هشام بازگشت و دست بر يك ديگر همى زد و همى گفت : اسپردند اين كار ، [ اگر نه مرا دهد كه وى از فرزندان عبد الملك بيوفتد ! 
  ] .\r\nپس رجا گويد : من به نزديك سليمان اندر شدم و او را به حال مرگ ديدم . رفتم كه او را راست [ 313 a 
  ] بخوابانم . گفت : رجا هنوز وقت اين نيست . و ديگر بار همچنين گفت و سديگر بار بگفت . پس گفتا : اى رجا ، اگر چيزى خواهى كردن بكن . پس گفت : اشهد ان لا إله الَّا الله و اشهد انّ محمّدا عبده و رسوله صلَّى الله عليه و سلَّم ، و لب بر هم نهاد و بمرد ، و من چشمش فراز گرفتم و جامه بر او پوشيدم و بيرون آمدم و در خانه استوار كردم تا كس آگاه نشود ، و من آنچه بايد كردن بكنم . و نزديك كعب بن حامد العبسى آمدم و گفتم : اهل بيت امير المؤمنين را حاضر كن . كعب برفت و همه را به مزگت دابق گرد آورد و من گفتم : بيعت كنيد .\r\nگفتند : نه يك بار بيعت كرديم ؟ گفتم : اينك عهد امير المؤمنين ، بيعت كنيد آن را كه اندر اين نامه او را نام زده كرده است . و بيعت كردند .\r\n","description":"","footnote":"","page_name":" 897 ","page_number":277},
  {"content":"\r\nچون دانست كه كار محكم شد و بيعت نوكرده آمد از پس مرگ سليمان ، آن گاه گفت برخيزيد پيش امير المؤمنين اندر شويد كه او بمرد . و عهدنامه باز كردم و بر ايشان خواندم ، و چون به نام عمر بن عبد العزيز رسيدم ، هشام بن عبد الملك بانگ كرد و گفت : ما هرگز او را بيعت نكنيم . گفتم : و الله كه اگر بيعت نكنى سرت بردارم . هشام بيامد پاىكشان ، و بيعت كرد .\r\nو رجا گويد : دست عمر بگرفتم به ستم و اكراه و او را به منبر برآوردم ، و اندر وى كراهيت همى ديدم كه آن كار را نخواست . و اندر هشام همى نگريدم كه چگونه تافته بود كه چرا اين كار او را نيست . پس عمر بن عبد العزيز هشام را گفت : * ( إِنَّا لِلَّه وَإِنَّا إِلَيْه راجِعُونَ 2 : 156 ) * ، كه چرا اين كار به من آمده است . و چون سليمان را بشستند و كفن كردند ، عمر بر او نماز كرد ، و چون به گور كردنش ، اسبان خلافت به نزديك عمر آوردند و گفتند : هر كدام كه خواهى برنشين . گفت : ستور من بهتر است از اين . و اسب خويش را برنشست . مردمان گفتند : به دار الخلافه شو . گفت :\r\nامروز آنجا عيال سليمان است ، و مرا اين خانهء خويشتن كفايت است تا ايشان آن را بپردازند ، و او به خانهء خويش آمد و همى بود تا ايشان آن سراى بپرداختند .\r\nديگر روز دبير را بخواند و نامه اى بر او املا كرد سخت نيكو و گفت اين را به هر شهرى نويس .\r\n","description":"","footnote":"","page_name":" 898 ","page_number":278},
  {"content":"\r\n\r\nخبر خليفتى عمر بن عبد العزيز و باز آمدن مسلمة بن عبد الملك از روم\r\nپس چون عمر بن عبد العزيز به خليفتى بنشست نامه نوشت به مسلمة بن عبد الملك ، و او به زمين روم به قسطنطينه بود و بفرمودش كه با آن مسلمانان كه با او بودند به شام بازآيند . و از پيش از آن ياد كرديم به روزگار سليمان بن عبد الملك از حال مسلمه و حيلت اليون كه آن طعام از ايشان جدا كردند . و مسلمه با آن مسلمانان به رنج و عنا اندر بود تا سليمان بمرد . چون عمر بنشست . نامه فرستاد و مسلمه را بازخواند و بسيار چهارپاى فرستاد و طعام بسيار . [ و مردمان را 
  ] بفرمود تا از آن طرف كه همى آمدند يارى دادند به خواسته و مدد آنچه بتوانند ، زيرا كه مسلمه و يارانش اسبان و اشتران و هر چهارپاى كه داشتند همه بخورده بودند و بيم آن بود كه همه هلاك شوند .\r\nو محمّد بن جرير حديث مسلمه و حديث آن فتوحها كه او را به زمين روم اندر بود اين قدر گويد كه ما گفتيم . و اما بيرون از اين كتاب ايدون خواندم كه به روزگار پدرش عبد الملك آنجا همى بود و غزو همى كرد تا پدرش بمرد و وليد به خليفتى بنشست . و تا روزگار وليد سپرى شد ، و سليمان بنشست و مسلمه آن روز به در قسطنطينه بود و مدينة الفهر . و اين مدينة الفهر گويند كه مسلمه فرمود كه كردند از\r\n","description":"","footnote":"","page_name":" 899 ","page_number":279},
  {"content":"\r\nبهر مسلمانان را . پس سليمان او را اندر آن نامه تعزيت مرگ پدرش و تهنيت برادرش وليد [ كرد 
  ] ، و از كار يزيد بن مهلَّب او را آگاه كرد و گفت : او به خراسان است و مالهاى بىاندازه گرد كرده است ، و همى ترسم كه او عاصى شود . بازآى تا به خراسان شوى و كار او مرا كفايت كنى . چون اين نامه به مسلمه رسيد چاره نيافت از بازگشتن ، و منادى بانگ كردند كه سلاح برگيريد . مسلمه با سپاه بر نشست و حرب را بياراست . و روميان آگاه شدند ، بيرون آمدند اندر تعبيهء نيكو چنان كه هرگز چنان بيرون نيامده بودند . و هر دو گروه حرب كردند هر چه سختتر ، تا روى به هزيمت شدند و پشت بدادند و مسلمانان در پى ايشان اندر نهادند تا به شهر باز بردندشان ، و مسلمانان بسيار غنيمت بيافتند و به مدينة الفهر بازآمدند .\r\nو ديگر روز اليون ملك الروم نامه نوشت به مسلمه و گفت : اين كار سخت دراز شد ميان من و تو ، و من پنداشتم كه چنين نبود . اكنون عزم كردم كه صلح كنم بدان شرط كه تو از اين جزيره بازگردى و به مشحنه ( ؟ ) بازشوى و آنجا همى باشى تا من هر سالى شش بار هزار هزار درم به تو دهم و هزار وقيه زر ، و پنجهزار سر گاو و گوسپند و هزار سر ماديان ، و ديگر چيزها از پرنيان و ديبا و سقلاطون و آنچه بدين ماند ، و با يك ديگر صلح كنيم تا آن گاه كه تدبير حال خويش بكنيم . اگر خواهى كه هم اينجا به مشحنه باشى و اگر خواهى به سوى شام شوى . مسلمه جواب نامه كرد و گفت : من با تو صلح كردمى اگر نه آن بودى كه سوگند خورده ام كه از اينجا بازنگردم تا در اين شهر نيايم . چون اندر آمده باشم آنچه خواهم بكنم ، و اگر نه خود هم اينجا بباشم و صبر همى كنم تا خداى عزّ و جلّ آن را بگشايد به دست من ، يا كشته شوم .\r\nرسول نامه برد و مسلمه منادى را فرمود تا بانگ كرد كه برنشينيد و نزد قسطنطينه شدند . و خبر به اليون شد . ملك الروم با همه بطريقان [ 313 b 
  ] و مهتران بيامدند و بانگ كرد و گفت : اى مردمان ، امير شما كجا است ، مسلمه ، تا با او سخنى گويم . مسلمه فراز رفت و برابر او بيستاد و گفت : چه خواهى ؟ منم مسلمه .\r\n","description":"","footnote":"","page_name":" 900 ","page_number":280},
  {"content":"\r\nگفتا : به من رسيد آن سوگند كه خورده اى ، و من همداستان شوم بدانكه مراد تو بدهم . و همه روم همداستان گشتند بدان شرط كه تنها اندر آيى و با تو هيچكس نبود . مسلمه گفتا : من نيز بدين بسند كردم بدان شرط كه در شهرستان اندر نبندى ، و بطال بن عمرو [ و مبارزان و اميران لشكر من 
  ] بر در شهر بنشينند با مسلمانان ، تا اگر شما غدر كنيد ، ايشان اندر آيند و شهر شما را زير و زبر كنند . اليون گفت : روا است . پس بفرمود تا در شهرستان بگشودند و آن مهتران و سواران و پيادگان صف بركشيدند از در شهرستان تا در كليسياى بزرگ بر تعبيه اى نيكو ، و علمها و صليبها راست كردند بر نيكوترين حالى كه توانستند . سماطين بزدند بر راه مسلمه . و اليون او را دستورى داد تا اندر شود . مسلمه روى به بطال بن عمرو كرد ، و اندر همه سپاه مسلمانان از او مردانه تر نبود ، او را گفت : من بدين شهرستان اندر خواهم رفتن و گردسراها و كليسياهاى ترسايان و جاى ملكانشان و قصبهء عزّشان ، و من بدانجا اندر شدن عزّ اسلام همى خواهم و ذلّ كفر ، ندانم چون بود .\r\nشما چشم همى داريد ، و اگر نماز ديگر بكنيد و من باز نيامده باشم بدانيد كه مرا بكشتند ، اندر افتيد همگنان و هر كه را بيابيد بكشيد ، و دست به غارت بريد و آتش به شهر اندر زنيد ، و امير از پس من عمّ من است ، محمّد بن مروان ، او را طاعت داريد و فرمان او كنيد .\r\nپس مسلمه تكبيرى بلند بكرد و به شارستان قسطنطينه اندر شد تنها و زرهى پوشيده داشت و خودى بر سر نهاده ، و به زير زره صدرهء خز پوشيده و بر زبر زره خفتان پوشيده و عمامهء سپيد بالاى خود بسته و شمشير حمايل كرده و نيزه اندر دست و بر نيزه علامتى سپيد ، و روميان از هر سويى چشم بر او افگنده و شگفت بمانده از دليرى او . و مسلمه همى رفت و به هيچكس ننگريست تا به كوشك اليون رسيد . اليون برجست و دست و پاى وى را بوسه داد و با او پياده برفت تا به در كليسياى بزرگ . و مسلمه سوار بود ، و روميان از آن تافته شدند . پس مسلمه به كليسيا اندر شد . و طبقها بود بزرگ از زر و نقره ، و صليبها بود مهين و به زر كرده و گوهرها اندر وى نشانده و كرسيهاى زرين نهاده . مسلمه دست دراز كرد و\r\n","description":"","footnote":"","page_name":" 901 ","page_number":281},
  {"content":"\r\nاز آن صليب بزرگ برگرفت و پيش خويش بنهاد . اليون گفت : اى امير ، روميان همداستان نباشند و من همى بترسم از ايشان كه ناگاه غلو كنند ، اين صليب را باز جاى نه ، قيمت اين ترا بر من است . مسلمه سوگند خورد كه بيرون نشوم مگر با اين صليب . روميان به غلغل آمدند و اليون گفت : خاموش باشيد كه من عوض آن شما را راست كنم . و مسلمه بيرون آمد با آن صليب بر سر نيزه كرده نگوسار و اندر آن وقت بطال بن عمرو با يارانش بدان تدبير بودند كه به شهر اندر شوند . چون مسلمه را بديدند تكبير كردند و پيش او آمدند . و مسلمه به مدينة الفهر بازشد . و اليون آن مال كه پذيرفته بود و بدان صلح كرده به نزديك مسلمه فرستاد ، و خاصه از بهر مسلمه صلتها فرستاد از زر و سيم و جامه و چهارپاى . و مسلمه از مدينة الفهر باز آمد و روى به مشحنه ( ؟ ) نهاد . چون آنجا رسيد وبايى افتاد و خلقى بىاندازه از مسلمانان بمردند . و مردمان مشحنه خواستند كه حرب كنند با مسلمانان . مسلمه آگاه شد و حرب ايشان را بياراست و شمشير اندر نهاد و خلقى را از ايشان بكشت و بفرمود تا مشحنه را ويران كردند و با زمين راست كردند . و از آنجا به معموريه آمد و خبر آمدش كه سليمان بن عبد الملك بمرد و نامهء عمر بن عبد العزيز برسيد بدين گونه :\r\nبسم الله الرّحمن الرّحيم من عبد الله امير المؤمنين عمر بن عبد العزيز الى ابن ابى مسلمة بن عبد الملك . بدان كه مردمان شام مرا بيعت كردند به طلوع و خوشدلى بدان شرط كه داد كنم چنان كه امامان عدل كنند اندر ميان رعيّت ، و غنيمت راست بخشيم . و من توفيق خواهم از خداى عزّ و جلّ بدانچه خشنودى او اندر آن است . چون اين نامه به تو رسد طاعتدار و فرمانبردار باش تا توفيق خداى عزّ و جلّ بيابى و راه راست ، و برخيز و به نزديك من آى و بپرهيز از مخالفت و عصيان كه آنگاه كار خود را تباه كرده باشى ، و آنچه كردى از غزو در راه اسلام و نيكويى باطل كرده باشى . و همه مسلمانان را با خويشتن بيار .\r\nچون نامهء عمر به مسلمه رسيد مهتران لشكر را بخواند و نامه بر ايشان عرضه كرد و مشورت خواست از ايشان . همگنان گفتند : ايّها الامير ، ما چنان بينيم كه مخالف\r\n","description":"","footnote":"","page_name":" 902 ","page_number":282},
  {"content":"\r\nنشوى و جماعت نشكنى . و شكر و حمد خداى را كه تو بدان جايگاهى كه او را به تو حاجت است و او را رغبت است به حضور تو ، از بهر آنكه خداى عزّ و جلّ ترا به داد و علم و حكمت و مردانگى و شجاعت و شرف و بزرگوارى و فروگرفتن دشمن آراسته است ، نگر تا آن همه را تباه نكنى و مخالفت و عصيان نجويى كه آنگاه آخر كار بر تباهى بود و بر ننگ و عار . مسلمه گفت : نيكو اشارت كرديد بر من ، و عمر سزاوار است بدين كار و آراسته به راه دين و پارسايى و زهد و عبادت و شرف . و من اينك مىروم به نزديك او .\r\nو آنگاه مسلمه منادى بفرمود تا بانگ كرد و از معموريه برداشت و به طبرستان آمد ، و از آنجا به دمشق آمد با سى هزار [ 314 a 
  ] مرد . و آن روز كه به روم شد ، صد و هشتاد هزار بودند با او . و چون برسيد به در عمر بن عبد العزيز شد با سپاه ، او را بار نداد . مسلمه به خانهء خويش بازآمد . و ديگر روز بيامد با دو هزار مرد ، هم بار نيافت . تا سوم روز با يك غلام سپيد بيامد . عمر او را بار داد و بفرمود تا بنشيند .\r\nپس گفت : اى مسلمه ، تو گرد جهان بگشتى و آن كردى كه فرمان بود و بدين آن جستى كه گويند خير است . و غزو كردى و جانبازى كردى ، و آنچه كردى اگر از بهر خداى كردى و بانگ و نام نجستى خنك تو ، و اگر چنان كه به روى و ريا كردى و بدان بانگ و نام جستى واى بر تو . خداى ما را و ترا بيامرزاد اى با سعيد و عفو كناد . پس مسلمه به خانهء خويش بازگشت . و هر روز به سلام عمر آمدى .\r\nو ايدون گويند بيرون از اين كتاب كه عمر را خبر بردند كه مسلمه هر روز هزار درم هزينه كند بر خوان خويش . عمر تافته شد و كس فرستاد به دو و گفت : بايد كه فردا چاشت به نزديك من خورى . و عمر طبّاخ خويش را بفرمود كه طعام بسيار بساخت از هر گونه اى كه عمر اندر خليفتى خويش نخورده بود . پس بفرمود كه لوتى كنند از عدس و پياز و روغن زيت ، و طعام او بيشتر چنين بودى . پس طبّاخ را گفت : چون مسلمه بيايد و خوان بنهى ، نخست چيزى از اين عدس پيش آر ، آنگاه ديگر طعامها . پس چون ديگر روز ببود مسلمه بيامد و عمر اندر ايستاد و حديث آغاز كرد از موعظتها . و پس از وى حديث روم از وى همى پرسيد . و\r\n","description":"","footnote":"","page_name":" 903 ","page_number":283},
  {"content":"\r\nغزوها ، و او را به سخن مشغول گردانيد تا روز به نيمه رسيد و مسلمه گرسنه شد سخت . پس عمر بفرمود تا طعام آرند . طبّاخ بيامد و خوان بنهاد و آن عدسى كه با پياز و زيت پخته بود پيش آورد . مسلمه دست بكشيد و از آن سير بخورد ، آنگاه ديگر اباها و الوانها بياوردند . مسلمه از آن چيزى نتوانست خوردن . عمر گفت : يا با سعيد ، بخور ، چرا دست بازداشتى ؟ گفت : سير شدم يا امير المؤمنين . عمر گفت :\r\nسبحان الله ، تو همى سير شوى به عدس و مگر اين بر ما به يك درم بيش نيامده است ، و آنگاه تو بر خوان خويش هر روزى هزار درم هزينه كنى . از خداى بترس يا با سعيد و از مسرفان مباش ، و آن هزينه كه بر خوان همى كنى ، بر درويشان صدقه كن و اندر شكمهاى گرسنگان كن كه اين نزديكتر بود به خداى عزّ و جلّ .\r\nمسلمه گفت : سپاس دارم يا امير المؤمنين و فرمان ترا قبول كنم و عاصى نشوم .\r\nپس از آن برخاست و به خانه باز شد .\r\nو هم بدين سال نود و نه اندر عمر ، عدىّ بن ارطأة الفزارى را ولايت عراق داد ، و يزيد مهلَّب را از خراسان به حضرت خويش خواند .\r\n\r\nنامهء عمر بن عبد العزيز به يزيد بن المهلَّب\r\nپس عمر بن عبد العزيز يزيد بن مهلَّب را از خراسان بازخواند و نامه نوشت بر اين گونه :\r\nبسم الله الرّحمن الرّحيم من عبد الله عمر بن عبد العزيز امير المؤمنين الى يزيد بن المهلَّب ، امّا بعد ، بدان اى يزيد كه سليمان بنده اى بود خداى را عزّ و جلّ و خداى او را نعمت داده بود ، پس پيش خود بردش ، و او از پس خويش مرا خليفتى داد و يزيد بن عبد الملك را از پس من خليفتى داد . پس من اگر زنده باشم و اين كار كه به گردن من آمده است نه خوار مايه و سبك است ، و اگر مرا رغبت بودى به دنياوى از زر و سيم و زنان و كنيزكان ، ما را از دنيا خداى تعالى آن داده است كه كس را نداده است ، و ليكن من از بهر شما سخت مىترسم پذيرفتن اين كار و حكم اندر اين كار كه به گردن من آمده است از ولايت بر اين امّت . همه مردمان بيعت\r\n","description":"","footnote":"","page_name":" 904 ","page_number":284},
  {"content":"\r\nكردند مرا و تو نيز بيعت كن ، و آن سپاهى كه به نزديك تواند و مردمان خراسان را بگوى تا بيعت كنند ، و بر خراسان خليفتى به پاى كن و تو به نزديك من آى .\r\nچون يزيد آن نامه را برخواند [ بر [ ابى 
  ] عيينه افگند . و [ ابى 
  ] عيينه برخواند . 
  ] يزيد را گفت : تو از دست او ولايت نخواهى يافتن . گفت : چرا ؟ گفت : زيرا كه اين سخن كه او به تو نوشته است به سخنان ديگر كه از پيش تو بودند نماند . پس يزيد از خراسان برفت و مخلد پسر خويش را بر خراسان خليفت كرد . و چون يزيد به واسط آمد ، به كشتى اندر نشست بر آنكه به بصره شود . و عدىّ ارطاة آگاه شد .\r\nموسى بن وجيه الحميرى را بفرستاد تا او را بگيرد . به نهر عقيلى به دو رسيد آنجا كه در بصره است ، و يزيد را بند كرد و پيش عدى آورد . عدى او را پيش عمر بن عبد العزيز فرستاد . عمر او را و اهل بيت او را دشمن داشتى و گفتى مردمانىاند كه بزرگوارى كنند ، و من كسانى كه چون ايشان باشند دوست ندارم . و يزيد عمر را نيز دشمن داشتى و گفتى : ايدون دانم كه مرايى است . عمر چون خليفت شد بدانست كه او از روى و ريا دور است بدان سيرت نيكو كه او را بود .\r\nچون يزيد را پيش عمر بردند او را از آن مال بپرسيد كه به سليمان بن عبد الملك نوشته بود ، چنان كه پيش از اين گفتيم . يزيد گفت : من پيش سليمان بدان منزلت بودم كه تو ندانسته اى ، و آن چنان نامه از بهر آن نوشتم تا مردمان آگاه شوند و مرا بزرگى نو باشد بر ايشان ، و تو دانى كه سليمان مرا از آن چيزى نگرفتى .\r\nعمر گفت : هيچ نبينم اندر اين كار مگر كه ترا به زندان كنم ، از خداى بترس اى يزيد و آنكه به نزد تو است از مال مسلمانان بده . و جرّاح بن عبد الله الحكمى را بخواند و لوا بربست و او را به خراسان فرستاد . [ 314 b 
  ] به ولايت .\r\nو مخلد آگاه شد بيامد و پيش عمر شد و گفت : يا امير المؤمنين ، خداى عزّ و جلّ نيكويى كرد با اين امّت و ولايت تو با ايشان ، و نه واجب بودى كه بدبختترين مردمان بوديمى كه اين پيرمرد را به زندان كنى ، و او را گناهى نيست . عمر گفت : او را از بهر آن بازداشتم كه آنچه ستده است و نامه نوشته است اندر آن به سليمان بن عبد الملك بازدهد . مخلد گفت : يا امير المؤمنين ، صلح كن با من بر آنچه خواهى .\r\n","description":"","footnote":"","page_name":" 905 ","page_number":285},
  {"content":"\r\nعمر گفت : صلح نكنم تا آن همه مال كه به نزديك او است باز دهد . مخلد گفت :\r\nاگر ترا بدين گواه است چنين كن كه همى گويى ، و اگر گواه نيست سخن او به راست دار ، و اگر نه او را سوگند ده تا آنچه بر او است بدهد . عمر خاموش شد و مخلد بيرون آمد . و عمر روى به مردمان كرد و گفت : اين بهتر است به نزديك من از پدرش . پس مخلد بيمار شد و روزى چند بخفت و بمرد ، و گويند كه چون عمر را خبر بردند به مرگ مخلد ، پدرش را كس فرستاد ، يزيد ، و گفت : بيرون آى از زندان و كار پسرت را بساز و آنگاه به زندان باز شو . يزيد گفت : اگر امير المؤمنين بيند بر وى نماز كند ، و من بيرون نيايم تا او را خشنود نكنم . عمر بيامد و بر مخلد نماز كرد .\r\nو هم اندر اين سال عمر بن عبد العزيز جرّاح بن عبد الله را از خراسان بازكرد ، و عبد الرّحمن [ نعيم 
  ] القشيرى را به عوض او بفرستاد . و همه ولايت جرّاح يك سال و پنج ماه بود .\r\nو اندر اين سال صد محمّد بن على بن عبد الله بن عبّاس پدر ابو العبّاس السفاح ميسره را از ناحيت شام به عراق فرستاد و مردمان را به بيعت خويش خواند . و از ولد عبّاس محمّد بن خنيس و ابو بكر سرّاج و ابو محمّد صادق و حيّان العطار و خالد بن ابراهيم ايشان را به خراسان فرستاد بر دعوت كردن . و اين روز به ولايت خراسان جرّاح بود . ايشان رفتند و يك چندى آنجا بودند ، و هر كس را كه توانستند بديدند و نامه ها آوردند از كسانى كه اجابت كرده بودند به بيعت ولد عبّاس [ و به ميسره دادند ، و ميسره آن نامه ها به 
  ] محمّد بن على [ فرستاد 
  ] و ابو محمّد صادق دوازده مرد را بگزيد كه نقيبان محمّد بن على باشند ، [ از ايشان يكى سليمان بن كثير الخزاعى بود ، و لاهز بن قريظ التميمى بود ، و قحطبة بن شبيب الطائي ، و موسى بن كعب التميمى ، و خالد بن ابراهيم ، و ابو داود ، و ابو القاسم بن مجاشع التميمى ، و عمران بن اسماعيل 
  ] ، و محمّد بن على نامه نوشت تا بر آن مثال مردمان را به دعوت خوانند و آن سيرت كه اندر نامه بود كار بندند .\r\nو سال صد و يك اندر آمد و يزيد بن مهلَّب از زندان بگريخت ، و سبب چنان\r\n","description":"","footnote":"","page_name":" 906 ","page_number":286},
  {"content":"\r\nبود كه عمر بن عبد العزيز بيمار شد ، و يزيد بن عبد الملك ولى عهد بود ، و يزيد بن مهلَّب از او همى ترسيدى از بهر آن جفاها كه با آل ابو عقيل كرده بود و ايشان را به زندان كرده و مطالبه هاى سخت كرده ، و يزيد بن عبد الملك سوگند خورده بود كه اگر يك روز او را ولايت بود ، يزيد را اندامى ببرد .\r\nو ايدون گويد محمّد بن جرير كه چون بيمارى عمر سخت شد ، يزيد بر تدبير آن ايستاد كه از زندان بگريزد و كس فرستاد به مولاى خويش و گفت : شتران راست كنيد و گريختن را بسازيد . و بفرمود تا اشتران از بهر او به فلان جاى بردند . و يزيد هزار دينار بدان موكّلان خويش داد و از زندان بيرون آمد و روى به عراق نهاد و نامه نوشت به عمر بن عبد العزيز ، و گفت : اگر من دانستمى كه امير المؤمنين زنده خواهد ماند از زندان بيرون نيامدمى ، و ليكن من او را به بيمارى سخت يافتم ، و از يزيد بن عبد الملك ايمن نبودم از بهر آنكه تو دانى كه ميان من و او چه عداوت بود . عمر چون نامه برخواند ، گفت : يا رب ، اگر يزيد مهلَّب را زيانى خواهد خاستن بدين امّت تو شرّ او را كفايت كن از مسلمانان .\r\nو گروهى گويند يزيد بن مهلَّب پس از مرگ عمر از زندان بگريخت .\r\n","description":"","footnote":"","page_name":" 907 ","page_number":287},
  {"content":"\r\n\r\nخبر مرگ عمر بن عبد العزيز\r\nو بدين سال صد و يك اندر عمر بن عبد العزيز بمرد به جايى كه او را دير سمعان گويند . و مرگش به روز آدينه بود پنج روز مانده از رجب . و مدّت خليفتش دو سال و پنج ماه بود و بيست و هشت روز بود . و آن روز كه بمرد سى و نه ساله بود . و كنيتش ابو حفص بود ، و مادرش [ ام عاصم 
  ] ليلى بود بنت عاصم بن عمر بن الخطَّاب .\r\nو نسبتش ايدون بود : عمر بن عبد العزيز بن مروان بن الحكم بن ابى العاص بن اميّة بن عبد الشّمس بن عبد مناف ، و او را اشجّ اميّه گفتندى ، از بهر آنكه يك روزى ستورى از آن پدرش لگدى بر روى او زد و رويش بشكافت و نشان بر وى بماند ، و او را از اين سبب اشج خواندندى .\r\nو ايدون گويد محمّد بن جرير كه عبد الله بن عمر بن الخطَّاب يك روز گفت :\r\nكاجكى بدانستمى كه كيست از فرزندان عمر بن الخطَّاب كه بر رويش بر علامتى باشد كه روى زمين پر شود از عدل او . و آن روز كه ستور لگد بر روى عمر زد و او را بر اين حال نزد مادرش بردند ، مادرش خون از روى او پاك مىكرد . پدرش اندر شد ، مادرش او را ملامت كرد و گفت : اين پسر مرا ضايع كردى و خادمى بر\r\n","description":"","footnote":"","page_name":" 908 ","page_number":288},
  {"content":"\r\nاو نگاشتمى تا از چنين چيزها او را نگاه دارد . عبد العزيز گفت : خاموش باش ، خنك آنكه اگر اين آن است كه او را اشج گويند .\r\nو يك روز عويف القوافى با عمر بن عبد العزيز به جنازه اى حاضر بود ، عمر را گفت آن عويف :\r\nأجبنى ابا حفص لقيت محمّدا * على حوضه مستبشرا من وراكا\r\nو چون عمر بن عبد العزيز بمرد ، يزيد به خليفتى بنشست و كنيتش ابو خالد بود .\r\n","description":"","footnote":"","page_name":" 909 ","page_number":289},
  {"content":"\r\n\r\nخبر خليفتى يزيد بن عبد الملك و مخالفت يزيد بن مهلَّب با او\r\nچون يزيد به خليفتى بنشست هيچ همّت نبود او را مگر كار يزيد بن مهلَّب . و چون يزيد مهلَّب بگريخت نامه نوشت به عدى ارطاة الفزارى و او را از گريختن او آگاه كرد ، و او را [ 315 a 
  ] فرمود تا هشيار باشد ، و كسى كه از آل مهلَّب در بصره اند بگيرد و او را بند كند . چون خبر به عدى رسيد كس فرستاد و عبد الملك را و حبيب را و مروان را ، برادران يزيد بن مهلَّب را ، همه را بگرفت و بند كرد . و هر كس كه از پيوستگان او بودند ، همه را بند كردند و به زندان كرد .\r\nو يزيد همى آمد تا يك منزلى بصره ، جايى كه آن را قطقطانه گويند ، آنجا فرود آمد . پس يزيد بن عبد الملك نامه نوشت سوى امير كوفه عبد الحميد بن عبد الرّحمن بن يزيد كه به طلب يزيد بن مهلَّب كس فرست و او را بگير و بند كن .\r\nعبد الحميد مر هشام بن مساحق بن عبد الله القرشى را با گروهى از مردمان كوفه بفرستاد و او را گفت : نگر تا يزيد از عذيب نگذرد و تو از آنجا راه عذيب گير كه آنجا به دو رسى . و هشام لختى برفت . پس به نزديك عبد الحميد بازآمد و گفت :\r\nيزيد را اسير پيش تو آرم يا سرش برگيرم . يزيد گفت : هر چه خواهى و توانى بكن .\r\n","description":"","footnote":"","page_name":" 910 ","page_number":290},
  {"content":"\r\nهشام بازآمد و به عذيب فرود آمد . يزيد هم آنگاه گذشته بود و روى به بصره نهاده ، و ميانشان بس دور نبود . و هشام و يارانش هيچ كس را زهرهء آن نبود كه از پس او بشوند . پس يزيد برفت و به بصره شد . و عدى بن ارطاة مردمان بصره را گرد كرد و بفرمود تا گرد بصره كنده كنند ، و مغيرة بن عبد الله الثقفى را بر خيل بصره دست بازداشت . پس عبد الملك بن مهلَّب كس فرستاد از زندان به عدى و گفت : پسر من حميد را به جاى من بنشان تا من بروم و چنان كنم كه يزيد از بصره برود و طمع بدين جايگه نكند و به ناحيت پارس شود ، و خويشتن از اميرى زنهار خواهد . عدى اجابت نكرد . پس عدى بر هر قبيله اى مهترى به پاى كرد ، و نوح بن شيبان را بر گروه بكر ، و مالك بن المنذر را بر گروه عبد القيس ، و عبد الاعلى بن عبد الله بر گروه اهل المعاليه ، و هر يكى را از اين گروهها بفرمود تا حرب را بياراستند . و يزيد بن مهلَّب فراز آمد و بر هيچ خيلى از آن خيلها نگذشت و هيچ قبيله كه نه او را راه دادند تا بگذشت .\r\nو مغيرة بن عبد الله الثقفى پيش يزيد آمد با خيل خويش ، محمّد بن مهلَّب حمله برد و او را هزيمت كرد ، و يزيد به بصره اندر شد و به جاى خويش فرود آمد و مردم روى به دو نهادند . پس يزيد كس فرستاد به عدىّ بن ارطاة و گفت : برادران و اهل بيت به من بازده و من صلح كنم با تو و عهد كنم كه بصره را به تو دست بازدارم ، تا آن چنان كه من خواهم از يزيد بن عبد الملك زنهار ستانم . عدى اجابت نكرد . و حميد بن عبد الملك بن مهلَّب و عمر بن يزيد الحكمى كس فرستاد به يزيد ، و او را و اهل بيت او را زنهار داد . و يزيد بن مهلَّب اندر ايستاد و گروه خويش را همى درم مىداد ، و درم و دينار نداشت از زر و سيم و قنديل مزگتها همى شكست و به سپاه همى داد . مردمان بصره روى به دو نهادند و گروهى از بنى تميم و بنى قيس و ربيعه به نزديك او شدند . و عدىّ بن ارطاة سپاه خويش را هر يكى دو درم بداد و گفت : من به حلال ندارم كه از بيت المال مسلمانان چيزى به شما دهم مگر به فرمان يزيد بن عبد الملك ، و ليكن اين قدر بستانيد تا مردمان او آيند .\r\nو آن گروه عدى بن عمرو بن تميم روى بنهادند و برابر مربد فرود آمدند . يزيد\r\n","description":"","footnote":"","page_name":" 911 ","page_number":291},
  {"content":"\r\nابن مهلَّب مولايى را از آن خويش نامش دارس بفرستاد تا ايشان را هزيمت كرد و بپراگند . پس چون مردمان بصره بر يزيد بن مهلَّب گرد آمدند به جايى فرود آمد كه آن را جبّانه گويند ، و عدى با گروه خويش از لشكر شام و از بنى تميم و قيس بيامدند ، و هر دو گروه فراز يك ديگر رفتند و حربى كردند سخت ، و محمّد بن مهلَّب بر يكى از ياران عدى رسيد ، نامش مسور بن عبّاد الحبطى ، حمله برد و او را يكى ضربت بر خودش زد و خودش ببريد و شمشير به بينى مسور رسيد . پس حمله برد بر هريم بن ابى طحمه و كمر او گرفت و همى خواست كه او را از اسب اندر كشد ، نتوانست . هريم بخنديد و گفت : اى برادرزاده ، عمّ تو از آن گرانتر است كه تو دانى ، پس يزيد بن مهلَّب به تن خويش حمله برد و حربى سخت كرد و عدى و گروهش را برداشت و تا به قصر الاماره ببرد ، و از گروه عدى الحارث [ بن مصرف 
  ] الاودى كشته شد . و او از بزرگان شام بود و از خاصان حجّاج بن يوسف بود . و موسى بن الوجيه الحميرى و راشد الموذن كشته شدند ، و ديگران روى به هزيمت نهادند . و عدى به كوشك اندر شد و در حصار محكم كرد .\r\nو برادران يزيد بن مهلَّب به زندان عدى بودند و بانگ ياران يزيد همى شنيدند و تير مىديدند كه بر كوشك همى آمد . عبد الملك بن مهلَّب برادران را گفت : من تير همى بينم كه بر كوشك همى آيد . و هر ساعتى بانگ و آشوب نزديكتر مىآيد ، گفت : همى دانم كه او را اين كار برآيد ، و ايمن نيستم از ياران عدى از مصريان و شاميان كه بيايند و ما را بكشند ، پيش از آنكه يزيد به سراى اندر آيد .\r\nتدبير آن است كه در را استوار كنيد و اين جامه ها كه حاضر است همه بر در خانه افگنيد و هر استوارى كه توانيد بكنيد . ايشان همچنان كردند . چون يك ساعت برآمد ، عبد الله بن دينار مولاى بنى عامر كه بر [ سر 
  ] حرس عدى بود همى آمد . چون بنگريد در زندان استوار كرده بودند ، حيلت همى كرد كه مگر در خانه باز تواند كردن نتوانست . بازگشت .\r\nو يزيد بن مهلَّب بيامد و به سراى سالم بن زياد بن ابى سفيان [ 315 b 
  ] فرود آمد هم پهلوى كوشك . نردبانها فرمود آوردن . چون يك ساعت بود در كوشك باز\r\n","description":"","footnote":"","page_name":" 912 ","page_number":292},
  {"content":"\r\nنهادند ، و عدىّ بن ارطاة را به نزديك يزيد آوردند . چون فراز آمد ، به نزديك يزيد بيستاد و همى خنديد . يزيد گفت : و الله كه واجب آن بودى كه ترا دو چيز از اين خنده بازداشتى : يكى گريختن از حرب و دست دادنت چون زنان ، و ديگر آنكه ترا پيش من آوردند چون بندهء گريزنده كه در پيش خداوند آرند ، و با من عهد و ميثاقى ترا نيست تا چون گردنت بزنم . عدى گفت : اما چون تو بر من قدرت يافتى و من همى دانم كه از زندگانى من با آن تو پيوسته است و ترا به هلاك كردن من بگيرند ، و تو آن سپاه خداى را كه به مغرب ديده اى و دانسته كه خداى عزّ و جلّ ايشان را چگونه نصرت كرد به هر جايگاهى بر آن كسانى كه بر ايشان غدر كردند ، تو اكنون تدارك اين فتنه انگيختن بكن پيش از آنكه درياى موجها به تو باز زند ، و آنگاه اقالت خواهى و نيابى و پشيمان شوى و سودى ندارد . يزيد گفت : آنچه گفتى زندگانى تو با زندگانى من پيوسته است خداى عزّ و جلّ مرا چندان زندگانى مدهاد كه مرغى سر در آب زند اگر زنده ماندن من از زندگانى تو خواهد بودن ، و امّا آنچه گفتى مرا به خون تو بگيرند ، و الله كه اگر ده هزار مرد از شاميان به دست من اندر بودندى ، من همه را يك روز بكشتمى بر يك جاى ، خلاف كردن ايشان سختتر و هولناكتر اندر دلهاشان از كشتن ده هزار . پس اگر خواستمى كه خون ايشان مرا بخشد و من حكم كنم به بيت المال ايشان اندر و مملكتشان اندر و به هر مرادى كه مرا بودى ، من از ايشان بيافتمى ، پس دست از حربشان كوتاه كردمى . و اين خبر تو چون بديشان رسد ، ايشان ترا به ياد نيارند ، و كمترين شغلى آن شغل باشد . اما آنكه گفتى تدارك آن بكن ، من ترا به مستشار گرفتم ؟ ! و تو به نزديك من ناصح نه اى و دوست نه اى ! پس بفرمود تا او را به زندان كردند . چون ببردند ، بفرمود تاش بازآوردند . گفت : يا عدى ، بازداشتن من ترا از بهر آن است كه تو برادران مرا بازداشتى و كار بر ايشان سخت گرفتى ، و ترا خواهش كردم كه كار ايشان آسانتر كن .\r\nپس عدى را به زندان بردند ، و عدى بدين سخن بر جان خويش ايمن شد و هر كه را ديدى اندر زندان اين سخن بگفتى . و چون يزيد بن مهلَّب بصره را بگرفت ،\r\n","description":"","footnote":"","page_name":" 913 ","page_number":293},
  {"content":"\r\nمهتران بصره از قيس و تميم و مالك بن المنذر همه بگريختند و بهرى به كوفه رفتند نزديك عبد الحميد بن عبد الرّحمن بن زيد بن الخطَّاب ، و بهرى به شام شدند . و از جملگى گريختگان حوارى بن زياد بود و عمرو العتكى ، و به نزديك يزيد بن عبد الملك همى شدند . به راه اندر خالد بن عبد الله القسرى را ديدند و عمرو بن يزيد الحكمى را و حميد بن عبد الملك كه همى آمدند با زينهار نامهء يزيد ابن مهلَّب از نزد يزيد بن عبد الملك . حوارى گفت : شما را از يزيد بن مهلَّب خيرى نيايد و نه او را از شما كه او بر دشمن خويش ظفر يافت ، عدىّ بن ارطاة ، و خلقى را از لشكرش بكشت و عدى را به زندان كرد .\r\nو يزيد بن عبد الملك عبد الرّحمن كلابى را به خراسان همى فرستاد بر عمل به جاى جرّاح . چون شنيد كه يزيد بن مهلَّب عاصى شد ، نامه نوشت به يزيد بن عبد الملك و گفت : من جهاد كردن با مخالفان تو دوستتر دارم از عمل خراسان .\r\nبايد كه مرا به حرب يزيد بن مهلَّب فرستى . و عبد الحميد كه امير كوفه بود خالد بن يزيد بن مهلَّب را بگرفت و حمّال بن زحر الجعفى را ، و هر دو را به نزديك يزيد ابن عبد الملك فرستاد . يزيد بفرمود تا ايشان را بازداشتند به زندان اندر تا اندر آنجا هلاك شدند .\r\nپس چون مردمان بصره يزيد بن مهلَّب را بيعت كردند و يزيد بن عبد الملك را خلع كردند ، او دست بكشيد و بيت المال بصره را برداشت و اندر آنجا ده بار هزار هزار درم ، همه را بر سپاه قسمت كرد . و عمّال فرستاد به پارس و كرمان و مكران و سند و ناحيت اهواز و اين شهرها همه بگرفت ، پس منادى بفرمود تا بانگ كرد و مردمان گرد آمدند به مزگت جامع اندر . و يزيد بن مهلَّب بر منبر شد و خطبه كرد و خداى را حمد و ثنا گفت : پس گفت : من شما را به كتاب خداى همى خوانم و سنّت پيغمبر و شما را همى فرمايم كه جهاد كنيد با مردمان شام كه جهاد كردن ايشان فاضلتر است از جهاد با ترك و ديلم . فرمان كنيد و طاعت داريد كه شاميان آن مردمانند كه فرزندان پيغمبر آنچه يافتند بكشتند و باقى از دست ايشان بگريختند و به تركستان و هندوستان شدند . و حسين بن على و اولاد رسول را همه بكشتند\r\n","description":"","footnote":"","page_name":" 914 ","page_number":294},
  {"content":"\r\nو سرش بر دار كردند ، و على را بر منبرها لعنت كردند .\r\nو اين روز كه يزيد بن مهلَّب اين خطبه كرد ، حسن بصرى حاضر بود . چون يزيد را ديد كه همى گفت : شما را به كتاب خداى همى خوانم و سنّت پيغمبر عليه السّلام ، گفت : سبحان الله ، يزيد بن مهلَّب به كتاب خداى و سنّت پيغمبر عليه السّلام مردم را همى خواند . پس بانگ كرد و گفت : و الله كه ما ترا پادشاه ديديم و هم رعيّت ، چه گويى ما را بگوى . پس گروهى در پهلوى حسن نشسته بودند دست بر دهان او نهادند و او را خاموش كردند . و مردمان ايدون گفتند كه ما هيچ شك نكرديم كه او گفتار حسن بشنيد و ليكن ناشنيدن كرد و همچنان به منبر بر سخن همى گفت . پس چون مردمان از مزگت بيرون آمدند ، النّضر بن انس بن مالك ايستاده [ 316 a 
  ] بود و همى گفت : اى مردمان ، شما را چه باز دارد از اجابت كردن به حكم خداى و سنّت پيغمبر عليه السّلام ؟ و الله كه ما هرگز اين نشنيديم و نه شما نيز مگر بدين مايه اندك روزگار به خليفتى عمر بن عبد العزيز اندر حسن بصرى گفت : سبحان الله ، اين نضر بن انس گواهى دهد ، و گواهى نمىدهد مگر بر فتنه . پس گفت حسن بصرى كه اين همان است كه دى گردنهاى شما همى زد و به بنى مروان همى فرستاد و به هلاكت شما خشنود بود ، و اكنون كه بر ايشان خشم گرفت و مخالف شد ، چوبى راست كرد و كرباسى بر سر آن بست و همى گويد من شما را بر كتاب خداى عزّ و جلّ و سنّت پيغمبر عليه السّلام خوانم . و صواب آن است كه اين را بگيريد و هم بدان زندان كه بود باز بريد ، يعنى زندان عمر بن عبد العزيز ، تا فتنه از ميان مردمان بنشيند .\r\nمردمان از هر سويى بانگ كردند و گفتند : يا با سعيد ، مگر از شاميان خشنود شدى ؟ گفت : من خشنود نشدم از ايشان ، و ايشان آن مردماناند كه حرام را به حلال گرفتند و مردمان مدينه را سه شبانه روز همى كشتند و غارت همى كردند و دست كوتاه نكردند ، و در حرامهاى مسلمانان و عورتها فساد آشكارا كردند ، پس به خانه هاى خداى عزّ و جلّ شدند و آتش و پليدى به خانه انداختند و كعبه را ويران كردند ، و اولاد رسول را بكشتند كه لعنت خداى بر ايشان باد و بر آنكه تعصّب\r\n","description":"","footnote":"","page_name":" 915 ","page_number":295},
  {"content":"\r\nايشان كند .\r\nپس يزيد از بصره بيرون آمد و برادر خويش را مروان بن مهلَّب بر بصره خليفت كرد و عبد الملك بن مهلَّب را بر مقدّمه بفرستاد و سلاح و بيت المال با او گسيل كرد و خود برداشت و به واسط فرود آمد . و آگاهى به يزيد بن عبد الملك رسيد كه يزيد بن مهلَّب عراق و جبال بگرفت و وى را خلع كرد . و عدىّ بن ارطاة را با يارانش بگرفت و بازداشت . چون اين خبر بشنيد ، جهان بر او تنگ شد و اندر تدبير آن ايستاد كه كرا فرستد به حرب او . و عبّاس و مسلمه را بخواند و مبارزان شام را همه بديشان داد و به حرب يزيد بن مهلَّب فرستاد . و ايشان بيامدند و به حيره فرود آمدند .\r\nو آگاهى به يزيد رسيد ، و او به واسط بود . ياران خويش را گرد كرد و گفت :\r\nبدانيد كه شاميان روى به ما نهادند ، بياريد تا چه داريد و چه مشورت كنيد .\r\nبرادرش حبيب بن مهلَّب گفت : راى آن است ما را كه تو با اين سپاه روى به پارس نهى و آنجا فرود آيى و عقبه ها و آبها فروگيرى . چون اين كرده باشى به خراسان نزديك باشى و مردمان شام را كار دراز دركشى ، و مردمان كوهستان با تو پيوندند و حصارها اندر دست تو بود . گفت : اى برادر ، اين نه تدبير است به نزديك من ، همى خواهى كه مرا مرغى سازى بر سر كوهى ؟ حبيب گفت : آن راى كه به آغاز پيش بايست گرفتن فوت شد . گفت : آنگاه كه تو بصره را بگرفتى ، من گفتم بايد كه سپاه بيرون كنى و به كوفه فرستى با يكى از مهتران قبيلهء خويش و كوفه فروگيرى كه عبد الحميد بن عبد الرّحمن همان مرد است كه تو با هفتاد تن برگذشتى و از تو عاجز آمدند ، و شاميان را سبق بردى از گرفتن كوفه كه مهتران ايشان بر تو بدل نجويند و راى ترا متابع شوند . چون اين مشورت بكردم نپذيرفتى ، و اكنون همى گويم كه راى آن است كه خيلى بزرگ با يكى از مردمان خويش سوى جزيره فرستى تا آن را فرو گيرند و به حصنى از حصنهاى ناحيت فرود آيند ، و تو از پى ايشان بردارى كه هر گاه كه تو اين بكنى و شاميان به طلب تو بيايند هيچ سپاهى از آن تو به جزيره دست باز ندارد و سوى تو نيايند . و آن گروه كه به\r\n","description":"","footnote":"","page_name":" 916 ","page_number":296},
  {"content":"\r\nموصلاند از اهواز ، و هواخواهان تواند ، به نزديك تو آيند ، و به دست تو اندر مرجئان باشد ، و اهل جزيره و عراق و مردمان ثغرها همه طاعت تو كنند ، و حرب تو با شاميان بر زمينى باشد فراخ ، و ناحيت عراق پس پشت تو بود . چون حبيب اين سخن بگفت ، يزيد گفت : مرا كراهيت همى باشد سپاه خويش را از يك ديگر بگسستن ، و فرمان حبيب نكرد و بر آن بنهاد كه پيش مسلمه و عبّاس به حرب آيد .\r\nچون سال صد و دو اندر آمد يزيد بن مهلَّب ، [ پسر خويش 
  ] ، معاويه را بر واسط خليفت كرد و بيت المال و خزينه و اسيران كه اندر دست داشت به دو سپرد و خود برداشت و روى به حرب عبّاس و مسلمة بن عبد الملك نهاد .\r\n","description":"","footnote":"","page_name":" 917 ","page_number":297},
  {"content":"\r\n\r\nحرب يزيد بن المهلَّب با مسلمة بن عبد الملك و كشته شدن يزيد بن المهلَّب\r\nو عبد الملك بن مهلَّب را بر مقدمه كرد و همى رفت تا به جايى كه آن را فم الفيل خوانند و از آنجا به عقر آمد . و مسلمه از حيره بر لب فرات همى آمد تا به انبار و بفرمود تا جسر بستند برابر دهى كه آن را فارط گويند ، و با همه سپاه به جسر بگذشت از آن سوى ، و نزديك يزيد بن مهلَّب فرود آمد . و يزيد برادر خويش را ، عبد الملك ، سوى كوفه فرستاده بود به راه اندر . عبّاس بن الوليد پيش آمدش به جايى كه آن را سورا گويند . و هر دو گروه صف بر كشيدند و حربى كردند سخت ، و مردمان بصره حمله بردند و شاميان را برگرفتند و لختى ببردند . و از ايشان گروه بنى تميم و بنى قيس بودند كه ايشان از يزيد بن مهلَّب هزيمت شده بودند به بصره ، و از جملهء ايشان هريم [ بن ابى طحمه 
  ] بود .\r\nچون شاميان هزيمت شدند ، هريم بانگ كرد و گفت : اى مردمان شام ، از خداى بترسيد و ما را به دست دشمن مدهيد . ايشان جواب دادند و گفتند : شاميان را جولانى باشد اندر آغاز حرب ، و سبك بازگشتند و حرب كردند ، [ 316 b 
  ] و لشكر بصره را بشكستند . عبد الملك به هزيمت شد و روى سوى يزيد نهاد . و مسلمه و عبّاس برابر يزيد فرود آمدند .\r\n","description":"","footnote":"","page_name":" 918 ","page_number":298},
  {"content":"\r\nو ايدون گويند كه يك روز يزيد بن مهلَّب ياران خويش را گفت : من شنيدم كه شما همى گوييد كه مسلمه و عبّاس آمدند ، و الله كه مسلمه به نزديك من نيست مگر ملخى زرد ، و عبّاس عاقر ناقهء ثمود . و اين عبّاس سرخ بود و ازرق چشم ، و مادرش رومى بود ، و الله سليمان بن عبد الملك همى خواست كه او را بغى كند تا من از بهر او سخن گفتم ، و الله كه اگر جهان با ايشان باشند و من تنها بوم ، اگر از ايشان انديشم و هيچ باك دارم .\r\nو عبد الحميد بن عبد الرّحمن امير كوفه به حيره لشكرگاه زده بود و به همه راهها كس نشانده تا كس از كوفه پيش يزيد نرود ، و گروهى از كوفيان پيش مسلمه فرستاد . مسلمه ايشان را بخواند و بنواخت و گرامى كرد و سپاس پذيرفت از ايستادن ايشان بر طاعت . و مهتر ايشان سيف بن هانى بود . پس مسلمه گفت : اين گروه اندكمايه اند از كوفه كه بر مااند . عبد الحميد را خبر بردند . گروهى ديگر را بفرستاد ، سبرة بن عبد الرّحمن [ بن مخنف 
  ] الازدى با ايشان بود ، چون نزديك مسلمه آمدند ايشان را بستود و گفت : اين مرد ، يعنى سبرة بن عبد الرّحمن به طاعت داشتن ما معروف است و اهل بيت او طاعت دار ما بوده اند ، و او را بر آن كوفيان كه نزديك او بودند مهتر كرد . و عبد الحميد را از كوفه معزول كرد و به جاى او محمّد بن عمرو بن الوليد بن عقبة بن ابى معيط را بفرستاد .\r\nپس يزيد بن مهلَّب مهتران سپاه را بخواند و گفت : من چنان همى بينم كه دوازده هزار مرد از جملهء لشكر بگزينم و برادرم را دهم ، محمّد بن مهلَّب ، و فرمايمش تا او اندر شب بر مسلمه زند به شبيخون و شاميان را فرو گيرند و حرب اندر گيرند ، تا چون روز روشن شود ، من به تن خويش حرب كنم و هر چه بتوانم كردن بكنم . و اميد دارم كه خداى عزّ و جلّ ما را نصرت دهد بر ايشان . سميدع گفت : ما ايشان را به كتاب خداى عزّ و جلّ و به سنّت پيغمبر عليه السّلام خوانديم و ايشان همى گويند ما پذيرفتيم ، و ما را نيست كه با ايشان حرب كنيم مگر آنكه پذيرفتند به ما بازدهند .\r\nو مردى بود او را بو رؤبه گفتندى و مهتر جبال بود و از هم مذهبان گروهى با او بودند . اين بو رؤبه گفت : چنين است كه سميدع مىگويد ، ما را جز آن نبايد كردن .\r\n","description":"","footnote":"","page_name":" 919 ","page_number":299},
  {"content":"\r\nيزيد گفت : ويحك شما را آن باور كند كه بنى اميّه به كتاب خداى كار كنند با آنكه ايشان كرده اند به حرمين خداى عزّ و جلّ و ويران كردن كعبه و كشتن فرزندان و فرزندزادگان رسول عليه السّلام و سر عبد الله بن زبير برادر كردن ، و اين را كه مىگويم نه چنين است ، بارى پيشدستى كنيد بر ايشان ، چه بينيد ؟ گفتند : ما نبينيم با ايشان حرب كردن تا آنگاه كه آنچه پذيرفتند به ما بازدهند ، چنان كه مذهب خوارج بود .\r\nو مروان بن مهلَّب به بصره بود و خليفت يزيد بن مهلَّب بود و مردمان را بر حرب تحريض مىكرد و شتاب مىكرد به رفتن سوى برادرش و مردمان همى رفتند . و حسن بصرى رحمة الله عليه ايشان را منع همى كرد و مىگفت : اى مردمان ، به خانهء خويش بنشينيد و دست كوتاه كنيد از اين حرب و فتنه ، و از خداى عزّ و جلّ بترسيد و يك ديگر را مكشيد از بهر اين جهان فانى ، و طمع برداريد از چيزى كه جاويد نخواهد ماندن و اندر او خشنودى خداى تعالى نبود . و بدانيد كه هرگز هيچ فتنه نبود كه نه بيشتر مردمان آن فتنه شاعران و خطيبان و متكبران و سفيهان بوده اند ، و آن گاه كس نرست از ايشان مگر مجهولى نهانى و ناپارسايى معروف ، و هر كه از شما است گو به خانه بنشينيد و جنگ مطلبيد ، و خويشتن را باز داريد كه بزرگى و شرف يابيد و از جملهء سعيدان باشيد و مزدى عظيم يابيد ، و چون بدان جهان رويد چشم روشن باشيد و پاداش نيك يابيد ، و هر كس كه فتنه جويد بدبخت دو جهان بود .\r\nو خبر به مروان بن مهلَّب شد كه حسن بصرى چنين گفت . برخاست و خطبه كرد و مردمان را تحريض كرد بر جهاد ، پس گفت : اى مردمان ، شنيدم كه پيرى بيراه مرايى مردمان را بازدارد از يارى كردن ما ، و نام حسن نبرد ، و گفت : و الله كه اگر همسايهء او چوبى از سرايش بردارد كه خون از بينيش دويدن گيرد ، و آنگاه انكار كند بر ما و بر مردمان شهر . و الله كه اگر خاموش نشود تا خون خويشتن طلب كنيم كه از من آن بيند كه نخواهد . چون حسن را بگفتند ، گفت : و الله كه من نخواهم و كراهيت دارم از جهت او از خوارى . پس گروهى مردمان گفتند : اگر او\r\n","description":"","footnote":"","page_name":" 920 ","page_number":300},
  {"content":"\r\nترا زجرى و تهديدى كند ، ما او را بازداريم . حسن گفت : نبايد كه من شما را نهى همى كنم از آنكه يك ديگر را مكشيد ، چگونه رضا دهم كه از بهر ما خون ريزيد . و اين خبر به مروان بن مهلَّب شد ، از آن مردمان برانديشيد . و حسن بصرى همچنان مىگفت و مروان نيز اندر آن هيچ سخن نگفت .\r\nو از آن روز باز كه مسلمه با يزيد برابر شد تا آن روز كه حرب كردند هشت روز بود . پس به روز آدينه چهاردهم صفر به سال صد و دو حرب را بياراستند و مسلمه بفرمود تا جسر را كه از چوب بسته بودند بسوزند . و مسلمه سپاه خويش را تعبيه كرد و بر ميمنه جبلة بن مخرمة الكندى را به پاى كرد ، و بر ميسره الهذيل بن زفر ابن الحارث العامرى را . و عبّاس بن الوليد [ 317 a 
  ] بر ميمنهء خويش سيف بن هانى الهمدانى را داد ، و ميسره سويد بن القعقاع را . و يزيد بن مهلَّب بفرمود تا صف بركشيدند ، و ميمنه حبيب بن مهلَّب را داد و ميسره المفضّل بن مهلَّب را . و هر دو گروه فراز يك ديگر شدند و حرب اندر پيوستند . و مردى از شام بيرون آمد و مبارز خواست . محمّد بن مهلَّب پيش او شد و با يك ديگر برآويختند ، و محمّد او را شمشيرى زد ، به سپر بگرفت ، و كفى آهنين در دست داشت شمشير كف آهنين ببريد و به دستش رسيد . و شامى برگشت و به لشكر خويش باز شد . و گويند آن مرد حيّان نبطى بود .\r\nپس چون وضّاح به نزديك جسر آمد و آتش به جسر اندر زد و جسر بسوخت و دود به هوا برشد . و لشكر به حرب اندر بودند و هنوز حرب سخت نشده بود . چون بصريان آن بديدند ، گفتند جسر بسوختند و روى به هزيمت نهادند . يزيد گفت :\r\nسپاه به هزيمت شد و هنوز حرب سخت نشد و بدانجا نرسيده است كه هزيمت بايست شدن . گفتند جسر بسوختند و كس نه ايستاد . يزيد به تن خويش بيرون آمد و گروهى از خاصگان خويش ، و همى گفتند : بهليد تا بشوند كه من اميد دارم كه خداى نيز ما را با ايشان به يك جاى جمع نياورد . و يزيد دشمن داشتى به هزيمت شدن . و يزيد آن روز به تن خويش حرب كرد سخت و خلقى را بكشت ، و پس فراز صف شاميان شد و مسلمه را آواز داد و گفت : چه كنى سپاه را كشتن ، بيرون آى و\r\n","description":"","footnote":"","page_name":" 921 ","page_number":301},
  {"content":"\r\nحرب كن ، و لشكر را از كشتن عفو كنيم . مسلمه روى به مردمان كرد و گفت : چه بينيد اندر اين كه يزيد همى گويد . قحل بن عيّاش گفت : اين يزيد پسر مهلَّب است مبارز همه عراق . گفت : راست گويى و ليكن او مرا به مبارزت همى خواند عار بود مرا كه اكنون پيش او نشوم . [ ابن 
  ] عيّاش گفت : راست گويى و ليكن اينجا عار است به مرگ شتافتن . مسلمه خاموش شد . پس مردى به نزديك يزيد بن مهلَّب آمد و گفت : ايّها الامير ، حبيب را بكشتند . يزيد گفت : مرا از پس حبيب زندگانى به كار نيست ، و الله كه من هميشه زندگانى دشمن داشتمى از پس هزيمت . و اكنون دشمنتر همى دارم . پس ياران خويش را گفت : پاى پيش نهيد ، و خود بيرون رفت و حربى كرد كه هرگز كس چنان حرب نديده بود ، و بر هيچ گروهى از گروه شاميان برنگذشت كه نه ايشان را هزيمت كرد ، و خلقى بىاندازه را بكشت .\r\nپس ابو رؤبه المرجى پيش او آمد و او را گفت : ايّها الامير ، از اينجا به واسط نزديك است ، بدانجا فرود آى و گرداگرد خويش را كنده كن كه مدد بصريان سوى تو آيند ، و مدد عمان و بحرين اندر كشتيها بيايند و آنجا حرب كن . يزيد گفت : زشت رايى ديدى كه مرگ به نزديك من آسانتر از زندگانى كه به ذلّ بود .\r\nپس گفت : من بر تو همى ترسم . گفت : چرا ؟ گفت : اين كوههاى آهنين نبينى كه روى به تو نهاده است . گفت : مرا از اينها چه باك است ، كوههاى آهن اگر باشد مرگ را از من دور نتواند كردن و نزديك نتواند كردن بىاجل ، و اگر حرب خواهى كردن پيش برو . و يزيد بن مهلَّب بر اسبى خنگ نشسته بود و پيش صف اندر همى گشت و مسلمه را همى جست . چون به نزديك مسلمه رسيد [ اسبش را تيرى بزدند و بيفتاد ، مگر 
  ] اسب خواست كه برنشيند . سپاه شام گرد وى اندر آمدند و يزيد مهلَّب را بكشتند و برادرش محمّد بن مهلَّب را و سميدع كلبى را .\r\nو محمّد بن جرير گويد كه قحل بن عيّاش الكلبى يزيد بن مهلَّب را ديد كه چنان حرب همى كرد . بانگ كرد و مردمان شام را گفت : اين يزيد بن مهلَّب است ، و الله كه من امروز او را بكشم . از شما كه بيرون آيد و مرا مدد دهد ؟ جماعتى بيرون شدند و حمله كردند ، و حرب سخت شد و گرد برخاست و هوا تيره شد . و هر دو\r\n","description":"","footnote":"","page_name":" 922 ","page_number":302},
  {"content":"\r\nگروه بر يك ديگر افتادند و حربى كردند سخت . و چون گرد بنشست ، يزيد بن مهلَّب را كشته يافتند ، و قحل افتاده بود به نفس بازپسين ، و چندان حركت نبودش كه سخن توانستى گفتن كه گويد كه او را كه كشت ، و اشارت كرد به خويشتن كه او مرا كشت . پس اشارت كرد به خويشتن و به دو ، و گفت : من او را كشتم . و مسلمه بر قحل بن عيّاش برگذشت و او هم پهلوى يزيد افتاده بود و گفت : هيچ شك نكنم كه يزيد را اين كشته است . و مردى از مولاى بنى مرّه نامش عثمان بن ياسر سر يزيد بن مهلَّب را همى آورد . چون پيش مسلمه بنهاد باز نشناخت . الحوارى بن زياد العتكى گفت : ايّها الامير ، بفرماى تا آن را بشويند و عمامه اندر پيچند . چنان كردند . پس بشناخت و به دست خالد بن وليد بن عقبه پيش يزيد بن عبد الملك فرستاد .\r\nو هنوز مفضّل بن مهلَّب پيش صف اندر بود و حرب همى كرد و از كشتن يزيد آگاهى نداشت . چون بدانست ، روى به واسط نهاد . و از گروه يزيد سيصد تن اسير شده بودند به دست مسلمه ، و مسلمه ايشان را به نزديك محمّد بن عمر فرستاد به كوفه ، و محمّد ايشان را به زندان كرد . پس نامهء يزيد بن عبد الملك به دو آمد كه همه را گردن بزن . و عريان بن الهيثم صاحب شرط بود ، او را بفرمود كه بيست بيست و سىسى بيرون بر و گردنهاشان بزن . و عريان همه را بكشت ، و مقدار سى تن از بنى تميم برخاستند و گفتند ما كرديم كه شما بر يزيد بن مهلَّب [ 317 b 
  ] ظفر يافتيد و جزاى ما بر شما كشتن است . عريان كس فرستاد و او را از اين سخن تميميان آگاه كرد . محمّد بفرمود كه همه را گردن بزنند . و چون از كشتن همه بپرداختند ، نامهء مسلمه فراز رسيد كه اسيران را دست بازداريد .\r\nپس چون خبر هزيمت يزيد به واسط رسيد ، معاوية بن يزيد بن مهلَّب اسيران را بيرون آورد و همه را گردنها بزد . و از ايشان يكى عدىّ بن ارطاة بود و پسرش محمّد بن عدى و مالك و عبد الملك بن مسمع و عبد الله بن عزره و عبد الله بن دينار و ابو القاسم بن مسلم . و چون ايشان را بخواست كشتن ، گفتند : ما نبينيم كه تو ما را بكشى مگر پدرت را كشته اند و كشتن ما ترا هيچ سود ندارد . معاويه\r\n","description":"","footnote":"","page_name":" 923 ","page_number":303},
  {"content":"\r\nاز اين سخن نينديشيد و همه بفرمود كشتن . پس معاوية بن يزيد از واسط برداشت و به بصره آمد و مفضّل بن مهلَّب نيز بيامد ، و معاويه آن خزينه و مال كه پدرش به دو سپرده بود به بصره آورد ، و آل مهلَّب همه به بصره گرد آمدند . و معاويه همى خواست كه مهترى آل مهلَّب بگيرد .\r\nمردمان گرد آمدند و گفتند : مفضّل مهتر ما است كه هم به سال و هم به خرد از تو بزرگتر است . و مفضّل را بر خويشتن مهتر كردند . و كشتيها بساختند و عزم رفتن كردند كه به كرمان شوند .\r\nمردى بود كه او را وداع بن حميد الازدى گفتندى . يزيد بن مهلَّب او را بر قندابيل مهتر كرده بود ، و اين شهرى است از ناحيت هندوستان ، و او را گفته كه من به حرب اين دشمن شوم و با ايشان برآميزم ، مرا از دو كار يكى بود : ظفر يا هزيمت . اگر ظفر مرا بود ترا گرامى كنم ، و اگر از گونهء ديگر بود تو به قندابيل همى باش تا اهل بيت من بر تو آيند ، و تو ايشان را آنجا بدار تا خويشتن را زينهار ستانند . و ترا بدان برگزيدم بر همه قوم خويش كه ظنّ من به راست كنى . و با او عهد و ميثاق كرد و سوگند دادش .\r\nپس چون خبر به مسلمه آمد كه آل مهلَّب به بصره گرد آمدند ، مدرك بن ضبّ الكلبى و هلال بن الاحوز التميمى را با گروهى از سپاه به طلب ايشان فرستاد .\r\nچون آگاهى بديشان رسيد در كشتيها نشستند با زنان و فرزندان و با خواسته و سلاح و به ساحل كرمان شدند ، و از آنجا روى به قندابيل نهادند . و چون آنجا برسيدند وداع بن حميد بفرمود تا درهاى شهر استوار كردند و ايشان را به شهر اندر نهشتند . و سپاه شام فراز رسيدند و حرب پيوسته شد ميان شاميان و آل مهلَّب ، و مفضّل را بكشتند . و نعمان بن ابراهيم بن مالك الاشتر با او بود ، و محمّد بن اسحاق بن محمّد بن الاشعث و پسر صول ملك دهستان ، ايشان را همه اسير كردند و گروهى زينهار خواستند ، و مالك بن ابراهيم بن مالك الاشتر نيز با ايشان بود و الورد بن عبد الله بن حبيب السعدى .\r\nو آن روز كه هلال بن احوز التميمى با آل مهلَّب حرب كرد و صفها بر كشيدند و\r\n","description":"","footnote":"","page_name":" 924 ","page_number":304},
  {"content":"\r\nهر دو گروه فراز حرب شدند ، اين وداع بن حميد الازدى بيرون آمد و بر ميمنه بود و عبد الملك [ بن هلال 
  ] بر ميسره بود ، و هر دو از قبيلهء ازد بودند . پنهان كس به هلال احوز فرستادند و زينهار خواستند . پس چون حرب اندر پيوست وداع و عبد الملك هر دو به زنهار هلال شدند . چون مروان بن مهلَّب چنان ديد ، خواست كه سوى زنان و حرم خويش شود . و مفضّل گفت : كجا خواهى شدن ؟ گفت : به نزديك آن سرپوشيدگان اندر شوم و همه را بكشم تا اين فاسقان بر ايشان دست نيابند . گفت : ويحك خواهران و دختران و اهل بيت خويش را بكشى . گفت : و الله كه من بر ايشان بتر همى ترسم كه از مردمان شام و مروانيان . مفضّل او را از آن بازداشت .\r\nو آنگاه آل مهلَّب به حرب بايستادند و حربى كردند هر چه سختتر ، و خلقى را از شاميان بكشتند و به آخر ايشان را نيز هم بكشتند . پس مسلمه گفت : مرا سوگند است كه زنان و فرزندان ايشان را بفروشم چنان كه بنده و پرستار فروشند . جرّاح ابن عبد الله الحكمى برخاست و گفت : من بخرم ايشان را تا سوگند تو راست شود .\r\nو به صد هزار درم ايشان را بخريد . پس جرّاح را گفت : بيار آن مال . گفت : هر گاه كه خواهى بدهم . آنگاه چيزى نگفت و همه را دست بازداشت .\r\nو ثابت بن قطنه چون خبر كشتن يزيد بن مهلَّب شنيد قصايدها گفت اندر مرثيت او و فرزندانش ، و ايشان را بسيار بستود و بزرگيها و سخاوت و شجاعت و نيكو سيرتى ايشان را همه بگفت . پس چون مسلمه از حرب يزيد بپرداخت ، يزيد بن عبد الملك او را ولايت بصره و كوفه و خراسان داد . كوفه را به محمّد بن عمرو ابن الوليد بن ابى عقبة بن ابى معيط داد ، و اين محمّد را ذو الشامه گفتندى . پس يزيد بن عبد الملك سعيد بن عمرو الحرشى را ولايت ما وراء النهر داد از بخارا تا سمرقند و فرغانه ، و منذر النهرانى را ارمينيه و آذربايگان داد . و سعيد برفت و رود بلخ بگذاشت و به بخارا شد و آنجا فرود آمد . و روزى چند آنجا بود . پس به سمرقند شد و از آنجا به حرب ملك فرغانه رفت و بر در حصار او فرود آمد .\r\nملك فرغانه صلح خواست . سعيد با او صلح كرد به صد هزار درم و پنجاه غلام و\r\n","description":"","footnote":"","page_name":" 925 ","page_number":305},
  {"content":"\r\nپنجاه كنيزك . آن را از او بستد و بيرون آمد و دست به دست وى اندر نهاد و بازگشت . و چون شب اندر آمد و بيشترى مسلمانان بخفتند ، جلنج ملك فرغانه با پنجاه هزار مرد اندر لشكر مسلمانان افتادند و خلقى را بكشتند . پس مسلمانان برنشستند و روى به كافران نهادند و حربى كردند سخت ، و خداى تعالى مسلمانان را ظفر [ 318 a 
  ] داد و جلنج ملك فرغانه با هزار مرد كشته شد و مسلمانان غنيمت بسيار يافتند .\r\nپس يزيد بن عبد الملك سعيد را معزول كرد از ما وراء النهر و به جاى او عبد الرّحمن بن سليمان الكلبى را بفرستاد . ديگر عبد الرّحمن را عزل كرد و ولايت عراق او را داد . و ديگر باره سعيد را به ما وراء النهر فرستاد . پس عبد الرّحمن را از عراق بازكرد و پسر عمّ خويش را داد ، عبد الملك بن بشر بن مروان ، همچنانكه پدرش داشت به روزگار عبد الملك بن مروان . و اين عبد الملك بن بشر مردى بود سخى و راد . پس ديگر باره او را معزول كرد و به جاى او مسلمة بن [ اسلم بن 
  ] زرعة الكلابى را بفرستاد . مسلمه برفت و به مرو فرود آمد و آنجا همى بود و هيچ غزو نكرد ، و اما شبيب النهروانى را بفرستاد با خلقى بسيار از مردمان شام و جزيره و به زمين ارمينيه اندر شد و خبر به خزر رسيد . مقدار سى هزار مرد گرد آمدند به جايى كه آنجا مرج الحجاره گويند ، و به يك ديگر فراز رفتند و حرب كردند ، و از مسلمانان خلقى بسيار كشته شدند . و يزيد اندوهگن شد و شبيب را ملامت كرد . پس جرّاح بن عبد الله الحكمى را به حرب خزريان فرستاد و سپاهى بزرگ به دو داد با آلات و سلاح و خواستهء تمام ، و بفرستاد .\r\n","description":"","footnote":"","page_name":" 926 ","page_number":306},
  {"content":"\r\n\r\nخبر حرب كردن جرّاح در بلاد ارمينيه\r\nو جرّاح برفت . چون به بلاد ارمينيه اندرشد خبر به خزريان رسيد . از پيش او بگريختند و به شارستان باب الابواب شدند . و جرّاح لشكر براند و به بردعه شد .\r\nو آنجا روزى چند درنگ كرد تا بياسودند . پس از آنجا برفت و رود كر بگذاشت و روى به باب الابواب نهاد و همچنان همى رفت تا به دره اى رسيد كه آن را رودبار خوانند به دو فرسنگ باب الابواب . پس جرّاح آنجا فرود آمد و كس فرستاد به ملكان جبال تا همه بر او گرد آمدند . پس مردى از ياران جرّاح منادى فرمود اندر لشكرگاه كه امير آنجا درنگ خواهد كردن سه روز چنان كنيد كه توشه و علف هر چه بيابيد برداريد . و جرّاح برفت و روى به باب الابواب نهاد . و چون آنجا رسيد كس را نيافت از خزريان ، و مسلمانان اندر رفتند و از در ديگر بيرون آمدند .\r\nو جرّاح لشكر فرود آورد به نزديك چشمه اى از آب جهاد بر نيم فرسنگى باب الابواب . چون روز ببود ، مردى را بخواند و سه هزار مرد به دو داد و گفت : به زمين خنداو شويد و هر چه يابيد غارت كنيد و هر كس كه با شما حرب كند بكشيد ، بايد كه پيش از آنكه آفتاب برآيد پيش من آمده باشيد . و مردى ديگر را دو هزار مرد بداد و گفت : به زمين دارسى و بدرواق و آنچه بدان پيوسته است [ شويد 
  ] و هر چه يابيد\r\n","description":"","footnote":"","page_name":" 927 ","page_number":307},
  {"content":"\r\nغارت كنيد . و جرّاح برفت با باقى سپاه ، و از ايشان مقدار بيست هزار مرد بودند ، و به نهروان فرود آمد بر شش فرسنگ از باب الابواب . چون روز بود آن هر دو سرهنگ به نزديك او آمده بودند با ده هزار سر گاو و گوسپند و سه هزار برده .\r\nخبر به بارخيل شد [ پسر 
  ] خاقان ملك خزر كه جرّاح به نهروان فرود آمد با بيست و پنجهزار مرد از عرب ، و كشتن و غارت كرد و غنيمت بسيار يافت . بارخيل ياران خويش را گرد كرد و برفت و با چهلهزار مرد ، و بامداد به نهروان بود ، و هر دو لشكر به حرب فراز رفتند . و جراح سپاه را گفت : اى مردمان شما را هيچ پناهى نيست كه بدان گريزيد و پشت به دو كنيد جز از خداى عزّ و جلّ و همى دانيد كه هر كه از شما كشته شود به بهشت شود و هر كه ظفر يابد غنيمت يابد و نام نيكو .\r\nپس هر دو به هم برآميختند و حربى كردند سخت و گرد برخاست و خزريان پشت بدادند و هزيمت شدند . و مسلمانان در عقب ايشان نهادند و خلقى بىاندازه بكشتند [ از خزريان 
  ] و غنيمت بسيار يافتند . و جرّاح بر در شهر فرود آمد . و آن شهر را حصين خواندندى . مردمان شهر كس فرستادند و زينهار خواستند . ايشان را زنهار داد و آنجا به شهرى شد كه آن را يرغو گويند ، و شش روز آنجا بود و با ايشان صلح كرد پس از آنكه حرب كرد . [ و ايشان صلح خواستند و او اجابت كرد . 
  ] پس به روستايى شدند كه آن را قبله گويند و به ديهى فرود آمدند كه آن را حساسه گفتندى . پس از يرغو بشدند و به حصنى شد از حصنهاى خزريان كه آن را بلنجر گويند . و مردمان بلنجر فزون از سيصد گردون كرده بودند و به يك ديگر بسته و گرداگرد حصار بنهاده تا حصن را نگاه دارد . پس مردى از ياران جرّاح شمشير بركشيد و آواز داد كه اى مسلمانان ، كيست از شما كه خويشتن را به خداى دهد . مسلمانان اجابت كردند . گفت : شما بر پى من بياييد . مقدار صد مرد با او برفتند و روى بدان گردونه ها نهادند و از سر بار و تيرباران كردند و روى بديشان نهادند . چون نزديك گردونه ها رسيدند يكى از ايشان پاى پيش نهاد . آن گردونه ها اندر كشتن ايستادند يك از پيش ديگر ، و همچنين همى آمد تا به لشكرگاه مسلمانان ، و حرب سخت شد ، و مسلمانان آن حصن بستدند به شمشير ، و مهتر\r\n","description":"","footnote":"","page_name":" 928 ","page_number":308},
  {"content":"\r\nبلنجر با مقدار پنجاه مرد بجست و به سمرقند شد . و بلنجر به دست مسلمانان آمد با خواسته هاى بىاندازه و زنان و فرزندان ايشان . و زن و فرزند مهتر بلنجر را بر مزيد كردند ، بهايشان به صد هزار درم رسيد . جرّاح ايشان را به مال خويش بخريد و به مهتر بلنجر باز فرستاد و گفت : باشد كه ما را به دو حاجت بود مگر مكافاتى كند . پس كس فرستاد بدين مهتر [ 318 b 
  ] بلنجر و او را زينهار داد و به جايگاه خويش باز آوردش ، و زن و فرزند و خواسته هاى او به دو بازداد از اندك و بسيار ، و خود برفت از زمين بلنجر ، و بر در حصنى فرود آمد . و در آنجا آن روز چهل هزار مرد بود . چون سپاه مسلمانان بديدند ، بترسيدند و زنهار خواستند . و جرّاح با ايشان صلح كرد و بسيار خواسته يافت از ايشان و عزم سمرقند كرد .\r\nو بدين اندر بود كه نامهء مهتر بلنجر فراز رسيد و گفت : اى امير ، من همى خواهم كه به جاى تو نيكويى كنم بدان كردار نيك كه تو با من كردى و مكافات آن بازكنم كه تو زن و فرزند به من بازدادى بدانكه خلقى بىاندازه از خزريان جبال از تو برگشتند و صلح بشكستند . و چون نامه برخوانى نگر تا آنجا درنگ نكنى تا باز پس نيايى . چون نامهء او به جرّاح رسيد بفرمود تا منادى بانگ كرد ، بازگشت و مسلمانان را بازآورد . و به روستايى فرود آوردشان كه آن را شكى گويند . و زمستان فراز رسيد .\r\nو مردمان عراق پيش يزيد شدند به گله از عبد الملك بن بشر . يزيد او را عزل كرد و به جاى او عمر بن يزيد بن هبيره را به اميرى عراق فرستاد ، كوفه و بصره . و مردمان قبول كردند . و جرّاح مقيم بود به زمين شكى و چشم همى داشت كه مدد آيدش از شام ، چون زمستان بگذرد .\r\nپس خبر آمد كه يزيد بن عبد الملك بمرد . و پادشاهى يزيد چهار سال بود . و شب آدينه بمرد و چهار روز مانده از شعبان ، سال بر صد و پنج . و آن روز چهل ساله بود . و هشام بن عبد الملك از پس او بنشست .\r\n","description":"","footnote":"","page_name":" 929 ","page_number":309},
  {"content":"\r\n\r\nخليفتى هشام بن عبد الملك بن مروان\r\nچون هشام بنشست ، جرّاح بن عبد الله را بر ولايت ارمينيه بداشت و وعده كرد كه او را مدد فرستد به حرب خزريان . و عمر بن يزيد بن هبيره را از ولايت عراق معزول [ كرد 
  ] و به جاى او خالد بن عبد الله القسرى را بفرستاد و بفرمودش كه برادر خويش را ، اسد بن عبد الله را به اميرى خراسان فرستد ، و نخست عمر بن يزيد را بگيرد و مطالبت كند و خواسته هاى عراق بستاند .\r\nخالد به عراق آمد و به بصره فرود آمد و عمر را بگرفت و گونه گونه عذاب كرد و بسيار مال بستد . و بصريان به فغان آمدند زيرا كه با ايشان بسيار نيكويى كرده بود . پس عمر بن يزيد زندانبان را بسيار خواسته داد و حيلت كرد و به زير زندان نقب كرد و بگريخت . خالد بن عبد الله از آن آگاه شد ، و مالك بن المنذر بن الجارود را از پس او بفرستاد . مالك برفت و او را اندر يافت و بكشت . و هشام ابن عبد الملك از آن آگاه شد . از كشتن عمر تافته گشت سخت و بر خالد انكار كرد . و مالك بن المنذر را اشخاص كرد ، و چون پيش او اندرشد بفرمود تا گردنش فرو گرفتند و بينيش بشكستند و به زندان بردند و عذاب همى كردند تا بمرد .\r\n","description":"","footnote":"","page_name":" 930 ","page_number":310},
  {"content":"\r\nپس هشام نامه نوشت به جرّاح بن عبد الله . و آن روز او مقيم بود به شكى . و حرب فرمودش با خزريان و وعده كردش به مدد فرستادن . جرّاح از شكى برفت و به حصن بردعه بازآمد و از آنجا به بيلقان اندر شد و از آنجا به اردبيل آمد و آنجا درنگ كرد و لشكرها همى فرستاد به موقان و ختلان ، و به اردبيل مسلمانان بودند آن روز فزون از سه هزار مرد ، و جرّاح آنجا فرود آمد و لشكرها همى فرستاد و كشتن و غارت همى كرد و برده همى آورد و ملك خزر به خاقان كس فرستاد و به همه گروه كافران كه در عهد او بودند و پيوسته بودند و ايشان را به حرب مسلمانان خواند ، همه اجابت كردند و بيامدند و خاقان ايشان را به پسر خويش داد و بفرمودش كه به آذربايگان آيد به حرب جرّاح . و بارخيل پسر خاقان برفت با سيصد هزار مرد خزرى . و ديگر كافران بر وى جمع آمدند و برفت و روى به جرّاح نهاد . و ياران جرّاح آن روز پراگنده بودند اندر شهرهاى آذربايگان ، و خزريان دست به كشتن بردند و هر كه را يافتند از مسلمانان بكشتند\r\n","description":"","footnote":"","page_name":" 931 ","page_number":311},
  {"content":"\r\n\r\nخبر جرّاح بن عبد الله با خزريان و حربها با ايشان\r\nپس جرّاح برفت با سپاه و به جايى فرود آمد كه آن را سبلان گويند . و با جرّاح مردى از آذربايگان بود مردانشاه نام ، او را گفت : ايّها الامير ، لشكر تو اندكى است و دشمن بسيار است و نه واجب بود كه لشكر اندك با لشكر بزرگ بر صحرا روند و حرب كنند ، اينك كوه سبلان به نزديك تو است . آنجا رو و به زير آن كوه فرود آى و كوه را از پس پشت كن و صبر كن تا مدد شام به تو رسد ، پس حرب را بساز . جرّاح گفت : هيهات اى مردانشاه ، زنان شما از ما حديث كنند و گويند من به دل بد شدم از حرب كردن با دشمنان خداى عزّ و جلّ . پس جرّاح برفت و به دهى فرود آمد كه آن را نهرواران ؟ گويند . و سراپردهء خويش آنجا بزد و خزريان فراز رسيدند . و جرّاح ياران خويش را تعبيه كرد و هر دو لشكر به يك ديگر فراز شدند .\r\nمردانشاه سوى جرّاح شد و گفت : شما نه اندر دين خويش همى گوييد كه هر كه مخالف اسلام بود و آنگاه شهادت آرد و شمشير زند در روى كافران ، اگر كشته شود او بهشتى است . جرّاح گفت : بلى چنين است و اندر اين هيچ شك نيست .\r\nمردانشاه مسلمان شد و غسل آورد و روى به كافران نهاد و حرب همى كرد تا كشته شد . و حرب سخت گشت و مسلمانان همى گريختند . غلامى از آن جرّاح\r\n","description":"","footnote":"","page_name":" 932 ","page_number":312},
  {"content":"\r\nآواز داد و گفت : اى مسلمانان ، به بهشت آييد نه به دوزخ ، به راه خدا آييد نه به راه ديو . [ 319 a 
  ] غلام اين آواز همى داد ، مسلمانان بازگشتند و پيش صف اندر آمدند و حرب همى كردند . و جرّاح به تن خويش حرب كرد تا كشته شد . و خزريان شمشير اندر نهادند و خلقى بسيار از مسلمانان بكشتند . و جرّاح را سر ببريدند و زنان و فرزندانش و حرمش را همه اسير كردند . و از آن هزيمتيان گروهى باز شام شدند .\r\nو هاشم بن عبد الملك آگاه شد ، بگريست سخت ، و مسلمانان زارى كردند .\r\nپس خزريان بر در اردبيل فرود آمدند و شهر را به حصار گرفتند . و مردمان اردبيل يك چندى صبر كردند . و چون حصار بر ايشان سخت شد و كس فرياد نمىرسيد ، شهر بدادند . و خزريان اندر افتادند و مردمان حربى و مبارز را بكشتند و زنان و كودكان اسير كردند و خواسته ها برداشتند و اندر روستاها بپراگندند . و هر مسلمان كه همى يافتند مىكشتند و فسق و فجور همىكردند با حرمهاى مسلمانان .\r\nپس هشام بن عبد الملك با وزيران مشورت كرد كه كرا فرستد به حرب خزريان ، همه گفتند جز سعيد بن عمرو الحرشى نشايد .\r\n","description":"","footnote":"","page_name":" 933 ","page_number":313},
  {"content":"\r\n\r\nخبر حرب سعيد الحرشى با خزريان\r\nو اين سعيد بن عمرو به شهر منبج نشستى . هشام نامه نوشت به دو و او را بخواند و گفت : بدان كه جرّاح را با مسلمانان به آذربايگان كارى بزرگ افتاد ، بايد كه رفتن را بسازى و سپاه مسلمانان را هر چند خواهى با خويشتن ببرى و كينهء جرّاح بكشى . و هشام لوا بست سعيد را به دست خويش ، و سى هزار مرد را بگزيد از مبارزان سپاه و همه را روزى بداد و گسيل كردشان ، و سعيد را صد هزار درم فرستاد .\r\nاو برفت و روى به آذربايگان نهاد ، و چون به شهر ارزن برسيدند ، گروهى از ياران جرّاح پيش او آمدند كوفته و خسته ، و آنچه به جرّاح و مسلمانان رسيده بود او را بگفتند . سعيد بگريست و ايشان را سلاح و خواسته داد و با خويشتن ببرد و از شهر ارزن برداشت و به در اخلاط رفت و اندر آنجا گروهى كافران بودند .\r\nروزى چند آنجا درنگ كرد تا بگشاد و كافران را بكشت ، و غنيمت بسيار يافت و بر ياران قسمت كرد . پس از اخلاط برداشت و قلعه ها يك يك همىگشاد كه پيش همى آمد تا به بردعه رسيد . و مسلمانان كه در بردعه بودند شاد شدند . پس سعيد خطبه كرد و خداى را حمد و ثنا گفت و آنگاه گفت : يا معشر المسلمين ، با يك ديگر\r\n","description":"","footnote":"","page_name":" 934 ","page_number":314},
  {"content":"\r\nمواسا كنيد و هر كه از شما توانگريد درويشان را چيز دهيد كه امروز نه روز گرد كردن است و دست به خدا زنيد و او را به يارى خواهيد تا نصرت يابيد .\r\nو سعيد از بردعه برداشت و به بيلقان شد و فرود آمد و مردى از روستا بيامد و او را گفت : اصلح الله الامير ، من مردى ام محنت رسيده ، سخن من بنيوش ، بارخيل خاقان چون جرّاح را بكشت ، طرخونى خود بدين روستا فرستاد ، و او ياران خويش اندر اين دهها بپراگند و او دختران مرا بگرفت و برهنه كرد و با خود مىگرداند . و او اكنون اندر دهى فرود آمده است بدين روستاها اندر ايمن ، و هيچ آگاهى ندارد از آمدن تو ، و بامداد و شبانگاه مست بود . كس بفرست از ياران خويش تا مگر خداى عزّ و جلّ او را گرفتار كند . و من آن دختران خويش را بازيابم .\r\nسعيد چون اين سخن بشنيد غمگين شد . و يكى از خويشان وى نامش عبد الملك بن مسلم المعقلى را بخواند و گروهى از مسلمانان به دو داد . و ايشان بدان ديه رفتند و ناگاه بدان خانه اندر افتادند . طرخان را يافتند مست خفته ، و آن دختران آن مرد بر بالين او نشسته ، و شمشير اندر نهادند و طرخان را لختلخت كردند و سرش ببريدند و آن دختران را بياوردند و به پدر بازدادند . پس شمشير اندر نهادند و هر خزرى را كه اندر آن ديه يافتند بكشتند و بسيار غنيمت يافتند و به نزديك حرشى شدند و او را آگاه كردند . و اين نخستين فتحى بود حرشى را .\r\nپس حرشى را خبر آمد كه بارخيل خاقان مردمان را اندر حصار ورثان يافته است و بر درش فرود آمده است با سپاهى بزرگ . حرشى مردى را بخواند از مردمان بيلقان نامش يزدك ، و اين يزدك از ملكزادگان پارس بود و مردى مبارز بود و زبان خزريان دانست ، و او را خداوند اسب ابلق گفتندى ، حرشى او را گفت : اى يزدك ، تو مردى مسلمانى ، توانى كه خويشتن را به خداى بخشى و بدين مسلمانان و از اينجا به روى تا به شارستان ورثان و ايشان را بگويى كه من به يارى شما آمده ام تا ايشان حصار را بندهند [ تا من برسم 
  ] . يزدك گفت : سپاس دارم .\r\nچون شب اندر آمد ، يزدك برفت و روى به در شهرستان ورثان نهاد . چون روان\r\n","description":"","footnote":"","page_name":" 935 ","page_number":315},
  {"content":"\r\nشد گروهى خزريان يزدك را بگرفتند و از حال بپرسيدند ، گفت : من رسول حرشىام پيش مردمان ورثان تا ايشان را آگاه كنم كه حرشى آمد . گفتند : حرشى كجا است ؟ گفت : به بيلقان . گفتند : اگر خواهى كه ترا دست بازداريم بيا و مردمان ورثان را بگوى كه از عرب هيچكس نيامد به يارى شما تا حصار بدهند . يزدك گفت : چنين كنم و ليكن شما اسب ابلق من بستديد و مرا بدان بشناسند ، اسب مرا بازدهيد و مرا به نزديك شارستان بريد تا بگويم آنچه خواهيد . اسب او را باز دادند و يزدك برنشست و به نزديك شارستان بريد تا بگويم آنچه خواهيد . اسب او را باز دادند و يزدك برنشست و به نزديك شارستان ورثان شد و آواز داد به بانگ بلند و گفت : اى مردمان ، مرا شناسيد ؟ گفتند : يزدك بيلقانى خداوند اسب ابلق . گفت :\r\nراست گويى ، مژده باد شما را كه [ 319 b 
  ] سعيد بن عمرو الحرشى آمد به يارى شما با لشكرى بزرگ ، و اينك به بيلقان است . حصار نگاه داريد كه هم اين دم مرا بكشند و بدرود باشيد . چون مردمان ورثان اين بشنيدند تكبير كردند و به نشاط ايستادند .\r\nو خزريان شمشير به يزدك اندر نهادند و او را بكشتند .\r\nخبر به سعيد رسيد بفرمود تا هيزم بسيار گرد كردند و آتش اندر زدند تا دود به هوا برشد ، و مردمان ورثان بدانستند كه او همى آيد . چون خزريان دود بديدند از در ورثان برخاستند و به دشت بلاسجان شدند و از آنجا به حصار باجروان بازآمدند . و حرشى برفت و به در ورثان فرود آمد . او را بسيار نزل و علف آوردند و طعام . و دو هزار مرد از ايشان با او بايستادند . و از آنجا به طلب خزريان رفتند .\r\nخزريان بگريختند از پيش او و به ناحيت اردبيل شدند . و حرشى برفت و به باجروان فرود آمد . پس مردى همى آمد سوار بر خنگى و جامه هاى سپيد پوشيده ، و حرشى بر در حصار باجروان نشسته بود و سلام كرد . حرشى پاسخ داد و گفت : تو كيستى ؟ گفت : من بنده اىام از بندگان خداى عزّ و جلّ ، و ليكن ترا اى امير به غنيمت بسيار حاجت نيست . گفت : چگونه ؟ گفت : اينك گروهى از خزريان فزون از ده هزار مرد با ايشان و پنج هزار مرد از مسلماناناند اندر دست ايشان اسير و فرود آمده اند به فلان جايگاه ، اگر قصد ايشان كنى وقت اكنون است . اين بگفت و برفت .\r\n","description":"","footnote":"","page_name":" 936 ","page_number":316},
  {"content":"\r\nسعيد منادى فرمود كه برنشينيد و به جهاد و غنيمت رويد ، و بايد كه همه با سلاح تمام باشيد كه با من بياييد . و خود برنشست با مقدار چهارهزار مرد . و مردى بود نامش ابراهيم بن عاصم العقيلى ، او را از پيش بفرستاد به جاسوسى تا خبر آورد . و اين ابراهيم زبان خزرى دانستى ، جامهء خزريان بپوشيد و برفت و به لشكر اندر همى گشت . پس طرخان كنيزكى از آن جرّاح به اسيرى ببرده بود و زحمت همى داد و همى خواست كه با او بباشد . كنيزك همى گريست و مىگفت :\r\nيا رب ، مرا كسى نيست جز تو ، و همى بينى كه ما اندر چه ايم ، و وعدهء تو راست بود . آواز او به گوش ابراهيم عاصم آمد . خواست كه اندر رود و طرخان را بكشد .\r\nپس ترسيد كه او كشته شود و حرشى به مراد نرسد . به نزديك حرشى آمد و او را آگاه كرد . حرشى بگريست و برنشست و به آخر شب به لشكر خزريان رسيد . و ايشان همه خفته بودند . حرشى ياران را به چهار گروه كرد و بر چهار جانب ايشان بداشت . پس تكبير كردند ، و آواز بدان اسيران شد . دانستند كه فرج آمد . پس مسلمانان شمشير اندر نهادند و آن خزريان را پاك بكشتند . و ايشان ده هزار مرد بودند ، پيش از آنكه آفتاب برآمد همه را كشته بودند . و از ايشان بس كس نجستند .\r\nو خاقان را خبر بردند . و حرشى چندان غنيمت يافت كه حد و اندازه پديد نبود و آن اسيران همه خلاص يافتند .\r\nو حرشى به باجروان بازآمد و هنوز متمكّن نشده بود كه خداوند اسب خنگ فراز رسيد و سعيد را سلام گفت . سعيد او را گفت : كجايى كه من ترا صلتى فرمودمى . [ كه تو مردى ناصحى و دلالت كنى بر نيكى 
  ] گفت : ايّها الامير ، آن صلت به نزديك تو همى باشد تا استوارتر بود ، و ليكن امير را حاجت هست به غنيمت .\r\nحرشى گفت : كجا است ؟ گفت : اينك لشكرى از خزريان همى آيند و خواستهء مسلمانان و حرم جرّاح با ايشان است و به شهرهاى خويش همى باز شوند و متمكّن و غافل فرود آمده ، اگر آهنگ ايشان خواهى كردن وقت اكنون است . اين بگفت و برفت .\r\nو حرشى ياران خويش را گرد كرد و روى بديشان نهاد . چون نزديك رسيد\r\n","description":"","footnote":"","page_name":" 937 ","page_number":317},
  {"content":"\r\nلشكرى ديد از خزريان فزون از بيست هزار مرد ، و با ايشان بسيارى از اسيران مسلمانان از زنان و مردان بودند . حرشى [ تكبير كرد 
  ] و مسلمانان تكبير كردند و حمله بردند بر ايشان و شمشير اندر نهادند و همه را بكشتند و بسيار غنيمت يافتند . و اسيران مسلمانان رها كردند ، و زنان و كنيزكان جرّاح اندر ميان ايشان بودند بازشدند . ايشان را به بر اندر گرفت و بنواخت و چيز بخشيد و بگريست سخت . پس به باجروان بازآمد با غنيمت بسيار .\r\nو خبر به خاقان رسيد جهان بر او تنگ شد . پس بفرمود تا سپاه را گرد كردند و حرب حرشى را بساخت . خبر به حرشى آمد كس فرستاد به ورثان و بيلقان و بردعه و به همه شهرهاى ارمينيه ، و به هر شهرى مردمان را گرد كرد و لشكرى بزرگ فراهم آورد .\r\nپس خداوند اسب خنگ فراز رسيد و سعيد را سلام كرد . سعيد جواب داد و او را بنواخت و گفت : ما را چندين بار راه نمودى و ترا به نزديك ما چندين صلت گرد آمده است . گفت : آن به نزديك امير همى باشد تا آنگاه كه به كار آيد ، و ليكن امير را راى آمد به جهاد و غنيمت گرفتن و قهر دشمنان و پسر خاقان . حرشى گفت : سخت آرزومندم . گفت : اينك پسر خاقان همىآيد با لشكرى بزرگ ، و روى به حرب تو نهاده است ، و با او چهل هزار مرد است و بيشتر اسيران مسلماناناند ، اگر آهنگ ايشان دارى وقت اكنون است . اين بگفت و برفت .\r\nحرشى منادى فرمود و همه سپاه را برنشاند و بيامد و به زمين دربند شد . و بار خيل آنجا بود با همه سپاه خويش . چون لشكر عرب ديدند ، بارخيل برجست و ياران خويش [ 320 a 
  ] را تعبيه كرد . و وقت نماز ديگر بود . و حرب اندر پيوست ميان هر دو گروه ، و خزريان حربى كردند هر چه سختتر و مسلمانان را باز پس شكستند و به بر كوه بردند . چون حرشى چنان ديد ، خود از سر برگرفت و مردمان را تحريض كرد بر حرب . و مسلمانان روى باز پس نهادند و رجعت كردند و خزريان را بشكستند ، و هزيمت افتادشان سخت زشت ، و به جهان اندر بپراگندند .\r\nو حرشى به باجروان باز آمد .\r\n","description":"","footnote":"","page_name":" 938 ","page_number":318},
  {"content":"\r\nپس خداوند اسب خنگ فراز رسيد و حرشى را گفت : برخيز و ياران را بر نشان كه بارخيل پسر خاقان اينك همى آيد با همه سپاه كه همه پراگنده بودند و اكنون فراز هم آمده اند ، و ليكن مترس و كار ايشان را بزرگ مدار كه خداى ترا نصرت دهد . اين بگفت و برفت .\r\nو حرشى منادى فرمود كه هيچ كس مبادا اندر لشكر از خرد و بزرگ الَّا كه برنشيند و مركب را بسازد . و حرشى گروهى از ثقات بر غنيمت دست بازداشت به باجروان و خود برفت با مقدار پنجاه هزار مرد از مردان شام و جزيره و ديگر مردمان ، و بر در موقان شد . بارخيل با صد هزار مرد آنجا بود . چون سپاه مسلمانان را بديد ، سپاه خويش را تعبيه كرد . حرشى نيز سپاه را تعبيه كرد و برابر ايشان بايستادند . پس گفت : اى مردمان ، هيچ كس است از شما كه داند كه خاقان كجا است ؟ گفتند : اينك ايستاده است آنجا كه آن سر است . حرشى گفت : آن سر چيست ؟ گفتند : سر جرّاح بن عبد الله . حرشى [ را 
  ] چشم پرآب شد و گفت : انّا للَّه و انّا اليه راجعون . ننگى نيست اندر زندگانى پس امروز . پس حمله برد و مسلمانان نيز حمله بردند . و حرشى به خاقان رسيد و او را يك ضربت زد بر تاج و اندر گردانيدش از اسب و بر زمين افتاد . و خزريان از اسب فرو ريختند و گرد وى اندر آمدند و او را برهانيدند . و حرب سخت شد ميان دو گروه ، و خلقى بىاندازه از كافران كشته شدند . پس كافران به هزيمت بشدند . و مسلمانان چندان غنيمت يافتند كه اندازه اش پديد نبود . و حرشى آن همه گرد كرد و برفت و به باجروان باز شد . و پنج يك از غنيمت بيرون كرد و به هشام فرستاد ، و ديگر بر مسلمانان ببخشيد . و هر مردى را هزار و هفتصد دينار برسيد . و حرشى از پس هزيمتيان برداشت و همى شد تا به زمين شروان ، و آنجا بايستاد و چشم همى داشت فرمان هشام بن عبد الملك را .\r\n","description":"","footnote":"","page_name":" 939 ","page_number":319},
  {"content":"\r\n\r\nخبر ولايت مسلمة بن عبد الملك بر ارمينيه\r\nپس هشام بن عبد الملك نامه نوشت به سعيد بن عمرو الحرشى كه اين ولايت كه تو دارى به مسلمه دادم ، چون او به تو رسد كار به دو سپار و تو به نزديك من آى .\r\nچون نامه به حرشى رسيد گفت : فرمان بردارم . و هم آنجا كه بود بايستاد و حرب نكرد و چشم همى داشت كه مسلمه بيايد و كار به دو سپارد . پس مسلمه بيامد از زمين شروان . و چون حرشى بيامد و به نزديك مسلمه اندر شد او را گفت : اى سعيد ، نامهء من به تو نيامد كه نگر كه حرب نكنى با خزريان تا من بيايم ، چرا خويشتن را اندر افگندى و مسلمانان را مخاطره كردى . حرشى گفت : ايّها الامير ، نامهء تو آنگاه به من آمد كه خدا خزريان را هلاك كرده بود و مرا بر ايشان دست داده بود ، و اگر نامهء تو پيشتر آمدى من از فرمان تو نگذشتمى . مسلمه گفت : دروغ گويى كه تو دوست داشتى كه مردمان گويند حرشى چندين كس را بكشت . حرشى گفت : من اين نخواستم و ليكن خداى را خواستم و روى من جز به رضاى خدا نبود ، و تدبير آن بود كه من كردم ، و امير داند كه چنين است . مسلمه خشم گرفت و او را دشنام داد . پس بفرمود تا مشتى چند بر گردنش زدند و لوا بر سرش بشكستند و به زندان بردعه بازداشتند .\r\n","description":"","footnote":"","page_name":" 940 ","page_number":320},
  {"content":"\r\nو خبر به هشام بن عبد الملك شد . تافته گشت سخت و نامه نبشت به مسلمه و او را گفت : به من رسيد آن خطاها كه تو كردى كه سعيد بن عمرو الحرشى را دشنام دادى و بر وى استخفاف كردى ، و حقّش نگزاردى و لوا بر سرش بشكستى و بازداشتى ، و من دانم كه تو آن از حسد كردى و بر آن نعمت كه خداى عزّ و جلّ او را داد . اكنون اگر پشيمان شوى و گناه خويش را تدارك و عذر خواستن [ كنى 
  ] از او و اكرام كردن او را و نواختن و دلش خوش كردن ، من از تو عفو كنم و توبهء تو بپذيرم ، و اگر نكنى بر آنكه خادمى چگونه بود به نزديك من همچنانى . چون اين نامه به مسلمه رسيد پشيمان شد بدانچه كرده بود با سعيد حرشى و نامهء هشام به دو فرستاد و عذر خواست و پشيمانى نمود بدان و وعده كرد او را به خشنود كردن او .\r\nو رسولان هشام به زندان شدند و حرشى را بيرون آوردند . مسلمه او را بنواخت و خلعت افگند و صلت داد او را و عشيرت او را و اقطاعشان بداد . تا [ امروز 
  ] آن اقطاع بديشان معروف است .\r\nپس مسلمه لشكر براند و بر در قلعه فرود آمد به زمين شروان و آن مردمان را به طاعت خواند . فرمان نكردند . با ايشان حرب كرد و دست يافت . پس فرود ايستاد از حرب و ايشان را به حصار همىداشت تا طعامشان برسيد . پس از مسلمه زنهار خواستند بر آن شرط كه هيچكس را از ايشان نكشد . مسلمه سوگند خورد كه يك كس را نكشد . ايشان بشنيدند و ندانستند كه شرط چگونه بايد [ 320 b 
  ] كردن . و در قلعه بگشادند و فرود آمدند . و همه هزار مرد بود كارزارى . مسلمه نهصد و نود و نه را گردن بزد و يك تن را زنده دست بازداشت . و هر كه اندر آن قلعه بودند همه را بكشت . پس بفرمود تا حصار ويران كردند و با زمين هموار كردند . و مسلمه برفت و روى به باب الابواب نهاد . و به هر شهرى كه بگذشت مردمان آن شهر با او صلح مىكردند . و ملكشان با سپاه به نزديك او مىآمدند . تا همه ملكان جبال با او گرد آمدند و خراج به دو گزاردند و با او به شهر باب الابواب آمدند . و اندر آن قلعهء باب الابواب آن روز هزار مرد بودند از طرخانان كه خاقان ايشان را آنجا رها كرده بود . مسلمه ايشان را نيازرد و اندر گذشت و به حصين شد . و آن دو حصار بود ،\r\n","description":"","footnote":"","page_name":" 941 ","page_number":321},
  {"content":"\r\nآنجا هيچكس را نيافت . پس برفت و به بلنجر شد و آنجا نيز كس را نيافت . و خبر به خاقان شد . لشكر را گرد كرد . و مسلمه لشكر براند و به دربند شد و از آنجا به سمندر شد و كس را نيافت . پس روى به خاقان نهاد . و لشكرهاى كافران روى به مسلمه نهادند ، چندانكه ايشان را شمار نبود .\r\nچون مسلمه آگاه شد ، ياران خويش را فرمود تا آتش بركردند و خيمه ها فرود كردند همچنان زده ، و خود برفتند و به شهر باب الابواب باز آمدند . بارخيل و خزريان روى به دو نهادند خلقى بىاندازه . و چون مسلمه ايشان را بديد ملكان جبال گرد كرد و گفت : چه بينيد اندرين كار اين دشمن ؟ گفتند : ما را در پيش اين لشكر كن و بديشان مان باز هل . اگر ما را بكشند به بهشت شويم و اگر ظفر يابيم فتح كنيم . مسلمه گفت : نصيحت كرديد اندر مشورت . و برجست و ياران خويش را تعبيه كرد و ميمنه و ميسره راست كرد و ملكان جبال را در پيش كرد . و خاقان چون روى مسلمه بديد روى به طرخانان و مبارزان كرد و گفت : بدانيد كه [ تا 
  ] آن لوا را بربستند هرگز باز نكردند ، مگر امروز روى به دو نهيد اگر توانيد كه آن را بستانيد يا بشكنيد كه ظفر يابيد . پس طرخونى بيرون آمد با خيلى بزرگ و روى به مسلمانان نهاد . مروان بن محمّد اسب را بانگ بر زد و بيرون رفت و گفت : اى مسلمانان ، پدر و مادر من فداى شما باد ، يك ساعت صبر كنيد و سخن نگوييد كه بسيار گفتن اندر حرب از بد دلى است ، و نگريد تا شمشير نزنيد جز روى خداى را .\r\nپس هر دو سپاه فرا شدند و حرب اندر گرفتند ، بر ميمنه مروان بن محمّد و بر ميسره سليمان بن هشام ، و عبّاس بن الوليد در قلب بود و هذيل بن زفر بر جناح ، و هر دو لشكر فراز يك ديگر رفتند و حرب سخت شد . و روز به آخر آمد و از هر دو روى خلقى كشته شدند . پس يكى از خزريان پيش مسلمه آمد و مسلمان شد و گفت : ايّها الامير ، خاقان را خواهى ملك خزر ؟ مسلمه گفت : كجا است ؟ گفت :\r\nاندر آن گردون كه برابر تو است ، آنكه ديبا برافگنده است . مسلمه گفت : مروان را بخوانيد . چون بيامد ، گفت : يا عبد الملك ، آن گردون بينى كه ديبا برافگنده است ؟\r\n","description":"","footnote":"","page_name":" 942 ","page_number":322},
  {"content":"\r\nگفت : بينم . گفت : آن گردون خاقان است و او بر آنجا نشسته است . مروان گفت :\r\nمن اين كار را كفايت كنم . يكى از آن مسلمانان گفت : ايّها الامير ، شتاب نبايد كردن كه خاقان اندر آن گردون ننشسته است تا مبارزان بسيار به گرد خويش اندر بداشت . تدبير آن است كه يكى از مبارزان ببايد گزيد و خيلى بزرگ به دو دادن تا بر خاقان رود . مسلمه صواب ديد آن را ، و ثبيت النهرانى را بخواند و هزار مبارز به دو داد و گفت : اگر امروز بدان گردون خاقان ظفريابى ترا بسيار نيكويى كنم .\r\nثبيت برفت و حمله كرد با آن هزار مرد . و حربى كرد سخت و بدان گردون رسيد و شمشيرى بزد و ديباى قبّه را ببريد و شمشير به خاقان رسيد . بگريخت و مسلمانان بجمله حمله كردند و خزريان پشت بدادند . و مسلمه چندان غنيمت يافت كه اندازه پديد نبود . پنج يك از آن بيرون كرد و ديگر بر مسلمانان بخشيد . پس لشكر برداشت و به باب الابواب بازآمد . و اندر قلعه هزار خانه بود از خزريان .\r\nمسلمه ايشان را به حصار گرفت و روزى چند آنجا بود . چيزى نتوانست كرد و همى خواست كه بازگردد . پس مردى به نزديك او آمد از آن دزها و گفت : اصلح الله الامير ، اگر من اين قلعه را به تو سپارم خواسته و زن و فرزند من به من بازدهى ؟ مسلمه گفت : دهم . گفت : هم اكنون صد سر از گاو و گوسفند به من ده تا من قلعه را به تو دهم . مسلمه بفرمود تا بدادند . آن مرد برفت و با آن چشمهء آب كه انوشروان بن قباد آورده بود ، ايشان آن را بدان قلعه رانده بودند ، مسلمانان را گفت : [ 321 a 
  ] اين جايگاه بكنيد . بكندند و به آب رسيدند . پس گفتا : اين گاوان و گوسفندان بياريد و گلوهاشان بازبريد اندر اين جايگاه . مسلمانان گاوان و گوسفندان بكشتند و خون ايشان به آب همى رفت و به بركه هاى ايشان همى شد .\r\nچون دانست كه آن خون به حوضهاى ايشان رسيد ، بفرمود تا آب را بازبستند و به رود اندر افگندند . چون روز بود ، خزريان حوضهاى خويش پرخون ديدند . و يك شب برنيامد كه آن حوضهاى ايشان همه كرم گرفت و تشنگى ايشان [ را 
  ] اندر يافت . پس آن مرد بر مسلمه آمد و گفت : ايّها الامير ، ايشان تباه شدند از تشنگى ، تو اكنون لختى فراز استر شو تا بگريزند و قلعه را بدهند . مسلمه چنان كرد .\r\n","description":"","footnote":"","page_name":" 943 ","page_number":323},
  {"content":"\r\nچون شب درآمد خزريان در بگشادند و بگريختند و مسلمانان اندر قلعه رفتند .\r\nپس مسلمه بفرمود تا آن حوضها پاك كردند ، و شارستان به چهار قسم كرد : يكى دمشقيان را داد و يكى قسطنطينيان را ، و يكى حمصيان را ، و يكى مردم شام را داد و مردمان جزيره را ، و امروز بديشان باز خوانند . پس مسلمه مردى [ را 
  ] بخواند از ياران خويش ، نامش قريد بن الاسود الثعلبى ( ؟ ) و ولايت باب الابواب به دو داد و فرمودش تا بر چهار حد شارستان بناء خانه ها سازند مر غلَّه را و سلاح را ، و كنگره ها آبادان كنند ، و درى آهنين برنهاد . پس مسلمه هر مردى را كه بنشاند اندر آن شارستان روزى بداد و اجرى فرمود چندانكه ببايست . پس مروان بن محمّد را خليفت كرد و خود به شام باز رفت به نزديك هشام .\r\nو خزريان آگاه شدند از بازگشتن مسلمه به شام . همه به شهرهاى خويش باز آمدند . خبر به مروان شد . مردمان را گرد كرد فزون از چهل هزار مرد عرض كرد و بر بلنجر شد و از آنجا برداشت و به زمين خزر اندر رفت . و كشتن كرد و چهارپايان براند و به شارستان بازآمد . مسلمانان را گرد كرد . و اين زمستان سرد بود و اين غزو را غزو الطين نام كردند يعنى كارزار گل ، از بس باران كه آمد . و اندر اين غزو بود كه مروان فرمود تا دمهاى اسبان ببريدند از بسيارى گل كه اندر دم اسبان همى گرفت .\r\nچون وقت بهار بود ، هشام بن عبد الملك مروان را معزول كرد و سعيد بن عمرو الحرشى را به جاى او بفرستاد . سعيد بيامد و به باب الابواب بنشست و دست به غزو كردن بگشاد و هيچ گونه نياسود . پس سعيد را چشمها نابينا شد و نامه نوشت به هشام بن عبد الملك و او را از حال خود آگاه كرد . سعيد را بازخواند و مروان را به جاى او بفرستاد . و مروان از شام برفت با صد و بيست هزار مرد ، و به ارمينيه شد و به جايى فرود آمد كه آن را كسال گويند و چهل فرسنگ به بردعه و بر بيست فرسنگى تفليس ، و دست بكشيد به حرب كردن تا ملكان ارمينيه همه به طاعت آمدند . پس پيشتر رفت و يك يك از آن قلعه ها همىگشاد تا همه بلاد ارمينيه بگشاد . پس نامه نبشت بدان سپاه كه به باب الابواب بودند\r\n","description":"","footnote":"","page_name":" 944 ","page_number":324},
  {"content":"\r\nو فرمودشان كه نزديك او آيند . پس مروان منادى فرمود بانگكردن و سپاه برگرفت و به دره اى اندر شد كه آن را باب الان گويند . و همى كشت و همى سوخت تا به سمندر رسيد . و آن شهرى است از شهرهاى خزر ، و لشكر اندر رسيد از شهر باب الابواب با مردى نامش اسيد السلم ، و سپاه مروان را صد و پنجاه هزار تمام شد و برفت با آن همه سپاه اندر تعبيهء نيكو . و همى شد تا به شارستان سند . و ملك خزر آنجا نشستى ، و خاقان از پيش او بگريخت . و مروان همه جبال بگرفت و از خزريان اندر گذشت ، و ايشان را پس پشت خويش كرد و به رود صقلاب فرود آمد . و بر صفهاى كافران غارت همى كرد و همى كشت تا بيست هزار خانه ويران كرد .\r\nپس خبر يافت كه خاقان مردى را نامش هزار طرخان با چهارهزار مرد به حرب او فرستاده است . مروان سرهنگى را بيرون كرد و چهل هزار مرد به دو داد و بدان راه فرستاد كه شنيده بود كه هزار طرخان مىآمد . و خود از پس او برفت . و هر دو سپاه به يك ديگر رسيدند و حرب كردند . و هزار طرخان را بكشتند و خلقى را از سپاهش اسير كردند و غنيمت بسيار يافتند . و مروان هم آنجا بازگشت كه فرود آمده بود . و اين خبر به خاقان رسيد . جزع كرد و گردن بنهاد و كس فرستاد به مروان و گفت : اكنون به غايت مراد رسيدى چه خواهى تا آن كنم . مروان گفت : آن خواهم كه مسلمان شوى و اگر نه بكشمت و اين پادشاهى بگيرم و به ديگر كس دهم . رسول سه روز مهلت خواست . مروان اجابت نكرد و رسول بازگشت و خاقان را بگفت . خاقان گفت : به نزديك من كسى فرست تا شرايط اسلام مرا بگويد . مروان نوح بن السائب از بنى اسد و عبد الرّحمن الخولانى را پيش خاقان فرستاد . ايشان برفتند و مسلمانى بر خاقان عرضه كردند . خاقان گفت : مى و مردار مرا حلال كنيد . خولانى اسدى را گفت : من چنان بينم كه حلال كنى تا مسلمان شود ، آنگاه گوييم اين هر دو حرام است . [ اسدى 
  ] گفت : من حلال خداى [ 322 b 
  ] حرام نكنم و نه حرام را حلال كنم . و [ گفت 
  ] اگر تو مسلمان شوى ، خون و مردار و گوشت خوك و مى و هر چيزى كه به حلال گشتن خداى [ آن 
  ] را حلال نكند بر تو\r\n","description":"","footnote":"","page_name":" 945 ","page_number":325},
  {"content":"\r\nحرام شود .\r\nخاقان مسلمان شد و مروان او را به شهر خويش بداشت و هديه هاى او بپذيرفت و بازگشت . و به باب الابواب بازآمد و نامه نوشت به هشام و او را آگاه كرد بر آن فتح . و پنج يك غنيمت را بفرستاد . و آن زمستان آنجا بيستاد كه كسال گويند . چون زمستان بگذشت عزم كرد كه به زمين سرير اندر شود . از آنجا بگذشت و رود بگذاشت و به شهرى شد كه آن را شك خوانند ، و آن قلعه اى بود استوار و محكم . و يك ماه بر در آن بماند و چيزى نتوانست كردن . پس بفرمود تا عمودها كردند آهنين و از چوب ميخها فرمود كردن ، و نماز شام بفرمود تا از پس قلعه آن عمودها به زمين فرود بردند و لوحها بر سر همى بستند يك از پس يك ديگر . چون بامداد ببود ، چهارهزار مرد بر سر قلعه بودند با سلاح تمام و تكبير كردند و در قلعه بگشادند . و مروان با ديگران از اين روى قلعه برشدند و شمشير اندر نهادند و مبارزان را همه به دست بگرفتند . پس مروان بر در قلعه بنشست و بفرمود تا آن همه را گردن بزدند ، و زنان و فرزندان ايشان را بر ياران ببخشيد . و بفرمود تا با روى قلعه را خراب كردند و با زمين راست كردند . پس به حصنى ديگر شد كه آن [ را 
  ] حصن عمى گفتندى . و بر درش فرود آمد و حربى كرد سخت و ظفر يافت و حصن ويران كرد . خبر به مهتر سرير شد . بگريخت از پيش مروان و به قلعه اى شد استوار . پس مروان سوگند خورد كه از در قلعه برنخيزد تا بدانجا اندر شود يا بميرد . و مردمان را بفرمود تا بنا كردند برابر آن قلعه . و يك سال درنگ كرد آنجا . چون اندر ماند و هيچ حيلت ندانست ، برخاست و سر و تن بشست و مرگ را بياراست . پس جامهء طبّاخ خويش اندر پوشيد و عمامهء شوخگن به سر اندر بست و نامه اى نبشت از خويشتن چنين :\r\nبِسمِ الله الرّحمنِ الرَّحيم . من مروان بن محمّد الى صاحب سرير ، اما بعد بدان كه من سوگند خورده ام كه بازنگردم تا اندر اين قلعه نيايم و يك نگريدن اندر او بنگرم ، بايد كه سوگند مرا راست كنى و عهد و پيمان كنى تا من اندر آيم و بيرون\r\n","description":"","footnote":"","page_name":" 946 ","page_number":326},
  {"content":"\r\nپس ميان اندر بست و نامه برداشت و بر در قلعه رفت تنها و بيستاد ، و بار خواست و اندر شد و پيش ملك شد و نامه بداد . ملك نامه را به ترجمان داد تا بر ملك خواند . ملك گفت : دست او بگيريد و اندر همه قلعه بگردانيد تا بنگرد و بداند كه بدينجا اندر نتوان آمدن . دست مروان بگرفتند و گرد قلعه بگردانيدند ، و مروان نگاه همى كرد . پس جايگاهى ديد كه بدانجا به قلعه اندر توانست شدن . آن جايگاه را به چشم بكرد و پس روى بدان مردمان كرد و گفت : مرا نان دهيد تا بخورم كه گرسنه شده ام و ترسم كه مروان برود و من اندر وى نرسم . دو گرده به دو دادند و لختى گوشت اسب ، و او را از قلعه بيرون كردند . مروان به جايگاه خويش بازآمد و نامه نوشت به مهتر سرير كه بدان كه آن من بودم كه به رسولى آمدم و من آن سوگند كه خورده بودم راست كردم و اندر آمدم و همه راهها بدانستم ، و اميد دارم كه ديگر باره ببينم . چون نامهء مروان به دو رسيد ، برانديشيد و صلح كرد و عهد بست بر پانصد غلام و پانصد كنيزك و ده هزار دينار و پانصد مدّ طعام كه به مدينة الباب برند .\r\nو مروان اين همه بستد و برفت و به در حصنى فرود آمد نامش حمزين ، و مردمانش آراسته بودند . مروان با ايشان حربى كرد سخت . و خلقى را از مسلمانان بكشتند . پس مروان گفت : اى مردمان ، هر كه از شما بدين قلعه اندر شود او را هزار دينار بدهم و گرانمايه كنيزكى كه اندر قلعه است . مردى برجست از بنوحيان و گفت : اصلح الله الامير ، من برشوم . پس آن بنوحى بررفت . و به جايى كاريز كرده بودند ، حيلت كرد و بدانجا برشد . و مردمان قلعه دست بازداشتند . پس مروان آن بنوحى را هزار دينار بداد و گفت : كنيزكى بگزين چنان كه خواهى . او كنيزكى بگزيد سخت نيكو . دست او بگرفت و از قلعه به زير همى آورد . كنيزك برجست و بنوحى را اندر كنار گرفت سخت و خويشتن را با او از سر قلعه بينداخت . هر دو بر زمين آمدند و لخت لخت شدند . مروان تافته شد و هر كه در آن قلعه بودند مروان بفرمود تا گردنهاشان بزدند .\r\nپس مروان بن محمّد بيستاد و يك يك قلعه مىگشاد تا همه قلاع آن حدود\r\n","description":"","footnote":"","page_name":" 947 ","page_number":327},
  {"content":"\r\nبگشاد . و سرير و تومان و سغدان و آنچه بدين جايها پيوسته بود همه بگشاد . پس بازگشت و به باب الابواب بازآمد ، و آن زمستان آنجا بود . چون بهار آمد كس فرستاد و همه ملكان جبال را پيش خواند . همه فرمان كردند و بيامدند مگر اويس ابن مضار كه بگريخت با گروهى از ياران [ و عاصى شد . و مروان به در قلعه فرود آمد اندر ميان مرو ( ؟ ) دست به كشتن كرد و غارت كردن . چون يك سال برآمد ، اويس از حصار بگريخت با گروهى از ياران ، 
  ] و مروان آگاهى نداشت . پس اويس بيرون غلامى شبان بگذشت و ياران را فرمود تا گوسپندى از وى بستدند . اويس بيرون آمد و جامه بيرون كرد و بنشست ، و يارانش بپراگندند . و هر يكى از ايشان به كارى مشغول شدند . بعضى شبانى گوسپند مىكردند و بعضى ستوران [ 322 a 
  ] نگاه مىداشتند . پس اين غلام شبان برفت و كمان برداشت و تير ، و از پس درختى بيستاد و اويس را تيرى بزد و بكشت . ياران او بترسيدند و همه بگريختند . غلام باز ديه آمد و پدر خويش را بگفت . پدر برفت و به مدينة الباب شد و اسيد را بگفت .\r\nاسيد بيامد و سر اويس برداشت و به دست پسر خويش سوى مروان فرستاد . چون پسر اسيد پيش مروان آمد ، گفت : بشارت كه سر اويس آوردم . مروان را عجب آمد و گفت : ما چنان همى پنداريم كه خداوند اين سر اندر قلعه است و بفرمود تا سر اويس بر سر چوبى كردند و برابر قلعه بداشتند تا مردمان قلعه زنهار خواستند .\r\nايشان را زينهار داد و ايشان را به همان جايگاه دست بازداشت ، و ده هزار مدّ طعام وظيفه كرد كه هر سالى به مدينة الباب دهند .\r\nپس مروان برفت و به زمين آذربايگان شد و با مردمان موقان و گيلان حرب كرد و خلقى بىاندازه از ايشان بكشت . و فزون از ده هزار سر برده بياورد و بر مسلمانان ببخشيد . پس برفت و به بردعه فرود آمد . و همه آذربايگان و بلاد ارمينيه صافى شد و كس نماند كه او را مخالف بودى ، و همه به طاعت آمدند .\r\n","description":"","footnote":"","page_name":" 948 ","page_number":328},
  {"content":"\r\n\r\nخبر ولايت جنيد بن عبد الرّحمن بر خراسان\r\nخالد بن عبد الله القسرى امير عراقين بود از دست هشام ، و هشام نامه نوشت و فرمودش كه برادر خويش را اسد بن عبد الله را به خراسان فرست و او را تحريض كن بر كارزار تركان . خالد همچنان كرد . و اسد بن عبد الله برفت و سپاهى بسيار با خويشتن ببرد و به خراسان شد و رود بلخ بگذاشت و به سغد شد و حرب كرد و بازگشت شكسته . و باز ديگر سال بشد و سديگر سال بشد و چيز نتوانست كردن و خلقى از مسلمانان هلاك شدند . پس گروهى از ياران خويش بخواند چون نصر السّيار الكنانى و عبد الرّحمن بن نعيم البارقى و سورة بن الحرّ الدارمى و بخترى بن ابى درهم القيسى ، و ايشان را گفت : يا عبد الله ، اين شكست كه همى آيد مگر از شما است كه نصيحت همى نكنيد . پس ايشان را برهنه كرد و به تازيانه زد و ريششان بسترد و بندهاى گران بر نهاد و به عراق فرستاد نزديك برادرش خالد .\r\nو اين خبر به هشام بن عبد الملك شد . سخت تافته گشت و اسد را عزل كرد از خراسان و به جاى او مردى را بفرستاد نام او اشرس بن عبد الله السلمى . و اشرس بيامد و به بخارا شد و آنجا آن روز فزون از صد هزار مرد بود از ترك كه\r\n","description":"","footnote":"","page_name":" 949 ","page_number":329},
  {"content":"\r\nگرد آمده بودند . اشرس با ايشان حرب كرد . و از مسلمانان فزون از هزار مرد كشته شده بودند بيشتر از بنى تميم ، و به آخر تركان هزيمت شدند و تا سمرقند برفتند به هزيمت . و اشرس به بلخ بازآمد .\r\nو خبر به هشام شد . اشرس را نيز معزول كرد و ولايت خراسان جنيد بن عبد الرّحمن را داد . و جنيد به خراسان شد و رود بلخ بگذاشت و فرود آمد و فرمود تا عمودها ساختند و به رود بگذشت با همه سپاه . و خبر به خاقان شد ، ملك ترك ، برفت و با صد و هفتاد هزار مرد و به رود بلخ آمد . و جنيد از آن سو شده بود . و هر دو لشكر فراز يك ديگر شدند و حربى كردند سخت . و مردى از مسلمانان ، نامش و اصل بن عمرو ، حمله برد با سپاه و روى به خاقان نهاد و او را يك ضربت بزد بر ميان خود ، و خود از سرش بينداخت . خاقان بجست و روى به هزيمت نهاد و سپاهش همچنين . و مسلمانان شمشير اندر نهادند و مقدار سه هزار مرد بكشتند . و و اصل بن عمرو شعرى گفت و خويشتن را بستود و گفت : اگر نه خداى بودى و شمشير من و حمله بردن من ، زنان بن تميم را همه اسير كردندى .\r\nپس جنيد به مرو بازآمد و آن زمستان آنجا بود . پس لشكر برگرفت و از آن سوى رود شد . و هشام بن عبد الملك كس فرستاد به خالد قسرى و او را فرمود تا نصر بن سيّار و عبد الله بن نعيم و سورة بن الحرّ الدارمى و حسين بن ابراهيم را دست باز دارد و به نزديك جنيد فرستد . خالد همچنان كرد . و ايشان پيش جنيد شدند . پس جنيد سورة بن الحرّ را لوا بر بست و ده هزار مرد به دو داد و او را به سمرقند فرستاد . و عمارة بن حريم را با سپاهى به طخارستان فرستاد و حرب كرد و همه گردن نهادند و او را به طاعت آمدند . و از ايشان مالهاى بسيار بستند و به نزديك جنيد بازآمد . و باز سورة بن الحرّ به سمرقند شد . و خبر به خاقان رسيد با پنجاه هزار مرد روى به دو نهاد . و آگاهى به جنيد رسيد . روى به ياران كرد و از ايشان مشورت خواست اندر رفتن به يارى . نصر بن سيّار با چند كس گفتند نبايد شدن كه سوره به سمرقند است . و آن جايى استوار است و كس اندر وى راه نيابد .\r\nجنيد فرمان ايشان نكرد و برفت با همه سپاه و خبر به خاقان رسيد . كس فرستاد\r\n","description":"","footnote":"","page_name":" 950 ","page_number":330},
  {"content":"\r\nبه كش و نخشب ، و چاهها بينباشت و راهها ويران كرد . و آگاهى به جنيد آمد .\r\nدانست كه به راه بيابان نتواند شدن . به راهى ديگر بشد از سوى كوه ، و لختى برفته بود و آگاهى نداشت . تا تركان گرد وى اندر آمدند بىتعبيه . و هر دو سپاه برآويختند و حربى كردند هر چه سختتر . [ 322 b 
  ] و تركان شكسته شدند . و مسلمانان غنيمت بسيار يافتند . و خبر به خاقان رسيد . سپاه از هر سوى بر خويشتن گرد كرد . و جنيد با بيست هزار مرد روى به خاقان نهاد ، و كس به سمرقند فرستاد تا سوره سپاه بيرون آورد . سوره بيرون آمد با بيست هزار مرد از ياران خويش و مردمان سمرقند . و خاقان سپاه خويش را فرمود كه دست از جنيد بداريد و روى به سوره نهيد . و حرب سخت شد ميان سوره و تركان . و جنيد هيچ آگاهى نداشت . پس سوره و يارانش شكسته شدند ، و تركان شمشير اندر نهادند و همه را بكشتند و كس نرست از ايشان . و مردى همى آمد از مردمان سمرقند سوى جنيد ، و حال سوره و يارانش بگفت جنيد چون آن بشنيد گفت : * ( إِنَّا لِلَّه وَإِنَّا إِلَيْه راجِعُونَ 2 : 156 ) * قتل سورة و اصحابه . مسلمانان بگريستند و زارى كردند .\r\nپس جنيد كس فرستاد به مرو و طخارستان و شهرهاى خراسان و ايشان را بخواند . و همه چهل و سه هزار مرد بودند . و ايشان را به مردى سپرد از ياران خويش نام او حارث بن سريج ، و او را به حرب خاقان فرستاد . و خاقان آن روز به در سمرقند فرود آمده بود و آن مردمان را به حصار اندر گرفته ، و كار بر ايشان تنگ شده بود . و عزم كرده بودند كه حصار بدهند تا مسلمانان فراز رسيدند .\r\nخاقان چون آن بديد سپاه تعبيه كرد . و مسلمانان حرب بياراستند . و هر دو سپاه فراز يك ديگر شدند و حرب اندر گرفتند . و از هر دو روى خلقى بسيار كشته شدند ، و عاقبت خاقان به هزيمت بشد . و مسلمانان غنيمت بسيار يافتند . و خبر به جنيد شد . به شهر سمرقند آمد و آن خواسته ها برداشت و قسمت كرد ميان مسلمانان ، و پنج يك از آن بيرون كرد و به هشام فرستاد . پس جنيد نصر بن سيّار را با پنج هزار مرد در سمرقند بگذاشت و خود به مرو بازآمد . و آنجا بيمار شد به علت استسقا و بمرد .\r\n","description":"","footnote":"","page_name":" 951 ","page_number":331},
  {"content":"\r\nو مردى از يارانش نام او حارث بن سريج برخاست و خراسان به غلبه بگرفت و مرو الرّود و باب الابواب و بيشتر شهرهاى خراسان به دست او آمد . و خراجها مطالبت كرد و بر ياران همى بخشيد . و خلقى بسيار بر وى گرد آمدند از عيّاران .\r\nو خبر به هشام رسيد . مردى را بخواند نامش عاصم بن عبد الله الهلال ، ولايت خراسان اسد بن عبد الله القسرى را داد . اسد به مرو الرّود آمد و لشكرها را فرستادن گرفت به حرب حارث بن سريج . و حارث چون دانست كه لشكر بسيار گرد آمد ، ياران خويش را گرد كرد و به زنهار خاقان شد به تركستان . و خاقان او را به شهرى فرود آورد نامش قارن ، و آن را طعمهء او كرد . و اسد از مرو بيامد و روى به حارث نهاد . چون به بلخ رسيد بمرد . و هشام نصر بن سيّار را به خراسان فرستاد تا چاچ و فرغانه بگشايد .\r\nنصر دست به غزو كردن برد و هر شهرى كه بگشادى خراجش سبك كردى و عدل و داد پيش گرفتى تا مردمان به دو مايل شدند و او را دوست گرفتند . پس خالد ابن عبد الله القسرى بمرد ، و هشام ولايت عراقين به پسرش داد ، يزيد بن خالد . و او دست به ستم كردن كرد بر مردمان عراق و خواسته هاى ايشان همى ستد . مردمان نامه ها نوشتند به گله كردن او . پس هشام يوسف بن عمر الثقفى را ولايت عراقين داد و فرمودش تا يزيد را بگيرد و عذاب كند و مطالبت آن مال كند و از وى بستاند .\r\nاو همچنان كرد .\r\n","description":"","footnote":"","page_name":" 952 ","page_number":332},
  {"content":"\r\n\r\nخبر ولايت يوسف بن عمر الثقفى بر عراقين\r\nپس يوسف بن عمر به عراق آمد و به حيره فرود آمد و كارداران به شهرها فرستاد . و يزيد بن خالد را اشخاص كرد از بصره ، و هر چه داشت بستد . پس يزيد او را گفت : مشتاب به كشتن من كه مرا خواستهء بسيار به نزديك مردمان وديعت است تا من همه را بازستانم و به تو دهم . گفتا : آن مردمان كيستند كه تو اين وديعتها پيش ايشان نهادى ؟ گفت : زيد بن علىّ بن الحسين بن علىّ بن ابى طالب و محمّد ابن عمر بن علىّ بن ابى طالب و داود بن علىّ بن عبد الله بن عبّاس و ابراهيم بن سعيد بن عبد الرّحمن بن عوف و ايّوب بن مسلمة بن عبد الله المخزومى ، و اين مردمان آن روز به شام بودند به نزديك هشام . پس يوسف نامه نوشت به هشام و او را آگاه كرد از اين حال . هشام ايشان را بخواند و نامهء يوسف بن عمر بر ايشان عرضه كرد . ايشان منكر شدند و گفتند او را به نزديك ما هيچ چيز نيست مگر بدين سخن آن خواست تا او را عذاب نكنند يا نكشند به بهانهء ما . هشام گفت : من شما را به نزديك او فرستم تا يوسف بن عمر شما را با يزيد بن خالد گرد آورد . و نامه نوشت به يوسف و گفت : آن مردمان را كه يزيد بن خالد بر ايشان دعوى كرد پيش تو فرستادم . چون به نزديك تو آيند ايشان را با يزيد بن خالد گردآور . اگر\r\n","description":"","footnote":"","page_name":" 953 ","page_number":333},
  {"content":"\r\nمقرّ آيند به نزديك منشان بازفرست ، و اگر منكر شوند از يزيد حجّت خواه ، اگر ندارد ايشان را سوگند ده روز آدينه اندر مزگت جامع كه يزيد را به نزديك ايشان هيچ وديعت نيست اندك و بسيار . اگر سوگند بخورند دست از ايشان بازدار . پس آن مردمان به عراق آمدند و به نزديك يوسف بن عمر اندر شدند . ايشان را بنواخت ، و زيد بن على را بيشتر نواخت . و يزيد بن خالد را حاضر كرد . يزيد گفت : [ 323 a 
  ] مرا به نزديك اين مردمان هيچ وديعت نيست . يوسف بن عمر خشم گرفت و او را گفت : بر هشام بن عبد الملك فسوس كنى و بر من نيز ، او را به زندان فرستاد و عذاب همى كرد تا بمرد . و يوسف آن مردمان را بسيار نيكويى كرد . و زيد بن على و محمّد بن عمر به كوفه بيستادند و ديگران به شام رفتند .\r\n","description":"","footnote":"","page_name":" 954 ","page_number":334},
  {"content":"\r\n\r\nمقتل زيد بن علىّ بن الحسين بن علىّ بن ابى طالب\r\nپس شاعيان آمد شد گرفتند به كوفه به نزديك زيد بن على . و او را بر آن داشتند كه بر هشام بيرون آيد . و او را وعده كردند كه نصرتش كنند و گفتند : اميد داريم كه مظفّر و منصور باشى بر بنى اميّه كه هلاك ايشان نزديك است . و يوسف بن عمر از زيد همى ترسيد كه خروج كند . پس كس فرستاد به دو و گفت : بايد كه از اين شهر بيرون شوى . جواب كرد كه من بيمارم و اينك همى روم . يوسف روزى چند خاموش شد . ديگر باره كس فرستاد و او را شتاب كرد به رفتن و تهديد كرد و سخنان درشت گفت . زيد چون دانست كه يوسف لجاج همى كند به رفتن ، چاره نيافت . عزم درست كرد كه به مدينه رود . و يوسف بن عمر مردى را از ياران خويش به دو فرستاد تا او را به عذيب ببرد . زيد بن على تا به عذيب بشد ، مرد يوسف بن عمر بازگشت .\r\nپس شاعيان از پس زيد بن على برفتند و گفتند : كجا شوى يا ابن رسول الله ، كه ترا اينجا به كوفه صد هزار مرد نصرت كند و از براى تو شمشير زند . و بسيار سخن گفتند تا او اجابت كرد كه با ايشان بازگردد به كوفه . و محمّد بن عمر بن علىّ بن ابى طالب روى به دو نهاد و گفت : سوگند دهم بر تو به خداى عزّ و جلّ يا ابن\r\n","description":"","footnote":"","page_name":" 955 ","page_number":335},
  {"content":"\r\nرسول الله كه برخيزى و به نزديك مردمان خود روى به مدينه ، و سخن اين مردمان نپذيرى كه من همى ترسم كه اين مردمان با تو وفا نكنند و همان كنند با تو كه با حسين بن على كردند . زيد به سخن او ننگريست و به كوفه بازآمد و به خانهء نصر بن الخزيمه العبسى فرود آمد . و شاعيان آگاه شدند و نزد او همى آمدند و او را تحفه ها و هداياى بسيار همى آوردند .\r\nپس زنى به نزديك زيد بن على آمد از بنى ازد ، نامش هند بنت الصلت ، و به سوى او هديه اى داشت ، و زنى بود نيكوروى . زيد بن على چون با او سخن گفت ، فصيحه يافتش و شيرين سخن . او را گفت : تو كيستى ؟ گفت : من زنىام از بنى ازد .\r\nزيد او را گفت : ترا شوى هست ؟ گفت : نه يا ابن رسول الله . زيد گفت : تو به زن من باشى ؟ گفت : و الله كه اگر اندر تو جاى رغبت هست اگر من شوى خواستمى به از تو نيافتمى . و زيد او را گفت : چه چيز ترا بازدارد از اين ؟ زن گفت : پيرى . زيد گفت : برگست باد ترا ، و تو به نزديك من جوانى و ترا پسنديدم . زن گفت : جعلت فداك يا ابن رسول الله ، من خويشتن را بهتر دانم به سالها كه بر سر من گذشته است ، و اگر من هرگز شوى كنم بر تو بدل نگزينم ، و ليكن مرا دخترى هست از من نيكوتر ، اگر خواهى تا او را به تو دهم . زيد گفت : خواهم اگر چون تو است . زن گفت : كاشكى من چون او بودمى كه او بسيار از من نيكوتر است و جوان و پاكيزه .\r\nزيد بخنديد ، گفت : ترا فصاحت و زبانآورى داده اند ، دختر ندانم كه چگونه است .\r\nزن گفت : جعلت فداك يا ابن رسول الله ، من به حجاز برآمده ام و او به كوفه ، و ما به يك ديگر نزديكيم اندر فصاحت . زيد گفت : من پسنديدم ، و وعده كرد با آن زن . و گروهى از شاعيان گرد كرد و آن دختر را به زنى كرد و به خانه آورد ، و از وى دختر زاد و بمرد .\r\nو زيد بن على بر يك جاى درنگ نكردى از بيم آنكه تا يوسف بن عمر آگاه نشود ، و يك چندى بر ازديان بودى و يك چندى بر گروه خويش بودى . و شيعيان اندر ميان همى آمدند و بيعت همىكردند با او بر كتاب خداى و سنّت رسول و جهاد كردن با طاغيان و ظالمان و نگاه داشتن ضعيفان و چيز دادن محرومان را و\r\n","description":"","footnote":"","page_name":" 956 ","page_number":336},
  {"content":"\r\nبخشيدن غنيمت اندر ميان مسلمانان راستار است و نصرت كردن اهل بيت بر دشمنان ايشان . و پانزده هزار مرد با او بيعت كردند . و يوسف بن عمر هيچ آگاهى نداشت . پس زيد بن على به دشت بنى سالم آمد و اندر سراى معاوية بن [ اسحاق بن 
  ] زيد بن الحارثه فرود آمد . و يك سال آنجا بود تا كار خويشتن محكم كرد .\r\nو سليمان بن سراقة البارقى به نزديك يوسف بن عمر شد و او را از اين حال آگاه كرد . يوسف گفت : چگونه دانستى تو اين خبر ؟ گفت : مرا اين حال معلوم شد و زيد نامه ها نوشت و خلقى بىاندازه او را بيعت كردند و او را وعدهء بيرون آمدن كردند . يوسف تافته شد ، و نامه نوشت به حكم بن الصّلت به كوفه ، و او از دست يوسف عامل بود آنجا ، و او را حذر نمود از زيد بن على . پس حكم بن الصلت كس فرستاد و سر راهها بگرفت . پس گروهى از راهبانان مردى را بگرفتند كه همى گذشت و او را گفتند : از كجايى ؟ گفت : از بلاد شام . گفتند : كجا خواهى رفتن ؟\r\nگفت : به هيچ جاى . بجستندش ، چيزى نيافتند مگر عصايى . ايشان آن عصا بستدند و از اين پهلو بدان پهلو مىگردانيدند . پس لختى موم يافتند بر جايى [ 323 b 
  ] از آن عصا نهاده . موم را بركندند ، سوراخى ديدند و اندر آن سوراخ نامه اى يافتند خرد نبشته و تنگ پيچيده . مرد را بگرفتند و به نزديك يوسف بن عمر بردند و آن حال بگفتند . يوسف نامه بستد و برخواند اندر او نبشته بود :\r\nبسم الله الرّحمن الرّحيم من زيد بن علىّ بن الحسين بن علىّ بن ابى طالب الى اهل الموصل و سائر بلاد الجزيرة ، السّلام عليكم ، امّا بعد فاتّقوا الله يا عباد الله الَّذى خلقكم و رزقكم و اليه مصيركم از آن خداى بترسيد اى بندگان خداى كه شما را بيافريد و روزىتان بداد و كارهاتان به دست او است و بازگشتن به دو ، بدانيد كه خداى سوگند ياد همى كند اندر سورة العصر كه مردمان به زيانكارند مگر آنان كه مؤمن شدند و كار نيك كردند و يك ديگر را وصيّت كردند به حقشناسى و شكيبايى . و محمّد مصطفى صلوات الله و سلامه عليه ، بخواند اهل كتاب را و دعوت كرد چنان كه خداى عزّ و جلّ فرمود ، * ( قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَبَيْنَكُمْ أَلَّا نَعْبُدَ إِلَّا الله وَلا نُشْرِكَ به شَيْئاً وَلا يَتَّخِذَ ) *\r\n","description":"","footnote":"","page_name":" 957 ","page_number":337},
  {"content":"\r\n* ( بَعْضُنا بَعْضاً أَرْباباً من دُونِ الله . 3 : 64 ) * همى گويد : اى جهودان و ترسايان ، بياييد به سوى سخنى كه به ميان ما و شما يكسان است و آن آن است كه جز خداى را نپرستيم و هيچ چيز با او انباز نكنيم و ديگرى را بر او نگزينيم . و شما دانيد كه اندر چه حاليد از فتنه اندر دين و بلا اندر ريختن خونهاى شما و ببردن غنيمتهاى شما . و من شما را همى دعوت كنم و به كتاب خداى عزّ و جلّ خوانم و به سنّت پيغمبر عليه السّلام و نگاه داشتن ضعيفان و جهاد كردن با ظالمان . و حقّ اهل بيت رسول خداى بشناسيد و به نزديك من آييد اى بندگان خداى عزّ و جلّ ، و بپرهيزيد از آنكه عذاب فرستد بر شما همچنانكه بر امّتان ديگر فرستاد كه پيش از شما بودند از عاصيان ، و به حقّ باز آييد و به حقّ كوشيد و خداوندان حقّ را نگاه داريد و ايشان را يار باشيد تا از رستگاران باشيد و السّلام .\r\nچون يوسف اين نامه را برخواند بفرمود تا آن مرد را گردن بزدند و كس فرستاد به حكم بن الصلت و بفرمودش كه طلب زيد بن على كن . و سرهنگى را بفرستاد نامش عبّاس بن يزيد به كوفه تا طلب او كند .\r\nپس گروهى از آن [ مردمان 
  ] كه به بيعت زيد اندر بودند پيش او آمدند و گفتند :\r\nچه گويى اندر حق ابو بكر و عمر ؟ گفت : از خداى بترسيد و اندر حقّ ايشان جز نيكويى مگوييد كه من جز نيكويى نگويم ، و از پدران خويش از هيچكس نشنيدم كه ايشان را جز نيكويى گفتند . ايشان گفتند : ما نپنداريم كه بنى اميّه نيز بر شما ستم نكردند ! زيد گفت : اين نه يكسان است كه بنى اميّه جدّ مرا بكشتند و مدينه را سه شبانروز غارت كردند و پليدى و آتش به خانهء خداى انداختند ، و ابو بكر و عمر از اين هيچ نكردند . ايشان خشم گرفتند و گفتند : برادرزادهء تو ابو جعفر بن محمّد از تو حقّتر بدين كار . و او را فرو گذاشتند : رفضوا زيدا ، و اين نام روافض بر ايشان بماند كه زيد را فرو گذاشتند . پس از آن به مدينه شدند نزد ابو جعفر الصّادق و او را سلام گفتند و گفتند : يا ابن رسول الله ، ما با عمّ تو زيد بن على بيعت كرده بوديم و ليكن او را پرسيديم از ابو بكر و عمر ، او گفت : من ايشان را جز نيكو\r\n","description":"","footnote":"","page_name":" 958 ","page_number":338},
  {"content":"\r\nنگويم . جعفر گفت : همچنين است و من نيز ايشان را بجز نيكويى نگويم . از خداى بترسيد ، و اگر عمّ مرا بيعت كرديد بدان وفا كنيد و قيام نماييد و حقّ او را بشناسيد كه او بدين كار حقّتر از من .\r\nمردمان كوفه باز به نزديك زيد بن على شدند و عذر خواستند و ديگر باره بيعت خواستند . زيد اجابت نكرد و گفت : مرا به بيعت شما حاجت نيست . ايشان بيرون شدند و همى گفتند : رفضوا زيدا . زيد رافضى شد . و كار بر زيد راست بيستاد و بيرون آمد و وعده كرد شب چهارشنبه نخستين روز از صفر . و خبر به يوسف بن عمر رسيد . حكم را آگاه كرد . حكم به مزگت جامع آمد و مبارزان كوفه را جمع كرد و حرب را بساختند .\r\nزيد بن على اين شب چهارشنبه بيرون آمد از سراى معاوية بن اسحاق با هژده مرد و بانگ همى كرد زيد يا منصور . چون روز بود نگاه كرد مقدار دويست مرد بودند . گفت : اى سبحان الله ، اين مردمان كجااند ؟ دى پانزده هزار مرد را نام نبشتم و اكنون اين مايه مردم همى بينم . گفتند : يا ابن رسول الله ، مردمان به مزگت جامع گرد آمده اند و يوسف در مزگت بسته دارد تا كس به يارى تو نيايد . گفت : لا حول و لا قوّة الَّا باللَّه العلىّ العظيم ، چه مقدارند اندر مزگت جامع و ديگران كجااند ؟\r\nايشان خجل شدند و عذر خواستند . پس روز برآمد و يوسف بن عمر از شهر بيرون آمد با مهتران و سران لشكر ، و بر سر تلى بيستاد به نزديك كوفه و لشكر را بفرمود تا به حرب فراز شوند . و هر دو لشكر بر يك ديگر برآميختند و كارزار كردند .\r\nيك ساعت . پس عمرو بن عبد الرّحمن كه صاحب شرط كوفه بود ، با گروه خويش حمله برد بر زيد و خواست كه زيد را شمشيرى زند ، يكى از ياران زيد نامش نصر بن خزيمة العبسى بر ايشان حمله برد و گروهى را از ايشان بكشت . و عمرو بن عبد الرّحمن را يك ضربت بزد و بكشت .\r\nپس زيد بن على به دشت صيّادان آمد . گروهى را يافت فزون از هفتصد مرد .\r\nحمله برد [ 324 a 
  ] بر ايشان و گروهى را بكشت و ديگران به هزيمت شدند . پس به كناسه آمد . لشكرى ديد بزرگ با سلاح تمام ، چون ايشان را بديد سر برهنه كرد و\r\n","description":"","footnote":"","page_name":" 959 ","page_number":339},
  {"content":"\r\nحمله برد بر ايشان و همه را بر يك ديگر شكست . و يوسف يك يك را از آن سرهنگان به حرب او همى فرستاد . و با زيد بن على كمتر از سيصد مرد بودند . و هر كه بيامد زيد او را بشكستى و هزيمت كردى . و بانگ كردى كه اى مردمان ، شما بيعت كرديد و من بر شما عهد گرفتم ، بيرون آييد و يارى كنيد يا اهل الكوفة * ( وَقُلْ جاءَ الْحَقُّ وَزَهَقَ الْباطِلُ . 17 : 81 ) * و مردمان كوفه كه با او بيعت كرده بودند آواز همى شنودند و از خانه بيرون نيامدند . زيد گفت : ما اخلفكم و قد فعلتموها . گفتيد كه ما بيعت نشكنيم و بكرديد كار خويش . اى كوفيان ، الله كه از شما نه نيكو است كه با جدّ من حسين بن على همين كرديد ، خداى داور شما باد . و حرب پيوسته شد ميان هر دو گروه . و يوسف ابن عمر آواز داد كه هر كه سرى آرد هزار درم او را دهم ، و هر كه اسيرى آورد همچنين . و شاميان حريص گشتند بر سر آوردن ، و هر اسير كه بگرفتندى يوسف بفرمودى تا گردنش بزدندى . و زيد بن على با گروهى از يكسو جنگ همى كرد و پسرش يحيى بن زيد از ديگر سوى . و يارانش هيچ افزون نمىشدند .\r\nزيد چون اين بديد روى به نصر بن خزيمه كرد و گفت : اى نصر ، ترسم كه كوفيان با من همچنان كنند كه با جدم حسين كردند . نصر گفت : جعلت فداك يا ابن رسول الله ، من بارى شمشير همى زنم تا جان دارم . حمله بريم تا به نزديك جامع رسيم . پس آن مردمان را آواز دهيم كه اندر آنجااند تا از آنجا بيرون آيند .\r\nزيد بن على حمله برد و اندك اندك همى شدند تا به مزگت جامع رسيدند . پس حمله اى ديگر بردند و شاميان را از در مزگت دور تر كردند . و زيد بيامد و بر در مزگت بيستاد و آواز داد و گفت : ويحك يا اهل الكوفه ، بيرون آييد به غزو و از گمراهى به هدى و از درويشى به توانگرى و از ضلالت به راهى كه دين و دنيا اندر آن است . ويحك منم زيد بن على ، آنكه مرا بيعت كرديد دى ، با من بيرون آييد .\r\nپس آن مردمان كه در مزگت بودند قصد كردند كه در بشكنند و بيرون آيند .\r\nزيد بن على گفت : يارى كنيد اى مردمان . و شاميان بر بام مزگت بردويدند و دست به سنگ و تير كردند و حرب سخت شد بر در مزگت . و نصر بن خزيمه را بكشتند\r\n","description":"","footnote":"","page_name":" 960 ","page_number":340},
  {"content":"\r\nاز ياران زيد ، و از پس او معاوية بن اسحاق بن زيد بن حارثه را بكشتند و زياد بن عبد الله العمرى را نيز بكشتند و سرهاشان سوى يوسف بن عمر آوردند . زيد بن على ياران خويش را گرد كرد و بيكبار حمله كردند بر شاميان ، و ايشان را برداشتند و لختى بازپس بردند . و از ياران زيد هفتاد تن را بكشتند ، و ديگران كه بماندند خسته و مجروح شدند . و زيد بن على پاى بيفشرد . و تيراندازان شام پيش اندر آمدند و تيرباران كردند سخت ، و همه دست بر زيد داشتند . پس تيرى بر پيشانى زيد آمد و از پس سر بيرون شد . زيد از اسب اندر افتاد . او را برداشتند و به سراى مردى بردند از شاعيان .\r\nو پسرش يحيى بگريخت و به خانهء مردى از شيعت اندر شد . و يارانش به محلتها و كويها بپراگندند خسته . و طبيب آوردند كه زيد بن على را معالجت كند .\r\nچون تير از سرش بيرون كشيدند ، بانگ كرد و جان بداد . و او را به همان جامه كه داشت به گور كردند [ به شب ، و هيچ كس ندانست اندر آن وقت كه گورش كجا است . پس يوسف بن عمر ديگر روز خبر يافت كه زيد كشته شد و به گور كردندش 
  ] ، و ندانستند كه گورش كجا است . پس غلامى از آن زيد بيافت ، و او را تهديد كرد به كشتن ، تا گور زيد بنمود . يوسف بفرمود تا او را از گور بركشيدند و سرش از تن جدا كردند و به هشام بن عبد الملك فرستاد به شام ، و تنش بر كناسهء كوفه بر دار كردند . و نصر بن خزيمه و معاوية بن اسحاق و زيد بن حارثه را و زياد بن عبد الله همچنين بفرمود تا بر دار كردند . و يوسف بن عمر در مزگت رفت و بر منبر شد و علىّ بن ابى طالب را رضى الله عنه و فرزندانش را دشنام زشت داد و لعنت كرد ، و كوفيان را نيز دشنام داد و گفت : اى كوفيان ، مرده پذيريد به خوارى و فرومايگى ، و الله كه من نيز ديوان ندهم شما را و ايدون كنم كه شما را بدترين خلق باشيد و ذليلترين . و ايشان را تهديد كرد و از منبر فرود آمد و فرمود تا سرهاى مردمان همى جستند ، و هر اسيرى را كه پيش آوردند بكشت و بسوخت .\r\nو يوسف بن عمر خلقى از شيعت به كوفه اندر بكشت از ياران زيد بن على . پس نامه نبشت به هشام بن عبد الملك و او را تحريض كرد بر ويران كردن كوفه . هشام\r\n","description":"","footnote":"","page_name":" 961 ","page_number":341},
  {"content":"\r\nگفت : كار بر خلاف آن است كه تو دانى كه ايشان مرا مطيعاند و فرمانبردار ، و اگر نه آن بودى كه ايشان زيد بن على را يارى كردندى ، اين بودى كه تو همى گويى ، و ليكن چون او را فرو گذاشتند تا تو بر وى ظفر يافتى ، و ايدون كن كه چون نامهء من به تو رسد ايشان را بنوازى و عطا و روزى بيفزايى . يوسف بن عمر ايشان را برخواند و همچنان كرد كه هشام فرموده بود .\r\nو خبر كشتن زيد بن على سوى جعفر بن محمّد الصّادق رسيد . بگريست سخت و گفت : * ( رِجالٌ صَدَقُوا ما عاهَدُوا الله عَلَيْه فَمِنْهُمْ من قَضى نَحْبَه وَمِنْهُمْ من يَنْتَظِرُ وَما بَدَّلُوا تَبْدِيلًا 33 : 23 ) * . و از مؤمنان گروهى اندك وفا كنند [ 324 b 
  ] بدانچه با خداى پيمان كنند ، و از ايشان بعضى بمردند و بعضى گوش همى دارند .\r\nو موسى بن حبيب ايدون گويد كه زنى از پارسايان مرا حديث كرد كه شبى به خواب ديدم پس از كشتن زيد بن على به سه روز كه گروهى از آسمان فرود آمدندى با لباسهاى نيكو و از گرداگرد زيد اندر آمدند و دستها بر وى همى زدند ، و همى گريستند و نوحه همى كردند چون زنان ما اندر ماتمها . پس يكى از ايشان جامهء سبز پوشيده بود و گفت : اى زيد ، ترا بكشتند ، اى زيد ، ترا بردار كردند و ترا برهنه كردند ، لاجرم شفاعت جدّت نيابند روز رستخيز . اين زن گفتا : يكى را از ايشان پرسيدم كه اين زن كيست بدين نيكوئى ؟ گفت : فاطمه دختر پيغمبر و زن على مرتضى صلوات الله عليهم .\r\n","description":"","footnote":"","page_name":" 962 ","page_number":342},
  {"content":"\r\n\r\nخبر گريختن يحيى بن زيد از كوفه و رفتن به خراسان و كشته شدنش\r\nچون زيد را بكشتند ، يحيى پسرش بگريخت از كوفه با گروهى از شيعت . و به گور جدّش افتاد حسين بن على رضى الله عنهما . پس از آنجا به مداين رفت . و آن روز آنجا كاردارى بود از دست يوسف بن عمر نامش بخترى بن المحل [ المحادى 
  ] ، و يحيى به نزديك جهودان فرود آمد . نامهء يوسف به بخترى آمد كه يحيى را طلب كن و به نزديك من فرست كه او را به مداين است به زنهار گروهى از جهودان . بخترى او را طلب كرد و بيافتش و ده هزار درم دادش و او را گفت : از اينجا برو به جايى ديگر كه ترا ندانند ، كه نامهء يوسف بن عمر به نزديك من آمده است كه ترا طلب كنم .\r\nپس يحيى از مداين برفت با گروهى از شيعت و به رى شد و از آنجا به قومش ، و به نزديك مردى فرود آمد نامش زياد بن ابى زياد القشيرى . پس از آنجا برفت و به سرخس شد و از آنجا به مرو . و نصر بن سيّار آن روز آنجا بود . و يحيى به مرو اندر شد و اندر سراى ابو حفصه فرود آمد و روزى چند آنجا بود . پس نامهء يوسف ابن عمر فراز رسيد كه يحيى به خراسان آمد او را طلب كن . نصر بن سيّار آن صفت يحيى را همى جست به مرو . خبر به يحيى رسيد . ياران خويش را گفت\r\n","description":"","footnote":"","page_name":" 963 ","page_number":343},
  {"content":"\r\nبرخيزيد و بپراگنيد پيش از آنكه همه را بگيرند . ايشان بپراگندند . نصر بن سيّار را خبر بردند كه اين صفت شخص كه تو مىطلبى به سراى ابو حفصه است . نصر مردى را بخواند از ياران خويش ، نامش عصمة بن عبد الله الاسدى ، و گفت او را كه برنشين و به سراى ابو حفصه رو و يحيى را طلب كن . برنشست با سوارى چند و بيامد و گرداگرد آن سراى فرو گرفتند . و آن سرايى بود بسيار كس اندر آن .\r\nبفرمود تا يك يك را بيرون همى آوردند ، و عصمة اندر روى او همى نگريد تا يحيى بن زيد بيرون آمد پشمينه اى پوشيده و كلاهى چنان كه خربندگان دارند بر سر و پالانى بر دوش گرفته . عصمة او را بشناخت ، تازيانه اى بر پالان زد و گفت : اى خداوند پالان ، از اين شهر بيرون شو پيش از آنكه ترا بگيرند . هم آنگاه بگريخت و روى به گرگان نهاد . و چون خواست كه به شهر اندر شود ، مردى از گرگانيان او را بديد گفت : اى مرد ، پندارم كه تو يحيى بن زيدى . گفت : چگونه دانستى مرا ؟\r\nگفت : زيرا كه هم اكنون نامه اى فراز رسيد بدين صفت و نعت كه يوسف بن عمر نبشته بود به گرفتن تو .\r\nيحيى بازگشت و به بلخ شد به نزديك مردى از شاعيان فرود آمد نامش يوسف ابن مسلمه . و امير بلخ آن روز مردى بود نامش عقيل بن معقل الليثى ، و او پسر عمّ نصر بن سيّار بود . خبر يافت كه يحيى به شهر او اندر است . منادى را فرمود تا بانگ كرد و مردمان را بخواند به مزگت آدينه . پس اندر خانه ها بفرمود تا جستن گرفتند ، و هر كس كه او منسوب بود به دوستدارى خاندان همه را بگرفتند و بياوردند و به زير تازيانه كشيدند . پس جوانى بيامد ، نامش قريش بن حريش ، پدر خويش را ديد كه به تازيانه همى زدند . عقيل بن معقل را گفت : ايّها الامير ، پدرم را مكش كه اگر يحيى از آن چيزى بودى كه به چشم اندر پنهان شايستى كردن ، پدرم او را به چشم اندر بداشتى ، و اگر او را بكشتندى به كس ننمودى و لكن من ترا رهنمونى كنم به دو . بدان كه او اندر سراى يوسف بن مسلمه است با گروهى از شيعت . عقيل كس فرستاد و يحيى را بگرفت و بند كرد و دست راستش به غلى از آهن بر گردن بست و به مرو فرستادش پيش نصر . و نصر بفرمود تا او را به زندان\r\n","description":"","footnote":"","page_name":" 964 ","page_number":344},
  {"content":"\r\nكردند . و نامه نوشت به يوسف بن عمر و او را آگاه كرد .\r\nو يوسف نامه نوشت به هشام بن عبد الملك . و هشام به حال مرگ اندر بود .\r\nچون روزى چند برآمد بمرد . و مدت خليفتش نوزده سال بود و هشت ماه . و به جايى بمرد كه آنجا رصافه گويند به ماه ربيع الاول اندر ، شش روز گذشته از سال صد و بيست و پنج و او شصت و يك ساله بود . و كار از پس او به وليد بن عبد الملك رسيد .\r\n","description":"","footnote":"","page_name":" 965 ","page_number":345},
  {"content":"\r\n\r\nخبر خليفتى وليد بن يزيد بن عبد الملك\r\nچون وليد به خليفتى بنشست ، مروان بن محمّد را بر ارمينيه و آذربايگان بداشت ، و يوسف بن عمر را بر عراقين ، و نصر بن سيّار را بر خراسان ، و نامه نوشت به نصر بن سيّار و او را فرمود كه دست از يحيى بن زيد بازدارد تا هر كجا خواهد شود ، و او را بنوازد و هديه [ 325 a 
  ] و خلعت دهد . نصر بن سيّار همچنان كرد .\r\nيحيى را بيرون كرد و خلعتى نيكو و ده هزار درم صلت دادش و گفتا : امير المؤمنين ترا همى فرمايد كه به عراق رو و آنجا بنشين تا آنگاه كه فرمان او آيد . يحيى گفت :\r\nسپاس دارم . و از مرو برفت با مقدار صد مرد از شيعت خويش . و همى آمد تا به نزديكى نشابور و بر يك فرسنگى از شهر فرود آمد .\r\nو آگاهى به عمرو بن زراره رسيد . ياران خويش را گفت : بدانيد كه يحيى از زندان بگريخت و نه پيداست كه كارش به چه رسيد . بسازيد تا به حرب او شويد .\r\nعمرو بن زراره بيرون شد و همى آمد تا به نزديكى نشابور ، آنجا كه يحيى بود . با مقدار بيست هزار مرد روى به حرب او نهاد . يحيى چون آن بديد برجست و زره بپوشيد و ياران خويش را گفت : مرد باشيد و خويشتن را بكوشيد ، و اگر نه امروز كشته شويد . و خود فراز رفت و در پيش ياران خويش بيستاد و آن مردمان را گفت\r\n","description":"","footnote":"","page_name":" 966 ","page_number":346},
  {"content":"\r\nكه اى مردمان ، به حرب من آمديد ، و الله كه من نه از بهر شما آمده ام و ليكن مردىام راه گذرى ، راه دهيد مرا تا بروم . هيچ كس با او سخن نگفت ، و تيرى به دو انداختند .\r\nيحيى سلاح اندر پوشيد و ياران خويش را گفت : شما دانيد كه من نه به حرب اين مردمان آمده ام ، و به عراق خواهم شدن چنان كه فرمودند . و ايشان بغى همى كنند بر من چنان كه مىبينيد ، و مىخواهند كه ما را و شما را بكشند ، و من خويشتن را نگاه خواهم داشتن از ايشان و بخواهم كوشيدن . شما نيز خويشتن را نگاه داريد . ياران گفتند : يا ابن رسول الله ، اگر ايشان ده چندين بودندى كه هستند ، ما ايشان را كام ندادمانى ، و ليكن تو سوگند بده بر ايشان و آنچه ترا معذور دارند بگوى ، اگر باز شوند و دست از كار بازدارند و اگر نه حرب كنيم و خداى را يارى خواهيم .\r\nپس يحيى سوگند داد بر ايشان ، گفت : از خداى عزّ و جلّ بترسيد و بازگرديد كه ما از شهر بيرون نيامديم مگر به دستورى نصر بن سيّار . و وليد بن يزيد كس فرستاد به كاردار خويش تا مرا بگشاد و دست بازداشت . و اگر مرا استوار نمىدانيد ، نامه فرستيد به نصر بن سيّار و از او بپرسيد . و من ايدر باشم بر در اين شهر ، تا نامه به شما بازآيد . ايشان آن حديث نشنودند و حمله بردند به دو و بر يارانش ، و يك ساعت حرب كردند . و ابو الفضل ابراهيم برادرش حمله برد بر عمرو بن زراره و يك ضربت بزد بر سر و بيفگند و بكشت . و هزيمت بر لشكر نشابور افتاد و به شهر اندر شدند . پس يحيى روى به ياران خويش كرد و گفت : ما عزم كرده بوديم كه به عراق شويم ، اكنون كارى چنين بزرگ افتاد و عراق امروز نه جاى ما است ، بازگرديد تا به خراسان شويم تا اگر ميريم كريم ميريم .\r\nيحيى با ياران بازگشت و روى به گوزگانان نهاد . و اين خبر به نصر سيّار رسيد . سخت تافته شد و گفت : اين گناه وليد است كه من دانستم كه يحيى چه كند ، و خواستم كه هرگز او را از زندان بيرون نكنم . پس نصر بن سيّار برفت و آهنگ يحيى كرد و سلم بن الاحوز المازنى را بر مقدّمه بفرستاد با سه هزار مرد ، و نصر خود برفت با هفت هزار مرد . و يحيى را بيافتند به گوزگانان . و هفتصد مرد با او گرد آمده بودند . و هر دو گروه به يك ديگر فراز رفتند و حرب اندر پيوستند . يحيى\r\n","description":"","footnote":"","page_name":" 967 ","page_number":347},
  {"content":"\r\nابن زيد حمله برد و همى گفت : انا ابن امّى فاطمة و انا ابن علىّ ، و حرب همى كرد تا نماز پيشين . پس يحيى آواز داد كه اى مردمان ، وقت نماز است ، مهلت دهيد تا نماز كنيم و شما نيز نماز كنيد اگر از اهل نمازيد . سلم بن الاحوز گفت : راست مىگويد ، دست بداريد تا نماز كنيم .\r\nپس يحيى با ياران اندر حايطى شدند و دست و روى بشستند و نماز كردند . پس بيرون آمدند و صف بركشيدند . پس يحيى حمله برد با يارانش . و تيراندازان روى به دو نهادند از هر سويى ، تا بسيار جراحت رسيدش ، و از يارانش پنجاه تن بماندند . يحيى روى بديشان كرد و گفت : اى مردمان ، شما دانيد كه من كيستم و من شما را بحل كردم . هر كه خواهد كه با من بايستد او داند ، و هر كه خواهد كه به زنهار اين مردمان شود گو بشو و از من بحل است . و من همى دانم كه از اينجا رستگارى نيابم . ايشان گفتند : معاذ الله يا ابن رسول الله ، ما از تو جدا نشويم تا آنگاه كه از ما يك تن زنده باشد . يحيى گفت : جزاكم الله خيرا . پس حمله برد ، و ايشان نيز حمله بردند و حرب كردند تا يارانش جمله كشته شدند و او تنها بماند و حمله برد بر ايشان . و ايشان نيز بيكبار حمله بردند . و تيرباران از هر سويى همى آمد ، تا او را از اسب اندر انداختند . و سلم بن الاحوز بيامد و بر سر او بيستاد و ياران خويش را گفت : فرود آييد و سرش برداريد . پس سورة بن محمّد فرود آمد و سرش از تن جدا كرد .\r\nو سلم سر يحيى به نزديك نصر بن سيّار فرستاد . و نصر به نزديك وليد فرستاد . و تن يحيى بن زيد با آن برادرش ابو الفضل بن زيد بر گوزگانان بر دار كردند . و همچنان گذاشتند تا بو مسلم بيرون آمد و ايشان را از دار فرود گرفت و كفن كرد و به خاك كرد . پس وليد نامه نوشت به يوسف بن عمر به عراق و او را فرمود كه زيد بن على با هر كه با او بردارند فرود آرد و نفط و آتش اندر زند و بسوزد و خاكسترش به باد كند . يوسف بن عمر همچنان كرد .\r\n","description":"","footnote":"","page_name":" 968 ","page_number":348},
  {"content":"\r\n\r\n[ خبر كشتن وليد بن يزيد 
  ]\r\nو اين وليد يزيد پيش از خلافت مولع بود به نبيد و لهو و سماع ، و چون به خلافت بنشست آن فسق و فجور افزون كرد . و نيز مذهب زندقه و دين بد بر او پديد آمد . و نماز نكردى و به كار دين استخفاف كردى . و هر كجا آلت لهو بود بفرمود تا بياوردند . و نامه كرد به نصر سيّار ، و مر او را پدر خود خواند و بفرمود كه هر چه اندر خراسان مطربى خوشگوى است يا پاىكوبى يا سرود گويى يا نيكورويى ، همه را به من آر ، و اسبان نيك و همه را با خويشتن بيار . و نصر اين همه شغلها راست كرد . و با نصر منجّمى بود از اهل بلخ و بدان علم اندر استاد بود . و نام او صدقة بن ايّوب بود . و اندر تحويل سال صد و بيست و شش گفته بود كه به شام اندر فتنه اى اوفتد و خليفتى از زمين كشته شود اندر اين سال .\r\nپس نصر حيلت كرد و هديه ها گرد كرد ، و همه ساز رفتن بكرد . و عصمة بن عبد الله الاسدى را به خراسان امير كرد و گفت به مرو بنشين . و موسى بن ورقا را به چاچ فرستاد ، و حسّان الاسدى را به سمرقند فرستاد ، و ما وراء النهر را بديشان سپرد و گفت : چون من به نشابور رسم تركان را كس فرستيد تا از آنجا بيرون آيند ، و شما برخيزيد و به مرو بازآييد . و عصمة بن عبد الله را گفت چون ايشان بيايند هم آنگاه از پس من نامه كن كه خراسان و ما وراء النهر هلاك شد و تركان بيامدند و ما وراء النهر بگرفتند ، و نامهء سخت هول از پس من بفرست . و خود از مرو برفت .\r\nچون به نشابور بگذشت ، به روستاى بهه فرود آمد . خويشتن را بيمار ساخت و آنجا بنشست و همى بود تا اين مردمان آن تدبير كه كرده بودند تمام كردند . و نامهء عصمة آمد پس او .\r\nآنگاه نصر نامهء عصمة و آن هديه ها سوى وليد فرستاد و گفت : چنين و چنين حالى بيفتاد ، و صواب آن بود كه من بازگشتم ، و اين هديه ها فرستادم . و من رفتم تا اين فتنه ها بنشانم و تركان را برمانم . و يكى نامه اى همچنين به يوسف بن عمر بن هبيره نبشت . و چون به مرو بازآمد ، و وليد هم چنان هر روز آن فسق و فجور زيادت همى كرد و خويشان را از بنى اميّه جمله خوار گرفت مگر مروان بن محمّد\r\n","description":"","footnote":"","page_name":" 969 ","page_number":349},
  {"content":"\r\nرا و عبّاس بن الوليد . اين دو پير بودند از بنى اميّه . و مروان امير ارمينيه بود ، و عبّاس به عبادت مشغول بود . اين دو تن رسته بودند از دست وليد و مر او را بد گفتندى و فسق و فجور او بر مردمان ظاهر كردندى ، و مذهب زندقه و نماز ناكردن و حرامها را به حلال داشتن . و [ مردمان را 
  ] اين [ همه 
  ] آمدى از وليد بدان فسقها كز او ديدندى [ از مستى دايم 
  ] و نماز ناكردن ، و خوار داشتن كار دين و نانگرستن [ 361 a ص 
  ] اندر كار مملكت .\r\nو از همه بنى مروان بر وليد بن يزيد بن الوليد برادر عبّاس سختتر بود . و هر چه او بگفتى به نزد مردمان ، استوار داشتندى او را ، كه او اين جهان نمىجست و به عبادت و كار آن جهانى مشغول بود . پس چنان شد كه همه رعيّت بر وليد يك سخن شدند كه او نه مسلمان است و خون او حلال است . و غلبهء لشكر دمشق مردمان يمن را بود . چون وليد خالد بن عبد الله القسرى به يوسف سپرد تا بكشتش ، آن همه يمانيان بر او دشمن شدند ، كه كار خالد چنان بود كه به زندان يوسف اندر بود به عراق ، و يوسف از او صد بار هزار هزار درم ستده بود و با او هيچ چيز نمانده بود . چون هشام بمرد و وليد بنشست ، هر كار كه هشام كرده بود وليد همه را بازشكافت ، و يوسف را نامه كرد كه خالد را از زندان بيرون كن و سوى من فرست . و يوسف خالد را بفرستاد . و خالد به در وليد آمد و همى بود اندر جملهء لشكر . و يوسف همى ترسيد كه مگر خالد عراق را از وليد بخواهد ، و وليد عراق او را دهد . و پشيمان شد كه چرا او را را اندر زندان نكشت .\r\nپس سال صد و بيست و پنج اندر وليد خواست كه به حجّ شود . خالد همى شنيد كه رعيّت و لشكر وليد را همى چه گويند . ترسيد كه او را به راه اندر بكشند . او را گفت : يا امير المؤمنين ، امسال حج را تأخير كن . وى گفت : چرا ؟ خالد گفت : چنين صواب است و نگفت چرا . وليد را از آن سخن او خشم آمد كه وى سخن از او بنهفت . و بفرمود تا او را بازداشتند . و چون يوسف به عراق اندر خبر يافت كه خالد را بازداشتند ، خواست كه به در وليد آيد و حيلت كند اندر كشتن خالد . نامه كرد به وليد كه عمّال پدر تو آمدند ، بايد كه امير المؤمنين مرا نيز دستورى دهد تا به\r\n","description":"","footnote":"","page_name":" 970 ","page_number":350},
  {"content":"\r\nخدمت آيم و حق خدمت به جاى آورم . وليد دستورى داد . يوسف هديه هاى نيكو بساخت . و آن حسّان نبطى را كه خالد را پيش هشام بد راى كرده بود و او را سپرده بود ، هنوز به شام بود .\r\nچون يوسف از عراق برفت ، وليد تدبير آن كرد كه يوسف را از عراق بازكند ، و عبد الملك بن [ محمّد بن 
  ] الحجّاج بن يوسف را بفرستاد . و اين حسّان اين خبر بر در وليد بشنيد . و ميان او و يوسف دوستى بود . برخاست و پيش يوسف بازآمد و گفت كه وليد عبد الملك بن [ محمّد بن 
  ] الحجّاج به اميرى خراسان فرستاد و ولايت به دو داد . يوسف گفت ما آمديم كه بر خالد حيلت كنيم ، اكنون خود كسى ديگر بر ما حيلت كرد . حسّان گفت : وليد را وزيراناند كه او سخن ايشان بشنود .\r\nروى آن است كه ايشان را به خواسته بفريبانى تا اين اميرى عراق بر تو نگاه دارند . يوسف گفت : اين كسها را اين مقدار به نزديك وليد بود تو بهتر دانى ، اين پانصد هزار درم از من بستان و هر كس را چندانكه بايد دادن بده و ايشان را از من خشنود كن .\r\nحسّان پانصد هزار درم از يوسف بستد و به دمشق آمد ، و آن همه وزيران را خشنود كرد ، تا چون يوسف اندر آمد ، او را پيش وليد بستودند . و وليد آن هديه ها بديد و خوش آمدش و يوسف را گرامى كرد . پس روزى چند بگذشت . حسّان مر يوسف را گفت نامه كن از كوفه نزديك خليفت تو آنجا كه شهر به غوغا بشوريد ، و من با ايشان نه بسم . و گر تو زود نيايى كار از دست برفت . پس يوسف اين نامه چنين بساخت و به وليد فرستاد . و وليد با وزيران تدبير كرد و مشورت كه [ چه 
  ] بايد كردن . گفتند يوسف را باز بايد فرستادن كه عراق را جز از او كس نگاه نتواند داشتن . وليد يوسف را بفرمود كه به عراق باز شود . يوسف ابان بن عبد الرّحمن را گفت سوى وليد شو و بگوى كه خالد بن عبد الله از زندان بيرون كن و به من سپار تا من از او چهل بار هزار هزار درم بستانم و ايدر فرستم ، و اگر نتوانم از آن خويش بدهم . و اگر گويد آن درم كه پذيرد از تو ، بگو يوسف پذيرد ، تا من بيايم و بپذيرم . ابان بن عبد الرّحمن سوى وليد شد 
  ] .\r\n","description":"","footnote":"","page_name":" 971 ","page_number":351},
  {"content":"\r\n\r\n[ خبر سپردن وليد خالد بن عبد الله را به يوسف بن عمر بن هبيره 
  ]\r\nپس ابان به نزديك وليد شد و اين سخن بگفت . وليد گفت : پذيرفتگارى باشد اين درم را ؟ گفت : يوسف امير عراق بپذيرد . وليد يوسف را بخواند و گفت خالد را بدين ابان سپارم ، اين چهل هزار هزار درم [ 361 b ص 
  ] پذيرفتگارى ؟ يوسف گفت : خالد را به من سپار خود پنجاه بار هزار هزار درم بدهم ، پذيرفتگارى كسى ديگر چه بايد . وليد گفت : تو حقترى . و خالد را به يوسف سپرد . و يوسف خالد را به عراق آورد و به زندان اندر كرد و به عذاب بكشت . و خالد به اصل از عرب يمن بود و غلبهء لشكر شام يمانيان را بود . چون خالد را بكشتند ، آن همه يمانيان به لشكر بر وليد بشوريدند و او را لعنت كردند . و مردمانى بودند نيز از قضاعه به لشكر اندر ، و ايشان را هشام روزى اثبات كرده بود ، وليد نام ايشان بفگند از ديوان و آن اجرى بازگرفت . ايشان نيز بر وليد بيرون آمدند ، و آن بد مذهبى وليد به زبان مردمان اندر افتاده بود .\r\nچون از سال صد و بيست و شش پنج ماه بشد به جمادى الاولى اندر ، اين يمانيان سوى يزيد آمدند و گفتند با ما بيعت كن تا وليد را بكشيم و ترا به خلافت بنشانيم . يزيد اجابت كرد . و مردمان قضاعه بيامدند و همچنين يزيد را بگفتند .\r\n","description":"","footnote":"","page_name":" 972 ","page_number":352},
  {"content":"\r\nيزيد ايشان را نيز اجابت كرد . پس همچنين ديگر لشكر همى آمدند و بيعت همى كردند . و نيمهء جمادى الآخر را ، شب آدينه بيعت نهادند . و تابستان بود و به دمشق اندر به تابستان كس نبود از گرما و از بيم بيماريها ، و همه به ديهها و به روستاها بيرون باشند . وليد از دمشق بيرون بود به دهى بر سه روزه از دمشق . و بر دمشق عبد الملك بن محمّد بن الحجّاج را امير كرده بود ، و همه سپاه با وليد آنجا بيرون بودند . و يزيد نيز آنجا بود ، و اين بيعت آنجا بدان ده بود . و عبد الملك نيز از شهر به دهى رفته بود و شهر به پسر سپرده بود . و هر روز بيعت يزيد بيشتر مىشد ، و وليد بر دل مردمان دشمنتر همى شد .\r\nپس چون يزيد دانست كه بيعتيان او انبوه شدند با ايشان بر آن نهاد كه به دمشق شود ، هر كه به بيعت او اندر است آدينه را به دمشق باشند . پس يزيد آن شب آهنگ دمشق كرد و از بيعتيان با او دوازده تن رفته بودند . چون به در دمشق رسيدند دويست تن شده بودند ، و هم به شب اندر به سراى سلطان آمد . و در سراى بسته بود و پاسبانان را آواز كردند كه در بگشاييد كه ما رسولان عبد الملك بن محمّد بن حجّاجايم سوى پسرش . در بگشادند و يزيد به سراى اندر شد . پسر عبد الملك را ببست ، و سراى و زندان و شهر بگرفت . و هم به شب اندر مردمان بر يزيد گرد آمدند . بامداد را هزار و پانصد تن شده بودند . پس يزيد مردى را از ياران خويش كه او را عبد الرّحمن بن مصاد گفتندى با دويست مرد سوى عبد الملك بن محمّد ابن الحجّاج فرستاد . و او به دهى بود بر نيم فرسنگى از شهر نام آن ده قطن بود ، و او را به كوشك اندر بگرفتند . و با او بس كسى نبود ، پس او را بند كردند و كوشك او را غارت كردند . و با او شست هزار دينار بود به خزينه اندر ، او را با آن دينار به سوى يزيد آوردند . و ديگر روز سپاه با يزيد گرد همى آمدند .\r\nپس خبر به وليد رسيد كه يزيد به دمشق بيرون آمد . [ ابا 
  ] محمّد بن عبد الله بن يزيد بن معاويه را با سپاه بيرون كرد و به دمشق فرستاد . و به در دمشق هر دو به يك ديگر رسيدند . عبد الرّحمن [ ابا 
  ] محمّد را به بيعت يزيد خواند ، و او را خواسته و ولايت وعده كرد . [ ابا 
  ] محمد اجابت كرد و به دمشق اندر آمد و با يزيد بيعت\r\n","description":"","footnote":"","page_name":" 973 ","page_number":353},
  {"content":"\r\nكرد . و خبر به وليد شد . سخت تافته شد و دانست كه كار اوفتاد . و تدبير آن كرد كه به شهر حمص شود و آنجا بنشيند و از آنجا سپاه به دمشق فرستد . و از آن ديه برفت و بنه و خزينه پيش فرستاد . و يزيد از دمشق عبد العزيز بن الحجّاج را بفرستاد با دو هزار مرد تا برفت و بر بنه و خزينهء وليد زد ، و بنه و خواسته هاى او همه بگرفت . و وليد به حمص نتوانست شدن . بر راه حصارى بود به دهى نام آن البخرا ، بدان ده شد با سپاه و بر در حصار فرود آمد . و يزيد سه هزار مرد ديگر بگزيد از دمشق و به يارى عبد العزيز فرستاد و بفرمودش كه با وليد حرب كن ، و هر كجا او شود از پس او همى شو .\r\nو وليد بر در ديه بخرا فرود آمد . پس عبد العزيز خواست كه حرب كند . وليد حرب نكرد و گفت : اين هر دو سپاه من است حرب چرا كنم . و كس كرد به عبد العزيز و مر او را پنجاه هزار دينار بپذيرفت اگر بازگردد و يزيد را از دمشق بيرون كند . و اميرى دمشق او را بپذيرفت . عبد العزيز اجابت نكرد . و وليد كس فرستاد عبّاس بن الوليد را ، برادر يزيد ، و گفت [ 362 a ص 
  ] تو پير اهل بيتى ، و من دانم ترا بدين كه يزيد كرد رضا نبودى و يزيد كودك است و خرد ندارد بايد كه نزديك او روى و مر او را پند دهى ، و عبد العزيز را از آنجا بازگردانى و اين كار را به صلاح بازآورى تا حرب و خون ريختن نبود . پس عبّاس با صد و پنجاه تن بيامد كه وليد را ببيند و از آنجا به دمشق شود سوى يزيد ، و به ميان اندر سخن گويد و صلح افگند . چون عبد العزيز آگاه شد كه عبّاس نزديك لشكرگاه آمد ، پانصد مرد را بفرستاد تا او را نزديك عبد العزيز آرند . چون آن مردمان بيامدند عبّاس را گفتند ترا عبد العزيز همى خواند . وى بانگ بر ايشان زد و گفت :\r\nعبد العزيز را اين مقدار نيست كه مرا بخواند . ايشان گفتند اگر نيايى فرموده است ما را تا سرت برگيريم و نزديك عبد العزيز بريم . چون عبّاس حديث از اين گونه شنيد سوى عبد العزيز آمد . و عبد العزيز شمشير بكشيد و گفت : با يزيد هم اكنون بيعت كن ، و اگر نه سرت را برگيرم و نزديك يزيد فرستم . چون عبّاس شمشير ديد ، بيعت كرد . و عبد العزيز هم آنگاه سپاه برنشاند و به حرب آورد ، و علامت عبّاس\r\n","description":"","footnote":"","page_name":" 974 ","page_number":354},
  {"content":"\r\nپيش صف آوردند و بانگ كردند كه علامت عبّاس است و او نيز بيعت كرد يزيد را .\r\nپس آن سپاه كه با وليد بودند گفتند عبّاس مردى عبّاد و زاهد است و مهتر همه بنى اميّه است ، اگر نه حق يزيد را بودى وى با او بيعت نكردى . پس يزيد را بيعت كردند ، و وليد تنها بماند با پنجاه غلام خويش ، و به حصار اندر شد و در ببست . و عبد العزيز سپاه گرد حصار فرود آورد . و وليد به خانه اى اندر شد و مصحف پيش خود بنهاد و گفت : يومى كيوم عثمان بن عفّان . و ايشان حيلت كردند و تير و سنگ انداختند و به ديوار حصار برآمدند و به حصار فرورفتند و به خانهء او اندر شدند . و نخستين كسى كه به نزديك وى اندر شد يزيد بن عنبسه بود ، و دست وليد بگرفت و گفت ترا به نزديك عبد العزيز برم و ترا از او زينهار خواهم . پس ده تن ديگر از بام حصار فرود آمدند ، وليد را از دست عنبسه بستدند ، و مردى بود نام او عبد السّلام لخمى ، شمشيرى بزد بر سر وليد ، و ديگرى كه او را سرى بن زياد گفتندى شمشيرى ديگر بزد ، وليد بيفتاد . و مردى را كه به او علاقه القضاعى گويند فراز آمد و سر وليد بريد ، و در حصار بگشادند و سرش پيش عبد العزيز بردند . و آن ده تن دعوى كردند و هر كسى گفتند كه اين ما كشتيم .\r\nو يزيد به دمشق سپاه به حرب فرستاد ، گفته بود كه هر كه وليد را بكشد او را صد هزار درم بدهم . عبد العزيز آن هر ده تن با آن سر پيش يزيد فرستاد و گفت : اين داورى پيش او كنيد ، و هر كسى بگوييد كه چه كرديد تا او حكم كند . ايشان ده تن را با آن سر پيش يزيد فرستاد . و يزيد هر ده تن را صد هزار درم بداد هر يكى را ده هزار درم .\r\nو وليد را روز پنجشنبه كشتند دو روز مانده از جمادى الآخر سال صد و بيست و شش ، و روز آدينه بامداد سرش پيش يزيد بردند . و يزيد فرمود تا آن سر بر در مسجد آدينه بر دمشق بر دار كردند ، و سه روز بر دار بود . و وليد مردى بود به تن خويش مردانه و سوار و حربى ، و از سوارى بدان جاى بود كه اسب برهنه پيش او بر پاى كردندى ، او از زمين برجستى و به پشت اسب اندر نشستى كه دست بر هيچ\r\n","description":"","footnote":"","page_name":" 975 ","page_number":355},
  {"content":"\r\nجاى ننهادى . از مردانگى تا بدان جاى بود كه ميخ آهنين بزرگ بر زمين فرو بردندى سخت چنان كه اسب بر او بستندى و اسب را برمانيدندى ، اسب آن را بر نتوانستى كشيدن ، وليد رسنى به سر ميخ اندر بستى كوتاه ، و ديگر سر به پاى خويش اندر بستى ، و از زمين برجستى و به پشت اسب بر نشستى و آن ميخ را به يك جستن بركندى از جاى . و چون بمرد ، چهل و شش ساله بود ، و كنيتش ابو العبّاس بود ، و يك سال و سه ماه خليفت بود . پس روز آدينه كه سر وليد بردار كردند ، مردمان همان روز بيعت كردند ، و يزيد به خلافت بنشست 
  ] .\r\n","description":"","footnote":"","page_name":" 976 ","page_number":356},
  {"content":"\r\n\r\nسيرت وليد\r\nمردى بود فافا [ 325 b 
  ] سرخ سپيد دو بهرى سفيه بىادب ، روزگار خويش اندر عشرت و بازى صرف كرده بود ، و گويند روزى اين آيت بر خواند : * ( وَاسْتَفْتَحُوا وَخابَ كُلُّ جَبَّارٍ عَنِيدٍ 14 : 15 ) * * ( ، وَيُسْقى من ماءٍ صَدِيدٍ 14 : 16 ) * . آن گاه مصحف بخواست و به پاى بينداخت و بدريد و اين بيتها مىگفت :\r\nأتوعد كلّ جبّار عنيد * فها انا ذاك جبّار عنيد\r\nاذا ما جئت ربّك يوم حشر * فقل يا رب مزّقنى الوليد\r\nديگر گفت :\r\nفلقّف بالنبوّة هاشمىّ * بلا وحى اتاه ولا كتاب\r\nفقل للَّه يمنعنى طعامى * و قل للَّه يمنعنى شرابى\r\nو مادر وى امّ الحجاج بنت محمّد بن يوسف بن الحكم بن عقيل الثقفى بود ، و كنيت وى ابو العبّاس بود . و چون به خليفتى بنشست سى و هشت سال و نه ماه از عمر وى شده بود و يك سال و دو ماه و بيست و يك روز خليفتى كرد . آنگه به\r\n","description":"","footnote":"","page_name":" 977 ","page_number":357},
  {"content":"\r\nنزديك تدمر وى را بكشتند و جنازهء وى به دمشق آوردند . و پسر وى ابراهيم بن الوليد بر وى نماز كرد ، و به شب وى را به دمشق دفن كردند . و قاضى وى محمّد ابن صفوان بود و حاجب وى عيسى بن مقسم بود و كاتب وى سالم مولاى سعيد بن عبد الملك ، و نقش انگشترى وى اين بود : يا وليد احذر الموت .\r\n","description":"","footnote":"","page_name":" 978 ","page_number":358},
  {"content":"\r\n\r\nخبر كشتن وليد و خليفتى پسرش يزيد و رسيدن كار او به ابراهيم برادرش\r\nچون يحيى بن زيد را بكشتند مخالفت اندر افتاد به شام ، و وليد بن يزيد كشته شد ، و همه ولايتش يك سال و دو ماه و بيست و يك روز بود . و روز چهارشنبه كشته شد نه روز مانده از جمادى الاولى اندر سال صد و بيست و هفت . و او چهل ساله بود و كار به يزيد پسرش رسيد ، و او آن است كه ناقص است از بهر آنكه پاى وى ناقص بود و معتزلى بود . و مردى بود گندمگون نزار و لاغر . و مادر وى شاه آفريد بنت فيروز بن يزدجرد بن شيرويه بن كسرى بن پرويز بود . و چون به خليفتى بنشست چهل و دو سال و پنج ماه از عمر وى شده بود ، و شش ماه و دو روز خليفتى كرد و به دمشق بمرد و به جابيه وى را دفن كردند . و نقش انگشترى وى اين بود : يا يزيد قم بالحقّ . و يزيد مروان بن محمّد را بر ارمينيه و آذربايگان بگذاشت ، و نصر بن سيّار را به خراسان . و بسى برنيامد كه يزيد بن الوليد بمرد به دمشق ، و برادرش ابراهيم بن الوليد به جاى او بنشست\r\n. [ خبر خلافت يزيد بن الوليد\r\nچون يزيد بنشست ، مردمان را خطبه كرد و به هر شهرى به عدل نامه كرد . و\r\n","description":"","footnote":"","page_name":" 979 ","page_number":359},
  {"content":"\r\nديوان سپاه را بنگرست ، و هر كس كه وليد چيزى به روزى فزوده بود كم كرد . و ديوان سپاه را به رسم هشام بازآورد . پس مردمان او را [ 362 b ص 
  ] بدين سبب يزيد الناقص نام كردند . و گروهى خود به نقص گفتندى .\r\nپس نخستين فتنه كه به روزگار او بود فتنهء حمص بود . و وليد مردمان حمص را نيكو داشتى . پس ايشان بيعت كردند كه خون وليد را طلب كنند و پسرش حكم كه با او بيعت كرده بودند بنشانند . و مردى را ، نام او معاوية بن الحصين النميرى را بر خويشتن مهتر كردند . و سپاه حمص بيرون آمدند و روى به دمشق نهادند به سوى يزيد . و مروان بن عبد الله كه امير حمص بود بكشتند و خبر به يزيد آمد . يزيد برادر خويش را ، مسرور بن الوليد ، با سپاه بفرستاد . هر دو سپاه روياروى شدند و حرب كردند . پس باز صلح افتاد ميان ايشان و مردمان حمص سوى يزيد آمدند و با او بيعت كردند . پس باز خبر آمد يزيد را كه مردمان فلسطين و اردن ، هر دو شهر بشوريدند و روى به دمشق نهادند به حرب يزيد ، و خون وليد همى خواهند و يزيد سليمان بن هشام را بفرستاد با سپاه و سليمان حيلت كرد تا صلح كردند و سپاه را از دمشق بازگردانيدند و با ايشان به فلسطين شد و به اردن ، و شهرها را بيارميد و هر جاى اميرى بنشاند و به دمشق بازآمد با سپاه .\r\nچون آن هر دو فتنه بنشست و شام بر يزيد بيارميد ، پس يزيد روزى خطبه همى كرد . اندر خطبه گفت : ايّها الناس ، بدانيد كه من نه از بهر سكرى و بطر را بيرون آمدم ، و ليكن جهانى ديدم ضايع به دست فاسقى چون وليد ، و كتاب خداى و سنّت رسول عليه السّلام دارس شده بود . و من به نصرت خداى و مسلمانان بيرون آمدم تا خداى آن فاسق را تبه كرد . و مسلمانان با من بيعت كردند . و هم چنان كه شما بر خويشتن واجب كرديد طاعت من ، من نيز بر خويشتن واجب كردم كه اندر اين جهان خشتى بر خشتى ننهم و ضيعت نسازم ، و دست بر بيت المال دراز نكنم . و ستمهاى شما يك از ديگر بازدارم ، و خود بر كس ستم نكنم . و در خويش بر شما گشاده دارم . و عطاى لشكر به وقت خود بدهم . و بدين جهان و لذّتها مشغول نباشم . و تا من همچنين باشم ، طاعت من بر شما واجب است . و چون اين شرط\r\n","description":"","footnote":"","page_name":" 980 ","page_number":360},
  {"content":"\r\nدست باز دارم و از اين راه بگردم ، شما از طاعت من بيزاريد و از بيعت من بحلايد ، و اكنون هر كه با من بدين شرط بيعت خواهد كردن ديگر باره امروز بيعت نو كنيد بر اين شرطها بر خويشتن كه من گفتم . و اگر كسى آيد كه اين شرطها بر خويشتن بكند و با اين همه وفا كند ، و خواهيد كه با كسى بيعت كنيد ، من نيز با شما بيعت كنم .\r\nپس ايشان گفتند اگر تو با ما اين همه وفا كنى ، ما را امام بهتر از تو نبود . و ديگر باره با وى بيعت نو كردند . و چون كارها بر او راست شد ، همه عمّال وليد را معزول كرد . يوسف بن عمر بن هبيره را از عراق معزول كرد . و خراسان و عراق منصور بن جمهور را داد . و خبر به يوسف آمد . يوسف سپاه عراق گرد كرد و از ايشان بيعت خواست تا منصور را به عراق اندر نهلد ، و سپاه به شام برد و با يزيد بن الوليد حرب كند و خون وليد از او باز خواهد . مردم عراق او را اجابت نكردند و او دانست كه اكنون اين خبر به منصور و يزيد شود و او را با ايشان روى نبود . پس به كوفه اندر پنهان شد . و منصور به كوفه اندر آمد ، و او را بسيار بجست و نيافت . و به خانهء سليمان [ بن سليم 
  ] بن كيسان الكلبى بود .\r\nچون روزگار برآمد و طلب بنشست ، يوسف از خانهء سليمان برفت و به شام شد به شهرى نام او بلقاء ، و آنجا متوارى شد . و خبر به يزيد آمد كه يوسف به بلقاء آمد .\r\nيزيد مردى را بخواند نام او مسلم بن ذكوان ، و مر او را با پنجاه سوار بفرستاد كه يوسف را بگير و بيار . مسلم برفت و خويشتن را بدان سراى اندر افگند كه يوسف بود با آن پنجاه تن . يوسف چادر زنان به سر اندر گرفت و به ميان زنان اندر نشست .\r\nو به فرجام او را بگرفتند و به نزديك يزيد بردند . او را بازداشت و گفت به عراق باز فرستمش تا منادى بانگ كند بر وى تا هر چه خواسته اى كه از مردمان بستده اى و بر تو درست كنند ، از تو باز ستانند .\r\nو منصور بن جمهور چون به عراق آمد برادر را به خراسان نامزد كرد ، و ترسيد كه نصر سيّار خراسان به دو نسپارد . و رسول به دو فرستاد و او را بخواند تا چون او بيامد آنگاه برادر را بفرستد . و نصر سپاه خراسان را گرد كرد و از ايشان بيعت\r\n","description":"","footnote":"","page_name":" 981 ","page_number":361},
  {"content":"\r\nخواست بر خلاف كردن منصور . و ايشان با او بيعت كردند . و نصر چون [ 363 a ص 
  ] رسولان بيامدند ، ايشان را گفت بازگرديد و منصور را بگوييد كه اگر به خراسان اميرى فرستى ، دست و پايش ببرم و باز تو فرستم . پس او آن كسها كه با منصور بودند از سرهنگان عراق كس نيارست به خراسان آمدن . و خبر به يزيد رسيد . منصور را از خراسان و عراق بازكرد و گفت : او مردى حربى و مبارز است و لكن تدبير اميرى نداند . و يوسف را بجهانيد و نتوانست گرفتن . و نصر سيّار را عاصى كرد و نتوانست خراسان از او ستدن و مر او را بازكرد ، و عبد الله بن عمر را به عراق فرستاد . و عراق و خراسان هر دو او را داد .\r\nو عبد الله بن عمر بن عبد العزيز چون به كوفه آمد ، عهد خراسان نصر سيّار را فرستاد . و نصر بدان راضى شد و بيعت عهد خراسان يزيد را بستد . و اندر آن وقت كه نصر از خراسان برفت با هديه ها سوى وليد ، و از راه بازگشت و هديه ها به دست رسول وليد فرستاد ، و رسول را گفته بود شتاب مكن به رفتن و منزلى به دو روز رو . و چون خبر كشتن وليد اوفتاد ، اين رسول هنوز به رى بود . نصر رسول را به جمازه بازآورد و آن همه خواسته ها باز به نصر رسيد . و آن جديع بن على كه پيش از نصر اميرى خراسان كرده بود و هشام او را بازكرد و نصر را مخالف شد و گفت من يزيد را بيعت نكنم و خون وليد بجويم . و او بنو الازد بود ، و او از بهر آن كرمانى خواندندى كه به كرمان زاده بود ، و نصر او را بگرفت و به زندان كرد . پس مردمان بنو الازد بيامدند و او را به شب اندر بدزديدند . و سپاه به دو نيم شدند ، نيمى بر نصر گرد آمدند و نيمى بر جديع كرمانى . و كرمانى خواست كه حرب كند .\r\nنصر حرب نكرد و با او صلح كرد ، و يك بار ديگر ، دامادى كردند .\r\nو آن محمّد بن علىّ بن عبد الله العبّاس كه مردمان را بيعت همى كرد به مكّه اندر بمرد ، و ابراهيم پسر او امامت دعوى كرد پس از پدر . و بكير بن ماهان را بدين سال به خراسان فرستاد از پنهان تا آن كسها كه اندر بيعت پدر او بودند به خراسان ، باز بكير را ابراهيم الامام بيعت ستد . 
  ]\r\n","description":"","footnote":"","page_name":" 982 ","page_number":362},
  {"content":"\r\n\r\n[ خبر وفات يزيد بن الوليد 
  ]\r\nو يزيد به ماه ذى القعده بيمار شد به سال صد و بيست و شش ، و نخواست كس را ولى عهد كرد . پس مردم بر او الحاح كردند تا برادر را ، ابراهيم بن الوليد ، ولى عهد كرد ، و از پس او عبد العزيز بن الحجّاج را . پس به آخر ذى الحجّه اندر بمرد از پس عيد . و كنيت او ابو خالد بود ، و شش ماه خليفت بود . و آن روز كه بمرد چهل و شش ساله بود . و ابراهيم بن الوليد بن عبد الملك به خليفتى بنشست به دمشق . و مردمان [ ديگر باره با او بيعت كردند . 
  ] و گاه او را امير المؤمنين گفتندى و گاه امير تنها . و كارش ضعيف بود . و مردمان حمص بيعت نكردند و گفتند ما ابراهيم را نخواهيم ما حكم را خواهيم يا عثمان را پسر وليد كه پدرشان چنين وصيّت كرده بود . از پس وليد حق ايشان بود ، و يزيد الناقص بر ايشان ظلم كرد . و ايشان هر دو به زندان ابراهيم اندر بودند به دمشق . مردمان ابراهيم را گفتند ايشان را هر دوان بكش تا مردمان حمص از ايشان نوميد شوند ، و ترا بيعت كنند . ابراهيم گفت اگر مردمان حمص ما را مخالف شدند ايشان را به زندان اندر چه جرم است كه ببايد كشتن . و نكشتشان . و عبد العزيز بن الحجّاج با مقدار پنجاه هزار سوار به در حمص فرستاد و حمص را به حصار گرفت . و خبر به مروان بن محمّد شد به\r\n","description":"","footnote":"","page_name":" 983 ","page_number":363},
  {"content":"\r\nارمينيه و به آذربايگان .\r\nمروان از ارمينيه با هشتاد هزار مرد برفت و به در حمص آمد به يارى حمصيان .\r\nو چون او بيامد عبد العزيز از آنجا برفت . و مروان به در حمص فرود آمد . و مردمان از حصار بيرون آمدند و مر او را متابع شدند . و حكم بن الوليد را بيعت كردند ، گفتند به دمشق شويم و حكم را از زندان بيرون آريم . و مروان با سپاه خويش و اهل حمص سوى دمشق آمدند . و ابراهيم سليمان بن هشام را با هشتاد هزار مرد به مدد عبد العزيز فرستاد . و اميرى همه لشكر و تدبير حرب سليمان را داد . و سليمان با عبد العزيز به هم آمدند . و مروان با سپاه بيامد . و هر دو سپاه به عين الجر فرود آمدند . و با سليمان صد و سى هزار مرد بود ، و با مروان هشتادهزار . و حرب كردند از نماز بامداد تا نماز ديگر . و از هر دو سو بسيار كشته شدند . پس مروان سه هزار مرد را به كمين بنشاند چنان كه اندر [ 363 b ص 
  ] حرب از پس لشكر سليمان اندر آمدند . و چون سپاه سليمان از پس لشكر و از پيش شمشير ديدند ، هزيمت شدند و روى به دمشق نهادند ، و سپاه مروان از پس همى شدند و همى كشتند و اسير همى كردند . و بامداد را هژده هزار مرد كشته بودند و هم چندين كم يا بيش اسير كرده بودند . و اسيران پيش مروان آوردند . از آن همه دو تن از آن جمله بودند كه ده تن اندر كشتن وليد دعوى كرده بودند . ايشان را بكشت و ديگر هيچ كس را نكشت ، و همه را دست بازداشت ، و هر مردى را دينارى نفقهء راه بداد . و بيعت حكم برايشان بگرفت ، و از پس حكم عثمان را . و ايشان را باز دمشق فرستاد .\r\nو سليمان و عبد العزيز به دمشق آمدند با هزيمتيان . و مروان لشكر برگرفت و روى به دمشق نهاد . چون به نزديك آمد ، سرهنگان و مهتران سپاه ابراهيم را گفتند اين كه تو كردى كه گفتى من عثمان را و حكم را نكشم كه ايشان را گنه نيست ، و اگر تو ايشان را نكشتى ، ما اكنون ايشان را بكشيم . و مروان آمد كنون ايشان را بيرون آورد و بنشاند . و چون ايشان بنشينند ، ما را به خون وليد همه را بكشند . پس ابراهيم گفت شما بهتر دانيد . پس گفتند كه ايشان را كه كشد . يزيد بن خالد القشيرى گفت : من شوم . و يزيد از بهر آن گفت كه يوسف بن عمر بن هبيره با\r\n","description":"","footnote":"","page_name":" 984 ","page_number":364},
  {"content":"\r\nايشان اندر زندان بود . و يزيد الناقص ايشان را به زندان كرده بود بر آن كه او را به عراق فرستد و بر او تتبع كند . و يزيد بن خالد خواست كه به زندان شود از بهر حكم و عثمان و يوسف را به قصاص پدرش خالد بكشد . پس گفت : من شوم به كشتن ايشان . گفت برو . پس يزيد به در زندان آمد و يكى مولا از مولايان پدر خويش به زندان اندر فرستاد و گفت نخست يوسف را كش آنگاه حكم و عثمان را . و آن مولا اندر شد و هر سه را بكشت . پس چون بيرون آمد و گفت كشتم هر سه را ، يزيد گفت يوسف را چگونه كشتى . گفت به شمشير ، گفت بازگرد و همه استخوانهاى او بشكن و مغزش را به خاك ريز . مولا بازگشت و اندام يوسف و استخوانهايش همه به عمود آهنين بشكست .\r\nو هم آنگاه مروان به در دمشق آمد . و ابراهيم بگريخت و پنهان شد . و يزيد بن خالد و عبد العزيز بن الحجّاج و سليمان بن هشام همه به زينهار شدند . و مروان كس به زندان فرستاد كه حكم و عثمان را بيارد . و ايشان را كشته يافت . تافته و متحيّر شد . به سراى سلطان اندر شد و فرود آمد و بفرمود تا ايشان را به گور كردند . و عاملان و مولايان وليد [ با مروان بودند به شهر اندر . عبد العزيز بن الحجّاج را كه با وليد حرب كرده بود و مر او را بكشته بود طلب كردند چندان كه بيافتند و بگرفتند و بكشتند . و بيرون آمدند و يزيد الناقص را از گور بركشيدند و به آتش اندر انداختند و بسوختند . 
  ]\r\n","description":"","footnote":"","page_name":" 985 ","page_number":365},
  {"content":"\r\n\r\nخبر خليفتى ابراهيم بن الوليد بن يزيد بن عبد الملك\r\nو چون ابراهيم بنشست خبر به مروان بن محمّد شد . مردى را بخواند از يارانش نامش عاصم بن يزيد بن عبد الله الهلالى و او را خليفت خويش كرد بر ارمينيه و آذربايگان . و خود برفت با همه لشكرش از مردمان شام و جزيره و به شام شد . چون به نزديكى حمص رسيد ، مردمان حمص بيرون آمدند و با او حرب كردند . پس طاقت مقاومت او نداشتند و با او صلح كردند و بيعت كردند . مروان روى به دمشق نهاد . سليمان بن هشام بن عبد الملك پيش او آمد با لشكرى بزرگ از مردمان شام ، و حربى كردند سخت . پس سليمان هزيمت شد و مروان به در دمشق شد . ابراهيم بن الوليد بيرون آمد و با او بيعت كرد و كار به دو سپرد و به طاعت او اندر شد .\r\nو آن روز كه ابراهيم با مروان بن محمّد بيعت كرد تا آن روز كه خويشتن را خلع كرد دو ماه بود . و مروان به خليفتى بنشست . و اين آن است كه مروان الحمار گفتند . و خالد بن يزيد را و عبد العزيز بن الحجّاج را بياورد و بكشت و بردار كرد .\r\nپس مروان نماز بكرد اندر مزگت جامع و بيرون آمد و مردم را بفرمود تا او را بيعت كردند و كار به دو سپردند . و اين به ماه صفر اندر بود سال بر صد و بيست و هشت .\r\n","description":"","footnote":"","page_name":" 986 ","page_number":366},
  {"content":"\r\n\r\n[ خلافت مروان بن محمّد الملقب بالحمار 
  ]\r\nچون مروان به دمشق اندر آمد ، و حكم را و عثمان را كشته يافت و ابراهيم متوارى شد ، مروان بپرسيد كه با حكم و عثمان اندر زندان كه بود . مردى بايد تا مر او را بپرسم كه ايشان را چگونه كشتند . گفتند ابو محمّد السفيانى و عبد الله بن يزيد بن معاويه آنجا بودند . پس بگفت بياريدشان . آنگاه اين بو محمّد بياوردند . و مروان خواست كز او بازپرسد كه حكم را و عثمان را چگونه كشتند . ابو محمّد خود چون اندر آمد ، نخست سخن آغاز كرد و گفت : السّلام عليك يا امير المؤمنين ، مروان گفت : خموش باش ترا بدين كار نخواندم چه ترا بدان خواستم كه بپرسم كه حكم را و عثمان را چگونه كشتند . ابو محمّد مروان را گفت :\r\nچه گوايى دهى و چه گويى كه حكم و عثمان چه بودند . مروان گفت : حكم از پس پدرش امير المؤمنين بود زيرا كه وليد بيعت همه مسلمانان ويرا ستده بود ، و از پس او عثمان را . و يزيد الناقص بر او ستم كرد . گفت : پس هر كه به خليفتى او را وصيّت كرد از پس خويش امير المؤمنين هست ؟ مروان گفت : هست . بو محمّد گفت : پس حكم از پس خويش خليفتى ترا وصيت كرد به زندان اندر ، پيش از آنكه بمرد اين شعر بگفت :\r\nألا من مبلغ مروان عنّى * وعمّى الغمر طال بذا حنينا\r\nبأنّى قد ظلمت وصار قومى * على قتل الوليد متابعينا\r\nأيذهب كلبهم بدمى و مالى * فلا غثّا أصبت ولا سمينا\r\nومروان بأرض بنى نزار * كليث الغاب مفترس عرينا\r\nوساد النّاقص القدرىّ فينا * وألقى الحرب بين بنى أبينا\r\nولو شهد الفوارس من سليم * وكعب لم أكن لهم رهينا\r\nأتنكث بيعتى من أجل أمّى * فقد بايعتم قبلى هجينا\r\nفليت خئولتى من غير كلب * و كانت فى ولادة آخرينا\r\nفان أهلك أنا وولىّ عهدى * فمروان امير المؤمنينا\r\n","description":"","footnote":"","page_name":" 987 ","page_number":367},
  {"content":"\r\nچون اين مردمان كه با مروان بودند از بنى اميه اين شعر بشنيدند ، گفتند اين سخن راست است . اگر حكم امير المؤمنين بود و ترا وصيّت كرد اكنون خليفتى ترا است ، تو با ما بيعت كن . و مروان به كراهيت و ناخوشى بيعت پيدا كرد . و نخستين كسى معاوية بن يزيد بن الحصين بن نمير برخاست و دست مروان از كنار بيرون كشيد و با او بيعت كرد ، و ديگران از پس او . چون همه شام با مروان بيعت كردند و به خليفتى بنشست ، ابراهيم بن وليد از آنجا كه پنهان شده بود ، كس فرستاد و زينهار خواست خويش و سليمان بن هشام را . و مروان ايشان را زينهار داد ، و بيرون آمدند . و خليفتى بر او راست بيستاد به سال صد و بيست و هفت به اوّل ماه رجب . 
  ]\r\n\r\nخبر خليفتى مروان بن محمّد بن عبد الملك\r\nو او را مروان الحمار گفتند و كنيت او ابو عبد الملك بود ، و اين آخر خليفتى بود از بنى مروان . و او مردى بود سرخ سپيد ، شهلا چشم ريش بزرگ دو بهرى سر و محاسن سپيد ، قوى و مردانه ، و مادر وى خراسانى بود نام ولى لبابه . و مولود او به خراسان بود . و چون به ملك بنشست پنجاه و شش ساله بود . و پنج سال و دو ماه و بيست و يك روز خليفتى كرد . و كاتب وى عبد الحميد بن يحيى بود و قاضى وى عثمان التّميمى بود . و حاجب وى مقلاص مولاى وى بود ، و نقش انگشترى او : اذكر الموت يا غافل .\r\nو جملهء پادشاهى بنى اميّه هشتاد و چهار سال و دو ماه و هفت روز بود ، و همه چهارده خليفه بودند .\r\nپس چون مروان به خليفتى بنشست ، كس فرستاد به نصر بن سيّار و او را بر خراسان بداشت . و كار به دو راست بيستاد . و از هر طرف خوارج سر بركردند به ناحيت ارمينيه و آذربايگان . و سبب خاستن خوارج آن بود كه شخصى از مردمان\r\n","description":"","footnote":"","page_name":" 988 ","page_number":368},
  {"content":"\r\nبيلقان نامش مسافر كثير القصاب مذهب ايشان داشتى ، و آن مذهب آموخته بود از مردى نامش ضحّاك الحرورى . اين مسافر بن كثير برفت با گروهى از خوارج و به اردبيل شد . آنجا گروهى خوارج بودند و دست يكى كرده بودند و بازآمدند تا به نزديك باجروان . و آنجا نيز گروهى خوارج بودند و با ايشان هم پشت بودند . و همچنين از هر جانبى گروهى مىآمدند تا خلقى بسيار به هم آمدند .\r\nو اين خبر به عاصم بن يزيد الهلال رسيد ، و اين آن روز مقيم بود [ 326 a 
  ] به بيلقان . كس فرستاد به مردمان بيلقان ، تا آن مردمان كه مذهب ايشان داشتند بگرفتند . نام يكى از ايشان ابان بن منصور بود و ديگر قتيبة بن صدقه ، و اين مردمان را بازداشتند اندر زندان بيلقان . و خبر به مسافر بن كثير رسيد مهتر خوارج . و او آن روز اندر شهرستان و زمان بود ، اندر شب برفت با گروهى از ياران خويش به بيلقان ، و نردبانها بياوردند و برشدند . و نخستين كسى كه به بارو برشد عصمة بن سليمان بيلقانى بود ، و صاحب حرس را بگرفت بر بارو و گردنش بزد و فرو رفت به شارستان بيلقان . و امير بيلقان عاصم بن يزيد الهلالى بود ، و از آنجا به بردعه شده بود . خليفتش را بگرفتند و به در زندان آمدند . و قتيبة بن صدقه و ابان بن منصور را بيرون آوردند . و آن گاه خارجى آشكارا شد اندر شارستان بيلقان ، و مردمان بر ايشان گرد آمدند از هر سوى تا لشكرى بزرگ شد .\r\nو مسافر بن كثير ايشان را برداشت از بيلقان و به وزمان برد . خبر به عاصم بن يزيد شد امير ارمينيه و آذربايگان . منادى بفرمود و لشكرگاه بيرون زد و از بردعه بيرون آمد . پس مردى بيامد از بردعه ، گفت : خبر دارى از عاصم ؟ گفت : دارم ، فرود آمده است بر در بردعه بر كرانهء رود به فلان جاى . گفت : راه توانى بردن بر لشكر او اندر شب ؟ گفت : دانم . مسافر او را پذيرفتارى كرد و لشكر برداشت ، و اين مرد ايشان را به لشكرگاه عاصم برد . و وقت صبح بود . چون خوارج عاصم را ديدند ، تكبير كردند و گفتند : لا حكم الَّا للَّه و رسوله . و حربى كردند سخت . و عاصم بن يزيد را بكشتند با گروهى از يارانش . و ديگران به هزيمت شدند و پسرى از آن عاصم ، با خواسته هاى عاصم برداشت و به بيلقان بازآمد .\r\n","description":"","footnote":"","page_name":" 989 ","page_number":369},
  {"content":"\r\nو خبر به مروان رسيد . سخت تافته شد ، و مردى را از لشكر شام ، نامش عبد الملك ابن مسلمة بن العقيل بخواند و لشكرى بزرگ را به دو داد . و پدر او را خوارج كشته بودند و او را به حرب خوارج فرستاد . پس او لشكر بياورد و فرود آمد و به جايى لشكرگاه زد كه آن را جسر الحجّار گويند ، پلى سنگين . و خبر به خوارج شد و هر دو لشكر به هم آمدند و به ميان بردعه و وزمان ، آنجا حرب كردند . و عبد الملك بن مسلمه كشته شد و برادرش ، اسحاق بن مسلمه به جاى او بايستاد . و حرب اندر پيوست ميان اسحاق و ميان خوارج ، و اين حرب بازنگسست تا آنگاه كه سياه پوشان پديد آمدند به زمين خراسان با بو مسلم و نزديك رسيد زوال دولت بنى اميّه .\r\n","description":"","footnote":"","page_name":" 990 ","page_number":370},
  {"content":"\r\n\r\n[ خبر فتنه هاى شام به روزگار مروان 
  ]\r\nچون از اين بيعت سه ماه برآمد ، در فتنه و خلاف بر مروان بگشاد . و مروان را خانه اى به حرّان بود و نشست خويش آنجا كرد . و همه سپاه با او آنجا بودند . و رجب و شعبان و رمضان بگذشت . پس روز عيد ، حمص بر او بشوريد . و مردى نام او ثابت بن نعيم از سرهنگان يزيد الناقص بيامد و مردمان را به حمص به مخالفت مروان خواند و گفت : مروان خليفت نيست ، و همى ايدون گويد كه حكم بن وليد مرا خليفت كرد ، و حكم را خود خلافت نبود ، و اگر بود امامى و خليفتى چنان نشده است كه همى به شعر به پاى بايد كردن .\r\nو مردمان حمص بر اين سخن او را اجابت كردند . و هر كه از مردمان يزيد الناقص پنهان شده بودند ، بيرون آمدند و به شام اندر شدند . و آنجا شهرى است آن را تدمر خوانند ، آنجا مردمان يزيد الناقص بودند بسيار ، چون بشنيدند كه اهل حمص مروان را مخالف شدند از تدمر به حمص آمدند . و به حمص مخالفان بسيار گرد آمدند ، و خبر به مروان آمد . وى با مقدار پنجاه هزار مرد روى بديشان نهاد . و ابراهيم بن الوليد المخلوع و سليمان و همه بنى مروان با او به حمص آمدند . و به شهر حمص اندر حصارى بود استوار . ثابت بن نعيم با آن\r\n","description":"","footnote":"","page_name":" 991 ","page_number":371},
  {"content":"\r\nمردمان كه با او بودند به حصار اندر شدند . و مروان با سپاه از بيرون حصار فرود آمد ، و منادى كرد كه يا اهل حمص ، نه شما بوديد كه بپذيرفتيد و من از ارمينيه به نصرت شما آمدم و به طلب خون وليد شديم . و شما به دمشق با من بيعت كرديد به ستم ، و من كاره بودم بيعت را . اكنون چه بود كه بيعت بشكستيد و بر من بيرون آمديد ؟ گفتند ما بيعت نشكستيم كه مردمان بيامدند از تدمر با ثابت بن نعيم و اين شهر را بگرفتند . مروان گفت اگر شما با ايشان نه ايد ، در بگشاييد . ايشان در بگشادند . ثابت گفت با من چنين بيعت كرديد ؟ ! گفتند با تو هزار مرد نيست ، و اين مرد با پنجاه هزار مرد آمد . و ما شهر خويش از بهر شما به باد ندهيم ، و چون در بگشادند ، مروان عمرو بن الوضاح را با سه هزار مرد به شهر اندر فرستاد . و ثابت حرب كرد ، و عمرو از ياران او را بسيار بكشت ، و باقى به ديگر در بجستند . و مروان سپاه بفرستاد و مقدار ششصد مرد اسير آوردند . مروان بفرمود تا همه را بكشتند و ديوار حصار ويران كردند .\r\nپس آنگاه مروان به حمص اندر آمد و به شهر اندر بگشت و باز به لشكرگاه بيرون آمد ، و يك ماه آنجا ببود . پس باز مردمان دمشق بشوريدند . و روستايى است [ 364 b ص 
  ] دمشق را ، غوطه خوانند ، مردمان اين روستا بر مروان برخاستند و به دمشق آمدند . و اميرى بود مروان را آنجا ، او را زامل بن عمرو گفتندى ، او را اندر دمشق به حصار گرفتند . و مرد دو هزار گرد آمدند . و يزيد بن خالد بن عبد الله القشيرى را كه به خانه اندر پنهان بود سوى ايشان بيرون آمد . و ايشان او را بر خويشتن امير كردند . و مروان از حمص عمرو بن الوضاح را با ده هزار مرد بفرستاد . و عمرو با ايشان بر در دمشق حرب كرد . و چون ايشان به حرب بايستادند ، امير دمشق با آن چهارصد مرد بيرون آمد ، و از پس ايشان حرب اندر گرفت . و ايشان هزيمت شدند . و يزيد بن خالد كشته شد . و عمرو سر يزيد سوى مروان فرستاد . و خود به دمشق اندر شد و شهر بياراميد .\r\nو مروان يك چند به حمص همى بود ، پس باز دمشق آمد . و آن ثابت بن نعيم كز حمص بجسته بود و به فلسطين شد و از هر جاى گروهى از غوغا بر او گرد آمدند ،\r\n","description":"","footnote":"","page_name":" 992 ","page_number":372},
  {"content":"\r\nو به شهرى شد از شهرهاى شام نام او طبريه . و مروان هنوز به حمص بود . و آنجا مردى بود از بنى مروان نام او وليد بن معاويه . او را به حصار كردند . و مروان نامه كرد به مردى كه او را ابا الورد گفتندى . به دمشق بود به لشكر دمشق ، تا برفت سوى طبريه و با ثابت حرب كرد و مر او را هزيمت كرد ، و سه پسر ثابت اسير كرد .\r\nو ايشان را نزديك مروان آوردند . و مروان ايشان را بفرمود تا بازداشتند . و بفرمود كه ثابت را طلب كنيد . طلب كردند ، بيافتند . سوى مروان آوردند . مروان بفرمود تا اين هر سه پسر را دست و پاى ببريدند و بر دار كردند تا بمردند . و شام مروان را صافى شد و مروان به دهى آمد از ديههاى دمشق نام آن دير ايّوب . و اين همه سال به دير ايّوب بود و آنجا همه سپاه را گرد كرد ، و هر دو پسر خويش [ را 
  ] عبيد الله و عبد الله ، بيعت كردند ، و ايشان را ولى عهد خود گرفت . 
  ]\r\n","description":"","footnote":"","page_name":" 993 ","page_number":373},
  {"content":"\r\n\r\n[ خبر فتنه هاى عراق به روزگار مروان 
  ]\r\nو به روزگار مروان آن وقت كه به شام اندر اين همه فتنه بود ، به عراق و خراسان هم فتنه ها بود . و فتنهء عراق آن بود كه عبد الله بن عمر بن عبد العزيز امير عراق و خراسان بود از قبل يزيد الناقص ، و عهد خراسان به نصر بن سيّار فرستاده بود . و مردى از طالبيان مدينه به عراق آمد از فرزندان جعفر الطيّار . و عبد الله بن عمر بن عبد العزيز به حيره بود به نزديك كوفه . و اين عبد الله بن معاويه سوى او شد به حيره . و او مر او را بزرگ كرد و بنواخت ، و به خليفت خويش به كوفه نامه نبشت كه او را نيكودار . و مردمان كوفه چون او را بديدند بزرگ داشتند .\r\nپس چون يزيد الناقص بمرد و ابراهيم بنشست ، اهل كوفه مر اين عبد الله را گفتند تا كى دولت بنى اميّه و بنى مروان گذرد ، و شما بنى هاشم خاموش همى باشيد .\r\nو حق شما را است . بيا تا ما با تو بيعت كنيم و اين حقّ را با حقّ دار بازآريم . و او به سخن كوفيان فريفته شد ، و با او بيعت كردند و مر او را امير المؤمنين خواندند . و او به واسط شد و آشكارا بيرون آمد و از آنجا به مداين شد و به حلوان بازآمد ، و به ماهين و همدان شد . و خلقى بسيار با او گرد آمدند و ستور و سلاح بساختند .\r\n","description":"","footnote":"","page_name":" 994 ","page_number":374},
  {"content":"\r\nپس از آنجا برگشتند و آهنگ كوفه كردند . و مردمان كوفه پيش طالبى بايستادند .\r\nپس خبر آمد كه مروان عهد عراق بدين عبد الله بن عمر بن عبد العزيز فرستاد . و او به حيره بود . چون عهد به دو رسيد ، لشكر برگرفت و آهنگ طالبى كرد . با مقدار ده هزار مرد پيش او آمد و حرب كردند . پس كوفيان آن طالبى را دست بازداشتند و به هزيمت برفتند . و او حرب همى كرد تا كشته شد . و عبد الله بن عمر به كوفه آمد و عراق او را صافى شد . پس اندر ميان لشكرش به كوفه تعصّب افتاد . هر چه بنو ربيعه بودند از يك سو شدند ، و هر چه مضريان بودند از يك سو شدند . و يك با ديگر حرب كردند و همى كشتند . و اين عبد الله ايشان را از حرب بازنداشت و گفت اين وقت فتنه است اندر جهان ، و هر كه بكوشد كه فتنه نبود ، نتواند باز داشتن . و اين هر دو گروه كه همى تعصّب كنند كس ملك نمىجويد . و خاموش همى بود تا ايشان حرب همى كردند و خون يك ديگر مىريختند . [ 365 a ص 
  ]\r\n\r\n[ اخبار ضحّاك بن القيس الشيبانى 
  ]\r\nپس هر روز به كوفه حرب همى بود ميان لشكر عراق ، و به شام همچنين فتنه بود ، و به خراسان نيز حربها بود . و خوارج اين فتنه ها به غنيمت داشتندى و از هر جا سر بركردندى . و مردى از سواد عراق بيرون آمد از خوارج نام او سعيد بن بهدل الشيبانى ، و مردمان را به مذهب خوارج خواند ، و مقدار صد و پنجاه تن او را اجابت كردند . آنگاه برفت و به واسط شد و واسط بگرفت . و آهنگ كوفه كرد ، و خواست كه بدين فتنه اندر كوفه بگيرد . چون از واسط برفت با او مقدار پانصد مرد بود . پس به راه اندر بيمار شد و بمرد ، و مردى را بدان سپاه خوارج خليفت كرد نام او ضحّاك بن قيس الشيبانى . و ضحّاك به كوفه آمد و به راه اندر سه هزار مرد با او به گرد آمدند . و سپاه كوفه به دو نيم بودند : بنى المضر نضر بن سعيد الحرشى را بر خويشتن مهتر كردند ، و بنو ربيعه هم از كوفه بيرون رفته بودند و سوى آن عبد الله بن عمر بن عبد العزيز رفته بود [ ند 
  ] به حيره . و مروان عهد عراق به نضر بن سعيد الحرشى فرستاد ، و عبد الله بن عمر بن عبد العزيز را باز كرد . و بنو\r\n","description":"","footnote":"","page_name":" 995 ","page_number":375},
  {"content":"\r\nربيعه كه با او بودند گفتند كوفه و عراق به نضر مسپار ، و ما با تو حرب كنيم . و مر او را بياوردند به كوفه تا با نضر و با بنى مضر حرب كند . و هر دو سپاه بر در كوفه بودند و همى حرب خواستند كردن .\r\nضحّاك فراز رسيد با سپاه ، سه هزار مرد . و اين هر دو لشكر چون ضحّاك را بديدند با ديگر يكى شدند و با ضحّاك حرب اندر گرفتند . و ضحّاك ايشان را هزيمت كرد و بسيار بكشت . و اين عبد الله بن عمر با بنى ربيعه به واسط شد ، و نضر سعيد با بنى مضر به شام شد سوى مروان . و مروان به فتنهء شام مشغول بود . و عبد الله بن عمر به واسط شد و به حصار بنشست . و ضحّاك كوفه و سواد بگرفت ، و خراج جبايت كرد . و مردم بسيار با او گرد آمدند از خوارج و حروريان و از هر گونه اى مردم . و ضحّاك به كوفه اندر به اول شعبان شده بود سال بر صد و بيست و هشت . و به آخر شعبان از كوفه برفت و آنجا خليفتى بنشاند و خود با سپاه به واسط شد . و عبد الله بن عمر با ضحّاك صلح كرد و مال بسيار بداد بر آنكه ضحّاك به اميرى واسط به دو دست بازداشت . و اين عبد الله بن عمر مذهب خوارج بپذيرفت و بر آن بيعت كرد كه با ضحّاك به شام شود و با مروان حرب كند از بهر آنكه مروان اين عبد الله بن عمر را از عراق باز كرده بود . و ضحّاك با وى صلح كرد و به كوفه باز شد بر آنكه تدبير حرب شام سازد با مروان .\r\nو چون شام بر مروان راست شد ، مروان را دو اندوه بود يكى آنكه چون مروان از ارمينيه برفت يزيد بن عمر بن هبيره را به دربند خزران فرستاده بود به حرب كافر ، و نتوانست به زمين خزران اندرشدن . نامه كرد به مروان و سپاه خواست . و مروان را غم خزران بود كه سپاه به مدد يزيد بن [ عمر بن 
  ] هبيره فرستد . و غم عراق بودش كه سپاه به ضحّاك فرستد . پس ده هزار مرد نامزد كرد كه به خزران فرستد به غزو سوى يزيد بن عمر بن هبيره به دربند خزران . و سليمان بن هشام را نامزد كرد با ده هزار مرد كه به عراق فرستد به حرب ضحّاك . و سليمان دستورى خواست كه به دمشق شود و ساخت كند . و سپاه شام كراهيت داشتند هم به خزران شدن و هم به عراق شدن . و بر سليمان بن هشام گرد آمدند و گفتند ترا به چه معنى\r\n","description":"","footnote":"","page_name":" 996 ","page_number":376},
  {"content":"\r\nپيش مروان حرب بايد كردن ، و عراق او را ببايد گشادن ، و تو خود به خلافت از او حقترى ، با ما بيعت كن تا با مروان حرب كنيم ، و چون تو به خليفتى بنشستى و شام ترا شد ، عراق و خراسان همه ترا بود . و سليمان ايشان را اجابت كرد ، و با او بيعت كردند . و او با بيست هزار مرد ، ده هزار آنكه با او به عراق خواستند شدن ، و ده هزار كه به خزران نامزد كرده بود . و به هر شهرى از شام نامه كرد و سپاهها سوى او آمدند و با او بيعت كردند ، و هشتاد هزار مرد بر سليمان گرد آمدند .\r\nو مروان را چون اين شغل پيش آمد از عراق و از خزران ياد نيامدش ، و با سپاه سوى سليمان شد و به دهى از قنّسرين ، نام او خساف ، حرب كردند . و سليمان هزيمت شد و از لشكرش بسيار كشته شدند . و سليمان بجست و سوى ضحّاك شد به عراق و به زنهار او اندر شد . و شام مروان را صافى شد . و نامه كرد به ارمينيه و خزران و يزيد بن عمر بن هبيره را [ 366 b ص 
  ] بخواند تا او را به عراق فرستد به حرب ضحّاك . و يزيد با سپاه روى به عراق نهاد . و ضحّاك از كوفه برفت و مثنى ابن عمران را بر كوفه خليفت كرد ، و روى به يزيد نهاد . و عبد الله بن عمر بن هبيره و سليمان بن هشام با ضحّاك بودند . يزيد به عين التّمر آمد . و آن جايى است ميان شام و جزيره ، و به كوفه نزديكتر بود . پس خليفت ضحّاك به كوفه بشنيد كه يزيد به عين التّمر آمده است . آن سپاه را كه به كوفه بود گرد كرد و بر يزيد تاختن كرد ، و خواست كه مگر پيش از ضحّاك يزيد را بتواند شكستن . چون مثنّى با سپاه به يزيد رسيد به عين التّمر ، يزيد را هشيار يافت و غافل نيافت كه شبيخون توانستى كردن . و نيز روى بازگشتن نبود كه هزيمت بودى . و چاره نبودش با يزيد حرب بايست كردن . پس كشته شد و از سپاهش نيز بسيار كشته شدند ، و ديگر به هزيمت با كوفه شدند . و يزيد از عين التّمر راست برفت و به كوفه آمد و شهر بگرفت . و عبد الرّحمن بن بشر العجلى را بر كوفه خليفت كرد ، و خود از پس ضحّاك برفت .\r\nو ضحّاك عبيدة بن سوّار التغلبى را و منصور بن جمهور را با سپاه پيش يزيد بازفرستاد و حرب كردند و عبيده و منصور كشته شدند و پراگنده شدند . پس كس باز ضحّاك نرسيد و ضحّاك بر در واسط بود با عبد الله بن عمر و با سليمان\r\n","description":"","footnote":"","page_name":" 997 ","page_number":377},
  {"content":"\r\nابن هشام . و چون سپاه او كشته شدند ، وى برفت و به موصل شد بر آنكه موصل و جزيره بگيرد و از آنجا به شام شود . و با او صد و بيست هزار مرد بودند . و مروان با همه سپاه خويش روى به ضحّاك نهاد و به حدّ جزيره اندر آمد با هشتاد هزار مرد .\r\nو هر دو لشكر برابر آمدند به جايى نام او كبر بود حربى بكردند سخت ، و ضحّاك كشته شد . و لشكر ضحّاك سعيد بن الخيبرى را بر خويشتن امير كردند و ديگر باره حرب كردند ، و خيبرى نيز كشته شد . و سليمان بن هشام به ميان ايشان اندر بود ، گفت اين چيز نيست كه شما همى كنيد . از اينجا تا به موصل شويم و بر در موصل كنده كنيم و به فراغت حرب كنيم . پس برفتند و به موصل شدند . و مروان از پس ايشان بشد . و ايشان به موصل بنشستند و كنده كردند . و مروان نه ماه اندر آن كنده بماند از پس ايشان ، و حرب همى كردند . و هر چه بدان سپاه خوارج بود اندر اهل طمع بودند همه بپراگندند . چون مروان دانست كه سپاه ايشان كمتر شد ، نامه كرد به يزيد بن عمر بن هبيره كه از كوفه مدد فرست . يزيد عامر بن ضباره بفرستاد از كوفه با سپاه تا از پس خوارج اندر آمدند .\r\nو خوارج چون ديدند كه پيش و پس ايشان سپاه بگرفت ، از آنجا برفتند . و از حدّ حلوان از آن سو كشيدند و به حدّ اهواز شدند و از آنجا به پارس شدند . و مروان عامر بن ضباره با چهل هزار مرد از پس ايشان بفرستاد تا ايشان را بپراگند .\r\nو سليمان بن هشام با اهل بيت و مولايان خويش به كشتى اندر نشست و به سند شد . و عامر بن ضباره بازگشت و به نزد مروان آمد . و مروان به شام شد .\r\nو بدين روزگار كه به شام و عراق اين فتنه ها بود ، به خراسان نيز فتنه بود . و سپاه نصر بن سيّار مخالف شدند و جديع الكرمانى كه به وقت هشام بر نصر بيرون آمده بود و نصر با او صلح كرد ، چون بديد كه يزيد الناقص بمرد و به شام فتنه ها است ، اين جديع نيز مذهب خوارج بيرون آورد ، و لختى سپاه با او بيعت كردند ، و او از مرو بيرون شد . و روستايى است آن را سقادم خوانند . جديع با ياران خويش بدان روستا شد و مذهب خوارج بر ايشان عرضه كرد . بپذيرفتند و او را اجابت كردند كه پيش او حرب كنند . و خوارج آن روستا او را دادند . و مردى ديگر هم از\r\n","description":"","footnote":"","page_name":" 998 ","page_number":378},
  {"content":"\r\nلشكر او ، نام او حارث بن سريج ، به وقت هشام بن عبد الملك بيرون آمده بود به خراسان و با نصر حرب كرده . و نصر او را شكسته بود و او از مرو بگريخته بود و به ما وراء النهر شده بود و به تركستان اندر شده بود . چون هشام بمرد ، حارث از تركستان به وليد نامه فرستاد با رسول به شام كز او زينهار خواهد ، تا نصر را بفرمايد تا او را زينهار دهد . و وليد نامه كرد به نصر سيّار به زينهار او . و حارث از تركستان به مرو آمد ، و نصر او را گرامى داشت . و چون جديع بر نصر بيرون آمد ، اين حارث نيز مذهب خوارج پديد آورد و نصر را مخالف شد . با گروهى از سپاه بيعت كرد و بر در مرو بنشست . و نصر به ميان دو گروه از خوارج بماند . و حارث [ 367 a ص 
  ] نزديكتر بود . نخست با حارث حرب كرد و مر او را هزيمت كرد ، و حارث برفت و با جديع كرمانى يكى شد ، و هر دو با نصر حرب كردند . و نصر را از شهر بيرون كردند و خود به شهر اندر آمدند و خزينهء نصر بن سيّار غارت كردند .\r\nپس حارث باز كرمانى را مخالف شد و با كرمانى حرب كرد . و كرمانى به هزيمت برفت و به بلخ شد . و نصر او را آنجا بگرفت . و اين به شعبان بود به سال صد و بيست و هشت .\r\nو به سال صد و بيست و نه ابراهيم بن محمّد بن علىّ بن عبد الله بن العبّاس ، بو مسلم را به خراسان فرستاد تا دعوت عبّاسيان آشكارا كند . 
  ]\r\n","description":"","footnote":"","page_name":" 999 ","page_number":379},
  {"content":"\r\n\r\nخبر نصر بن سيّار به خراسان و اضطراب كار او با جديع بن على الكرمانى\r\nنصر بن سيّار پادشاهى يافت بر خراسان از قبل هشام بن عبد الملك . و چون كار به وليد رسيد خراسان را هم به دو دست بازداشت ، و از پس وليد پسرش يزيد بنشست و پس برادرش ابراهيم ، و او همچنان به خراسان همى بود . چون مروان ابن محمّد بنشست همچنان همى بود . و به خراسان مردى بود نامش جديع بن على الكرمانى . و نصر بن سيّار از مضر بود و بر هر كسى كه نه قبيلهء او بودى تجاهل كردى ، و عصبيّت داشتى با ربيعه و هيچ نينديشيدى . ايشان خشم گرفتند و به نزديك مردى شدند از ازد از بنى عمّ مهلَّب بن ابى صفره ، نامش جديع ابن على الكرمانى ، و كرمانى از بهر آن گفتندى كه به كرمان زاده بود به شهر جيرفت اندر روزگار ازارقه ، و جدّ او از شيعت على بود . و اين كرمانى مردى بود بزرگوار اندر قوم خويش . پس مردمان ربيعه و بنى عمّش به نزديك او شدند و بناليدند از نصر بن سيّار و عصبيّت كردن او با ايشان . كرمانى خواست كه برنشيند و سوى او شود و با او اندر اين باب چيزى بگويد . پس گفت : امروز بازگرديد تا فردا .\r\nچون ديگر روز بود كرمانى برنشست و به نزديك نصر شد و با او عتاب كرد\r\n","description":"","footnote":"","page_name":" 1000 ","page_number":380},
  {"content":"\r\nبدانكه قوم خويش را عزّت دارد و فضل كند بر ربيعه . پس گفت : ايّها الامير ، من اين سخن از بهر آن همى گويم كه ترسم كه عصبيّت افتد و فتنه ميان عرب خيزد .\r\nنصر بن سيّار خشم گرفت و گفت : تو كيستى كه اين چيز گويى ، و بفرمود كه او را به زندان بريد . كرمانى را به زندان بردند و بازداشتند . و همه ربيعه بر او خشم گرفتند . پس حيلت كردند اندر خلاص كرمانى ، و برفتند اندر شب و او را از زندان بيرون آوردند . و اين كرمانى مردى ضخم و تناور بود ، چون همى آمد بر آن رهگذر زمانى اندر ماندى از تنگى گذر . و غلامى او را همى كشيدى تا خواست كه هلاك شود . و بنو عمّش از ازد ايستاده بودند . چون بيرون آمد برداشتندش و بر ستورى نشاندند و ببردند . و نصر بن سيّار آگاهى نداشت . چون روز شد ، صاحب شرط را ، سلم بن احوز المازنى را ، بخواند و گفت : به نزديك كرمانى شو و او را از من سلام كن و بگوى كه من به تو هيچ بدى نخواستم كردن و ليكن مرا به خشم آوردى ، از بهر آنكه اندر سخن من افتاده بودى و من از تو آزرده بودم . و ليكن همى مناظره بايد كردن ، برخيز و بياى ايمن .\r\nسلم به نزديك او شد و پيغام نصر بداد . كرمانى گفت : اگر نه آنستى كه تو نادانى من ترا ادب كردمى . سلم گفت : و الله كه ترا بر من قدرت نيست . كرمانى گفت : اگر نه در خانهء من بودى ترا بنمودمى [ 326 b 
  ] كه حالت چگونه بودى . برو اى دشمن خداى عزّ و جلّ ، به نزديك اميرت باز شو ، آن لوك لوكزاده ، و هر چه خواهى بگوى از نيكى و بدى ، و الله كه ترا و او را به نزديك من يك ذرّه قدر نيست . سلم به نزديك نصر بازآمد ، گفت : ديگر باره باز شو ، سلم گفت : اصلح الله الامير ، و الله كه من بد دل نيستم و از او همى نشكوهم و ليكن ترسم كه اندر تو سخنى گويد و من احتمال نتوانم كردن ، آن گاه مرا با او جنگ بود . مرا عفو كن از اين و كسى ديگر را بفرست . نصر مردى پيش او فرستاد نامش عصمة بن عبد الله الاسدى ، و او از مبارزان خراسان بود . چون اندر سراى كرمانى آمد ، كرمانى مردى را اندر سراى به پاى كرده بود نامش محمّد با هفتصد سوار اندر زير آهن كه از ايشان جز چشم چيزى پديد نبود . عصمت سلام كرد و بنشست . پس گفت : يا با\r\n","description":"","footnote":"","page_name":" 1001 ","page_number":381},
  {"content":"\r\nعلى ، تو پاى اندر كارى نهادى كه ترسم كه سرانجام آن كار زشت شود ، و ما ترا به سه كار خوانيم نه از بيم تو ، و ليكن خواهيم كه معذور باشيم اندر كار تو و بر تو حجّت گيريم . سخن او بپذير .\r\nكرمانى گفت : يا ابن الخبيثه ، نه آنى كه پدرت ترا انكار كرد و نپذيرفت ؟ تو در اين سخن آن خواستى كه نصر بن سيّار لوكزاده بشنود كه تو مرا چنين گفتى ، و الله كه اگر نه آن بودى كه در خانهء منى ، گردنت بزدمى ، بيرون رو از اينجا اى عدو الله . عصمة از سراى كرمانى بيرون آمد و به نزديك نصر شد و گفت : ايّها الامير ، و الله كه من هرگز كس را نديدم از حد درگذشته تر و رعناتر از كرمانى و يارانش بنى ربيعه ، و الله كه ايشان او را بزرگتر همى دارند از بنى عمّش .\r\nپس نصر بن سيّار مردى را بخواند از ياران خويش ، نامش قديد بن منيع ، و او از دوستان كرمانى بود ، و او را گفت : به نزديك اين دوست تو شو و حجّت بر او گير پيش يارانش پيش از آنكه به ميان ما كارى افتد كه نخواهيم . قديد به نزديك كرمانى شد و سلام كرد و بنشست . پس گفت : يا با على ، سوگند دهم بر تو به خداى كه كارى نكنى كه اندر تو نخورد و از تو نزيبد كه ما بيقين همى دانيم و گرچه حسد كنيم ترا تو سيّد قوم خويشى ، نصر بن سيّار به جاى تو آن كرد كه كرد ، و اكنون تو اين را از بهر آن كنى كه او ترا بازداشت ، تو نيز او را بازدار و آنگاه به دوستى باز آى چنان [ كه 
  ] بودى ، و تو خويشتن را استوارى كن كه من همى ترسم كه اين كار بزرگ شود و از حد درگذرد و مردمان خراسان شاد شوند . كرمانى گفت : اى قديد ، اندر نصيحت تو ما را هيچ تهمت نيست و ليكن نصر لوكزاده است ، بر وى ايمن نتوان بودن ، و كار چنان گشت كه ما او را به هيچ مراد اجابت نكنيم . قديد گفت : يا با على ، اگر دل تو چنين آزرده شده است و نا ايمنى گروگانى به دو فرست تا او گروگانى به تو فرستد . گفت : نعم و كرامة ، اينك پسر من على و عثمان ، هر كدام كه خواهى او را دهم به گروگان ، او را بگوى كه مرا چه دهد به گروگان ؟ و الله كه من او را نه پدر دانم و نه فرزند و نه اهل بيت . قديد گفت : مهلا مهلا يا با عليّ ، و الله كه تو هرگز سفيه نبودى و از تو خواهم كه ويرانى اين زمينها بر دست تو نبود و من\r\n","description":"","footnote":"","page_name":" 1002 ","page_number":382},
  {"content":"\r\nپندارم كه هيچكس ترا چنان نصيحت نكند چنان كه من . كرمانى به هيچ سر اندر نياورد .\r\nقديد بازگشت و آنچه رفته بود نصر را آگاه كرد . پس بنو تميم نصر بن سيّار را گفتند : ايّها الامير ، از وى چه چشم دارى و چه خواهى ، او را فروگير پيش از آنكه به لشكر بزرگ شود و پشتش قوى گردد . عقيل بن معقل الكنانى پسر عم نصر برخاست و گفت : اصلح الله الامير ، گفتار اين مردمان منيوش و مشورت ايشان مپذير كه من ترسم كه تو خويشتن را بدنام كنى و اهل بيت خويش را اندر بلا افگنى به حرب كردن با اين مردمان ، و چنان گردد كه كار بر مروان تنگ شود و خارجيان بر وى بيرون آيند ، و ترسم كه اين كار به كسى ديگر شود ، شتاب مكن اندر اين كار . نصر گفت : همچنين است . پس تو به نزديك او شو و او را پند ده تا مگر به گفتار تو بازگردد از آنكه خواهد كردن .\r\nعقيل به نزديك كرمانى شد و گفت : يا با على ، تو امروز خواجهء عربى و سيّد قوم خويشى ، هر چه مراد تست بگوى تا بكنند و طمع بيفگن از اين سفيهان كه من همى ترسم كه كارى بزرگ افتد چنان كه مردمان اندر او متحيّر شوند . كرمانى گفت : يا عقيل ، او پسر لوك است . عقيل گفت : سوگند دهم بر تو كه او را به بد ياد نكنى كه من نپسندم كه او ترا ياد نكرد جز به نيكويى . كرمانى گفت : ويحك بسيار مگوى كه آنكه پسر لوك همى خواهد نبيند ، و ليكن اگر او خويشتن را معزول كند از اميرى و اندر خانه بنشيند ما دست از او بازداريم از آنچه همى خواهيم كردن ، و آنگاه مردى را اختيار كنيم كه ما و شما بپسنديم و او را امير كنيم ، اگر آن نخواهد كه كند چندانكه خواهد از مال خراسان بردارد و برخيزد و به نزديك امير خويش شود تا ما و شما اندر كار خويش بنگريم ، اگر اين نيز نكند و نخواهد ، و الله كه او را به نزديك من جز شمشير نيست . عقيل گفت : يا با على ، اينجا چيزى ديگر هست .\r\nكرمانى گفت : چيست ؟ گفت : با يك ديگر پيوندى كنيد تا دوستى افتد . كرمانى گفت :\r\nنكنم كه او نه كفؤ من است . عقيل گفت : يا با على ، مردى از كنانه را همى [ 327 a 
  ] چنين گويى با آن شرف و قدر كه او را است . كرمانى گفت : و الله كه اگر خالص از\r\n","description":"","footnote":"","page_name":" 1003 ","page_number":383},
  {"content":"\r\nكنانه بودى بكردمى و ليكن نه چنين است . عقيل گفت : چه گويى ، امروز بازگردم تا فردا . كرمانى گفت : اگر چنين بدين سخن باز آيى آن به كه باز نيايى . عقيل گفت : يا با على ، بس چيز نيست اين كه مىگويى ، و همى ترسم كه تو هلاك شوى .\r\nكرمانى گفت : لا حول و لا قوّة الَّا باللَّه .\r\nعقيل به نزديك نصر بازآمد و گفت : اين مرد را كار بزرگ شد و پشت قوى كرد ، اگر توانى بدين كار قيام كردن بكن ، و اگر نه به خانه بنشين تا او هر كه خواهد امير كند ، يا اگر نه از مال خراسان چندانكه خواهى بردار و به نزديك مروان باز شو ، از اين سه آنچه خواهى اختيار كن . نصر خشم گرفت از اين سخن و بانگ كرد ، و سلم بن الاحوز صاحب شرط را بخواند و گفت : به حرب اين ملاح شو و مرا كفايت كن ، و هم اكنون سرش را پيش من آر .\r\nسلم برنشست با سپاهى بزرگ و به در سراى كرمانى شد . و بر در سراى كرمانى آن روز چهار هزار مرد بود با سلاح تمام . سلم آواز داد و سرهنگى را از سرهنگان كرمانى ، نامش محمّد بن المثنّى را گفت : بگوى آن كشتيبان را كه [ امير فرموده است كه بيرون آى . محمّد گفت : اى بلايه زاده ، سيّد ازد را چنين گويى ؟\r\nپس حمله برد بر ايشان و حربى كرده آمد سخت . و از ياران كرمانى اندر يك ساعت بيست مرد كشته شد ، و از ياران نصر فزون از صد مرد . پس نصر عصمة را بفرستاد با دو هزار مرد از مبارزان لشكر . عصمة برفت و بر ياران كرمانى حمله برد . و هر دو گروه به يك ديگر برآميختند . از ياران كرمانى هشت تن كشته شدند و از ياران نصر هفتاد تن ، و عصمة به هزيمت بشد . و نصر يك يك را از سرهنگان به حرب كرمانى همى فرستاد تا هفت سرهنگ را بفرستاد ، همه به هزيمت باز شدند .\r\nپس نصر مالك بن عمرو اللحمانى را به حرب كرمانى فرستاد . و او مردى مبارز و دلاور بود . و چهارهزار مرد به وى داد و او بيامد و بانگ كرد با ابن المثنّى و گفت :\r\nاگر مردى پيش من آى و مردمان را نگر .\r\nمحمد بن المثنى بيرون آمد و با يك ديگر برآويختند . مالك پيش دستى كرد و ضربتى بزد بر دوش محمّد ، و زرهش ببريد . و محمّد عمودى بزد بر خودش ، و خود\r\n","description":"","footnote":"","page_name":" 1004 ","page_number":384},
  {"content":"\r\nاندر سرش شكست و بكشت ، و حرب سخت شد ميان هر دو گروه . و نصر مدد فرستاد و كرمانى همچنين . و مردمان آن روز در دكانها بر بستند و از شهر بيرون شدند هر دو گروه به جانبى كه آن را حادت ( ؟ ) گويند ، و آنجا كنده كرده و دست به حرب بردند شب و روز ، و هيچ نياسودند تا يك سال حرب كردند . و نصر شعرى بگفت و به مروان محمّد فرستاد و او را آگاه كرد اندران شعر و بيرون آمدن كرمانى بر وى ، و او را بستود به هشيارى و بزرگوارى اصل ، و نصيحت كرد او را به نگاه داشتن مملكت ، و از او مرد خواست .\r\nچون شعر به مروان رسيد غمگين شد سخت و بدانست كه كارش اندر شوريد .\r\nپس مروان سپاه بكشيد از شام و به حران آمد و آن را دار مملكت كرد . و خواست كه به تن خويش به خراسان آيد ، پس ترسيد كه شام و جزيره و ديگر شهرها از دستش بشود ، و به حران همى بود .\r\nو اندر اين روزگار ابو مسلم بيرون آمد به خراسان و كارش بزرگ شد . و دولت بنى اميّه بمرد و خليفتى به ولد العبّاس آمد .\r\n","description":"","footnote":"","page_name":" 1005 ","page_number":385},
  {"content":"\r\n\r\n[ اخبار بنو العبّاس و ابتداى كار ايشان 
  ]\r\nو اين اخبار بنو العبّاس محمّد بن جرير اندر اين كتاب پراگنده گفته بود ، ما از ديگر جاى تمامتر ياد كرديم و به هم آورديم . و جمله آن است كز ولد عبّاس نخستين كسى محمّد بن على بن عبد الله بن العبّاس بود كه دعوت كرد به خويشتن . و اندر سال صد و سيزده بود كه داعيان را به هر جاى بفرستاد به ايام هشام عبد الملك . و داعيان را گفت : ما را از پنهان دعوت كنيد . و اصل دعوتش آن بود كه هر كه بيعت كردى ، او را گفتندى از بيعت هشام و بنى مروان و همه بنى اميّه بيزارى ، و محمّد بن على را به امام دارى . و زكات و صدقه بدان امام دهى كه خليفت او است بدين شهر تا او به درويشان اين مذهب دهد بدين شهر . و هر كه پيش آيد نگاه دارد تا آن وقت كه بيرون آيد . و چون او بيرون آيد ، پيش او حرب كنيد با دشمن او . و اگر او بميرد يا كشته شود پيش خليفت او كه امامت از پس او وى را بود . و تا وقت بيرون آمدن نبود ، اين حديث پنهان داريد و پيش كس نگوييد مگر با آن كسى كه بر مذهب تو بود و با تو اندر اين بيعت بود .\r\nو محمّد بن على به مكّه بود ، و همه ولد عباس به مكّه بودند زيرا كه عبّاس را ضياع بود به مكّه . و عبد الله بن العبّاس به مكّه بوده بود . و اين محمّد بن على هم\r\n","description":"","footnote":"","page_name":" 1006 ","page_number":386},
  {"content":"\r\nآنجا زاد . و آن روز كه محمّد بن على داعيان را اندر جهان بفرستاد ، پدرش على زنده بود . و محمّد مردمان را به خويشتن خواند و امامت خويشتن را دعوى كرد .\r\nپس مردى را به مكّه پيش خويش به پاى كرد تا مردمان را دعوت كردى ، و مكّه و مدينه همه او را داد ، و داعيان از دست او بودند نام او موسى السّراج بود . و او مردى را به عراق فرستاد و دعوت خراسان و عراق او را داد ، نام او بكير ابن ماهان . و سليمان بن كثير الخزاعى بر همه داعيان خراسان مهتر كرد . و سليمان به مرو بنشست ، و از پنهان به هر شهر داعيان بفرستاد و مردمان را بخواندند . و به هر شهرى اندر نقيبان بر پاى كردند . و مردمان اجابت كردند پس اندر اين داعيان را ، و شيعت ايشان بسيار شدند ، و هر سال افزون همى شدند .\r\nو اوّل دعوت به سال صد و سيزده بود . و آن سال كه ابو مسلم دعوت ظاهر كرد سال صد و بيست و نه بود . شانزده سال اين دعوت پنهان بود . و اوّل به وقت هشام بود ، و آخر كه ظاهر شد به روزگار مروان بود . و اندر سال صد و بيست بود كه محمّد الامام به بكير بن ماهان نامه كرد كه به خراسان شو به دعوت او . و او به خراسان آمد ، و مردى را كه بو سلمهء خلَّال گفتندى داعى كرد . و بكير سليمان ابن كثير را به خراسان نقيب و مهتر كرد . و اندر سال صد و بيست و چهار بود محمّد الامام بمرد ، و او را پنج پسر بماند : مهتر ابراهيم بود ، و ديگر عبد الله ابو العبّاس السفاح ، و سديگر عبد الله ابو جعفر المنصور ، و چهارم عبّاس ، و پنجم يحيى . پس محمّد الامام مر ابراهيم را مهتر پسرش خليفت كرد به امامت ، و ابراهيم از پس پدر همه داعيان را نامه كرد به امامت خويش و بفرمود كه همچنان دعوت همى كنيد تا وقت بيرون آمدن بود . و به سال صد و بيست و هفت بكير به خراسان بمرد . و سليمان آن سال سوى ابراهيم الامام شد با بيست هزار دينار مال خراسان و دويستهزار درم ، و ابراهيم را آگاه كرد كه بكير بمرد وز او داعى خواست به خراسان . ابراهيم نامه كرد به بو سلمه به عراق ، و امامت خراسان نيز به دو داد . و بو سلمه سليمان را بر دعوت خراسان خليفت كرد . و سليمان به مرو باز آمد .\r\nو خراسان پر خوارج بود و فتنه ها بسيار شده بود . نامه كرد به بو سلمه كه به\r\n","description":"","footnote":"","page_name":" 1007 ","page_number":387},
  {"content":"\r\nابراهيم نامه كن كه وقت [ 367 b ص 
  ] بيرون آمدن بود تا كسى فرستد آنجا كه حرب را بشايد هم از اهل بيت خويش ، تا دعوت ظاهر كند . 
  ]\r\n\r\n[ خبر فرستادن ابراهيم الامام ابو مسلم را به خراسان 
  ]\r\nو ابراهيم الامام به سال صد و بيست و هشت ابو مسلم را بفرستاد . و اين ابو مسلم عبد الرّحمن بود . به نسبت او اندر اختلاف كردند . گروهى ايدون گويند كه او بندهء عيسى بن معقل بود . و اين عيسى مردى بزرگ بود اندر عراق ، و عامل خالد بن عبد الله القشيرى بود . چون يوسف بن عمر بن هبيره به عراق آمد از قبل هشام ، و خالد را و عمّال او را به زندان كرد ، اين عيسى را نيز به زندان كرده بود . و اين ابو مسلم بندهء او بود ، و غلامى بود سياه . اين عيسى از پنهان بكير را بر دعوت عبّاسيان اجابت كرده بود ، و اين غلام را نيز بدان مذهب اندر آورده بود . چون يوسف عيسى را بازداشت ، اين غلام او را به زندان اندر خدمت همى كرد . پس يوسف را بگفتند كه بكير بنى العبّاس را همى دعوت كند . يوسف او را بگرفت و به زندان كرد ، با عيسى به يك جاى همى بود . پس بكير عيسى را گفت : اين غلام بنده است ترا يا آزاد است . گفت بندهء من است . بكير گفت : او را به من فروش كه من اندر وى رشدى همى بينم . عيسى گفت : من او را به چهارصد درم خريدم . بكير او را بدان چهارصد درم باز خريد از عيسى . و ابو مسلم ايشان را هر دو به زندان اندر خدمت همى كرد . چون از زندان بيرون آمد ، بكير او را به ابراهيم الامام فرستاد به هديه . و ابراهيم او را آزاد كرد ، و عبد الرّحمن نام كرد و كنيت ابو مسلم بود .\r\nو گروهى ايدون گويند كه بو مسلم بنده نبود و آزادزاده بود ، و پدرش مردى بود سرّاج به كوفه . و پدرش او را عبد الرّحمن نام كرده بود ، و ابو مسلم كنيت او بود . و چاكر عيسى بن معقل بود . و بكير او را از عيسى بخواست و به ابراهيم الامام فرستاد . 
  ]\r\n","description":"","footnote":"","page_name":" 1008 ","page_number":388},
  {"content":"\r\n\r\n[ آمدن بو مسلم به خراسان 
  ]\r\nو سبب فرستادن بو مسلم آن بود كه سليمان بن كثير از ابراهيم بازگشت . و بو مسلم سليمان را بر دعوت خراسان خليفت كرد . و سليمان به مرو آمد ، همه خراسان پر خوارج ديد . و نصر سيّار به مرو بود . و خوارج به هر جاى سر برآوردند و شعبه ها انگيختند . و جديع الكرمانى با سفيان الخارجى بر در مرو با سپاه بسيار بود آنجا نشسته . به هر شهرى از خراسان خارجى برخاسته . سليمان دانست كه اكنون وقت بيرون آمدن است . نامه كرد به بو سلمه كه به ابراهيم الامام نامه كن به ضرب الحال خراسان ، و از وى اندرخواه تا كسى فرستد از اهل بيت خويش ، مردى جلد و حربى تا اين دعوت را آشكارا كند . و ابو سلمه به ابراهيم الامام نامه كرد . و ابراهيم ابو مسلم را بفرستاد اندر سال صد و بيست و هشت ، و گفت به خراسان شو و به صورت كارها مرا نامه كن و خواسته كه آنجا گرد آمده است بفرست تا من ترا لواء النصر بفرستم و تو بيرون آيى ، و از ايدر به عراق شوى سوى سلمه . و نامهء من به دو بر تا او ترا نزد سليمان بن كثير برد . و چون بيرون آيى فرمان سليمان كن و كار به مشورت او كن ، و مر او را به امام دار كه او خليفت من است به خراسان . و هر چند ترا از بو سلمه گويد نامه بدان كن .\r\n","description":"","footnote":"","page_name":" 1009 ","page_number":389},
  {"content":"\r\nو بو مسلم برفت و به عراق آمد سوى بو سلمه و نامه بداد . و از بو سلمه نامه ستد به سليمان بن كثير . و به مرو آمد . و سليمان نامه بخواند . او را خوش نيامد . گفت اين جوان است . و اين كار را مردى بايد پير و با تدبير . و سليمان او را بازگردانيد و گفت اين خواسته كه گرد آمده است به دست تو سوى او فرستم ، و نقيبان با تو بفرستم تا امام چه فرمايد . و آن سال سليمان را سيصد هزار درم گرد آمده بود . و از هر شهرى نقيبى آمده بود و درم آن شهر آورده بود . سليمان آن درم را با آن نقيبان به دست بو مسلم سوى امام فرستاد . و نامه كرد به بو سلمه كه امام را نامه كن كه اين كار را مردى بايد پير و با تدبير از اهل بيت تو .\r\nو ابو مسلم از مرو برفت . و به مرو مردى بود از مهتران اهل دعوت ، و سوى مردمان بزرگتر [ 368 a ص 
  ] از سليمان بن كثير بود ، او را ابو داود گفتندى . چون بو مسلم به مرو آمد بو داود غايب بود ، سوى بلخ رفته بود به كارى از آن خويش .\r\nپس چون بازآمد و اهل شيعت او را بگفتند كه از امام مردى آمده بود كه دعوت ظاهر كند و سليمان او را بازگردانيد ، گفت : چرا ؟ گفتند زيرا كه جوان بود و اين كار را نشايست . بو داود سليمان را گفت تو كافر شدى كه فرمان امام را رد كردى .\r\nو اگر امام دانستى كه او نشايد اينجا نفرستادى . هم اكنون آن مرد را اندر يابيد . پس نقيبى را بخواند از مهتران نقيبان مرو ، نام او قحطبة بن شبيب ، و مر او را به دخول ( ؟ ) بفرستاد و گفت اگر تا در مكّه ببايد شدن بشو تا او را اندر يا بى . قحطبه به شتاب برفت . ابو مسلم را به دامغان اندر يافت و بگفتش كه بازگرد . بو مسلم گفت باز نگردم تا به در امام نشوم . تا اندر اين حديث بودند نامهء ابراهيم الامام اندر رسيد با لوا ، و مر بو مسلم را گفته كه چون نامه و لوا به تو رسد دعوت ظاهر كن ، و اين لواء النصر را و اين رايت ظلّ السحاب را باز كن ، و اگر بتوانى كه در خراسان كسى را نمانى كه زبان تازى گويد بكن كه ما را شيعت از عجم آمد و همه عرب ما را دشمناند ، و فرمان سليمان بن كثير كن و مر او را بزرگ دار . و خواسته به دست نقيبان بفرست تا ما را از كار خراسان آگاهى بود . و يك نامه به سليمان بود از امام بدين فرمان . و به هر نقيبى به هر شهرى نامه اى بود از امام به فرمان كردن\r\n","description":"","footnote":"","page_name":" 1010 ","page_number":390},
  {"content":"\r\nابو مسلم .\r\nپس بو مسلم خواسته به دست قحطبه به امام فرستاد و خود بازگشت و به خراسان آمد . و بو مسلم را آن گرانى سليمان اندر دل بود و نتوانست فرمان امام را مخالف شدن . و از آن پس چون كارش راست شد ، ابو داود را و قحطبه را بركشيد . و آل قحطبه هنوز به مرو اندر بزرگاند از آن وقت باز . پس بو مسلم باز مرو آمد . و سليمان بن كثير به شهر اندر نبودى و به ديهى بودى از مرو نام سفيدنج به روستاى جرماد . بو مسلم به ديه سليمان نشد . به ده بو داود شد . و سليمان را آنجا خواند و نامهء امام بر او عرضه كرد ، و نقيبان را بخواند و نامه ها عرضه كرد . و ايشان همه اجابت كردند و بر آن بنهادند كه سلاحها بسازند . و روز پنجشنبه پنج روز مانده از رمضان بيرون آيند . و بو مسلم هم از آنجا به هر شهرى از خراسان رسولى بفرستاد سوى داعى آن شهر ، و گفت اهل دعوت را گرد كن و هم اين روز پنجشنبه بدان روز وعده بيرون آييد و شهر بگيريد . و سليمان بن كثير داعى بود ايدون خواست كه دعوت از ديه او پديد آيد . بو مسلم را خواهش كرد تا به ديه او شد . بو مسلم آنجا شد . و چون شب وعده ببود بدان ديه اندر آتشى كرد بلند . و علامت اين نهاده بودند . و مردمان آن ديهها و روستا آگاه شدند بامداد پنجشنبه . بو مسلم سپاه گرد كرد با همه كسهاى خويش و آن لواى ظلّ السحاب بيرون آورد ، و آن حرير سپيد بود چهارده رش ، و به خطى ستبر بر او نبشته آيهء * ( أُذِنَ لِلَّذِينَ يُقاتَلُونَ بِأَنَّهُمْ ظُلِمُوا وَإِنَّ الله عَلى نَصْرِهِمْ لَقَدِيرٌ . 22 : 39 ) * و آن را امام اندر نامه لواء النصر خوانده بود و ظل نام كرده بود . بو مسلم بفرمود تا لوايى بر نيزه بستند و پيش ابو مسلم بر پاى كردند . و رايت سحاب بيرون آورد .\r\nو رايت علمى بود پهن و لوا دراز بود ، و آن رايتى بود با پهنا و درازا . و امام به نامه اندر آن را سحاب خوانده بود . و سحاب ابر بود . و آن را به فال گرفته بود كه ابر چيزها را بپوشد ، و اندر زير او سايه بود و اميد باران بود . پس بو مسلم بفرمود تا آن را بر نيزه بستند و پيش او بداشتند . و بو مسلم بر پشت اسب بيستاد به جامهء سياه اندر . سليمان و مردمان با سلاح همى آمدند و پيش او مىايستادند و از هر جايى\r\n","description":"","footnote":"","page_name":" 1011 ","page_number":391},
  {"content":"\r\nگرد همى آمدند تا به نماز پيشين هم چنان ايستاده بودند . پس چون نماز پيشين بود ، مؤذن بانگ نماز كرد و قامت كرد . و بو مسلم بفرمود سليمان را كه پيش رو و نماز كن . سليمان پيش شد و آن همه خلق از پس او نماز كردند و باز بر اسبان نشستند .\r\nو نماز ديگر همچنان فرود آمدند و نماز بكردند .\r\nو آن شب بو مسلم بدان ديه اندر فرود آمد و آن سپاه گرد آن ديه فرود آمدند و ديگر بيعتيان همى آمدند و هر ساعتى خلق [ 368 b ص 
  ] افزون همى شدند . و هم آنجا بدان ديه همى بودند . و بو مسلم بفرمود تا آنجايگه حصارى بنا كردند و دروازه بر نهادند . پس روز عيد بو مسلم برنشست به جامهء سياه اندر ، و با سليمان و با همه سپاه از ديه بيرون آمدند و نماز عيد بكردند . و آيين بنى اميّه چنين بود كه به نماز عيد بانگ نماز و قامت كردندى هم چون آدينه . بو مسلم يله نكرد كه بانگ نماز كردند ، و بفرمود تا نماز پيش كردند ، پس خطبه كردند . و ياران پيغامبر عليه السّلام به تكبيرهاى نماز عيد اختلاف كردند ، و بنى اميّه بر قول عبد الله بن مسعود اقتدا داشتند به تكبير نماز عيد ، و او نه گويد پنج تكبير در ركعت اول و چهار تكبير اندر ركعت ثانى ، اول چهار تكبير بكند و اندر پنجم تكبير الحمد و سورتى ديگر بخواند ، و ركعت ديگر از نخست الحمد و سورت بخواند ، آنگاه سه تكبير بكرد آنگه ركوع كرد . و بو حنيفه اين مذهب گزيده است .\r\nباز به قول عبد الله بن العبّاس سيزده تكبير بايد كردن هفت به ركعت اول و شش به ركعت دوم ، و به هر دو ركعت الحمد و سورتى ديگر بخواند و پس از تكبير بايد خواندن اول شش تكبير بكند و به هفتم تكبير الحمد و سورت بخواند و ديگر پنج تكبير بكند و ششم الحمد و سورت بخواند . بو مسلم سليمان را گفت رسم تكبير ابن مسعود دست بازدار ، و رسم تكبير ابن عبّاس كن از بهر آنكه دولت آل عبّاس است . و امروز به همه اسلام اندر هم اين رسم نماز عيد بمانده است مگر به زمين چغانيان و سومان كه به رسم عبد الله بن مسعود كنند . و چون نماز بكردند ، بو مسلم فرود آمد تا هم آنجا كه نماز كردند ، دستارها بكشيدند و آن خلق را طعام دادند . و ديگر روز بو مسلم نامه كرد به نصر بن سيّار به شهر مرو ، و نام خويش پيش كرد و\r\n","description":"","footnote":"","page_name":" 1012 ","page_number":392},
  {"content":"\r\nاندر نامه يكى آيت قرآن نبشت :\r\n\r\nنامهء ابو مسلم به نصر بن سيّار\r\nبسم الله الرّحمن الرّحيم من ابى مسلم الى نصر بن سيّار امّا بعد فانّ الله تبارك و تعالى عرّفنا بالقرآن فقال * ( وَأَقْسَمُوا بِاللَّه جَهْدَ أَيْمانِهِمْ لَئِنْ جاءَهُمْ نَذِيرٌ لَيَكُونُنَّ أَهْدى من إِحْدَى الأُمَمِ فَلَمَّا جاءَهُمْ نَذِيرٌ ما زادَهُمْ إِلَّا نُفُوراً ، اسْتِكْباراً في الأَرْضِ وَمَكْرَ السَّيِّئِ وَلا يَحِيقُ الْمَكْرُ السَّيِّئُ إِلَّا بِأَهْلِه فَهَلْ يَنْظُرُونَ إِلَّا سُنَّتَ الأَوَّلِينَ فَلَنْ تَجِدَ لِسُنَّتِ الله تَبْدِيلًا وَلَنْ تَجِدَ لِسُنَّتِ الله تَحْوِيلًا . 35 : 42 - 43 ) * و نصر سيّار مشغول [ بود 
  ] به حرب خوارج و به شهر اندر بود . و كرمانى و سپاه خوارج بر در شهر بودند و با او حرب همى كردند ، و سفيانيان كه از كسان ضحّاك الخوارج بود با يك گروه از خوارج به سيستان افتاده بود و از آنجا به بلخ آمد . و از بلخ به مرو آمد و با جديع الكرمانى يكى شد ، و اين هر دو سپاه به در مرو بودند و با نصر همى حرب كردند . و نصر به حرب ابو مسلم نپرداخت . پس چون اين نامهء بو مسلم برخواند متحيّر شد و دانست كه آن كار بزرگ شود . و از خوارج بدان نپرداخت كز شهر بيرون آمدى . و اين نامه را جواب نداد و چون نامه را بخواند سه بيت شعر بگفت . و نامه بنوشت به مروان به شام به صورت كار بو مسلم .\r\nو از او مدد خواست ، و اين بيتها اندر آن نامهء مروان نبشت :\r\nشعر\r\nأرى بين الرّماد و ميض جمر * فأحج بأن يكون له ضرام\r\nفانّ النّار بالعودين تذكّى * وانّ الحرب مبدؤها الكلام\r\nفقلت من التّعجّب ليت شعرى * أأيقاظ اميّة أم نيام\r\nو نامه كرد به يزيد [ بن 
  ] عمر بن هبيره به عراق و سپاه خواست و از هر دو جواب آمد كه تو حاضرى و من غايب ، هر چه دانى كه بايد كردن همى كن كه ما خود هر كس به فتنهء ناحيت خود مشغوليم . چون جواب بازآمد ، نصر سيّار نوميد شد . و جديع بر در مرو بنشست و حرب همى كرد . پس بو مسلم كس اندر ميان كرد تا او با\r\n","description":"","footnote":"","page_name":" 1013 ","page_number":393},
  {"content":"\r\nجديع صلح كرد و عهدها برگرفتند . و بو مسلم جديع را سپاه فرستاد به مدد ، و خود از پس [ 369 a ص 
  ] بيامد و حرب را بساختند . و نصر چون چنان ديد سپاه از شهر بيرون آورد تا حرب كند . و كنده ساختند . آنگاه نصر كس سوى جديع فرستاد و گفت : من ترا از بو مسلم بهترم كه او چون از من بپردازد آهنگ تو كند . پس تو بياى تا صلح كنيم و با ابو مسلم حرب كنيم ، و من او را از ميان برگيرم ، آنگه من و تو بنگريم تا چه خوبتر باشد آن كنيم . پس نصر با كرمانى گفت به شهر اندر شو با سپاه و بامداد بيرون آى با سرهنگان خاصهء خويش تا صلحنامه بنويسيم و گواه كنيم . و كرمانى با سپاه به شهر اندر شد . و نصر به لشكرگاه همى بود . و ديگر روز كرمانى از شهر بيرون آمد با چهل تن . چون نصر ديد كه او با اندكى مردم است ، نصر مكر كرد و با هزار و پانصد مرد بر او حمله برد و بيفگندش و بكشتش ، و پسر كرمانى به شهر اندر بخروشيد . و خبر به شهر اندر افتاد كه نصر كرمانى را بكشت . و نصر هم آنگاه به شهر اندر آمد و منادى كرد به زينهار سپاه كرمانى .\r\nگفتند اگر نصر ما را زينهار خواستى دادن كرمانى را نكشتى . و او همى خواهد تا ما را امروز بپراگند ، آنگاه ما را يكان و يكان همىكشد . پس همه بر پسر كرمانى گرد آمدند ، على بن جديع ، و به لشكرگاه بيرون رفتند و به زنهار بو مسلم شدند . و ابو مسلم ايشان را سپاه داد و به حرب نصر فرستاد . و نصر از شهر بيرون آمد تا حرب كند . چون به حرب بايستاد ، بو مسلم از ديگر سو به شهر اندر آمد . و چون نصر آگاه شد ، از آنجا برفت و به دندانقان شد . 
  ]\r\n","description":"","footnote":"","page_name":" 1014 ","page_number":394},
  {"content":"\r\n\r\n[ دخول ابو مسلم به مرو 
  ]\r\nو ابو مسلم به شهر مرو روز پنج شنبه اندر آمد نه روز شده از جمادى الاولى به سال صد و سى از هجرت . و پسر كرمانى و لشكرش همه به شهر اندر آمدند و بر بو مسلم به اميرى سلام كردند . و بو مسلم مرو و سرخس و نسا و باورد همه بگرفت ، و همه سپاه به نشابور بر نصر گرد آمدند . و بو مسلم به ما وراء النهر كس فرستاد . و بو مسلم خود به مرو بنشست ، و بو داود را و خالد بن ابراهيم به بلخ فرستاد تا آنجا كارها را به رسم خويش كرد ، و خليفهء خويش آنجا بنشاند و خود به مرو بازآمد .\r\nپس بو مسلم او را گفت كه اين پسر كرمانى كه با من به مرو اندر آمد ، مرا بر ايشان ايمنى نيست . و گر هر دو را بكشم سپاه ايشان بر من بشورند چه تدبير بايد كردن به كار ايشان . و كرمانى را دو پسر بود يكى را على نام بود و ديگر عثمان . پس راى بو مسلم و بو داود بر آن افتاد كه ايشان را و سپاه ايشان را يك از ديگر بپراگنند ، آنگاه جدا جداشان هلاك كنند . بو مسلم ايشان را هر دو خلعت افگند و لطف كرد تا دل ايشان با او بيارميد . و به هر شهرى از آن خويش كه دويست سوار بفرستادى زان ايشان صد سوار بفرستادى با ايشان . و بدان اميران نامه كردى به نيكو داشتن ايشان ، تا با او عثمان به مرو بماند با خاصگيان ايشان .\r\nپس بو مسلم عثمان را به بلخ فرستاد به خليفتى ، و بو داود را از پس شش ماه بفرستاد كه عثمان را به بلخ بكش . و بو داود برفت و عثمان را به بلخ بكشت با همه\r\n","description":"","footnote":"","page_name":" 1015 ","page_number":395},
  {"content":"\r\nخاصگيان او كه آنجا بودند . و هم بدان روز اندر كه بو مسلم وعده نهاده بود كه بو داود عثمان را به بلخ بكشد ، على را هم اندر آن روز به مرو بكشت با خاصگيان او . و مرو و خراسان و ما وراء النهر بو مسلم را صافى شد . و سباع بن نعمان الازدى را به ما وراء النهر فرستاد . و قحطبة بن شبيب از امام بازآمد و بو مسلم را نامه آورد و خلعت آورد ، و ابو مسلم همه خراسان صافى كرده بود . و به دست نصر بن سيّار جز نشابور نمانده بود . پس بو مسلم خلعت امام اندر پوشيد و تدبير كار نصر گرفت . و با نصر به نشابور اندر سپاه بسيار گرد آمده بود بر مقدار سىهزار مرد ، و نصر پسرش را ، تميم بن نصر ، به طوس فرستاد با ده هزار مرد و بفرمود كز آنجا آهنگ نسا و باورد كند . و بسّام بن ابراهيم و موسى بن كعب كه داعيان نسا و باورد بودند نامه كردند به بو مسلم به خبر تميم بن نصر . بو مسلم قحطبه را بيرون [ 369 b ص 
  ] كرد با پنج هزار مرد ، و اميرى طوس و نشابور و حرب نصر او را داد .\r\nقحطبة بن شبيب به سرخس آمد ، و از سرخس آهنگ طوس كرد . و بسّام و موسى بن كعب از نسا و باورد بيامدند با سپاه ، و از آن سوى روى به طوس نهادند ، و تميم بن نصر به ميان اندر گرفتند و حرب كردند . تميم كشته شد و سپاه او به هزيمت به نشابور آمدند . و نصر از نشابور به هزيمت برفت و به قومس شد . و قحطبه به نشابور آمد . و يزيد بن عمر بن هبيره مردى را از عراق ، نام او نباتة بن حنظله به يارى نصر فرستاده بود با ده هزار مرد ، و اميرى گرگان او را داده بود . و اين نباته به گرگان شده بود تا ساخت كند و به نشابور شود به يارى نصر . پس نصر از قومس به گرگان شد و با نباته يكى شد . و بو مسلم نامه كرد به قحطبه ، و اميرى گرگان او را داد و بفرمود كه به گرگان شو ، و حرب كن . قحطبه به گرگان آمد و حرب كرد به اوّل ذى الحجّهء سال صد و سى . و قحطبه مر نباته را بكشت . و نصر به هزيمت برفت و روى به رى نهاد . و قحطبه پسر خويش را ، حسن بن قحطبه با سه هزار مرد از پس نصر بفرستاد . و نصر به رى بيمار شد و بفرمود تا به محمل برگرفتند و روى به عراق نهاد . چون به همدان رسيد بمرد به ماه ربيع الاول اندر سال صد و سى و يك . و نصر بن سيّار هشتاد و پنج ساله بود . 
  ]\r\n","description":"","footnote":"","page_name":" 1016 ","page_number":396},
  {"content":"\r\n\r\n[ خبر ابى حمزة الخارجى 
  ]\r\nو هم بدين سال صد و بيست و نه بود كه بو مسلم به خراسان بيرون آمد . مردى به يمن بيرون آمد به حضرموت و دعوى طالبيان كرد . و جامه سياه كرد هم چون بو مسلم بى آنكه يك ديگر را ديده بودند يا خبر شنيده بودند . و اين ابى حمزه از بصره بود از بنى الازد ، و نامش مختار بن عوف بود و به حضرموت نشستى . و آنجا مهتر بود و هر سال به مكّه آمدى ، و مردمان را از طاعت بنى اميّه نهى كردى و گفتى نشايد ايشان را طاعت داشتن . و امامى نبودى كه به دو خواندى تا سال صد و بيست و هشت به مكّه آمد . عبد الله بن يحيى بن زيد بن علىّ بن الحسين بن علىّ بن ابى طالب را بديد و سخن او بشنيد . و عبد الله مردمان از طاعت بنى اميّه نهى كردى ، و لكن امامت خويش را دعوت نكردى ، و گفتى از پس بنى اميّه نماز نشايد كردن . و امامى را از آل پيغامبر صلَّى الله عليه و سلَّم طلب بايد كردن ، و خويشتن را طالب الحق خواندى . پس [ ابى 
  ] حمزه سخن عبد الله بشنيد . او را خوش آمد ، و مذهبش با مذهب او موافق آمد . با وى خلوت كرد و گفت سخن نيكو همى گويى و مذهب نيكو دارى و امامى را سزايى ، و من مردىام كه همى امام جويم ، و سخن من به همه يمن اندر روا است ، برخيز تا ترا آنجا برم و همه خلق به بيعت تو خوانم ، و\r\n","description":"","footnote":"","page_name":" 1017 ","page_number":397},
  {"content":"\r\nهمه زمين مغرب ترا راست كنم . عبد الله بدان سخن او را اجابت كرد ، و با او به حضرموت شد .\r\nو بو حمزه با او بيعت كرد و مر او را امير المؤمنين خواند . و مردمان حضرموت را گفت كه اين امام كه تا كنون همى جستم يافتم و آوردم تا با او بيعت كنيد . و مردمان همه با او بيعت كردند . و جامه سياه كرد و خويشتن را طالب الحق خواند ، و سپاه بر او گرد آمدند . عبد الله بو حمزه را سپاه سالار كرد و همه يمن بگرفت . چون وقت حجّ بود ، بو حمزه را به مكّه فرستاد . و به مكّه اندر عبد الواحد بن سليمان بن عبد الملك امير بود از قبل مروان . و اين عبد الواحد كس كرد به بو حمزه كه حرب مكن تا حجّ بكنيم تا اين حجّ بر مسلمانان تباه نشود . بو حمزه گفت من حرمت حجّ و حرم از تو كمتر ندارم . اجابت كرد كه حرب نكند تا حجّ بكنند . پس چون حجّ بكردند ، عبد الواحد به شب اندر از مكّه بجست و به مدينه شد . و بو حمزه مكّه بگرفت ، و دعوت طالب الحق آشكارا كرد . و عبد الواحد به مدينه بنشست تا با بو حمزه حرب كند . سپاه را از مكّه بياورد و به مدينه آمد . و عبد الواحد سپاه پذيرهء او باز فرستاد ، و عبد العزيز بن عبد الله بن عمر بن عثمان بن عفّان بر ايشان مهتر كرد . و هر دو لشكر به جايى گرد آمدند [ 370 a ص 
  ] ميان مكّه و مدينه ، نام او قرين ، و حرب كردند . و سپاه مدينه هزيمت شدند و ابو حمزه از ايشان بسيار بكشت . و اين همه فرزندان مهاجر و انصار بودند . و عبد الواحد از مدينه بجست .\r\nو بو حمزه به مدينه اندر آمد و دعوت آشكارا كرد . پس عبد الواحد به شام شد . و بو حمزه حجاز بگرفت . پس مروان چهار هزار مرد از سپاه بيرون كرد و هر مردى را اسبى تازى بداد و اشترى ، و صد دينار نفقهء راه جدا از روزى . و هر مردى را دو زره و خودى و ساقين و ساعدين و برگستوانى بداد . و عبد الملك بن محمّد بن عطيّه را بر ايشان مهتر كرد و به حرب بو حمزه فرستاد . و عبد الملك از شام برفت و روى سوى مدينه نهاد . و ميان شام و مدينه منزلى است كه آن را علا خوانند . اين عبد الملك پيش از سپاه بيامد به منزل نگرستن . غلامى را ديد ، او را گفت : يا غلام ، اين منزل چه خوانند ؟ گفت : علا . گفت : علونا ان شاء الله ، و آن را به فال گرفت .\r\n","description":"","footnote":"","page_name":" 1018 ","page_number":398},
  {"content":"\r\nپس گفت : تو چه نامى ؟ گفت : على ، گفت : الله اكبر و اعلى . پس گفت : پدرت چه نام بود ، گفت : افلح ، گفت : افلحنا ان شاء الله . و آن را فال گرفت . گفت : مولاى كه اى ، گفت : مولاى غيث . گفت : اغثنا ان شاء الله . گفت : آن منزل كه ما فردا آنجا رسيم چه خوانند ؟ گفت : غالب . گفت : غلبنا ان شاء الله ، پس آن غلام را هزار درم داد و آنجا ببود آن روز ، و ديگر روز برگرفت و بدان منزل غالب شد . و بو حمزه با سپاه خويش از مدينه آهنگ وى كرد و پذيرهء او باز آمد . چون به يك ديگر رسيدند صفها بر كشيدند و حرب آغاز كردند . و سه شبانروز پيوسته حرب كردند . پس بو حمزه كشته شد و از سپاهش بسيار كشته شدند . و ديگر به هزيمت روى را به مدينه نهادند كه از آنجا به مكّه شوند و به يمن باز روند ، كه ايشان بيشتر يمانيان بودند . چون مردمان مدينه چنان ديدند ، از ايشان كه كينه داشتند از بهر آن كشتن كه آنجا كرده بودند ، سلاح برگرفتند و آهنگ ايشان كردند و بيشتر از ايشان بكشتند ، و از ايشان بس كس نرست .\r\nو اين عبد الملك بن عطيّه با سپاه به مدينه آمد و يك ماه آنجا ببود . پس برادرزادهء خويش را عروة بن الوليد بن محمّد بن عطيّه را بر مدينه خليفت كرد و خود با سپاه به مكّه شد ، و از مكّه به يمن شد . و اين طالب الحق يمن گرفته بود و به صنعاى يمن نشست جاى ساخته . پس چون عبد الملك به حدود يمن اندر آمد ، و طالب الحق سپاه گرد كرد و پذيرهء او بازآمد ، و پسر خويش را بشير بن عبد الله بر مقدّمه كرد . و سپاهها به يك جاى گرد آمدند و حرب كردند ، و اين عبد الملك سپاه يمن بشكست و طالب الحق را و پسرش را بكشت ، و سرهاى ايشان برگرفت و سوى مروان فرستاد . مروان شاد شد ، و حجاز و مكّه و مدينه و يمن عبد الملك را داد ، و نامه كرد به وى كز يمن به مكّه رود و مردمان را حجّ كند تا فخر آن ترا بود .\r\nعبد الملك شاد شد . و روزگار تنگ شده بود با سپاه نتوانست آمدن با دوازده تن از خاصگيان خويش بر جمازه ها از يمن برفتند ، و سپاه به يمن دست بازداشت . و چهل هزار دينار با ايشان آورده بود كه به مكّه به كار برد به اعمال خير . چون به سه منزلى مكّه رسيد ، گروهى از عرب بيرون آمدند و مر او را با آن دوازده تن بكشتند\r\n","description":"","footnote":"","page_name":" 1019 ","page_number":399},
  {"content":"\r\nو آن خواسته ها ببردند . و اين خبر به مروان رسيد تافته گشت . محمّد بن عبد الملك بن مروان را به دخول بفرستاد تا دزدان را طلب كند و حجاز نگاه دارد . 
  ]\r\n","description":"","footnote":"","page_name":" 1020 ","page_number":400},
  {"content":"\r\n\r\nخبر خروج ابو مسلم صاحب دولت ولد عبّاس از خراسان\r\nو اين ابو مسلم غلامى بود و سرّاجى كردى . و نامش عبد الرّحمن بن مسلم بود و اندر خدمت گروهى مردمان بود از بنى عجل به خراسان كه ايشان را بنى عبس بن معقل گفتندى . و اين بو مسلم غلامى بود زيرك و خردمند و هشيار و فرهنگى ، و دوستى بنى هاشم اندر دلش افتاد .\r\nگروهى از شاعيان بنى عبّاس به حجّ رفتند چون سليمان بن الكثير الاحول و مالك بن الهيثم و قحطبه و لاهز بن قريظ و جمعى ديگر . و ايشان به مكّه شدند . و محمّد بن على بن عبد الله بن العبّاس آن روز به مكّه بود . و مالى بسيار با خود برده بودند و به دو دادند و هر روزى به نزديك او همى شدند . و ابو مسلم با ايشان بود .\r\nيك روز محمّد بن على ايشان را گفت : اين غلام آزاد است يا بنده ؟ گفتند : معقليان ايدون گويند كه او مولاى ايشان است و او ايدون دعوى كند كه آزاد است .\r\nمحمّد بن على گفت : ندانم كه اين چيست كه شما گوييد و ليكن من او را غلامى زيرك همى بينم و خردمند ، و من اندر او علامتهاى بسيار همى بينم كه اميد دارم كه او از آنها خواهد بودن كه اندر دولت ما حركت كند . ايشان گفتند : ايّها الامام ، اين حال كى خواهد بودن كه كار بنى اميّه دراز بكشيد . محمّد بن على گفت : هذا\r\n","description":"","footnote":"","page_name":" 1021 ","page_number":401},
  {"content":"\r\nو للَّه زماننا ، و من از پدر خويش شنيدم كه چون سال حمار آيد ، خداى عزّ و جلّ دولت ما را آشكارا كند و دعا مستجاب شود ، و دولت بنى اميّه بميرد و علمهاى سياه پديد آيد اندر مرو و خراسان ، و بنى اميّه را بكشند در زير هر سنگى و كلوخى .\r\nگفتند : ايّها الامام ، سال حمار چيست ؟ گفت : هرگز سال از صد نگذشت بر دولت قومى كه نه كارشان زير و زبر شد و اندر شوريد چنان كه خداى عزّ و جلّ گفت ، قوله تعالى ، * ( أَوْ كَالَّذِي مَرَّ عَلى قَرْيَةٍ وَهِيَ خاوِيَةٌ عَلى عُرُوشِها قال أَنَّى يُحْيِي هذِه الله بَعْدَ مَوْتِها فَأَماتَه الله مِائَةَ عامٍ ثُمَّ بَعَثَه قال كَمْ لَبِثْتَ قال لَبِثْتُ يَوْماً أَوْ بَعْضَ يَوْمٍ قال بَلْ لَبِثْتَ مِائَةَ عامٍ فَانْظُرْ إِلى طَعامِكَ وَشَرابِكَ لَمْ يَتَسَنَّه وَانْظُرْ إِلى حِمارِكَ وَلِنَجْعَلَكَ آيَةً لِلنَّاسِ . 2 : 259 ) * اكنون اين وعده است كه ما را كردند و نزديك آمد بربّ الكعبة .\r\nپس محمّد بن على روى بدان مردمان كرد كه شيعت او بودند و گفت : اعلموا انّكم فى سنة الحمار و كانّى بهذا الغلام و قد تحرّك فى هذا الأمر . و بدانيد كه شما اندر سال صدايد از ملك بنى اميّه ، و گويى من بدان مىنگرم كه اين غلام برخاسته است اندر كار ما ، يعنى بو مسلم . شما چشم همى داريد چون برخيزد شما او را يارى كنيد و با او برخيزيد كه شما مرا از پس اين سال نبينيد كه من در خويشتن ضعفى همى بينم و سستى همى يابم و گمان همى برم كه اجلم نزديك است ، و ليكن من اين كار از بهر پسر خويش كردم ، ابراهيم ، آنكه به خراسان است . پس اگر او را كارى رسد ، اينك پسر ديگر عبد الله ابو العبّاس السفّاح ، و اگر او را كارى رسد ، سديگر پسر من ، عبد الله يعنى ابو جعفر منصور بو دوانيق .\r\nپس اين مردمان به خراسان بازآمدند از مكّه از نزديك محمّد بن على ، و اندر بو مسلم به چشمى ديگر نگريستند . و آنچه از محمّد بن على شنيدند اندر كار بو مسلم پنهان همى داشتند ، و گاه گاه با او گرد آمدندى و تدبير كردندى . بو مسلم ايشان را گفتى شتاب مكنيد و مژده پذيريد كه اين كار كه شما همى خواهيد نزديك است كه من خداوند علمهاى سياهم و همان انگاريد كه اين كار آشكارا كردم . بو مسلم هم بر اين حال همى بود خاموش تا آنگاه كه ميان كرمانى و نصر بن سيّار حرب افتاد .\r\n","description":"","footnote":"","page_name":" 1022 ","page_number":402},
  {"content":"\r\nچون بو مسلم نگاه كرد كه غلبه كرمانى را است بدانست كه فرج آمد . ياران را گفت نزديك آمد .\r\nو محمّد بن على بمرد و بو مسلم دعوت اندر گرفت به امامت ولد عبّاس . و مردمان با وى همى بيعت كردند تا هزار مرد گرد آمد از پنهان . چون آگاهى به نصر بن سيّار رسيد ، هيچ حيلت ندانست [ اندر كار بو مسلم كه مشغول بود به كرمانى ، و بيتى چند شعر بگفت و به مروان فرستاد و او را آگاه كرد از كار و مدحت او به هشيارى و مدد فرستادن و بيم نمودن از بزرگ شدن كار دشمن و رفتن ولايت از دست بنى اميّه . مروان شعر بشنيد و او را جواب نكرد . 
  ] و چون نصر شعر فرستاد به مروان ، و او را جواب نكرد ، نصر بدانست كه به كار بنى اميّه ادبار اندر افتاد . و نامه نوشت به يزيد بن عمر بن هبيره ، و او آن روز به واسط بود از دست مروان ، و در نامه گفت : امّا [ بعد 
  ] بدان كه دولت ما هر دو يكى است و تو دانى كه آنچه من اندر ويم از حرب كرمانى . و مردى ديگر بيرون آمده است از پسران سرّاجان كه او را نه دين است و نه اصل ، و گروهى با او گرد آمده اند از فاسقان خراسان از شيعت ولد عبّاس ، و سوگند دهم بر تو به خداى كه خراسان را ضايع نكنى كه من همى ترسم كه اين كار از دست بشود ، بايد كه مرا مدد فرستى .\r\nپس يزيد بن عمر از نامهء نصر نينديشيد و گفت : خراسان را چه كنم من از خراسان باك ندارم تا عراق مرا باشد .\r\nو آنگاه طمع افتاد بنى هاشم را اندر خلافت ، و فضل بن عبد الرّحمن بن عبّاس بن ربيعة بن الحارث بن عبد المطَّلب بيتى چند شعر بگفت و به عبد الله بن الحسن بن الحسن بن علىّ بن ابى طالب عليهم السّلام فرستاد و او را حثّ كرد بر طلب ولايت خلافت گفتا آل بو طالب را نيز طمع افتاد اندر خلافت .\r\nو ابو الحسن المدائني ايدون گويد كه عبد الله بن الحسين گفت : با عبد الله بن الحسن بن الحسن بن علىّ بن ابى طالب و على بن عبد الله بن العباس همى رفتم . داود بن على فراز نزديك عبد الله بن الحسن شد و گفت : اگر تو بفرمودى پسران خويش را ، محمّد و ابراهيم ، تا فردا اندر آمدندى و حرب كردندى اندر اين\r\n","description":"","footnote":"","page_name":" 1023 ","page_number":403},
  {"content":"\r\nكار نيك بودى كه دولت بنى اميّه اندر شوريد . نبينى كه خبرهاى خراسان چگونه همى آيد ، و [ شنيدى 
  ] چگونه تباه شده است كار بر نصر بن سيّار . عبد الله بن الحسن گفت : هنوز آن هنگام نيامد كه ما را اندر بايد آمدن . عبد الله بن على گفت : يا با محمّد ، شما را بر بنى اميّه ظفر نباشد و ظفر بر ايشان ما را بود و منم كه ايشان را بكشم و كار ايشان بستانم ان شاء الله * ( وَما ذلِكَ عَلَى الله بِعَزِيزٍ 14 : 20 ) * . و عبد الله بن الحسن خاموش شد و چيزى نگفت .\r\nپس چون بو مسلم ديد كه نصر بن سيّار را مدد نيست ، طمع كرد اندر آنچه مىخواست از برخاستن . و كس فرستاد به كرمانى و گفت : اينك تو مىخواهى بيابى كه من با توام نه نصر بن سيّار . و كرمانى با بو مسلم يكى شدند و هر دو با لشكر پيش نصر بن سيّار آمدند . پس بو مسلم ياران خويش را بفرمود تا سياه پوشيدند ، و نامه نوشت به همه شهرهاى خراسان كه بايد كه جامه سياه پوشيد كه ما سياه پوشيديم ، و نزديك زوال بنى اميّه است . و مردمان نسا و باورد و مرو الرّود و طالقان جامه ها را سياه كردند به فرمان بو مسلم .\r\nو مداينى ايدون گويد كه جامه از بهر آن سياه پوشيدند كه در سوك زيد بن على و پسرانش يحيى و فضل بودند . و خبر درست اندر اين آن است كه بنى اميّه جامهء سبز پوشيدندى و رايت سبز داشتندى ، بو مسلم همى خواست كه اين رسم بگرداند . پس تنها به خانه اى اندر بنشست و غلامى را از آن خويش بفرمود تا عمامهء سپيد اندر پيچيد و اندر شد پيش او ، پس بفرمود تا ديگر با جامهء سرخ اندر شود با عمامه ، و ديگر باره با عمامه و جامهء زرد اندر شود ، تا آخر بفرمود تا با عمامهء سياه و جامهء سياه اندر شود . چون بو مسلم آن بديد ، هول به دلش اندر آمد .\r\nبدانست كه هيچ جامه نيست از سياه با هولتر ، [ 328 a 
  ] و از بهر آن جامهء سياه پوشيد .\r\nپس به هيچ شهرى نماند از شهرهاى خراسان كه نه مردمانش جامهء سياه پوشيدند .\r\nآنگاه بو مسلم كس فرستاد به گوزگانان تا يحيى بن زيد را از دار فرو گرفتند و كفن كردند و دفن كردند . و هر كه را يافت كه او هواخواه بنى اميّه بود همى كشت ، تا از بهر خون يحيى بن زيد هشتاد هزار مرد را بكشت همه از شيعت بنى اميّه . آنگاه\r\n","description":"","footnote":"","page_name":" 1024 ","page_number":404},
  {"content":"\r\nنصر بن سيّار گردن بنهاد و بترسيد . و نامه نوشت به مردمان مرو و جز از ايشان ، آن كسهايى كه دانست كه ترتيب كار او كنند . و از ايشان يارى خواست بر حرب كرمانى و بو مسلم . و شعرى نوشت و ايشان را بر حرب كرمانى و بو مسلم تحريض كرد . كس او را يارى نداد . و چون نصر بدانست كه هيچكس او را يارى نمىكند ، خواست كه ميان بو مسلم و كرمانى وحشت اندازد . قصّه اى نوشت به كرمانى و گفت : تو فريفته مباش به بو مسلم و يارانش كه او اين كار نه ترا همى خواهد ، و من بر تو همى ترسم ، بايد كه بيايى تا هر دو به شارستان مرو اندر رويم و صلحنامه اى نويسيم ميان ما ، و هر دو سوگند خوريم كه هم پشت شويم و بو مسلم را بگيريم .\r\nكرمانى او را وعده كرد كه چنان كند . پس برفت و بو مسلم را آگاه كرد و نامهء نصر به وى داد . بو مسلم گفتا : ترا چه تدبير مىنمايد ؟ گفت : من چنان صواب بينم كه با او بيرون شوم و كس فراز كنم تا ناگاه او را بزند و بكشد . بو مسلم گفت : جز اين تدبير نيست . كرمانى برفت و برابر لشكرگاه نصر بيستاد با مقدار صد سوار . و مردى را از ياران خويش بفرمود تا ناگاه نصر را حربه اى زند و بكشد . پس رسول خويش را به دو فرستاد كه بيرون آى تا صلحنامه نويسيم . نصر بيرون آمد با صد سوار ، و او را نيز همان تدبير افتاده بود بر كرمانى كه كرمانى انديشيده بود . و مردى برگماشته ، نامش حارث بن سريج ، تا كرمانى را بكشد . و هر دو لشكر برآمدند . و كرمانى آن روز بىجوشن بود . چون نصر او را بدان حال ديد روى به حارث كرد و او را چيزى بگفت . حارث حمله برد بر كرمانى و او را ضربتى زد بر تهيگاه و بكشت . و نصر بفرمود تا سر كرمانى برداشتند و به مروان فرستاد .\r\nو بو مسلم ياران خويش را برآغاليد ، و هر دو سپاه به يك ديگر فراز شدند و يك زمان حرب كردند . و كرمانى را پسرى بود نامش على ، نگاه كرد ، تميم بن نصر را ديد كه حرب همى كرد . حمله برد بر او و گفت : منم پسر كرمانى ، و او را نيزه اى زد و بكشت . پس آواز داد به بانگ بلند كه اى نصر ، چگونه ديدى كينه باز آوردن ! و آن روز همچنان حرب كردند ، و ديگر روز به حرب بازآمدند . و نصر را جراحت رسيد ، و خلقى از يارانش بكشتند و ديگران به هزيمت شدند از پيش بو مسلم .\r\n","description":"","footnote":"","page_name":" 1025 ","page_number":405},
  {"content":"\r\nو كار بو مسلم هر روز بالا مىگرفت و هيبت و شكوه او اندر دل خراسانيان همى افتاد . و ايدون گويند كه بر منبرها كه خطبه كردندى گفتندى : الَّلهمّ اصلح الامير ابا مسلم امين آل محمّد صلَّى الله عليه و سلَّم . و خراسان دو گروه شدند و اندر بعضى از شهرها خطبه به نام مروان كردندى و بعضى به نام بو مسلم . و كار سخت شد ميان بو مسلم و نصر . و هر گاه كه به يك ديگر فراز شدندى لعنت و دشنام دادندى . و مردمان خراسان ميل به بو مسلم كردند و هواى او خواستند . و فرمان او كردند و خراج به دو دادند . پس نصر بدانست كه او را با بو مسلم طاقت مقاومت نيست . به خانه اى اندر شد به مرو و بنشست . و بو مسلم چهار مرد را بخواند از ياران خويش يكى : عامر بن اسماعيل الجرجانى و ديگر برادرش عمرو بن اسماعيل و سديگر سليمان بن كثير و چهارم لاهز بن قريظ ، ايشان را گفت به نزديك نصر شويد و او را از من سلام كنيد و بگوييد كه امير همى گويد كه نامه اى آمده است از امام ابراهيم بن محمّد و ما همى خواهيم كه بر تو عرضه كنيم ، بياى ايمن و آرميده .\r\nايشان پيش نصر رفتند و پيغام بدادند و لاهز بن قريظ اين آيت برخواند : * ( يا مُوسى إِنَّ الْمَلأَ يَأْتَمِرُونَ بِكَ لِيَقْتُلُوكَ فَاخْرُجْ إِنِّي لَكَ من النَّاصِحِينَ . 28 : 20 ) * نصر بدانست كه او را به كشتن همى برند . گفت : نعم و كرامة . برخاست و به حجره اندر شد . و اين مردمان هم آنجا نشسته بودند . و اندر حجره روزنى بود اندر بوستان . بدان روزن به رسن فروشد به بوستان . و شبى بود تاريك ، و آخر سالار خويش را بخواند و گفت : فلان اسب بيار . اسب بياورد و برنشست و برفت با يك غلام . و خواسته و خانه بيكبار رها كرد و از در بستان برون شد و روى به نشابور نهاد .\r\nچون رسولان زمانى نيك بيستادند و نصر نيامد دانستند كه بگريخت . به نزديك ابو مسلم بازآمدند و او را از اين قصّه آگاه كردند . بو مسلم گفت : دست بداريد تا هر كجا خواهد رود و ليكن مرا بگوييد كه چه تهمت كرد بر شما . گفتند : [ و الله كه آگاهى نداريم جز آنكه اين مرد ، و انگشت به 
  ] لاهز [ كردند 
  ] ، اين آيت برخواند : * ( إِنَّ الْمَلأَ . . . 28 : 20 ) * بو مسلم گفت : از اين آيت بگريخت . و فرمود تا لاهز را گردن بزدند . و بو مسلم سراى نصر را غارت كرد و بسوخت و همهء خراسان بگرفت ، و كارداران\r\n","description":"","footnote":"","page_name":" 1026 ","page_number":406},
  {"content":"\r\nبه ناحيتها فرستاد . و نصر به رى رفت و همى خواست تا به عراق رود . چون به قسطانه برسيد بر هفت فرسنگى رى ، آنجا بمرد . و خبر به بو مسلم آمد كه نصر بمرد . قحطبة بن شبيب را بخواند و بيست هزار مرد به دو داد و گفت : به گرگان شو و از آنجا برتر همى شو تا هر كجا توانى . [ 328 b 
  ] قحطبة به نشابور آمد و خراج بستد و بر ياران ببخشيد . پس روى به گرگان نهاد . و آنجا مردى بود از قبل پسر هبيره نامش نباتة بن حنظله الكلابى با لشكرى بزرگ از مردمان شام و عراق ، و كنده كرده بود گرد لشكر خويش . قحطبه سپاه را تعبيه كرد و خالد بن يزيد را و اسيد بن عبد الله را بر ميسره كرد و موسى بن كعب العقيل را بر جناح . پس روى به ياران خويش كرد و گفت : بدانيد كه شما حرب با گروهى همى كنيد كه دين خداى عزّ و جلّ بگردانيدند و بدل كردند و از فرمان خداى عزّ و جلّ بيرون آمدند ، و ايشان را از نخست ظفر بودى از آنكه داد كردندى ، پس بگردانيدند تا خداى عزّ و جلّ بر ايشان خشم گرفت و پادشاهى از ايشان بستد .\r\nو فرزندان پيغمبر خداى را آنچه يافتند بكشتند ، و هر جا كه دوستدارى از اهل بيت ديدند همه را بكشتند و زنان ايشان را به زنى كردند و فرزندان ايشان را برده كردند ، و بر همين حالت همى بودند تا اكنون كه خداى عزّ و جلّ [ شما را 
  ] مرتبه داد و بزرگوار كرد و بر ايشان مسلَّط گردانيد تا داد و كينه بكشيد از ايشان . و امير بحقّ امين آل محمّد صلَّى الله عليه و سلَّم ايدون گفت كه شما برآويزيد با ايشان و حرب كنيد تا هزيمت كنيدشان به فرمان خداى عزّ و جلّ .\r\nپس قحطبه با ياران خويش فراز شد به نزديك نباتة بن حنظله . و روز آدينه بود نخستين روز از ذو الحجّه . و حرب كردند آن روز [ از 
  ] وقت آفتاب بر آمدن تا آنگاه كه روز بگشت . و گروهى از مردمان خراسان كشته شدند . پس هزيمت بر مردمان گرگان افتاد ، و نباته را با پسرش حنظله بكشتند با مقدار ده هزار مرد از شاميان ، و ديگران به هزيمت شدند . و قحطبه فرمود تا سر نباته و آن پسرش به بو مسلم بردند با فتحنامه . و پس به گرگان اندر شد و هر كه را يافت از شيعت بنى اميّه همه را بكشت . و خراج بستد و بر ياران ببخشيد ، و پنج يك به بو مسلم فرستاد . پس از\r\n","description":"","footnote":"","page_name":" 1027 ","page_number":407},
  {"content":"\r\nآنجا به دامغان شد و خراج بستد . و كس او را منع نكرد . و از آنجا به رى شد . و كس آنجا با او حرب نكرد . و خراج رى بستد و به بو مسلم فرستاد . و نامه نوشت به دو و دستورى خواست تا پيشتر رود . بو مسلم جواب كرد كه نخست به اصفهان رو .\r\nقحطبه روى به قم و اصفهان نهاد . خبر به عامر بن ضباره شد . لشكر گرد كرد و به حرب ايستاد . قحطبه چون به اصفهان شد ، عامر بن ضباره بيرون آمد با صد هزار مرد ، و به يك ديگر برآويختند . قحطبه بفرمود تا مصحفى بر سر نيزه بستند و گفت : يا اهل شام ، ما شما را همى بدين خوانيم كه اندر اين مصحف است از فضل كردن آل محمّد عليه الصّلاة و السّلام و اهل بيت او . ياران عامر قحطبه و بو مسلم را دشنام دادند و فرزندان عبّاس را . پس قحطبه گفت : حمله بريد . هر دو گروه به يك ديگر فراز شدند و ساعتى حرب كردند سخت . عامر كه امير اصفهان بود كشته شد با خلقى بىاندازه . و قحطبه سر عامر به بو مسلم فرستاد و خود به اصفهان اندر شد و خراج بستد و به بو مسلم فرستاد . و از آنجا به نهاوند شد . و آنجا مردى بود نامش مالك بن ادهم بن المحرز الباهلى با گروهى از فرزندان نصر بن سيّار . قحطبه به در نهاوند فرود آمد و آن قوم را در حصار يافت . لشكر به در حصار آورد و كار بر ايشان تنگ كرد . و منجنيقها ساخت و شب و روز سنگ همى انداخت . پس مالك كس فرستاد و زنهار خواست خود را و گروهى از مردمان شام را . قحطبه اجابت كرد . ايشان بيرون آمدند و به نزديك قحطبه شدند . و گروهى بودند از قوم نصر بن سيّار مقدار چهل تن ، بيرون آمدند و پيش قحطبه شدند و پنداشتند كه كس ايشان را نشناسد . قحطبه بفرمود تا همه را بكشتند و سرهاشان به بو مسلم فرستاد . و از آنجا به حلوان شد ، و آنجا آن روز عبد [ الله 
  ] بن العلاء الكندى بود از قبل امير هبيره با سه هزار مرد . چون دانست كه سپاه قحطبه آمد ، بگريخت از حلوان و پيش پسر هبيره شد و او را از اين حال آگاه كرد .\r\nقحطبه به حلوان اندر شد و خراج بستد و بر ياران ببخشيد ، و آهنگ عراق كرد .\r\nپس مردى را بخواند از ياران خويش نامش عبد الملك بن يزيد و كنيتش ابو عون .\r\n","description":"","footnote":"","page_name":" 1028 ","page_number":408},
  {"content":"\r\nو چهار هزار مرد به دو داد و او را بفرمود كه به شهر زور رود . و آن روز آنجا مردى بود از قبل پسر هبيره نامش عثمان بن سفيان با پنجهزار مرد از مردمان شام و عراق . چون خبر يافتند كه ابو عون آمد ، پذيرهء او باز شدند بر دو فرسنگى شهر زور . و با وى حرب كردند و عثمان كشته شد با گروهى از يارانش . و ديگران به هزيمت شدند و در جهان بپراگندند . بو عون سر عثمان پيش قحطبه فرستاد و خود اندر شهروز شد . و اين خبر به پسر هبيره شد . از واسط برداشت و به حلوان شد و آنجا كنده كرد بر گرد لشكر خويش . چون خبر به قحطبه رسيد از حلوان به خانقين شد . پسر هبيره از حلوان برداشت و پيش او باز آمد و به دسكره فرود آمد . و خبر به قحطبه شد . ياران خويش را گفت : دست از [ پسر 
  ] هبيره بداريد تا هر كجا خواهد رود كه ما نه او را مىخواهيم ، ما خداوند او را مىخواهيم ، مروان الحمار را . [ 329 a 
  ] مگر او به حرب ما آيد ، آنگاه چاره نباشد از حرب كردن .\r\nپس قحطبه گفت : ما را دليلى بايد تا به كوفه [ برد 
  ] نه [ دير 
  ] بر شاهراه . مردى از بنى همدان برخاست و گفت : اى امير ، من ترا از اينجا به كوفه برم چنان كه پسر هبيره را نبينى . و نام آن مرد خلف بن مورّع بود . قحطبه او را گفت : اگر خداى تعالى ما را سلامت دهد من ترا ده هزار درم دهم . همدانى پيش اندر رفت و ايشان را ببرد به جايى كه آن را اسا ( ؟ ) گويند ، پس از آنجا به راه راست برفت تا ايشان را به شهرى برد كه آن را عديد ( ؟ ) گويند بر [ كرانهء دجله ، پس دجله بگذاشت و ايشان را همى برد تا به جايى كه آن را كوثيا گويند . . . 
  ] آنجا فرود آمد . و خبر به [ پسر 
  ] هبيره شد . ياران خويش را گفت : چه گوييد اندر اين كار قحطبه ؟ گفتند : قحطبه به كوفه خواهد آمدن ، دست از او بدار و تو به خراسان شو . پسر هبيره گفت : من به خراسان نروم كه بو مسلم آنجا است با صد هزار مرد . و من به كوفه روم پيش از قحطبه . و از آنجا روى به كوفه نهاد و هر دو لشكر نزديك يك ديگر شدند . قحطبه بر كرانهء رود فرود آمد و ياران خويش را گفت : بگذريد . و اين به وقت نماز شام بود . و لشكر پسر هبيره اندر رسيد و بيشتر ياران قحطبه از فرات بگذشتند و با يك ديگر برآويختند بر كنارهء فرات . و شب اندر آمد و تاريك شد . قحطبه آهنگ آن كرد كه\r\n","description":"","footnote":"","page_name":" 1029 ","page_number":409},
  {"content":"\r\nحمله برد بر گروهى از ياران پسر هبيره بر كرانهء رود فرات . پاى اسبش فرو شد و قحطبه با اسب اندر آب افتاد و غرق شد . و كس از مرگ او آگاهى نداشت . و حرب همى كردند هر چه سختتر ، چنان كه لشكر پسر هبيره هزيمت شدند . و لشكر ، قحطبه را مىجستند هيچ اثر نيافتند . چون نگاه كردند اسب را ديدند بر كرانهء رود همه آلتش تر شده ، دانستند كه اندر رود غرقه شده است . و سپاه با حسن پسرش بيعت كردند . حسن روى به كوفه نهاد . خبر به نزد [ پسر 
  ] هبيره شد .\r\nبازگشت و به واسط شد و آنجا فرودآمد . و اندر كوفه مردى بود از قبل او ، نامش عبد الرّحمن بن بشير العجلى بگريخت و به نزديك پسر هبيره شد .\r\nو حسن بن قحطبه به كوفه اندر شد با فزون از سى هزار مرد از خراسانيان و عراقيان . و بو سلمه حفص بن سليمان الخلَّال ، آنكه او را وزير آل محمّد گفتندى آنجا بود . پس بو سلمه به نزديك پسر قحطبه آمد . چون حسن او را بديد برخاست و دستش بوسه داد و بر جاى خويش بنشاند و گفت : ايّها الوزير ، امير بو مسلم مرا فرموده است كه ترا طاعت داريم ، مرا بفرماى تا چه خواهى . بو سلمه بر نشست و حسن نيز با او برنشست و منادى فرمودند و مردمان با او گرد آمدند اندر مزگت جامع . و هيچ بزرگوارى و هاشمى نبود كه نه حاضر بود . و همى ندانستند كه [ ايشان را 
  ] از بهر چه مىخوانند به مزگت جامع و چه خواهند فرمودن . همه برنشستند خرد و بزرگ تا چه فرمايد ، و به مزگت جامع كوفه حاضر شدند بيكباره .\r\n","description":"","footnote":"","page_name":" 1030 ","page_number":410},
  {"content":"\r\n\r\n[ مقتل ابراهيم الامام و خروج سفّاح 
  ]\r\nو پيغمبر صلَّى الله عليه و سلَّم عبّاس را گفته بود كه از پس اين اندر به كار خليفتى بسيار حرب برود و خون بريزند ، و كسهاى بسيار به خلافت بنشينند ، و به آخر به فرزندان تو آيد . و نيروى دعوتشان از سوى مشرق بود و خليفتى به ايشان بماند تا آخر الزمان ، و ايشان به عيسى سپارند عليه السّلام . و چون عيسى از آسمان فرود آيد عدل كند به ميان خلق اندر . و بر آن هم گونه رستخيز آيد . و چون [ 372 a ص 
  ] محمّد بن على دعوت كرد و بمرد ، پنج پسر ماندش مهترشان ابراهيم و از پس او ابو العباس السّفاح عبد الله ، و از پس او ابو جعفر المنصور ، و از پس او يحيى ، و كهتر همه عباس بود . و محمّد وقت مرگ ابراهيم را وصيّت كرد و بر امامت خليفت كرد ، و او را دعوت كردند . و بو مسلم بيرون آمد ، و اين همه حالها بود . و داعيان آشكارا نام ابراهيم نبردندى و گفتندى يدعوكم الى الامام العادل من آل محمّد عليه السّلام .\r\nپس نصر سيّار و يزيد بن عمر بن هبيره به مروان نامه كردند كه ما را درست شد كه ابو مسلم همى به ابراهيم دعوت كند . مروان اخبار خوانده بود و دانسته بود كه از بنى العبّاس مردى بيرون آيد كه او را به لقب سفّاح گويند ، و هلاك بنى اميّه به دست وى بود . و نشان و صفت او اندر اخبار ديده بود . چون نامه ها به مروان آمد كه بو مسلم به ابراهيم همى دعوت كند ، مروان پنداشت كه سفّاح ابراهيم است . رسولى\r\n","description":"","footnote":"","page_name":" 1031 ","page_number":411},
  {"content":"\r\nرا بيرون كرد مردى عاقل و هشيار و گفت از بنى العبّاس مردى بيرون آمده است نام او ابراهيم بن محمّد بن علىّ بن عبد الله بن العبّاس ، و او به فلان ديه است پنهان ، و دعوت او به خراسان آشكارا شد . و او به عراق آمد . و اين آن سفّاح است كه ما به كتب اندر خبر او يافتيم و صفت او ايدون و ايدون است . آن رسول صفت رويش بنبشت و برفت و طلب همى كرد . چون به ديه حميمه رسيد ، ابراهيم را يافت با پانزده تن از اهل بيت او و برادرانش و عمّانش . گفت از شما ابراهيم كدام است كه همى امامت دعوى كند ؟ گفتند ابراهيم وى است و ليكن هيچ دعوت نمىكند . و چون رسول بنگرست آن صفت كه او نبشته بود بر روى سفّاح ديد نه بر روى ابراهيم . ابو العبّاس را گفت كه ترا ببرم . ابراهيم گفت : يا مرد ، ترا چه فرمودند كه كه را بگير و بيار . گفت مرا فرمودند كه ابراهيم را بگير و بيار . گفت : پس ابراهيم منم ، تو از او چه خواهى ؟ رسول گفت : [ مرا فرمودند كه 
  ] سفّاح بنى الهاشم را است به اخبار اندر و بر روى او همى بينم . ابراهيم گفت : اين خبرهاى بنى الهاشم چيزى نيست ، ابراهيم منم ، ترا با ايشان كار نيست . رسول ابراهيم را بند كرد و آن ديگران را دست بازداشت .\r\nو ابراهيم ايشان را وصيّت كرد از پنهان رسول ، و گفت : كار من بود و من دانم كه از دست مروان نرهم ، و من امامت بو العبّاس را وصيّت كردم . پس ايشان هر ده تن برفتند و پنهان شدند . ديگر روز رسول پشيمان شد كه چرا ايشان را دست باز داشت . پس باز ايشان را طلب كرد و نيافت . ابراهيم را ببرد به مروان ، و مروان او را گفت : ابراهيم تويى كه امامت را دعوى همى كنى ؟ ابراهيم گفت : ابراهيم منم و ليكن كس را چيز دعوت نكنم . و بفرمود مروان به روى او نگاه كردن ، و صفت سفّاح به روى او برنديد . مردمان را گفت همانا راست گويد كه آن صورت سفّاح كه به خبرها آمده است بر روى او نمىبينم . آن رسول گفت : يا امير المؤمنين ، من بدين نشان و صورت مردى را ديدم نگرفتم و اين را گرفتم كه گفت ابراهيم منم . مروان گفت : يا ابله ترا به نام چه كار بود ، خداوند نشان را بايست گرفتن . پس ابراهيم را به زندان بازداشت . 
  ]\r\n","description":"","footnote":"","page_name":" 1032 ","page_number":412},
  {"content":"\r\n\r\n[ رفتن سفّاح به كوفه پيش بو سلمه 
  ]\r\nو سفّاح با ده تن از اهل بيت برفت و به كوفه آمد سوى بو سلمه . و بو سلمه به لشكرگه نشسته بود به سه فرسنگى كوفه ، و دعوت ظاهر كرده و سپاهها از هر سو فرستاده ، و خبر ابراهيم ندانست . ايشان او را خبر دادند كه ابراهيم به زندان مروان اوفتاد ، و اين ابو العبّاس را خليفت كرد و ما را گواه كرد و فرمود كه پيش تو گواهى دهيم . بو سلمه تافته شد و گفت بنگر تا شما را كس نبيند ، و اين امام را وقت بيرون آمدن نيست ، و ايشان را بجمله به دست كس خويش به كوفه فرستاد و پنهان كرد . و ايشان از آنجا كه ابراهيم را بگرفتند تا به كوفه كرى گرفته بودند به صد دينار . و آن كسها [ 372 b ص 
  ] كه كرى داده بودند زر نستده بودند بر آنكه چون به كوفه آيند كرى بدهند ، و شتربانان گفته بودند كه ايشان از بنى هاشماند و امامى ايشان را خواهد بودن . و نيز طمع داشته بودند كه چون به كوفه آيند بيرون كرى ، از ايشان هديه يابند . پس چون به لشكرگاه آمدند ، بو سلمه ايشان را پنهان كرد .\r\nشتربانان ديگر روز بيامدند ايشان را نيافتند . هر كسى را همى پرسيدند كه اين امامان كجا شدند ، مردمان گفتند ، كدام امامان . گفتند برادران ابراهيم الامام را اينجا آورديم ، ما را بر ايشان صد دينار كرى است ندانيم كه كجااند .\r\n","description":"","footnote":"","page_name":" 1033 ","page_number":413},
  {"content":"\r\nو خبر به لشكر اندر افتاد كه امامان آمدند ، و اشتربانان به كوفه آمدند و از هر كسى همى جستند و همى پرسيدند كه اين امامان كجا شدند . مردمان گفتند كدام امامان . ايشان صفت همىكردند . و اين خبر به ميان مردمان ظاهر شد ، و مردمان يك با ديگر همى گفتند كه امام آمده است و كس نداند كه كجا است . و مردمان بودند به لشكر بو سلمه بزرگمايه و نامدار ، و هر كس خود از بو سلمه بزرگتر بودند .\r\nو بو سلمه آن لشكر را به قوّت ايشان همى توانست داشت ، و ايشان اين سخنان همى شنودند و ندانستند كه آن كار چگونه است . پس همه گرد آمدند . و مهترشان دو تن بودند : يكى [ را 
  ] ابو الجهم بن عطيّه گفتندى ، و ديگر را ابو حميد محمّد بن ابراهيم . پس ايشان بر بو سلمه آمدند و گفتند آنجا خبر است كه امام آمده است با ده تن از اهل بيت خويش . بو سلمه منكر شد و گفت ما همه به بيعت اوييم ، و اگر آمدستى از كى باشدى كه امام به زندان مروان اندر است ، چگونه ايدر آيد ؟ گفتند برادرش ابو العباس كه از پس او خليفت است ايدون گويند كه آمده است با ده تن از اهل بيت خويش . ايشان خامش شدند . و خبر به ابو العبّاس رسيد . دانست كه اين اشتربانان او را همى جويند . بو سلمه را از پنهان كس فرستادند كه اين اشتربانان كه ما را بياوردند ايشان را بر ما صد دينار است از كرى واجب است . و ايشان خبر ما به شهر اندر هر كسى [ را 
  ] همى گويند . اگر خواهى كه خبر پنهان بماند ، اين صد دينار نزديك ما فرست تا بدين كراى اشتران دهيم تا از كوفه بروند و خبر ما پنهان ماند . پس بو سلمه آن دينار نفرستاد و گفت آرى تا بنگرم . و رسول باز نزد سفّاح شد بىدينار . پس سفّاح را گفت ما را اندر بو سلمه خير نيست . و بو سلمه يكى را از خاصگيان خويش بفرمود تا آن شتربانان را طلب كنند و بكشند . و اين مرد ايشان را طلب همى طلب كرد و نيافت . و بر اين هم يك ماه برآمد .\r\nو مروان چون كار ابو مسلم قوى شد كس فراز كرد تا ابراهيم الامام را اندر زندان بكشتند . و سبب كشتن او آن بود كه ابراهيم منكر شد و گفت من دعوت نكردم ، و بو مسلم مرا نشناسد و نه من او را . و بو مسلم نامه اى نبشته بود به ابراهيم الامام از خراسان ، و ابراهيم جواب كرده بود به خط خويش ، و بو مسلم را فرموده\r\n","description":"","footnote":"","page_name":" 1034 ","page_number":414},
  {"content":"\r\nبود كه هر كس كه ترا مخالف است بكش . و گر توانى كه به خراسان هيچ كس نمانى كه زبان تازى گويد بكن كه ما را نصرت از عجم است . و آن پيك به راه عراق نيارست شدن به راه واسط شد . و راهبانان يزيد بن عمر هبيره او را بگرفتند و به يزيد بردند . و يزيد او را با آن نامه به مروان فرستاد . و مروان ابراهيم را همى استوار داشتى . چون گفتى كه من دعوت نكردم ، و نيز علامت سفّاح بر روى او نمىديد . چون اين نامه را بديد ، يقين گشت كه ابراهيم دعوت همى كند . چون آن پيك را و نامه بديدند و بخواندند ، و گفتند اين نامه را كه نبشت ، گفت ابراهيم الامام به ديه حميمه ، و من از دست او ستدم . مروان گفت : اگر او را ببينى بشناسى ؟\r\n[ گفت شناسم . 
  ] بفرمود تا او را به زندان برند و ابراهيم را به دو نمايند . پس او را به زندان بردند . چون ابراهيم او را ديد ، دانست كه كار او بود . پيك بيامد و مروان را بگفت كه او بود كه نامه مرا داد ، و من نامهء بو مسلم به نزد او بردم . مروان بىگمان شد ، و كس فرستاد تا ابراهيم را به خبه بكشتند . و گروهى [ 373 a ص 
  ] گويند زهر دادند به شير اندر . و اين به حرّان بود به زمين شام . و ابراهيم به زندان اندر [ با 
  ] عبد الله بن عمر بن عبد العزيز بود و شراحيل بن معاوية بن هشام بن عبد الملك مروان ، و جماعتى بودند از آل مروان و بنى اميّه ، و همه روز يك با ديگر گرد آمدندى و حديث كردندى .\r\nپس چون مروان خواست ابراهيم را زهر دهد ، بفرمود كه با ابراهيم اندر زندان كه دوستتر . گفتند شراحيل . و بپرسيد كه ابراهيم از طعام چه دوستر دارد . گفتند شير بسيار آشامد و گويد اين هم طعام است و هم شراب . گفتند به زندان اندر شراحيل را كه خدمت كند . گفتند يكى چاكر است . مروان بفرمود تا آن چاكر شراحيل را چيز دادند و اميد نمودند ، و بفرمود تا زهر اندر شير كردند و مر او را دادند تا او بر ابراهيم برد و به وى دهد . از پيام شراحيل آن چاكر شير ببرد از بامداد به زندان اندر ، و شراحيل را آگاه نكرد ، و به خانهء ابراهيم اندر شد و گفت شراحيل ترا سلام مىكند و همى پرسد و مىگويد اين شير را بياشام لختى كه من نيز لختى بياشاميدم بامداد و سخت خوش آمد . لختى به تو فرستادم تا تو نيز بياشامى . ابراهيم\r\n","description":"","footnote":"","page_name":" 1035 ","page_number":415},
  {"content":"\r\nآن را بستد و بياشاميد ، و جام باز داد . چاكر شراحيل جام باز ستد و از زندان برفت . و بس درنگ نبود تا ابراهيم را اندامها شكستن گرفت و تب آمد . و شراحيل به زيارت سوى او اندر آمد ، او را گفت : چه بودت ؟ گفت : تب آمدستم .\r\nشراحيل او را گفت : چه خوردى ؟ گفت : چيزى نخوردم بجز از آن شير كه تو فرستادى . شراحيل گفت : انّا للَّه ، امروز من ترا هيچ شير نفرستادم . و چاكر را طلب كردند ، نيافتند . دانست كه حيلت كردند و كار بود . و ابراهيم سخت نالان شد . و روز ديگر همان وقت بمرده بود . و مروان بفرمود تا او را بيرون آوردند و تنش به مردمان بنمود و كفن كرد و بر او نماز كرد . و پيش از آنكه به گور كردش ، روى وى به مردمان نمود و اندامها تا بديدند كه بر او زخمى و جراحتى نيست . و مروان نيز خواست كه خبر به جهان اندر بپراگند كه ابراهيم بمرد ، و شيعت بشنوند . و خبر به كوفه آمد و به لشكرگاه ، و بو سلمه خبر يافت . پس همه شيعت ايشان بر بو حميد و ابو الجهم گرد آمدند و گفتند ما بيعت ابراهيم داشتيم و از پس او بيعت ابو العبّاس ، اكنون ابراهيم را كشتند و همى گويند ابراهيم سفّاح را وصيّت كرد . و سفّاح به كوفه اندر است ، او را طلب بايد كردن . و آنگه بو حميد و بو الجهم سوى بو سلمه آمدند و اين سخن بگفتند ، و گفتند ندانيم كه امام كجا است و مر او را طلب بايد كردن . بو سلمه گفت هنوز وقت بيرون آمدن نيست . خموش بايد بودن تا آنگه كه واسط را بگشاييم و ابن هبيره را بكشيم ، و مروان از روى زمين برگيريم ، و جهان از دشمن پاك كنيم ، آنگاه امام را بيرون آوريم . ايشان نوميد شدند و بازگشتند .\r\nو بو سلمه نيّت كرده بود كه بو العبّاس را و آن همه را كه با او بودند بكشد ، و مردى از علويان بيرون آورد و به امامت بنشاند و او را با همه لشكر بيعت كند . و لشكر از اين نيّت او آگاه شدند . و او همى نگرست كه از علويان كه به كوفه اندراند كه شايد از فرزندان حسين . و خبر اين تدبير او به لشكر اندر افتاد . و مردمان همه بر ابو الجهم و بو حميد گرد آمدند و گفتند تا كى بود كه ما هر روز از اين روزها به يكى امام بيعت كنيم و خون و خواستهء خويش فدا كنيم و كس را به چشم نبينيم .\r\nاگر اين امام را بيرون آريد و گر نه ، ما از بيعت ايشان بيزاريم و نيز با كس حرب\r\n","description":"","footnote":"","page_name":" 1036 ","page_number":416},
  {"content":"\r\nنكنيم . پس ابو الجهم و ابو حميد سوى بو سلمه شدند و با او بسيار بگفتند . هيچ سود نبود . بيرون آمدند و يك بار ديگر تدبير كردند كه ما را اين اشتربانان طلب بايد كردن تا پيش بو سلمه بريم به لشكرگاه تا آشكارا بگويند كه اين مردمان را بدين صفت ما آورديم . پس اشتربانان را طلب كردند و بيافتند و به لشكرگاه آوردند . و مردمان شيعت بر ايشان گرد آمدن و گفتند اين مردمان را كه بياورديد ، ما را صفت ايشان بگوييد . ايشان هر يك را جدا جدا صفت كردند . چون صفت سفّاح بشنيدند ، [ 373 b ص 
  ] دانستند كه او در ميان ايشان است . اين اشتربانان را پرسيدند كه ايشان از شما كجا بازگشتند ، گفتند به در سراى پردهء امير شما يله كرديم ايشان را ، ما را گفتند فردا بامداد پگاه بياييد تا دينار بدهيم به آن كرى كه گرفته بوديم ، تا پنداشتيم كه ايشان امامانند و راست گويند و دروغ نگويند . و ما برفتيم چون دگر روز بامداد بود ، بيامديم و ايشان را نيافتيم . پس ابو الجهم و همه لشكر دانستند كه ايشان را بو سلمه دارد . گفتند نبايد كه ايشان را هلاك كرده است يا هلاك كند . پس اشتربانان را گفتند شما را صد دينار بر ايشان است ، و ما نيز دويست دينار بدهيم شما را به شهر اندر همى بايد گشتن تا از ايشان يا از چاكران ايشان يا از پيوستگان ايشان مگر از كسى اثرى يابيد تا ما را آگاه كنيد . ايشان گفتند چنين كنيم . و كس را با ايشان يار كردند تا همى گشتند .\r\nو با ابو العبّاس جز آنكه از خويشان او بودند يكى مرد بود او را سابق الخوارزمى گفتندى ، و پدر عبد الله را خدمت كرده بود و نامش به خراسان و عراق معروف بود . و چون بو سلمه ابو العبّاس را و ياران را دست بازداشت ، اين سابق الخوارزمى او را خدمت همى كرد و از بازار چيزى همى خريد . پس چون اين شتربانان به شهر اندر همى گشتند با موكّلان تا اين سابق الخوارزمى را ديدند .\r\nموكّلان را بگفتند كه اين سابق خادم ايشان است ، و هر كجا ايشانند او داند .\r\nموكّلان سابق بگرفتند و به خيمهء ابو الجهم آوردند . و اشتربانان بيامدند و بگفتند كه اين به راه خدمت ايشان همى كرد . پس ايشان سابق را بگفتند كه تو با اين مردمان كه اين اشتربانان آوردند به راه اندر بودى ؟ گفت : بودم . گفت : پس اين مردمان كجا\r\n","description":"","footnote":"","page_name":" 1037 ","page_number":417},
  {"content":"\r\nرفتند ؟ گفتا : ندانم . ابو الجهم گفت : تو چه نامى ؟ گفت : [ سابق . گفت : 
  ] سابق الخوارزمى تويى ؟ گفتا : هستم . پس ابو الجهم و ابو حميد او را گفتند ما نام تو شنيده بوديم و دانيم كه تو خاصّهء امامى ، و اين همه سپاه كه تو بينى اين همه امام را است . و عراق و خراسان همه اندر بيعت وى است و ما ترا دست بازنداريم تا او را به ما ننمايى . سابق گفت : او به كوفه اندر است ، و گر شما مرا بكشيد من نگويم كه ايشان كجااند ، تا از او دستورى نخواهم . ايشان دويست دينار اشتربانان را دادند و گفتند ما آنكه همى خواستيم يافتيم و شما [ را 
  ] آنچه پذيرفته بوديم [ بداديم 
  ] شما برگيريد و برويد . و اشتربانان دينار بستدند و برفتند .\r\nابو الجهم و ابو حميد و ديگر مهتران خلوت كردند با سابق و گفتند سوى امام رو و بگوى كه ابراهيم را كشتند و امامت به تو آمد . و بو سلمه همى نيت آن دارد كه شما را همه هلاك كند و علوىاى را بنشاند ، گر ترا امامت و جان و تن به كار است برخيز و بيرون آى كه نيز ترا پنهان شدن روى نيست . و سابق را با موكّلان بفرستادند . سابق بيامد و امام را پيغام ابو الجهم و ابو حميد بداد . سفّاح گفت امشب تدبير كنيم و بامداد را جواب گوييم . موكّلان با سابق بيامدند . آن شب ابو العبّاس تدبير كرد با ياران و گفت من همى دانستم كه ما را اندر نيّت بو سلمه خير نيست . و عمّش داود بن على گفت : ما را چاره نيست از بيرون آمدن كه اگر تأخير كنيم كار از دست اندر برود . ديگر روز آدينه بود ، ابو العبّاس نيّت برون آمدن كرد . سابق را و موكلان را بفرستاد ، و ابو الجهم و ابو حميد را بخواند از لشكرگاه . پس ابو الجهم و ابو حميد مهتران لشكر را گرد كردند و گفتند امام را يافتيم ، كنون ما را ببايد شدن تا او را بيرون آريم و از بو سلمه نه انديشيم . 
  ]\r\n","description":"","footnote":"","page_name":" 1038 ","page_number":418},
  {"content":"\r\n\r\n[ بيرون آمدن ابو العبّاس السفّاح 
  ]\r\nپس همه لشكر گرد آمدند و هشت تن را از مهتران بگزيدند و با ابو الجهم و ابو حميد بفرستادند تا امام را ببينند و ايشان را خبر آرند . پس اين دو تن برفتند با هشت تن از مهتران لشكر و به شهر [ 374 a ص 
  ] اندر آمدند . و خبر به بو سلمه آمد كه ايشان به شهر اندر شدند . بپرسيد كه ايشان كجا شدند . گفتند روز آدينه است به حاجتى اندر شدند . پس ايشان بيامدند بدان خانه كه امام بود . ايشان را يافتند همه به يك جايگه نشسته . نشناختند كه امام كدام است ، گفتند عبد الله بن محمّد بن علىّ بن عبد الله [ بن 
  ] العبّاس بن عبد المطَّلب ، آنكه او را كنيت ابو العبّاس است كدام است . ايشان سوى ابو العبّاس اشارت كردند كه او است . ابو الجهم فراز شد .\r\nعلامت سفّاح را كه اندر اخبار يافته بود اندر او بديد . ابو الجهم گفت : السّلام عليك يا امير المؤمنين . بو العبّاس گفت : و عليك السّلام و رحمة الله و بركاته .\r\nو ديگران بر او سلام كردند ، و جواب داد . و خبر بو سلمه و تدبير او ابو العبّاس را بگفتند . و بو الجهم و موسى بن كعب برفتند به لشكرگاه تا مردم بيارند تا ايشان را بيرون آرند . ابو الحميد با آن هفت تن با امام همى بود . و ابو العبّاس چهل روز بود تا به خانه اندر بود پنهان . بو الجهم و موسى به لشكرگاه آمدند و سپاه را خبر دادند . و\r\n","description":"","footnote":"","page_name":" 1039 ","page_number":419},
  {"content":"\r\nمردمان و لشكر برنشستند . و اين خبر به بو سلمه شد . بو الجهم را بخواند و گفت :\r\nبه شهر به چه كار بودى ؟ گفت : سوى امام بودم و بيامدم و لشكر را آگاه كردم تا او را بيرون آرند . بو سلمه گفتا : شتاب كرديد ، هنوز وقت نبود . بو الجهم گفتا : بود و نيز از وقت اندر گذشته . و از نزديك او بيرون شد . و آن تدبير او تبه شد . بر نشست و به شهر آمد پيش از لشكر ، و سوى ابو العبّاس آمد . بو الحميد با ياران آن جايگه نشسته بودند . پس بو الجهم از لشكرگاه سوى بو حميد پيغام فرستاد كه بو سلمه آمد پيش از ما ، او را مهليد كه سوى امام ايدر شود مگر تنها . و چون او اندر آمد اگر به خليفتى بر او سلام كند اگر نه گردنش بزنيد . پس چون بو سلمه آنجا شد ، با او كسى نبود . اندر شد ، به خليفتى بر او سلام كرد . گفت : السّلام عليك يا امير المؤمنين . وى جواب داد . و همه لشكر بيامدند و به خليفتى بر او سلام كردند روز آدينه دوازدهم از ربيع الاوّل سال صد و سى و دو از هجرت . و ابو العبّاس بيرون آمد . نخستين كه بيرون آمد به نماز آدينه شد بر اسبى ابلق نشسته و به مسجد آمد . و برادرش ابو جعفر و عمّش داود بن على و آنكه با او بودند پيش او پياده برفتند . و چون به مسجد اندر آمد بر منبر شد و بنشست . و داود بن على بر نشد و فرو نشست . و بلعبّاس خطبه كرد بر منبر نشسته ، كز دردمندى بر پاى نتوانست خاست ، و اندر خطبه ياد كرد قرابت خويش را با پيغامبر عليه السّلام و حقّ خلافت خويش بگفت ، و آنكه بنى اميّه ستم كردند و حقّ از بنى هاشم ببريدند . و اكنون خداى عزّ و جلّ حقّ را باز جاى رسانيد . و مردمان را اميد كرد به عدل و داد ، و وعده كرد . و تب بر او سخت شد و نتوانست خطبه را تمام كردن . عمّش داود بر پاى خاست بر منبر ، و آن خطبه را بپيوست و تمام كرد و بگفت كه او نالان است سخن همى نتواند كردن . پس فرود آمد . و ابو العبّاس برفت ، و داود از پيش او برفت تا از مسجد به سراى سلطان شد .\r\nو ابو جعفر برادر اندر مسجد بنشاند تا خلق همى آمدند و بيعت همى كردند . و ابو جعفر بيعت ابو العبّاس از خلق همى گرفت تا آن روز و آن شب همه خلق كوفه بيعت كردند . ديگر روز ابو الجهم و ابو حميد سفّاح را گفتند ترا به لشكرگاه بيرون\r\n","description":"","footnote":"","page_name":" 1040 ","page_number":420},
  {"content":"\r\nبايد آمدن و كار خويش خود كردن ، و بو سلمه را دست بازمدار . ابو العبّاس برنشست و به لشكرگاه بيرون آمد ، و داود بن على عمّ خويش اندر كوفه امير كرد .\r\nو به لشكرگاه هم به سراى پردهء بو سلمه اندر شد و فرود آمد . و بو سلمه به يكى خيمه اندر بود هم پهلوى وى ابو الجهم و ابو الحميد و همه اهل شيعت وى گرد آمدند . و عبد الله بن بسّام را حاجب او كردند و گفتند او را از بو سلمه نگاه دارد . ابو العبّاس كار خويش خود اندر گرفت ، و هر كجا بو سلمه لشكر فرستادى ، ابو العبّاس كس خويش با آن سپاه همى فرستادى . و عبد الله بن على را به بو عون فرستاد به در موصل ، و برادرزاده را به عيسى بن موسى فرستاد به در واسط ، و يحيى بن جعفر بن تمام را به حميد بن قحطبه [ 374 b ص 
  ] فرستاد به مداين ، و ابو اليقظان عثمان بن عروة بن محمّد بن عمّار بن ياسر را به بسّام ابراهيم فرستاد به اهواز ، و خود به لشكرگاه بنشست سه ماه ، و از پس سه ماه به شهر اندر آمد به سراى سلطان بنشست . و نخستين حربى كه ايشان را بود ، حرب موصل بود ميان مروان و سپاه بو العبّاس به رود زاب ، و هزيمت بر مروان بود . 
  ]\r\n","description":"","footnote":"","page_name":" 1041 ","page_number":421},
  {"content":"\r\n\r\nخبر خليفتى ابو العبّاس السفّاح عبد الله بن محمّد بن على ابن عبد الله بن العبّاس بن عبد المطَّلب رضى الله عنهم\r\nو به كوفه آن روز گروهى بودند از علويان . و مردمان بعضى چنان پنداشتند كه بيعت فرزندان بو طالب را است ، و گروهى پنداشتند كه فرزندان عبّاس را . چون مردمان همه گرد آمدند اندر مزگت جامع و بو سلمه بيامد و بر منبر شد و خطبه برخواند و خداى را حمد و ثنا گفت و بر پيغمبر و فرزندانش درود داد ، پس گفت :\r\nاى مردمان ، از شما هيچكس مباد كه نه سلاحى بر تواند گرفتن يا بر ستورى تواند نشستن كه نه سياه پوشد و فردا به جامع آيد تا بيعت كنيم آن كسى را كه سزاوار است . پس آل بو طالب نوميد شدند ، و مردمان به خانه ها بازشدند و قباها و علمها و جامه ها سياه كردند . و هنوز روز نبود كه همه كوفه سياه پوشيده بودند . و مردمان به مزگت جامع آمدند و از انبوهى بر يك ديگر نشستند و طبلها بزدند و علمها بر پاى كردند و تكبير گفتند .\r\nو بو سلمهء خلَّال وزير آل محمّد به مزگت اندر آمد جامهء سياه پوشيده ، و برخاست و بر منبر شد و خداى را عزّ و جلّ حمد و ثنا كرد و بر پيغامبر عليه السّلام درود داد .\r\nپس گفت : ايّها النّاس ، شما همداستانيد بدانچه من كنم ؟ گفتند : آرى ، بگو آنچه خواهى . بو سلمه گفت : امين آل محمّد امير بو مسلم عبد الرّحمن به بو سلمه نامه\r\n","description":"","footnote":"","page_name":" 1042 ","page_number":422},
  {"content":"\r\nنبشته است و مرا فرموده است كه خليفتى از بنى هاشم به پاى كن تا خلق برهند از جور كردن بنى اميّه گردنكشان بيدادگران كه فرزندان پيغامبر خداى عزّ و جلّ را بكشتند . و من نگاه كردم اندر ديوانهاى بنى هاشم هيچ مرد نديدم بزرگوارتر و پارساتر از عبد الله بن محمّد بن علىّ بن عبد الله بن العبّاس رضوان الله عليهم ، و من او را پسنديدم به خليفتى شما كه او پاك حسب است و پاك دست و راستروش ، شما نيز پسنديديد ! مردمان گفتند : آرى ، صواب كردى و توفيق يافتى ، خداى عزّ و جلّ ترا راستى دهاد و بيامرزاد ، كار ما متابع كار تست . و مردمان تكبير كردند .\r\nو بو سلمه كس فرستاد و عبد الله بن محمّد بن علىّ بن عبد الله بن العبّاس را بياورد .\r\nو عبد الله بيامد بر ماده شترى نشسته و عمامهء سياه بر سر نهاده و جامهء سياه پوشيده ، به مزگت اندر شد . و مردم بسيار به مزگت اندر نشسته بودند . و آن روز آدينه بود و مؤذنان بانگ نماز كردند . پس ابو العبّاس عبد الله بر منبر شد و خداى را عزّ و جلّ حمد و ثنا كرد و بر پيغامبر عليه السّلام درود داد ، و خطبه اى كرد بليغ ، و اندر او بهشت و دوزخ [ 329 b 
  ] يادكرد و ثواب و عقاب . و مردمان را پند داد و گفت :\r\nايّها النّاس بايعوا و لا تختلفوا و انّكم بايعتم بعد رسول الله صلَّى الله عليه و سلَّم . بيعت كنيد كه بيعت نكردند كسى بعد از پيغمبر امامان را كه از پس او بودند راستتر از اين بيعت و شما مقهوريد و مظلوميد ، و ما نيز با شما مغلوب بوديم كه حق از ما بستده بودند ، و خداى عزّ و جلّ يكى را برگماشت از شيعت ما از مردمان خراسان تا قدر ما بدانست و كينهء ما بازخواست . و الحمد للَّه ربّ العالمين . پس از منبر فرود آمد و اندر پيش رفت و نماز كرد .\r\nچون از نماز جمعه بپرداخت بنزديك منبر بنشست و دست بنهاد بيعت را . و مردمان انبوهى كردند چنان كه دارا بزين مقصوره بشكستند . و اين روز دوازدهم ماه ربيع الاول بود سال بر صد و سى و دو . اين نخستين ملكى بود از ولد عبّاس و نامش ابو العبّاس عبد الله بن محمّد بن علىّ بن عبد الله بن العبّاس بود . و مادرش زنى بود از بنى هاشم نام او رابطه بنت عبد الله بن حارث بن كعب .\r\nو مروان بن محمّد آن روز مقيم بود به زمين حرّان . چون بشنيد كه مردمان بيعت\r\n","description":"","footnote":"","page_name":" 1043 ","page_number":423},
  {"content":"\r\nكردند ولد عبّاس را ، ابراهيم بن محمّد ، برادر عبد الله سفّاح را بگرفت و بكشت و عزم كرد كه با بنى هاشم حرب كند . اسماعيل بن عبد الله القشيرى را بخواند و گفت : بدان كه بو مسلم خراسان بگرفت و خلق عبد الله بن محمّد را به عراق بيعت كردند ، تو نقيب منى ، چه بينى اندر اين و تدبير چيست ؟ اسماعيل گفت : تو مرا بگوى تا چه عزم دارى ، تا من اشارتى كنم آنچه صوابتر آيد . مروان گفت : عزم آن دارم كه برخيزم با همه كسهاى خويش و در بند بگذارم و به شهرى روم از شهرهاى روم ، و آنجا بنشينم و نامه نويسم به ملك الروم تا مرا يارى كند بر دشمن . اسماعيل گفت : خداى عزّ و جلّ ترا بازدارد از اين تدبير كه حكم دهى اهل شرك را بر فرزندان خويش ، تو دانى كه صواب نيست . اگر ترا كارى رسد به روم اندر نه اهل بيت تو ضايع شود از پس تو . و ليكن من چنان بينم كه فرات بگذارى و به شام شوى كه ايشان چون ترا بينند بر تو هيچكس نگزينند ، و شام ترا بود تا اگر چنان بود كه تو خواهى ، و اگر نه به افريقيه شوى كه آن بهتر از روم . مروان گفت : راست گفتى يا با هاشم ، و ليكن من آن خواهم كه يك زخم بزنم تا ببينم كه چگونه بود ، اگر كار بر مراد ما آمد نيك و اگر نه شام اندر پيش من است .\r\n","description":"","footnote":"","page_name":" 1044 ","page_number":424},
  {"content":"\r\n\r\nخبر حرب عبد الله بن على با مروان الحمار\r\nپس مروان برفت از حرّان با لشكرى بزرگ و روى به بصره نهاد و مردم را گرد همى كرد . چون به موصل برسيد صد هزار مرد گرد آمده بود . و آگاهى به ابو العبّاس رسيد . خطبه كرد و مردمان را آگاه كرد از آمدن مروان به موصل . گفت : كيست از شما كه به حرب مروان شود ؟ عبد الله بن على گفت : من بروم . عبد الله با بيست هزار مرد برفت و بو عون بر او آمد با چهارهزار مرد . عبد الله بن على با بيست و چهار هزار مرد بشد ، و عبد الله به هفت فرسنگى موصل فرود آمد . و خبر به مروان رسيد . از موصل برفت و بر كرانهء رودى فرود آمد كه آن را زاب گويند .\r\nبرابر لشكر عبد الله بن على . پس بفرمود تا پولى بساختند برابر رود . آنگاه بفرمود تا لشكر برنشست ، و مروان برنشست بر بورى كه معروف بود به ابرش . و آن اسبى بود گرانمايه كه اندر آن زمانه چنان اسب نبود . مروان بر آن بور نشست و پيش رفت . و برابر يك ديگر بيستادند . پس مروان اسب را تازيانه زد و آن رود را بگذاشت و سپاه را از آن سوى برد . و عبد الله بن على سپاه خويش را تعبيه كرد و خود به قلب اندر بيستاد ، و هر دو سپاه با يك ديگر برآويختند و حرب كردند از چاشتگاه تا نماز پيشين . و دست مروان را بود ، و خلقى از سپاه عبد الله را بكشتند .\r\n","description":"","footnote":"","page_name":" 1045 ","page_number":425},
  {"content":"\r\nپس عبد الله روى سوى آسمان كرد و گفت تا كى كشند از بهر طاعت تو يا ربّ ، تو دانى كه مردمان با ما حرب همى كنند ، فرزندان پيغامبر ترا پدران ايشان كشته اند و به جهان اندر بپراگنده اند الَّلهمّ انصرنا عليهم يا ذا الجلال و الاكرام ، و ديگر روز برآويختند . مروان بانگ كرد و گفت : يا معاشر السّكاسك و السّكون احملوا .\r\nگفتند بنو عامر را بگوى تا حمله برند . مروان دانست كه ادبار آمد و لشكر او را يارى نخواهند كردن . گفتا حمله بريد يا بنى عامر . گفتند اسديان را و بنى تميميان را بگوى تا حمله برند ، مروان روى به علمدار كرد و گفت : و الله كه اگر علم پيش اندر نبرى غمگين كنمت . گفت : اگر توانى بكن ، و علم را نگون كرد و اسب را تازيانه زد و به زنهار عبد الله شد .\r\nچون شاميان علمدار مروان را ديدند كه به زنهار عبد الله شد ، فرو پژمريدند و بيم اندر دل ايشان افتاد و آهنگ هزيمت كردند . مروان همچنان آن اسب را سوى جسر راند به سوى حاجتى . لشكرش پنداشتند كه او به هزيمت خواهد شد . روى بگردانيدند و به هزيمت شدند . مروان بانگ كرد و گفت : منم مروان بن محمّد ، هيچكس نه ايستاد ، و او نيز به هزيمت شد . و عبد الله بن على از پس ايشان اندر شد با لشكر ، و شمشير اندر نهادند از كران رود تا زمين موصل همى كشتند . و جسر بشكستند و خلقى از ياران مروان در دريا غرق شدند . و عبد الله بن على اين آيت مىخواند . * ( وَإِذْ فَرَقْنا [ 330 a 
  ] بِكُمُ الْبَحْرَ فَأَنْجَيْناكُمْ وَأَغْرَقْنا آلَ فِرْعَوْنَ وَأَنْتُمْ تَنْظُرُونَ . 2 : 50 ) * و مردى از ياران عبد الله بن على چون لشكر مروان را بديد كه چنان به هزيمت همى شدند دو بيت شعر بگفت و او را بنكوهيد .\r\nو عبد الله بن على هر چه يافت از خواستهء مروان برداشت و بر ياران ببخشيد .\r\nپس نامه نوشت به ابو العبّاس و او را آگاه كرد از حرب و هزيمت شدن مروان .\r\nچون ابو العبّاس نامه برخواند گفت : * ( فَهَزَمُوهُمْ بِإِذْنِ الله وَقَتَلَ داوُدُ جالُوتَ وَآتاه الله الْمُلْكَ وَالْحِكْمَةَ وَعَلَّمَه مِمَّا يَشاءُ 2 : 251 ) * . يارانش گفتند بكشتند مروان الحمار را . ايشان گفتند : ان شاء الله .\r\nو مروان روى به هزيمت نهاد تا به حرّان . و فرزندان و زن و خواسته برداشت و\r\n","description":"","footnote":"","page_name":" 1046 ","page_number":426},
  {"content":"\r\nاز فرات بگذشت و به قنّسرين شد از زمين شام و به مرج بيرون آمد . و [ به قنّسرين 
  ] بيشترين خواستهء او را غارت كردند . پس به حمص شد و همچنان سوى دمشق رفت ، و آن خانهء بنى اميّه بود . مردمان روى به دو نهادند و از دمشق بيرون آمدند و او را بازداشتند و نگذاشتند كه اندر دمشق شود . پس از آنجا به فلسطين شد . مردمان فلسطين خواستند كه بكشندش ، و همچنان گريزان همى رفت تا به مصر .\r\n","description":"","footnote":"","page_name":" 1047 ","page_number":427},
  {"content":"\r\n\r\nخبر كشته شدن مروان الحمار به مصر\r\nو عبد الله بن على به زمين موصل شد [ و سه روز آنجا بود ، و برادران او صالح و عبد الصمد از عراق بيامدند با ده هزار مرد . پس عبد الله به موصل شد 
  ] و مردى را بخواند نامش محمّد بن صول . و ولايت مصر و [ ولايت 
  ] ربيعه به دو داد و خود برفت تا بدان سراى فرود آمد كه ابراهيم بن محمّد ، برادر سفاح را در آنجاى كشته بودند .\r\nپس از آنجا به مرج شد . و به هر شهرى كه اندر شدى مردمان پذيرهء او آمدندى سياه پوشيده و علمها سياه كرده [ بپاى 
  ] . و همچنين همى شد تا به دمشق . وليد بن معاوية بن مروان آنجا بود . و عبد الله بر در شهر فرود آمد ، و صالح و عبد الله و عبد الصمد و حميد بن قحطبه با سپاه گرد كردند و به دمشق اندر آمدند . و مردمان دمشق با يك ديگر حرب كردند . گروهى هواى عبّاسيان خواستند ، و گروهى هواى بنى اميّه . و غلبه عباسيّان را بود . وليد بن معاويه كه امير دمشق بود كشته شد ، و درهاى شهر بگشادند و عبد الله بن على به دمشق اندر شد . و مردمان را ايمن كرد و به دمشق بيستاد روزى چند . و به فلسطين شد و برادر خويش را ، صالح ، به طلب مروان فرستاد با ده هزار مرد ، و روى به مروان نهاد . و او آن روز به فرما بود . چون ديد كه صالح بن على آمد ، بفرمود تا هر علفى كه اندر آن ناحيت بود بسوخت . و\r\n","description":"","footnote":"","page_name":" 1048 ","page_number":428},
  {"content":"\r\nخود گريزان برفت و روى به مصر نهاد و به قسطنطينه شد ، و از آنجا برفت . و به هر شهرى كه مىرسيد ، علفها مىسوخت . و صالح از پس او همى شد تا به شهرى رسيد كه فيوم گويند . پس عامر بن اسماعيل الجرجانى را بخواند ، و چهارهزار مرد به دو داد و او را به طلب مروان فرستاد . و مروان آن روز به عين الشّمس بود ، و آن شارستان فرعون بود . عامر بن اسماعيل بدان شهر شد . به شب اندر غلامى ديد كه اسب را قود همى كرد . گفت : اى غلام ، اين اسب از آن كيست ؟ گفت : از آن مروان . گفت : مروان كجا است ؟ گفت : اندر كيسه فرود آمده است . لشكر روى به كنيسه نهادند . مروان آگاه شد . برجست و زره اندر پوشيد و شمشير برگرفت و بيرون آمد و با ايشان برآويخت . عامر بن اسماعيل ياران خويش را گفت به زبان پارسى كه : دهيد اين مرد را ! مردى از ياران عامر نامش عبد الله بن شهاب المازنى نيزه اى زد بر پهلوگاه و بكشت . و سواران گرد وى اندر آمدند . و غلامى از آن محمد بن شهاب فرود آمد و سرش ببريد و پيش صالح آورد . صالح به برادر خويش عبد الله بن على فرستاد ، و او به زمين فلسطين بود ، و عبد الله بن على نامه نوشت سوى امير المؤمنين ابو العبّاس عبد الله السّفاح و سر مروان بفرستاد .\r\nو همه پادشاهى مروان پنج سال و دو ماه و بيست و يك روز بود ، و به سال صد و سى و دو بكشتندش شب چهارشنبه اندر ماه ذو القعده . و او شصت و دو ساله بود ، و به لقب او را ازرق الحورى گفتندى . و مداينى چنين گويد كه چون سر مروان پيش ابو العبّاس نهادند ، روى به مردمان كرد و گفت : از شما كدامين اين را شناسد ؟ فراس بن جعد بن هبيرة بن ابى وهب الحروب ، آنكه جدهء او ام هانى بود بنت ابى طالب گفت : سر خليفت ما است ، و الله كه نيك خليفتى بود او ما را . ابو العبّاس خشم گرفت و برخاست و از مجلس بيرون شد و مردمان بپراگندند . پس كس فرستاد و او را بخواند و گفت : چه بوده است ترا بدان سخن كه گفتى ؟ گفت :\r\nايّها الامام ، مروان به جاى من نيك بود و به جاى من نيكويى كرد ، و من او را نصرت نتوانستم كردن به زندگانى او ، از بهر آنكه به بيعت شما اندر بودم و عهد و ميثاق نخواستم كه از اين جهان بيرون شوم و مكافات آن نكرده باشم يا به گفتار يا\r\n","description":"","footnote":"","page_name":" 1049 ","page_number":429},
  {"content":"\r\nبه كردار ، و الله كه تو مرا خويشاوندترى از وى و با من نيكوتر ، و بر همان مقدار ترا شكر كنم . ابو العبّاس گفت : چون تو كسى را نگاه بايد داشتن ، و او را سىهزار درم فرمود .\r\nو چون سر مروان [ 330 b 
  ] بر دار كردند بر كوفه ، و مردمان به نظاره آمدند . اندر ميان ايشان حفص بن النعمان بود مولاى عبد الله بن زياد ، نگاه همى كرد اندر آن سر و همى گفت : رحمة الله عليه ، و او را همى ستود و نيكو همى گفت . خبر به ابو العبّاس رسيد ، او را بخواند ، گفت : چگونه گفتى ؟ گفت : نگفتم جز از بدى . يكى از آن مردمان گفت دروغ گويد يا امير المؤمنين كه نيكويى گفت ، و اندر آن سر همى نگريد و ترحّم و استغفار همى كرد . حفص بن النعمان گفت : دروغ گويد كه چون اندر آن سر نگاه همى كردم شادى همى نمودم به كشتن مروان . گفتند نه چنين بود يا امير المؤمنين كه بنى اميّه را مىستود . ابو العبّاس گفت : خاموش باشيد كه من دانم كه چه گفت . پس او را گفت : آنچه گفتى بگوى كه ترا زنهار دادم . گفت : يا امير المؤمنين ، ايشان با من نيكويى كردند و من ايشان بستودم ، و بيتى شعر بگفت و اندر آن ايشان را بستود . ابو العبّاس او را ده هزار درم وصلتى داد . مداينى گويد كه شنيدم كه چون عطا بستد اندر پيش عبد الله سفاح بيتى چند بگفت و اندر آن بنى اميّه را بنكوهيد و بنى عبّاس را بستود . ابو العبّاس او را چيزى نداد و گفت : اين شعر نه او را است . او بيرون آمد از نزديك او و گفت :\r\nشعر\r\nيا ليت جور بنى مروان عاد لنا * وليت عدل بنى العبّاس فى النّار\r\nو خبر به ابو العبّاس رسيد ، بخنديد و گفت : ملامت نيست ، بازآريدش . باز آوردند . ابو العبّاس او را سيصد دينار فرمود . و ابو العبّاس مداينى گويد حجر بن جرعت ( ؟ ) پيش ابو العبّاس شد و بيتى چند شعر اندر نكوهش بنى اميّه و ظلم ايشان ، و ستودن ايشان را ، يعنى ابو العبّاس و عدل ايشان ياد همى كرد ، و كشتن اهل بيت رسول ايشان را و هلاك كردن ايشان ، و همى خواند . حجر را هزار دينار فرمود . و آن كسها كه حاضر بودند از آل بو طالب و بنو هاشم ، چون آن شعر بشنيدند\r\n","description":"","footnote":"","page_name":" 1050 ","page_number":430},
  {"content":"\r\nهمه را چشمها پرآب شد و بگريستند .\r\nپس ابو العبّاس عمّ خويش را ، داود بن على ، ولايت حرمين داد و فرمودش كه هر كه را از بنى اميّه بيابى بكش . داود بن على برفت و هر كه را از ايشان بيافت بكشت . و همى جست ايشان را از هر سوراخى و از هر زير سنگى و كلوخى بيرون همى كشيد و همى كشت ، و يك روز مردى تكبير همى كرد و مىگفت :\r\nلبّيك الَّلهمّ لبّيك بملك بنى اميّة لبّيك . داود او را بخواند و هزار دينار فرمود .\r\nپس ابو العبّاس نامه نوشت به عمّ خويش عبد الله به شام و سوگند داد كه هر كه را از بنى اميّه بيابى بكش . عبد الله بن على ايشان را از جايها همى آورد و مىكشت تا هيچكس نماند از بنى اميّه . پس نامه نوشت به ابو العبّاس و او را آگاه كرد .\r\nابو العبّاس نامه نوشت كه گورهاى بنى اميّه بازكن و استخوانهاشان بيرون آور و بسوزان چنان كه ايشان سوختند زيد بن على را . عبد الله اندر ايستاد و گورهاى بنى اميّه بازكرد و استخوانهاشان بيرون آورد و بسوخت . و نخستين گورى كه باز كرد گور معاوية بن ابى سفيان بود ، و هيچ چيز نيافت اندر گور او مگر بر كردار خطهاى خاكستر . پس گور يزيد بن معاويه باز كرد ، استخوانها ديد پوسيده . و همچنين گور معاوية بن يزيد و مروان بن الحكم ، و اندر گور عبد الملك مروان استخوانهاى پشت يافتند ، و اندر گور يزيد بن عبد الملك و از گور وليد و ديگر مردمان از بنى اميّه استخوانها بيرون آوردند و گرد همى كردند . پس عبد الله بن على بفرمود تا آن استخوانها بسوختند و به باد بردادند . و گور عمر بن عبد العزيز را نجنبانيدند . و ابو العبّاس نيز بفرمود تا آنچه يافتند از بنى اميّه جمع كردند از مشايخ و جوان و كودك به جايى كه آن را نهر طوسى خوانند ، و سفّاح جمله را بكشت و بر بالاى كشتگان نطع افگند تا حاضران بر آنجا نان همى خوردند و ايشان در زير همى مردند با ناله و با خروش .\r\nو ابو الحسن مداينى گفت كه ابو العبّاس مردى بود از دانايان زمانه . عبد الله بن على گروهى را از مشايخ شام به نزديك ابو العبّاس سفّاح فرستاد . چون بنزديك او اندر آمدند و بنشستند ، ابو العبّاس گفت : اى مردمان شام ، شما چرا با بنى اميّه\r\n","description":"","footnote":"","page_name":" 1051 ","page_number":431},
  {"content":"\r\nايستاديد و پيش بنى هاشم نيامديد كه ايشان اهل بيت رسول خداىاند و سزاوارترين همه جهان ايشاناند بدين ولايت . آن مردمان سوگند خوردند كه ايشان ندانستند كه پيغامبر را عليه السّلام خويشاوندى بود و اقربايى جز از بنى اميّه ، تا اكنون كه شما ولايت يافتيد . ابو العبّاس بخنديد و اندر شگفت بماند از نادانى شاميان ، و هيچ نگفت . و چون ابو العبّاس از كشتن بنى اميّه بپرداخت ، برادر ابو جعفر به حرب يزيد بن هبيره فرستاد . پس ابو جعفر تدبير حرب بساخت و برفت .\r\n","description":"","footnote":"","page_name":" 1052 ","page_number":432},
  {"content":"\r\n\r\nخبر حرب ابو جعفر برادر سفّاح و يزيد بن هبيره\r\nو ابو جعفر لشكرى بزرگ از سپاه عراق بگزيد و برفت و به واسط شد .\r\nو يزيد بن هبيره واسط را استوار كرده بود و بدانجا اندر حصار شده . بو جعفر بفرمود تا منجنيقها بساختند و حرب اندر پيوست و لشكر را فرمود تا برابر واسط بايستادند . و هيچ روز نگذشت كه نه از هر دو روى خلقى كشته شدند . و مردمان شام بيشتر كشته شدند . چون بدانستند كه با ابو جعفر طاقت ندارند شاميان با پسر هبيره را گفتند ما اين حرب چرا كنيم و خويشتن را از بهر چه همى كشيم ، و ما طاقت نداريم با اين ، و تدبير آن است كه صلح كنيم . [ 331 a 
  ] پس يزيد بن هبيره كس فرستاد به ابو جعفر و صلح خواست . ابو جعفر اجابت كرد و صلحنامه نوشت بر اين گونه :\r\nبسم الله الرّحمن الرّحيم هذا كتاب عبد الله محمّد بن علىّ بن ابى جعفر اخى أمير المؤمنين الى يزيد بن هبيرة و من معه من اهل الشّام و اهل العراق و غيره و آنچه بر وى گرد آمده اند ، و هر كه اندر شارستان واسط است از مسلمانان و ذميّان ، و هر كه با ايشانند از زنان و مردان و كودكان و پرستاران و موليان ايشان ، كه من ايشان را ايمن كردم و زينهار دادم به زنهار خداى عزّ و جلّ كه جز از وى خداى\r\n","description":"","footnote":"","page_name":" 1053 ","page_number":433},
  {"content":"\r\nنيست ، آنكه نهان بندگان چون آشكارا داند ، زنهار دادن راست و درست بىغش و خيانت . من يزيد را عهد و زنهار دادم به زنهار خداى عزّ و جلّ و زنهار رسولش و همه پيغامبران و رسولان و فريشتگان ، و اين زنهار ترا است و ياران ترا و آن كسى كه با تو گرد آمده است از سرهنگان و وزيران و هواخواهان تو . و ايشان ايمناند و ايشان را نگيرم به هيچ زلَّت و گناه و جرم و خيانت از خون ريختن كه رفت از ايشان به عمدا يا به خطا . و هيچ كار كه گذشت از يزيد و از يارانش خرد و بزرگ اندر نهان يا آشكارا ، و من ترا دستورى دادم يا يزيد كه در شهر واسط باشى چندانكه خواهى و به روى از آنجا هر گاه كه خواهى بىآنكه بترسى از هيچ غدر و فريب و هيچ مكر و حيلت و دستان ، و اگر بشكند عبد الله بن محمّد برادر امير المؤمنين ابو العبّاس اين زنهار كه ترا و ياران ترا داد ، خداى عزّ و جلّ از او مپذيراد هيچ نيكويى ، و اندر گردن او است سوگندهاى بىكفارت ، و خداى را حقّ است آنچه موكّدتر ، و السّلام .\r\nو اين زنهارنامه را مهر كرد و به دو فرستاد . پس يزيد بن هبيره از او ايمن شد . و هر روز برنشستى و به سلام ابو جعفر آمدى و يك ساعت نزديك او بودى پس به خانه باز شدى . چون يك چندى بر اين برآمد ، ابو جعفر بشنيد كه يزيد بن هبيره عهد بشكست و مردمان را همى دعوت كند به خلع كردن ابو العبّاس در پنهان ، و ابو جعفر امير المؤمنين را آگاه نكرد تا او خويشتن بشنود . پس ابو العبّاس نامه نوشت به ابو جعفر بدين سبب و گفت يزيد بن هبيره عهد بشكست و مخالف شد و غدر خواهد كردن ، و خونش حلال شد ، او را بكش . ابو جعفر نيز تفحّص مىكرد و باز مىجست تا درست شد او را از ثقات و عدول ، آنگاه بفرمود تا بكشتندش با چهل و دو تن از دوستان و هواخواهان او و اهل بيتش در واسط .\r\nو از پس اين ابو جعفر به خراسان شد .\r\n","description":"","footnote":"","page_name":" 1054 ","page_number":434},
  {"content":"\r\n\r\nخبر رفتن ابو جعفر به خراسان پيش بو مسلم\r\nچون ابو العبّاس از كار شام و عراق بپرداخت برادر خويش را ، ابو جعفر را ، بخواند و فرمودش كه به خراسان شود و بيعتى محكم بكند بر خراسان ، و بو مسلم را ببيند و سخنش بشنود . بو جعفر برفت از عراق با سيصد مرد از موالى و غلامان و حشم ، و به رى آمد و از رى به خراسان رفت . چون به نزديك مرو آمد ، ابو مسلم پذيرهء وى شد به دو فرسنگى مرو . چون چشمش بر ابو جعفر افتاد از اسب فرود آمد و دستش بوسه داد و پايش و اندر پيش او برفت . ابو جعفر بفرمود تا برنشست و با هم به مرو اندر شدند . و به سراى بو مسلم فرود آمد و هيچ خبر نپرسيد ، و مردمان خراسان را مطيع يافت . سخت شاد شد . پس از ابو مسلم بيعت بستد و از بزرگان و سپاه خراسان ، و آهنگ بازگشتن كرد . و بو مسلم مال بسيار گرد آورد از خواستهء خراسان و به بو جعفر داد تا به امير المؤمنين برد . و بو جعفر را نيز هديه هاى بسيار داد از كنيزكان و غلامان و ستوران و جامه هاى گرانمايه . پس بو جعفر گفت : يا با مسلم ، تو امروز با ما بدان جايگاهى كه دانى كه ما كه ايم ، و ما گله كنيم ترا از بو سلمه حفص بن سليمان كه او گندآورى همى كند و كبر بر امير المؤمنين ، تا بدان جايگاهى كه خليفتى ترا به هيچ شمرد و بر ما اعتراض كند ،\r\n","description":"","footnote":"","page_name":" 1055 ","page_number":435},
  {"content":"\r\nو از حد اندر گذشت چنان كه صفت نتوان كرد ، و الله كه امير المؤمنين از بهر تو او را چيزى نمىگويد ، زيرا كه تو او را وزير كردى . چون اين سخن بگفت ، گونهء ابو مسلم بگشت . پس گفت : اگر [ بو 
  ] سلمه چنين كند ، من دستورى دادم ترا و امير المؤمنين را ، هر چه خواهيد كنيد با او كه من بنده اىام از بندگان امير المؤمنين .\r\nو بو مسلم ابو جعفر را به نيكويى گسيل كرد . چون به نزديك امير المؤمنين ابو العبّاس اندر شد ، او را آگاه كرد از هر چه ديد از طاعت مردمان خراسان ، و دستورى دادن بو مسلم بر كشتن بو سلمه . و بو سلمه همان شب كشته شد . پس ابو العبّاس روى به [ بو 
  ] جعفر كرد و گفت : چگونه ديدى بو مسلم را ؟ گفت : جبّارى از جبّاران ، و پندارم كه ترا زندگانى خوار باشد تا او زنده بود ، و بايد كه تو اين را پنهان دارى تا خود چگونه بود . و هو اعلم .\r\n","description":"","footnote":"","page_name":" 1056 ","page_number":436},
  {"content":"\r\n\r\n[ مقتل ابى سلمة الخلَّال 
  ]\r\nو بدان وقت كه سفاح به كوفه آمد ، بو سلمة الخلَّال با ايشان آن جفاها كرد كه گفتيم ، و ابو الجهم گفته بود سفّاح را كه چون مروان ابراهيم الامام بكشت ، بو سلمه نيّت آن كرد كه اين كار به آل علىّ بن ابى طالب رضى الله عنه دهد . و سفّاح از ابو سلمه بدين كار كين گرفته بود . و بو سلمه آن گرانى همى شناخت . نزديك سفّاح دير دير آمدى ، و چون بيامدى خويشتن را آب و محل نديدى ، خود كمتر آمدى .\r\nيك شب ابو العبّاس با داود بن على و اهل بيت خويش نشسته بود و از هر گونه سخن همى رفت . حديث بو سلمه فراز رسيد . سفّاح آن جفاهاى او ياد كرد و آنكه او همى خواست كه تا آن كار را با علويان برد . پس يكى گفت : يا امير المؤمنين ، به چنين كار كه او كرد خون او حلال است كه او مرتد شد و بيعت بشكست و اندر امام عاصى شد . ديگرى گفت : يا امير المؤمنين ، ما چه دانيم مگر او اين كار خود به تدبير بو مسلم خواست كردن . سفّاح گفت : اگر اين تدبير و راى بو مسلم بودى ما خود به هيچيز اندر نيابيم ، و از اين كار به دست ما چيز نيست ، و اين حديث چندين وقت به دل سفّاح اندر بود . پس با داود بن على ، عمّ خويش ، مشورت كرد اندر كشتن بو سلمه . و داود گفت : يا امير المؤمنين ، كشتن او زشت بود و مردمان ملامت\r\n","description":"","footnote":"","page_name":" 1057 ","page_number":437},
  {"content":"\r\nكنند ترا ، و چندين سال دعوت ما همى كرد ، و هر كس نداند كه او چه گناه كرده است .\r\nسفّاح گفت : من نه ايمنم به دو كه او به سرّ اندر تخليط دارد و نبايد كه با علويان سخن راست كند و كار بر من تبه كند . داود گفت : پس اگر چنين است اين كار بىتدبير بو مسلم نبايد كردن كه چون بىتدبير او كنى ، او بترسد و گر دلش با او يكى است ، و اين كارها به تدبير او بوده است ، بو مسلم خود از بهر تعصّب بو سلمه بر ما عاصى شود ، و اين كار از دست ما بشود . پس [ 376 a ص 
  ] اكنون كسى بايد استوار و رازدار كه بدين كار بشود ، كه اين حديث اندر نامه نتوان نبشتن ، تا آن ثقه را به بو مسلم فرستى و گلهء بو سلمه بكنى ، و اگر بر كشتن او موافقت نكند آنگه بدانى كه اين كارها خود به فرمان او و تدبير او بوده است . و اگر دستورى دهد ، ببايد گفتن كه كسى از خويشتن بفرست تا او را بكشد . سفّاح گفت : راست گفتى .\r\nپس سفّاح روزگارى بسيار همى انديشيد كه بدين رسولى كه شايد ، هيچ كس را ندانست كه آن كار با او بتوانستى گفتن مگر برادر خويش را ، ابو جعفر . پس نامه كرد بنزديك او تا بر جزيره از دست خويش خليفتى كرد و خود بيامد . و سفّاح اين حديث با او بگفت ، و بدين رسولى او را به نزديك ابو مسلم فرستاد . و ابو جعفر برفت و به راه اندر همى شد . و از ابو مسلم همى ترسيد مگر او را اين حديث خوش نيايد و او را بكشد . پس از كوفه برفت و وكيل در بو مسلم را نامه كرد كه امير المؤمنين برادر خود ابو جعفر به نزديك تو فرستاد به رسولى ، و كس ندانست كز بهر چه كار را فرستاده است . و چون بو جعفر به رى آمد ، نامهء بو مسلم پيش باز آمد به امير رى كه برادر امير المؤمنين زى من همى آيد به رسولى . و هم آن روز كه به رى اندر آيد ديگر روز او را گسيل كن و يله مكن كه يك روز بيش باشد به رى اندر .\r\nچون نامه به امير رى رسيد بر بو جعفر عرضه كرد . و بو جعفر از آن سخن بشكوهيد و خواست كه بازگردد ، و باز انديشيد كه اگر قصد بازگشتن كند ، امير رى باشد كه يله نكند ، و آب اين كار برود . پس ديگر روز سوى بو مسلم شد . و بو مسلم\r\n","description":"","footnote":"","page_name":" 1058 ","page_number":438},
  {"content":"\r\nبا همه سپاه به دو فرسنگى پيش او باز شد . بو جعفر چون آن بديد ، دلش خوش شد .\r\nو چون چشم بو مسلم بر ابو جعفر افتاد ، پياده شد و بيامد و دست و پاى ابو جعفر بوسه داد و پيش او پياده برفت . و همه سپاه پياده شدند . پس بو جعفر بو مسلم را برنشاند و با يك ديگر به شهر اندر آمدند . به سراى بزرگ اندر فرود آمد . سه روز ، هر روز بامداد بو مسلم با همه سپاه به در بو جعفر آمدى و از در بيرون فرود آمدى و به دهليز بنشستى و حاجب را گفتى بارخواه . و حاجب ابو جعفر سالم بود مولاى او ، و حاجب برفت و بارخواست . بو جعفر گفت : او را بر در منشان ، و هر وقت كه باشد اندر آرش . و ديگر روز همچنين بيامد و بنشست و بارخواست . حاجب گفت : مرا فرموده است كه هر وقت كه بيايد اندر آرش و بر در منشان . بو مسلم گفت : او خداوند است آن كند كز خداوندى او سزد ، و من آن كنم كز رهيان آيد .\r\nپس حاجب دستورى خواست و بو مسلم اندر شد . و هر گاه كه اندر شدى زمين بوسه كردى .\r\nروز چهارم خلوت كردند و بو جعفر حديث بو سلمه بگفت و جفاهاى او ياد كرد .\r\nبو مسلم گفت : چرا گردنش نزدى . گفت : امير المؤمنين فرمود كه بىمشورت تو نخواستم كه اندر اين باب چيزى كنم . كنون گر تو چنين صواب بينى كسى از آن خويش بيرون فرست تا اين كار بكند ، بو مسلم گفت چنين كنم . و مردى بيرون كرد نام مرار بن انس ، و گفت به كوفه شو و امام را بگوى كه من ترا فرستادم تا كار بو سلمه تمام كنى ، و چنان كه او فرمايد بكن . و مرار پيش از ابو جعفر برفت . و ابو جعفر يك ماه به مرو اندر بياسود . و عبيد الله بن الحسن الاعرج را كه از داعيان بزرگ بود به عراق با بو جعفر بيامده بود ، و سليمان بن كثير داعى خراسان بود ، و بو مسلم او را بزرگ داشتى . روزى سليمان بن كثير با عبيد الله به بازار مرو اندر همى رفتند و حديث همى كردند . سليمان عبيد الله را گفت ما پنداشتيم كه چون امام بيرون آيد تا اين كار تمام شود ، و نه هر كسى كه خواهد از هر سوى به كسى كه خواهد دعوت همى كند . عبيد الله را از آن سخن اندوه آمد و اين سخن بو جعفر را گفت . و بو جعفر با خويشتن انديشه كرد كه سليمان اين سخن به بو مسلم\r\n","description":"","footnote":"","page_name":" 1059 ","page_number":439},
  {"content":"\r\nاندر گفت به تعريض . وى عبيد الله را گفت برو و اين سخن پيش ابو مسلم بگوى .\r\nعبيد الله بيامد و اين سخن بگفت بو مسلم را ، و بو مسلم گفت : شما از سليمان رستيد ، و هر كس كه اندر كار اين امام دل بد كند ، جان او را زى من اين خطر نيست . پس بو مسلم سليمان را بخواند و گفت : تو چنين [ 376 b ص 
  ] سخنى گفتى ، و مرا دل به تو بد شد و اندر كار تو به شك شدم . و آنك ابراهيم الامام مرا به خراسان فرستاد بفرمود مرا كه هر كه اندر نيّت او به شك شوى او را بكش . و سليمان را بكشت و از كس نترسيد .\r\nپس بو جعفر از بو مسلم بترسيد از بهر آنكه سليمان مردى بزرگ بود و از داعيان قديم بود ، و پيش از ابو مسلم بوده بود به خراسان ، و مردمان او را بزرگتر داشتندى . بو جعفر با خويشتن گفت چون بو مسلم سليمان را چنين سبك توانست كشتن ، و كس به خراسان سخن نيارست گفتن ، هر چه او خواهد تواند كردن . و اگر خواهد كه اين دعوت را به كسى ديگر دهد تواند . پس دل بو جعفر بر بو مسلم بد شد و از خراسان برفت و به كوفه بازشد . پيش از او مرار بن انس الضّبى رسيده بود و سفّاح را گفته كه بو مسلم او را بدان فرستاد تا هر چه او فرمايدش بكند . و سفّاح مرار را به خانه پنهان همى داشت .\r\nپس سفّاح مر بو سلمه را بخواند و مرا و را لطف كرد و گفت مرا از تو سخنان بد گفتند و دل مرا بر تو گران كردند ، و من كنون دانستم كه آن همه دروغ بود و گفتار دشمنان بود . و مر او را خلعت داد . و دل بو سلمه نيارميد و از سفّاح همى ترسيد . و سفّاح او را از آن پس به طعام همى خواند و نزديك همى داشت . و به شب به حديث خواندى و با او مشورتها كردى و تدبيرها نهادى و راز گفتى تا بو سلمه ايمن شد و گستاخ گشت . پس يك شب كه او را به حديث خوانده بود تا نيم شب نگاه داشت ، و مرار را با پيادگان با شمشير بفرمود تا بر راه بو سلمه بنشستند . چون بو سلمه از سراى سفّاح بازگشت ، ايشان گرد او اندر آمدند و مر او را بكشتند و خود پنهان شدند . و سفّاح ديگر روز خبر اندر فگند كه خوارج او را بكشتند . و گفت تا او را كشته بيرون آوردند و كفنهاى گرانمايه كردند و بر او جزع كردند . و\r\n","description":"","footnote":"","page_name":" 1060 ","page_number":440},
  {"content":"\r\nبرادر را ، يحيى بن محمّد بن على بيرون فرستاد تا بر او نماز كردند و به گور كردندش . و سفّاح سه روز ماتم داشت و بفرمود تا به كوفه اندر بدان سه روز درها نگشادند . و مرار را همان شب با پيادگان به خراسان بازفرستاد .\r\nو آن وقت كه ابو جعفر از خراسان به كوفه بازآمد ، بو سلمه را كشته بودند ، و سفّاح با ابو جعفر خلوت كرد و گفت بو مسلم را چون ديدى ؟ گفت : يا امير المؤمنين ، بو مسلم به خراسان هر چه بخواهد بكند ، و گر خواهد كه اين دعوت را بگرداند تواند گردانيدن . و تا تو او را نكشى ، از خليفتى به دست تو چيز نيست .\r\nسفّاح او را گفت : خموش باش و اين سخن را بر زبان ميار تا كسى آگاه نباشد تا آنگه كه وقت آيد .\r\nو بو سلمه را وزير آل محمّد خواندندى و ابو مسلم را امين آل محمّد . و چون بو سلمه را بكشتند ، شاعرى نام او سليمان بن المهاجر يك بيت شعر مرثيت كردش و گفت : هر كه ترا دشمن دارد ، او وزير باد كه هيچ كار سختتر از وزيرى نيست . و آن شعر اين است كه ياد خواهم كردن ان شاء الله .\r\nشعر\r\nانّ الوزير وزير آل محمّد * أودى فمن يشناك كان وزيرا 
  ]\r\n\r\n[ كشته شدن يزيد بن عمر بن هبيره 
  ]\r\nو تا اين كارها ببود ، يزيد بن عمر بن هبيره به واسط اندر به حصار بود و با او سىهزار مرد بود . و هر چه به لشكر بنى اميّه سرهنگى بزرگ بود با او آنجا اندر بودند چون معن زايده و محمّد بن نباته و مانندهء ايشان . و بو سلمة الخلَّال و حسن قحطبه را بر آن در حصار بنشانده بود با بيست هزار مرد و حرب همى كردند ، و از هر دو سو كشته همى شدند . و يزيد يازده ماه اندر حصار بماند .\r\nو چون مروان را بكشتند ، پنداشتند كه يزيد به زينهار بيرون آيد ، خود بيرون نيامد . و نيز تدبير آن كرد كه علوىاى را بنشاند . و نامه كرد به مدينه به محمّد بن عبد الله بن الحسن بن علىّ بن ابى طالب رضى الله عنه و مر او را گفت مرا\r\n","description":"","footnote":"","page_name":" 1061 ","page_number":441},
  {"content":"\r\nبفرماى تا به تو دعوت كنم . محمّد نامهء او را جواب نكرد از بيم سفّاح . و اين خبر به سفّاح آمد كه او همى علوى جويد كه او را بيعت كند . و بو جعفر از خراسان باز آمده بود . پس بو جعفر را به حدّ واسط فرستاد . و اندر جهان او را دشمن يزيد [ 377 a ص 
  ] مانده بود . بو جعفر بيامد . و حسن قحطبه سپاه را به دو سپرد و خود پيش او بيستاد . بو جعفر بر لب دجله لشكرگاه بزد و بنشست . و هر روز حرب همى كردند .\r\nو دو ماه ديگر نيز روزگار بشد . و سفّاح را بگفتند كه غلبهء سپاه يزيد يمانيان دارند .\r\nپس او حيلت كرد ، و پنهان او يمانيان را كس فرستاد و ايشان را خواسته پذيرفت بسيار تا دلشان با خويشتن يكى كرد . پس چون نوبت حرب ايشان آمد ، يزيد را گفتند ما را امام مروان بود ، و اكنون او را كشتند ما بر گزاف تا كى حرب كنيم و خويشتن را هلاك كنيم ؟ ! ترا با سفّاح عداوت است دست از ما بازدار تا از حصار بيرون شويم و به شهر و زمين خويش بازشويم . و تو بهتر دانى با سفّاح يا با هر كه خواهى . پس چون ايشان بدين سخن ابتدا كردند ، ديگر لشكر گفتند راست همى گويند همچنين است كه ايشان همى گويند ، ما خون خويشتن همى ريزيم بر گزاف بىامام . و همه سپاه يزيد از حرب بازايستادند . و يزيد ترسيد كه در حصار را بگشايند و بيرون شوند به زنهار ، و مر او را بسپارند .\r\nپس يزيد كس فرستاد به بو جعفر و زينهار خواست . بو جعفر گفت تا امير المؤمنين را خبر كنم . و كس فرستاد به سفّاح بدين خبر . سفّاح دانست كه آن كار يمانيان كردند . نامه كرد به بو جعفر كه او را زينهار ده . بو جعفر او را زينهار داد .\r\nو يزيد شرطها خواست . بو جعفر آن شرطها او را داد . و يزيد فقهاى واسط گرد كرد و بفرمود تا او را زينهار نامه اى نبشتند بر تن و جان و خواستهء او با آن همه سرهنگان و سپاه كه با او بودند ، و شرطها بكرد . و او آن زينهارنامه را به بو جعفر فرستاد ، و بو جعفر به سفّاح فرستاد . و سفّاح آن را روا داشت . پس سفّاح زينهار نبشت بدان گونه و به يزيد فرستاد . و يزيد را بيرون آورد و گرامى كرد . و يزيد دو هزار مرد خاصّهء خويش بر لب دجله فرود آورد از شهر بيرون . و بو جعفر كس به شهر اندر فرستاد ، و خود هم به لشكرگاه همى بود .\r\n","description":"","footnote":"","page_name":" 1062 ","page_number":442},
  {"content":"\r\nو نخستين بار كه يزيد به در بو جعفر آمد با ده هزار مرد آمد و پنداشت كه او را بر اسب به سراى پرده اندر آرند . و كنيت يزيد ابو خالد بود ، و آن ده هزار مرد مقدار پانصد مرد از سرهنگان گفته بود كه با من اندر آيند سوى بو جعفر . چون به در سراى پرده آمد ، حاجب ايشان را گفت : يا با خالد ، فرود آى . و ده هزار مرد كه با او بودند گرد سراى پرده اندر گرفتند و فرود آمدند . و يزيد از در سراى پرده اندر آمد تنها . و پنداشت كه او را بر اسب پيش بو جعفر برند . پس حاجب او را به حاجبگاه فرو نشاند و اندر شد كه دستورى خواهد . پس يك زمان ببود . آنگاه بيرون آمد و گفت : اندر آى يا با خالد . گفت اين سرهنگان كه با من اند اندر آيند ؟\r\nگفت : تنها فرموده است . پس يزيد تنها اندر شد و سلام كرد . ابو جعفر بفرمود كه بنشين . و بنشست . آنگاه بو جعفر بالش برگرفت و زير يزيد اندر نهاد . و يزيد چون سلام كرد ، زود برخاست و بيرون آمد و به لشكرگاه خويش بازآمد . و ديگر روز باز با آن سرهنگان پانصدگانه به حاجب كس فرستاد كه با من مهتراناند از سپاه و همى خواهند كه امير را ببينند ، تو ايشان را بارخواه تا نزديك امير اندر آيند با من . حاجب بو جعفر را گفت . بو جعفر گفت : پانصد مرد بسيار بود ، مردى ده يا بيست با او بارده . پس يزيد بيست مرد از سرهنگان بگزيد چون معن زايده و محمّد بن نباته و حوثرة بن سهيل و مهتران سپاه كه با او بودند تا با او سوى بو جعفر اندر آمدند .\r\nو از پس از آن هر روز يزيد به سلام آمدى با پانصد مرد كم يا بيش ، و با مقدار بيست مرد به نزديك ابو جعفر اندر آمدى . چون يك ماه برآمد ، خبر به سفّاح شد كه يزيد چون برنشيند با او چندين و چندين انبوه بود . كس فرستاد به بو جعفر كه يزيد را با آن بيست سرهنگ كه پيش تو آيند همه را بكش كه از ايشان ما را تباهى آيد .\r\nبو جعفر جواب داد كه با او اندر لشكرگاه من ده هزار مرد است ، او را بگزاف نتوان كشتن . و بو جعفر همى خواست كه يزيد را خاصّهء خود كند از بهر آنكه يزيد مردى بود جلد و شايسته . پس بو جعفر سوى يزيد كس فرستاد كه تنها برنشين با خاصگيان خويش چون به سلام آيى ، و اين انبوهى از خويشتن دور كن . يزيد را\r\n","description":"","footnote":"","page_name":" 1063 ","page_number":443},
  {"content":"\r\n[ 377 ص 
  ] دل به گمان اوفتاد و نيز نيارست به سلام آمدن . پس بو جعفر او را بخلوت بخواند و گفت آنچه من گفتم نصيحت ترا گفتم ، نخواهم كه خبر به امير المؤمنين شود كه با تو چندين انبوه است و دل وى بر تو بد شود . و مر او را دل خوش كرد و به خشنودى بازگردانيد .\r\nو سفّاح به تدبير كار يزيد بر استاد و نامه كرد به بو جعفر كه لشكر يزيد را بپراگن و به ارمينيه و آذربايگان فرست با سپاه ما تا ما را يارى كنند . بو جعفر نامهء سفّاح را بر او عرضه كرد . يزيد گفت فرمان بردارم . و بو جعفر سپاه را از او جدا كرد صدگان و دويستگان و پانصدگان تا با او بس مقدارى نماند . پس نامه كرد به بو جعفر كه كار يزيد را تأخير مكن . و بو جعفر را همى كراهيت آمد از عهدها شكستن . نامه كرد به سفّاح كه يزيد ما را يگانه و دوستدار است ، و از وى شفقت و نصيحت پديد آمده است ، و او مردى بزرگ است و بر ما عهدها و وفاها گرفته است ، نه خوب آيد او را تبه كردن . پس سفّاح نامه كرد و سوگند خورد كه اگر تو يزيد را نكشى من كس فرستم تا به سراى پردهء تو اندر يزيد را بكشند اندر پيش تو ، و آنگاه آب تو اندر ميان لشكر بشود ، بو جعفر نامه را جواب كرد و گفت با اين مرد هر روز بيست مرد سرهنگ زى من اندر آيند همه شير مردان كه آن بيست مرد با دو هزار مرد بزنند ، تو ما را دو ماه زمان ده تا من ايشان را از وى جدا كنم . سفّاح گفت روا بود . پس بو جعفر كس فرستاد كه امير المؤمنين همى نپسندد كه تو با بيست سرهنگ پيش من اندر آيى ، ايشان را بفرماى تا جدا جدا آيند و تو خود جداگانه آى كه اين ترا و ايشان را بهتر بود . پس يزيد از پس از آن با دو سه چاكر برنشستى ، [ و سرهنگان جدا جدا برنشستندى . 
  ] و ابو جعفر ايشان را مهمان كردى ، و هر يكى را اميدها دادى و وعده هاى نيكو كردى تا ايشان را دل بيارميد و ايمن و گستاخ شدند . و يزيد جدا سوى ابو جعفر اندر آمدى و ايشان جدا .\r\nپس آن روز كه غدر كرد و يزيد را بخواست كشتن ، او را تنها بار داد بر رسم . و اين همه سرهنگان به حاجبگاه نشسته بودند . چون يزيد بيرون آمد و برنشست و به لشكرگاه خويش شد ، حاجب بيرون آمد و از اين سرهنگان را دو تن بارداد و\r\n","description":"","footnote":"","page_name":" 1064 ","page_number":444},
  {"content":"\r\nايشان را از پرده اندرون برد و به خيمهء ديگر بيرون خيمهء بو جعفر اندر برد و بنشاند ، و گرد آن خيمه دويست مرد ايستادند از خاصگيان بو جعفر با سلاحهاى تمام . و آن دو تن را سلاح جدا كردند و دستها ببستند . محمّد بن نباته بود و حوثره .\r\nپس حاجب بيرون آمد و دو تن ديگر اندر آورد و به خيمهء ديگر برد . و همچنين هر بيست را دوگان دوگان همى آورد و به خيمهء ديگر مىبرد و همى بست . چون چهار تن بماندند ، يكى از ايشان برخاست ، او را جعفر بن حنظله نام بود . پس اين حاجب را گفت امروز چه بوده است كه هر روز ما را بجمله بار دادندى ، اكنون دوگان دوگان همى بركنى ، و از اين هيچ كس بيرون نمىآيد . حاجب گفت : به يك جاى همى باشند كه امير مشغول است ، چون بپردازد همه را بيند و بار دهد .\r\nجعفر گفت : من بارى اندر نيايم . حاجب گفت : اگر در نيايى بازگرد بسلامت ، بر كس ستم نيست و كس را به ستم بار ندهد [ چون 
  ] حاجب چنين گفت ، ترس از دل جعفر بشد . و همه را ببردند تا آخر او بماند . پس او نيز اندر شد . چون همه را گرد كردند دستها بسته ، محمّد بن نباته گفت : اگر شما به حصار اندر چون مردان حرب كردى تا به عزّ كشته شدى نه به بودى كه اكنون چون زنان به ذلّ و خوارى همى كشندتان . حوثره گفت : اكنون اين سخن سود ندارد ، چون همى ببايد مردن چه به ذلّ و چه به عزيزى . و يزيد به خيمهء خويش بود و آگهى نداشت . و از بيرون سراپردهء بو جعفر كس ندانست كه چه بوده است . پس چون همه را بند كردند ، بو جعفر دو سرهنگ بزرگ از آن خويش بخواند : يكى خازم بن خزيمه و ديگر هيثم بن شعبه ، و ايشان را گفت با پانصد مرد به خيمهء يزيد شويد و سرش را بر گيريد و به من آريد . ايشان برفتند .\r\nو يزيد به سراى پرده اندر نشسته بود بىسلاح و پسر مهترش داود بن يزيد و عمرو بن ايّوب پيش او نشسته بودند و حاجب پيش او ايستاده ، و پسركى آمده بود يزيد را مقدار دو ماهه ، او را بر كنار داشت . پس خازم و هيثم به در سراى پرده شدند . و يزيد چون ايشان را از دور بديد حاجب را گفت : اين همه كه اند ؟ حاجب پيش ايشان بازآمد و گفت : بايستيد چه خواهيد . هيثم شمشيرى بزد بر گردن [ 378\r\n","description":"","footnote":"","page_name":" 1065 ","page_number":445},
  {"content":"\r\na ص 
  ] حاجب و بيفگندش . يزيد چون چنان ديد ، پسر را گفت : بكردند آنچه مىخواستند . و يزيد كودك خرد را از كنار بنهاد و سر به سجده نهاد . كه با او سلاح نبود . و پسرش داود عمودى به دست داشت و آهنگ ايشان كرد . او را بكشتند ، و يزيد اندر سجود بكشتند و سرش را با سر پسرش داود برگرفتند و پيش [ بو 
  ] جعفر بردند . و بو جعفر بفرمود تا آن هر بيست سرهنگ را همه بكشتند . و منادى بانگ كرد به لشكر اندر كه هر كه از سپاه يزيد است او را زينهار است . پس همه بياراميدند . و بو جعفر همه خواسته هاى يزيد برگرفت و سرش را با سر پسرش به نزديك سفّاح فرستاد . و سفّاح را دل بيارميد و ايمن شد ، و ولايت او را صافى شد . و شاعران بسيار مرثيت كردند يزيد را :\r\nشعر\r\nالا انّ عينا لم تجد يوم واسط * ، عليك بجارى دمعها لجمود\r\nعشيّة قام النائحات و شقّقت * جيوب بأيدى مأتم و خدود\r\nفان تمس مهجور الفناء فربّما * اقام به بعد الوفود وفود\r\nفانّك لم تبعد على متعهّد * بلى كلّ من تحت التّراب بعيد 
  ]\r\nو چون سفّاح ايمن شد و عراق او را صافى گشت ، عمّ خويش داود بن على به مكّه و مدينه فرستاد و همه حجاز و زمين يمامه و يثرب و يمن او را داد . و ديگر عمّ را ، سليمان بن على به بصره فرستاد و بحرين و عمان ورا داد . و سديگر عمّ را ، اسماعيل بن على به اهواز فرستاد . و هر كجا خارجى بود سپاه فرستاد تا حرب كردند و خوارج را براندند يا بكشتند . تا سال صد و سى و پنج اندر آمد از اين گونه بود . و سفّاح گه به كوفه بودى و گه به حيره . و چون جهان او را صافى شد ، به انبار آمد و نشستگاه خود آنجايگه كرد كه هوايى خوش بود و كوفه و حيره و آن زمين عمّ خويش را ، عيسى بن على را ، داد و بفرمودش تا از مكّه تا به كوفه همه باديه ميلها اندرزد و راه حجّاج آبادان كرد . 
  ]\r\n","description":"","footnote":"","page_name":" 1066 ","page_number":446},
  {"content":"\r\n\r\nخبر ولايت محمّد بن صول بر ارمينيه و آذربايگان\r\nپس ابو العبّاس مردى را از سرهنگان بزرگ را بخواند نامش محمّد بن صول و لشكرى بزرگ به وى داد و او را به ولايت ارمينيه و آذربايگان فرستاد . و محمّد بن صول به آذربايگان شد . مردمان از هر سويى بر وى گرد آمدند تا بيست هزار مرد بر وى گرد آمد . و آن روز مسافر بن كثير آذربايگان فروگرفته بود به غلبه . چون بشنيد كه محمّد بن صول [ 331 b 
  ] آمد ، برفت و به قلعهء سكان شد از زمين اندلس و آن را به حصار گرفت . و محمّد بن صول بر در آن قلعه فرود آمد و حرب اندر گرفت و هيچ نياسود تا او را بكشت با متابعانش ، و آن ولايت صافى كرد و بازگشت .\r\n","description":"","footnote":"","page_name":" 1067 ","page_number":447},
  {"content":"\r\n\r\nخبر رفتن بو مسلم از خراسان به حجّ كردن\r\nو هم اندر اين سال بو مسلم خواست كه به مكّه شود و حجّ كند . ابو داود را بر خراسان خليفت كرد و برفت . چون به رى رسيد ، يك چندى نالان گشت . چون از بيمارى بهتر شد ، از آنجا برداشت و به كوفه آمد و سفّاح را بديد و رسومهاى او بر رسيد . و يك چندى آنجا بود تا هنگام حجّ فراز آمد . و ابو جعفر المنصور پيوسته بو مسلم را پيش سفّاح سعايت كردى ، و مىگفتى كه اگر خواهى كه جهان ترا صافى شود بو مسلم را از ميانه بردار كه او نيّت از اين دولت بگردانيده است و مىخواهد كه از آل بو طالب كسى را بنشاند . سفّاح گفتى اندر اين وقت او را نبايد جنبانيدن ، اگر ما قصد او كنيم ، مردمان عراق و خراسان قصد ما كنند و بر ما بيرون آيند . و بو مسلم از آنجا به مكّه شد و حجّ كرد و بازگرديد كه به خراسان رود .\r\n\r\n[ خبر بيعت ابى جعفر المنصور به خراسان 
  ]\r\nو به سال صد و بيست و پنج سفّاح بو جعفر را ولى عهد كرد ، و از پس او عيسى بن موسى را . و آنگاه ايدون گفت تا مردمان خراسان بيعت نكنند اين چيز نيست . و [ بو جعفر 
  ] را گفت اگر نامه كنيم يا كس فرستيم ترسم كه ابو مسلم اجابت نكند ، تو\r\n","description":"","footnote":"","page_name":" 1068 ","page_number":448},
  {"content":"\r\nخود بشو به نزديك ابو مسلم . بو جعفر خود بشد به دخول به خراسان ، و با بو مسلم به هم آمد و نامهء سفّاح به خط سفّاح او را داد . و بو مسلم را از آن اندوه آمد كه او را نپرسيد و با او مشورت نكرد و آن بيعت نكرد ، و بر ابو جعفر استخفاف كرد و حقش چنان نگزارد كه نخستين بار گزارده بود . و بو جعفر با او مدارا همى كرد تا آن بيعت تمام شد ، و سبك بازگشت و به عراق بازآمد . و چون نزديك سفّاح آمد از بو مسلم گله كرد و مر او را بر او آغاليد و گفت : يا امير المؤمنين ، او را بخوان و بكش و اگر نه خليفتى تو و بيعت من هيچ چيز نيست . سفّاح خاموش بود و چيز نگفت . و ناخوش آمد او را حديث كشتن بو مسلم .\r\nپس چون سال صد و سى و شش اندر آمد به اول سال بو مسلم نامه كرد به سفّاح و به حجّ دستورى خواست . و آرزوش چنان بود كه با آن عزّ و آن سپاه به مكّه شود . و شك نكرد كه سفّاح اميرى موسم او را دهد تا حجّ او كند اندر آن سال . پس سفّاح او را دستورى داد و بيامد با سپاهى از خراسان مقدار هشت هزار مرد . و بو داود خالد بن ابراهيم خليفت كرد بر خراسان . و نزديك انبار آمد سفّاح او را دستورى داد و او بيامد با سپاهى انبوه از خراسان . و سفّاح همه لشكر پذيرهء او فرستاد و مر او را به عزيزى اندر آورد و بارداد . و بو جعفر با سفّاح به مجلس اندر نشسته بود ، و ديگران همه ايستاده بودند . چون بو مسلم اندر آمد به خليفتى سلام كرد بر سفّاح ، و بو جعفر را نپرسيد . سفّاح ترسيد كه بو مسلم آگاه شده است از بد رايى او . بو مسلم [ 378 ص 
  ] را گفت : يا با مسلم ، آنك بو جعفر ، چرا بر وى سلام نكنى . بو مسلم گفت :\r\nهذا مجلس لا يقضى فيه الَّا بالحقّ . امير المؤمنين ، نبايد كردن . و چون سلام تمام كرد بيرون آمد . و بو جعفر بر ايستاد كه يا امير المؤمنين او را بكش و يله مكن كز دست بشود كه اندر سر او فضول است . سفّاح گفت : يا برادر ، اين را چگونه كشم با چندين اثرهاى نيكو كه او را است اندر كار ما ؟ ! بو جعفر گفت : آن همه او را به دولت امير المؤمنين برآمد . و هر كس كه امير المؤمنين او را نامزد كردى اين كارها را هم او را برآمدى . سفّاح گفت : چگونه كشم او را با چندين لشكر كه با او است ؟ جعفر گفت : من فردا بيايم و از پس پشت او بايستم ، و او خود آگهى ندارد ،\r\n","description":"","footnote":"","page_name":" 1069 ","page_number":449},
  {"content":"\r\nاو را شمشيرى بزنم و سرش از تن جدا كنم . و تو گناه بر من نه و از اين ميانه بيرون باش . سفّاح گفت : اى برادر ، همه خلق از مشرق تا مغرب دانند اثرهاى بو مسلم اندر اين دولت ، اكنون ما را چه گويند از بهر كشتن او . [ و ما از دست سپاه او چگونه رهيم ؟ گفت : يا بپراگنند يا زينهار دهند . گفت : مرا خوش نيايد همى كشتن او . 
  ] بو جعفر گفت : بر او چاشت خور پيش از آنكه او بر تو شام خورد . و همى گفت تا سفّاح او را گفت : تو بهتر دانى . پس بو جعفر آن شب به خانه بازآمد و كار را همى ساخت . و شمشير آبدار و برنده به چنگ كرد . و سفّاح پشيمان شد ، و نزديك بو جعفر كس فرستاد و گفت : آنچه ترا گفتم دى ، نگر تا نكنى . پس ديگر روز بو مسلم به سلام آمد و سلام بكرد و بيرون شد بسلامت . پس بو جعفر سفّاح را گفت : يك راه كه او را نكشتى ، بارى او را اميرى موسم مده ، مرا بفرست به حجّ و اميرى موسم مرا ده . سفّاح گفت : چنين كنم . و تو دستورى خواه از من به حجّ تا من ترا دستورى دهم تا به روى و امير موسم تو باشى . پس بو جعفر از سفّاح دستورى خواست رفتن به حجّ . او را دستورى داد ، و اميرى حجّ و موسم او را داد . و بو جعفر برفت و بو مسلم با او برفت . و چون حجّ بكردند سيزدهم ذى الحجّه سفّاح بمرد . و آن وقت كه ابو جعفر و ابو مسلم همى رفتند ، سفّاح دردمند بود و تب همى آمدش . و از پس رفتن ايشان بيمارى بر او سختتر شد . و او سى و شش ساله بود [ و آبله نيامده بود . از پس سى و شش سال 
  ] آبله همى آمدش ، و بدان اندر بمرد . و سفّاح چهار سال به خليفتى اندر بود . و هم آن روز كه سفّاح را به گور كردند ، عيسى بن موسى بنشست و از مردمان بيعت ابو جعفر ديگر باره بستد ، و خبر به ابو جعفر و ابو مسلم فرستاد . و ايشان دو منزلى بيرون آمده بودند كه آن خبر بديشان رسيد . و بو مسلم از پيش رفته بود يك منزل تا بر سر چاهها انبوهى نباشد . چون خبر به بو جعفر رسيد ، از پس بو مسلم نامه كرد كه باش تا من اندر رسم . بو مسلم نه استاد و همچنان برفت . و بو جعفر را منصور لقب بود چنان كه برادرش را سفّاح . و هر دوان را نام عبد الله بود . و بو جعفر به كوفه روز آدينه اندر آمد و مردمان را خطبه كرد و نماز كرد . و اميرى كوفه عيسى بن موسى را داد . چون سفّاح مرده بود وى را بر\r\n","description":"","footnote":"","page_name":" 1070 ","page_number":450},
  {"content":"\r\nكوفه خليفت كرده بود و خود به انبار شده بود و كار فرو گرفته بود ، تا بو جعفر بيامد به دو سپرد . و بو جعفر خود نماز آدينه بكرد به كوفه اندر ، و روى به انبار نهاد و با ابو مسلم به انبار آمدند و كار بگرفت . 
  ]\r\n","description":"","footnote":"","page_name":" 1071 ","page_number":451},
  {"content":"\r\n\r\nخبر مرگ سفّاح و بيعت بو دوانيق ابو جعفر\r\nچون سال صد و سى و پنج اندر آمد ، سفّاح بيمار شد . خواست كه بيعت كند ابو جعفر المنصور را . مردمان را گرد كرد . و عبد الله بن على به شام بود و بو مسلم به مكّه بود . اهل عراق را گرد كرد تا بو جعفر را بيعت كردند . چون بيعت ابو جعفر از مردمان بستد ، هم اندر آن بيمارى بمرد . و او را چهل و دو سال عمر بود . [ و او اوّل خليفتى بود از عبّاسيان . و از بهر آن او را سفّاح خواندند كه بسيار خونها ريخت از بنى اميّه خاصه . و نسب وى اين است : عبد الله بن محمّد بن على بن عبد الله بن عبّاس بن عبد المطَّلب . و مادر وى ريطه بنت عبيد الله بن عبد المدان بود .\r\nو اين سفّاح مردى بود بلند بالا نيكوروى سياه موى و جعد نيكو با محاسنى نيكو ، نه فربه و نه لاغر . و با راى و تدبير و خوشخوى و سخى . و مولد وى اندر كوفه بود . و چون به خلافت بنشست بيست و هشت ساله بود . و منصور از وى به دو سال بزرگتر بود . و از بهر آن وى را به خلافت بنشاندند كه ابراهيم الامام برادر ايشان ، آن كس كه ابو مسلم از بهر وى دعوت مىكرد و مروان الحمار او را اندر زندان بكشت ، چنين وصيّت كرد به ابو مسلم كه ولى عهد سفّاح است . و جمله خلافت وى چهار سال و هشت ماه و دو روز بود . و به شهر انبار فرمان يافت و هم آنجا وى را\r\n","description":"","footnote":"","page_name":" 1072 ","page_number":452},
  {"content":"\r\nدفن كردند . و وزير وى خالد بن برمك بود ، و حاجب مولاى او ابو غسّان بود ، و قاضى وى يحيى بن سعيد الانصارى . و نقش انگشترى وى : الله ثقة عبد الله . . . 
  ] چون خبر مرگ او به عبد الله بن على شد ، به شام عاصى شد و نيّت آن كرد كه بيعت مردمان خود را بستاند . و خبر به بو جعفر شد . دانست كه با او به شمشير بايد كوشيدن . رسولان بيرون كرد و پيش بو مسلم فرستاد . و او هنوز به مكّه بود . چون رسولان به دو رسيدند دو منزل از مكّه بيامده بود . رسولان خبر مرگ سفّاح و بيعت بو دوانيق بگفتند و نامه ها بدادند . ناخوش آمدش . چون نامه را بخواند ، او را وعده هاى نيكو كرده بود كه اثر نيكويى تو اندر اين دولت پيدا است ، بايد كه چون اين نامه به تو رسد هم آنجا كه باشى عزم شام كنى ، و با عبد الله بن على حرب كنى تا به طاعت آيد و بيعت كند ، و اگر نه سرش برگيرى . بو مسلم از آن منزل برداشت و روى به شام نهاد ، و با عبد الله بن على حرب كرد و او را هزيمت كرد . و فتحنامه نوشت سوى ابو جعفر . پس آهنگ خراسان كرد و خواست كه بو جعفر را مخالف شود . بو جعفر حيلت كرد تا او را از رى بازگردانيد و بكشت ، و جهان او را صافى شد .\r\nو اين بو جعفر منصور دوانيقى بود ، و از بخيلى كه بود او را دوانيقى خواندندى ، و مادر وى كنيزكى بربرى بود نام وى سلامه . و او مردى بود بلند بالا سياه چرده و نزار و باريك و نيكوروى . و محاسن به سياهى رنگ كردى . و خداوند دها و راى و تدبير بود . و مولد وى از ديار شام بود به حميمه . و بغداد وى بنا كرد ، و جامع منصور به وى باز خوانند به بغداد از بهر آنكه او كرده است . و چون به خليفتى بنشست چهل و چهار ساله بود ، و بيست و يك سال و دو ماه و شش روز خليفتى كرد ، و به نزديك مكّه فرمان يافت ، آنجا كه چاه ميمون است ، و آنجا دفن كردند . و عيسى موسى بر وى نماز كرد . و وزير او ابو ايّوب الموريانى بود ، و حاجب وى مولاى او بود ربيع ، و نقش انگشترى وى اين بود الحمد للَّه كلَّه و استوا على امره كلَّه . و قاضى وى شريك بن عبد الله بود .\r\nو سفّاح بعد از منصور پسر عمّ خويش را ، عيسى بن موسى بن علىّ بن عبد الله\r\n","description":"","footnote":"","page_name":" 1073 ","page_number":453},
  {"content":"\r\nابن العبّاس را ولى عهد كرده بود . چون منصور به خليفتى بنشست خواست كه به بهانه اى عيسى را بكشد تا پسر خويش را ، مهدى ولى عهد كند . اتّفاق را منصور به مكّه همى شد . عمّ خويش را عبد الله بن علىّ بن عبد الله بن العبّاس بن عبد المطَّلب را بگرفت و به عيسى بن موسى سپرد ، و پنهان عيسى را گفت چون من از بغداد بيرون شوم تو پنهان وى را بكش . و بدان آن خواست تا عيسى وى را بكشد ، و او عيسى را به قصاص وى بكشد . چون منصور از بغداد بيرون شد ، عيسى اين سخن با وزير خويش ، يونس بن مرّه بگفت . يونس گفت : زنهار ، الله الله او را مكش كه منصور مىخواهد تا ترا به بهانهء وى بكشد . عيسى گفت : اكنون چه كنم ؟ گفت : وى را پنهان كن و كس را مگوى اين حديث . چون منصور بيايد و ترا از وى پرسد ، بگوى چنان كه فرمودى كردم . عيسى وى را پنهان كرد . و چون منصور از حجّ بازآمد ، گفت : وى را كشتم . منصور كسى را برگماشت تا عمّان وى را گفت كه اندر حقّ برادر خويش ، عبد الله ، امير المؤمنين را شفاعت كنيد تا وى را رها كند . عمّانش پيش منصور آمدند و گفتند : يا امير المؤمنين ، برادر ما را ، عبد الله بازداشته اى و عمّ تست ، بر وى رحمت كن و وى را از بند و زندان عفو كن .\r\nمنصور گفت : من چون به مكّه مىشدم وى را به عيسى بن موسى سپردم ، برويد از زبان من او را بگوييد عمم را رها كن . عيسى چون اين بشنيد ، پنهان پيش منصور آمد و اندر گوش وى گفت : نه تو مرا گفتى آنگه كه به مكّه همى شدى كه وى را پنهان بكش . منصور روى سوى عمّان كرد و گفت : عيسى عبد الله را كشته است و مىگويد تو فرمودى ، و من نفرمودم ، [ 332 a 
  ] دروغ گويد . عمّان گفتند : عيسى را به دست ما بازده تا وى را بكشيم . يكى از ايشان شمشير بكشيد تا گردن وى بزند .\r\nعيسى چون آن ديد ، روى سوى منصور كرد و گفت : يا امير المؤمنين ، تو مرا نفرمودى به كشتن عبد الله ؟ منصور گفت : نه . عيسى گفت : پس عبد الله زنده است و من وى را نكشتم . و عبد الله را حاضر كرد و به عمّان سپرد ، و از دست منصور جان ببرد .\r\n","description":"","footnote":"","page_name":" 1074 ","page_number":454},
  {"content":"\r\n\r\n[ خلافت ابى جعفر المنصور 
  ]\r\nاندر آن وقت كه ابو العبّاس السفّاح بمرد ، و عيسى بن موسى مردمان را به بيعت منصور خواند و به همه شهرها و همه عمّال نامه كرد ، و رسولان فرستاد تا همه او را بيعت كردند . و رسول نيز به عبد الله بن على فرستاد به شام هم بدين كار . و با عبد الله ابن على مقدار پنجاه هزار مرد بود ، و از ايشان مقدار بيست هزار مرد خراسانى بودند ، و ديگر شاميان . و چون عبد الله خبر مرگ سفّاح شنيد ، ايشان را گرد كرد و برخاست و خطبه كرد و گفت آن روز كه مرا ابو العبّاس السفّاح از پس مروان بفرستاد ، همه خويشان خويش را گرد كرد و گفت هر كه از شما به كار مروان رود و شغل او را كفايت كند ، ولى عهد من است از پس من بر خليفتى . هيچ كس او را اجابت نكرد مگر من كه اجابت كردم و دست پيش كردم . و شام مرا بود و ولى عهد من بودم ، و اگر كنون از پس از آن بو جعفر ولى عهد كرد ، آن ناچيز است و خلافت مرا است . و مردمان را به بيعت خويش خواند . و سرهنگان لشكر چون بو غانم الطائي و ابو الاصبغ و حميد بن قحطبه و حياش حبيب ، و آن مهتران سرهنگان همه گواهى دادند [ 379 a ص 
  ] كه سفّاح اين سخن پيش ما گفت . و همه سپاه با عبد الله بيعت كردند . و او سپاه بكشيد و از شام به جزيره آمد به شهر حرّان ، ماه\r\n","description":"","footnote":"","page_name":" 1075 ","page_number":455},
  {"content":"\r\nمحرّم سنه سبع و ثلثين و مائه .\r\nو جزيره به روزگار سفّاح به نام منصور بوده بود ، و چون از آنجا رفته بود مقاتل ابن عكى را خليفت كرده بود . و مقاتل هنوز آنجا بود . پس چون مقاتل آگهى يافت كه سپاه شام آمد ، به حصار حرّان اندر شد . و چون عبد الله على بيامد به حرّان ، اين مقاتل را به بيعت خواند . مقاتل اجابت نكرد . و عبد الله آنجا با او حرب كرد ، و سپاه او را بيشتر بكشت ، و مر او را از حصار بيرون آورد و بكشت . پس اين خبر به بو جعفر رسيد .\r\nبو جعفر ابو مسلم را بخواند و با او تدبير كرد و ابو مسلم را گفت بدين كار ترا بايد شدن يا مرا ، و تو پذيرفتى از من به راه مكّه اندر كه ترا اين كار كفايت كنم .\r\nبو مسلم گفت : يا امير المؤمنين ، آن كنم كه تو فرمايى . پس ديگر روز بو جعفر بو مسلم را سپاه داد بسيار ، و همه را به درم آبادان كرد و به سلاح ، و هر چه وى را ببايست بساخت . و ابو مسلم از انبار برفت ، و خبر به عبد الله بن على شد . و او هنوز به حرّان بود و مقاتل را بكشته بود . از آنجا نجنبيده بود . و حصار حرّان سخت استوار و ساخته بود . پس بو جعفر نامه كرد به حسن قحطبه ، و وى خليفت او بود به ارمينيه ، و بفرمودش با سپاه سوى بو مسلم آيد . حسن بيامد . و برادرش حميد بن قحطبه با عبد الله بن على بود با آن سپاه خراسانى كه با او بودند .\r\nچون عبد الله بن على خبر يافت كه بو مسلم آمد به حصار حرّان اندر ، علف بسيار گرد كرد و تدبير آن كرد كه حصار را نگاه دارد كه با او خراسانيان بسيار بودند و او بر ايشان نه امين بود ، و همى ترسيد كه به زينهار بو مسلم شوند . و نخست حميد ابن قحطبه بود كه برادرش با بو مسلم بود . و هر كسى پدرى يا پسرى يا برادرى يا خويشى از اين سو بود . پس عبد الله بن على اين سپاه خويش را عرض كرد تا خود چه مايه خراسانىاند . چون بنگرست ، هفده هزار مرد بودند . ايشان را به حصار حرّان اندر كرد و سلاحهاى ايشان بستد . و ديگر روز صاحب شرط را با دو هزار مرد اندر فرستاد تا همه را بكشتند . و حميد بن قحطبه با عبد الله بن على به لشكرگاه بود ، و عبد الله او را گفت : مرا بر تو دل ايمن نيست و ليكن برادرت با\r\n","description":"","footnote":"","page_name":" 1076 ","page_number":456},
  {"content":"\r\nدشمنان من همى آيد . و من آن صواب بينم كه تو با من نباشى ، برخيزى و به حصار حلب شوى و آنجا همى باشى تا من از اين كار فارغ شوم . و به حلب اندر زفر بن عاصم امير بود از قبل عبد الله بن على . حميد گفتا : فرمان بردارم . و عبد الله نامه نبشت به خط خويش و مهر كرد و به دو داد . و حميد با خاصگيان خويش برفت .\r\nچون دو سه منزل بشد آن نامه را بگشاد . اندر او نبشته بود كه چون حميد به تو رسد او را لطف كن و نيكودار و گرامى دار و از پس آن حيلت كن تا مگر او را هلاك توان كردن . چون حميد نامه را از آن گونه ديد هم آنجا بتافت و به بيابان اندر شد .\r\nو همى آمد تا به لشكرگاه بو مسلم ، به سوى برادرش حسن قحطبه . و مر او را از هر چه رفته بود آگاه كرد از كشتن خراسانيان و آنچه عبد الله بن على نيّت حصار ساختن همى دارد .\r\nبو مسلم دانست كه حصار حرّان استوار است . و اگر عبد الله به حصار اندر شود او را كار دراز گردد . پس حيلت كرد تا آن حصار از او بستد . و حيلت بو مسلم آن بود كه به عبد الله بن على نامه كرد و او را بستود . و از ابو جعفر گله كرد و گفت تو نيز اهل بيت ولد عبّاسى و منصور را با تو خلاف كردن نه نيكو است . و من ايدون خواستمى كه به ميان شما توسّط كردمى ليكن بو جعفر مرا از انبار فرمود تا به شام شوم ، و مرا چاره نبود از رفتن ، ناچاره ببايست رفتن سوى شام . كنون هر چند چنين است هم آن صوابتر كه تو زين راى و تدبير كه كردى باز طاعت امير المؤمنين آبى . و او قدر و پايگاه تو بدان اندازه دارد كه تو خواهى . و دشمنان اندر اين ميان راه ندهى . و خود نه چنانى كه ترا ببايد آموخت ، ليكن من خواستم كه آنچه از نصيحت آيد باز نمايم . و من خود رفتم . اكنون تو همى نگر .\r\nپس چون نامه به عبد الله رسيد ، سپاه گرد كرد و آن نامه بر ايشان عرضه كرد . و سپاه او هم شاميان بودند . پس گفتند اگر بو مسلم به شام شود و ما ايدر باشيم [ 379 b ص 
  ] او خان و مان ما همه ويران كند و زنان و فرزندان ما را اسير و بنده كند . و تدبير ما آن است كه به خان و مان خويش بازشويم . پس چون شاميان اين سخن بگفتند ، عبد الله بن على به سر كار شد و آگاه شد كه اين مكر بود كه بو مسلم كرد ، و خطا بود\r\n","description":"","footnote":"","page_name":" 1077 ","page_number":457},
  {"content":"\r\nخواندن آن نامه بر ايشان . پس گفت : اى مردمان ، بو مسلم مردى است مكّار ، و مر او را به شام نفرستادند كه او را به حرب ما فرستادند . و او همى خواهد كه ما را به مكر از حصار بيرون آرد . شما فرمان من كنيد و اين جايگاه نگاه داريد كه او چون داند كه شما از حصار بيرون نمىآييد ، خود آنجا آيد و به شما نشود كه او را به شام اندر شغلى نيست كه اين شغل او با ما است . ايشان فرمان نبردند و گفتند ما را دل ندهد ايدر بودن . و تو اينجا بباش با خاصگيان خويش و حصار را نگاه دار تا ما برويم .\r\nاگر بو مسلم به شام رود ما بارى آنجا باشيم ، و اگر بو مسلم به سوى تو آيد ، ما از راه بازگرديم و سوى تو آييم . و آن شب يك نيمه از آن سپاه كه با وى بودند بازگشتند .\r\nو عبد الله بن على دانست كه او را از سپاه جدا بودن روى نيست . برخاست از حرّان و برفت ، و آن حصار بگذاشت . و خود با خاصگيان خويش روى به شام نهاد .\r\nو بو مسلم بدان منزل كه نشسته بود همى بود تا خبر عبد الله بن على به دو رسيد كز حصار بيرون آمد و رفت . پس لشكر برگرفت و به دخول همى آمد تا به در حرّان . و حصار حرّان بگرفت با آن علف و آن نعمت كه ايشان گرد كرده بودند . و بر در حرّان فرود آمد و آنجا كه لشكرگاه عبد الله بن على بوده بود . چون عبد الله بن على آگاه شد ، شاميان را گفت كه من شما را گفتم كه اين مكر است كه بو مسلم همى كند . و ايشان را آگاه كرد از رفتن بو مسلم به حصار حرّان . و سپاه شام اندوه خوردند بدانكه آن حصار از دست بداده بودند . و از آنجا برگشتند و روى به بو مسلم نهادند . چون به يك ديگر رسيدند تعبيه ها راست كردند . 
  ]\r\n\r\n[ حرب بو مسلم با عبد الله بن على 
  ]\r\nچون هر دو سپاه به هم رسيدند و حرب را بساختند . و بو مسلم حسن قحطبه بر ميمنه كرد و خازم بن خزيمه را بر ميسره كرد و خود با حميد قحطبه اندر قلب بايستاد . و هر دو سپاه روى به حرب نهادند و حرب همى كردند . چون شب اندر آمد ، هر دو لشكر از يك ديگر جدا شدند و فرود آمد . و ديگر روز برنشستند و صفها بركشيدند . و با عبد الله بن على سى هزار مرد بودند و چندين گاه حرب همى\r\n","description":"","footnote":"","page_name":" 1078 ","page_number":458},
  {"content":"\r\nكردند . پس يك روز به آخر كار صفها كشيده بودند و حرب همى كردند . و حسن قحطبه با پنج هزار مرد بر ميمنه بود ، و بو مسلم با ده هزار مرد اندر قلب . پس بو مسلم به سوى حسن كس فرستاد كه بر ميمنه تنى پانصد دست بازدارد و خود با ديگر لشكر بر ميسره شو . پس حسن چنان كرد كه بو مسلم فرمود . چون شاميان بديدند كه ميمنهء ابو مسلم خالى شد ، آهنگ ميمنهء او كردند و ميسرهء شاميان خالى شد . چون بو مسلم ديد كه ميسرهء شاميان خالى شد ، خويشتن بر ميسرهء شاميان زد و از ايشان خلقى بىشمار بكشت . و از ديگر سو حسن قحطبه حمله برد و كشتن كردند . و چون شاميان از دو سو شمشير ديدند و خون ريختن و كشتن ، روى به هزيمت نهادند و برفتند . و بو مسلم و ياران شمشير كار فرمودند . و بو مسلم آن روز تا شب همى كشت و شمشير به دست داشت و اين بيت همى گفت :\r\nشعر\r\nمن كان ينوى اهله فلا رجع * فرّ من الموت وفى الموت وقع\r\nبو مسلم شب را برگشت از ايشان مانده از بس حرب كه كرده بود ، و همه سپاه هم چنان بودند . و آن هزيمت شاميان روز چهارشنبه بود هفت روز گذشته از جمادى الآخر . پس بو مسلم آن خواسته و لشكرگاه ايشان را غارت كرد و هر چه بود بر سپاه بخش كرد . و نامه [ كرد 
  ] به بو جعفر المنصور به خبر فتح و هزيمت عبد الله بن على . بو [ جعفر 
  ] منصور شاد شد . و ديگر روز مولايى از آن خويش [ را 
  ] مرزوق نام ، [ 380 a ص 
  ] پيش خواند و او را گفت برو پنهان و بررس از دبيران و مستوفيان تا بو مسلم از لشكرگاه عبد الله بن على چه يافته است از ستور و سلاح و درم ، همه را نسخت كن و نزد من آر . پس اين مرزوق برفت سوى بو مسلم و از او [ باز 
  ] خواست . و به سرّ آن نيز بر رسيد از دبيران و مستوفيان . و ابو مسلم را از آن اندوه آمد كه منصور او را بر آن كار استوار نداشت ، و از پنهان از كسهاى او بر رسيد . و اين نخستين فتحى بود كه ابو جعفر را شده بود اندر روزگار خلافت . آن روز او را منصور لقب كردند كه اين فتح شام برآمد . و عبد الله بن على و برادرش\r\n","description":"","footnote":"","page_name":" 1079 ","page_number":459},
  {"content":"\r\nعبد الصمد بن على به هزيمت بشدند . و عبد الصمد به كوفه افتاد نزديك عيسى بن موسى ، و عبد الله به بصره شد به نزديك سليمان بن على . و سليمان عبد الله را از منصور بخواست . به دو بخشيدش و او با سليمان به بصره اندر همى بود تا سال صد و چهل اندر آمد . پس اندر سال صد و چهل منصور سليمان را از بصره بازكرد و بفرمودش تا با عبد الله به درگاه آيد . سليمان با عبد الله بيامدند . و منصور عبد الله را به زندان كرد ، و روزى چند ببود . پس آنگه كس فراز كرد تا او را اندر زندان بكشتند . 
  ]\r\n","description":"","footnote":"","page_name":" 1080 ","page_number":460},
  {"content":"\r\n\r\n[ خبر مقتل ابو مسلم رحمة الله عليه 
  ]\r\nو بو جعفر از بو مسلم به چند چيز آزرده بود ، يكى از آن سبب بود كه او را اندر مجلس سفّاح به روزگار سفّاح سلام نكرده بود . و به روزگار بو جعفر سفّاح را بسيار گفته بود ابو مسلم را بكش . و سفّاح گفتى اگر من او را بكشم همه جهان ما را ملامت كنند . پس اندر آن روزگار كه از حجّ بازآمد ، نتوانست كشتن او را كه به دو حاجتمند بود از بهر عبد الله بن على . پس چون او را بفرستاد و عبد الله بن على را به هزيمت كرد . اين منصور مولاى خويش را مرزوق بفرستاد . و مرزوق نزديك بو مسلم شد و آن غنيمتها را از او بازخواست . و ابو مسلم را از آن اندوه آمد و نگذاشت كه آن مرزوق را باز نمودندى . و اين مرزوق را كنيت ابو الخصيب بود ، ابو مسلم او را سرد گفت و دشنام داد و مر او را گفت : بو جعفر را بگوى كه اگر چنان است كه به خونهاى ايشان استوار بودم ، به خواسته ها هم استوارم . پس بو الخصيب بازآمد به منصور گله كرد و گفت : مرا دشنام داد و مرا بخواست كشتن . و بو جعفر از آن كار به انديشه همى بود و اندر كار بو مسلم تدبير همى كرد .\r\nو با خويشتن انديشه كرد كه بدين زودى بو مسلم را نتوانم كشتن كه مردمان ملامت كنند . و تدبير آن است كه او را يله نكنم تا به خراسان رود كه باشد كه مرا آنگاه از\r\n","description":"","footnote":"","page_name":" 1081 ","page_number":461},
  {"content":"\r\nاو دردسر آيد .\r\nپس بو جعفر عهد ولايت شام به بو مسلم فرستاد به دست مولاى خويش يقطين ، و او را پيغام داد كه خراسان از ما دور است ، و تو هر گاهى ما را به كارى ، و ولايت شام بهتر از خراسان و پيشتر . و تو آنجا به شام بنشين تا به ما نزديكتر باشى و خليفتى از قبل خويش به مصر فرست تا هر گه كه ما ترا خوانيم زود بيايى . بو مسلم را از آن كار خشم آمد و يقطين را گفت : برو و بو جعفر را بگوى كه شام و مصر ترا باد ، مرا خراسان بس است كه مرا آنجا شغلها است . و خود برخاست و راه خراسان گرفت .\r\nو بو مسلم آن روز به حرّان بود بر لب رود زاب ، و آنجا حرب كرده بود با عبد الله بن على . چون اين نامه و عهد را باز منصور فرستاد ، از لب رود زاب برفت و راه حلوان گرفت كز آنجا به خراسان رود بر مخالفت منصور . و منصور نامه كرد اكنون عهد نخواهى بياى تا بنگرم كه چه خواهى تا هر چه تو خواهى ترا دهم .\r\nبو مسلم جواب باز فرستاد كه ترا امروز به من كارى نيست . و به كتاب عجم اندر چنين روايت كنند كه وزيران را از ملوك آنگاه ترسكارتر بايد بودن كه جهان بآرام بود ، و ملوك را هيچ دشمن نمانده بود ، و تا ملك را دشمن بود و پادشاهى شوريده بود ملك را به وزير حاجت باشد مر او را نيكو دارد ، و چون آرام گرفت زود او را هلاك كند . و كنون [ من 
  ] بر وفا و بيعت توام و ليكن همى ترسم ، [ 380 b ص 
  ] پيش تو نيارم آمدن و از دور همى باشم و طاعت تو همى دارم . و هر گاه كه ترا به من حاجت آيد و اگر دشمنى پديد آيد و مرا فرمايى ، به فرمان تو آنجا روم و آن كار را كفايت كنم . پس اگر ترا چنين آرزو است كه مرا بكشى من خويشتن را هلاك نخواهم كردن تا تو آرزوى خويش بيابى .\r\nپس بو جعفر جواب نامهء او باز نبشت و مر او را به كنيت بخواند و گفت : يا با عبد الله ، ترا قياس بر چنان وزيران است و اين سخن براى وزيران گفته اند ، و اين آن وزيران باشند كه خداوند را خيانت كنند و نصيحت نگذارند اندر كارها . و چنان خواهند كه جهان شوريده بود تا دل ملك بدان مشغول بود و بدان نپردازد كه\r\n","description":"","footnote":"","page_name":" 1082 ","page_number":462},
  {"content":"\r\nبه كار خويش اندر نگرد كه خيانت خاينان بداند و ايشان را بدان عقوبت كند . و چون وزير شايسته بود و ناصح بود و درست بود آن خواهد كه دايم مملكت آرميده بود تا دل ملك فارغ بود و نصيحتهاى او را بداند و مر او را پاداش دهد . و تو امروز از ناصحان مايى ، و امروز روز آن است كه حقّهاى ترا ببايد گزاردن . برخيز و بيا و اين وسوسه از دل بيرون كن كه اين وسوسه ترا ديو همى كند تا دل تو اندر اين سبب تباه مىكند ، بو مسلم اين نامه را جواب نداد ، و راه خراسان گرفت .\r\nو خبر به منصور آوردند كه او به خراسان رفت . منصور گفت : خداى را پيش از آنكه او به خراسان رود فرمان است كه او هلاك گردد ان شاء الله . پس منصور از انبار برگرفت و به مداين آمد . و از آنجا پنج رسول بيرون كرد مردمان بخرد و شايسته ، و پسر عمّ خويش را ، عيسى بن موسى ، بر ايشان مهتر كرد و بفرستاد . و اين عيسى بن موسى از پس منصور ولى عهد بود . و از اين رسولان يكى جرير بن عبد الله البجلى بود ، و اندر لشكر منصور از او بزرگتر نبود و خود دوست بو مسلم بود . و ابو حميد المرورودى بود و او از مهتران خراسان بود ، و بفرمود منصور تا عمّان او و عمّزادگان او همه بنى العبّاس به دو نامه نوشتند و مر او را بستودند و كردارهاى او ياد كردند و گفتند امير المؤمنين و ما هر يكى جدا به جدا خواهيم تا ترا مكافات كنيم بدين كردارهاى تو ، و تو ديو را اندر خويشتن راه دادى و همى به روى بىفرمان امير المؤمنين ، و چگونه مخالف شوى دولتى كه تا اكنون از بهر آن را همى شمشير زدى و جان را فدا كردى و خلق را بدان همى خواندى ، و تو امروز از پيران دولتى و از مهتران سپاهى . و از اين گونه بسيار بگفتند و مر او را بازخواندند . و اين عيسى بن موسى و جرير بن عبد الله از فصيحان سپاه بودند چنان كه به سخن جادوى كردندى ، و هر دو دوستان بو مسلم بودند و دل او بر سخن ايشان بيارميد . و ابو جعفر به خط خويش بنبشت كه اينك پيغامها دادم بو حميد را بشنو و هر چه او ترا از من پذيرد دل بر آن بنه كه من بر آن وفا كنم ، و هر چه او ترا گويد من گفته ام .\r\nپس بو منصور بو حميد را بر پاى كرد و پيغامهاى نيكو بداد و سخنهاى خوب گفت و بفرجام گفت : و اگر همه پيغامها بدهى و اميدها بكنى [ و نپذيرد 
  ] و فرمان\r\n","description":"","footnote":"","page_name":" 1083 ","page_number":463},
  {"content":"\r\nنكند از او نوميد شويد ، بگوييد كه من ايدون گفتم كه بو جعفر بن عبد الله بن محمّد ابن على بن عبد الله بن عبّاس بن عبد المطَّلبام از خداى عزّ و جلّ بيزارم و از محمّد المصطفى صلَّى الله عليه و سلَّم و از نسب وى بريدم كه اگر تو كه بو مسلمى به راى من نروى از پى تو هيچ كس نفرستم مگر خود آيم به تن خويش . اگر به خراسان شوى و اگر به تركستان و اگر به چين و هند ، هر كجا كه شوى از پس تو همى آيم و بازنگردم تا ترا نكشم يا خويشتن را هلاك نكنم . و اگر بازآيى همين سوگند بر من كه بو جعفرم پسر محمّد بن على و بر گردن من واجب است اگر يك موى از آن تو بيازارم يا از ولايت تو به هيچيز كم كنم يا به دل اندر از تو هيچ كينه دارم ، و اگر ترا اندر نيّت هيچ بدى دارم . و اكنون از اين دو كار كدام خواهى . هر كدام كه خواهى بگزين . پس اين رسولان برفتند با آن نامه ها و پيغامها به حلوان . به بو مسلم رسيدند و مر او را بديدند ، و نامه ها و پيغامها بدادند . و [ 381 a ص 
  ] اين عيسى بن موسى با بو مسلم بسيار بگفت كه تو تا اكنون استوار و امين آل محمّد بودى ، و ترا به همه جهان امين آل محمّد همى خواندند ، نه نيكو بود كه اكنون اين سخن بر خويشتن دروغ گردانى . پس چون نامه ها و پيغامها به بو مسلم رسانيدند ، بو مسلم گفت :\r\nامشب فرود آييد و بياساييد تا من بينديشم و تدبير آن بكنم . ايشان فرود آمدند .\r\nو ابو مسلم با نزديكان خويش مالك بن الهيثم و نيزك مهتر طخارستان و دهقانان خوارزم و از اين گونه كسها كه با او بودند مشورت كرد و از ايشان تدبير خواست . ايشان گفتند يا ايّها الامير ، زنهار كه بازمگرد ، اگر بازشوى چون چشمش بر تو افتد ترا بكشد و هيچ درنگ ندهد . پس هم آنگاه از آنجا برگرفت و همى رفت تا به سر ولايت رى و بنشست . ايشان گفتند تو همين جاى مىباش تا خراسان همه سرتاسر ترا بود تا آنگاه كه امير المؤمنين بشورد ، همى باش . پس اگر او بىوفايى كند و وفاهاى تو بشكند و به جاى نياورد و حقّهاى تو فراموش كند ، آنگه تو نيز آهنگ او كن . پس بو مسلم را اين حديث خوش آمد و هم بر اين بايستاد .\r\nچون روز ببود بو مسلم كس فرستاد و [ بو 
  ] حميد را بخواند و گفت : بازگرديد كه من هر چند مىانديشم مرا دل نمىدهد كه بازآيم . بو حميد بسى نيكويى بگفت و\r\n","description":"","footnote":"","page_name":" 1084 ","page_number":464},
  {"content":"\r\nاميدها كرد ، هيچ سود نداشت . بو حميد گفت اكنون نوميد شدم و باز نخواهى آمدن .\r\nبو مسلم گفت : نخواهم آمدن . بو حميد آن سوگندها كه منصور خورده بود بازپس همىداشت . پس هم بر آن گونه كه او گفته بود بو مسلم را بگفت . و بو مسلم را آن سخن با هول آمد و سر فرود افگند و بسيار بينديشيد . آنگاه بو حميد [ را 
  ] گفت :\r\nيك امشب نيز بپاى تا بنگرم و بسگالم و ترا فردا آگاه كنم . بو حميد باز جاى شد آن شب . و بو مسلم ديگر باره ياران خويش را گرد كرد و اين پيغام درشت ايشان را بگفت .\r\nو اندر آن ايّام كه بو مسلم از خراسان برفت كز سفّاح دستورى خواسته بود كه به حجّ شود بو داود را ، خالد بن ابراهيم را خليفت كرده بود . و بو داود مهتر سپاه خراسان بود ، و سپاه خراسان بو داود را از بو مسلم بزرگتر داشتندى و فرمان او بيشتر كردندى . و چون خبر به بو جعفر آمد كه بو مسلم راه خراسان گرفت ، هم آنگاه عهد خراسان بدين بو داود فرستاد و به نامه او را بگفت كه شما دوستداران ما بوديد و از بهر دوستى ما بو مسلم را طاعت داشتيد . و وى كنون از طاعت ما بيرون شد و مر او را طاعت نيست . پس از اين كه ما او را ولايت همه شام و مصر همى داديم نپسنديد و منشور بازفرستاد . و تو اكنون لشكر را گرد كن و نامهء من بر ايشان عرض كن و بيعت ايشان خود را به ولايت خراسان بستان . و اگر چنان است كه او به خراسان آيد يله مكن و با او حرب كن و مر او را بگير و سوى من فرست .\r\nپس بو داود اين نامه و عهد منصور بر سپاه عرضه كرد و بيعت ايشان بستد ، و بر بو مسلم لعنت كرد كه او عاصى شد . و به بو مسلم نامه كرد و مر او را گفت كه ترا آمدن به خراسان روى نيست كه امير المؤمنين خراسان را به من داد و منشور به من فرستاد ، و اگر تو اينجا آيى جز از شمشير نبينى . و سپاه خراسان با تو آن كند كه با قتيبه كردند . پس نگر كه به خراسان اندر نيايى . و راست اين روز كه حميد الطائي اين پيغامهاى درشت بداد بو مسلم را ، بو مسلم آن روز همه روز همى انديشيد و اندر اين انديشه بود كه نامهء بو داود فراز رسيد . بو مسلم چون آن نامه بخواند سخت\r\n","description":"","footnote":"","page_name":" 1085 ","page_number":465},
  {"content":"\r\nتنگدل شد . و راى و هوش از او بشد و دلش شكسته شد . و چنان تدبير كرده بود كه از آن استواران خويش كسى را سوى مداين فرستد به نزديك منصور تا او خود چه گويد در اين باب ، و از اين كه رسولان گفتند خود او را است و از زبان او هست و درست است يا نه ! پس ديگر روز بو مسلم بو حميد و يارانش را كه با او بودند بخواند و گفت : من بو اسحاق را به نزديك امير المؤمنين همى فرستم تا پيغام مرا پاسخ آرد . ايشان گفتند نيك آيد .\r\nپس بو مسلم بو اسحاق را [ 381 b ص 
  ] بفرستاد . او برفت سوى امير المؤمنين به مداين . و رسولان باز جاى شدند و همى بودند تا بو اسحاق بازآيد . و بو اسحاق پيش منصور شد و پيغامهاى بو مسلم بداد . و آن پيغامها كه بو حميد بو مسلم را داده بود از منصور بدان نيكوييها و نرمى و سوگند خورده بود و آنچه از تهديد و درشتى گفته بود همه بگفت . منصور گفت : همه پيغامهاى من است و من گفته ام . و بو اسحاق بازآمد و بو مسلم را بگفت از هر چه رفته بود از اوّل تا آخر . و مر او را گفت يا ايّها الامير ، امير المؤمنين مرا به زبان بيش از آن گفت و نيكوتر از آن وعده كرد كه رسولان را گفته بود . تا بو مسلم را دل خوش شد و نيّت رفتن كرد . و نيزك را مهتر طخارستان و مالك بن الهيثم را بخواند و گفت ما را ببايد رفتن . نيزك گفت : ايّها الامير ، مكن و پند من بپذير و پيش او مشو و جان عزيز خويش را در خطر مينداز ، بو مسلم گفت باشد كه سلامت بود كه مرا منجّمان گفته اند كه اجل من به زمين روم باشد ، مرا به زمين روم گفتند . آنگاه بيتى روايت كرد و بگفت ، اين است :\r\nشعر\r\nما للرّجال مع القضاء محالة * ذهب القضاء بحيلة المحتال\r\nپس بو مسلم برفت با خاصگيان خويش . و منصور بر كنارهء رود مداين لشكرگاه زده بود و فرود آمده كه آن را روميه گفتندى . پس چون بو مسلم نزديك او آمد ، بو منصور همه سپاه را بفرمود تا پيش او بازآمدند و مر او را بشارت دادند و دل او خوش كردند . و ابو ايّوب الخوزى مهتر دبيران را كه از او نزديكتر نبود به وى\r\n","description":"","footnote":"","page_name":" 1086 ","page_number":466},
  {"content":"\r\nفرمود تا پيش او شد و مر او را پيغامهاى نيكو بداد ، و دلش خوش كردند و وعده هاى نيكو كرد و بازآمد بر آنكه بو مسلم فردا اندر آيد به لشكرگاه . و نماز شام بو ايّوب سوى منصور شد و گفت : يا امير المؤمنين ، هر چه اندر جهان سخنى نيكو بود اين مرد را بگفتم و دل او را خوش كردم . و چون فردا اندر آيد با او چه خواهى كردن ؟ گفتا : هم آنگاه كه چشم من بر وى افتد بكشمش . گفت : اين خطا است يا امير المؤمنين ، با او هشت هزار مرد است كه هشتادهزار را گويند راه دهيد . و ايشان آن وقت همه بر پشت اسبان باشند و نيز با سلاح باشند . نبايد كه اندر سپاه فتنه افتد ، و بو كه كار از دست اندر گذرد ، و بو كه بجهد يا رها شود . يله كن امروز تا فردا ، كه امروز فرود آيد و ديگر روز تنها زى تو آيد ايمن شده . آنگاه تو بهتر دانى . منصور گفت : صواب گفتى .\r\nپس چون ديگر روز بود بو مسلم بيامد با جامهء راه به در سراى پرده با سپاه بسيار . و مر او را تنها بار دادند پيش منصور اندر آيد . و سلام كرد . منصور از خشم با او نتوانست خنديدن و روى گردان داشت . و بو مسلم از او سخت بترسيد . منصور گفت : يا با عبد الرّحمن ، بازگرد و فرود آى تا بياسايى . بو مسلم بازگشت و بيرون آمد . و فرود آمد به لشكرگاهى جدا . و چون بو مسلم بيرون شد ، منصور پشيمان شد .\r\nو بو ايّوب آنجا ايستاده بود . منصور او را به خشم گفت : امروز دست من از اين مرد كوتاه كردى و من نيز باشد كه او را بازنيابم . بو ايّوب گفت يا امير المؤمنين ، يك امشب صبر كن و فردا هر چه خواهى توانى كردن . منصور گفت : من چه دانم كه امشب چه بود و باشد كه امشب بجهد و يا بر من حيلتى كند . گفت : يا امير المؤمنين ، من او را فردا به تو سپارم تنها هم اندر اين خيمه . گفت : برو هم اكنون و دلش خوش كن تا امشب نترسد . پس بو ايّوب بيامد سوى بو مسلم و گفت : چون تو بيرون آمدى ، امير المؤمنين گفت الحمد للَّه كه اين مرد بيامد و من همى او را برّ كنم تا ايمن شود ، و همه كارهاى خود از بيرون پرده به دو سپارم و خود فارغ بنشينم و از همه شغلها برآسايم . بو مسلم گفت : يا با ايّوب ، من امروز از امير المؤمنين سخت بترسيدم و دلم بر او همى نياراميد . بو ايّوب گفت : ترا اين ديو\r\n","description":"","footnote":"","page_name":" 1087 ","page_number":467},
  {"content":"\r\nهمى وسوسه كند . هر چه ترا آرزو بايد بر من ، نگر تا جز [ 382 a ص 
  ] انديشهء نيكو ندارى . پس بو ايّوب باز نزديك منصور آمد و او را بگفت . منصور گفت : ترسم كه پشيمان شود و امشب بجهد ، من ترا به بدل او بكشم كه تو بازداشتى مرا از كشتن او .\r\nو بو مسلم را آن [ شب 
  ] خواب نيامد از بيم آنكه فردا چه باشد . و منصور هم نخفت از بيم آنكه بو مسلم مبادا كه امشب بجهد . و بو ايّوب نيز نخفت از بيم منصور كه اگر بو مسلم بجهد او را به بدل او بكشد . چون بامداد ببود نخستين كسى ابو ايّوب سوى منصور اندر آمد . منصور گفت : من دوش نخفتم از بيم آنكه بو مسلم بجهد . ابو ايّوب گفت : يا امير المؤمنين ، من نيز هم نخفتم از بيم آنكه بو مسلم بجهد .\r\nپس منصور عثمان بن نهيك را كه امير حرسيان بود بخواند و گفت : چهار تن از حرسيان بيار چنان كه تو بر ايشان ايمنى كه هر كه را بگويم بكش بكشند . عثمان چهار تن بياورد . منصور ايشان را گفت : اگر من شما را بفرمايم كه كسى را بكشيد چه كنيد ؟ ايشان گفتند : يا امير المؤمنين ، اگر ما را گويى كه اين شمشيرهاى خود را دسته بر زمين نهيد و سر بر شكم خويش نهيد و خويشتن را به شمشيرها فروهليد فرو هليم و بكشيم . پس منصور بفرمود تا چهار شمشير تيز از خزينه بياوردند و اين چهار تن را دادند و گفت از پس خيمه اندر بنشينيد و بو مسلم را گوش همى داريد و چنان كنيد كه او شما را نبيند . چون اندر آيد پيش من بايستد و من با او حديث كنم . هر گه من دست بر دست زنم شما اندر آييد و مر او را شمشيرها بزنيد و بكشيد . و ايشان را در پس خيمه بنشاند و به بو مسلم كس فرستاد و بخواندش . و بو ايّوب را گفت : بيرون شو و به لشكرگاه اندر بگرد و بنگر تا چه مىشنوى تا كسى آگاه شده است يا نه . بو ايّوب بيرون شد و بو مسلم اندر آمد . و تا ابو ايّوب به لشكرگاه اندر بگشت و بازآمد ، منصور بو مسلم را كشته بود .\r\nو بو مسلم چون سوى منصور اندر آمد ، سلام كرد و پيش او بايستاد . منصور جواب سلام كرد و بپرسيدش كه دوش چون بودى ، تا دل بو مسلم ساكن شد . و بو مسلم شمشيرى حمايل داشت . منصور خواست كه آن شمشير از او جدا كند . و\r\n","description":"","footnote":"","page_name":" 1088 ","page_number":468},
  {"content":"\r\nبو مسلم دو شمشير يافته بود از عبد الله بن على در روز حرب كه اندر جهان مثل آن شمشيرها نبود . و يكى از آن دو آنچه بهتر بود حمايل داشت . و منصور خبر يافته بود . او را گفت : يا با عبد الرّحمن ، آن شمشير كه حمايل دارى ، آن هست كز عبد الله بن على يافتى ؟ گفت : هست يا امير المؤمنين . گفت : بنماى تا ببينم . بو مسلم حمايل از گردن برون كرد و پيش منصور بنهاد . منصور شمشير از نيام بيرون كشيد و بجنبانيد و باز نيام كرد و گفت : يا عبد الرّحمن ، اين تيغ مرا بايد تا به يادگار عمّ خويش همى دارم . گفت : فرمان بردارم يا امير المؤمنين . منصور آن شمشير زير مصلَّى اندر نهاد . پس با بو مسلم عتاب آغاز كرد . و بو مسلم يكى بار از خراسان نامه به منصور كرده بود و نام خويش پيش نبشته و نام منصور از پس . و به سفّاح نامه اى نبشته بود و عمّت او را امينه بنت على بن عبد الله عبّاس را به زنى خواسته بود . و سفّاح اين نامه به بو جعفر نموده بود و گفته بود نبينى كه بو مسلم خويشتن همى نشناسد ، و از پس آن نامه را پنهان كرد و كس را ننمود . و بو مسلم را از آن هيچ جواب نكرد .\r\nپس اين روز كه بو جعفر بو مسلم را بخواست كشتن اين همه چيزها بر وى ياد كرد و كنيت او بگردانيد و مر او را بو مجرم خواند و گفت : يا بو مجرم ، مرا بگوى كه سليمان بن كثير را به چه حجّت كشتى ، و من آنجا حاضر بودم و مرا نپرسيدى و از من نينديشيدى . بو مسلم گفت : يا امير المؤمنين ، مرا ابراهيم الامام ايدون گفته بود كه هر كه اندر نيّت او به شك شوى او را بكش . و من اندر نيّت سليمان به شك شدم ، از بهر صلاح شما كشتمش . [ منصور گفت : 
  ] و چه مقدار بود ترا كه از خراسان به من نامه كردى و نام خويش را پيش كردى و نام من از پس . و به سفّاح نامه كردى و دختر علىّ بن عبد الله بن عبّاس را به زنى خواستى ، خويشتن را نشناختى . و نيز نامه كردى كه ماهى طافى را نشايد خوردن ، و ما را همى دين آموختى . پس بو مسلم از آن سه سؤال [ 382 b ص 
  ] پيشين جواب نداد و به پسين سؤال مشغول شد و از حديث ماهى طافى جواب داد و گفت : يا امير المؤمنين ، من شما را دين همى نياموختم كه من از شما همى دين آموختم ، و من ايدون دانسته\r\n","description":"","footnote":"","page_name":" 1089 ","page_number":469},
  {"content":"\r\nبودم كه حرام است ، چون شما گفتيد حلال است ، سخن شما گرفتم . گفت : پس مرا بگوى كه چرا به راه مكّه ، چون بازگشتيم پيش از ما برفتى . گفت : از بهر آنكه منزلها بر تو و بر من به آب و علف تنگ نباشد . و گفت : چرا چون مرا تعزيت كردى ، به خلافت تهنيت نكردى ؟ گفت : زيرا كه هنوز با تو بيعت نكرده بودم ، خواستم تا تهنيت و بيعت هر دو به هم كنم . گفت : چرا چون من نامه كردم به تو كه بباش تا من به تو رسم تا بيعت كنى ، نايستادى و برفتى . گفت : ترسيدم كه منزل بر تو و بر من تنگ شود تا به كوفه بيامدم و آنجا بايستادم ، دانستم كه على الحال آنجا به هم آييم . گفت : پس آن خواسته ها كز عبد الله بن على يافتى و از لشكرگاه او برگرفتى چه كردى ؟ گفت : آن مردمان را دادم كه حرب كردند . و ايدون دانستم كه ايشان بدان حقترند . گفت : چرا چون من بو الخصيب را بفرستادم تا بنگرد كه آن خواسته چندى است و چيست ، او را ننمودى مر او را دشنام دادى و مرا نيز ناسزا گفتى ؟ گفت : نگفتم هيچ دشنام و ناسزا . ابو الخصيب دروغ گويد . و ليكن مردمان سپاه ترا همى عيب كنند بدان و گفتند خواستهء ما همى ستاند و من نخواستم كه ترا عيب كنند . گفت : پس كنيزك عبد الله بن على ، مادر فرزندش چرا با خويشتن ببردى چه پنداشتى كه او را به تو دست بازدارند ؟ گفت اگر در ميان لشكر يله كردمى ضايع شدى و كسى دست به دو فراز كردى ، برگرفتم تا نگاه دارمش تا به خداوندش سپارم پاك و پاكيزه . [ گفت : 
  ] پس اكنون كه ترا بخواندم چرا راه خراسان گرفتى و مخالف شدى ؟ گفت : مخالف نشدم و ليكن از تو ترسيدم ، دانستم كه ترا بر من دل گران است . گفتم به خراسان شوم و از آنجا عذرهاى خويش باز نمايم و عفو خواهم و ترا دل خوش كنم و آنگاه پيش تو بازآيم .\r\nمنصور گفت : ويلك ابو مجرم ، هر چه بگويم همى حجّتى پيش آرى و خواهى كه خويشتن را از ميانه به دربرى . پس دست بر دست زد . عثمان بن نهيك با آن حرسيان به خيمه اندر افتادند و شمشير فراز نهادند . بو مسلم گفت : يا امير المؤمنين ، مرا مكش ، مرا بدار تا هر گه كه ترا دشمنى برخيزد جان خويش را پيش تو فدا كنم . منصور گفت : ويلك ، مرا بر روى از زمين از تو دشمنتر نيست . پس\r\n","description":"","footnote":"","page_name":" 1090 ","page_number":470},
  {"content":"\r\nگفت : دهيد . بو مسلم بر پاى بود . نخستين شمشير كه بزدند به پايش اندر آمد و پايش ببريد . منصور گفت : دست و پايتان بريده باد . بر سر زنيد . پس شمشير اندر نهادند و بكشتند . و آن بساط را كه افگنده بود آنجا پرخون شد . منصور بفرمود فرّاشان را تا او را هم چنان به ميان بساط اندر نوشتند و برگرفتند و به گوشهء خيمه بازنهادند .\r\nو بساط ديگر بگستردند . و كس از بيرون سراى پرده خبر نداشت . پس عيسى بن موسى پيش منصور اندر آمد و بنشست و پنداشت بو مسلم هنوز نيامده است ، گفت : يا امير المؤمنين ، كار بو مسلم را چه بايد كردن ، شوم و بيارمش .\r\nمنصور گفت : نه تا او خود بيايد . عيسى گفت : يا امير المؤمنين ، تو طاعت او را دانى و اثرهاى او اندر اين دولتشناسى ، و من او را وعده هاى بسيار كرده ام تا بياوردمش از حلوان . بايد كه امير المؤمنين با او نيكوى كند . منصور گفت : كردم ، آنك اندر ميان بساط است . عيسى گفت : * ( إِنَّا لِلَّه وَإِنَّا إِلَيْه راجِعُونَ 2 : 156 ) * . منصور گفت :\r\nچه بودت ؟ عيسى شرم داشت و نيارست كه منصور را ملامت كردى . گفت : يا امير المؤمنين ، مرا با او دوستى بود . منصور گفت : و الله كه بر روى زمين ترا از او دشمنتر نبود و تا او زنده بود نه مرا خلافت قوى بود و نه ترا از پس من ولايت عهد بود . پس بو اسحاق كه صاحب حرس بود آن بو مسلم و پيش از آن به رسولى آمده بود بخواند و گفت : تو دانى كه اين بو مجرم چند تن كشته بود ؟ گفت :\r\nيا امير المؤمنين ، بدان كه او ششصد هزار مرد را اندر پيش خويش كشته بود به شمشير جز آنكه به حربها اندر كشته شده بودند . و آن [ 383 a ص 
  ] را خود شمار نيست . آنگاه منصور دو بيت شعر ياد كرد :\r\nشعر\r\nسقيت كأسا كنت تسقى بها * أمرّ فى الحلق من العلقم\r\nزعمت انّ الدّين لا يقتضى * فاستوف بالكيل ابا مجرم\r\nپس منصور بو اسحق [ را 
  ] گفت : نامهاى اين سپاه كه با او است بيار . گفت : يا امير المؤمنين ، با او به حلوان هشت هزار مرد بودند . چون از حلوان بازگشت پنج هزار مرد آنجا دست بازداشت با خزانه و خواسته به ابو نصر بن عبد الله الطائي ، و\r\n","description":"","footnote":"","page_name":" 1091 ","page_number":471},
  {"content":"\r\nخود با سه هزار مرد ايدر آمد . و نامهاى ايشان به منصور آورد . و منصور همه سرهنگان را عطا فرمود و كهتران را روزى بداد و گفت شما را گناه نبود كه سلطان شما را فرموده بود كه فرمان او كنيد ، اكنون خداى شما را از آن فاسق برهانيد . بر در سراى به خدمت همى باشيد كه به شما حاجت آيد . و لشكرگاه منصور بر لب دجله بود بدان در شهر روميه . پس چون شب اندر آمد بفرمود تا بو مسلم هم چنان با آن بساط به آب اندر انداختند .\r\nو اين كشتن بو مسلم روز پنجشنبه بود پنج روز مانده از ماه شعبان سال صد و سى و هفت . و منصور بفرمود تا انگشترى بو مسلم از انگشتش برون كردند و نامه نبشت به بو نصر از دهن بو مسلم كه آن همه بنه و خواسته را برگير و بيا . و نامه را بدان انگشترى مهر كرد . و ابو مسلم چون او را با بنه و خواست آنجا بگذاشت گفته بود چون مهر من به تو آيد ، خواسته ها برگير و بياور . بو نصر گفت : علامتى كن تا من بدانم كه مهر و نامهء تو است . گفت هر گه كه نامه نيمى به گل اندر بود مهر من بود ، و چون همه به گل اندر زده بود بدان كه آن نامه نه من نوشته ام و كسى ديگر نوشته بود . و اين كس ندانست جز اين دو تن . و چون منصور نامه نبشت از دهن بو مسلم همه مهر بتمامى اندر گل زد . چون نامه به بو نصر رسيد گفت : كردند كردنى ، و با آن سپاه و خواسته برخاست و به خراسان شد . و نيزك به حلوان بو مسلم را همى مشورت كرد كه بازنگرد . و اين خبر به منصور رسيده بود . آنگاه منصور نيزك را بخواند و گفت : تو بودى كه بو مسلم را همى گفتى باز مگرد آن وقت كه ما او را همى بخوانديم . گفت : يا امير المؤمنين ، نصيحت كردمش كه او مرا نيكو داشتى و نزديك من دستها بودش . چون مشورت خواست ، او را روا نديدم خيانت كردن . اگر امير المؤمنين مرا نيكو دارد اندر هيچ مشورت او را خيانت نكنم . منصور گفت : سخن راست تو گفتى . و مر او را نيكو همى داشت . 
  ]\r\n","description":"","footnote":"","page_name":" 1092 ","page_number":472},
  {"content":"\r\n\r\n[ حديث سنباد مغ 
  ]\r\nو به دهى از ديههاى نشابور مغى بود سنباد نام بود . ابو مسلم او را نيكو داشتى .\r\nو او را خواستهء بسيار بود . پس چون خبر كشتن بو مسلم به دو رسيد غمگين شد و گفت : حق بو مسلم بر من واجب است كه من اين خواسته را همه به طلب خون بو مسلم خرج كنم . و چون خواسته نماند ، جان بدهم . و خواسته ها را بيرون فگند و كسها به طلب خون بو مسلم خواند . و بو مسلم را به خراسان شيعت بسيار بودند . و اين از پس كشتن بو مسلم بود به دو ماه مقدار شصت هزار مرد بر اين مغ گرد آمدند و روى از نشابور به عراق نهادند و تا به رى بيامدند با اين سپاه . و منصور خبر يافت و مردى را به حرب او بيرون كرد نام او جهور بن مرّار العجلى . بيامد با ده هزار مرد ، و ميان همدان و رى با سنباد برابر شد و حرب كرد ، و سنباد شكسته شد ، و به رى بازآمد به هزيمت . و از رى به گرگان شد . و اصفهبد گرگان هرمز بن الفرجان ( ؟ ) او را بگرفت و بكشت به فرمان منصور . و چون سنباد به رى آمد با سپاه ، خزينهء بو مسلم آنجا يافت برگرفت و گفت من بدين خواسته حقترم كه من به طلب خون خداوند اين خزينه همى شوم . پس چون جهور سنباد را بكشت ، آن همه خزينه ها و خواسته ها به دست وى افتاد و ترسيد كه اگر باز نزديك منصور\r\n","description":"","footnote":"","page_name":" 1093 ","page_number":473},
  {"content":"\r\nشود آن [ 383 b ص 
  ] همه از وى بستاند ، اندر منصور عاصى شد و با سپاه به همدان بنشست . و منصور محمّد بن الاشعث الخزاعى را بفرستاد و با او حرب كرد .\r\nجهور هزيمت شد و به آذربايگان افتاد و آنجا كشته شد . و محمّد بن الاشعث آن خواسته هاى بو مسلم و خزينه سوى منصور فرستاد . و به سال صد و چهل بود . و خالد بن ابراهيم كه امير خراسان بود از بام بيوفتاد به كشميهن و بمرد . پس خبر به منصور آمد . و منصور عبد الجبّار بن عبد الرّحمن الازدى به اميرى به خراسان فرستاد . 
  ]\r\n\r\n[ خبر وقعة الهاشميه 
  ]\r\nو اين حربى معروف است از حربهاى خوارج به عراق اندر . و به سال صد و چهل منصور از كوفه برفت و به حجّ شد و از حيره حرم گرفت ، به مكّه شد و حجّ بكرد . و به مسجد مكّه اندر عمارت كرد . و به مدينه آمد و قبر پيغامبر صلَّى الله عليه و سلَّم زيارت كرد . و از مدينه به بيت المقدس شد و از آنجا به راه شام به كوفه بازآمد و به مدينة الهاشميه فرود آمد . و از هر شهرى و ناحيتى وفد آمدند به تهنيت . و به كوفه اندر مردمانى بودند از بقيت لشكر بو مسلم از خراسانيان ، و ايشان را راونديان گفتندى . مقدار هزار مرد بودند و مذهب تناسخ داشتند . و مقالت ايشان آن بود كه هر جانى كز تنى بيرون آيد به تنى ديگر اندر شود و هم در آن ساعت ، و جهان همچنين بود هميشه . و هر كجا مردى ديدندى كه به مردى مانستى گفتى جان او است به تن اين اندر شده . و چون مردى نيكو روى ديدندى او را سجده كردندى و گفتندى اندر اين جزوى است از خداى . و اين تناسخ را مذهبها است گونه گونه از كفر آورده . پس اين راونديان همه اهل تناسخ بودند . بو جعفر المنصور به روى سخت نيكو بود . و ايشان گفتندى كه اندر او جزوى است از خداى . و صاحب حرس او عثمان بن نهيك را گفتندى كه جان آدم به تناسخ اندر وى است . و هيثم بن المعاويه را گفتندى اين مقام جبرييل است كه به زمين آمده است . و ايشان هر كجا منصور را بديدندى سجود كردندى .\r\n","description":"","footnote":"","page_name":" 1094 ","page_number":474},
  {"content":"\r\nپس چون منصور از حجّ بازآمد ، بدين كوشك هاشميه اندر فرود آمد . از ايشان صد مرد بيامدند و گرد آن كوشك وى اندر طواف همى كردند . پس ايشان [ را 
  ] بپرسيدند كه چه همى كنيد ؟ گفتند گرد كوشك اين مرد كه اندر او است طواف مىكنيم كه اندر او از خداى جزوى هست . و منصور را از كار ايشان آگاه كردند .\r\nمنصور بفرمود تا ايشان را بگرفتند و به زندان كردند . و گفتند هر كجا دو تن از راونديان بيابيد بگيريد و به زندان كنيد يا بكشيد كه خون ايشان حلال است . آنگه ايشان گفتند آن خداى كه اندر منصور بود از او جدا شد و خداى او را به لعنت كرد و بر او خشم گرفت ، و خون او حلال شد . پس تدبير كردند و جنازه اى بياوردند و نعش برنهادند و به جامه بپوشيدند چنان كه جنازهء مردمان بود . و بدين آن خواستند تا به بهانهء جنازه گرد آيند و بيرون آيند و كس ايشان را نگويد كه چرا گرد آمديد . پس جنازه را به چهار تن برگرفتند . و بر جنازه كس نبود . و همه راونديان از پس آن همى رفتند و همى گريستند و همى گفتند : اين زنى بود پارسا و مستجاب الدّعوه . و هر كسى از ايشان به زير جامه سلاح داشتند . و آن جنازه را به قهندز اندر آوردند به وقت نماز پيشين بدانكه به در ديگر بيرون شوند . و گرمگاه بود و در منصور خالى بود و كسى نبود از حرسيان بر در او . و ايشان هم چنان مىآمدند تا در زندان . پس جنازه را بيرون انداختند و سلاح بيرون آوردند و بخروشيدند و در زندان بشكستند . و آن ياران از زندان بيرون آوردند و سلاحشان دادند و قهندز را از اندرون ببستند ، تا سپاه به قهندز اندر نتوانست شدن . و باز گشتند و به در كوشك منصور شدند كه او را بكشند .\r\nو منصور چون آگاه شد اسب خواست كه برنشيند . نيافت . و از پس از آن منصور رسم نهاد كه روز و شب بر در او اسبان نوبتى داشتندى . يكى را باز [ 384 a ص 
  ] بردندى و ديگرى آوردندى ، و شب و روز پس از اين از اسب خالى نبودى . و اين رسم تا امروز به همه جهان بمانده است همه ملوك و خلفا را . و چون منصور اسب نيافت بفرمود كسها را كه اندر سراى بودند تا بر بام كوشك شدند و فغان كردند . و همه سپاه كوفه گرداگرد قهندز بگرفتند و درهاى قهندز از اندرون بسته\r\n","description":"","footnote":"","page_name":" 1095 ","page_number":475},
  {"content":"\r\nبود ، نتوانستند اندر آمدن . راونديان با حرسيان كه بر در كوشك بودند مقدار پانصد مرد جنگ اندر گرفتند . و عثمان بن نهيك را ، امير حرسيان ، بكشتند و در ببستند . و منصور دست از جان خويش بشست . و معن زايده مردى بود از بزرگان عرب ، و متوارى بود از منصور و از بزرگان و اميران بنى اميه بود و ده دوازده سال اميرى يمن داشت به وقت هشام بن عبد الملك ، و مبارز و مردانه بود و با سخاوت چنان كه اندر جهان به سخاوت معروف است . و با يزيد بن عمر بن هبيره به حصار واسط اندر بود . و با او وقت صلح بيرون آمد . و چون يزيد را بكشتند ، وى از آن لشكرگاه بجست و به كوفه آمد و پنهان شد . و هر چند منصور او را بجست و منادى بانگ كرد به زينهار او به وقت سفّاح و به وقت منصور ، بيرون نيامد و به خانهء ابو الخصيب بود . و خانهء بو الخصيب بدين قهندز بود . پس اين روز كه اين بانگ برخاست وى پرسيد كه چه بوده است . گفتند منصور را اندر يافته اند تا بكشند .\r\nمعن شمشير بكشيد و بيرون آمد و خويشتن را بر آن راونديان برافگند و ايشان مقدار ششصد مرد بودند ، و عثمان نهيك را كشته بودند و در را بسته . چون معن ابن زايده اندر ايشان افتاد و ايشان از در بازگشتند و آهنگ معن كردند ، معن چون آتش شمشير همى زد و به يك ساعت سى و چهل مرد از ايشان بيفگند . و حرسيان كه بر در منصور بودند و پراگنده و گريخته بودند ، پس از آنكه عثمان نهيك را كشته بودند ، چون چنان ديدند ، همه را قوّت بازآمد و باز هم آمدند . و منصور را گفتند كه معن زايده بيامد و چندين تن از راونديان كشت و ايشان را از در دور كرد . و منصور اندر آن وقت از زندگانى نوميد شده بود و دل به مرگ نهاده . چون اين خبر بيافت شاد شد و خداى را شكر كرد و از شادى كه به دو رسيد آب از چشمهاش بيرون آمد . پس اسبى را بيافتند و بياوردند و منصور برنشست و بيرون آمد . و راونديان چون حرب معن ديدند پنداشتند كه در قهندز را مگر بگشادند . همه آنجا رفتند تا از حال در بر رسيدند . چون آنجا رفتند ، درها استوار يافتند . بازگشتند و به در سراى بازآمدند . چون منصور را بيرون آمده ديدند بر او حمله كردند .\r\nمنصور معن را گفت : يا ابا الوليد ، آمدند . معن گفت : منديش يا امير المؤمنين كه\r\n","description":"","footnote":"","page_name":" 1096 ","page_number":476},
  {"content":"\r\nايشان را خطرى نيست . و حملهء ايشان بپذيرفت و حرب همى كرد تا چهل و پنج مرد ديگر از ايشان بيفگند و ايشان را باز شكست . و ايشان تير همى انداختند چون آتش . معن منصور را گفت : يا امير المؤمنين ، مرا دل از بهر تو مشغول است تا ترا تيرى نرسد . بازگرد و به سراى اندر شو تا دل من از حديث تو فارغ شود . پس منصور به سراى اندر شد . و معن حرب همى كرد و حمله همى برد و حملهء ايشان مىپذيرفت تا نماز ديگر نزديك آمد . پس از بيرون قهندز حيلت كردند و در بگشادند و سپاه اندر آمد و معن را يارى دادند . و به يك ساعت آن همه راونديان برجاى بكشتند چنان كه يكى از ايشان نجست . و چون ايشان همه كشته شدند ، معن برفت و باز هم آنجا كه بود پنهان شد .\r\nو منصور گفت بنگريد تا معن كجا شد . بياريدش . پس او را طلب كردند و نيافتند . و شب تاريك شد و نماز خفتن بود و سپه بازگشتند . و منصور به سراى اندر شد و در ببستند . و اين اندر ماه رمضان بود . منصور به روزه گشادن و طعام خوردن نرسيد تا نماز خفتن اندر گذشت . آنگاه خوان آوردند . منصور آگه شده بود كه معن از خانهء بو الخصيب بيرون آمده بود و آنجا شده ، پس بو الخصيب را گفت :\r\nبرو و معن را بيار . گفت : يا امير المؤمنين ، ندانم كه وى كجا است . منصور گفت :\r\nاى سبحان الله ، از پس آنكه او امروز كرد نيز او را همى ببايد ترسيدن . و دست به طعام نبرد و گفت : برو و بيارش كه تا او نيايد من طعام نخورم . آنگاه بو الخصيب بيامد و معن را بگفت و مر او را سوى منصور آورد . و منصور او را لطف كرد و بنواخت [ 384 b ص 
  ] و هم پهلوى خويش بنشاند . و ديگر روز او را ده هزار درم داد .\r\nو منصور سخت بخيل بود ، و عطاش سخت اندك بودى ، صدگان و دويستگان بودى ، و بيشتر عطاش هزار درم . پس معن را ده هزار درم فرمود و مر او را عهد يمن داد . و معن آنجا شد و پنج سال امير يمن بود تا باز مردمان يمن از او گله كردند و گفتند كه همى ستم كند و رشوت مىستاند .\r\nو معن مردى بود كه به روزگار او اندر عرب از او سخىتر نبود ، و عطاش ده هزار و بيست هزار بودى و تا صد هزار . پس مردمان يمن گله كردند از او كه از\r\n","description":"","footnote":"","page_name":" 1097 ","page_number":477},
  {"content":"\r\nما بسيار مىستاند . منصور گفت : راست گويند كه با آن دادن كه او را است به افراط بود . پس او را از يمن بازكرد و بر در همى داشت . و منصور گفتى من هرگز به روى معن اندر نگاه نكنم كه نه مرا آن روز هاشميه ياد آيد و از معن شرم دارم .\r\nو به خبرى ديگر گويند بيرون از اين كتاب كه روزى منصور با معن عتاب كرد .\r\nو منصور بخيل بود و كسى كه عطا بسيار دادى منصور را از او خشم آمدى . پس يك روز منصور نشسته بود . معن اندر آمد . منصور گفت يا ابن زايده ، من شك نكنم كه اين سخنان كه اهل يمن همى گفتند از ستم و بيدادى تو همه راست است .\r\nگفتا : يا امير المؤمنين به چه دليل درست شد ؟ ! گفت : زيرا كه بدين گزاف كه تو همى دهى لابد بگزاف بايد ستدن از مسلمانان . گفت : يا امير المؤمنين ، كجا دادم بگزاف كه نبايست دادن . گفت : شاعرى را به يك بيت هزار دينار بدهى ، از اين گزافتر چه خواهى . و آن بيت اين است كه ذكر خواهم كردن بدين جايگاه اندر :\r\nمعن بن زائدة الَّذى زيدت به شرفا الى شرف بنو شيبان معن گفت : ايّد الله الامير ، من دادم شاعر را به يك بيت هزار دينار ، و ليكن نه بدين بيت بود . گفت : پس به كدام بيت بود ؟ گفت : بدان بيتها كه اندر قصيده گفته است :\r\nبيت\r\nمازال يوم الهاشميّة معلنا * بالسّيف دون خليفة الرّحمن\r\nفحميت حوزته وكنت وقاءه * من وقع كل مهنّد وسنان\r\nمنصور سر فرود افگند و از شرم خوى از وى دوان شد و زبان به ميان دو دندان اندر بگزيد تا خون از او بدويد از شرم و خجلى . پس سر بركرد و گفت : يا ابا الوليد ، اقعد بارك الله فيك . و آن روز معن را به مجلس بنشاند . و جاحظ مر اين خبر به بعضى از كتبهاى خود ياد كند در باب جوابات مسكته اندر . و گفت اين از آن جوابها است كه خامش كرده است مر آن را كه اين او را بگفتند . و بدين باب اندر جوابات مسكته بسيار است امّا از اين محكمتر كم است .\r\nو منصور گفت كه من به همه زندگانى از سه كار پشيمانى خوردم كز آن\r\n","description":"","footnote":"","page_name":" 1098 ","page_number":478},
  {"content":"\r\nسختتر نبود و سودم نداشت : يكى آنكه بو مسلم را بكشتم بىگناهى بزرگ كز و آمده بود كه بدان كشتن واجب كردى ، و گر او را زنده داشتمى مرا به بسيار كار باز آمدى ، و ديگر آنكه چون حجّ كردم از مكّه به شام شدم و شش ماه آنجا همى گشتم كه اندر عراق اگر خارجىاى پديد آمدى ولايت را به باد داده بودم و خليفتى را برانداخته ، و سديگر آن روز هاشميه بىزره و جوشن بيرون آمدم برابر راونديان تا معن مرا بازگردانيد ، و اگر تيرى بيامدى جان من شده بود . و اين حرب هاشميه به سال صد و چهل و يك بود ، و نگفته است كه به كدام ماه بود تا خداوند تاريخ گفته است كه به ماه رمضان بوده است سنهء احدى و اربعين و مائه . 
  ]\r\n","description":"","footnote":"","page_name":" 1099 ","page_number":479},
  {"content":"\r\n\r\n[ خبر خروج المهدى الى خراسان 
  ]\r\nو به سال صد و چهل و يك اندر چون منصور از راونديان بپرداخت ، پسر خويش را ، محمّد بن عبد الله ولى عهد كرد ، و خلافت از پس وى او را معيّن كرد و مر او را مهدى لقب كرد ، از بهر آنكه پسران عبد الله بن الحسن بن علىّ بن ابى طالب برخاسته بودند . محمّد و ابراهيم ، و اندر پنهان به خويشتن همى دعوت كردند به حجاز و به خراسان . و به هر جاى مردم بسيار ايشان را اجابت كردند . و عبد الجبّار بن عبد الرّحمن كه امير خراسان بود از پس بو داود ، [ 385 a ص 
  ] به منصور نامه كرد كه ايدر به خراسان گروهىاند كه پنهان مر امامى را از آن فرزندان علىّ بن ابى طالب رضى الله عنه همى دعوت كنند . منصور جواب كرد كه هر كجا از ايشان بيابى همه را بگير و بكش ، و يله مكن از ايشان اندر خراسان يكى سر برآرد و يا بر زمين بماند .\r\nو اين محمّد و ابراهيم هر دو از پنهان به خويشتن دعوت كردند از روزگار بنى اميّه اندر پيش از مروان . و شيعتشان بسيار نشده بودند ، نتوانستند بيرون آمدن .\r\nو ابو جعفر المنصور اندر آن روزگار با ايشان بيعت كرده بود زيرا كه چون ابراهيم الامام برادر سفّاح از مروان بترسيد و پنهان شد ، منصور به مكّه بود و همى\r\n","description":"","footnote":"","page_name":" 1100 ","page_number":480},
  {"content":"\r\nدانست كه اين محمّد و ابراهيم پسران عبد الله بن الحسن خلق را همى به بيعت خويش خوانند . و منصور از كار ايشان آگاه بود و با ايشان بيعت كرده بود و گفت ما مردمان را به بيعت عبّاسيان همى خوانيم و شما به بيعت علويان ، هر كه از ما زودتر ظاهر شود آن ديگر او را متابع باشد . پس چون سفّاح بيرون آمد و بو جعفر المنصور ، هر دو مر اين پسران عبد الله بن الحسن را طلب كردند . و ايشان هر دو پنهان شدند . و سفّاح مر منصور را گفت ايشان را چه كنيم كه ايشان پنهاناند .\r\nمنصور گفت : بلى همچنين است تا بارى از بنى اميّه بپردازيم كه ايشان ظاهراند .\r\nپس آنگه بدين ديگران پردازيم كه تنهااند . و ايشان را طلب نكردند . و ايشان هم چنان اندر نهان دعوت همى كردند . و چون سفّاح بمرد و منصور بنشست ، ايشان را طلب كرد و نيافت . پس به عمّ خويش عبد الله بن على مشغول شد . چون از او بپرداخت ، به كار بو مسلم برايستاد . و چون كار بو مسلم بساخت و از او بپرداخت ، منصور را هيچ انديشه نبود مگر طلب كردن ايشان . و سخت طلب كردشان . و پدرشان عبد الله بن الحسن و خويشان ايشان را و فرزندان ايشان را بدان سال كه به حج شده بود به مدينه بگرفت و عذابهاشان نمود و بكشت ، و نتوانست اين محمّد و ابراهيم را به دست آوردن . و از پس از اين باز خبر ايشان بگوييم كه منصور با آل على رضى الله عنه و كرّم الله وجهه چه كرد . اين را بابى جدا از اين كتاب پيدا است . 
  ]\r\n","description":"","footnote":"","page_name":" 1101 ","page_number":481},
  {"content":"\r\n\r\n[ باز آمديم بر سخن مهدى و خراسان 
  ]\r\nپس آن وقت كه عبد الجبّار بن عبد الرّحمن از خراسان نامه كرد كه اينجا گروهى به بيعت علويان اندر شدند ، و منصور جواب كرد كه همه را بگير و بكش . و اين محمّد خويشتن را مهدى لقب كرده بود و ابراهيم را هادى . و چون داعيان ايشان با مردمان بيعت كردندى گفتند [ ى 
  ] نبايع المهدىّ و الهادى من آل محمّد عليه السّلام . پس چون منصور مر پسر خويش را محمّد ولى عهد كرد او را مهدى لقب كرد و گفت : محمّد بن عبد الله المهدى من آل محمّد ، اين پسر من است نه آن محمّد بن عبد الله بن الحسن . پس خبر آمد به منصور از پس از آنكه مهدى را ولى عهد كرده بود كه عبد الجّبار بسيار خلق را به خراسان از شيعت تو بكشت . و منصور او را فرموده بود كه شيعت آل على بكش ، وى شيعت بنو العبّاس را همى كشت هم از رعيّت او و هم از لشكر بدين بهانه . و منصور از آن تافته شد . و بو ايّوب دبير را گفت اين عبد الجبّار بن عبد الرّحمن چنين و چنين همى كند و او به دل اندر خلاف دارد ، و گر نه او چنين نكندى . و گفتند او را از خراسان بازكن و ديگرى را بفرست . گفت : ترسم كه اگر چنين كنم خلاف ظاهر كند و خراسان به فتنه [ افتد 
  ] كه مقام فتنه هميشه خراسان بوده است . گفت پس حيلت كن تا سپاه از\r\n","description":"","footnote":"","page_name":" 1102 ","page_number":482},
  {"content":"\r\nاو جدا كنى تا او تنها گردد و آنگاه بازكنش ، تا اگر خواهد خلاف كند نتواند كردن . گفت : به چه حيلت سپاه از او جدا كنم . گفت تدبير غزو روم كن و منادى بانگ كن به عراق اندر ، و سپاه را بفرماى تا بسازند . و آنگاه نامه كن به عبد الجبّار كه من نيّت غزو روم كردم ، هر چه با تو به خراسان اندر سپاه است بفرست تا با من بيايند و اين غزو بكنند . پس چون بدين بهانه سپاه از او جدا كردى آنگاه او را به درخوان . [ 385 b ص 
  ] منصور بفرمود تا همچنين بانگ كردند غزو روم را . و به عبد الجبّار نامه كرد كه سپاه خراسان بفرست كه همى به غزو روم روم . عبد الجبّار جواب داد كه آنجا ترك حركت كرده است و شغل ترك صعبتر از كار روم . اگر اين سپاه از خراسان برود تركان بيايند و خراسان بگيرند ، و چون خراسان گرفتند آهنگ عراق كنند . و سپاه خراسان را غزو ترك است و سپاه عراق را روم . و هر سپاهى را غزو خويشتن نگاه بايد داشتن كه خداى تعالى اندر قرآن ياد كرده است . قوله تعالى ، * ( يا أَيُّهَا الَّذِينَ آمَنُوا قاتِلُوا الَّذِينَ يَلُونَكُمْ من الْكُفَّارِ 9 : 123 ) * . منصور نامه بو ايّوب را داد تا برخواند . گفت : اكنون چه بايد كردن ؟ گفت : يا امير المؤمنين ، از اين سپاه عراق بيست هزار مرد بگزين از هر كه بر ايشان ايمنترى ، و او را به خراسان فرست ، و عبد الجبّار را به نامه بگوى كه سخت صواب آوردى كه احتياط غزو ترك نگاه داشتى ، كه آن غزو هم ما را است . و اينك سپاه عراق را فرستادم تا خود از نخست غزو ترك كرده شود ، آنگاه غزو روم . چون اين سپاه به خراسان رسند و قرار گيرند آنگاه نامه كن و عبد الجبّار را بخوان . اگر آيد و اگر نه به مهتران سپاه نامه كن تا او را بند كنند و بفرستند .\r\nمنصور همچنين كرد كه بيست هزار مرد بگزيد كه به خراسان فرستد . و به عبد الجبّار چنين و چنين نامه كرد . عبد الجبّار جواب داد و گفت : خراسان سپاه ديگر برندارد جز آنكه اندر وى است كه امسال غلَّه اندكى بوده است ، و چون لشكر زياده شود بيم قحط بود ، و خود از عذاب جوع كس به غزو نپردازد . چون اين نامه به منصور رسيد ، متحيّر شد ، و بو ايوب را گفت : چه كنيم ؟ گفت : اكنون\r\n","description":"","footnote":"","page_name":" 1103 ","page_number":483},
  {"content":"\r\nخلاف بيرون كرد سپاه به وى فرست و كسى از ثقات با ايشان مهتر كن و بگو تا به رى همى باشد ، آنگاه نامه كن و مر او را بخوان ، اگر بيايد و اگر نه آنگاه سپاه را بفرماى تا از رى به حرب او شوند .\r\nمنصور بيست هزار مرد بيرون كرد و پسر خويش را ، مهدى را ، بر ايشان مهتر كرد ، و از ثقات لشكر چون خازم خزيمه و مهتران بسيار با او بفرستاد . و مهدى روى به وى نهاد . و منصور نامه كرد به عبد الجبّار و مر او را بخواند . و منصور را دل پر هراس بود از كار وى . چون نامه به عبد الجبّار رسيد و خبر يافت كه مهدى با بيست هزار مرد به رى آمد ، يقين شد كه بهر وى همىآيند . عاصى شد و منصور را خلع كرد . چون منصور آگاه شد ، مهدى را بفرمد تا لشكر از رى برگرفت و به نشابور آمد . و از نشابور خازم بن خزيمه را با سپاه بفرستاد تا به حرب عبد الجبّار شود به مرو . و عبد الجبّار بر اهل مرو ستمها كرده بود و ايشان از او سير شده بودند . و چون خازم بن خزيمه از نشابور برفت و روى به عبد الجبّار نهاد ، از مرو و مرو الرّود و نواحيهاى خراسان روى به دو نهادند ، و ده هزار مرد پيش رفتند نزديك او . و عبد الجبّار بيرون آمد از مرو ، و يك با ديگر حرب كردند و خلقى بسيار از هر دو سر كشته شدند . و به آخر سپاه عبد الجبّار را هزيمت برافتاد و بگريختند . و عبد الجبّار با پسرانش اسير افتادند با جمعى از اهل بيت او ، و همه را سوى مهدى آوردند به نشابور .\r\nو اين حرب روز شنبه بود شش روز شده از ماه ربيع الآخر سال بر صد و چهل و دو . و مهدى عبد الجبّار را با آن اسيران به دست خازم خزيمه سوى منصور فرستاد . و منصور عبد الجبّار را عذابها مىكرد تا خواسته هاش بستد . و آنگاه دست و پاى ببريدش و باشگونه بر اشتر نشاند و در شهر بگرداند ، آنگاه بكشتش . و پسرانش را از عراق نفى كرد و به شهرى فرستاد از جزيرهء دريا نام او دهلك به ناحيت يمن . و عبد الجبّار دو سال امير خراسان بود . به طبرستان اصفهبدى بود ، چون عبد الجبّار به خراسان باز ايستاد و به دنباوند ملكى بود اصفهبد او را با خويشتن يكى كرده بود . و نيز هم چنان كرد و عاصى شد . 
  ]\r\n","description":"","footnote":"","page_name":" 1104 ","page_number":484},
  {"content":"\r\n\r\n[ خبر عاصى شدن اصفهبد طبرستان 
  ]\r\nپس چون مهدى از كار عبد الجبّار بپرداخت ، منصور به دو نامه كرد كه باز به رى آى و از رى به طبرستان [ 386 a ص 
  ] [ سپاه 
  ] فرست تا طبرستان و دنباوند گشاده شود . مهدى هم چنان كرد . و باز به رى آمد و به طبرستان مردى فرستاد نام او عمرو بن العلاء كه او مردى بود مبارز و حربى ، و مبارزتر از او در همه سپاه نبود . و مهدى به رى بنشست . و عمرو بن العلاء برفت و حرب كرد با گيلكيان و ديلم و طبرستان و دنباوند بگشاد ، و از ايشان بسيار بكشت و بسيار اسير كرد . و با غنيمت و اشتران و بردگان باز به رى آمد . و مهدى از آن بردگان كنيزكى گيل بگزيد شكله نام و مادر ابراهيم بن المهدى بود . و مامون ابراهيم مهدى را شكله خواندى . و خراسان را به مردى دادند كه او را بو عون گفتندى پس عبد الله بن يزيد ، و او به وقت سفّاح امير بصره بوده بود ، و مروان بن محمّد را او گرفته بود .\r\nو اين فتح طبرستان به سال صد و چهل و سه بود . اكنون اخبارهاى آل على گفته آيد . ان شاء الله 
  ]\r\n","description":"","footnote":"","page_name":" 1105 ","page_number":485},
  {"content":"\r\n\r\n[ خبرها كه [ ميان 
  ] منصور رفت و فرزندان على رضى الله عنه 
  ]\r\nو از آن وقت باز كه منصور به خلافت بنشست ، محمّد و ابراهيم پسران عبد الله ابن الحسن بن علىّ بن ابى طالب رضوان الله عليهم اجمعين را طلب همى كرد . و عبد الله پدرشان زنده بود . و منصور به عبد الله كس فرستاد كه پسران را بيرون آر تا ايشان را برّ كنم كه مرا با ايشان دوستى قديم است . عبد الله گفت : ندانم كه ايشان كجااند ، و ايشان خود دعوت نمىكنند و ليكن از آن كه دانند كه ايشان را به دعوت كردن شناخته اى از تو همى ترسند و بيرون نيارند آمدن . و منصور همى دانست كه ايشان از نهان دعوت همى كنند ، ايشان را طلب همىكرد . و ايشان نهان همى بودند گاه به مصر و گاه مكّه و گاه به عراق ، و خلق را دعوت همىكردند . و داعيان فرستاده بودند به خراسان و به شهرها . و منصور با اين محمّد بن عبد الله الحسنى بيعت كرده بود . پس هر چند ايشان را طلب كرد نيافت . و هر سال به مدينه اميرى نو فرستادى و گفتى ترا از بهر محمّد و ابراهيم همى فرستم تا ايشان را طلب كنى و بگيرى . و هيچ اثر ايشان نيافت و متحيّر شد . پس با بو ايّوب دبير مشورت كرد .\r\nگفت : يا امير المؤمنين ، تو به مدينه اميرى همى مهتران بنى هاشم را دهى چون فلان و فلان مردمان ديندار و پارسا و حق اهل [ بيت 
  ] شناسند و دانند كه اگر اين مردمان\r\n","description":"","footnote":"","page_name":" 1106 ","page_number":486},
  {"content":"\r\nرا طلب كنند و تو ايشان را اندر يا بى و بكشى ، ايشان بزه مند گردند ، طلب نكنند ايشان را . پس بر اميرى مدينه مردى بايد دادن اعرابى حافى كه از دين خبر ندارد و حق اهل بيت نشناسد ، و مر او را بفرمايى تا ايشان را طلب كند بحقيقت و بگيرد و به تو سپارد . منصور گفت : احسنت يا بو ايّوب .\r\nپس منصور مردى را بخواند از بنى اميّه ، نام او رياح بن عثمان المرّى ، مردى از مبارزان عرب ، و مر او را گفت يا رياح ، من ترا به اميرى مدينه مىفرستم و ترا بر من قرابتى و وسيلتى نيست كه ترا بدان حق واجب كند و ليكن از بهر آن همى فرستم تا محمّد را و ابراهيم را ، پسران عبد الله بن الحسن را ، طلب كنى ، و هر كجا اثر ايشان بيابى بشوى و بگيرى و نزد من فرستى . رياح گفت يا امير المؤمنين ، دستورى دهى تا پدرشان بگيرم و عذاب كنم تا بگويد كه ايشان كجااند . منصور گفت : او مردى پير است و مهتر مدينه است ، تو خود ايشان را طلب كن . و رياح به مدينه شد و بر طلب كردن ايشان برايستاد ، و مردمان مدينه را بيم كرد و كس ايشان را نيز اندر خانه نهشت . و ايشان از مدينه برون آمدند و به باديه اندر همى گشتند . و هر كجا رياح خبر ايشان مىيافت ، كس مىفرستاد و خود تاختن همىكرد و نتوانست گرفتن . پس خبر محمّد يافت كه او با كنيزكى به كوه رضوى اندر است .\r\nرياح آنجا تاختن كرد . و محمّد بر سر كوه بود و آن شب او را پسركى آمده بود ، آن كودك خرد در كنار داشت . چون سپاه بديد كه از دور پديد آمد كودك بنهاد و خود برفت . و مادر آن كودك نتوانست گريختن ، با آن كودك خود آنجا بماند . چون رياح فراز آمد ، محمّد را نيافت . آن كنيزك را با آن كودك خرد بكشت . و منصور آگاه شد كه رياح ايشان را سخت طلب [ 386 b ص 
  ] همى كند . و او به باديه و به كوههاى مكّه اندر مىگردد . منصور صد مرد را از اعرابيان بخواند از آنان كه راههاى باديه همه بدانستند . و هر مردى را نجيبى بداد و علف ، و نفقات پديد كرد و بفرمودشان كه به طلب محمّد و ابراهيم بپراگنيد و بجوييد . و اين مردمان را اندر باديه و حجاز و يمن و مصر و هر كجا اثر ايشان بيابيد بگيريد و نزد من آريد . پس اين مردمان به طلب شدند . و كار بر ايشان سخت شد و جهان بر ايشان تنگ شد .\r\n","description":"","footnote":"","page_name":" 1107 ","page_number":487},
  {"content":"\r\nو محمّد شبى نزديك پدر آمد به مدينه و گفت : من هيچ چيز به از آن ندانم كه بيرون آيم و دست به منصور دهم ، تا هر چه خواهد كند كه من همى مرگ به آرزو جويم از تنگى كه جهان بر من شده است . پدرش عبد الله او را گفت : صبر كن و تنگدلى مكن مگر خداى تعالى فرج آرد . پس منصور از طلب كردن ايشان به ستوه شد و بو ايوب را گفت چگونه كنيم . مرا ايدون به دل آيد كه اين كار را حيلت نيست مگر آنكه پدرش عبد الله را بگيريم و به زندان اندر كنيم ، و اين پسران را از وى طلب كنيم هم چنان كه رياح بن عثمان گفت . رياح گفت : يا امير المؤمنين ، عبد الله ايدون همى گويد كه ايشان دعوت نمىكنند و دست از دعوت بازداشته اند . ببايد نگريستن بارى تا اين سخن راست است يا نه . اگر ايشان كس به خويشتن دعوت نكنند ، خود اين غم بر امير المؤمنين سبك شد و ايشان را طلب كردن به كار نيست . گفت راست گويى . پس منصور مردى را بخواند از خراسان نام او عقبة بن سلم ، و او را بگفت كه اين جامه ها كه من ترا دهم برگير و به مدينه شو ، و عبد الله بن الحسن را ببين و مر او را به خلوت بگوى كه من از خراسان آمدم شيعت پسرت محمّد الامام ، و با من پيامها است ، مرا فرموده اند كه به وى دهم ، و اگر او را نيابم به تو دهم تا به دو رسانى . و گر او ترا بانگ برزند و گويد اين از نزديك من ببر و خود برو كه من از محمّد و ابراهيم خبر ندارم ، بازگرد و ديگر روز باز شو و خواهش كن مگر آن را از تو بستاند و ترا گويد به امام رسانم .\r\nعقبه همچنين كرد . و به نزديك عبد الله بن الحسن بن علىّ بن ابى طالب كرّم الله وجهه شد . و جامه ها و پيغامها مر او را عرضه كرد . بانگ بر وى زد و از خويشتن دور كرد و مر او را راه نداد . و عقبه برفت و ديگر روز باز شد . هم چنان قبول نكرد و نپذيرفت . سديگر روز بشد و همچنين گفت . عبد الله او را از خود دور كرد . و همچنين تا عقبه يك ماه بر در عبد الله بماند و گفتى من اين جامه ها چگونه باز خراسان برم . پس بفرجام عبد الله آن جامه ها از عقبه بستد و گفت اين را به محمّد رسانم . عقبه روزى دو ببود و باز شد و گفت : چون بازگردم چه گويم شيعت را ؟\r\nگفت : بگوى ايشان را كه جامه ها به محمّد رسانيده شد و اهل شيعت را درود ده و\r\n","description":"","footnote":"","page_name":" 1108 ","page_number":488},
  {"content":"\r\nبگوى كه محمّد الامام ايدون همى گويد ساخته باشيد و دل تنگ مداريد و گوش به خبر و آگاهى بيرون آمدن من داريد . پس عقبه بازگشت و منصور را همچنين بگفت . و منصور را درست شد كه ايشان دعوت همى كنند ، و طلب سختتر كرد . و چون طلب بر ايشان سختتر شد ، گفت : آن صوابتر كه ما به يك جاى نباشيم تا بارى اگر يكى را آسيبى رسد ، ديگر را رهايى بود .\r\nپس محمّد ابراهيم را به بصره فرستاد تا آنجايگه دعوت كند . و على پسر خويش به مصر فرستاد . و امير مصر اندر آن وقت يزيد بن حاتم بود ، و او آگاه شد از كار على ، و كس فراز كرد تا ايشان را بگرفتند ، و هر كه با او گرد آمده بودند همه را بكشتند . و مر او را بند كرد و به نزديك منصور فرستاد . و منصور او را به تازيانه بزد تا مقرّ آمد كه محمد پدرش او را به دعوت كردن به مصر فرستاد .\r\nمنصور گفتا : بگوى تا اندر كوفه كيست به بيعت پدرت اندر ؟ على گفت : نشناسم همه را ، آنكه دانم اگر خواهى بگويم . گفتا بگوى كه اندر كوفه كيست به بيعت پدرت اندر . دو تن را از مهتران برداد . و منصور ايشان را بياورد و بكشت . و تدبير بازداشتن عبد الله بن الحسن بن على كرد . 
  ]\r\n","description":"","footnote":"","page_name":" 1109 ","page_number":489},
  {"content":"\r\n\r\n[ بازداشتن عبد الله بن الحسن بن على از بهر پسران 
  ]\r\nپس تدبير بازداشتن عبد الله بن الحسن كرد . و ترسيد كه اگر به رياح نامه كند و رياح او را بازدارد [ 387 a ص 
  ] مبادا كه مدينه بشورد و كار از دست بشود . پس منصور آن سال نيّت حجّ كرد و از كوفه برفت ، و راه مدينه گرفت . و چون به مدينه اندر آمد پيران و مهتران بر او گرد آمدند . و عبد الله بن الحسن بيامد . و منصور او را برّ كرد و لطف كرد و هم پهلوى خويش بنشاند تا دلش ايمن شد . پس او را گفت : يا با محمّد ، چرا چندين است تا مىگوييم كه محمّد و ابراهيم را بيرون آر نيارى . گفت : يا امير المؤمنين ، ندانم كه ايشان كجااند ، و ايشان همى نيارند پيش امير المؤمنين آمدن ، و اگر نه بيامدندى . منصور گفت : پسرش على كه از مصر آوردند پيش من مقرّ آمد كه پدرش محمّد او را به مصر فرستاده بود به دعوت كردن . گفت : يا امير المؤمنين ، او كودكى است و بر زخم تازيانه صبر نتوانست كردن .\r\nسخنى بگفت تا بدان خلاص از زخم يافت . منصور مر آن عقبة بن سلم را بخواند ، گفت : اگر او را بيم بود ، اين بارى چيست . عبد الله بنگريست عقبه را ديد ، دانست كه حديث آن جامه ها پيش او بوده است . دلش بشد و از پهلوى منصور برخاست و پيش او بنشست و گفت : يا امير المؤمنين ، زينهار . منصور گفت : خداى مرا زنهار\r\n","description":"","footnote":"","page_name":" 1110 ","page_number":490},
  {"content":"\r\nمدهاد اگر من ترا زينهار دهم . بفرمود تا عبد الله را به زندان كردند . و به مدينه اندر هيچ كس نيارست سخن گفتن .\r\nپس منصور به حجّ شد و رياح را گفت تا من از حجّ بازآيم ايدون كن كه هر چه از فرزندان حسن على بيابى به مدينه همه را به زندان اندركن . منصور برفت . و رياح هر چه از آل حسن به مدينه بودند همه را طلب كرد و بگرفت . و دوازده تن از ايشان به زندان كرده بود . و اين محمّد الامام دختر مردى از فرزندان عثمان به زنى داشت ، نام آن مرد محمّد بن عبد الله بن عمرو بن عثمان بن عفّان ، و نام آن دختر رقيّه بود . رياح او را نيز بگرفت و بازداشت . منصور چون از حج باز آمد به راه شهر مدينه نيامد ، به منزلى فرود آمد نام او ربذه . و رياح سوى وى شد . و هر چه كرده بود او را بگفت . منصور گفت : احسنت ، نيكو آوردى ، ايشان را هم چنان با بند سوى من فرست .\r\nرياح به شهر بازآمد و آن سيزده تن را با بندها بيرون آورد . و كس بود از ايشان كه بر گردن غلّ و سلسله بود ، و چون از زندان بيرون آوردشان بر خران فگند و به ميان بازار مدينه فرو آوردند و مردمان بگريختند و بگريستند و به خداى عزّ و جلّ بناليدند از آن تظلَّم ، و خروش ايشان به آسمان برشد . و ايشان را سوى منصور آوردند به ربذه . و ديگر روز منصور ايشان را پيش خواست و بفرمود تا همه را پيش [ او 
  ] به عقابين اندر كشيدند و به تازيانه بزدند و بيرون بردند و بر در سراپردهء نامحمود بينداختند . و منصور سرهنگى را بر ايشان موكّل كرد با پانصد مرد و گفت : ايدون كن كه ايشان را به يك منزل از پس من همى آرى تا به كوفه ، و هر كه از ايشان غل ندارد او را غل كنى . و همان روز به عمارى اندر نشست و برفت . از يك سو او نشسته بود و از يك سو ربيع ، و چون از در بيرون آمد آن اسيران را بر در فگنده بودند . پس عبد الله بن الحسن پدر محمّد الامام گفت : يا با جعفر ، ما با اسيران شما روز بدر چنين نكرديم كه شما امروز با ما همى كنيد . و عبّاس بن عبد المطَّلب روز بدر به دست علىّ بن ابى طالب اسير بود . منصور سر از عمارى بيرون كرد و بفرمود تا اشترش نزديك عبد الله بردند و خيو بر روى عبد الله\r\n","description":"","footnote":"","page_name":" 1111 ","page_number":491},
  {"content":"\r\nانداخت .\r\nو پيش از آنكه ايشان برگرفتند ، محمّد به مدينه اندر پنهان بود . سوى پدرش كس فرستاد و گفت : اين بر شما و بر اهل ما دراز شد ، و من نمىدانم كه اين كار ما را بود يا نه . و اگر ما را بود از پس شما چه عيش باشد ما را . بىشما اين جهان را چه كنم . مرا دستورى ده تا بيرون آيم و پيش منصور شوم تا شما [ برهيد 
  ] . اگر منصور مرا بكشد بهتر از آنكه همه اهل بيت را تبه كند . پدرش او را دستورى نداد و گفت : تو آنجا كه هستى صبر كن و ما اندر اين عذاب صبر كنيم مگر خداوند سبحانه و تعالى ترا نصرت دهد ، و چون وقت بيرون آمدن بينى و اميد ظفر دارى تا به عزّ بزييى و به عزّ بميرى . محمّد به قول پدرش فرو استاد . و ايشان [ را 
  ] ببردند از پس منصور . و چون به كوفه اندر آمدند بفرمود تا ايشان را همه به زندان كردند با على پسر محمّد بن عبد الله كه از مصر آورده بودند [ 387 b ص 
  ] پس كس فراز كرد تا ايشان را به زندان اندر همه را بكشتند و تلف كردند 
  ] .\r\n","description":"","footnote":"","page_name":" 1112 ","page_number":492},
  {"content":"\r\n\r\n[ خبر خروج محمّد بن عبد الله 
  ]\r\nپس چون محمّد بن عبد الله ديد كه پدرش را عبد الله و پسرش را على و همه اهل بيت او را بكشتند ، او با خويشتن گفت تا كى صبر كنم . و محمّد برادرش را ابراهيم به بصره فرستاده بود و گفته بود كه از پنهان دعوت كن تا وقت بيرون آمدن ترا كس فرستم . پس چون پدرش را به اوّل سال صد و چهل و پنج بكشتند ، محمّد كس فرستاد به ابراهيم و با او وعده نهاد كه من شب يكشنبه برون آيم اوّل روز از رجب ، و تو همين شب به بصره بيرون اى . و چون وقت نزديك آمد ابراهيم را به بصره آبله برآمد و دانست كه بدان وعده نتواند بيرون آمدن . ده خروار اشترى سلاح ساخته داشت . آن را به مدينه فرستاد و محمّد را از بيمارى خويش آگاه كرد .\r\nو چون شب وعده ببود ، محمّد مر آن كسها را كه اندر بيعت او بودند همه را آگاه كرد كه آن شب بيرون خواهد آمدن . و وعده نهادند به دهى نام او مذاد بريك فرسنگى مدينه ، و ايشان را گفت من از شهر بيرون آيم وقت نماز شام و بدان ديه شوم ، شما با سلاح آنجا گرد آييد تا به شب به شهر اندر آييم . و نماز شام ببود . محمّد با دو يار به شهر اندر آمد ، و رياح را از خبر او آگاه كردند كه او فلان وقت به شهر همى آيد . رياح هم آنگاه با سواران بر نشست . و محمّد با ياران پياده بودند . چون\r\n","description":"","footnote":"","page_name":" 1113 ","page_number":493},
  {"content":"\r\nرياح را از دور بديدند به حايطى اندر شدند از حايطان مدينه . و رياح ايشان را نديد ، برگذشت به مذاذ شد . كس را نيافت . و شهر را نيارست تنها دست باز داشتن . به شهر بازگشت . چون او بازگشت ، ايشان از آن حايط بيرون آمدند و به مذاد شدند . و چون از شب لختى بگذشت ، مقدار مردى دويست از بيعتيان آنجا با او گرد آمدند . و او با ايشان لختى بيامد و پسر حسن با او بيامد . و همه پياده بودند مگر محمّد كه بر خرى سياه نشسته بود . و وقت سحرگاه به شهر اندر آمدند و راست به در زندان شدند و زندان بشكستند . و زندانيان همه بجمله تكبير كردند . و چون آن مردمان كه با رياح به سراى اندر بودند بپراگندند و محمّد ياران خويش را به سراى اندر افگند و رياح را بگرفتند و پيش محمّد آوردند . و او زينهار خواست و گفت : يا بن رسول الله ، با من آن كن كز تو سزد . محمّد بفرمود تا او را باز داشتند .\r\nپس ديگر روز مردمان بر محمّد گرد آمدند . و او به مسجد مدينه اندر آمد و بر منبر پيغامبر صلَّى الله عليه و سلَّم بر شد و خطبه اى كرد سخت فصيح . و چون او سخن گفتى زبانش پارگكى برآويختى . و مردمان را دعوت كرد و به بيعت خويش خواند ، از بنى عبّاس نهى كرد . پس از منبر فرود آمد . و بس كس با او بيعت نكردند از مدينه ، و هر كه را بخواند از مهتران همه روى پنهان كردند . و چون روز دو سه برآمد ، مردمان مالك بن انس را پرسيدند اندر كار محمّد . و مالك فقيه مدينه بود .\r\nو گفتند كه اين مردمان را به بيعت همى خواند ، و ابو جعفر المنصور را به گردن ما بيعت است ، و ما همى دانيم كه اين مظلوم است و حق اين را است ، چگونه كنيم ؟\r\nمالك گفت : شما بيعت منصور به كراهيت كرديد ، از آن بر شما چيز نيست ، و مظلوم را يارى كردن واجب است . چون مالك اين سخن بگفت ، مردمان مدينه با محمّد بيعت كردند مگر پنج تن از مهتران كه از خانه بيرون نيامدند . و محمّد مالك را بخواند و گفت : بيعت كن . مالك گفت : مرا بيعت كردن مفرماى و از من بدان بسنده كن كه مردمان را به بيعت تو فرمايم . [ محمّد 
  ] او را دست بازداشت ، و مالك به خانه اندر شد و در فراز كرد و نيز بيرون نيامد .\r\n","description":"","footnote":"","page_name":" 1114 ","page_number":494},
  {"content":"\r\nو محمّد مدينه را بگرفت . و ابو جعفر المنصور از كوفه به بغداد شده بود ، و بغداد را همى بنا كرد . پس همان روز كه محمّد بيرون آمد ، مردى از مدينه برفت بر جمازه اى و شب و روز همى تاخت تا به بغداد رسيد . و منصور را خبر محمّد بداد .\r\nو منصور او را ده هزار درم بداد ، گفت : هزار درم صلت تو و نه هزار درم مزد تو ، هر روز هزار درم . و او به نه روز آمده بود از مدينه نزديك منصور . پس منصور به كوفه بازآمد و مردمان را خطبه كرد ، گفت : محمّد بن عبد الله الحسن به مدينه بيرون آمد و نه او خود بيرون آمد كه من او را بيرون آوردم [ 388 a ص 
  ] به حيلت تا پيش حرب بيرون آيد تا هلاك شود ، و مسلمانان از شيعت و فتنهء او برهند . و نامه نبشت به محمّد بن عبد الله ، و محمّد او را جواب كرد و باز منصور او را جواب كرد ، و هر سه نامه فصيح است به تازى ، و اندر آن معنيهاى بسيار است . نخستين نامهء منصور ايدون بود كه گفته مىآيد :\r\n\r\n[ نامهء منصور به محمّد بن عبد الله 
  ]\r\nمن عبد الله امير المؤمنين الى محمّد بن عبد الله الحسنى . بسم الله الرّحمن الرّحيم * ( إِنَّما جَزاءُ الَّذِينَ يُحارِبُونَ الله وَرَسُولَه وَيَسْعَوْنَ في الأَرْضِ فَساداً 5 : 33 ) * الى قوله * ( أَنَّ الله غَفُورٌ رَحِيمٌ . 5 : 34 ) * پس گفت ترا عهد خداى و پيغامبر صلَّى الله عليه و سلَّم كه اگر باز گردى و توبه كنى پيش از آنكه به دست من گرفتار شوى من ترا عفو كنم و زينهار دهم ترا با هر كه تو خواهى از متابعان و اهل بيت تو ، و ضياعها و جايگاههاى شما كه گرفته ام به مدينه باز دهم ، و ترا هزار هزار درم دهم و هر شهرى كه تو خواهى از مشرق تا مغرب و ترا آنجايگه بنشانم ايمن ، و كس ترا نيازارد . و اگر بدين نامه استوار ندارى هر كه را خواهى از اهل بيت خويش بفرست تا پيش او ترا سوگند خورم و هر شرطى و استوارىاى كه تو خواهى بكنم . و السّلام .\r\nو نامه به مردى داد نام او ابو الغراء ، و او را به مدينه فرستاد و نيز گفت بنگر تا حال او خود چگونه است . ابو الغراء برفت و به مدينه شد و نامه به محمّد داد ، محمّد\r\n","description":"","footnote":"","page_name":" 1115 ","page_number":495},
  {"content":"\r\nنامه برخواند و آن را جواب كرد و بفرستاد . 
  ]\r\n\r\n[ جواب نامهء منصور از محمّد بن عبد الله بن الحسن 
  ]\r\nپس ايدون جواب كرد :\r\nمن عبد الله المهدىّ محمّد بن عبد الله الى عبد الله بن محمّد . بسم الله الرّحمن الرّحيم . * ( طسم تِلْكَ آياتُ الْكِتابِ الْمُبِينِ نَتْلُوا عَلَيْكَ من نَبَإِ مُوسى وَفِرْعَوْنَ بِالْحَقِّ لِقَوْمٍ يُؤْمِنُونَ 28 : 1 - 3 ) * ، الى قوله ، * ( ما كانُوا يَحْذَرُونَ 28 : 6 ) * . گفت آن زينهار كه مرا بر تو عرضه مىبايد كردن تو بر من عرضه كردى ، و زينهار كه من ترا بايد دادن تو مرا همى دهى كه حق امامت فرزندان پيغامبر را است صلَّى الله عليه و سلَّم نه فرزندان عبّاس را . و شما كه اين كار بيافتيد به نام ما يافتيد و خلق را به آل پيغامبر عليه السّلام خوانديد تا شما را اجابت كردند . و آل پيغامبر صلَّى الله عليه و سلَّم فرزندان فاطمه اند . گر شما از قبل عبّاس فرزندان عمّايد ، ما از قبل بو طالب فرزندان عمّايم و از قبل على فرزندان وصىايم و ما را هم حقّ فرزندى است ، و هم حقّ نيازادگى و هم حقّ وصيّت . و شما را چه فخر است و چه حقّ است ، اگر فخر به مسلمانى كنيد ، سبقت و فخر پدران ما را است كه على بن ابى طالب رضى الله عنه نخستين كس بود كه مسلمان شد ، و از پس او مردمان از دوگونه مسلمان شدند گروهى به طوع و گروهى به كره . و پدرتان عبّاس از آن جمله بود كه از بيم شمشير على مسلمان شد . و روز بدر على او را اسير كرد و از بيم شمشير به مسلمانى اندر آمد به كراهيت . و اگر به جاهليّت فخر كنيد ، [ فخر جاهلى 
  ] و رياست قريش و مهترى بو طالب را بود و عبّاس را نبود . و به بهشت اندر فخر ما را است كه پدران ما حسن و حسين مهتران اهل بهشتاند و پيغامبر صلَّى الله عليه و سلَّم ايدون گفت :\r\n* ( الحسن و الحسين سيّدا شباب اهل الجنّة من الاوّلين والآخرين وابوهما خير منهما . ) * و اگر به دوزخ گويى هم فخر ما را است كه جدّ ما بو طالب مهتر دوزخ است و كمعذابتر چنان كه پيغامبر فرمود صلَّى الله عليه و سلَّم : * ( ابو طالب اخفّ النّاس عذابا . ) * گفت : از همه اهل دوزخ بو طالب را عذاب سبكتر بود . پس گر فخر به\r\n","description":"","footnote":"","page_name":" 1116 ","page_number":496},
  {"content":"\r\nمادر كنيد بدانيد كه مادران شما را با مادران ما نام نتوان بردن كه مادر ما فاطمه بود دختر پيغامبر صلَّى الله عليه و سلَّم ، و فاطمه دختر خديجه بود بنت خويلد . پس فخر اين جهان و آن جهان و بهشت و دوزخ و پدر و مادر ما را است ، و امامت و خلافت حقّ ما را است ، و زينهار ما به شما بايد دادن و ترا خود چه زينهار است . [ 388 b ص 
  ] و با تو خود كدام عهد است و به كدام وفا مرا زينهار خواهى دادن . بدان وفا كه يزيد بن عمر بن هبيره را دادى يا بدان زينهار كه عمّت را عبد الله بن على را دادى ، يا بدان امامت كه به ابو مسلم گزاردى و سوگندان كه او را خوردى . و تو دانى كه بيعت من اندر گردن تو لازم است بدان وقت كه بنى هاشم با من به مكّه بيعت كردند تو نيز بيعت كردى به روزگار مروان . و اين اكنون بر تو واجب است .\r\nو السّلام .\r\nو باز منصور فرستاد . منصور نامه بخواند و جواب كرد . 
  ]\r\n\r\n[ نامهء منصور دگرباره به محمّد بن عبد الله 
  ]\r\nپس منصور جواب كرد و گفت :\r\nنامه ات خواندم و آن فخرها كه ياد كردى بدانستم امّا آن فخر كه به مادران كردى ، خداى نسبت از مادران بريده كرده است چه نسبت پدران و عمّان را است .\r\nو شما را به پيغامبر صلَّى الله عليه و سلَّم قرابت فاطمه است . و دختر را از ميراث پدر اندك است و از امامت و خلافت نصيب نيست . و اگر زنى امامى كند و پيش مردان نماز كند روا نبود ، و چون خداى تعالى پيغامبر را صلَّى الله عليه و سلَّم پيغامبرى داد او را چهار عمّ بود : عبّاس و حمزه و بو طالب و ابو لهب . و پيغامبر صلَّى الله عليه و سلَّم ايشان را به مسلمانى خواند . دو تن از ايشان اجابت كردند و ديگران نكردند . از آن دو تن يكى پدر من بود عبّاس ، و ديگر حمزه . و آن دو تن كه اجابت نكردند يكى پدر تو بود بو طالب و يكى بو لهب بود . و خداى عزّ و جلّ ميان پيغامبر عليه السّلام و بو طالب بريده كرد آنجا كه گفت : الآيه : * ( لا يَتَّخِذِ الْمُؤْمِنُونَ الْكافِرِينَ أَوْلِياءَ من دُونِ الْمُؤْمِنِينَ ، 3 : 28 ) * و ديگر آنجا كه گفت : * ( لا تَجِدُ قَوْماً يُؤْمِنُونَ ) *\r\n","description":"","footnote":"","page_name":" 1117 ","page_number":497},
  {"content":"\r\n* ( بِاللَّه وَالْيَوْمِ الآخِرِ يُوادُّونَ من حَادَّ الله وَرَسُولَه وَلَوْ كانُوا آباءَهُمْ أَوْ أَبْناءَهُمْ أَوْ إِخْوانَهُمْ أَوْ عَشِيرَتَهُمْ . 58 : 22 ) * بدين آيتها خداى عزّ و جلّ ميان پيغامبر عليه السّلام و ميان ابو طالب بريده كرد همه ولايتها ، و بو طالب را از او بيزار كرد ، و او از بو طالب . و خويشى و پيوستگى عبّاس را ماند و على را . و على پسر عمّ بود . و عمّ نزديكتر بود از پسر عمّ و حقّتر كه چون عمّ و پسر عمّ بود عصبه عم بود و پسر عم را نصيب نبود . و آنچه گفتى كه به دوزخ بو طالب را عذاب كمتر است ، از عذاب خداى چيز كمتر و آسانتر نيست . و آنچه گفتى نسبت ترا به پيغامبر عليه السّلام هم از سوى مادر است و هم از سوى پدر است ، ما را از سوى پدر است ، ما را فخر به پيغامبر است عليه السّلام ، و پيغامبر را صلَّى الله عليه و سلَّم نسبت به هاشم از سوى پدر بود نه از سوى مادر . و ما را فخر نسبت به پدر رسيده است و بسنده است .\r\nامّا آنچه گفتى كه رياست به جاهلى اندر بو طالب را بود . همه جهان دانند كه به جاهلى پيش از اسلام به مكّه اندر قحط خاست و پيغامبر صلَّى الله عليه و سلَّم على را از بو طالب بستد و به خانهء خديجه همى داشت ، و عبّاس عقيل را بستد و به خانهء خويش همى داشت . و ايشان مئونت عيال او همى كشيدند . امّا حديث روز بدر كه گفتى كه على عبّاس را اسير گرفت تا به كره مسلمان شد ، عبّاس خود به بدر به كره آمد و نخواست كه با پيغامبر عليه السّلام حرب كند . و عقيل و طالب پسران بو طالب او را به ستم بياوردند ، و چون اسير شد به طوع مسلمان شد . خود خويشتن را به اسيرى داد از آرزوى مسلمانى و آنگاه خويشتن را و طالب را و عقيل را فدا داد كه اگر او ايشان را فدا ندادى و بگذاشتى ، فرزندان ايشان اكنون بنده بودندى تا ايشان را مىخريدندى و مىفروختندى . و شما را به جاهلى اندر ما طعام داديم و به مسلمانى اندر ما فدا داديم .\r\nو امّا آنچه از فضل على گفتى كه پيغامبر صلَّى الله عليه و سلَّم او را وصى كرد ، پيغامبر عليه السّلام او را به پيغام گزاردن خويش وصى [ كرد 
  ] و از كار خلافت خبر به دو نكرد . و ابو بكر الصديق را فرمود تا مردمان را نماز كرد و امام كردش . و على همى ديد و نفرمودش نماز كردن . و چون پيغامبر عليه السّلام بمرد ، على سخت\r\n","description":"","footnote":"","page_name":" 1118 ","page_number":498},
  {"content":"\r\nكوشيد به طلب كردن اين كار ، و چندان فتنه و مردم كشتن بود . و عبّاس راه سلامت گرفت مر او را كه راست كنيد با عبّاس كزين جهان بيرون شد ، با هيچ مسلمان حرب نكرد . و به جاهلى اندر سقاية الحّاج عبّاس را بود و چاه زمزم اندر دست او بود . چون پيغامبر عليه السّلام [ 389 a ص 
  ] مكه بگشاد ، آن سقايه و زمزم به دست عبّاس بازداد . و چون على بمرد شيعت او با پدرتان حسن بيعت كردند ، و آنگاه حسن آن خلافت باز معاويه فروخت و بها ستد . اگر اين امامت على را بودى شما را كه فرزندان حسنايد اندر آن نصيب نداريد چرا كه پدرتان بهرهء خويش به معاويه فروخته بود و از آن بيزار شده . و از پس از آن عمّتان حسين بيامد كه من بهرهء خويش طلب كنم و با پسر مرجانه حرب كرد تا كشته شد . و بنو اميّه دست بر شما برگشادند ، و هر كجا كه به جهان يكى از شما بيافتند بكشتند و بر دار كردند و بسوختند . و به شام و به همه مسلمانى بر آل شما لعنت فرمودند كردن و خطيبان بر منبرها . پس ما را از اين كه بر شما رسيد درد آمد و بر حقّ ما كه ايشان ببردند دريغ آمد . برخاستيم و دعوت كرديم و با بنى اميّه حرب كرديم تا حقّ خويش بازستديم و خونهاى شما طلب كرديم ، و آنكه از ايشان بكشتيم از بهر خونهاى شما را كشتيم كه ايشان از آل عبّاس كس نكشته بودند ، و لعنت از شما و پدران شما بيفگنديم و حقّ خويش به امامت بازستديم . و شما ما را بر اين شكر نكرديد و از ما سپاس نداشتيد ، و نيز بر ما برخاستيد و خواستيد كه حق ما را از ما بستانيد .\r\nو با اين همه اگر باز گرديد شما را بپذيريم و قرابت شما بشناسيم و رحم را بپيونديم و گذشته هاتان عفو كنيم . و السّلام .\r\nو محمّد مدينه بگرفت و همگنان با وى بيعت كردند مگر آن پنج تن از مهتران و فقها و علما چون مالك بن انس و نافع بن ثابت . و محمّد ايشان را چيز نگفت . و برادرش را ، موسى بن عبد الله ، به شام فرستاد تا دعوت كند به دو . و موسى برفت و آنجا به شام لختى ببود . پس به محمّد نامه كرد كه اهل شام مر دعوت ما را اجابت نكردند ، و من ترسيدم كه مرا بسپارند ، به خانه اندر پنهان شدم . و محمّد مر حسن ابن معاويه را و قاسم بن اسحاق را به مكّه فرستاده بود تا حسن مكّه بگيرد و قاسم\r\n","description":"","footnote":"","page_name":" 1119 ","page_number":499},
  {"content":"\r\nپيش شود و يمن را بگيرد . و ايشان هر دو به مكّه شدند . و به مكّه اميرى بود از قبل منصور نام او سرّى بن عبد الله ، و ايشان سرى را كس فرستادند به دروغ كه منصور بمرد و محمّد بن عبد الله به مدينه بنشست . و تو مكّه بپرداز كه ولايت مكّه ما را است . سرى چون خبر مرگ منصور بيافت از مكّه برفت . و حسن و قاسم به مكّه اندر آمدند . و قاسم به مكّه همى بود و به يمن نيارست شدن تا بنگرد كه كار محمّد به چه رسد . پس خبر آمد ايشان را كه منصور سپاه به حرب محمّد فرستاد . ايشان از مكّه باز به مدينه آمدند و به راه اندر خبر كشتن محمّد شنيدند . و ايشان خود از مكّه آن روز رفته بودند كه محمّد را به مدينه بكشته بودند . آنگاه از راه بتافتند و به بصره شدند به سوى ابراهيم .\r\nو ابراهيم به بصره بيرون آمده بود از پس محمّد به يك ماه . محمّد به مدينه به اوّل رجب بيرون آمد ، و ابراهيم به بصره به اوّل شعبان بيرون آمد . و به شعبان اندر منصور عيسى بن موسى را بفرستاد با چهارهزار مرد به مدينه به حرب محمّد . و حميد قحطبه را بر مقدمهء او بفرستاد ، و سپاه سالار كردش ، و محمّد بن العبّاس السفّاح را با او بفرستاد . و با خويشتن گفت اگر محمد بن عبد الله بر دست عيسى ابن موسى و بر دست محمّد بن عبّاس كشته شود ، خود سخت نيك آيد . و اگر ايشان بر دست وى كشته شوند باز نيكتر . و منصور مر عيسى را گفت چون به مدينه شوى زينهار بر وى عرضه كن و او را به طاعت خوان . اگر اجابت كند خود نيك آيد و اگر اجابت نكند حرب كن . و چون ظفريابى به مدينه اندر كشتن و غارت مكن . و مردمان مدينه را زينهار ده . و منصور به مردمان مدينه نامه كرد به هر كسى كز محمّد دور باشيد و او را يارى مكنيد و او را نهى كنيد . پس چون عيسى از كوفه برفت و خبر به محمّد آمد به مدينه ، مردمان را گرد كرد به تدبير و گفت : پيش رويم يا ايدر بباشيم . گروهى گفتند بيرون رويم و گروهى گفتند نرويم به مدينه بباشيم كه مدينه را درع حصينه خوانند . محمّد گفت : من ايدون به خواب ديدم كه زرهى پوشيده ام و آن را تاويل مدينه كردم و من از مدينه بنروم و آن كنده كه پيغامبر صلَّى الله عليه و سلَّم روز احزاب كرده بود راست كنم . گفتند نيك آيد .\r\n","description":"","footnote":"","page_name":" 1120 ","page_number":500},
  {"content":"\r\nو محمّد بفرمود تا آن كنده را بازكردند و سپاه عرض كرد و هر درم كه داشت همه سپاه [ 389 b ص 
  ] را داد و حرب را بياراست . و آن همه قبايلها كه گرداگرد مدينه بودند چون جهينه و مزينه و اسلم و غفار همه بر او گردآمدند . پس نخستين خطا كه محمّد را افتاد اين بود كه چون عيسى با سپاه بر چهار ميل مدينه فرود آمد ، محمّد درهاى كنده استوار كرد و نگاهبانان بنشاند . و عيسى آن نامه هاى منصور سوى مدينه فرستاد . و آن مرد را بگرفتند و به نزديك محمّد آوردند . محمّد آن نامه ها بخواند . آن زمان خداوندان را بخواند و آن نامه ها ايشان را نمود . ايشان گفتند ما را اندر اين گناه نيست . اين نامه ها او نبشته است نه ما نبشتيم . محمّد گفت اگر او ندانستى كه دلهاى شما با او است به شما نامه ها چنين كىكردى . ايشان را بازداشت ، و هر كه ايشان را چاكران و متابعان بودند از محمّد جدا شدند . و محمّد دانست كز ايشان كس نيست كه دين را حرب كند . به منبر شد و خطبه كرد و گفت : اى مردمان ، با من هيچ كس حرب مكنيد طمع را . هر كه از بهر دين و حميّت اسلام را با من يارى كند به حرب دشمن ، و اگر نه بازگرديد كه با من چيزى نيست از خواسته كه شما را دهم . و از منبر فرود آمد و به سراى اندر شد . و آن شب آن عرب كه بيرون آمده بودند همه برفتند ، و هيچ كس از ايشان نماند . و از مدينه نيز بسيارى كس برفتند با عيالان و به ديهها بيرون شدند . و با محمّد بس كس نماند .\r\nپس ديگر روز شنبه بود دوازدهم از رمضان سال صد و چهل و پنج عيسى لشكر به در مدينه فراز آورد و از مردمان محمّد آن مقدار كه مانده بودند بسيار بگريختند .\r\nچون آن علمهاى سياه بديدند به خانه ها اندر شدند و با محمّد نماند مگر مقدار سيصد مرد . و حرب كردند از بامداد تا نماز پيشين . و از سپاه عيسى هفتاد تن كشته شدند ، و از آن محمّد صد مرد كشته شدند . و محمّد نماز ديگر بكرد و بفرمود تا رياح را كه امير مدينه بود و اندر زندان او بود بكشتند . و آن مهتران مدينه كز بهر آن نامه ها بازداشته بود همه را دست بازداشت و گفت : اگر خواهيد با من باشيد و اگر خواهيد برويد كه من دست از جان خويش بشستم و از اينجا بازنخواهم گشتن . و عيسى حميد بن قحطبه را بخواند و گفت چهارهزار مرد با سيصد مرد\r\n","description":"","footnote":"","page_name":" 1121 ","page_number":501},
  {"content":"\r\nچندين روزگار بايد اگر نه تقصير تو استى . حميد را از آن سخن اندوه آمد و سپاه را بر حرب انگيخت ، و تيراندازان را پيش كرد . و گروهى از لشكر به ديگر در اندر مدينه آمدند تا حرب اندر گرفتند . و از پس محمّد و از هر دو سو تيرباران كردند بر ياران محمّد و به يك ساعت يارانش را همه بكشتند .\r\nمحمّد تنها ماند و حرب همى كرد . پس مردى محمّد را شمشيرى بزد تا برو فرود آورد و محمّد بيفتاد . و حميد قحطبه به دست خويش سرش را ببريد و پيش عيسى آورد . و عيسى هم آنگاه به وقت روزه گشادن كه آفتاب همى فرو رفت به شهر اندر آمد با سپاه و به در مسجد پيغامبر صلَّى الله عليه و سلَّم شد و بر درهاى مسجد چهار علم سياه بزد و منادى بانگ كرد كه يا مردمان مدينه بر شما غارت نيست و كشتن نيست ، هر كه زير علمى از اين علمها بايستد ايمن است . مردمان به خانه ها اندر شدند و آنجا همى بودند تا شفق فرو شد ، و كس پيش او بيرون نيامد . و آن شب نماز شام و خفتن بكرد به مسجد پيغامبر صلَّى الله عليه و سلَّم ، پس به لشكرگاه باز شد . و همان شب سر محمّد به جمازه اى نزديك منصور فرستاد . و آن شب به لشكرگاه عيسى باران آمد بسيار و خلق بىشمار آب ببرد . و هرگز كس به مدينه چندين باران و سيل نديده بود و ياد نداشتند .\r\nو ذو الفقار پيغامبر صلَّى الله عليه و سلَّم به گردن محمّد اندر حمايل بود ، چون او را بكشتند شمشير اندر گردن او بود ، بيرون آوردند و به دست عيسى افتاد . پس آن را بر سنگى بيازمودند گفتند تا اين خود آن هست . چون بر سنگ زدند شمشير بگست و به دو نيم شد . پس خواستند كه آن را بگدازند و شمشيرى كنند . چون بگداختند نيست شد و چيز از آن باز ديدار نيامد . و محمّد را خواهرى بود نام او زينب بنت عبد الله ، آن شب چون وقت روزه گشادن بود روزه نگشاد تا بنگرد تا كار محمّد به چه رسد . چون گفتند كه محمّد را كشتند گفت : الحمد للَّه [ 390 a ص 
  ] و طعام خواست و روزه گشاد . پس او را گفتند اين شكر به چه كردى خداى را چون خبر كشتن برادر يافتى ؟ گفت از بهر آنكه نگريخت و اسير نشد تا عار آن بر همه اهل بيت نماند ، و ليكن صبر كرد و پاى فشرد تا بكشتندش چنان كه پدران و جدّان او\r\n","description":"","footnote":"","page_name":" 1122 ","page_number":502},
  {"content":"\r\nو عمّانش را كشتند . و بدبخت آن كس كه اينها را كشتند و فرمودند . پس ديگر روز اين زينب ، خواهر محمّد و فاطمه دخترش ، سوى عيسى كس فرستادند و تن محمّد ابن عبد الله بخواستند و به گور كردند . و شاعرى اندر آن روزگار بود نام او عبد الله ابن معصب بيتى چند مرثيت گفت محمّد را ، و اين است كه ياد خواهم كرد :\r\nشعر\r\nيا صاحبىّ دعا الملامة واعلما * أن لست فى هذا بألوم منكما\r\nوقفا بقبر ابن النّبىّ فسلَّما * لا بأس ان تقفا به فتسلَّما\r\nقبر تضمّن خير أهل زمانه * حسبا وطيب سجيّة وتكرّما\r\nوالله لو شهد النبىّ محمّد * صلَّى الإله على النبىّ وسلَّما\r\nاشراع امّته الأسنّة لابنه * حتّى تقطَّر من ظباتهم دما\r\nحقّا لأيقن انّهم قد ضيّعوا * تلك القرابة واستحلَّوا المحرّما\r\nپس منصور اميرى مكّه و مدينه هر دو مر عيسى را داده بود . و عيسى يك هفته به مدينه بود . پس كثير بن الحصين را به مدينه امير كرد و خليفهء خود . و از آنجا به مكّه رفت . 
  ]\r\n","description":"","footnote":"","page_name":" 1123 ","page_number":503},
  {"content":"\r\n\r\n[ بيرون آمدن ابراهيم بن عبد الله به بصره 
  ]\r\nو چنين گويند كه ابراهيم [ را 
  ] برادر محمّد بن عبد الله به سال صد و چهل از هجرت به بصره فرستاد به دعوت كردن به سرّ اندر . و دعوت ابراهيم به محمّد بود برادرش . و با هر كه بيعت كردى نخست محمّد را دعوت كردى آنگاه خويشتن را .\r\nو محمّد را مهدى خواندندى و ابراهيم را هادى . و آنكه امير بصره بود از قبل منصور آگاه شد ، خواست كه ابراهيم را بگيرد . وى از بصره بجست و به حجاز شد ، و باز سال ديگر به بصره بازآمد . سه بار به بصره شده بود و باز بجسته .\r\nمردمان بسيار با او بيعت كرده بودند تا سال صد و چهل و پنج محمّد او را اندر اوّل سال به بصره فرستاد و با او وعده نهاد كه پيشين روز از رجب بيرون آيد به مدينه و او به بصره . پس ابراهيم به بصره اندر به جمادى الآخر بيمار شد و آبله برآمد ، و رجب و شعبان بيرون نتوانست آمدن . پس به نخستين روز از رمضان بيرون آمد شب دوشنبه . و محمّد بن عبد الله را به ماه رمضان اندر مدينه بكشتند ، و ابراهيم به بصره بماند . و مردى بود از جهت منصور ، نام او سفيان بن معاويه ، به بصره امير بود . و او را همى گفتندى كه ابراهيم از پنهان بيعت مىستاند و مردمان او را متابعت همى كنند . و وى خموش همى بود و مر او را طلب نكرد .\r\n","description":"","footnote":"","page_name":" 1124 ","page_number":504},
  {"content":"\r\nو ابراهيم به بصره پنهان همى بود به محلَّت بنى اوس به خانهء مردى خراسانى .\r\nو از آنجا بيرون آمد . و از مهتران بصره كه او را اجابت كرده بودند معاذ بن معاذ بود و عبّاد بن العوّام . و مقدار چهار هزار مرد از مبارزان عرب او را متابع بودند . و سفيان امير بصره با او به دل يكى بود و او را تعرّض نكردى . و به منصور نامه كرد كه ابراهيم به سرّ اندر مردمان را همى تبه كند ، و من همى جويم و نمىيابم و همى كوشم مگر به دست آرم . چون منصور نامهء سفيان بخواند تافته شد و [ ابو 
  ] حمّاد را با دو هزار مرد بفرستاد به بصره تا ابراهيم را طلب كند . و [ ابو 
  ] حمّاد با لشكر خويش به در بصره آمد و از شهر بيرون فرود آمد .\r\nپس چون ابراهيم را شب وعده ببود با ياران از شهر بيرون آمد . و همه هفده تن بودند . ناگاه خويشتن را بر آن لشكر [ ابو 
  ] حمّاد زدند و از ايشان بسيار بكشتند و هزيمت كردند و خويشتن را به شهر اندر افگندند ، و بانگ [ 390 b ص 
  ] برخاست از شهر . و ابراهيم آن لشكرگاه و آن خواسته ها و سواران بگرفت . و متابعان ابراهيم همى آمدند و بر او گرد همى آمدند . و خبر به سلطان شد . در سراى خويش ببست و سراى به حصار بگرفت . و ابراهيم وقت سپيده دم با مردم بسيار خويش را به شهر اندر افگند . و بانگ برخاست و در زندان بگشادند ، و زندانيان را همه دست بازداشت . و همه بصره بر او گردآمدند و گرداگرد سراى سلطان بگرفتند . و سفيان بترسيد و زينهار خواست . و مردى از آ [ نا 
  ] نكه با او بودند نام او مطهر بن جويرية السّدوسى بفرستاد تا به نزديك ابراهيم شد و با او شرط كرد و عهد و ميثاق نهاد .\r\nپس آن سفيان در بگشاد . و ابراهيم الهادى به سراى اندر شد و پيش سراى اندر صفّه اى بود كه نشست سلطان آنجا بودى . ابراهيم اندر آن جاى شد . و آن جامه ها برگرفته بودند . پس بر كرانهء صفّه بوريايى بيفگند تا بر آن نشيند . باد آن بوريا را برگردانيد ، نشست از زبر سو آمد . مردمان را آن به فال نه نيك آمد . و ابراهيم را گونه از روى بشد و خواست كه بازگردد و بر آنجا ننشيند . آنگاه گفت اين چيز نيست ، آن گوييم كه پيغامبر گفت صلَّى الله عليه و سلَّم * ( الحديث لا عدوى و لا طيرة ، ) * و هم بر آن بوريا نشست چنان كه باد گردانيده بود .\r\n","description":"","footnote":"","page_name":" 1125 ","page_number":505},
  {"content":"\r\nو جعفر و محمّد پسران سليمان بن على بن عبد الله ، و عمزادگان ، هر دو به بصره بودند و سليح اندر پوشيدند و بيرون آمدند بر آنكه با ابراهيم حرب كنند . و با ايشان مقدار ششصد تن بودند از مولايان و چاكران و خاصگيان او . و خبر به ابراهيم رسيد . بفرمود تا منادى بانگ كردند به شهر اندر كه آن سليمان را و هر كه بديشان پيوندد زينهار دادم . و ديوان بنهاد و نام هر كس كه با او بيعت كرده بود بنوشت . و چهار هزار مرد از بصره آن روز با وى بيعت كردند . و هم به بيت المال اندر دو بار هزارهزار درم بود ، بر ايشان قسمت كرد و سپاه بفرستاد به اهواز و پارس ، و آن را بگرفت و كارش قوى شد . و سپاه از بصره برگرفت و روى به كوفه نهاد بر آنكه با منصور حرب كند . و به جانبى فرود آمد كه آن را باخمرى گفتندى .\r\nو بر بصره مردى را امير كرده بود كه او را نميلة بن مرّه گفتندى . و پسر خويش را ، حسن بن ابراهيم با او بنشاند .\r\nو خبر به منصور آمد . و سپاهش پراگنده بودند ، سىهزار مرد با مهدى به رى بودند ، و چهل هزار به افريقيه بودند ، و لختى به حجاز و مكّه بودند ، و نزديك او كسى نبود كه سپاه سالارى را بشايستى . پس نامه كرد به عيسى بن موسى و مر او را از حجاز بازخواند و نامه كرد به سلم بن قتيبه ، و او اميرى رى داشت و بخواند .\r\nايشان بيامدند . و منصور عيسى بن موسى را سپاه سالار كرد و سلم بن قتيبه با او بفرستاد . و مردمان بصره شيعت سلم بن قتيبه بودند . و سلم بن قتيبه بديشان نامه كرد . و خلقى بسيار روى به دو نهادند . و نميله ايشان را نگذاشت . پس ايشان با او حرب كردند و مر او را بكشتند و بصره بگرفتند به نام منصور . و محمّد و جعفر پسران سليمان بن على چون ديدند كه بصره بشوريد باز از بصره بيرون آمدند . و منصور چهار هزار مرد را به بصره فرستاد . و ابراهيم به باخمرى بود با سپاه ، باز نتوانست گشتن و بدانجا همى بود . و منصور به رى نامه كرد به مهدى كه تا خازم ابن خزيمه از رى بفرستاد با چهارهزار مرد تا اهواز را بگرفت . و مغيرة بن مرّى را كه از قبل ابراهيم به اهواز بود بيرون كرد .\r\nو منصور به تدبير كار ابراهيم بر استاد و بر يكى مصلَّى نشست روز و شب . و\r\n","description":"","footnote":"","page_name":" 1126 ","page_number":506},
  {"content":"\r\nدو ماه از آن مصلَّى برنخاست ، روز بر آن نشستى و شب بر آن خفتى ، و سپاهها همى فرستاد . و جبه اى داشت پوشيده شب و روز اندر آن بود سينه و گريبانش شوخ گرفت سخت ، و هر گاه كه مردمان را باردادى ، درّاعه اى سپيد زبر آن فرو پوشيدى .\r\nو اين دو بيت اعشى هميشه با خويشتن همى گفتى :\r\nشعر\r\nوان حربهم أوقدت بينهم * فحرّت لهم بعد ابرادها\r\nوجدت صبورا على حرّها * وكرّ الحروب و تردادها [ 391 a ص 
  ]\r\nو آن وقت كه منصور عيسى را با سپاه پيش ابراهيم فرستاد ، با او پانزده هزار مرد بودند . و منصور خود برنشست و با عيسى يك فرسنگ بيرون آمد . و حميد قحطبه را با سه هزار مرد بفرستاد . و سپاه ابراهيم آن وقت چهل هزار مرد بودند .\r\nپس سپاهها به يك ديگر رسيد و صفها بركشيدند و حرب كردند از بامداد تا به نماز پيشين . سپاه عيسى هزيمت شدند و با عيسى مقدار صد تن ماند . و عيسى ايستاده بود و خلق را با خويشتن همى خواند . كس به دو باز ننگرست و عيسى هزيمت بخواست رفتن . و منصور نامه كرده بود به جعفر و محمّد پسران سليمان و فرموده بود تا با لشكر از بصره بيرون آيند و از پس ابراهيم اندر آيند . و ايشان هم چنان كردند .\r\nو از قضا چنان افتاد كه بدين ساعت كه سپاه عيسى شكستند ، و سپاه ابراهيم از پس هزيمتيان شده و كشتن و غارت مىكردند ، و به لشكرگاه كسى نمانده بود ، ايشان هر دو با سپاه فراز رسيدند و با آن مقدار لشكر كه با ابراهيم اندر به لشكرگاه مانده بودند ، حرب اندر گرفتند . و سپاه عيسى چون دو فرسنگ بيامدند رودى پيش آمد نتوانستند گذشتن ، و همى تدبير كردند . خبر بديشان رسيد كه جعفر و محمّد پسران سليمان از بصره آمدند و حرب اندر گرفتند با ابراهيم . و عيسى هنوز بازنگشته بود از لشكرگاه . آنگه حميد قحطبه ريش خود را بگرفت و خيو بر آن فگند . و او ريشى بزرگ داشت و گفت : شرم باد ترا با اين ريش ، و بازگشت .\r\nچون او بازگشت همه سپاه عيسى بازگشتند و ابراهيم را به ميان اندر آوردند . از\r\n","description":"","footnote":"","page_name":" 1127 ","page_number":507},
  {"content":"\r\nاين سو سپاه عيسى و از ديگر سو حميد و جعفر و محمّد . و شمشير اندر نهادند و كشتن كردند بسيار . و از سپاه ابراهيم بسيار بكشتند . و ديگران هزيمت شدند و خلقى در آب غرقه شدند .\r\nو ابراهيم با مقدار چهارصد تن بماند و حرب همى كرد . و بازنگشت . پس حميد قحطبه تيراندازان را پيش اندر آورد و بفرمود كه تيرباران كنيد . ايشان [ تير 
  ] باران كردند . پس تيرى به حلق ابراهيم اندر آمد و بيفتاد . و هم بدان يك تير جان بداد ، و آن مردم كه با او بودند بپراگندند . و حميد فراز آمد و سر ابراهيم برگرفت و پيش عيسى آورد . و عيسى آن سر در ساعت به منصور فرستاد . و او را بامداد خبر شده بود كه لشكر عيسى هزيمت شدند ، و شب را سر ابراهيم نزد منصور آورده بودند .\r\nو منصور به تدبير رفتن اندر بود و جمازگان راست كرده كه برنشيند و از كوفه برود و به سوى رى شود كه پسرش مهدى با لشكرى قوى آنجا بود . و راست چون بخواست رفتن سر ابراهيم بياوردند . پس بارها فرو نهادند و فرود آمد . و ديگر روز مردمان بيامدند و مر او را تهنيت كردند و بر ابراهيم لعنت كردند . و منصور را آن لعنت نه خوش آمد و روى ترش كرد . پس جعفر بن حنظله اندر آمد . و او مردى بزرگوار بود . منصور را بر ظفر تهنيت كرد و بر مصيبت تعزيت كرد ، و ابراهيم را استغفار كرد و گفت : هناك الله الظَّفر فى ملكك و اعظم اجرك فى ابن عمّك و غفر الله له ما فرّط فيه من حقّك . منصور را آن خوش آمد و گفت : يا با خالد . و جعفر را اندر سواد كوفه دهى بود و منصور را هم پهلوى آن دهى بود و اندر او هزار جفت گاو كشت كردندى پس منصور آن ديه جعفر را بخشيد .\r\nو ابراهيم را پسرى بود نام او عبد الله ، چون او كشته شد ، از آنجا برفت و به زمين هندوستان و سواحل دريا افتاد . و آن علويان كه امروز بدان ناحيتاند بيشتر فرزندان اين عبد اللَّه اند . 
  ]\r\n","description":"","footnote":"","page_name":" 1128 ","page_number":508},
  {"content":"\r\n\r\n[ خبر بناى بغداد 
  ]\r\nو چون سال صد و چهل و سه اندر آمد ، منصور را دل گرفته بود از كوفه و از آن حديث هاشميه . و خواست كه شهرى بنا كند و نشست خويش آن جايگه كند . پس كسها را از هر سوى بفرستاد بر لب [ 391 ص 
  ] دجله ، و گفت جايى بنگريد كه بر لب دجله ميان موصل و بصره و كوفه و مداين و واسط ، چنان كه از هر سوى به دو نزديك بود ، و بر چنين جاى شهرى بنا كنيد چنان كه اندر جهان شهرى و جايى نبود از آن نيكوتر و بزرگتر چنان كه من با همه سپاه آنجا توانم بود . و ايدون خواهم كه هوايش شمالى بود كه هميشه آنجا باد شمال آيد ، و تابستان در او بيمارى نبود ، و آن باد شمال زهومت آب و دريا و درختان بشكند . و زمستان نيز خويش بود و باد جنوب بود چنان كه يخ فسرد و درختان [ خرما 
  ] تباه نشود ، و نارنج و ترنج [ را 
  ] آنجا بقا بود . و ايدون خواهم كه آن شهر به ميان مرغزارها و گيا استانها اندر بود ، و به ميان كشتزارها اندر بود تا نرخ فراخ بود . و ستوران را از بيرون شهر چراگاه بود ، تا از هر سو به آب نزديك بود .\r\nپس يك سال همى گشتند و همى نگرستند مهندسان و هواشناسان تا آنجا اختيار كردند كه اكنون شهر بغداد است . پس بغداد را بنا كردند نيمى از اين سوى\r\n","description":"","footnote":"","page_name":" 1129 ","page_number":509},
  {"content":"\r\nدجله و نيمى از آن سو . و خبر به منصور آوردند كه چنين جايى اختيار كردند .\r\nمنصور از كوفه برگرفت با سپاه كه آنجا شود و ببيند . چشمش دردمند بود و پزشكى بود ترسا با او كه چشمش را همى دارو كرد . و كتب و اخبار خوانده بود .\r\nپس او را گفت : يا امير المؤمنين ، سفر را تأخير كن تا چشمت بهتر شود . گفت :\r\nنتوانم تأخير كردن كه مرا اين سفر مهم است . و منصور را خادمى بود كه به دو نزديك بود . پس ترسا آن خادم را پرسيد كه چه مهم است امير المؤمنين را اندر اين سفر كه آن را تأخير نتواند كردن . گفت : بر لب دجله همى شهرى بنا خواهد كردن و همى آنجا شود كه آن را ببيند . ترسا گفت : ما به كتبها چنان يافتيم كه ملكى بود كه او را مقلاص گويند به لقب ، و بر در دجله آنجا كه رود فرات به دجله اندر اوفتد و هر دو يكى شوند ، شهرى بنا كند بزرگ و تا رستخيز آن شهر بماند . چون خادم آن بشنيد برفت و منصور را گفت . و منصور ترسا را بخواند و بازپرسيد .\r\nهمچنين گفت . منصور گفت : پس مقلاص منم كه مرا به كودكى مقلاص خواندندى كودكان . و مقلاص آن كودك بود كه بلاجوى بود و بازى بسيار كند .\r\nپس منصور از كوفه برفت به سال صد و چهل و چهار . چون آنجا رسيد كه امروز بغداد است ، و آب فرات را ديد كه به دجله همى اندر افتاد از زبر سو و از فرود سو به كشتى چيزى آرند از هر چيز متاع برّ و بحر ، و از فروسو تا بصره و درياى عمان و هندوستان و چين و مصر و يمن و از اين سو تا ارمينيه و آذربايگان و روم و خزران . پس گفت : من به ميان اين دو رود ايمن باشم از دشمن ، و هر دشمنى كه آهنگ من كند بىكشتى به من نتواند آمدن . و جايى ديد فراخ و آنجا دهى بود خرد آن را امروز مدينة العتيقه گويند . و ديگر همه مرغزار بود و نيستان و درختستان به ميان دجله . و به ميان آن اندر صومعه اى بود كه راهبان ترسايان آن را بنا كرده بودند و آنجا عبادت كردندى ، و به نزديكى آن بر دو فرسنگى شهرى بود آن را نهروان گفتندى . و نزديك نهروان دهى بود كه آن را ساباط گفتندى ، و آنجا روز بازار بود و همه اهل سواد آنجا گرد آمدندى و بازار كردندى به ماهى اندر دو روز . پس چون منصور را اين جايگه خوش آمد ، گفت : آنجا شبى چند بخسبم تا بنگرم كه هوا به شب چگونه است . پس چند شب آنجا ببود و هواى شب بسى خوشتر از روز\r\n","description":"","footnote":"","page_name":" 1130 ","page_number":510},
  {"content":"\r\nيافت ، بفرمود سپاه را تا آنجا فرود آمدند ، تا او آن بنا آغازيد .\r\nو منصور بخيل بود ، او را ابو دوانيق گفتندى . و كس اين سخن پيش او نيارست گفتن ، و ليكن از بيرون همى گفتند و او همى دانستى . پس چون آنجا خوش آمدش يك روز برنشست و همى گشت و به صومعهء راهبى رسيد . بايستاد و راهب را بپرسيد و گفت : چه گويى ايدر شهرى بنا توان كردن ؟ گفت : تو بارى نتوانى كردن ، امّا كسى ديگر باشد كه تواند كردن . گفت : چرا ؟ گفت : زيرا كه آمده است اندر اخبار كه ملكى بود كه او را به لقب [ بو 
  ] دوانيق گويند و او ايدر بر لب دجله كه فرات به دجله اندر اوفتد شهرى بنا كند بزرگ . منصور بخنديد . پس گفت : منم كه [ 392 a ص 
  ] ابو الدوانيق گويند . پس عزم بنا كردن درست كرد و بفرمود تا خط بكشيدند و نشان كردند و محلَّتها و كويها و كوشكها و مسجدها و مسجد جامع و بازارها ، و شهرستانها و ربضها ، و دروازه ها چون باب الكرخ و باب الشام و باب الكوفه و باب البصره و هر چيز كه بخواست همه باز نمود ، و بفرمود تا نشان كردند و اندازه ها پديد كردند ، و روستاها و دهها [ را 
  ] تقدير كردند . پس بفرمود تا از همه نواحى استادان و صناعان و گلكاران و مهندسان و آلاتهاى آن از سنگ و خشت و چوب و نى و خشت پخته راست كردند .\r\nو اين همه آلاتها و تقديرها به سال صد و چهل و چهار بود . و بفرمود كه خشت يك رش اندر يك رش بكردند و به بالا يك بدست . و منصور بو حنيفه را بفرموده بود كه حاكمى عراق كن ، بو حنيفه نكرد و گفت من كار سلطان نكنم . منصور او را بازداشت به زندان كوفه و سوگند خورد كه دست از او باز ندارد تا كار او نكند .\r\nپس بگفتندش كه بو حنيفه هندسه داند . و او را از كوفه بياورد تا تقدير بغداد بكرد و خشتها كردند . آن خره هاى هشت ؟ آن چندان هزاران هزار همه بشمرد به مساحت بىحساب ضرب و عدد . آن منصور را بگفت و آن كار منصور را بكرد تا منصور دست از او بازداشت ، و سوگندش دروغ نشد .\r\nپس چون اول صد و چهل و پنج اندر آمد بنا آغاز كردند نخستين روز از سال . و نخستين خشتى منصور فگند به دست خويش و گفت : بسم الله و الحمد للَّه\r\n","description":"","footnote":"","page_name":" 1131 ","page_number":511},
  {"content":"\r\nو * ( الأَرْضَ لِلَّه يُورِثُها من يَشاءُ من عِبادِه وَالْعاقِبَةُ لِلْمُتَّقِينَ 7 : 128 ) * . پس بفرمود تا آن محلَّتها بخشش كردند ، و بر هر محلَّتى سرهنگى را موكّل كرد تا بر سر مزدوران باشد . و منصور با سپاه هم بر دجله همى بود .\r\nپس به اوّل رجب محمّد بن عبد الله بن الحسن بن على به مدينه بيرون آمد .\r\nمنصور خواست كه هم آنجا بنشيند و از آنجا سپاه فرستد به مدينه تا كار او تمام كنند . پس منصور را بگفتند كه محمّد را به كوفه اندر شيعت است و داعياناند كه مردمان را به سرّ اندر به دو خوانند . و اگر تو به كوفه نشوى ايشان محمّد را به كوفه اندر آرند . منصور با سپاه برگرفت و به كوفه شد . و آن بنا را دست بازداشت و گفت : يله كنيد تا ما بازآييم كه من ايدون خواهم كه پيش من اين بنا كنيد تا من همى بينم كه چه كنيد . و از آنجا به كوفه شد و يك تن از مولايان خويش آنجا يله كرد تا آن آلتها و چوبها و ساختها كه فراهم آورده بود تعهّد همى كند . و اين مولاى اسلم نام بود . و منصور رجب و شعبان و رمضان و شوال و ذو القعده به شغل محمّد و ابراهيم اندر بود . پس چون سر ابراهيم به آخر ذى القعده نزديك او آوردند و از شغل ايشان فارغ گشت ، به ذى الحجّه اندر كارها راست كرد . و آن سال سپرى شد .\r\nو به اوّل سال صد و چهل و شش از كوفه برفت و باز بنا اندر گرفت . و بدان روز كه ابراهيم سپاه عيسى بشكست ، به يك ساعت از روز خبر آمد كه ابراهيم لشكر منصور را بشكست . منصور چون خبر بيافت تدبير كرد كه به رى رود . و اين خبر بدين اسلم رسيد كه موكّل بود بر اين آلاتها آتش اندر زد و چوبها و آلاتها همه بسوخت ، و آب بر آن خشتها براند تا همه تباه شد . گفت نبايد كه دشمن خداوند اين كار كند كه خداوند من خواست كردن . پس چون منصور بيامد دگر باره آن آلاتها را ببايست ساختن . و اين اسلم را هيچ انكار نكرد ، گفت وى از دوستى من كرد . و ديگر باره آن آلاتها بساخت .\r\nو آن بناها را به پنج سال تمام كردند . و نخستين روز از سال صد و پنجاه منصور اندر آنجا بنشست . و خالد بن برمك را بخواند و با او مشورت كرد و گفت : من چنان تدبير كردم كه اين كوشك كه كسرى بنا كرده است به مداين و آن ايوان را\r\n","description":"","footnote":"","page_name":" 1132 ","page_number":512},
  {"content":"\r\nبركنم و آن خشتها و آلاتها را اينجا آرم و اينجا بنايى كنم . خالد گفت : يا امير المؤمنين ، نه صواب بود بنا را ويران كردن . گفت : چرا ؟ گفت : زيرا كه آن بنا علامتى است از علامتهاى مسلمانى و فخر است كه مسلمانان خداوندان چنان بنا را غلبه توانستند كردن . منصور گفت : سخنى نيكو گفتى به ظاهر و ليكن معنى آن خواستى كه بناى عجم را صيانت كنى . [ 392 b ص 
  ] پس منصور فرمان او نكرد و بفرمود كه تا آن بنا را بازكنند . و از محكمى چنان بود كه بسيار رنج مىبايست بردن تا آن را بكندندى . و چون شمار كردند به كندن و آوردن دو چندن نفقه بايست كه ديگر بار نو كردندى . پس منصور بفرمود تا دست از آن بازداشتند . و سليمان بن داود عليه السّلام به روزگار او ديوان شهرى بنا كرده بودند به نزديك واسط بر لب دجله نام آن زنده رود ، و آن را پنج در بود از آهن كه آدميان خود چنان نتوانستندى كردن . پس چون حجّاج بن يوسف شهر واسط را بنا كرد او را پنج در كرد . و آن پنج در آهنين از شارستان سليمان بن داود عليه السّلام بر گرفت و به درهاى واسط برنهاد .\r\nپس چون اين وقت منصور بغداد بكرد آن درها از شهرستان واسط برگرفت و بياورد و بر درهاى شهرستان بغداد بنهاد . پس بيرون از شارستان ربض بغداد بنهاد . و ربض را چهار در كرد : يكى سوى شام ، و آن را باب الشام نام نهاد و يكى سوى خراسان ، و آن را باب الخراسان گويند ، و يكى سوى كوفه ، و آن را باب الكوفه نام نهاد ، و يكى سوى بصره ، و آن را باب البصره خوانند . و خبر يافت كه به مصر بر كوشكى قديم درى است از آهن كه آن را يكى از فرعونيان كرده است از آن عمالقه . پس منصور بفرمود تا در از مصر بياوردند و بر باب خراسان نهادند . و به كوفه خالد بن عبد الله القشيرى آن وقت كه امير عراق و خراسان بود خويشتن را كوشكى بنا كرده بود و درى بزرگ آهنين بر آنجا نهاده . منصور بفرمود تا آن در از كوفه بياوردند و بر باب الكوفه نهادند . و بفرمود تا خود درى چون شارستان و ربض تمام كردند بفرمود تا او را به ميان شر اندر كوشكى بنا كردند و بر باب الشام نهادند . و از همه درها آن ضعيفتر كه به روزگار او كردند . و چون شارستان و ربض تمام كردند بفرمود تا او را به ميان اندر كوشكى بنا كردن سخت نيكو و بزرگوار ، و كنون بر جاى است . 
  ]\r\n","description":"","footnote":"","page_name":" 1133 ","page_number":513},
  {"content":"\r\n[ خلع كردن منصور عيسى بن موسى\r\nو سفّاح ولايت خويش از پس مرگ منصور [ را 
  ] داده بود ، و از پس منصور عيسى بن موسى بن علىّ بن عبد الله [ بن 
  ] العبّاس . پس چون منصور بنشست او را دشمنان برخاستند ، و هر كجا حربى سختتر بود و دشمنى قوىتر بود ، عيسى را آنجا فرستادى تا مگر كشته شود تا او پسر خويش ولى عهد كند . خود كشته نشد و ظفر همى يافت . پس منصور مكرى بكرد بر عيسى تا مگر او را بدان بتواند كشتن .\r\nعيسى آن كيد او را اندر يافت . و آن كيد آن بود كه عمّ منصور ، عبد الله بن على به زندان بود . چون سال صد و چهل و هفت به آخر آمد و وقت حجّ ببود ، منصور نيّت حجّ كرد و از بغداد برفت . اميرى بغداد به عيسى داد ، و عمّ را ، عبد الله بن على به دست او اندر نهاد و گفت اين را بكش تا من و تو از اين برهيم كه اين دشمنى بزرگ است ما را ، و هم آن روز كه من از بغداد بيرون شوم تو او را به خبه بكش تا كس نداند كه او را كشتى . عيسى عبد الله را بازداشت . چون منصور به كوفه رسيد نامه كرد به عيسى كه آنكه ترا فرمودم كردى . جواب كرد كه چنان كردم كه تو فرمودى . منصور به كوفه بيستاد و نيّت حجّ بازافگند و مردمان را چنان نمود كه مرا خبر آمد كه به باديه اندر آب تنگ است ، امسال حجّ را تأخير كنم تا ديگر سال .\r\n","description":"","footnote":"","page_name":" 1134 ","page_number":514},
  {"content":"\r\nو روزى چند به كوفه ببود ، پس به بغداد بازآمد و عيسى را پرسيد كه عبد الله را چه كردى ؟ گفت : كشتم چنان كه تو فرمودى . منصور گفت : نيكو آوردى .\r\nپس روزى چند برآمد . منصور مهدى را بفرمود تا مهتران بنى العبّاس گرد كرد تا عبد الله بن على از منصور طلب دارند و خواهش كنند تا عبد الله را به ايشان بخشد .\r\nمهدى همچنين كرد . و ايشان بيامدند و عبد الله را از منصور بخواستند . و منصور اجابت كرد و ايشان را گفت : عيسى را بخوانيد تا عبد الله را به شما دهد . پس عيسى بن موسى را بياوردند ، و منصور گفت : يا پسر عمّ ، اين همه اهل بيت ما گرد آمدند و از بهر عبد الله همى خواهش كنند ، و او نيز [ 393 a ص 
  ] عمّ ما است و پير شده است ، و من او را بديشان بخشيدم . عبد الله را بديشان ده . عيسى گفت : يا امير المؤمنين ، چون برفتى مرا فرمودى كه او را بكش . من به فرمان تو او را كشتم .\r\nمنصور گفت : معاذ الله ، من نفرمودم ، و اگر من او را بخواستمى كشتن خود به دست من بود از چندين سال باز خود بكشتمى . پس همه بنى العبّاس بر عيسى بشوريدند و گفتند تو او را از بيم خويشتن كشتى تا به روزگار تو تباهى نكند . و چشم بر مرگ امير المؤمنين داشتى . و بر او شناعت كردند . و عيسى همى گفت : يا امير المؤمنين ، اتّق الله نيكو بنگر ، الله الله . منصور گفت : معاذ الله ، من عمّ خويش را بكشتن نفرمايم .\r\nپس مهدى بنو العبّاس را گفت خون عبد الله از عيسى بخواهيد به قصاص عبد الله او را بكشيد . ايشان چنان كردند . منصور گفت : كار شما است با عيسى .\r\nايشان دست اندر عيسى زدند و مر او را از پيش منصور بيرون آوردند . چون عيسى دانست كه او را بخواهند كشتن ، [ گفت : 
  ] هر آينه مرا يك بار پيش امير المؤمنين بازبريد تا با او سخنى بگويم . پس او را پيش منصور بازآوردند .\r\nعيسى منصور را خواهش كرد گفت : الله الله كه اين كار به فرمان تو كردم و اكنون تو مرا به كشتن همى سپارى . گفت : معاذ الله ، من ترا نفرمودم كشتن او ، تو او را از بهر خويشتن كشتى . چون عيسى چنان ديد بخنديد و منصور را گفت : نيكو حيلتى بساختى و منكر شدى ، و ليكن بنرفت بر من . و كس فرستاد و عبد الله را بياورد .\r\n","description":"","footnote":"","page_name":" 1135 ","page_number":515},
  {"content":"\r\nمنصور چون او را بديد متحيّر شد و گفت : چرا چندين رنجه داشتى ما را . پس عبد الله را گفت : و الله كه اگر ترا كشته بودى مرا هزار خون ببايستى ريختن بريختيم تا خون ترا طلب كردمى . پس گفت : خيز و اندر آن خانه شو تا من اندر آيم و با تو سخنى بگويم . عبد الله اندر خانه شد . و بنو العبّاس بپراگندند . و منصور كس به خانه اندر فرستاد تا عبد الله را بند كردند و به زندان بازداشت تا بكشتش .\r\nپس منصور به تدبير كار عيسى بر استاد . آنگه يك روز او را بخواند و گفت : يا پسر عمّ ، تو پير شدى و اين كار را نشايى و رنج آن نتوانى كشيدن ، اين بيعت كه ترا است از پس من مر خويشتن را از اين بيزار كن تا محمّد را دهيم فرزند ما كه او جوان است و اين كار را شايسته است ، و ترا ده بار هزار هزار درم بدهم . پس عيسى گفت : يا امير المؤمنين ، پس آن سوگندان كه به گردن مسلمانان اندر است چه كنيم . و هر چند منصور با عيسى بگفت سود نداشت . و منصور با خود انديشيد كه او را جز كشتن حيلت نيست . پس حيلت كرد تا او را به طعام اندر زهر داد . و عيسى بيمار شد و دانست كه زهرش دادند . و با عيسى پزشكى بود خاصّه او را ، سخت اوستاد و در باب پزشكى عظيم دانا ، او را گفت : مرا علاج كن . وى گفت :\r\nايدر علاج نيارم كردن . عيسى از منصور دستورى خواست كه به كوفه شود .\r\nمنصور او را دستورى داد تا به كوفه شود . پس به كوفه شد و پزشك او را علاج كرد و درست شد . و ليكن مويش همه بريخت و سخت ضعيف شد و كاهش گرفت .\r\nو منصور از بغداد به پرسيدن او شد به كوفه و مر او را باز بغداد آورد و گفت : آن هوا خوشتر است . و منصور اندر كار وى بيچاره گشت و ندانست كه چه كند . پس خالد برمك را بخواند و با او تدبير كرد . خالد گفت : مرا يك بار بفرست تا با او اندر اين باب بگويم . گفت : بشو و بگوى . گفتا : سه تن را خواهم از پيران و استواران تو تا با من بفرست تا من پيام تو در پيش ايشان بدهم . منصور سه تن با او بفرستاد .\r\nو خالد برفت و پيغام منصور عيسى را اندر اين باب بگفت . عيسى اجابت نكرد . و خالد از خويشتن بسيار بگفت هم به اميد و هم به بيم . اجابت نكرد و بيرون\r\n","description":"","footnote":"","page_name":" 1136 ","page_number":516},
  {"content":"\r\nآمد . پس خالد به راه اندر اين كسها را گفت چه گويم اكنون امير المؤمنين را .\r\nگفتند همان گوييم كه عيسى گفت . خالد گفت : شما دانيد كه منصور با هيبت و بروت است ، و چون ما با او سخنى گوييم كه او را خوش نيايد باشد كه ما را جفايى پيش آرد . گفتند پس چه گوييم ؟ گفت : ايدون گوييم كه اجابت كرد و خويشتن را از خلافت خلع كرد . اگر او عيسى را بخواند و عيسى منكر شود ، ما همه بر عيسى [ 393 b ص 
  ] گواهى دهيم ، هر آينه سخن ما سه تن بر وى راستتر بود كه سخن آن يك تن ، و ما زين بسلامت برهيم به گواهى به دروغ دادن . و منصور از ما خشنود [ شود 
  ] . گفتند پس چنان بايد كه منصور بداند كه ما چنين كرديم تا از ما سپاس دارد . گفت : من باز نمايم اين حديث منصور را چنان كه باز بايد نمودن .\r\nايشان گفتند چنان كنيم كه تو فرمايى . آنگاه بيامدند و پيش منصور بگفتند كه عيسى اجابت كرد و خويشتن را خلع كرد و گفت فرمان بردارم امير المؤمنين را ، و من مهدى را از خويشتن بدين كار حقّتر بينم . پس چون ايشان بيرون شدند ، خالد منصور را گفت : يا امير المؤمنين ، چنين و چنين كرديم و جز اين حيلت نبود .\r\nمنصور گفت نه نكو است اگر [ اين 
  ] دو پيران استواران برابر عيسى اين سخن نگويند . خالد گفت : اگر نگويند سرهاشان از گردن برگير ، و من خود ايشان را چنان سازم كه بگويند . آنگاه خالد بيرون آمد و ايشان را بگفت كه امير المؤمنين ايدون گفت كه اگر اين مردمان برابر عيسى اين سخن نگويند خون ايشان حلال است .\r\nو ديگر روز منصور مردمان را گرد كرد مهتران لشكر را و پيران بنو العبّاس را بخواند و عيسى را بخواند پيش مردمان ، و مر او را شكر كرد كه او خويشتن را خلع كرد . عيسى منكر شد . آن سه مرد گواهى دادند كه چنان است كه امير المؤمنين گويد . و همه مردمان عيسى را به دروغزن داشتند و بر آن كار ملامت كردند . و آن كار به نزديك منصور به موقع افتاد و سوى مهدى همچنين . و منصور همى خواست كه عيسى بر خويشتن گواه كند كه من خويشتن را خلع كردم و عيسى نمىكرد . پس منصور مهتران لشكر را بفرمود تا بر عيسى خوارى و استخفاف كردند و مر او را\r\n","description":"","footnote":"","page_name":" 1137 ","page_number":517},
  {"content":"\r\nجفا نمودند و گفتند شرم باد ترا كه پيش سه كس به كارى اقرار كردى و باز منكر شدى و دروغ گفتى . و عيسى از آن سخن به ستوه شد و به منصور گله كرد از لشكريان . و منصور او را گفت : و الله كه من بر تو همى بترسم از اين همه لشكر كه ايشان اندر هواى مهدى ترا بگفتند ، و تو بدين لجاج و ستيزه كه همى كنى خويشتن را هلاك مىكنى . پس عيسى گفت : راست گويى يا امير المؤمنين ، هر گاه كه خواهى مردمان گرد كن تا من بر خويشتن گواه كنم و از اين كار بيزار شوم كه دلم از اين كار سرد شد و سير گشت . منصور گفت : جزاك الله خيرا . من ايدون كنم كه تو زين كار بىنصيب نمانى .\r\nو منصور دانست كه عيسى مردى پير است و مهدى جوان و كودك . و عيسى از پس مهدى نخواهد زيستن ، او را گفت : از پس مهدى اين خلافت ترا دهم اكنون چون بر خويشتن گواه كنى من ترا ده بار هزار هزار درم بدهم بنقد ، و سيصدهزار درم فرزندان ترا دهم ، و هفتصد هزار درم خدم و كسهاى ترا دهم ، و دويستهزار درم ترا خلعت دهم و بدين همه وفا كنم . عيسى اجابت كرد . و سجلى بر آن نبشتند .\r\nو منصور بنى العبّاس را و بنى الهاشم و پيران بغداد را گرد كرد و بر اين گواه كرد به مسجد آدينه اندر . و عيسى خويشتن را خلع كرد و از بيعت بيزار شد ، و هر كه بيعت وى اندر گردن او بود از گردن او بيرون كرد و مر او را از آن بحل كرد ، و مهدى را بر خويشتن مقدّم كرد و گفت : بيعت من از پس مهدى اندر شما است كه هر گاه كه مهدى اندر گردد و من زنده باشم ، اين بيعت اندر گردن شما باشد . و خطها بدين گونه اندر سجل نبشتند . و منصور بدان همه مالها كه پذيرفته بود وفا كرد و آن همه بداد چنان كه پذيرفته بود .\r\nو از آن پس مردمان عيسى را پس فردا لقب كردند . و اصل اين آن بود كه روزى عيسى به بازار بغداد اندر بگذشت . مردى از بنى هاشم نشسته بود با يكى از مهتران ، و آن مهتر عيسى را نشناخت . پس مر اين هاشمى را گفت : من هذا ، اين كيست ؟ گفت : هذا الَّذى كان غدا فصار بعد غد گفت : اين آن است كه فردا بود و كنون باز پس فردا شد كه خليفت بود يعنى از پس منصور خلافت او را بود ، پس\r\n","description":"","footnote":"","page_name":" 1138 ","page_number":518},
  {"content":"\r\nخويشتن را از پس مهدى فگند به زجر و تعدّى . و اين سخن لقب گشت بر عيسى بن موسى ، و ليكن برابر وى كسى را يارا نبودى او را گفتند پس فردا ، امّا از پنهان همى گفتند . 
  ]\r\n[ 394 a ص 
  ]\r\n","description":"","footnote":"","page_name":" 1139 ","page_number":519},
  {"content":"\r\n\r\n[ خبر بيعت ستدن منصور مهدى را پسر خويش 
  ]\r\nپس منصور مردمان را گرد كرد و بيعت مهدى از ايشان بستد ، و از پس مهدى عيسى را . و عهد نبشت و ايشان را داد . و مهدى را گفت : يا با عبد الله ، اين عهد مبارك باد ترا ، و او را وصيّت كرد و گفت : يا با عبد الله ، اين نعمت كه خداى با تو كرد بدان سپاس دارى كن كه ترا بر همه اهل بيت برگزيد و ترا ميان خويش و خلق واسطه كرد كه سلطان سايهء خداى است ميان بندگان . و اين را شكر كن بدانكه خداى را طاعت دارى . [ و هر كه ترا طاعت دارد 
  ] و به جاى تو نيكوى كند پاداش نيكو كنى . و هر كه به جاى تو بد كند ، چون بر او قادر شوى او را عفو كنى . و با مردمان تواضع كنى و بر ايشان كبر نكنى . و هر چند خداى زين جهان نصيب بسيار داده است ، نصيب خويش را از آن جهان فرامش نكنى . و هيچ كار نكنى تا نخست نه انديشى كه خداوند عقل انديشه را آينه دارد . بدان كه پادشاهى سلطان راست نبود مگر به پرهيزگارى از خداى عزّ و جلّ ، و رعيّت او را به طاعت نباشد مگر آن مقدار كه او خداى را به طاعت باشد . و اگر عدل نكند رعيّت او را طاعت ندارد . و تا او را خواسته نبود سپاه فرمان او نكند . و پادشاهى و ولايت نگاه نتواند داشتن تا صاحب بريدان او را نصيحت نكنند و از هر شهرى خبر آن شهر آن روز بدان\r\n","description":"","footnote":"","page_name":" 1140 ","page_number":520},
  {"content":"\r\nوقت به دو نرسانند تا وى هر روز شبانگاه را از همه پادشاهى خويش خبر بود تا به هر جاى چه بوده است . اگر سلامت است خداى را شكر كند ، و اگر حادثه اى باشد تدبير آن بكند پيش از آنكه از دست بگذرد . و هر شب بداند كه آن روز اندر همه پادشاهى او نرخ همه چيزها چگونه بوده است از خوردنيها تا اگر ارزان و فراخ باشد خداى عزّ و جلّ را بر آن شكر [ كند 
  ] و اگر گرانى و تنگى بود ، تدبير آن بكند و سبب آن بداند تا از چه بوده است و تدبير آن بكند .\r\nپس گفت : ايدون كن كه بر در تو چهار تن باشند هميشه و به هر شهرى از پادشاهى تو همچنين يكى حاكمى كه به حكم خداى اندر ميان خلق حكم كند بىميل و رشوت ، و صاحب بريدى و صاحب شرطى كه داد ضعيف از قوى بستاند تا كس بر كس ستم نكند ، و نيك احتياط كند ، و صاحب خراجى كه حقّ بيت المال بستاند و بر رعيّت ستم نكند ، و صاحب بريدى كه هر چه از اين سه تن هر روز در وجود آيد شبانگاه خبر به تو بردارد . پس گفت عفو كردن از هر كسى نيكو بود و از او نيكوتر كه عقوبت تواند كردن . و از همه مردمان آن ضعيفتر كه بر آن كس ستم كند كه زيردست او بود . و چون مردى و نيرو خواهى كردن بر آن كن كه زبر تو است تا اندر قوت و مردى درست بود . و اگر خواهى كه مردمان ترا دوست دارند سيرت نيكو دار . و خردمند نه آن است كه چون به كارى اندر اوفتد زان كار بيرون نتواند آمدن . و ليكن خردمند آن است كه خويشتن را نگاه دارد تا خود بدان كار يا بدان خطر اندر نيفتد كه از آنجا بيرون بايد آمدن . و به هر شبى كه نخسبى با خويشتن شمار كن تا آن روز از نيكوى چه كردى تا فردا هم چنان كنى ، يا از زشتى چه كردى تا فردا گرد آن نگردى . و بدان يا ابا عبد الله ، كه ملك را از هر چيزى عفو كردن بايد مگر از سه چيز : يكى آنكه به ملك اندر طمع كند ، و ديگر آنكه راز ملك آشكارا كند ، و ديگر آنكه چشم نگاه ندارد از آنجا كه نگاه بايد داشت .\r\nو ايدون كه مردمان ترا طاعت دارند به دوستى و اميد دارند از بيم كه هر كه به اميد طاعت دارند ، به دل اندر وفادار [ اند 
  ] ، و چون از بيم طاعت دارند هر گاه كه بتوانند آهنگ تو كنند . و از همه ملكان سوى اهل پادشاهى آن دوستر كه\r\n","description":"","footnote":"","page_name":" 1141 ","page_number":521},
  {"content":"\r\nعطادهنده تر و عفوكننده تر بود . و از همه ملكان نزديك مردمان آن دشمنتر كه او كم عطاتر و كم عفوتر و نابخشاينده تر . و ايدون كن كه اندر چهار كار هيچ سستى نكنى : يكى حاكمى كه دادشان يك از ديگر بدهد ، و ديگر صاحب شرطى كه راهها ايمن دارد ، و اميرى كه راههاى ولايت و ثغرها استوار دارد تا دشمنى غلبه نتواند كردن . و چنان كن كه سپاه را به وقت روزى دهى [ 394 b ص 
  ] و تأخير نكنى ، و به روى خوش با ايشان سخن گويى . خداى تعالى ترا بدين همه كه گفتم توفيق دهاد .\r\nو منصور مهدى را كوشكى بنا كرده بود به بغداد به محلهء رصافه . چون او را ولى عهد كرد آنجا فرود آوردش . و هر كس به نزديك او به تهنيت آمدند و از شهرها بيامدند و شاعران شعرها گفتند . و مردى از شعرا نام او مؤمل بن اميل شعرى گفت و منصور را و مهدى را بستود سخت نيكو . و مهدى او را بيست هزار درم داد . و منصور را دل [ بر 
  ] نداشت از بخيلى كه بود . و بفرمود تا آن شاعر را طلب كردند و پيش او آوردند و گفت : يا مؤمّل ، اين بيست هزار درم كز مهدى بستدى چه كردى ، باز ده . گفت : يا امير المؤمنين ، درم ايدر است و ليكن تو بارى شعر بشنو تا بنگرى كه اين مقدار خود ارزد . گفت : بگو . مؤمّل شعر پيش او روايت كرد :\r\nشعر\r\nهو المهدىّ الَّا أنّ فيه * مشابه صورة القمر المنير\r\nتشابه ذا وذا فهما اذا ما * أنارا مشكلان على البصير\r\nفهذا فى الظَّلام سراج ليل * وهذا فى النّهار سراج نور\r\nو لكن فضّل الرّحمان هذا * على ذا بالمنابر والسّرير\r\nاين قصيده دراز است . چون منصور شعر بشنيد گفت نيكو است و ليكن بيست هزار درم نيرزد . بفرمود تا چهار هزار درم او را دادند و ديگر از او باز ستدند و مردمان منصور را از آن سبب زشت گفتند و مهدى چون شنيد كه مردمان منصور را بدان عيب همى كنند ، بدان ترسيد كه آن شاعر [ ايشان 
  ] را هجا كند . پس آن بيست هزار درم ديگر باره بازداد از خواستهء خويش .\r\n","description":"","footnote":"","page_name":" 1142 ","page_number":522},
  {"content":"\r\nو مردى از خوارج بيرون آمد از سيستان [ نام او اوستادسيس 
  ] و ملك سجستان و هرات و بادغيس بگرفت . [ و منصور 
  ] پسر خويش ، مهدى را بفرستاد . و مهدى به نشابور آمد و بنشست ، و حميد قحطبه را با سپاه به در هرات فرستاد تا حرب كرد و خوارج را هزيمت كرد و هفتاد هزار مرد را بكشت ، و چهارده هزار مرد اسير كرد ، و آن مهتران ايشان را بكشت . و دو سال اندر آن بود . پس منصور خراسان را به حميد بن قحطبه داد ، و سيستان معن زايده را داد ، و از آن پس به حدّ ارمينيه و روم سپاه كافر آمد . و منصور خود به تن خويش با پنجاه هزار مرد برفت و حرب كردند . و آن دشمنان را مقهور كرد . 
  ]\r\n","description":"","footnote":"","page_name":" 1143 ","page_number":523},
  {"content":"\r\n\r\n[ خبر وفات ابى جعفر المنصور 
  ]\r\nچون سال صد و پنجاه و هشت اندر آمد ، منصور نيّت حجّ كرد . و به شوّال اندر پنج روز مانده از بغداد برفت . و مهدى را به بغداد خليفت كرد . چون نخستين منزل برسيد به جايى فرود آمد كه آن را قصر عبدوى گويند . و دو شب آنجا ببود ، شب سديگر يكى ستاره بر آسمان برفت و جهان روشن شد و فروغ گرفت ، و آن روشنايى دير دير بكشيد . و منصور را از آن هول آمد . ديگر روز مهدى را از بغداد بخواند و او را گفت : من سخت همى ترسم كه از اين سفر بازنيايم و ترا بدان خواندم كه وصيّت كنم كه مادر مرا به ذى الحجّه زاد ، و هم به ذى الحجّه به خليفتى بنشستم ، و ايدون گمان برم كه هم به ذى الحجّه از اين جهان بروم . و ترا همى وصيّت كنم بدين رعيّت ، و كار ايشان به گردن تو اندر كردم كه ايشان را نيكو دارى و اين چيزها كه من ايشان را پذيرفتم از عدل تو آن را به جاى آرى و وفا كنى . و وصيّت كنم ترا به اهل بيت تو و عمّان و عمزادگان كه ايشان را نيكو دارى و بزرگ كنى و صلت دهى و به كار ايشان اندر تيمار كشى و ايشان را عزيز دارى كه عزّ ايشان عزّ تو است . و وصيّت كنم ترا بدين شهر بغداد كه من بنا كردم و آن را جايگاه و خانهء مملكت خويش كنى كه امروز پانزده سال است تا من آن را بنا\r\n","description":"","footnote":"","page_name":" 1144 ","page_number":524},
  {"content":"\r\nكردم . و ترا از درم و دينار [ 396 a ص 
  ] چندان گرد كردم كه اگر همه مملكت از تو باز ايستد و ده سال ترا خراج بازگيرند ، ترا به چيز حاجت نيايد خويشتن را و سپاه را . و ترا وصيّت كردم از ميان همه سپاه و رعيّت به اهل خراسان كه ايشان انصار و شيعت مااند و دعوت ما اين جايگه آشكارا شده است ، ايشان را نيكو دارى ، و اگر زلَّتى از ايشان آيد عفو كنى . و بر من سيصد هزار درم اوام است بگزار از خاصّهء من نه از بيت المال كه خواستهء بيت المال خواستهء خداى است ، و من بر آن وكيل خدايم . و هر كه را خداى از آن روزى كرده بود بر دست من به دو رساند . و هر ملكى كه مرا است از خواسته و ضياع و ستور و درم و دينار همه بدين فرزندان خرد من سپار ، برادران و خواهران تو . و ترا پادشاهى بس است ، تا ايشان نيز درويش نمانند . و اين نه حكم خداى است ، بل كه من به حاجت همى خواهم ترا ، اگر خواهى كنى و اگر نخواهى نكنى .\r\nمهدى گفت : يا امير المؤمنين ، پذيرفتم همه را و فرمان بردارم بدين كه فرمودى .\r\nمنصور سرش را فرا گرفت به كنار خويش و بدرود كرد و بگريست و گفت : يا بنىّ احسن الله عليك الخلافة و اجمل لك الصّنع و الكفاية . پس گفت : اى پسر ، هميشه ايدون كن كه هر وقت از خداى عزّ و جلّ بترسى و مر او را ياد دارى و پرهيزگارى كنى ، و به هر غمى كه ترا پيش آيد خداى عزّ و جلّ ترا از آن بيرون آرد و از هر بلايى سلامت دهد . و اين رعيّت تو امّت محمّداند صلَّى الله عليه و على آله و سلَّم و به زينهار اواند به نزديك تو . ايدون كن كه زينهار پيغامبر صلَّى الله عليه و سلَّم نيكو دارى و خويشتن را از خون حرام بازدارى . و بكوش تا حلال خورى ، و نگر تا حدّى از آن خداى عزّ و جلّ كه واجب شود بر كسى دست بازندارى كه گر خداى دانستى كه هيچ چيز بودى كه اين خلق را از فساد بازدارد جز زخم حدّ ، خداى تعالى بدان چيز فرمودى . و چون حدّ زنى كسى را از بهر خداى تعالى ، نگر تا بيش از آن نزنى كه خداى فرموده است . و بر خلق خداى بيش از خداى خشم نگيرى . و نگر تا دست به بيت المال برنگشايى خاصه خويش را كه آن مال خداى است و درويشان و مقاتلهء سپاه را بايد دادن تا حرب كنند و كفّار را از مسلمانان\r\n","description":"","footnote":"","page_name":" 1145 ","page_number":525},
  {"content":"\r\nبازدارند . و تو بر آن نگاهبانى تا بر دست تو به خداوند رسد بدان خواسته ها ثغرهاى مسلمانان استوار دارد و راهها ايمن دارد و نيازمندان را بىنياز دارد . و چنان كن كه خداوند فساد شكسته دارى ، و رعيّت با منفعت دار و از مضرّتها ايشان را دور دار ، و هميشه چنان كن كه اندر بيت المال تو درم نهاده بود چنان كه ترا به كار نيايد كه هر روزى ندانى كه ترا چه خواهد آمدن . و ايدون كن كه اگر كارى اوفتد كه ترا درم بايد نهاده بود . و مردان و ستوران و سلاح ساخته بود تا اگر كارى بيوفتد روز كار را ساخت كردن نبايدت كه باشد كه فراغت نبود و كار از دست بشود . و هر كار كه امروز بايد كردن به فردا ميفگن كه هر روز را كارى بود .\r\nو چون شغل امروز به فردا افگنى كارها بر تو گرد آيد و گران شود و تو بر آن سرگشته شوى . و ايدون باش كه هميشه به احوال رعيّت بر رسنده باشى و از كارهاشان هيچ بر تو پوشيده نماند ، و هر روزى بايد كه شب خبر آن پيش تو ظاهر باشد . و شب را بايد كه روز خبر آن شب بر تو ظاهر باشد . و هر كارى كه به تن خويش توانى كردن زينهار كاهلى مكن ، و اندر كارى كه باشى تنگدلى مكن و به همه كارى انديشه به خداى نيكودار . و زبان خويش را از بدگفتن و عيب كردن نگاه دار و به مزاح و لابه گفتن از خويشتن دور كن . و به كارداران تعهّد كن و تيمار كش ، و دستهاى ايشان از رعيّت كوتاه دار ، و ظن بر ايشان جز بد مدار . و اندر كار آن كسها كه حرس تواند و شب بر در تو بخسبند و ترا نگاه دارند نگرش و تعهّد خود كن و نامهاى ايشان خود بدان ، و روزى ايشان خود بده كه ايشان نگاهبانان تواند . تو كار ايشان خود كن و روزى ايشان خود ده ، و حجاب خود [ 396 b ص 
  ] سخت مكن بر مردمان تا هر كسى سوى تو تواند آمدن و سخن خويش ترا به گفتن . و هر كس كه به در تو آيد از كار او آگاه باش و حاجت او را قضا كن . و به هر كار بيدار باش و خواب بر چشم و بر دل خويش حرام كن ، چنان كه پدرت كرده بود كه تا به خليفتى بنشستم خواب و آسودگى از خود دور كردم . پس گفت :\r\nهذه وصيّتى ايّاك و عهدى اليك و السّلام . و سرش باز در كنار گرفت و بدرود كرد و مر او را بازگردانيد . و خود از سوى مكّه برفت . و از همه اهل بيت او\r\n","description":"","footnote":"","page_name":" 1146 ","page_number":526},
  {"content":"\r\nشش تن با او برفتند : عيسى بن على و عيسى بن موسى و عبّاس بن محمّد و محمّد بن سليمان و ابراهيم بن يحيى و موسى بن محمّد ، و چهار تن بودند از مولايانش ربيع و ريّان و يقطين و مناره . و از آل على بن ابى طالب رضى الله عنه حسن بن زيد الحسنى با او بود و سپاه بسيار با او برفتند تا به كوفه ، و آنجا فرود آمدند . پس از آنجا برفت . و از ذو القعده پنج روز رفته بود چون به باديه اندر شد بيمار شد . و چون به نيمهء باديه برسيد اسهال افتاد و همى شد تا به بوستان بنى عامر بر يك منزلى مكّه ، و آن اسهال زيادت شد . و دو روز آنجا بماند . و يك روز به خانه اندر خفته بود ، چون از خواب بيدار شد نگاه كرد بر ديوار آن خانه اندر ديد دو بيت نبشته ، برخواند و اين بود نبشته :\r\nأبا جعفر حانت وفاتك وانقضت * سنوك وامر الله لابدّ واقع\r\nأبا جعفر هل كاهن او منجّم * لك اليوم من حرّ المنية مانع\r\nچون منصور اين بيتها بديد اندوه آمدش سخت و بفرمود كه اين مرد كه موكّل است بر اين منزل بياريد . بياوردند . بگفتش كه اين بيتها بدين ديوار كه نبشت ؟\r\nگفت : يا امير المؤمنين ، كدام جاى ؟ گفت : اينك بر اين ديوار برابر من . و هر چند بنمود ، گفت من چيز نمىبينم . منصور پنداشت كه او را از بيم چشم تاريك شد .\r\nربيع حاجب را بخواند و گفت : يا ربيع ، اين بيتهاى شعر بر اين ديوار برخوان .\r\nربيع گفت : يا امير المؤمنين ، من نمىبينم هيچ چيز بر اين ديوار نبشته . و ديگرى و سديگرى بخواند ، و همچنين گفتند يا امير المؤمنين ، ما نمىبينيم هيچ چيز نبشته .\r\nموكّل را دست بازداشت و از آنجا برگرفت . و به حرم اندر فرود آمد بر سر چاهى كه آن را بئر ميمون گويند بر سه ميل از مكّه .\r\nهمان شب آنجا بمرد شب شنبه شش روز شده از ماه ذو الحجّهء سال صد و پنجاه و هشت . ديگر روز حاجبش ربيع كس را آگاه نكرد ، و هر كه به سلام آمد اندر سراى آورد و گفت : بيعت كن مهدى را . و ايشان بيعت مىكردند و به يك جاى همى نشاند تا همه اهل بيت و بنو هاشم را جمع كردند و بيعت كردند . چون از بنى هاشم و اهل بيت بپرداختند ، سرهنگان را بخواند و بيعت بستد . و موسى بن\r\n","description":"","footnote":"","page_name":" 1147 ","page_number":527},
  {"content":"\r\nمحمّد پسر مهدى آنجا بود . ربيع او را بنشاند تا بيعت پدر همى ستد . و ربيع با شمشير آخته بالاى سر او ايستاده تا همه بيعت تمام كردند . پس آنگاه عبّاس بن محمّد را و محمّد بن سليمان را به مكّه اندر فرستاد با سپاه تا حجّاج كه به مكّه بودند به مسجد مكّه اندر گرد آوردند ، و سپاه گرداگرد مسجد باستادند . و به ركن و مقام بيعت مهدى از ايشان بستدند . و هيچ خليفت را ميان ركن و مقام بيعت نكردند مگر مهدى را . چون نماز ديگر ببود ، از بيعت بپرداختند . آنگاه منصور را تجهيز كردند . و هم آنجا به بئر الميمون او را به گور كردند . و عيسى بن موسى بر او نماز كرد .\r\nو آن روز كه بمرد شصت و هشت ساله بود . و بيست و دو سال خليفت بود . و او مردى بود اسمر و بلند بالا ، و به تن خشك بود و به ريش تنك . و هفت پسرش بود : يكى محمّد المهدى ، و دو پسرش جعفر نام بودند ، و سليمان و عيسى و صالح ، و اين را به لقب صالح المسكين خواندندى ، و قاسم . و ايدون گويند كه او روز بر خويشتن قسمت كرده بود به هر ساعتى كارى كردى . بامداد پس از نماز مردمان را بار دادى [ 397 a ص 
  ] تا چاشتگاه ، چون بپرداختى تدبير مملكت كردى از امر و نهى و ولايت و عزل اندر كار رعيّت و كار لشكر و خراج و داد و بيداد و مظالم و تدبير كار پادشاهى تا نماز پيشين ، پس به طعام خوردن و نماز پيشين كردن ، پس بخفتى تا نماز ديگر ، و از پس نماز ديگر نامه ها خواندى و جواب فرمودى ، و از پس نماز شام تا نماز خفتن به كار كدخدايى و نفقت خويش اندر نگاه كردى و دخل و خرج بازنگرستى ، و از پس نماز خفتن نديمان را و محدّثان بنشستندى و حديث كردندى و كتاب خواندندى تا وقت خواب . پس به سراى زنان شدى .\r\nو از علويان يك تن با او بود حسن بن زيد الحسنى . و مردمان ايدون دانستند كه او بيعت نكند . و ربيع همى ترسيد و مر او را باز پس همى داشت . و خود برخاست و زى موسى بن المهدى شد و به طوع بيعت كرد . مردمان گفتند ، يا با محمّد ، جزاك الله خيرا ما از تو اين چشم نداشتيم . گفت : يا مردمان ، منصور مرا برد و به زندان كرد و ضياع مرا به مدينه همه بگرفت . مهدى حاجت خواست تا مرا\r\n","description":"","footnote":"","page_name":" 1148 ","page_number":528},
  {"content":"\r\nاز زندان بيرون كرد . و مهدى مرا به جاى هر ضيعتى كز من گرفته بودند از خاصهء خويش دو بداد ، كه حقّتر از من كه مهدى را به طوع بيعت كند .\r\nو همان شب كه بو جعفر را به گور كردند ، موسى بن المهدى مناره را ، مولاى منصور ، به مهدى فرستاد و انگشترى و قضيب پيغامبر عليه السّلام كه خلفا داشتندى با او بفرستاد . و به نه روز از مكّه به بغداد آمد سى منزل زمين . و مهدى را خبر پدر نگفت و ليكن چون اندر آمد گفت : السّلام عليك يا امير المؤمنين .\r\nمهدى دانست كه پدرش مرد . آنگاه قضيب و انگشترى پيش او بنهاد . و مهدى ماتم پدر بداشت ، و ديگر از اهل بغداد بيعت بستد و بنشست . 
  ]\r\n","description":"","footnote":"","page_name":" 1149 ","page_number":529},
  {"content":"\r\n\r\nخبر خليفتى المهدى بن المنصور دوانيقى\r\nپس چون منصور بمرد ، خليفه پسر وى بود مهدى ، و نام وى محمّد بود و كنيت وى ابو عبد الله بود و مادر وى امّ موسى بنت منصور بن عبد الله بن سهم بن يزيد الحميرى بود ، و مولد وى به ايذه بود از ديار خوزستان . و چون به خليفتى بنشست .\r\nاز عمر وى سى و دو سال و چند ماه شده بود ، و ده سال و يك ماه و پنج روز خليفتى كرد ، و بر در ماسبذان فرمان يافت . و پسر وى هارون الرّشيد بر وى نماز كرد و هم آنجا وى را دفن كردند . و مهدى مردى بود گندمگون دو بهرى نيكو روى بلند بينى جعد موى ، بر چشم راست نقطه اى سپيد داشت . و وزير وى يعقوب بن داود بود و حاجب وى ابو الفضل بن الربيع بود و قاضى وى عافية بن يزيد بود . و نقش انگشترى وى اين بود رضيت باللَّه ربّا . و جامع رصافهء بغداد وى بنا كرده است . چون به خليفتى بنشست و يك سال برآمد به حجّ رفت ، و چون از حجّ باز آمد و خليفتى به دو راست بيستاد . و او را دو پسر بود يكى را نام او موسى و ديگر هارون . و بيعت از پس او عيسى بن موسى را بود . چون سه سال برآمد از خلافت مهدى خواست كه مر عيسى را خلع كند و بيعت مر پسر خويش را كند . و عيسى از اوّل ايّام منصور به كوفه امير بود و آنجا ضياع داشت بسيار . چون مهدى بنشست ، كوفه همچنان بر او دست بازداشت . پس راى آن آمدش كه او را خلع كند و او را كوفه همچنان بر او دست باز داشت . پس راى آن آمدش كه او را خلع كند و او را بيرون آورد از بيعت . به دو كس فرستاد و ده بار هزار هزار درم بر وى عرض كرد كه\r\n","description":"","footnote":"","page_name":" 1150 ","page_number":530},
  {"content":"\r\nاو را بدهد اگر خويش را خلع كند . عيسى اجابت نكرد . پس مهدى او را از كوفه بازكرد ، و اميرى كوفه روح بن حاتم بن قبيصة بن مهلَّب را داد و او را به كوفه فرستاد .\r\nو ده سال عيسى امير كوفه بود . مهدى روح را بفرمود كه بنگر تا بر عيسى چه بهانه يا بى اگر كسى بر او دعوى كند كه در اين سالها بر او ستم كرده است همه بر وى درست كند . پس روح برفت و به كوفه شد ، و عيسى شهر به دو سپرد و خود به ضيعت بيرون شد و بنشست و كس را پيش خويش بارنداد . و كس او را نديدى مگر روز آدينه كه به شهر اندر آمدى به نماز جمعه . و مزگت را رحبه اى بود بزرگ بر در مزگت كه مردمان اندر آنجا نماز كردندى . عيسى بر اسب به رحبه اندر آمدى و بر در مزگت فرود آمدى و به رحبه اندر شدى . و كس مر او را تا ديگر آدينه نديدى . و مهدى شتاب داشت كه روح نامه كند به عيبى از عيسى ، تا مهدى مردمان را از آن عيب آگاه كند . و ايدون گويد كه او مر خليفتى را نشايد . و بدان بهانه او را خلع كند . پس هر چند روح بر عيسى عيب جست بدين [ سيزده 
  ] سال ، هيچ عيب و بهانه نيافت . و مهدى نامه كرد و وى را گفت تو وى را ميل همى كنى ، و مردى كه امير بود به شهرى سيزده سال ، ايدون معصوم نبود كه بر وى عيبى نيابد . و روح بر عيسى هيچ عيب نيافت . متحيّر شد و نامه كرد به مهدى و گفت : بر در مزگت آدينهء كوفه رحبه اى است فراخ كه مردمان روز آدينه نماز كنند . عيسى آنجا راست اندر مىآيد با اسب ، و گاه بود كه اسب بول كند و سرگين اندازد ، و بود كه رشاشهء آن به جامهء مردمان مىرسد . مهدى نامه كرد مر روح را و گفت : بفرماى تا در رحبه را چوب برنهند تا سوار اندر نتواند آمدن ، و بر اين قدر عيسى را عيب نتوان كردن ، بدان كار كه من خواستم اين به كار نيايد . پس روح بفرمود تا بر در رحبه چوبها بنهادند تا سوار اندر نتواند رفتن ، و تا امروز آن چوبها هنوز مانده است بر در رحبهء مزگت كوفه ، و آنجا موضع الخشاب خوانند .\r\nعيسى چون آگاه شد كه اين از بهر وى كردند ، حيلت كرد و سرايى بخريد از ورثهء مختار بن ابى عبيده به بهاى گران . چون بيامدى روز آدينه به رحبه اندر\r\n","description":"","footnote":"","page_name":" 1151 ","page_number":531},
  {"content":"\r\nنيامدى ، به سراى خويش اندر آمدى و از آنجا به رحبه اندر نماز آمدى ، و آن رحبه اى بزرگ بود ، او را پياده بايستى رفتن تا به مزگت اندر شدى . پس چون مدتى برآمد مهدى دانست كه بر عيسى عيب نمىيابد ، پسر عمّ خويش را عبّاس بن محمّد بن على سوى عيسى فرستاد به كوفه تا او را پند دهد و خواسته وعده كند بسيار تا خويشتن را خلع كند . پس عبّاس برفت و به كوفه شد و عيسى را پند داد و گفت : پير شدى و اين كار ترا نخواهد بودن ، و از بهر فرزندان خويشتن را هلاك مكن ، و خواستهء بسيار او را وعده كرد . پس عيسى اجابت كرد و با عبّاس به بغداد آمد سوى مهدى و مر خويشتن را خلع كرد .\r\nمهدى موسى ، پسر خويش را بيعت بستد و از پس او هارون را .\r\n\r\nخبر يعقوب بن داود الامين\r\nو بدان وقت كه مهدى بنشست بفرمود تا زندانيان را عرض كردند . هر كه او را خصمى نبود و تهمت خروج نبود و اندر مملكت طمع نكرده بود او را از زندان بيرون كردند . و مردى را بازداشته بودند به زندان اندر نام او يعقوب ، خراسانى زاده بود و مردى بود از دبيرزادگان ، و دبير بود و پدرش داود بن طهمان السلمى بود [ 332 b 
  ] و به خراسان دبير نصر بن سيّار بوده بود . و اين يعقوب با محمّد و ابراهيم پسران عبد الله بن الحسن كه به مدينه و بصره بيرون آمده بودند همىگشتى و دبيرى ايشان همى كردى گاه گاه و داعى ايشان بودى . و با دبيرى نيز اهل علم بود . و منصور او را به تهمت ايشان باز داشته بود . و مذهب شيعت داشت . پس چون مهدى بشنيد كه مردى از اهل علم است و از فرزندان دبيران است او را از زندان بيرون كرد .\r\nو مهدى را حاكمى بود نام او عبد الله بن علاثه ، و حكم بغداد او را داده بود .\r\nيعقوب بر اين حاكم اختلاف همى داشت و خدمت همى كرد . و مردى را بازداشته بود [ منصور 
  ] از حسينيان نام وى الحسن بن ابراهيم بن عبد الله بن الحسين بن علىّ بن ابى طالب رضى الله عنهم ، از فرزندان ابراهيم بود كه به بصره بيرون آمده\r\n","description":"","footnote":"","page_name":" 1152 ","page_number":532},
  {"content":"\r\nبودند . مهدى او را از زندان بيرون نكرد . چون يعقوب را بيرون كرد ، اين حسن بر خود بترسيد كه مهدى او را بكشد . چاكران را گفت : زنهار ، حيلت [ جستن 
  ] كنيد تا مهدى مرا نكشد . آن چاكران بيامدند و از جايى حفره زدند از بيرون زندان و بكندند چنان كه زيد مصلَّاى حسن برآيند و او را از زندان بدزدند . و يعقوب چون از زندان بيرون آمد به سلام حسن همى شدى و با چاكران حسن دوستى داشتى .\r\nپس يك تن از چاكران حسن مر يعقوب را از آن تدبير كه حسن كرده بود آگاه كرد ، و آن جايگاه كه مىكندند او را بنمود . و يعقوب پيش وى شادى كرد و هر روز همى شدى و آنجا همى ديدى ، و ايشان به شب آن را همى كندند و به روز دست باز مىداشتند . يعقوب چون دانست كه نزديك آمد و يك شب بيش كار نماند ، برفت و مر حاكم را گفت من مهدى را نصيحتى دارم ، مرا حيلت كن تا پيش وى برى .\r\nگفت : مرا بگوى ، گفت : نتوانم گفتن و تأخير بر نتابد . حاكم برنشست و سوى وزير شد و مر او را ببرد ، يعقوب را گفت چه نصيحت است . گفت : جز مهدى كس ديگر را نگويم . وزير و قاضى برنشستند و مر يعقوب را سوى مهدى بردند . يعقوب گفت : من خلوت خواهم . مهدى گفت : مرا از ايشان راز پنهان نيست . يعقوب گفت :\r\nمرا هست . مهدى خلوت كرد . يعقوب گفت : يا امير المؤمنين ، بدان كه حسن بن ابراهيم از زندان بخواهد جستن ، و زمين بكنده است و امشب از زير مصلَّى او را بيرون خواهند آوردن . پس مهدى كس فرستاد و آن را بديد و مر حسن را از زندان بيرون آورد و به خانهء يكى از مولاى خويش بازداشت نام وى نصرت ، و بفرمود تا مر يعقوب را صلت دادند .\r\nو چون روزگار برآمد ، حسن حيلت كرد و از خانهء نصرت بگريخت . مهدى بفرمود تا او را طلب كنند . يعقوب را گفت : بايد كه بر وى و دليل باشى . يعقوب گفت : يا امير المؤمنين ، ترا بر من كه او را بجويم ، و ليكن اين طلب كردن دست باز دار . و يعقوب را به خويشتن نزديك كرد و او را به هر وقت بار دادى و حديث او بشنيدى . و يعقوب مر او را كارهاى خير بجستى و بگفتى از رباطها و پولها و آبادان كردن مزگتها ، و مر درويشان را نگرش كردن تا مهدى او را دوست گرفت و\r\n","description":"","footnote":"","page_name":" 1153 ","page_number":533},
  {"content":"\r\nبه شب او را بخواندى و با او حديث كردى از علم و از كار مملكت ، و با او عقل و خرد و نصيحت يافت . او را عزيز كرد .\r\nپس يعقوب اثر حسن بيافت . از مهدى او را زنهار خواست . مهدى مر او را زينهار داد . پس يعقوب مر حسن را بياورد و به خدمت به پاى كرد . و مهدى از يعقوب بدان كار اندر سپاه داشت و كار خويش همه به دست وى اندر كرد . و يعقوب روز و شب با مهدى بودى و همه كار او كردى ، و مهدى او را فرمودى . پس وزير [ بو 
  ] عبيد الله از كار يعقوب حسد كردى و نتوانست او را ديدن . و مردى از اهل علم و ادب بود و بهانه اى بر وى نيافت كه او را پيش مهدى عيب كردى . تا چنان شد كه مهدى پيش از يعقوب وزير را بار ندادى . نخست يعقوب اندر آمدى پيش مهدى و وزير بر در سراى بنشستى تا يعقوب بيرون آمدى . و به كارها اندر نگاه كردى و فرمان همى گفتى و پيغامهاى مهدى همى راندى ، و وزير از دور همى نگريستى . پس چيزى كه وزير بايستى فرمودن تا يعقوب نفرمودى وزير نتوانستى كردن . تا چنان شد كه مهدى بنوشت به خط خويش به همه ولايتها و گفت هر آن نامه اى كه از من به شما آيد ، تا توقيع يعقوب نباشد بر آن هيچ كار مكنيد از هر بابى و از هر ديوانى كه بود ، و ديوان الزمام مهدى به دو داد ، و او را يعقوب الامين خواندندى .\r\nو وزير ابو عبيد الله از دور همى نگريستى تا يعقوب مر او را كارى بفرمودى يا از مهدى پيغامى بدادى . پس همى بود تا سال صد و شصت و شش اندر آمد ، و مهدى با يعقوب حديثها كردى تا نيم شب . پس آنگاه بازگشتى . شبى يعقوب از نزديك مهدى بيرون آمد نيم شب و طيلسان داشت با قصارت بسيار و بر اسبى نشسته كه مهدى فرستاده بودش . چون خواست كه بر اسب نشيند ، ركابدارش اسب پيش آورد و طيلسان بر خويشتن راست كرد . از آن طيلسان آواز قصارت [ 333 a 
  ] آمد و بترسيد ، لگدى بزد و هر دو پاى يعقوب بشكست . يعقوب بيفتاد و هوش از وى بشد . مهدى را خبر بردند ، پاى برهنه پيش يعقوب آمد و آنجا بود تا به هوش بازآمد و بفرمود تا به محفّه به خانه بردندش . پس ديگر روز مهدى خود برنشست و\r\n","description":"","footnote":"","page_name":" 1154 ","page_number":534},
  {"content":"\r\nبرفت به پرسيدن ، و وزير نيز برفت ، و همه سپاه همى شدند به پرسيدن يعقوب . و مدّتى يعقوب به خانه اندر بماند . و وزير مهدى را بىيعقوب يافت . مهدى را گفت :\r\nيعقوب آن بود كه پدرش داود بن طهمان بود دبير نصر بن سيّار بود به خراسان ، و با دبيرى نيز مذهب شيعت داشت ، و فرزندان على را دوست داشتى و امامت مر ايشان را ديدى . چون زيد بن على را بكشتند به كوفه ، و پسرش يحيى بن زيد بجست و به خراسان شد و پنهان دعوت همى كرد ، داود بن طهمان او را اجابت كرد و مذهب او گرفت . و داود را سه پسر بود : يكى اين يعقوب بود و ديگر على و سديگر صالح ، هر سه دبيران بودند و خداوندان علم و ادب ، و ايشان هر سه دعوت يحيى بن زيد اجابت كردند و مذهب او گرفتند .\r\nچون نصر بن سيّار يحيى بن زيد را بكشت ، داود با اين هر سه پسر ، همان مذهب مىداشتند و امامت مر علويان را مىديدند . پس چون بو مسلم پديد آمد نصر بن سيّار را از خراسان براند و داود بن طهمان را بگرفت و مصادره كرد و هر خواسته كه داشت از او بستد . و چون داود بمرد هر سه پسر هم بر آن مذهب بماندند و دانستند كه ايشان را به نزد ابو العبّاس سفّاح مقدارى نبود از جهت تدبير پدرشان ، و همى بودند و با علويان همى گشتند و نوميد شدند . چون بشنيدند كه محمّد بن عبد الله الحسنى و ابراهيم برادرش به مدينه و بصره دعوت مىكنند ، هر سه برادر برخاستند و به عراق آمدند . صالح به مدينه رفت با يعقوب سوى محمد بن عبد الله الحسنى ، و على به بصره شد سوى ابراهيم . و صالح تدبير ابراهيم همى كرد با يعقوب . و ايشان به جهان مىگشتند پنهان تا آن وقت كه آشكارا شدند . و على تدبير با ابراهيم كردى و يعقوب نيز تدبير با ابراهيم كردى و گاهى داعى او بود به مذهب . يعقوب و برادران محمّد و ابراهيم را بود زيرا كه ايشان از فرزندان حسن ابن على بودند ، و يعقوب و برادرش مذهب زيدى داشتندى .\r\nپس ابو عبيد الله مر مهدى را از اول تا به آخر بگفت . پس گفت : اين همه كس اندر مملكت بر كارها مىفرستاده است همه زيدياناند ، و به هر شهرى آن مملكت همى رانند و خلق را [ دعوت 
  ] بر آن مذهب همى كنند . و مر ايشان را خود شيعت\r\n","description":"","footnote":"","page_name":" 1155 ","page_number":535},
  {"content":"\r\nبسيار بوده است به هر جايى ، و اگر خواهند كه بيرون آيند توانند آمدن و اين دولت را بتوانند گردانيدن . و از اين باب بسيار بگفت . و ابو عبيد الله پيش مهدى عبد الله ابن علاثه را با خويشتن يار كرد تا او پيش مهدى گواهى داد تا كار يعقوب تباه شد .\r\nو مهدى خواست تا مر يعقوب را بيازمايد . او را همچنان بزرگ همى داشت و نزديكتر از آن كه بود . پس چون ماهى برآمد يك تن از فرزندان حسن بن على را بخواند و اندر خانه اى مر او را بازداشت و بند كرد . چون روزى چند برآمد مجلسى بياراست با فرشهاى گرانمايه و اوانى زرينه و سيمينه و بلور و گوهر .\r\nمجلسى كه هرگز كس چنان مجلس نياراسته بود . و كنيزكى پيش خويش به پاى كرد كه از آن نيكوتر نبود . پس يعقوب را بخواند . چون بيامد با وى حديث بسيار كرد از هر گونه اى . پس حديث مجلس بكرد . يعقوب گفت : زندگانى امير المؤمنين دراز باد ، من هرگز چنين مجلس نديدم . مهدى او را گفت : اى يعقوب ، اين مجلس با اين فرش و اوانى كه آنجا است ترا بخشيدم ، بفرماى تا بردارند . يعقوب زمين بوسه داد و شكر و دعا كرد . و مهدى از آن مجلس با يعقوب به ديگر مجلس شدند و بفرمود تا آن همه برداشتند و به خانهء يعقوب بردند . پس گفت : اى يعقوب ، اين كنيزك ترا باد تا با وى شادى كنى . و بفرمود تا آن كنيزك نيز او را دادند كه اندر خاندان جعفر و مهدى از او نيكوتر نبود . و خادمى با او بفرستاد رشيد نام كه بهترين خادمان سراى او بود و بگفت تا شما را خدمت كند ، و صد هزار درم فرستادش اندر آن مجلس و گفت : با اين كنيزك به شادى و عشرت صرف كنى .\r\nو آن روز مهدى با يعقوب طعام خورد . پس تا آخر او را گفت : اى يعقوب ، مرا به تو يكى حاجت است . گفت : يا امير المؤمنين ، خداوند را بر رهى فرمان بود نه حاجت . مهدى گفت : مرا حاجت است . گفت : يا امير المؤمنين ، بفرماى . گفت : هر چه بفرمايم كنى ؟ گفت : كنم ، و اگر همه جان من اندر آن حاجت باشد . مهدى گفت :\r\nباللَّه . گفتا : باللَّه . گفت : دست بر سر من نه و به جان و سر من سوگند خور . يعقوب دست بر سر وى نهاد و سوگند بخورد . مهدى گفت : اندر اين خانه يكى مرد است از فرزندان حسن بن على و مرا درست شده است كه او دعوى امامت مىكند ، و\r\n","description":"","footnote":"","page_name":" 1156 ","page_number":536},
  {"content":"\r\nمرا كس از تو استوارتر نيست ، من او را به تو مىدهم تا او را بكشى ، چنان كه جز تو كس نداند . گفت : يا امير المؤمنين ، فرمان ترا است . آن مرد را بيرون آورد از خانه با بند و به دو نمود و گفت : اين است [ 333 b 
  ] و اين را به دست استوار خويش به تو فرستم با فلان خادم .\r\nپس چون شب اندر آمد ، آن مرد را با خادم نزد يعقوب فرستاد . پس يعقوب فرمود تا مرد را در خانه اى كردند . و مهدى آن كنيزك را گفته بود كه من ترا به يعقوب همى دهم كه بازت بستانم ، و ليكن من مردى را به يعقوب همى دهم از علويان تا بكشد او را به خانه اندر پنهان ، تو نگاه دار تا مر آن مرد را چه كند ، و مرا به دست اين خادم پيغام فرست . پس يعقوب با كنيزك مشغول شد روزى چند به لهو و عشرت . پس آن مرد مر او را پيغام فرستاد كه پيش از آنكه مرا بكشى ، مرا پيش خود خوان تا با تو يكى سخن بگويم . يعقوب او را پيش خواند تنها . يعقوب را گفت : بدان ديانت كه تو دارى مرا خواهى كشت و با خون من پيش خداى عزّ و جلّ روى ، و تو همى دانى كه من فرزند حسن بن علىام و فرزند فاطمه دختر پيغامبر عليه السّلام . يعقوب گفت : معاذ الله كه من همى آن راه جويم و تدبير كنم تا ترا از بغداد گسيل كنم و برهانم . آن مرد گفت : تو مرا دست بازدار كه من خود راه دانم چون از بغداد بيرون شوم . يعقوب گفت : كجا شوى ؟ گفت : به بصره . گفت : از كدام راه شوى ؟ گفت : به فلان راه . [ گفت 
  ] : و اين صد هزار درم كه مهدى مرا بخشيده است ترا بخشيدم ، و امشب اين درم بستان و راه بصره گير . گفت : ترا همراه بايد .\r\nگفت : دو تن مرا يار است فلان و فلان . يعقوب گفت : ايشان را بخوان و امشب اين درم برگيريد و به بصره رويد و از آنجا برويد و به عمان شويد و خويشتن را به حبشه افگنيد . و آن كنيزك آن حديثها از اندرون پرده همى شنيد . پس آن خبرها به زبان خادم به مهدى فرستاد . مهدى آن شب چند كس را بر راه بنشاند . چون آن علوى بيامد ، او را با آن ياران و درم بگرفتند و سوى مهدى آوردند . مهدى ايشان را اندر خانه اى كرد .\r\nيك روز چون يعقوب به سلام آمد ، مهدى او را گفت : آن علوى را چه كردى ؟\r\n","description":"","footnote":"","page_name":" 1157 ","page_number":537},
  {"content":"\r\nيعقوب گفت : يا امير المؤمنين ، تو از او رستى . گفت : كشتى ؟ گفتا : همان شب كشتم . گفت : باللَّه گفت : باللَّه . مهدى گفت : دست بر سر من نه و به جان و سر من سوگند خور . دست بر سر وى نهاد و به جان مهدى و به خداى عزّ و جلّ سوگند خورد كه من آن علوى را كشتم . مهدى بفرمود تا آن علوى را از خانه بيرون آوردند . يعقوب چون او را بديد و آن يارانش متحيّر شد . پس مهدى بفرمود تا يعقوب را بازداشتند و همه خواستهء او برگرفت ، و همه كسهاى او را بازداشت ، و هر چه داشت از او بستد ، و ديوان زمام مر يقطين را داد . و مر مهدى را درست شد مذهب يعقوب را و راست گفتن ابو عبيد الله پيش او . مهدى بفرمود تا به زندان مطبق چاهى بكندند و مر يعقوب را بدان چاه فرو كردند . و به همه زندگانى مهدى بدان چاه اندر بماند ، و نيز به همه زندگانى موسى الهادى بدان چاه اندر بود ، تا آن وقت كه هارون بنشست بفرمود تا يعقوب را از آن چاه بيرون آوردند ، از بهر آنكه يعقوب مر هارون را پيش پدرش بستودى و سخنان نيكو گفتى . هارون الرّشيد او را از چاه برآورد و كارهاى خويش بر وى عرض كرد . يعقوب [ را 
  ] دل از اين محنتها سير شده بود ، گفت : يا امير المؤمنين ، مرا چشمها ضعيف شده است و از تن خويش باز مانده ام ، و من خدمت را نشايم ، مرا دستورى ده تا به مكّه شوم و خداى را عزّ و جلّ عبادت كنم تا آنگاه كه مرگ آيد . هارون او را دستورى داد . يعقوب به مكّه شد و مجاور بنشست و به همه زندگانى خويش به مكّه بود تا بمرد .\r\n","description":"","footnote":"","page_name":" 1158 ","page_number":538},
  {"content":"\r\n\r\n[ خبر ابى عبيد الله الوزير و تغيّر مهدى بر او 
  ]\r\nو پس از آن كه مهدى يعقوب را بازداشت ، و ابو عبيد الله الوزير به مراد رسيد ، باز كار بو عبيد الله سوى مهدى تبه شد و او را از وزيرى بازكرد . و بو عبيد الله را چندان فضل بود و ادب و پارسايى و نيك مردى كه هيچ خليفت را از بنو العبّاس چون او وزير نبود ، زيرا كه مردى دبير بود و با امانت بود و با دين و بىطمع و پاك دست و داده ده . و پسرى بود وى را ، ابراهيم نام ، هم چون او دبير . ابو عبيد الله او را خليفت خويش كرده بود . و اين پسر را به مذهب زندقه تهمت كردندى و گفتندى كه شاگرد صالح بن عبد القدّوس است . و به ايّام مهدى زنديقان پيدا آمده بودند ، و مهدى ايشان را همى كشتى .\r\nو اين ابو عبيد الله وزير را با اين همه هنرها عيبى بود كه متكبّر بود و تواضع نكرديد ، و مردمان را خوار داشتى و حقّ كس را به جاى نداشتى . و مهدى را نخستين دبير او بوده بود . و نخستين بار كه منصور مهدى را به رى فرستاد ، او از آن وقت باز با او بود . و آن وقت كه منصور عيسى بن موسى را خلع كرد ، كس را گواه نداشت كه با عيسى بشدى تا او بر خويشتن گواه كردى مگر بو عبيد الله را . و چون مهدى به خلافت بنشست ، وزير او بود . و وى كهتران و مولايان مهدى كه\r\n","description":"","footnote":"","page_name":" 1159 ","page_number":539},
  {"content":"\r\nاندر سراى بودندى ، خوار داشتى و بر ايشان كبر كردى . و كارداران و متصرّفان را خوار داشتى و بر ايشان كبر كردى تا همه كهتران از او بيازردند و به تدبير كار او براستادند .\r\nو ربيع حاجب مهدى بود و مولاى منصور بوده بود . و بو عبيد الله الوزير با او استخفاف كردى تا وى از وى بيازرد . و خالد بن برمك را از ديوان بازكرد . و خالد نيز بيازرد . و همه كسها بر وى [ 401 a ص 
  ] دشمن شدند . و ربيع حيله ها مىكرد تا بر وى عيبى يابد . هيچ چيز نمىيافت كه چون روزگار برآمد و هيچ حيلت نماند ، روزى با پسر فضل بن الربيع از اين سخن گشاده كرد و گفت چه حيلت كنم اندر كار او ؟ گفت : ما به خود چه حيلت توانيم كردن . ربيع گفت : اين همه دبيران و متصرّفان از وى هم چون ما آزرده اند . فضل گفت : پس اين تدبير با ايشان بايد كردن . پس ربيع محمّد بن عبد الله القشيرى را بخواند . و او عالمى بود بزرگ ، ابو عبيد الله او را باز كرده بود . و يحيى بن خالد برمك را بخواند و گروهى از اين دبيران و متصرّفان با يك ديگر از اين سخن گفتند ، پسرش را به مذهب زندقه تهمت است . يحيى گفت : مهدى را آن ببايد گفتن كه يك بار بر رسد مگر پسرش را بكشد . پس چون پسرش را كشته باشد ، او را بايد گفتن كه چون پسرش را گفتى و كشتند بر او ايمن مباش . پس چون بر اين تدبير كه يحيى كرد بر استادند ، و مهدى را اين حال پسر ابو عبيد الله را باز نمودند و درست كردند .\r\nپس مهدى بو عبيد الله و پسرش را هر دو بخواند و از اين باب با ايشان سخن گفت . بو عبيد الله گفت : پسر من مسلمان است و پاكيزه و همه قرآن از بردارد .\r\nمهدى پسرش را گفت : سورة الاعراف بخوان . نتوانست برخواندن . و ابو عبيد الله را گفت تو گفتى كه پسرم قرآن از بر دارد . گفت از بر كرده بود و ليكن روزگار برآمد و شغلش بسيار شد و قرآن فرامشت كرد . مهدى گفت : اندى كه اين پسر زنديق است و بر او درست كرده اند ، اكنون بيرون شو و مر او را سر برگير ، اگر با او به دل يكى نه اى .\r\nو اندر بعضى روايتها آورده اند كه ربيع پسر ابو عبيد الله الوزير به بعضى از حرم\r\n","description":"","footnote":"","page_name":" 1160 ","page_number":540},
  {"content":"\r\nمهدى تهمت كرد . و او جوان و پاكيزه و نيكوروى بود . و نيز گفته اند كه پسر ابو عبيد الله به سخن اندر مقرّ آمد به مذهب زندقه . و مهدى بر او توبه عرضه كرد ، و او توبه نكرد . و بو عبيد الله از مهدى اندر كار او سه روز زمان خواست تا او مر پسر [ را 
  ] پند دهد . زمان دادش . پس هر چند او را پند داد سود نداشت . آنگاه مهدى او را بفرمود كه سرش را برگير به دست خويش . آنگاه عبّاس بن عمر بن على پسر عمّ مهدى او را خواهش كرد كه اين مردى پير است او را مفرماى كشتن پسرش كه نتواند و دستش كار نكند . پس مهدى كسى ديگر را بفرمود تا او را بكشت .\r\nو از پس از آن بو عبيد الله هم چنان بر وزيرى همى بود . پس ربيع راه يافت بدانكه خواست . و مهدى را [ گفت 
  ] تا او به تو همى نگرد خون فرزند خويش همى ياد كند ، ترا نصيحت كى تواند كردن . پس مهدى بو عبيد الله را از وزيرى بازكرد .\r\nو باز مهدى را كسى بايست كه تدبير پسرش هارون فراز كند ، و كدخدايى هارون به دو سپارد . با ربيع مشورت كرد . ربيع گفت : يحيى بن خالد شايد اين كار را . و يحيى دبير بود و بخرد و با تدبير ، او را به كار پسر فراز كرد تا آنگاه كه هارون خليفت شد ، و يحيى وزير شد ، و جهان در زير دست ايشان بگشت . و روزگارى بر اين آمد . 
  ]\r\n","description":"","footnote":"","page_name":" 1161 ","page_number":541},
  {"content":"\r\n\r\nخبر وفات مهدى و سيرت او\r\nو مهدى صيد را دوست داشتى . يك روز به ماسبذان شد ، و آن ناحيتى است ميان بغداد و موصل . و آنجا مهدى را ديهى بود نام وى روض ، جايى خرم و نزه ، و نيز جاى صيد بود . و مهدى پيوسته آنجا شدى هر سالى . و اين سال برفت . و كوشكى بود مهدى را اندر آن ديه با بوستانهاى بسيار و منظره ها ، و جايى بود خرّم آنجا شكار كردى . چون روزى چند بگذشت ، يك روز نيمروز را خفته بود به خانه اندر ، و حرس و غلامان نشانده . بر در خانه كسى را ديد كه در خانه بازكرد ، او بيدار شد ، آن كس سه بيت شعر گفت بر در خانه به آوازى بلند ، چنان كه او بشنيد و آن بيتها اين بود :\r\nكأنى بهذا القصر [ قد 
  ] باد أهله * [ و 
  ] اوحش منه ربعه ومنازله\r\nوصار عميد القوم من بعد بهجة * وملك الى قبر عليه جنادله\r\nفلم يبق إلَّا ذكره وحديثه * تنادى عليه معولات حلائله\r\nمهدى غلامان را آواز كرد و گفت : كيست كه اين شعر همى گويد ؟ اندر آمدند و گفتند : كس نيست . مهدى آن هر سه بيت بگفت . گفتند ما اين از تو مىشنويم ، و ما هيچكس را نديديم . مهدى گفت : مرا آگاه همى كنند كه كارت به پايان رسيد . و به\r\n","description":"","footnote":"","page_name":" 1162 ","page_number":542},
  {"content":"\r\nآخر دلش شكسته شد و از پس ده روز بمرد به فجأه به وقت نماز شام ، روز پنجشنبه شش روز گذشته از ماه ذى الحجّه به سال صد و شصت و نه از هجرت .\r\nو اندر مرگ او اختلاف است . گروهى گويند كه آن روز نماز ديگر به صيد بر نشست و صيد همى كرد . چون آفتاب فرو شد [ 334 a 
  ] آهويى ديد از دور ، سگان را بر آهو افگند و خود تنها از پس آهو بتاخت . پس آن آهو به درگاهى ويران اندر دويد ، و مهدى اسب بدان درگاه اندر افگند . درگاه خرد بود ، مهدى سر فرو كرد و بر زين كوهه نهاد ، و آن درگاه تنگ بود . به ميان درگاه اندر بماند . مهدى را پشت بشكست از آن درگاه ، و بدان درگاه از اسب بيفتاد ، و هم آنگاه بمرد . و او را برگرفتند و به كوشك باز بردند . و همانگاه خروش و بانگ خاست . و همه خلق نوحه اندر گرفتند و كنيزكان همه جامه ها بدريدند . و چون بامداد ببود همه جامه هاى پلاس اندر پوشيدند .\r\nو مر مهدى را قهرمانى بود نام وى واضح ، كتابهاى پيشين خوانده بود و اخبار ملوك دانسته . بر سر مهدى بيستاد و مىگريست و همى گفت : اين حرص و اين ولوع تو كه بر صيد داشتى من دانستم كه هم بدان هلاك شوى كه اندر كتب و اخبار پيشين ايدون خواندم كه هر ملكى كه وى بر چيزى حريص بودى و بر آن مولع شدى و آن كار بسيار كردى ، او هم بدان هلاك شدى .\r\nو گروهى ايدون گويند كه مهدى به زهر هلاك شد كه زهر خورد بىآنكه دانست ، و بىآنكه كس او را داد . و او را كنيزكى بود از همه كنيزكان بر وى گرامىتر و او را از همه عزيزتر و مهتر داشتى ، و نام او حسنه بود . و كنيزكى ديگر بود و مهدى او را سخت دوست داشتى . نخستين شعرى كه مهدى گفت اين سه بيت بود كه معروف است به ميان مردمان كه اندر حقّ حسنه گفته است . و گويند پيش از وى هيچ شاعر اندر اين معنى نيكوتر از اين شعر نگفته اند ، و بيتها اين است :\r\nشعر\r\nأما يكفيك أنّك تملكينى * وأنّ النّاس كلَّهم عبيدى\r\n","description":"","footnote":"","page_name":" 1163 ","page_number":543},
  {"content":"\r\nوأنّك لو قطعت يدى ورجلى * لقلت من الرّضى أحسنت زيدى\r\nأرى ماء و بى عطش شديد * و لكن لا سبيل الى الورود\r\nپس چون آن كنيزك ديگر را دوست گرفت ، حسنه را رشك آمد و اندوه گرفت ، خواست كه آن كنيزك را زهر دهد و بكشد . از حجرهء خويش به حجرهء آن كنيزك فله فرستاد به دست خادمهء خويش . و مهدى به وقت آفتاب فرو شدن بدان بستان خويش بر آن منظره بنشست . كنيزك با طبق فله بر دست نهاده سرگشاده زير منظرهء مهدى بگذشت . مهدى فرو نگريست و آن فله بديد . آرزوش كرد . كنيزك را با طبق فله پيش خواند و بپرسيد كه اين از كجا همى آرى ؟ گفت : اين حسنه فرستاده است به فلان كنيزك . گفت : پيش من بنه كه من بخورم كه حسنه دوستتر دارد . پس كنيزك طبق فله پيش مهدى بنهاد . از آن فله بخورد . و كنيزك طبق از پيش وى برداشت ، و ندانست . و اگر دانست از بيم خاموش بود و نيارست گفتن .\r\nچون فله بخورد ، پيش از آنكه آفتاب فرو شد بمرد ، و خروش از آن سراى برخاست . حسنه به منظره برآمد خروشان و جامه دريده و موى شخوده ، و خويشتن را به مهدى برافگند و گفت : با كار خدا نه بس بودم و قضاى خداى را رد كردن نتوانستم ، و خواستم من كه از همه كس مرا باشى و خداى عزّ و جلّ چنان خواست كه نه مرا باشى و نه كسى ديگر را .\r\nو گروهى ايدون گويند كه بر آن طبق انبرود بود به زهر آلوده . و حسنه فرستاده بود آن كنيزك را ، و از آن همه يكى نيكوتر بود و بزرگتر ، و آن را به زهرآلوده بود و بر زبر همه نهاده . چون مهدى دست فراز كرد آن بزرگترينش آرزو آمد ، بخورد و هم آنگاه بمرد . ديگر روز هارون بر او نماز كرد . و هم در آن بوستان درختى جوز بود و مهدى آن درخت را دوست داشتى ، او را به زير آن درخت به گور كردند .\r\nو مهدى آن روز كه بمرد چهل و سه ساله بود و ده سال و يك ماه و پنج روز خليفت بود . و مهدى مردى بود اسمر و دراز و خشكانه و سرخ موى ، و به چشم راستش يكى نقطه بود سپيد ، و مهدى را خطبه ها بود بليغ كه هيچكس را نبود از\r\n","description":"","footnote":"","page_name":" 1164 ","page_number":544},
  {"content":"\r\nبنى العبّاس ، و به همه بنى العبّاس خليفتى نبود از او عادلتر و نه از وى عفوكنتر و نه از وى سخىتر و نه از وى عابدتر و پرهيزگارتر ، و نه از او با مرّوتتر و نه از وى نيكوروىتر ، و بر مبتدعان سختگيرتر . و عدل او بدان جايگاه بود كه به مظالم خود نشستى و قصّه هاى رعيّت خود نگاه كردى . چون بنشستى گفتى فقها و علما و حكما را بار دهيد تا پيش من بنشينند تا اگر من بر كسى ستم خواهم كردن ، يا بيدادى انديشم ، بديشان اندر نگرم و شرم دارم ، و اگر چيزى خطا كنم ، ايشان مرا بگويند .\r\nيك روز مردى بيامد و قصّه بر او برداشت روز مظالم و دعوى كرد بر وكيل او كه فلان ضيعت از من ستده است . مهدى گفت : آن ضيعت من است و به دست من اندر است و ترا كه اين دعوى همى كنى ، بيّنت آن واجب است كه حقّ تو است . آن مرد گفت : يا امير المؤمنين ، بر تو گير اگر دعوى بر تو افتد من داد نيز از تو خواهم .\r\nعبد الله بن علاثهء قاضى پيش وى نشسته بود . مهدى او را گفت : به حكم حاكم پسندى ؟ گفت : پسندم . آن مرد را با خويشتن بر مصلَّى نشاند ، گفت : ايّها القاضى ، ميان ما حكم كن . قاضى آن مرد را گفت دعوى كن [ 334 b 
  ] بر آن ضيعت . مرد دعوى كرد . قاضى مهدى را گفت : چه گويى يا امير المؤمنين . مهدى گفت : ضيعت من است و به دست من اندر است و اين مرد را اندر آن حقّ نشناسم . آن مرد گفت : ايّها القاضى ، وى را بپرس كه اين ضيعت از كى باز مر او را است ، پيش از خليفتى يا پس از خليفتى ؟ قاضى گفت : اين حديث واجب نيست و او دعوى ترا منكر است ، اگر حجّتى دارى بياور ، و اگر ندانى تو بهتر دانى . آن مرد از مصلَّى برخاست و بر جاى خويش شد . مهدى گفت : ايّها القاضى ، اين ضيعت مرا پس از خليفتى آمد و تو گواه باش كه اين ضيعت او را دادم . آن ضيعت را بدان مرد بازداد و بر آن سجل كرد و بر خويشتن گواه كرد . قاضى گفت : و الله يا امير المؤمنين كه اين مجلس فاضلتر زى خداى عزّ و جلّ كه هزار هزار دينار به درويشان دهى .\r\nروزى مردى از فرزندان زبير بن العوّام قصّه برداشت . به مهدى گفت : فلان ضيعت به شام اندر وليد بن عبد الملك از من بستد و بر من ستم كرد ، و از پس اين\r\n","description":"","footnote":"","page_name":" 1165 ","page_number":545},
  {"content":"\r\nبه هر خليفتى قصّه برداشتم جواب ندادند . مهدى گفت : چرا قصّه به عمر بن عبد العزيز برنداشتى كه از بنى اميّه او بهتر بود . گفت : داشتم ، جواب بازنداد .\r\nگفت : عمر امام بود به بنى اميّه . گفت : يا امير المؤمنين ، عمر بسيار ظلم كرد كه آن نمىبايست كردن . گفت : چه كرد ؟ گفت : چون كودكى از بنى اميّه بزادى او را پانصد درم يا سيصد درم روزى كرد همان روز ، و چون از بنى هاشم يا از زبيريان بياوردندى ، روزى او پنجاه درم يا شصت درم كردى ، و او را مراد بنى اميّه بود نه نظر كردن . و او حكم خليفتان بنى اميّه هرگز نشكستى . و مهدى بو عبيد الله را گفت : عمر اين كردى ؟ گفت : كردى يا امير المؤمنين ، ميل او به بنى اميّه بود . پس گفت تا ضيعت بدان مرد بازدهيد . و از بنى اميّه يكى عمر بود كه او را به چشم دادگران مىنگريستم ، او نيز از چشم ما بيفتاد و هم از جملهء ستمگاران شد .\r\nو عفو و كرم مهدى چندان بود كه چون مردى را پيش او آوردندى و گناهى بزرگ كرده بودى ، او را عفو كردى . و از سرهنگان او اگر يكى دو بار گناه كردى ، او را عفو كردى ، اگر ديگر باره گناه كردى ، او را بخواندى و گفتى : شرم ندارى ، تا كى چنين كنى . آن مرد گفتى : يا امير المؤمنين ، من از گناه كردن شرم نمىدارم ، تو نيز از عفو كردن شرم مدار ، خداى عزّ و جلّ ترا صد سال زندگانى دهاد تا صد چون من هر روزى صد هزار گناه كنيد و تو عفو كنى . مهدى شرم داشتى و مر او را عفو كردى . و سخاوت او بدان جايگاه بود كه هرگز نگويند كه شاعران را كس پنجاه هزار درم داد مگر مهدى ، كه مروان بن [ ابى 
  ] حفصه را هفتاد هزار درم به يك بار از بهر شعرى بداد تا مروان به شعر اندر ايدون گفت :\r\nبسبعين ألفا راشنى من حبائه * و ما نالها فى النّاس من شاعر قبلى\r\nو آن سال كه مهدى به حجّ رفته بود با يكى خادم خود نام وى نصير به مزگت مكّه اندر آمد و خانهء كعبه را طواف كرد . بر در مزگت آوازى شنيد كه زنى همى سؤال كرد اعرابى ، و از مردمان چيزى همى خواست به زبانى فصيح و تازى نيكو همى گفت : نحن قوم مقترون نبت عنهم العيون و فدحتهم الدّيون و عضّتهم السّنون بادت رجالهم و ذهبت اموالهم و كثرت عيالهم نحن انضاء طريق و\r\n","description":"","footnote":"","page_name":" 1166 ","page_number":546},
  {"content":"\r\nابناء ابناء سبيل . وصيّة الله و وصية الرّسول فهل من آمر لى بخير كلأ الله فى سفره و خلفه فى اهله . پس مهدى نصير خادم را گفت : چيست با تو ؟ گفت : پانصد دينار .\r\nگفت : بدين زن ده . و هرگز اندر مسلمانى هيچ ملك و هيچ خليفه به يك حجّ چندان نفقه نكرد و چندان عطا نداد كه مهدى داد اندر آن حجّ كه سى بار هزار هزار درم و پانصد هزار دينار و صد و پنجاه هزار تا جامه به يك حجّ نفقه كرد و عطا داد .\r\nو مهدى را عبادت چنان بودى كه روزى به بغداد باد خاست چنان كه ترسيدند كه خانه ها و ديوارها خراب شود و مردم هلاك شوند . مردمان پيش مهدى آمدند . به سراى اندر سجود كرد و روى بر خاك نهاد و گفت : يا رب ، اين امّت پيغمبر تواند عليه الصّلاة و السّلام كه به دست من اندر نهادى ، من ايشان را نگاه داشتم و گناه بسيار كردم يا رب ، به گناه من امّت محمّد را مگير به حق آن تازگى روى محمّد عليه الصّلاة و السّلام [ كه هرگز كهن نشود كه اين امت را فرياد رس . 
  ] و چه زيادت و نقصان نمود اندر ملك تو كه اين امّت را فرياد رسى . و همچنين با خداى عزّ و جلّ مناجات همى كرد تا آن باد بنشست .\r\nو حاجبى بود مهدى را نامش ربيع ، ايدون گويد كه گفتند مهدى امشب برخاسته است و به سراى تنها اندر نماز مىكند . گفت : من بيامدم و به سراى اندر شدم . و مر او را سرايى بود سراى خاصّه سپيد به گچ كرده بىنقش . آن سراى را دار البيضا خواندندى . ربيع گفت : من بدان سراى سپيد اندر آمدم ، و آن شب ماهتاب بود همه سراى و صفّه ماهتاب گرفته بود ، و فرش سرخ افگنده بود همى تافت بدان سپيدى سراى و سپيدى ماهتاب اندر ، و مهدى بر مصلَّاى سرخ ايستاده بود و جامهء سپيد پوشيده . [ 335 a 
  ] و قبله بر پيش صفّه بود . و او مرا نديد و ندانست كه من آمدم ، و او به نماز اندر بود و او قرآن همى خواند به حنجرهء خوش . ربيع گفت : ندانستم كه آن سراى نيكوتر بود يا آن ماهتاب نيكوتر بود بدان سراى يا او نيكوتر بود بدان جامهء سپيد پيش خداى عزّ و جلّ ايستاده ، يا آوازش خوشتر بود بدان خواندن قرآن .\r\nربيع گفت : به نزديك وى فراز شدم و از پس وى اندر بيستادم و او سورة الذين كفروا همى خواند به آواز بلند و خوش همى گريست . چون بدين آيت رسيد ، قَولَه\r\n","description":"","footnote":"","page_name":" 1167 ","page_number":547},
  {"content":"\r\nتَعالَى ، * ( فَهَلْ عَسَيْتُمْ إِنْ تَوَلَّيْتُمْ أَنْ تُفْسِدُوا في الأَرْضِ وَتُقَطِّعُوا أَرْحامَكُمْ ، أُولئِكَ الَّذِينَ لَعَنَهُمُ الله فَأَصَمَّهُمْ وَأَعْمى أَبْصارَهُمْ ، أَفَلا يَتَدَبَّرُونَ الْقُرْآنَ أَمْ عَلى قُلُوبٍ أَقْفالُها . 47 : 22 - 24 ) * و معنى اين آيت ايدون است كه هر گه شما را در زمين ولايت باشد و مملكت يابيد و اندر زمين فساد كنيد و رحم ببريد از خويشان ، و هر كه چنين كند ، خداى عزّ و جلّ مر او را لعنت كرده است و گوش دلش كر كرده است و چشم دلش كور كرده ، چرا بدين قرآن اندر نبينيد كه خداى عزّ و جلّ چه فرموده است يا خود بر دلهاى شما قفلها است كه نتوانيد آن را اندر يافتن .\r\nربيع گفت : اين آيت برخواند و بازگردانيد و ديگر باره بخواند و آب از چشمش بر مصلَّى همى چكيد . و پيش از آن به چند روز موسى پسر جعفر صادق را مهدى بگرفته بود و دربند كرده . و به ربيع سپرده كه او را نگاه دارد ، موسى بن جعفر بن محمّد بن علىّ بن الحسين بن [ على بن 
  ] ابى طالب رضوان الله عليهم . و مهدى را گفته بودند كه موسى دعوت مىكند به خراسان و امامت همى طلبد . ربيع گفت :\r\nچون مهدى اين سورت سپرى كرد و سلام نماز باز داد همچنان روى سوى قبله كرد و گفت : كيست ايدر ؟ خادمى پاسخش داد . گفت : ربيع را هم اكنون بخوان .\r\nربيع گفت : من از پس آواز دادم گفتم اينك يا امير المؤمنين . او از پس نگريست ، گفت : اى ربيع ، از كى باز ايدرى ؟ گفتم : اكنون آمدم به آواز قرآن خواندن امير المؤمنين . گفت : برو و موسى بن جعفر را بيار . ربيع گفت : من برفتم و موسى ابن جعفر الصادق را بياوردم . و مهدى بر مصلَّاى نماز نشسته بود همچنان چشم پر آب . مر او را گفت : يا موسى بن جعفر ، خداى عزّ و جلّ همى گويد : * ( فَهَلْ عَسَيْتُمْ إِنْ تَوَلَّيْتُمْ أَنْ تُفْسِدُوا في الأَرْضِ ، 47 : 22 ) * الآيه . و من رحم تو نخواهم بريدن ، بايد كه تو نيز رحم نبرى . پس موسى بن جعفر صادق را گفت : من ترا چيزى گويم كه دانم كه تو آن نكنى ، و ليكن سوگند خور سوگند به بيعت كه تا من زنده باشم بر من بيرون نيايى ، آنگاه چون من مردم تو بهتر دانى . پس او را سوگند داد و هم اندر شب او را دست بازداشت .\r\nو از همه خلفاى بنى العبّاس او بود كه شراب نخورد ، و ليكن سماع دوست داشتى و مغنّيان پيش خود نشاندى تا سماع كردندى .\r\n","description":"","footnote":"","page_name":" 1168 ","page_number":548},
  {"content":"\r\n\r\nخبر خلافت موسى الهادى\r\nو مهدى چون به ماسبذان شد ، ربيع را به بغداد خليفت كرده بود و سپاه همه با او بودند . و موسى الهادى كه از پس وى خليفت بود ، آن وقت به طبرستان با شروين حرب همى كرد . چون مهدى به ماسبذان بمرد ، و هارون بيعت برادر هم آنجا از آن سپاه بستد به فرمان يحيى بن خالد ، و خواست كه مهدى را به بغداد برد و به گور كند . پس گفت بود كه اين سپاه كه ايدر است از من درم بيعتى خواهند و نگذارند ، و آن سپاه كه اندر بغدادند چون تابوت ببينند درم خواهند ، و فتنه خيزد .\r\n[ هم 
  ] ايدر به گور بايد كردن . پس مهدى را هم آنجا به گور كرد و نامه كرد به بغداد سوى ربيع تا بيعت موسى از آن سپاه كه اندر بغداد است بستاند . و انگشترى و قضيب و رداى پيغمبر عليه السّلام ، و آن چيز كه خلفا را ميراث بود به دست نصير حاجب سوى هادى فرستاد با تعزيت مهدى و تهنيت خليفتى و بيعت خود به بغداد و آمدن او كه سپاه بر ربيع بشوريده بود به بغداد و خانهء ربيع غارت كرده بودند . و ربيع پنهان شده بود ، و مىگفتند كه ما كس را بيعت نكنيم تا درم بيعتى نستانيم و دو ساله روزى . ربيع گفت : خداوندگار ايدر نيست ، صبر كنيد تا بيايد موسى الهادى آنكه خلافت او را است . درم او دهد كه من بىفرمان او درم ندهم . گفتند صبر\r\n","description":"","footnote":"","page_name":" 1169 ","page_number":549},
  {"content":"\r\nنكنيم . و خواستند كه ربيع را بكشند . او پنهان شده بود . و خانهء او غارت كرده [ بودند 
  ] . پس چون هارون به بغداد آمد يحيى بن خالد با ربيع بنشست . و خيزران كنيزك مهدى بود مادر هارون الرّشيد . و خواستهء مهدى و كدخدايى همه او داشت . يحيى مر ربيع را گفت خطا كردى و سپاه را اختلاف اندر افگندى . چون خداوند بيايد آن درم بدهى ، نبايد كه تا او بيايد حديثى بزرگ افتاده بود كه آن را اندر نتوان يافت . پس يحيى به ميان اندر شد و با سپاه صلح كرد به درم هژده ماهه كه بدهد يك سال و نيم . و آن درم بدادند پيش از آنكه هادى آمد .\r\nو خبر به هادى رسيد . نامه كرد به يحيى و آن راى و تدبير او پسنديد و خود با خاصگان خويش برفت سوى بغداد [ 335 b 
  ] بر اشتران بريد به دخول از طبرستان به بيست روز . چون به بغداد آمد شهر بياراميد و خليفتى بر وى راست بيستاد . و مر ربيع را وزير كرد . و مر هارون را [ مهدى 
  ] به آخر عمر زمين افريقيه و شهرهاى مغرب همه به دو داده بود . هادى آن همه به دو دست بازداشت و او را بسيار عطاها داد . و على بن عيسى بن ماهان را صاحب شرط كرد . و شروين به طبرستان با هادى صلح كرد . و آن روز كه هادى به بغداد اندر آمد ده روز گذشته بود از ماه صفر سال .\r\n","description":"","footnote":"","page_name":" 1170 ","page_number":550},
  {"content":"\r\n\r\nخبر ظهور زنادقه در ايّام هادى\r\nو به وقت هادى زنديقان بسيار شده بودند . و كسها كه ايشان دين مسلمانى داشتند و بر اسلام و شرايع دين افسوس كردندى ، گفتندى كه پيغمبر عليه السّلام مردى بود حكيم و به حكمت مر اين مذهب محكم بنهاد و قرآن را از فصاحت خويش بگفت . و مردمان را از جماع مادر و خواهر و دختر نهى كرد . و اگر مردى ديگر بيرون آيد به فصاحت ، همچنين دينى ديگر بتواند نهادن . و ايشان از شريعت مسلمانان به نماز و روزه و زكات و حج از اين اركانها هيچ چيز نكردندى . و بر آن كسها كه اين شرايع كردندى افسوس كردندى . و دست فرا دختر و مادر و خواهر كردندى چنان كه مغان كنند . و چون مسلمانان را ديدندى كه نماز به جماعت كردندى ، گفتندى كه اشتران به قطار ايستاده اند . و چون به ركوع شدندى گفتندى كون سوى خداى خويش كردند و روى را سوى زمين . و به مكّه شدندى به حج از بهر آن تا شريعت حجّ و مناسك بديدندى كه گرد بر گرد طواف خانهء كعبه كردندى ، گفتندى اشتران به قطار ايستاده اند ، و بر ايشان خنديدندى . و چون گوسپند كشتندى روز عيد ، گفتندى اين چهارپايان بىگناه مسكين چه كرده اند كه خون ايشان ببايد ريختن ! و چون به صفا و مروه شدندى گفتندى اين مردمان چه گم\r\n","description":"","footnote":"","page_name":" 1171 ","page_number":551},
  {"content":"\r\nكرده اند كه بر اين كوهها چندين بدوند . و به هر چيزى از شريعت مسلمانى فسوس كردندى .\r\nو از مذهبها كه اندر جهان است هيچ مذهب نيست زشتتر و بىمنفعتتر از مذهب زنادقه . و همه علما متّفقاند كه مذهب زنادقه بتر است از مغى و جهودى و ترسايى و بتپرستى زيرا كه هيچ كس از اهل كيشها كه دينى دست بازداشتند ، دينى ديگر گرفته اند . يكى را گويند باطل است ديگر گويد حقّ است ، و هيچ مقالتى نيست مر ايشان را كه بر آن مناظره كنند يا حجّتى كه همى دارند درست نتوانند كردن . اصل مذهب ايشان تعطيل است . هر چيزى كه جهودان و ترسا آن و همه دينها كنند از عبادت ، ايشان آن را باطل بينند و به دل گويند باطل است . و قصد ايشان آن است كه هستى خداى و پيغمبران همه باطل است ، و بىكار همى باشند و گويند اين جهان تا بوده است و تا باشد همچنين باشد . و اين خلق همى زايند و همى ميرند چون گياه كه برآيد از زمين هر سالى و باز خشك شود و بريزد و كس نداند كه از كجا آمد و كجا شد . و اين آفتاب و ماه و ستارگان كه ايشان را به چشم نتوان ديد ايشان را همى رويانند اين خلق را و اين نبات را ، و ايشان تباه مىكنند كه اندر اين جهان است بر او هيچ كار نيست هر چشم آرزو همى آيد كند . و همه مذهب ايشان چنين است الَّا آنكه چيزى بد نپسندند . چنان كه آن چيزى كه به چشم خردمندان زشت است آن نبايد كردن جور و ستم كردن و بر مردمان دروغ و بهتان گفتن ، و اين چيزها كه آن را زشت دارند آن نشايد كردن . همچنانكه از چشمها ببايد پوشيدن ، و آن جامه بايد پوشيدن كه به چشم مردمان نيكو آيد ، و كارى كه زشت باشد نبايد كردن . و جز از اين ايشان را مذهبى و مقالتى نيست نه دينى و نه شريعتى .\r\nو مردمان كلام اين گروه اندر كتاب خويش معطَّلان خوانند و دهريان خوانند . و مهدى و پسرش هادى از ايشان بسيار بكشتند تا آن غلبه بنشست كه غلبه گرفته بودند . و اين زنادقه به وقت هادى نيز بجنبيدند تا او ايشان را همه بكشت . و بيشتر از ايشان مهتران بودند و خداوندان فصاحت و بلاغت و حكمت و شعرا ، و آخر\r\n","description":"","footnote":"","page_name":" 1172 ","page_number":552},
  {"content":"\r\nيكى از ايشان ابن المقفّع بود آنكه كتاب كليله و دمنه او جمع كرده است و از عربى به پارسى ترجمه كرده با چنان فصاحت و دبيرى و نيكويى سخن و چيزهايى كه بر لغت تازى كه بدين امّت فصيحان بر شمردندى ، نخست او را ياد كردندى .\r\nو مهتران لشكر به وقت هادى چون على بن يقطين كه سرهنگى بود سخت بزرگ و به خلفا نزديك بود . يقطين مولاى منصور بود و صاحب خاتم وى بود و امين بود بر انگشترى خلافت ، و منصور هيچكس را چون او بزرگ نداشتى . و به وقت مهدى نيز انگشترى خلافت هم او داشت . و چون هادى بنشست همچنان انگشترى به دست او بود ، و پسرش على بن يقطين . و همه اخبارها در مملكت به دو آوردندى ، و صاحب خبر مملكت او بود و او برسانيدى به مهدى و هادى ، و ديگر يزدان بن باذان بود كه اندر ملك عرب و عجم از او دبيرتر نبود ، و چون عبيد الله بن [ ابو 
  ] عبيد الله الوزير كه خليفت پدرش بود به وزارت مهدى ، و از بنى العبّاس عبد الله بن داود بن عبد الله بن العبّاس بود ، و از بنى هاشم چون يعقوب بن الفضل ابن عبد الرّحمن بن العبّاس بن ربيعة بن الحارث بن عبد المطَّلب ، و مهتر بنى هاشم او بود و پير اهل بيت بود به زمانهء خويش . و اين مهتران خلق را بدين مذهب همى خواندندى . و خلقى بسيار ايشان را اجابت كرده بودند هم از دبيران و عقلا و خداوندان [ 336 a 
  ] اين دين و مهترزادگان بسيار و خلقى بىحد از عوام النّاس اندر اين مذهب آمده بودند به وقت مهدى ، آن كسها كه ايشان را دشوار آمدى مسلمانى كردن و نگاه داشتن شريعت ، و كاهلى گرفته بودشان و گران آمدى ايشان را نماز كردن و به نماز بامداد برخاستن و از جنابت تن شستن ، و گرانى آمدشان زمستان دست در آب سرد كردن و به تابستان روزه داشتن ، و سخت آمدشان از خواسته و زكات بيرون كردن از مال ، و سخت آمدشان از هوا و مراد دل باز ايستادن ، و دشوار آمدشان خداى عزّ و جلّ را فرمان كردن بدانچه گفت : * ( قُلْ لِلْمُؤْمِنِينَ يَغُضُّوا من أَبْصارِهِمْ وَيَحْفَظُوا فُرُوجَهُمْ ، 24 : 30 ) * الآيه . و امر و نهى شريعت چنان كه به قرآن اندر ياد كرده است . پس آن مهتران كه به وقت مهدى اجابت كرده بودند اندر اين مذهب صالح و عبد الله بن المقفّع و ياران ايشان ، مردمان را بدين مذهب همى خواندند تا\r\n","description":"","footnote":"","page_name":" 1173 ","page_number":553},
  {"content":"\r\nبسيار خلق اجابت كرده بودند از خاص و عام .\r\nو به اخبار اندر ايدون است كه اين مهتران زندقه گرد آمدند و ايدون گفتند كه اندر مذهب اسلام هيچ چيز نيست كه محمّد آن ننهاده است محكمتر و استوارتر از قرآن كه بگفته است و مسلمانان بدين فخر آوردند . و به فصاحت سخنان و محكمى نظم و بسيارى معانى كه اندر وى است . و بگويند و دعوى كنند مسلمانان كه تا بدين وقت كه اين قرآن پديد آمده است ، پيش از اين و پس از اين تمامت خطيبان و شاعران و حديثگويان و فصيحان كه به تازى همى چندين سال سخن گويند ، كس چنين سورتى نتواند گفتن به فصاحت و نيكويى اين . و اندر قرآن همى گويد : * ( قُلْ لَئِنِ اجْتَمَعَتِ الإِنْسُ وَالْجِنُّ عَلى أَنْ يَأْتُوا بِمِثْلِ هذَا الْقُرْآنِ لا يَأْتُونَ بِمِثْلِه وَلَوْ كانَ بَعْضُهُمْ لِبَعْضٍ ظَهِيراً . 17 : 88 ) * گفت اگر هيچ سخنگويان از آدميان و پريان گرد آيند و خواهند كه مانند اين قرآنى بيارند نتوانند ، و همه هم پشت گردند در نهادن چنين حديثى عاجز گردند و نتوانند آوردن ، و چگونه بيارند كه اين سخن خداى است همچنانكه آنچه خداى عزّ و جلّ كند كس نتواند كردن . آنچه او گويد كس نتواند گفتن .\r\nپس آن مردمان زنادقه گرد آمدند و گفتند ما را ايدون بايد كه يكى كتاب بنا نهيم همچنين به فصاحت و معنى و نيكوتر از اين . و آنگاه مردمان را نماييم و بگوييم كه اين محمّد نهاده است به فصاحت خويش . پس چهار تن بيعت كردند : يكى عبد الله ابن المقفّع و ديگر صالح بن عبد القدّوس و سديگر عبد الله بن عبيد الله بن داود بن علىّ بن عبد الله بن العبّاس ، و اين همه از فصيحان جهان بودند به تازى گفتن ، و گفتند ما همچو قرآن بنا نهيم و نيز فصيحتر . پس نگاه كردند از ميان ايشان پسر مقفع فصيحتر بود و نيكو حديثتر . و اندر زمانهء او در عرب و عجم كس چون او نبود به فصاحت . ايشان او را گفتند فصاحت تو بايد و تأليف كردن تو . او بپذيرفت كه بكند . و او گفت كه يك سال زمان خواهم . و چندين هزار دينار به كار بايد و پوست بايد و كاغذ بايد . و من به جايى چنان كه من خواهم بنشينم و بر آن كاغذها مىنويسم و تباه مىكنم تا آنگاه كه دانم كه مقابل سورتى گفته باشم . آنگاه به خط\r\n","description":"","footnote":"","page_name":" 1174 ","page_number":554},
  {"content":"\r\nخويش بر پوست مىنويسم تا تمام شود و جلد كنيم و آنگاه بر مردم عرضه كنيم . و اندر اين يك سال هر روز از لونى طعام كه من آرزو كنم بسازند چنان كه دانم كه آن آرزو با طبع من موافق آيد كه اندر قوّت و ذهن من افزون كند ، و از آن غذاها هر روز مرا نشاطى و فرحى باشد . و نبايد كه دل من بدان غذاها مشغول شود كه آن را كى آرند و از كجا آرند و كه كند و چگونه كند . و امينى بايد كه وجوه آن در دست وى بود تا هر چه من او را اشارت كنم او ساخته و مهيّا پيش من مىآرد ، و ديگر نخواهم كه خاطر من مشوش باشد بدانكه كسى مرا طلب كند و بگيرد و يا سخنى گويد كه خاطر من از آن برنجد . و نخواهم كه هيچكس زى من اندر آيد مگر يكى خادم كه پيش من بود تا اگر كارى فرمايمش بكند ، و اگر چيزى احتياج باشد بيارد .\r\nو يك سال چنين بنشينم تا مگر قرآنى چنين بپردازم و بيرون آرم تمام كرده . پس هر كسى از آن بزرگان چيزى بپذيرفتند . صالح بن عبد القدّوس گفت : من پوست و كاغذ و مداد بدهم ، و عبد الله بن عبيد الله گفت : من سرايى بدهم كه اندر وى آب روان و باغ و سبزى بود و خادم نيز بدهم . و ديگرى گفت : من آنچه به كار بايد از اخراجات هر روز بدهم .\r\nپس عبد الله بن المقفّع بدان كار مشغول شد به خانه اى اندر و هيچكس پيش وى اندر نشدى تا شش ماه برآمد . چون شش ماه تمام شد ياران وى گرد آمدند و گفت بنگريم كه بدين شش ماه چه كرده است . پيش وى اندر شدند و او را ديدند نشسته و قلم به دست گرفته و كاغذ پيش نهاده و همى انديشيد و از راست و چپ او كاغذ سياه ديدند انبار كرده و چندى دريده و تباه كرده ، و او همچون ديوانه اى به ميان آن كاغذهاى سياه اندر نشسته . او را گفتند اندر اين شش ماه چه كرده اى و چه ساخته ؟ او گفت : هيچ نكردم و از نخستين روز كه بنشستم و مصحف فرا پيش نهادم و از اول قرآن تا آخر هر آيتى كه فصيحتر ديدم و دانستم كه دشوارتر است همه بيرون كردم . هوشم و عقلم به جاى بود . گفتم اين آيتها را بدل بگويم . پس با اين همه فصاحت كه مرا است به يك آيت اندر مانده ام . از شش ماه باز همى انديشم و گفتم و نبشتم و تباه كردم ، و يك حديث مرا فراز نيامده است كه من آن\r\n","description":"","footnote":"","page_name":" 1175 ","page_number":555},
  {"content":"\r\nرا پسندم و يا كسى گويد كه آن چنان است . گفتند اين كدام آيت است ؟ گفتا آنكه به قصهء نوح اندر است : * ( وَقِيلَ يا أَرْضُ ابْلَعِي ماءَكِ وَيا سَماءُ أَقْلِعِي [ 336 b 
  ] وَغِيضَ الْماءُ وَقُضِيَ الأَمْرُ وَاسْتَوَتْ عَلَى الْجُودِيِّ وَقِيلَ بُعْداً لِلْقَوْمِ الظَّالِمِينَ . 11 : 44 ) * ايشان گفتند اين سخنان كه بر كاغذ نبشته اى بر ما عرض كن تا بنگريم كه اندر آن چيست و تو از چه چيز درمانده اى و عاجز شده . پس عبد الله بن المقفّع آنچه بدان شش ماه اندر نبشته بود و تباه كرده و در چند خانه ريخته همه را بر ايشان عرض كرد . هيچ سخن نيافتند كه بدان ماننده بود . پس ايشان گفتند تو در اين شش ماه اندر يك آيت از قرآن معارضه نتوانستى كردن ، پس چندين امر و نهى و احكام و امثال و عجايب و معجزات كه اندر قرآن است چگونه خواهى گفتن ؟ عبد الله گفت :\r\nبدانستم كه اين نه كلام مخلوق است و آدمى را بدين اندر دست نيست . ايشان گفتند پس برخيز و بيرون آى . و آن تدبير را دست بازداشتند .\r\nو ايشان همى افزودند تا به وقت مهدى خواستند كه غلبه كنند . خداى عزّ و جلّ مهدى را برگماشت تا ايشان را هلاك كرد به شمشير تا از آن مردمان و مهتران كس نماند مگر دو هاشمى : يعقوب بن الفضل و ابن عبّاس عبد الله بن داود . و مر مهدى را سوگند بود كه از بنى هاشم هيچ كس ديگر را نكشد كه منصور بسيار كشته بود ، ترسيد كه اصل بنى هاشم نماند . ايشان دو تن را به زندان بازداشت .\r\nچون هادى بنشست هر دو را بخواند هم يعقوب و هم عبد الله را ، و ايشان هر دو به زندقه مقرّ آمدند و گفتند اين اسلام هيچ نيست و قرآن كلام خداى نيست و محمّد عليه السّلام پيغمبر خداى نيست ، بر ما به حجّت درست كنيد تا بنگريم . اگر درست شود بپذيريم . پس علما و متكلَّمان با ايشان مناظره كردند و حجّت درست كردند ، ايشان نپذيرفتند . و يعقوب را دخترى يافتند از وى آبستن ، و آن دختر مقرّ آمد .\r\nهادى بفرمود تا هر دو را بر دار كردند ، و نيز كسى از زندقه نبودند كه پيدا بودى .\r\n","description":"","footnote":"","page_name":" 1176 ","page_number":556},
  {"content":"\r\n\r\n[ خبر خروج حسين بن على 
  ]\r\nو از فرزندان حسين بن على رضى الله به مدينه اندر مردى بود نام او الحسين ابن علىّ بن الحسين و به ايّام مهدى به مدينه خويشتن را دعوت كرد . و كسها او را اجابت كردند و به مكّه داعى فرستاده بود ، او را نيز اجابت كردند . پس چون مهدى بمرد و هادى بنشست ، هم بدان سال اندر اين حسين به مدينه بيرون آمد . و او را شيعت بسيار شده بود و وعده بر آن نهاده بودند كه به مكّه به وقت حجّ بيرون آيد . و هادى مردى را از فرزندان امير المؤمنين عمر بن الخطَّاب رضى الله عنه بر مدينه امير كرده بود نام او عمر بود . و اين حسين بن على مهتر مدينه بود . و چون عمر به مدينه آمد به اميرى ، او را بگفتند كه حسين همى دعوت كند به سرّ اندر . و سوى هادى اين خبر نيست . هادى بفرمود كه او را بازدار . عمر او را بازنداشت و كارش را خوار همى داشت ، اما اندر او ننگرستى . پس به ماه ذو القعده اندر يكى را از حسينيان بگرفتند كه نبيد خورده بود . عمر او را بياورد حدّ بزد و رش به گردن او برنهاد و رويش سياه كرد و به شهر مدينه اندر بگردانيد و به زندان كرد . حسين نزديك عمر آمد و گفت : اين مرد اگر شراب خورد پخته خورد نه خام ، و مردمان و علما اندر او رخصت دهند . و بر او چندان عقوبت نيامدى كه تو كردى ، اكنون كه\r\n","description":"","footnote":"","page_name":" 1177 ","page_number":557},
  {"content":"\r\nاين همه كردى او را به من بخش و از زندان بيرون كن . عمر نكرد و مر او را سرد گفت .\r\nحسين از آنجا بيرون آمد و همان شب بيعتيان خويش را بخواند و زندان بشكست و اين حسينى را بيرون آورد و آهنگ سراى عمر كرد تا غارت كند و عمر را بگيرد . چون عمر آگاه شد از خانه بيرون آمد و اندر خانهء مهترى پنهان شد .\r\nحسين با ياران خويش به مسجد اندر آمد و نماز بامدادين بكرد . و بسيار كس با او بيعت كردند . و به سراى سلطان اندر شد و بنشست و مدينه را بگرفت . و آنجا سرهنگى بود كه او را خالد بربرى گفتندى . هادى او را به مدينه فرستاده بود ، و آن ضياع كز علويان ستده بودند و سلطان گرفته ، آن خالد را داده بود . و با آن خالد البربرى دويست مرد بود . چون حسين بيرون آمد ، اين خالد بربرى به دهى بود از دههاى مدينه با دويست مرد . چون خبر به دو رسيد كه حسين بيرون آمد و مدينه بگرفت ، و عمر كه امير مدينه بود پنهان شد ، ديگر روز برخاست با آن دويست مرد كه با او بودند . به مدينه آمد و با حسين حرب كرد به رحبهء مسجد اندر . و خون ريختن بسيار بود . فرجام خالد را با همه ياران بكشتند . و چون حسين مدينه را بگرفت اندر بيت المال هفتاد هزار دينار بود . آن را برگرفت و به مردمان خويش بخشيد و آهنگ آن كرد كه به مكّه شود وقت حجّ را ، تا بدان وعده كه نهاده بود آنجا كارش قوى گردد .\r\nو اين حسين سيرت بد داشت و مردمان خود را دست گشاده داشت و منادى بانگ كرد هر كه بنده است و با من بيعت كند ، آزاد شود . و خداوند را بر او دست نماند . و هر چه اندر مدينه بندگان بودند از خداوندان بگريختند و با او بيعت كردند و از آن رهيان و بىكاران و بىادبان بسيار بر در او گرد آمدند . و روز نزد [ 405 a 
  ] او بودند و به شب به مسجد پيغامبر صلَّى الله عليه و سلَّم اندر خفتندى . و آن مسجد پليد همى كردند ، و مردمان را رنجه همى داشتند . و هادى آن سال به موسم پسر عمّ خويش را فرستاد سليمان بن ابى جعفر با مقدار پنج هزار مرد . و محمّد بن سليمان ابن على با وى بود با پنج هزار مرد ديگر . و به اوّل ذى القعده از بغداد برفتند و به\r\n","description":"","footnote":"","page_name":" 1178 ","page_number":558},
  {"content":"\r\nراه راست برفتند نه به راه مدينه . و حسين روز پانزدهم از مدينه بيرون آمد با بيعتيان خويش و با آن رهيان كز خداوندان گريخته بودند ، و بشتاب به مكّه شد و بر در مكّه فرود آمد بر تلَّى نام او فخّ . و سپاه سلطان پيش از وى به مكّه رسيده بودند .\r\nو محمّد بن سليمان سپاه را تعبيه كرد و روز ترويه به حرب بيرون آمد . و سليمان بن ابى جعفر المنصور به حجّ كردن با مردمان مشغول بود تا حجّ از مردمان فوت نشود . و روز ترويه و عرفه حرب كردند بر تل فخّ . پس روز عيد سديگر روز بدان وقت كه نماز عيد كنند اين حسين بن على كشته شد و سپاهش هزيمت شدند . و يحيى و ادريس پسران عبد الله بن الحسين الحسينى بگريختند . يحيى ناپديد شد ، و ادريس از مكّه به جده شد و از آنجا به دريا اندر و به طنجه شد و به ماهرت افتاد و كارش آنجا بزرگ شد . و خبر به هادى رسيد . و هادى حيلت كرد و كس فرستاد از پس او تا او را زهر دادند و بمرد ، و آن سپاه كه با او بودند بپراگند . بعضى را بگرفتند و بعضى را بكشتند . و آن بندگان را همه بكشتند كه از ايشان يكى نرست 
  ] .\r\n","description":"","footnote":"","page_name":" 1179 ","page_number":559},
  {"content":"\r\n\r\nخبر وفات الهادى بن المهدى\r\nپس چون سال صد و هفتاد اندر آمد به ماه ربيع الأول هادى بيمار شد و سه روز بيمار بود . و به حدّ موصل اندر شهرى است مر آن شهر را حديثه خوانند از شهر موصل به ديهى نام وى عيسىآباد ، و سحرگاه بمرد . و ميان او و ميان مادرش خيزران به دل مهدى اندر سخت گرامى بود . و هادى و رشيد را هر دو از وى آزار بود .\r\nخيزران از مهدى هيچ نخواسته بود از حاجات كه نه همه روا كردى . و هر روز بامداد هر چه سرهنگ بود و دبير بود و وزير و سپاه بود ، نخست بر خيزران سلام كردندى . و مرتبه بر در خيزران بيشتر بودى كه بر در هادى ، و حاجتها را پيش او شدندى . پس چون هادى بنشست خيزران همچنان همى كرد . هادى را دل از آن كار وى تنگ شد و نيز حاجتهاى او روا نكرد ، و مردم بر در خيزران كمتر شدند . و كنيزكى بود مر خيزران را خالصه نام ، چون سپاه به در خيزران آمدى به سلام ، خالصه بيرون آمدى و جواب باز آوردى ، و اگر حاجتى بودى ، قصّه مر خالصه را دادندى تا خيزران را بدادى . پس هادى حاجت كمتر روا كردى تا از در خيزران انبوهى كمتر شد . و خيزران از بهر حاجتى دو بار خالصه را بفرستادى . و رسول\r\n","description":"","footnote":"","page_name":" 1180 ","page_number":560},
  {"content":"\r\nميان [ ايشان 
  ] خالصه بودى .\r\nپس هادى آن حاجت روا نكرد . خيزران گفت من اين بپذيرفتم از عبد الله بن مالك ، اين يكى روان كن من شرم دارم اين وعده را خلاف كردن ، و از پس اين از تو حاجت نخواهم . و عبد الله بن مالك صاحب شرط مهدى بوده بود . هادى را خشم آمد ، گفت تو كيستى كه مردمان را وعده كنى و حاجتهاى ايشان پذيرى . و اين مشغله هر روز بر در تو چه كنند چنان كه بر در ملوك بود . و ترا به خانه اندر ببايد نشستن و به دوك و پنبه مشغول شد يا مصحف خواندن و نماز كردن ، ترا با حاجت مردمان چه كار است . از اين پس اگر كسى را ببينم كه بر در تو آيد و از تو حاجتى خواهد ، يا كسى را بار دهى نپسندم و آنچه خواهم بكنم . پس خيزران از پيش هادى بيرون آمد با چشمهاى پرآب و غمگين .\r\nپس ديگر روز هادى بيرون آمد و سرهنگان را بخواند و گفت : مادر من به ستر اوليتر است و واجبتر يا مادر شما ؟ گفتند : مادر تو . پس گفت : شما را خوش آيد كه مادران شما مردمان بدانند كه او كجا است و كجا نشيند و چه گويد و چه كند و به مجلسها و بازارها حديث او كنند كه مادر خليفه ايدون گفت و ايدون كرد . شما خود او را چه شناسيد و خانهء او را چه دانيد و پيش وى چرا شويد و نام او چرا بريد . به خداى عزّ و جلّ سوگند خورم كه اگر يكى از شما به در او رود خواستهء او بستانم و او را به زندان بازدارم و همى دارم به زندان اندر تا بميرد . پس جملهء مردمان از در خيزران باز ايستادند .\r\nو از پس يك ماه هادى سوى خيزران يك طبق برنج فرستاد نيمى خورده و نيمى مانده . آن نيمه كه مانده بود زهر بر او پراگنده بود ، و پيام فرستادش كه اين برنج به دهن من خوش بود ، نيمى بخوردم و نيمى به تو فرستادم تا بخورى پيش از آنكه سرد شود . خيزران را از آن دل بد شد ، دست بازداشت تا سرد گشت . پس به سگى داد تا بخورد ، سگ هم بر جاى بمرد . خيزران پيام باز فرستاد كه شرم ندارى و از خداى عزّ و جلّ نترسى كه مادر خويش را زهر دهى . هادى گفت : مادر من خويشتن را چنان رسوا كرده است كه از فضيحتى وى مرا شرم آمده است ، و\r\n","description":"","footnote":"","page_name":" 1181 ","page_number":561},
  {"content":"\r\nهرگز كدام پادشاه بوده است كه كار خليفتى [ 337 a 
  ] يا كار ملكى او با مادر بوده است و كدام پادشاه بوده است كه كار ملك به تدبير زنان كرده است . خيزران سوگند خورد كه هرگز با هادى سخن نگويد و به در او نيايد .\r\nپس هادى به حدّ موصل به عيسىآباد بود كه بمرد ، و گروهى ايدون گويند كه او را به شكم ريشى بود و آن ريش سركرد از اندرون شكم ، و نيز طعام و شراب نتوانست خوردن ، و سه روز از آن درد همى ناليد ، پس بمرد . و خيزران گفت اين دعاى من بود . و گروهى ايدون گويند كه خيزران كنيزكان او را درم داد بسيار تا او را به مستى بالش به دهن اندر نهادند و كنيزكان بر سر بالش نشستند تا بمرد . و يحيى بن خالد وزير هادى بود . و چون هادى بمرد و كار به هارون آمد ، خيزران همان كارها بگرفت همچنانكه به گاه مهدى بود . و خيزران تا بزيست همچنان همى بود .\r\nو هادى شب آدينه بمرد اندر ماه ربيع الأول سال بر صد و هفتاد از هجرت ، و هم آنجا به عيسىآباد او را به گور كردند به بوستان اندر . و هادى مردى بود به بالا دراز و به روى نيكو ، سرخ سپيد ، و لب زيرينش كوتاه بود و دندان زيرينش از لب درازتر بود . چون دهن باز كردى او را گفتندى موسى اطبق ، اى موسى دهن فراز كن ، و او را به لقب موسى اطبق خواندندى . و چون بمرد بيست و شش ساله بود ، و يك سال و سه ماه خليفت بود .\r\n","description":"","footnote":"","page_name":" 1182 ","page_number":562},
  {"content":"\r\n\r\nخبر خليفتى هارون الرّشيد\r\nو ايدون گويند كه چون هادى به عيسىآباد شد ، هارون را با خويشتن ببرد و هارون بر هادى نماز كرد . و هادى بفرمود تا هارون را بيعت كردند . و ايدون گويند كه هادى يحيى بن خالد را بازداشته بود به عيسىآباد و خواست كه او را بكشد ، و يحيى را بيرون برده بودند كه بكشند . پس چون هادى بمرد ، همان شب هرثمة بن اعين هارون را بيرون آورد . و رشيد بيست و دو ساله بود . و رشيد به شهر رى زاده بود ، آن سال كه مهدى آنجا بود . و فضل بن يحيى به ده روز از پس او زاده بود . و مادر فضل رشيد را شير داده بود ، و فضل با رشيد همشيره بودند . و هادى مهتران سپاه را چندى گفته بود تا با جعفر بيعت كرده بودند و باز فروگذاشته بود آن حديث را . چون هارون بنشست بفرمود تا [ جعفر 
  ] پيش مردمان بر پاى خاست و خويشتن را خلع كرد و گفت : هر كه مرا اندر گردن او بيعت است من از آن بيعت بيزارم و او را بحل كردم ، و خليفتى عمّ مرا است .\r\nهارون الرّشيد ديگر روز به عراق و اطراف مملكت نامه كرد به بيعت ستدن ، و آن شب مأمون از مادر بزاد و او را مژده آوردند كه ترا پسرى آمد . او را عبد الله نام كرد ، و آن مأمون بود . و هم بدين روزگار هارون به تن خويش به لب جسر بيستاد با\r\n","description":"","footnote":"","page_name":" 1183 ","page_number":563},
  {"content":"\r\nسپاه و يحيى را گفت كه مرا مهدى نگين انگشترى داده بود نگينش ياقوت قيمت آن صد هزار دينار بود . يكى روز سوى هادى اندر شدم و آن به انگشت من اندر بود . هادى چون آن بديد حسد كرد . چون بيرون آمدم از پس من كس فرستاد كه آن انگشترى به من فرست . چون رسول وى بيامد من به جسر رسيده بودم ، آن انگشترى از انگشت بيرون كردم از خشم و به دجله انداختم . غوّاصان را بياريد تا به آب اندر شوند و بجويند . چون پنج ماه بر آن برآمده بود مردمان گفتند انگشترى كه به دريا انداختند از پس پنج ماه كه برآرد . چون غوّاصان فروشدند هم آنجا كه افگنده بود فرمود تا بجستند و بيافتند . رشيد بدان سخت شاد شد و آن را فال كرد به دولت .\r\nو عبد الله بن مالك الخزاعى صاحب شرط هادى بود ، و هادى او را گفته بود كه جعفر [ را بيعت كن . و سوگند داده بود و اندر آن سوگندان حجّ پياده بود . چون 
  ] جعفر مردمان را از بيعت خويش بحل كرد ، عبد الله از فقها بپرسيد . گفتند كه آن سوگند برنخيزد از بحل كردن . همه سوگندان را كفارت كرد و حيلت كرد از طلاق و عتاق ، و همه را كفارت كرد و خواسته به درويشان داد ، و سوگندان حجّ را حيلت نبود و نه كفارت ، و نه سوگند بود به حجّ پياده پاى برهنه . و به راه اندر نمدها گسترده بودند . فرّاشان به منزل اندر پيش او همى شدندى و نمد همى افگندندى ، و چون بگذشتى بر نوشتندى و پيش آوردندى ، تا همه راه همچنين برفت و روزگارى برسيد تا به موقع افتاد و خويشتن از بيعت جعفر بيرون آورد و بچندان سوگندان را كفارت كرد و بدين گونه حجّ كرد .\r\nو بدين روزگار اندر هارون را پسرى آمد او را محمّد نام كرد ، و اين محمّد الامين بود . و ليكن هارون الرّشيد محمّد را بزرگتر داشتى از بهر آنكه از زبيده بود دختر جعفر بن منصور و دختر عمّ هارون ، و مادر مأمون پرستارى بود .\r\nپس هارون يحيى خالد را وزير كرد و خلعت وزارت برافگند و كارها به دست او كرد ، و انگشترى به دو داده بود . و خيزران ، مادر هارون ، همه كارها بگرفت همچنانكه به وقت مهدى بود . و يحيى هر چه خواستى كردن ، خبرها بر خيزران\r\n","description":"","footnote":"","page_name":" 1184 ","page_number":564},
  {"content":"\r\nعرضه كردى ، پس به فرمان وى كارها براندى [ و شاعرى نامش ابراهيم موصلى هارون و يحيى وزير را مدح كرد ، و چنين گفته است :\r\nشعر\r\nألم تر أنّ الشّمس كانت سقيمة * فلمّا ولى هارون اشرق نورها\r\nبيمن أمين الله هارون ذى النّدى * فهارون واليها ويحيى وزيرها 
  ]\r\nو چون هارون از حجّ باز آمد ، ديگر سال مادرش خيزران به حجّ شد و چون از حجّ بازآمد ، [ بمرد 
  ] و وزارت يحيى بن خالد را صافى شد به سال صد و هفتاد و سه . و هادى جعفر بن محمّد بن الاشعث را اميرى خراسان داده بود ، و چون وزارت يحيى بن خالد را صافى شد ، او را از خراسان بازكردند ، و پسرش عبّاس بن جعفر را بفرستاد . و چون صد و هفتاد و پنج اندر آمد هارون پسرش را ، كه از زبيده بود ، محمّد الامين ، ولى عهد كرد كه از پس مرگ خلافت او را [ 337 b 
  ] باشد .\r\n\r\nخبر بيعت ستدن هارون مر پسر خويش را محمّد الامين و فرستادن فضل بن يحيى را به خراسان\r\nو آن سال كه رشيد محمّد را بيعت كرد ، محمّد پنج ساله بود زيرا كه محمّد به سال صد و هفتاد آمده بود از مادر . مردمان را كراهيت آمد بيعت او و گفتند خرد است . رشيد بيعت مردمان همه بستد محمّد را از پس خويش . مردمان سپاه همه ايدون گفتند كه مردمان خراسان بيعت محمّد نپذيرند نه سپاه و نه رعيّت از جهت خردى . و محمّد را فضل بن يحيى پرورده بود . رشيد فضل را اميرى خراسان داد و عبّاس بن جعفر را بازكرد ، تا فضل بيامد و بيعت مردمان بستد محمّد را و يك سال ببود . پس [ او را 
  ] باز خواند و بيعت همه عراق بستد . و خراسان از پس فضل هارون الرّشيد مر خال خويش را داد ، برادر خيزران ، نامش غطريف بن عطاء . و پدر خيزران از يمن بود از شهرى نامش حموش [ و 
  ] اسير افتاده بود به طبرستان ، و از آنجا به دست مهدى افتاد . هارون غطريف را خراسان داد و فضل بن يحيى را\r\n","description":"","footnote":"","page_name":" 1185 ","page_number":565},
  {"content":"\r\nباز خواند تا بيعت همه مردمان از عراق بستد [ چنان كه از اهل خراسان بستد . و شاعران آن را به شعر اندر صفت كردند . و چون فضل بيعت مردمان به عراق درست كرد ، 
  ] آن وقت هارون الرّشيد فضل را ولايت داد از قومش و طبرستان و رى و نهاوند و همدان و كوهستان ، و از حدّ ارمينيه و آذربايگان نيز به دو داد تا حد عراق ، سال صد و هفتاد و شش . بدين سال يحيى بن عبد الله الحسنى بيرون آمد و طبرستان را به غلبه بگرفت و بنشست .\r\n","description":"","footnote":"","page_name":" 1186 ","page_number":566},
  {"content":"\r\n\r\nخبر بيرون آمدن يحيى بن عبد الله الحسنى به طبرستان\r\nو از آل بو طالب حسين بن على الحسنى كه به وقت هادى به مدينه بيرون آمده بود و به مكّه كشته شد با وى دو تن بودند از حسنيان ، پسران عمّ وى يكى يحيى و ديگر ادريس ، برادران محمّد و ابراهيم بودند . به مدينه و بصره اندر بيرون آمدند به وقت منصور . پس چون حسين بن على را بكشتند ، اين يحيى و ادريس هزيمت شدند . ادريس به طنجه شد و آنجا دعوت كرد و مردمان او را متابع شدند . هادى حيلت كرد و شمّاخ را بفرستاد به طنجه تا ادريس را به زهر بكشت . و يحيى به گيلان افتاده بود و ايشان او را پذيرفته بودند و اجابت كرده ، و سپاه بسيار بر وى گرد آمده . و امير طبرستان فضل بن يحيى بن خالد بود . و هارون الرّشيد فضل را از بغداد بفرستاد با پنج هزار مرد ، و فضل به رى رسيد و يك سال آنجا بنشست . و رسول همى فرستاد و او را تلطَّف و وعده ها همى كرد از رشيد . و او را نرم كرد و او اجابت كرد و زينهار نامه خواست به خط رشيد ، بدان شرطها كه افتيد ميان ايشان . و آن شرطها بنوشت و به سوى فضل فرستاد ، و فضل به رشيد فرستاد .\r\nرشيد آن به خط خويش بنوشت و مردمان بغداد را و بنى هاشم را و فقها و علما و قضات و مهتران بر آن گواه كرد و سوى فضل فرستاد . يحيى سوى فضل آمد . [ و\r\n","description":"","footnote":"","page_name":" 1187 ","page_number":567},
  {"content":"\r\nفضل 
  ] وى را به بغداد آورد . رشيد بدان فتح شاد شد كه بىحرب برآمد [ و شاعران بدين فضل را بسيار بستودند . 
  ] و چون فضل يحيى را به بغداد آورد ، رشيد بفرمود تا وى را سرايى بياراستند و همه سپاه و بزرگان به سلام وى شدند و وى را گرامى كرد بيش از آنكه اميد داشت . و پنج ماه بداشتش . پس او را به زندان كرد و بر وى بهانه ساخت كه ترا نامه همى آيد از ديلمان ، و نامه ها به راه اندر بگرفتند به راست يا به دروغ ، و پنج ماه به زندان بازداشتش ، و آخرش به زهر بكشت به زندان .\r\n","description":"","footnote":"","page_name":" 1188 ","page_number":568},
  {"content":"\r\n\r\nخبر آمدن فضل بن يحيى البرمكى به خراسان\r\nو بدين سال اندر غطريف را از خراسان بازكرد ، و اميرى خراسان حمزة بن مالك بن ابراهيم بن هيثم الخزاعى را داد . و جعفر بن يحيى بن خالد را اميرى مصر داد . و حمزه را يك سال اندر خراسان بداشت ، آنگه بازكرد ، و خراسان مر فضل بن يحيى را داد . و فضل به خراسان آمد به سال صد و هفتاد و هشت . و به ما وراء النهر آمد و [ از 
  ] آنجا به سروشنه شد . و اندر خراسان عدل و داد كرد و هفت سال به خراسان بود . آنگه رشيد او را بازخواند و خراسان منصور بن [ يزيد 
  ] الحميرى را داد . و چون فضل بازآمد رشيد پيش وى باز شد با همه سپاه . و اندر همه آل برمك مهتران بسيار بودند .\r\nو از پس آن سال صد و هفتاد و نه اندر آمد . رشيد جعفر بن يحيى را به شام فرستاد تا شام را راست كرد و سرهنگى [ چند 
  ] بزرگ با وى بفرستاد چون [ عبّاس بن 
  ] محمّد بن المسيّب بن زهير و شبيب بن حميد بن قحطبه . و هرثمة بن اعين را نيز كه به افريقيه بود نامه كرد كه سوى جعفر شو . هرثمه به شام شد سوى جعفر و فتنه همه بنشاند . و هم اندر اين سال به بغداد آمد ، و عيسى [ بن 
  ] العكى را بر شام خليفت كرد . و چون جعفر از شام بازآمد ، رشيد خراسان به دو داد با شام .\r\n","description":"","footnote":"","page_name":" 1189 ","page_number":569},
  {"content":"\r\nپس روزى بيست برآمد از وى باز ستد و پسرش را داد عيسى بن جعفر . و بدين سال اندر رشيد از بغداد برفت و به رقّه شد و آنجا وطن ساخت . و رشيد بغداد را دوست نداشتى گفتى هوايش بد است و مرا نسازد . پس به موصل شهرى است آن را رقّه خوانند آنجا شد و خوش آمدش و آنجا وطن ساخت . و اميرى بغداد محمّد الامين را داد ، پسر خويش را . باز از رقّه برفت و به حيره شد و آنجا بناها كرد بسيار . و مردمان كوفه با وى جفا كردند و از آنجا برفت و باز به رقّه آمد .\r\nو به سال صد و هشتاد و شش غزو كرد و به روم شد با سپاه و شهرى [ 338 a 
  ] بگشاد نام او صفصاف و آن شهر ويران كرد ، و چون از روم بازآمد هم بدين سال اميرى خراسان عيسى بن ماهان را داد و او را به خراسان فرستاد . و يك سال آنجا بود . پس او را پيش رشيد بد گفتند رشيد او را نامه كرد كه به خراسان خليفت كن و خود بياى . عيسى پسر خويش يحيى را خليفت كرد و خود برفت و هديه هاى بسيار برد رشيد را . رشيد با وى خوش شد و او را باز به خراسان فرستاد و دانست كه آن دروغ گفتند .\r\nو سال صد و هشتاد و نه مأمون را با امين به خلافت اندر شريك كرد . خراسان و جانب مشرق مأمون را ، و جانب مغرب محمّد الامين را . و به خراسان اندر به شهر نسا خارجى برخاست ، و ايشان را اميرى بود ابو الخصيب گفتندى . رشيد على بن عيسى را به خراسان فرستاد از قبل مأمون تا ابو الخصيب را به خراسان بكشت و فتنه از خراسان بنشاند و به عراق بازگشت .\r\n","description":"","footnote":"","page_name":" 1190 ","page_number":570},
  {"content":"\r\n\r\nخبر عهد گرفتن هارون الرّشيد پسر خويش را مأمون بعد از بيعت محمّد الامين\r\nهارون الرّشيد محمّد الامين پسرش را ولى عهد كرده بود به سال صد و هفتاد و پنج و خلافت از پس خويش او را داد ، و چون محمّد و عبد الله هر دو مرد شدند ، رشيد خواست تا عبد الله را از پس خويش لختى پادشاهى پديد كند و او را از پس محمّد ولى عهد كند تا ميان ايشان جنگ و اختلاف نباشد . پس مردمان گرد آمدند به رقّه به سال صد و هشتاد و سه ، عبد الله را ولى عهد كرد از پس محمّد . رى و خراسان و گوشه اى از شهرها او را نامزد كرد و گفت محمّد او را از آنجا نجنباند ، و او را مأمون نام كرد . و او را پسرى بود از اين هر دو كهتر قاسم نام ، او را نيز به لقب مؤتمن گفتند . هارون از پس آن شهرهاى جزيره و موصل و ثغرهاى روم به قاسم داد و او را مؤتمن نام كرد .\r\nو چون سال صد و نود آمد هارون حجّ كرد و امين و مأمون را هر دو ببرد . و چون حجّ سپرى كرد ، مردمان موسم را گرد كرد و چكى بنوشت يكى مأمون را و يكى امين را بدانچه او را نامزد كرد . و خود با ايشان به خانهء كعبه اندر شد و هر دو را سوگند داد . و خلق همه به مزگت مكّه اندر بودند ، و بفرمود تا دو چك بنوشتند و هر دو بر در كعبه بياويختند . و چون همى خواستند آويخت از دست آنكه همى\r\n","description":"","footnote":"","page_name":" 1191 ","page_number":571},
  {"content":"\r\nآويخت بيفتاد . مردمان فال كردند گفتند اين كار تمام نشود . و هارون به رقّه باز آمد و محمّد را به بغداد فرستاد . و هارون الرّشيد [ را 
  ] به نفقات حجّ از شدن و آمدن به صلات و صدقات مكّه و مدينه و طعام كه همه اهل موسم را بداد هزار هزار دينار بشد .\r\n","description":"","footnote":"","page_name":" 1192 ","page_number":572},
  {"content":"\r\n\r\nذكر تغيّر هارون الرّشيد بر آل برامكه و كشتن ايشان را\r\nو مر يحيى خالد را چهار پسر بود : فضل و جعفر و موسى و محمّد . و اين فضل و جعفر هر دو وزيران بودند خليفتان پدر كه پدرشان پير شده بود . و گاه فضل خليفت پدر بودى و گاه جعفر چنان كه رشيد خواستى . و موسى و محمّد وزير نبودند و ليكن امير بودند . و مر ايشان را فرزندان بود . و يحيى را نيز پسران عمّ بودند همه اميران . و همه آل برمك به سايهء يحيى اندر بزرگ بودند . و هارونالرّشيد از همه جعفر دوستتر داشتى ، و فضل همشيره بود با رشيد . مادر فضل رشيد را شير داده بود ، و فضل با رشيد به شراب نشستى . و رشيد شراب به مجلس زنان خوردى ، و با كنيزكان و مغنّيان به يك جا خوردى . و فضل به سختى اندر بودى به چشم نگاه داشتن از كنيزكان . پس فضل خويشتن را بكشيد و از شراب توبه كرد .\r\nو يحيى چون پير شد استعفا كرد و از رشيد درخواست كه من ضعيف شدم و دستورى ده تا به مكّه شوم و مجاور بنشينم ، رشيد اجابت نكرد و گفت : فضل و جعفر پسران تو هر دو وزارت را شايند ، هر كدام خواهى خليفت كن ، تا چون تو اندر آيى و سلام كنى و بازگردى ، تا او به جاى تو بنشيند پيش من و هر چه ببايد\r\n","description":"","footnote":"","page_name":" 1193 ","page_number":573},
  {"content":"\r\nگفتن بگويد از هر كارى ، و من او را بفرمايم . آنگه او بر تو عرضه كند و به تدبير تو كارها براند .\r\nو رشيد را ميل سوى جعفر بود و يحيى فضل را گزيد . و جعفر دبيرتر و نيكو حديثتر و نيكوروىتر بود و ليكن فضل به سال مهتر بود و كار ديده تر و آزمايش بيشتر و با تدبيرتر . يحيى او را گزيد و انگشترى امير المؤمنين به دو داد و او را به وزيرى خليفت كرد . و رشيد را دل به جعفر بود و ليكن خاموش بود و چيز نگفت . و دو سال فضل خليفتى پدر همى كرد بر وزيرى . پس رشيد آن وزارت جعفر را داد ، و چندگاهى جعفر وزارت كرد . باز انگشترى از جعفر بستد و به يحيى فرستاد و گفت : تو به دانى هر كه را خواهى از اين پسران ده كه تو ايشان را بهتر شناسى و من نخواهم كه بر كراهيت تو يكى را دهم كه بود كه ترا خويش نيايد . يحيى انگشترى كس را نداد و خود كارها همى راند تا آن وقت كه كار بر او بگشت . و هرگز كس نگويد كه اندر جهان از ملوك عجم و خلفاى اسلام وزيرى يا ملكى بدان جاى رسيد كه يحيى برسيد . بر اهل [ بيت 
  ] او بازشد ، و ايشان را دو سه گونه اتفاق غيب افتاد ، نخستين يكى از درازى كار كه چون مردى را اندر كارى مدّتى دراز شود او را دشمن بسيار شود ، كه هيچكس همه جهان را خشنود نتواند داشتن .\r\nو يحيى همى دانست كه از روزگار دراز چنين باشد ، از آن استعفا همى خواست .\r\nو ديگر اتّفاق غيب از آن آمد برامكه [ را 
  ] كه مردى بود به رقّه از اهل بيت [ 338 b 
  ] علم چنان كه عامه را پند دادى و علم گفتى ، و پارسا و نيك مرد بود ، نام او محمّد بن اللَّيث و كنيت او ابو ربيع ، و با علمش نيز دبير بود . او از يحيى بيازرد و رقعه برداشت به رشيد و گفت : يا امير المؤمنين ، خداى را عزّ و جلّ به روز رستخيز چه گويى و چه حجّت آرى تا يحيى بن خالد را و فرزندان و اهل بيت او را بر گردن مسلمانان برگماشتى و كار مسلمانان به دو سپردى ، و او زنديق است و مذهب زنادقه دارد از پنهان ، و فرزندان او و اهل بيت او بدين مذهباند و او را دين نيست و نه ايشان را . و يحيى از حديث آن رقعه آگاه شد و خاموش بود . پس يك روز رشيد او را پرسيد و گفت : يا يحيى ، اندر محمّد اللَّيث چه گويى چه مرد است ؟ يحيى گفت :\r\n","description":"","footnote":"","page_name":" 1194 ","page_number":574},
  {"content":"\r\nيا امير المؤمنين ، او منافق است و بد دين ، و مردمان به حديث وى فريفته شده اند و او را دين نيست ، و بدگوى است و بد زبان ، و او را هم از اين گونه بگفت تا دل رشيد بر محمّد اللَّيث بد كرد ، و رشيد او را بازداشت . و از آن رقعه اندر دل رشيد كراهيت بود ، و از هر كسى مذهب برامكه همى پرسيد و ديانت ايشان مىطلبيد . و هر كه از وى آزرده بود مذهب ايشان همى جست و عيب ايشان همى گفت تا اندر دل رشيد گرانى پديد آمد .\r\nو سديگر عيب يحيى آن بود كه يحيى بن عبد الله الحسنى كه بر رشيد بيرون آمد به طبرستان ، [ و رشيد 
  ] فضل بن يحيى را بفرستاد تا او را بيارد . چون او را بازداشت بر كس ايمن نبود ، او را به جعفر فرستاد و گفت : اين را استوار دار . پس جعفر او را همى داشت . شبى او را گفت : يا جعفر ، با چنين فضل و بزرگى كه ترا است مرا خواهى كشت ، و دانى كه من فرزند كيستم ، و با من غدر كردند و زنهار دادند و بياوردند و عهد خويش را وفا نكردند . و جعفر او را گفت : ترا دست باز داشتم ، هر كجا خواهى مىرو ، و اگر رشيد از من پرسيد ، خود آنچه بايد گفتن بگويم . يحيى بگريخت . و فضل حاجب رشيد بود ، از آن آگاه شد و رشيد را بگفت .\r\nرشيد تفحّص كرد ، همچنان يافت . يك روز بر نان خوردن مر جعفر را گفت : كار يحيى چيست ؟ گفت : يا امير المؤمنين همچنان است اندر زندان و سختى . گفت : به جان و سر من . جعفر خاموش گشت . پس گفت : يا امير المؤمنين ، به جان و سر تو سوگند نخورم ، و يحيى را مردى نيكو دانستم و از وى چيزى نيايد و نه كس نيز بر وى گرد آيد ، و قرابت تو بود و فرزند پيغمبر بود ، دلم بسوخت ، دست از او باز داشتم . رشيد او را بنمود كه مرا اندوه آمد و گفت : يا جعفر ، سخت نيكو آوردى و به دل من اندر همچنين بود و من خواستم گفتن ترا ، و دل من با دل تو راست است .\r\nو خاموش بود و آن اندر دل گرفت .\r\nو چهارم آن بود كه رشيد را خواهرى بود ، عبّاسه نام ، و از برادرش هادى مهتر بود به سال . و چون هادى با رشيد جفا كردى ، اين عبّاسه او را نگذاشتى و گفتى برادر است و از پس تو ولى عهد است ، و نتوان دانست كه كارها چگونه بود ، و او\r\n","description":"","footnote":"","page_name":" 1195 ","page_number":575},
  {"content":"\r\nرا پند دادى . چون رشيد بنشست اين خواهر را بزرگ داشتى و دوست داشتى و رازهاى خويش او را گفتى و با او شراب خوردى ، و بر وى از او نزديكتر كس نبودى . و جعفر را با اين خواهر و كنيزكان به مجلس شراب بنشاندى . و جعفر را گرانى آمدى با عبّاسه به مجلس اندر نشستن ، ترسيدى كه از چشم يا از زبان او خطايى آيد . و جعفر خويشتن را از مجلس بازكشيد . و رشيد بدانست كه جعفر را همى گران آيد . او را گفتا : يا جعفر ، من عبّاسه را به زنى به تو دهم بدان شرط كه تو خواهى ، و او را جز اندر مجلس من نبينى و اندام تو بر اندام وى نيايد ، و هيچ چيزى كه به ميان زن و شوى بود ميان تو و او نبود ، و ليكن از بهر آن تا به مجلس اندر گستاخ درآيى و بنشينى . جعفر گفت : هر چه امير المؤمنين بيند من فرمان بردارم . رشيد عبّاسه را به دو داد به زنى . و بيك جاى به مجلس رشيد همى بودى و از دور حديث كردندى . و عبّاسه نيكوترين كسى بود اندر سراى رشيد از زنان آزاد و بنده ، و جعفر نيز نيكو بود . و چون ايشان هر دو را با يك ديگر راى گرد آمدن آمد از پنهان با يك ديگر گرد آمدند . و عبّاسه بار گرفت از جعفر و پسرى بياورد ، و آن پسر را پنهان به دست دو كنيزك با خواستهء بسيار به مكّه فرستاد تا او را آنجا بدارند .\r\nو چون سالى ببود ، عبّاسه با يك كنيزك خويش جنگ كرد و او را بزد و سوگند خورد كه بكشمت . آن كنيزك برفت و رشيد را از آن كودك كه عبّاسه آورده بود از جعفر خبر كرد . رشيد گفت : اين حديث پيش كس مگوى . و آن كنيزك را از عبّاسه بستد و به ميان كنيزكان خويش فرستاد ، و آن حديث به دل اندر همى داشت . و رشيد حيلت كرد تا خبر عبد الله الحسنى را بيافت و درست شد او را كه سوى خراسان شد . على بن عيسى بن ماهان را به خراسان فرستاد گفت : يحيى را طلب كن . و دل رشيد بر برامكه بگشت و جعفر را و يحيى را گران گرفت . و يحيى از رشيد هر روز گرانى همى ديدى به سخن گفتن و نتوانستى استعفا خواستن . و رشيد صبر كرد . [ 339 a 
  ] پس علىّ بن عيسى يحيى را به خراسان بيافت به خانه اى اندر پنهان ، او را بگرفت و به دست استوار خويش سوى رشيد\r\n","description":"","footnote":"","page_name":" 1196 ","page_number":576},
  {"content":"\r\nفرستاد به رقّه و رشيد او را بكشت و از وى ايمن شد و آنگاه به كار برامكه پرداخت .\r\nو آن سال نيّت حجّ كرد ، و يحيى و برامكه را با خويشتن ببرد و حجّ بكرد . پس پسر عبّاسه را پيش خواست و او را بديد سخت نيكو و ماننده به عبّاسه و هم به جعفر و خواست كه بكشدش . پس گفت : اين را چه گناه است . چون بازگشت و به انبار آمد ، و آنجا منزلى است سوى رقه و آن را عمر خوانند ، و سه روز آنجا بود و روز سديگر فضل را و جعفر و موسى را ، پسران يحيى ، بخواند و خلعت افگندشان و بنواخت . و يحيى را نيز بخواند و بنواخت تا همه را دلها خوش گشت و همه ايمن شدند . و نماز ديگر گفت : من امشب با كنيزكان شراب خواهم خوردن ، ور نه ترا دست بازنداشتمى . جعفر را گفت : تو نيز امشب با كنيزكان خويش شادى كن .\r\nجعفر بازگشت .\r\nو رشيد به سراى پردهء كنيزكان اندر شد و به شراب بنشست . و زمانى بود . كس فرستاد به جعفر تا بنگرد كه به مجلس نشسته است . و جعفر نشسته بود . رشيد كس فرستاد كه به جان و سر من كه مجلس شرابسازى و امشب شرابخورى و طرب كنى كه مرا شراب نگوارد تا ندانم كه تو آنجا همى خورى . و مر جعفر را دلتنگ بود و همى ترسيد و به كراهيت مجلس شراب بساخت و بنشست به خلوت . و او را مغنّىاى بود نابينا و او را بو زكّار گفتندى . چون نبيدى چند بخوردند ، جعفر بو زكّار را گفت : مرا امشب دل همى ترسد و سخت ناخوشم .\r\nبو زكّار گفت : ايّها الوزير ، هرگز امير المؤمنين ترا و اهل بيت ترا چندان برّ نكرد كه امروز و امشب ، و ترا خوش مىبايد بودن . جعفر گفت : يا بو زكّار مرا دل همى ترسد و سخت انديشناكم . گفت : اين وسوسه است از دل بيرون كن و شادباش امشب .\r\nپس وقت نماز شام رسول آمد از رشيد به جعفر با نقل و بخور كه از مجلس خويش برگرفته بودى و سوى او فرستاده ، و نماز خفتن همچنان . و بدان شب اندر رشيد سه بار سوى جعفر رسول فرستاده بود با نقل و بخور . چون از شب نيمى\r\n","description":"","footnote":"","page_name":" 1197 ","page_number":577},
  {"content":"\r\nبشد ، رشيد از سراى پردهء زنان به سراى پردهء خويش باز آمد و مسرور خادم را بخواند و گفت : برو هم اكنون و جعفر بن يحيى را به خيمهء خويش آور و سرش بردار و نزد من آر . چون مسرور اندر آمد بو زكّار بيتى شعر همى گفت و اين بيت اين بود :\r\nفلا تبعد وكلّ فتى سيأتى * عليه الموت يطرق او يغادى\r\nمسرور در رفت و بر سر جعفر بيستاد . جعفر چون او را بديد بترسيد . مسرور گفت : امير المؤمنين ترا همى خواند . گفت : كجا است امير المؤمنين ؟ گفت : به مجلس زنان بود باز به جاى خويش آمده است . جعفر گفت : مرا چندان زمان ده كه به سراى پردهء زنان اندر شوم و وصيّت كنم . مسرور گفت : آنجا نتوانى شدن و ليكن اينجا هر وصيّتى كه هست بكن . جعفر هم آنجا وصيّت بكرد ، و مسرور او را به خيمهء خويش برد و شمشير بكشيد . جعفر گفت : چه فرموده است ؟ گفت : فرموده است كه سرت پيش وى برم . گفت : زنهار كه او به مستى گفته است و او باز از آن پشيمان گردد ، بايد كه يك بار ديگر به روى . و او را سوگند داد و از حقّها و دوستيهاى گذشته ياد كرد .\r\nمسرور پيش رشيد رفت و او بر مصلَّى نشسته بود و مسرور را چشم همى داشت .\r\nگفت : هين ، سر جعفر كو ؟ گفت : يا امير المؤمنين ، جعفر را آوردم . رشيد گفت :\r\nجعفر را نخواستم و سرش را خواستم . مسرور بازگشت و سرش برگرفت و پيش رشيد آورد . گفت : اكنون سر و تنش نگاه دار تا از تو خواهم ، و هم اكنون يحيى را و هر سه پسرش را فضل و محمّد و موسى ، و برادرش را محمّد بن خالد ، به خيمهء خويش آور و بند كن ، و هر خواسته كه با ايشان يا بى از ايشان بستان . مسرور همچنان كرد و چون روز شد ، رشيد سر جعفر به بغداد فرستاد تا بر دار كردند .\r\nديگر روز سوى رقّه شد و يحيى را و برادرش را بازداشت اندر عذاب و سختى ، و همه خواسته هاشان بستد . و يحيى به زندان اندر بمرد . آنگه برادر يحيى را ، محمّد بن خالد ، دست از او بازداشت و او را نكشت ، زيرا كه از او خشنود بود و دانست كه از او هيچ فضولى نيايد . و از آل برامكه از او بهتر نبود . و ديگران را\r\n","description":"","footnote":"","page_name":" 1198 ","page_number":578},
  {"content":"\r\nهمى داشت و خواسته هاشان همى گرفت . و وكيلان و كسهاشان بياوردند . و از ايشان كس نجست . آنگه بفرمود تا فضل را و محمّد و موسى را ، پسران يحيى ، بياوردند و پيش او گلو ببريدند . و يحيى را و همه اهل بيت او را كه با او گرد آمده بودند همه را بكشت . و از آل برامكه كس نماند مگر محمّد بن خالد . و فضل و جعفر را پسران خرد بودند . ايشان را نكشت . و سر جعفر بر دار همى بود به بغداد تا آن سال كه رشيد به خراسان شد . و چون از رقّه به بغداد آمد ، آن سر را بر چوب بديد . سندى را گفت : اين سر بسوز . سندى آن سر را بر آن دار بسوخت . و مردمان رشيد را بدين ملامت كردند و ايدون گفتند كه اگر حديث خواهرش اندر ميان نبودى ، هر چه كردى روا بودى . چون حديث خواهرش در ميان بود هر چه كرد همه رسوايى خويش كرد . و اگر صبر كردى ، كس آن حديث ندانستى مگر مردمان زمانهء او . پس چون بر خويشتن شنعت كرد و عقوبت ايشان از حد اندر گذاشت و اسراف كرد تا از اين خبر مردمان [ همه جهان بدان زمانه آگه شدند و اندر كتب نوشتند و زمانه به زمانه مردمان 
  ] كه همى آيند هر يك يك ديگر را آگاه همى كنند از اين اخبار برامكه تا به روز رستخيز . و هر كه را بگويند كه برامكه هلاك شدند ، بپرسند كه سبب [ 339 b 
  ] هلاك شدن ايشان چه بود . خبر عبّاسه خواهر رشيد بگويند و تا روز رستخيز مردمان آن خبر همى خوانند و بدانند كه اين تدبير نه از آن خداوند آن خرد بوده است و رسوم ملوك .\r\nو از آن چيزها كه بر رشيد عيب كردند اندر اين كار برامكه يكى آن بود ، و ديگر كه چون ايشان هلاك شدند و همه كارهاى رشيد مضطرب شد و فتنه ها برخاست ، و خوارج از هر شهرى بيرون آمدند . و رشيد از نگاه داشتن مملكت عاجز شد ، و از كشتن يحيى و آل برامكه پشيمان شد . و على بن عيسى بر خراسان ستم كرده بود بسيار و خراسان بشوريد ، و رشيد خود به خراسان بايست رفتن . و از عراق برفت با پنجاه هزار مرد ، و محمّد بن الامين را به بغداد بنشاند و بهرى مملكت به دو سپرد از حدّ مغرب تا عقبهء حلوان كه حدّ عراق است . و رشيد مأمون با خويشتن ببرد تا از حدّ مشرق نصيب آن مملكت به دو سپارد . و چون از عقبهء حلوان برآمد و از حدّ\r\n","description":"","footnote":"","page_name":" 1199 ","page_number":579},
  {"content":"\r\nمملكت امين بيرون آمد ، نخستين مملكت از كرمانشاهان فرود آمد با همه سپاه و يك ماه آنجا بود . و سپاه را آنجا گرد كرد و ايشان را خطبه كرد و ديگر باره بيعت مأمون بر آن همه سپاه نو كرد و مأمون را با سى هزار مرد پيش از خويشتن به خراسان فرستاد و گفت : به مرو بنشين تا به ميان مملكت باشى ، و از در حلوان تا كوهستان و همدان و رى و گرگان و طبرستان و قومش و خراسان و ما وراء النهر و تا تركستان و چينستان همه به دو سپرد ، و خود از پس مامون با بيست هزار مرد برفت ، و نيز با مأمون گرد نيامد و با سپاه به رى آمد و از آنجا به طوس شده و آنجا به طوس بمرد . و آن روز [ كه 
  ] به كرمانشاهان خطبه كرد ايدون گفت كه :\r\nاين كارها بشوريد به مشرق و مغرب . و هر چه به مغرب بود راست شد و آن مشرق بمانده است و مردمان مشرق و خراسان با قوّتاند و گردنكش از بهر آن به تن خود آمدم تا ايشان را بيازمايم كه مرا امينى نبود كه كار به دو سپارم و ايمن بودمى كه او بتواند كردن ، و با آن نيز يحيى بن خالد و اهل بيت او از پيش من بشدند و كارها بشوريد و مملكت جنبان شد . پس مردمان اين حديث از رشيد نپسنديدند و گفتند اين پشيمانى و حاجت او بديشان بر مردمان پديد نبايست كردن .\r\nو آن شب كه جعفر را بكشتند شب شنبه بود اوّل ماه صفر به سال صد و هشتاد و هفت ، و شعراى عصر در مرثيهء آل برامكه چندان شعر گفتند كه ده چندانكه مدح گفته بودند .\r\n","description":"","footnote":"","page_name":" 1200 ","page_number":580},
  {"content":"\r\n\r\nخبر آمدن هارون الرّشيد از بغداد به رى\r\nو بدان وقت كه علىّ بن عيسى بن ماهان از خراسان هديه ها آورد سوى رشيد و رشيد آن هديه هاى بسيار بديد از هر چيز ، شگفت آمدش . يحيى [ را 
  ] گفت خواستهء خراسان تا اين غايت كجا بود ، و بدين حديث او را تعرّض كرد كه خراسان چند سال به دست پسر او بود و فضل و يحيى گفتند اين خواستهء رعيّت است و آن درويشان كه علىّ بن عيسى به ستم بستده است ، و اگر چنين شايد اينك عون بن عبد الله صرّاف را بگيرم و چند صرّاف ديگر و بيش از اين به يك ساعت بستانم .\r\nچون رشيد هديه هاى علىّ بن عيسى بپذيرفت و او را به خراسان بازفرستاد ، و او دست از ستم نكشيد . و او نشست خود به بلخ كرده بود و آنجا كوشكهاى بسيار بنا كرد و ضياعهاى بسيار به ستم بستد . و ديهى است به بلخ بزرگ على آباد گويند ، آن را بنا كرد و ستم او بسيار شد . و وفد آمد از خراسان به سوى رشيد به گله از وى و نامه آمد از سرهنگان خراسان به سوى رشيد كه على ستم كرد به خراسان و بسيار خواسته گرد كرد ، و اگر امير المؤمنين او را باز خواهد نيايد .\r\nرشيد به تن خود آهنگ خراسان كرد و نامه كرد به علىّ بن عيسى كه پيش من باز آى ، و خواست تا بداند كه او دل بر معصيت دارد يا بر طاعت . على خواسته ها و\r\n","description":"","footnote":"","page_name":" 1201 ","page_number":581},
  {"content":"\r\nهديه هاى بسيار گرد كرد و پيش رشيد آمد به رى ، و آن هديه ها بداد او را و سرهنگان را تا دل رشيد از وى خوش گشت . و رشيد او را باز به خراسان فرستاد .\r\nو از پس آن ملك الروم نام وى نقفور از روم بيرون آمد با سپاه . و رشيد خود با صد هزار مرد پيش او رفت و از شهرهاى روم بسيار بگشاد . و نقفور با وى صلح كرد بر آنكه هر سالى سيصد هزار دينار بدهد رشيد را ، و به حدّ مسلمانان اندر نيايد . و رشيد بازگشت . و سرما بود سخت . چون رشيد به عراق بازآمد همان وقت نقفور عهد بشكست و به حدّ مسلمانان اندر آمد . و او پنداشت كه لشكر رشيد بدان سرما نتواند بازآمدن . چون خبر به رشيد آمد هم بدان وقت بازگشت با سپاه و به روم اندر شد . و رشيد را به لقب لجوج خواندندى . پس برفت و بسيار شهرهاى روم ويران كرد . نقفور ديگر باره با او صلح كرد و رشيد بازگشت .\r\n","description":"","footnote":"","page_name":" 1202 ","page_number":582},
  {"content":"\r\nخبر رافع بن اللَّيث به سمرقند و خروج او و عزل علىّ بن عيسى از خراسان و فرستادن هرثمة بن اعين را به جاى او\r\nو اين رافع بن اللَّيث بن نصر مردى بود به سمرقند به ميان لشكر سلطان اندر روى شناس و مهتر و به روى نيكو بود و با زنان نشست و خاست كردى و شراب خوردى . و ميان او و زنى دوستى بود . زن را بفرمود تا مرتد شد تا از شوى ببريد و باز مسلمان شد و عدّت بداشت و رافع او را به زنى كرد .\r\nو شوى آن زن يحيى بن اشعث بود ، و او به در رشيد بود . و چون خبر به دو شد ، آن خبر به رشيد برداشتند . و رشيد علىّ بن عيسى را [ 340 a 
  ] نامه كرد كه رافع را حد بزن و به زندان كن و رويش سياه كن و بر خرى نشان و به گرد شهر بگردان تا مردمان از وى عبرت گيرند . و آن زن را از او جدا كن . علىّ بن عيسى به امير سمرقند نامه كرد ، سليمان بن حميد الازدى ، و او را بفرمود اين ، و سليمان رافع را به زندان كرد و زن از او جدا كرد . نزدش و آزرم داشت . پس رافع اندر زندان بود ، و از زندان بجست و به بلخ شد سوى علىّ بن عيسى و به شهر اندر پنهان شد و كس فرستاد و زنهار خواست و زينهار دادش و به سمرقند باز فرستادش .\r\nو رافع به سمرقند آمد و نتوانست كه آن زن را به ظاهر به زندان كند . عيّاران سمرقند را با خويشتن يار كرد و برخاست و شهر بگرفت ، و آن زن را بآشكارا به\r\n","description":"","footnote":"","page_name":" 1203 ","page_number":583},
  {"content":"\r\nزنى كرد . و همه سمرقنديان با رافع يكى شدند كه از ستمهاى علىّ بن عيسى و از كارداران او ستوه شده بودند . پس چون علىّ بن عيسى پسر را با سپاه به سمرقند فرستاد . و سمرقنديان رافع را يارى كردند و با عيسى بن على حرب كردند و عيسى را بكشتند . و علىّ بن عيسى به تن خويش برفت . و رافع و سمرقنديان با او حرب كردند و او را بشكستند . و على هزيمت شد و به سوى مرو آمد . و از مرو رشيد را نامه كرد به خبر رافع ، و سپاه خواست . و نامهء صاحب بريد آمد از خراسان كه چون على از سمرقند هزيمت شد و به مرو آمد بلخ بشوريد و خليفتش را بكشتند ، و خانهء علىّ بن عيسى و آن پسرش عيسى بن على غارت كردند . و در سراى عيسى بن على به بوستان اندر درم يافتند بسيار پنهان كرده سى بار هزار هزار درم همه غارت كردند و همى گفتند كه ما امير المؤمنين را مطيعيم و ليكن علىّ بن عيسى را نخواهيم . و صاحب بريد نامه نوشت بدين خبر و گفت علىّ بن عيسى سپاه و خواستهء بسيار گرد كرده است به رفق و نرمى باز بايد خواند تا عاصى نشود .\r\nرشيد تدبير كرد و هرثمة بن اعين را بخواند و گفت : من ترا كارى خواهم فرمودن اگر پيراهن از تن تو بداند آن را از تن بيرون انداز ، نگر تا اين شدن تو نداند و كس نشنود تا وقت پيدا كردن نبود ، من ترا همى فرستم به اميرى خراسان ، و اگر علىّ بن عيسى بداند عاصى شود و با تو حرب كند . به ميان لشكر اندر ايدون نماى كه من ترا به يارى او همى فرستم تا خبر به دو نشود . تو با سپاه برو و او را از راه نامه كن كه ما به يارى دادن تو آمديم به جنگ رافع تا به مرو نشوى او را آگاه مكن و آنگاه او را بند كن و خواستهء او همه بستان ، و هر چه يا بى همه سوى من فرست . و آنگاه او را بند بر پاى نه و منادى بانگ كن تا از هر كه چيزى بستده است و بر وى دعوى درست كند بازدهد ، و اگر ندهد عذاب كنش تا همه خواستهء مسلمانان از وى بازستانى .\r\nو رشيد مردمان را گرد كرد و خطبه كرد و حديث سمرقند و رافع بگفت و گفت :\r\nعلىّ بن عيسى همى يارى خواهد ، و من هرثمه را نامزد كردم تا سوى او رود . و\r\n","description":"","footnote":"","page_name":" 1204 ","page_number":584},
  {"content":"\r\nبفرمود تا هرثمه بيست هزار مرد بگزيد و بفرمود تا نامه نوشتند به ظاهر سوى علىّ ابن عيسى كه هرثمه را به يارى تو فرستاديم . و رشيد به خط خويش عهد هرثمه بر خراسان بنوشت چنان كه جز خداى و او و هرثمه كس آگاهى نداشت . و با عهد دو نامهء ديگر بنوشت به خط خويش يكى سوى سپاه خراسان به طاعت داشتن هرثمه و يكى سوى عامهء رعيت هم بدين باب . و سوم نامه بنوشت هم به خط خويش به علىّ بن عيسى به تسليم كردن عمل به هرثمه و بدان نامه اندر بنوشت :\r\nبِسمِ الله الرَّحمنِ الرَّحيم يا ابن الزّانية ، آنكه من به جاى تو كردم ترا از صاحب حرس به اميرى و بزرگى آوردم و خراسان ترا دادم . و همه وزيران من مىگفتند كه او اين كار را نشايد . به گفتار ايشان ننگريستم و پاداش و شكر نعمت من اين بود كه بر مسلمانان ستم كردى و دل رعيت بر من تباه كردى . و اكنون هرثمه را فرستادم تا ترا بند كند و خواسته را همه از تو جدا كند و به اعمال تو شمار كند . و هر چه از خواستهء مسلمانان برده اى از شما بستاند ، و آنگه شما را بر سر رعيّت به پاى كند ، هر كه بر شما چيزى درست كند بستاند و باز وى دهد . آن عمل به دو سپار و آنچه او فرمايد بكن .\r\nو اين نامه ها و عهد به هرثمه داد و او با بيست هزار مرد برفت . و خادمى بود رشيد را نام او امين و نيز رجاء گفتندى و او را بر سر هرثمه زمام كرد تا او على را محابا نكند كه ايشان هر دو دوستان بودند . چون از رى بگذشت و به قومش رسيد ، نامه كرد به علىّ بن عيسى كه امير المؤمنين مرا به يارى تو فرستاده است با سپاه . و از قومش به نشابور آمد ، و مردى را با سپاهى آنجا بنشاند و عهد نشابور او را داد و خود برفت و گفت : مردمان را ايدون بايد گفت كه من از پس هرثمه خواهم شدن تا آن روز كه من اندر مرو شوم تو ايدر عهد پيدا كن . و از آنجا برفت و به سرخس شد و از آنجا به مرو شد . و علىّ بن عيسى به در مرو پيش او باز آمد ، و چون بديدش خواست كه از اسب فرود آيد . على سوگند داد كه اگر تو فرود آيى من نيز فرود آيم . و هرثمه را نگذاشت كه او فرود آيد .\r\nو با او همى رفت تا به شهر اندر آمد و به پلى رسيد كه يك سوار بيش نتوانستى\r\n","description":"","footnote":"","page_name":" 1205 ","page_number":585},
  {"content":"\r\nرفتن . على [ 340 b 
  ] اسب باز كشيد تا هرثمه پيش رود . هرثمه گفت : سبحان الله ، اميرى تو را است من پيش نروم . على ايمن شد و اندر پيش همى رفت تا به سراى سلطان . و هرثمه با او اندر سراى رفت و همه كسان هرثمه بر پشت اسبان بودند . و چون على با هرثمه به سراى اندر شد فرود آمد . و طعام آوردند و بخوردند ، هرثمه را گفت : ترا به محلَّت سراى گرفته ام آنجا فرود آى تا هر چه گفتنى بود بگويم .\r\nگفت : مرا امير المؤمنين نامه اى داده است و هم اكنون به تو بايد رسانيدن . و او را با صاحب بريد به يك سوى خواند و نامهء رشيد به خط او بيرون كرد و به دو داد .\r\nعلى چون نامه باز كرد و بر سر نامه بديد : يا ابن الزّانيه ، دستش بلرزيد و نامه بخواند و گفت راست مىگويد ، من روسپىزاده ام كه مرا چنين گرفت اندر خانه چنان كه زنان روسپى و روسپىزادگان گيرند . و هم آنگاه على را بند كرد و به مزگت آدينه بيرون آورد و سپاه و رعيّت را گرد كرد و عهدنامه برخواند و همه فرمان بردند و سپاس داشتند .\r\nو هرثمه خراسان بگرفت و خواستهء على همه برگرفت . و آنگاه هر روز به مزگت آدينه بنشستى و على را با بند پيش خويش بنشاندى و منادى بانگ كردى كه هر كه را بر وى حقّى است درست كنيد و بستانيد . و مردمان دعوى همى كردند و هر چه درست همى كردند ، هرثمه او را مىفرمودى كه بازدادى . و على با ايشان صلح همى كردى و خواسته مىدادى . پس چون هرثمه از كار على بپرداخت كار رافع به سمرقند قوى شده بود و همه ما وراء النهر با وى يكى شده بودند . و هرثمه از جيحون بگذشت و از ما وراء النهر كس فرمان او نكرد . رشيد را نامه كرد . و رشيد به تن خود آهنگ رفتن كرد و روى به خراسان نهاد و برفت .\r\n","description":"","footnote":"","page_name":" 1206 ","page_number":586},
  {"content":"\r\n\r\nخبر رفتن رشيد دوم بار به خراسان و رفتن هارونالرّشيد به طوس\r\nچون نامهء هرثمه بيامد كه رافع همه ما وراء النهر بگرفت و از سمرقند به بخارا آمد ، و رشيد چون آن نامه برخواند ، عزم كرد كه خود برود و به خراسان شود . و از رقّه برفت و به بغداد آمد . رشيد نيّت آن كرد كه محمّد الامين را آنجا بنشاند ، و او را وصيّت كرد بر رعيّت و سپاه داد [ دادن 
  ] . و آن پسر ديگر كه لقبش مؤتمن بود ، قاسم بن هارون ، او را به موصل فرستاد به پادشاهى خويش . و فضل بن سهل مولاى مأمون بود و به اصل مغ بود و به دست مأمون مسلمان شده بود ، گفت رشيد را خواهش كن تا ترا با خويشتن ببرد كه اگر او را بگذارى مملكت به تو ندهد . و مأمون سوى رشيد شد و خواهش كرد . رشيد او را دستورى داد و با خويشتن ببرد .\r\nو از پزشكان [ جبريل بن 
  ] بختيشوع را ببرد و آن وقت بيمار بود . از نهروان رسولى بيرون كرد به راه عمان به ملك هندوستان با خواستهء بسيار ، و گفت مرا علَّت بسيار شده است و سفر دراز در پيش آمده ، آن پزشك ترا كه منكه نام است بفرست تا با من به خراسان آيد ، و چون به بلخ آيم او را سوى تو باز فرستم . و ملك هندوستان منكه بفرستاد و رشيد را اندر يافت . منكه او را علاج كرد . رشيد بهتر شد . و از فقها محمّد بن الحسن [ و 
  ] الكسائي را با خود ببرد . و محمّد را\r\n","description":"","footnote":"","page_name":" 1207 ","page_number":587},
  {"content":"\r\nحكومت قضاى رقّه داده بود . چون به رى رسيد ، محمّد بن الحسن و كسايى هر دو بيمار شدند و هر دو در يك روز بمردند . بامداد محمّد بن الحسن بمرد و كسايى شبانگاه رحمة الله عليهما ، و گور هر دو به رى است .\r\nو چون رشيد از عقبهء حلوان برآمد به كرمانشاهان خطبه كرد سپاه را و ديگر باره بيعت مأمون كرد ، و مأمون را از كرمانشاهان از پيش به خراسان فرستاد و فضل بن سهل را وزير او كرد و او را گفت به مرو بنشين ، و هرثمه را از مرو بفرست تا از آب جيحون بگذرد و با رافع حرب كند . و مامون به مرو شد و هرثمه را بفرستاد . و رشيد به رى آمد و از رى به قومش شد و از آنجا به گرگان ، و آنجا بهتر شد . و چون علىّ بن عيسى را بياوردند با خواسته ها از درم و دينار و زرينه و سيمينه ، هشتاد بار هزار هزار درم بود ، و جامه ها و ديباها كه اندر خزينه اش بود هزار و پانصد اشتروار بود . و رشيد على را با بند به بغداد فرستاد و محمّد را فرمود تا باز داردش . و چون رشيد بمرد ، محمّد او را بيرون كرد . پس رشيد را آن بيمارى به گرگان زيادت شد . او را گفتند از اين همه هواها هواى قومش تن درستتر است .\r\nرشيد از گرگان برفت ماه صفر به سال صد و نود و سه و به طوس شد و به طوس اندر بمرد . و گورش به طوس است . و ميان [ جبريل بن 
  ] بختيشوع و منكه خلاف افتاد به دارويى كه رشيد را بدادند ، و غلط بود . و رشيد آن شب كه بمرد خواست كه [ جبريل بن 
  ] بختيشوع را بكشد . گفت : يا امير المؤمنين ، مرا زمان ده ، اگر فردا بهتر نشوى مرا بكش . منكه آنجا ايستاده بود . بيرون آمد و بخنديد و گفت : [ جبريل ابن 
  ] بختيشوع اين ملك را بفريفت ، اين ملك خود امشب بميرد . چگونه كشد فردا او را ! همچنان بود . و رشيد آن شب كه بمرد منكه به بلخ رفت و از آنجا به سوى ملك هند رفت .\r\n\r\nخبر وفات هارون الرّشيد و مدّت ملكش و مدّت عمرش\r\nچون رشيد از گرگان برفت ، هرثمه از جيحون بگذشت و به در بخارا شد ، برادر رافع ، بشير بن اللَّيث با او [ 341 a 
  ] حرب كرد ، و هرثمه سپاه بشير را هزيمت كرد و\r\n","description":"","footnote":"","page_name":" 1208 ","page_number":588},
  {"content":"\r\nبشير را اسير كرد و سوى مأمون فرستاد . و مأمون سوى رشيد فرستاد به طوس . و رشيد سخت بيمار بود . او را پيش بردند . رشيد او را گفت : اى عدوّ الله ، تو و برادرت خامل ، و رشيد نام رافع بگردانيد و او را خامل خواند ، و گفت : شما خراسان بر من بگردانيديد تا مرا در اين ناتوانى بدين سفر دراز بايست آمدن ، و الله كه من ترا به عبرتى بكشم كه هرگز هيچكس را بدين سختى نكشند . پس بفرمود تا قصّابى بياوردند و او را گفت تا اندامهاى او را از يك ديگر جدا كرد به كارد . هر چه اندر دست و پاى او بند بود همه از يك ديگر جدا كردند پيش رشيد . پس او را به چهارده پاره كردند . و رشيد از پس آن به ده روز بمرد .\r\nو رشيد به طوس به سراى احمد بن الحميد الطوسى فرود آمده بود و هم اندر آن سراى بمرد ، و اندر آن سراى به گور كردندش . و عبد الحميد را ابو غانم خواندندى به كنيت ، و او از بنى طى بود ، و رشيد او را بزرگ داشتى . و آنجا كه گور او است مثقّب خوانند ، و شب شنبه بمرد نيم شب سه روزه شده از ماه جمادى الآخر به سال صد و نود و سه . و فضل بن ربيع حاجبش بود و اسماعيل بن صبيح دبيرش بود . [ و او را سه خادم بود : يكى مسرور و ديگر رشيد و ديگر حسين . ايشان او را بشستند ، و صالح پسرش با او بود بر وى نماز كرد . 
  ] و آن روز كه بمرد چهل و پنج ساله بود . و بيست و سه سال و دو ماه و شانزده روز خليفت بود . و مردى بود به گونه سپيد و به موى جعد و نيكوروى ، و سپيدى اندر آمده . و چون بمرد سيزده پسر مانده بودش : محمّد الامين و عبد الله المأمون و قاسم المؤتمن و على و صالح اين پنج تن بودند ، و ديگر هشت پسر بودند همه را نام محمّد و كنيتهاشان مختلف بود ، ابو اسحق معتصم و اين آن پسر است كه از پس مأمون خليفت بود ، و محمّد ابو عيسى و محمّد ابو يعقوب و محمّد ابو العبّاس و محمّد ابو سليمان و محمّد ابو على و محمّد ابو احمد ، و چهار دختر ماندش .\r\nو زن آزاد دو بودش : يكى زبيده ام جعفر بنت ابى جعفر المنصور ، و اين مادر محمّد الامين بود ، و امة العزيز مادر پسرش على . مادر فرزندان بودش : يكى از ايشان مراجل مادر مأمون ، و مارده مادر معتصم .\r\n","description":"","footnote":"","page_name":" 1209 ","page_number":589},
  {"content":"\r\n\r\nخبر خلافت محمّد الامين\r\nو چون رشيد بمرد وصيّت كرد پسر را به صالح و فضل بن الربيع كه اين همه سپاه كه با من است و اين خواسته و خزينه ها همه مأمون را است كه من محمّد را چندانى كه حصّهء او بود بازگذاشته ام . و چون محمّد بشنيده بود كه رشيد مأمون را از كرمانشاهان به خراسان فرستاد ، و رشيد سخت دردمند است از آنجا به طوس شد . مردى را بيرون كرد با نامه ها نام وى بكر بن معتمر يكى نامه به مأمون و ديگر به صالح و ديگر به فضل بن ربيع ، و اندر نامهء مأمون نوشت و گفت : بيعت من از اهل خراسان بستان و خويشتن را و قاسم را از پس من ، و داد و عدل كن . و اندر نامهء فضل و صالح ايدون نبشت كه چون مأمون بيعت من از آن سپاه كه با شما است به طوس بستاند ، همه ايدر آييد . و به هر سرهنگى يكى نامه نبشت همچنين ، و صالح را و فضل را گفت : آن همه خزينه ها و خواسته كه با رشيد است ايدر آريد . و آن نامه همه اندر پايهء صندوق بكر اندر كرد و از بيرون به چرم اندر گرفت همه صندوق را . و بكر را گفت : سوى رشيد شو ، اگر ترا گويد به چه كار آمدى ، بگوى كه مرا محمّد فرستاده است تا هر روزى خبر تو به دو فرستم به بيمارى و به درستى به هر جاى كه باشى . و او را گفته بود كه اگر ترا بكشد ، نگر كه اين نامه ها بيرون\r\n","description":"","footnote":"","page_name":" 1210 ","page_number":590},
  {"content":"\r\nنكنى مقرّ نيايى تا رشيد زنده باشد . و چون بميرد نامهء هر كسى به دو ده ، و نامه مأمون به مأمون فرست . و بكر بيامد به سوى رشيد ، و او را به طوس سخت بيمار يافت . رشيد او را گفت : به چه كار آمدى ؟ بگفت كه محمّد مرا از بهر چه كار فرستاد . و رشيد بفرمود تا بجستندش و هيچ نامه نيافتند . گفت : بزنيدش تا مقر آيد .\r\nبزدندش و عذاب كردند . مقر نيامد . و رشيد بمرد ، و بكر هم اندر خانه حسين باز داشته بود . پس از مرگ او بيرون آمد از زندان ، و نامه را به مأمون فرستاد ، و آن همه نامه ها برسانيد . و فضل بن ربيع از آن همه سپاه همه روز بيعت همى ستد ، و رجاى خادم . و ديگر روز خبر رشيد به محمّد فرستاد ، و خبر بيعت مردمان با قضيب و انگشترى پيغامبر عليه السّلام .\r\nو چون خبر به محمّد رسيد روز چهارشنبه بود آن روز ، و ديگر روز پنهان داشت . و روز آدينه خطبه كرد و مردمان را نماز كرد و باز به منبر بررفت ، و خطبه كرد و خبر رشيد بگفت . و از خويشتن وعده هاى نيكو كرد ، و بيعت خواست و از منبر فرود آمد . و عم خويش سليمان را بنشاند . و او بيعت از همه سپاه و رعيّت بستد . و ديگر روز ايشان را درم بيعتى بداد دو ساله ، روزى به يك جا . ديگر فضل بن ربيع را گفته بود كه چون آن سپاه طوس بيعت كند ، ايشان را آن درم و خواسته كه از رشيد بازماند درم بيعتى بده ، و ايشان را سوى من آور . و مأمون چون خبر رشيد بشنيد ، و فضل سوى او نامه كرد ، او نيز همچنان از آن سپاه بيعت بستد و درم بيعتى بدادشان و فضل را نامه كرد و او را با سپاه طوس و خواسته و همه تركت رشيد زى خويشتن خواست . فضل با سپاه بازگشت و نزديك محمّد رفت به بغداد . و از پس مأمون هرثمه را نامه كرد در كار رافع و سمرقند سخت كرد . و هرثمه بر در سمرقند بنشست و رافع را به حصار گرفت تا به صلح بيرون آوردش و سوى مأمون فرستاد .\r\nو مأمون به خراسان عدل و داد بگسترد ، و هر روزى به مزگت آدينه اندر آمدى و بر نمد بنشستى و علما و فقها را پيش خويش بنشاندى ، و داورى خود كردى و به قصّه ها خود نگريستى و داد بدادى . و از همه خراسان آن سال ربيع خراج بيفگند ،\r\n","description":"","footnote":"","page_name":" 1211 ","page_number":591},
  {"content":"\r\nو مردمان همه به دو مولع شدند و او را دوست گرفتند . و محمّد به بغداد به لهو مشغول شد و بنا كردن و حجاب سخت كرد . و همه كار مردمان به فضل بن ربيع سپرد . و مأمون به محمّد رسول فرستاد و او را هديه هاى خراسان فرستاد از ستوران و سلاح و مشك و برده و از هر چيزى بسيار و تعظيم و طاعت پيدا كرد .\r\n","description":"","footnote":"","page_name":" 1212 ","page_number":592},
  {"content":"\r\n\r\nخبر اضطراب كار ميان محمّد الامين و عبد الله المأمون\r\nو محمّد را نيّت نبود كه مأمون را مخالف شود و يا او را بازكند ، و ليكن فضل بن ربيع او را بدين آورد از بيم خويش ، زيرا كه آن خواسته كه با رشيد بود ، به طوس گفته بود كه آن همه مأمون را است . و فضل آن همه سوى محمّد آورده بود ، و مقدار آن درم و دينار و گوهر و ستوران و بردگان و قيمت آن يكى از همه چيزها كه آنجا بود صدبار هزارهزار درم بود ، و فضل بن ربيع آن را به محمّد فرستاده بود ، ترسيد كه اگر مأمون امير المؤمنين شود او را مطالبت كند . تدبير آن كرد و او را اميرى خراسان داده بود و وعده كرده ، و محمّد را امير المؤمنين خواندندى ، و مأمون را الامير مأمون ولى عهد ، و قاسم را الامير المؤتمن . [ ولى عهد . 
  ] و چون بر منبر حطبه كردندى الامين امير المؤمنين ، و باز المأمون ولى العهد ، و باز المؤتمن ولى . و بر درم و دينار و طراز جامه ها چنين نبشتى ، و فضل نخستين حديث كه با محمّد گفت از اين كار ايدون گفت : [ كه يا امير المؤمنين ، 
  ] خداى عزّ و جلّ ترا فرزندى داده است ، و محمّد را پسرى بود دو ساله موسى نام ، گفت : ولى عهد تو فرزند تو اوليتر و گر چند خرد است ، از برادر هر كجا فرزند بود ، برادر را هيچ نرسد . محمّد گفت :\r\nپس چگونه كنيم كه رشيد آن كرده است . گفت : يا امير المؤمنين ، رشيد خطا كرد ، و\r\n","description":"","footnote":"","page_name":" 1213 ","page_number":593},
  {"content":"\r\nرشيد نخست ترا بيعت كرد بر همهء مملكت ، آنگاه مأمون را با تو انباز كرد ، و بيعت آن نخستين است . و از اين سخنها همى گفت تا محمّد دل بر آن نهاد كه هر دو برادر را خلع كند . نخست مؤتمن قاسم را خلع كرد و به بغداد آورد و پادشاهى او كسى ديگر را داد . و مأمون چون آن بديد دانست كه از پس آن نوبت او چه آيد ، و خويشتن را بر نجوم همى داشت .\r\nو محمّد سه رسول فرستاد به مأمون . پس رسولان بيامدند و پيغامها بگزاردند . مأمون ايشان را اجابت كرد . رسولان بازگشتند به بغداد . و محمّد به مأمون نامه كرد كه با [ تو 
  ] همه سپاه بسى نيست و خواسته و پادشاهى ترا نبايد كه سپاه با من است و نفقات بسيار و مؤنتها ايدر است . تو رى و قومش و گرگان و طبرستان دست باز دار تا من كس خويش فرستم و خواسته هاى اين شهرها به من فرستند ، و صاحب بريدى فرستم تا به حضرت تو به مرو بنشيند و هر روزى خبرهاى خراسان به من همى فرستد ، تا دست من از خراسان جدا نباشد . مأمون اجابت نكرد . محمّد نيّت درست كرد بر خلع مأمون . و روز آدينه خود به نماز آمد و نام مأمون از خطبه بيفگند . و چون نماز بكرد به محراب اندر بنشست . و موسى را پيش او بنشاندند . و هنوز دو ساله بود . پس فضل بن ربيع بر پاى خاست و محمّد را بستود و مأمون را خلع كرد و گفت او طاعت محمد و رشيد را مخالف شد و صاحب بريدى محمّد نپذيرفت و از خراسان خواسته نفرستاد و خويشتن را امام نام كرد ، و امير المؤمنين او را خلع كرد و ولايت به پسر خويش ، موسى ، داد . و اكنون همى او به سخن آيد .\r\nو او را الناطق بالحقّ نام كرد ، و او را بيعت از مردمان بستد ، و بپراگندند .\r\nو از پس آن محمّد نام مأمون از منبرهاى همه پادشاهى خويش بيفگند و از طراز جامه ها و دينار و درم بيفگند و به نام موسى كرد . و بفرمود تا آن چك كه رشيد نوشته بود و به خانهء كعبه اندر آويخته ، بياوردند و بدريدند . و خبر به مأمون شد . او نيز نام محمّد از منبرها و طراز جامه و دينار بيفگند و خويشتن را امام نام كرد ، و ولى عهد از خويشتن بيفگند . پس فضل ترسيد كه مأمون زود سپاه فرستد . محمّد را شتاب كرد به سپاه فرستادن و گفت : كس نشايد مگر على بن عيسى بن ماهان . و على\r\n","description":"","footnote":"","page_name":" 1214 ","page_number":594},
  {"content":"\r\nرا نامزد كرد . و با على سه پسر بود يحيى و عبد الله و حسين . و حسين را به نزديك خويش بازداشت ، و موسى را به دو داد تا او را ببرد . و يحيى و عبد الله را با او بفرستاد و او را گفت : پنجاه هزار مرد بگزين و در بيت المال بگشاى و هر چند خواسته كه خواهى برگير . على سپاه و خواسته برگرفت . و محمّد او را دويست هزار دينار صلت داد و برفت از بغداد با سپاه و به نهربين فرود آمد . ديگر روز كه همى سپاه خواست برگرفتن ، محمّد بر پشت اسب بيستاد و سپاه همى رفت . و على پيش محمّد ايستاده بود . و محمّد او را وصيت [ 342 a 
  ] همى كرد و گفت : رشيد ترا خراسان داده بود ، من چون خراسان بگيرم ، از عقبهء حلوان همه ترا دادم . و ايدون بايد كه به هر شهر كه برسى داد و عدل كنى . و به مردمان خراسان از پنهان نامه كن و داد و عدل وعده كن و از خراج ايشان ربعى بردار همچنانكه مأمون برداشت . و هر كه از لشكر او سوى تو آيد به زينهار ، او را بنواز و از من وعدهء نيكو كن . و چون مأمون سوى تو آيد او را زود به دست ثقهء خويش به من فرست و بندى سيمين بر پاى او نه ، و اگر با تو حرب كند به نادانى تو جهد كن تا او را نكشى و اسير كنى . و هر وصيّت كه خواست تمام بكرد . و على برفت با پنجاه هزار مرد .\r\nخبر به مأمون شد . مأمون طاهر بن الحسين را بخواند و رى و كوهستان تا در حلوان او را داد ، و با بيست هزار مرد بفرستاد و گفت : شتاب كن و برو تا رى بگيرى پيش از آنكه على بن عيسى به رى آيد . و طاهر يك چشم بود ، چشم راستش نبود . و طاهر با شتاب برفت با سپاه ، و پيش از على بن عيسى به رى آمد و آنجا لشكرگاه بزد . و على بن عيسى نيز برسيد و برابر او فرود آمد . و كس به طاهر فرستاد و گفت :\r\nاگر حرب خواهى كردن سپاه را تعبيه كن ، و اگر نه صلح كن بر بيعت محمّد الامين .\r\nطاهر جواب داد كه عهد و بيعت شما بشكستيد و اين حرب شما افگنديد . اين سخن خود را گوى و به محمّد الامين . پس على بن عيسى سپاه را صف بركشيد و به حرب آمد . و از اين جانب طاهر نيز صفها راست كرد . و على بن عيسى بيرون آمد و گفت : بيرون آى و با من حرب كن .\r\nطاهر بيرون آمد و خويشتن را بر وى افگند و شمشير به هر دو دست بگرفت و\r\n","description":"","footnote":"","page_name":" 1215 ","page_number":595},
  {"content":"\r\nبزد بر سر خود ، و سرش با خود به دو نيم كرد . و همه سپاه طاهر به يك جا حمله كردند . و سپاه بغداد به نخستين حمله هزيمت شدند . و على بن عيسى كشته شد ، و سرش پيش طاهر آوردند . و انگشترى از انگشتش بيرون كردند و بياوردند . و طاهر از هزيمتيان بسيار بكشت . و ديگر روز به رى باز آمد و سر على پيش بنهاد و انگشترى على در انگشت كرد . و فضل بن سهل را نامه كرد و گفت : امّا بعد ، فانّى كتبت اليك و رأس على بن عيسى بين يدىّ و خاتمه فى اصبعى و السّلام . پس فضل بن سهل سوى مأمون نامه كرد و مر او را بشارت داد . و آن روز بر وى به خلافت سلام كرد و گفت : السّلام عليك يا امير المؤمنين . و از پس آن طاهر سر على پيش مأمون فرستاد با نامهء فتح . و مأمون به طاهر نامه كرد و بفرمود تا او را بيعت كند به خليفتى ، و نيز بيعت او از مردمان رى بستاند ، و او را امير المؤمنين خوانند . و مأمون او را ذو اليمينين نام كرد و گفت : ترا هر دو دست راست است . و مأمون به حضرت او و همه پادشاهى به خلافت بيعت كردند .\r\nو محمّد بن جرير ايدون گويد اندر اين كه مأمون مر طاهر را از آن ذو اليمينين نام كرد كه او را بفرمد كه بيعت من از مردمان بستان بر دست خويش ، و آن دست راست تو دست راست خويش كردم ، و آن دست چپ تو دست راست تو كردم . و به دو چنين نامه كرد به خط خويش و توقيع زد و گفت : با يعنى بنفسك و خذ بيعة النّاس بالخلافة و قد جعلت فى البيعة يمينك يمينى و شمالك يمينى فأنت ذو اليمينين يا طاهر بن الحسين .\r\nو چون خبر على و هزيمتيان به بغداد شد و پسر على به بغداد رسيد ، سپاه بر محمّد بشوريد و گفتند غدر كردى و بيعت برادر بشكستى ، و خداى تعالى ترا بگرفت . و از وى چهار ماهه درم خواستند . او درم بداد و ايشان را خشنود كرد تا بياراميدند . و مهتران را همه صلت داد ، و از پس آن عبد الرّحمن بن جبلة الابناوى را با بيست هزار مرد پيش طاهر فرستاد به حرب . و به ميان رى و همدان حرب كردند ، و عبد الرّحمن هزيمت شد . و طاهر از سپاه او بسيار بكشت . و عبد الرّحمن به حصار همدان اندر شد ، و طاهر دو ماه بر در آن بنشست . و حصار بر\r\n","description":"","footnote":"","page_name":" 1216 ","page_number":596},
  {"content":"\r\nعبد الرّحمن تنگ شد و طعام نماند . زنهار خواست و طاهر او را زينهار داد و بيرون آمد . و طاهر او را به لشكرگاه خويش فرود آورد ، و يك ماه بر در همدان ببود . و به نزديك محمّد خبر شده بود كه طاهر عبد الرّحمن را به حصار كرد .\r\nمحمّد مدد فرستاد . چون مدد برسيد ، عبد الرّحمن به زنهار طاهر بيرون شده بود از حصار . آن مدد از همدان به دو منزل فرود آمدند و عبد الرّحمن را نامه كردند كه ما به مدد تو آمديم و تو به زينهار طاهر شدى ، ما را چه فرمايى . عبد الرّحمن آن نامه را بر طاهر عرضه كرد و طاهر را بفريفت و گفت مرا دستورى ده تا بروم و ايشان را به تلطَّف بيارم . خطى بنويس با من و ايشان را وعدهء بسيار بكن تا من ايشان را بيارم .\r\nطاهر خطى به زينهار بنوشت آن سپاه را و وعده هاى بسيار داد ايشان را ، و عبد الرّحمن برفت . و چون خويشتن را از دست طاهر بيرون آورد ، سوى آن سپاه شد و بازگشت و بر طاهر شبيخون كرد ، و لشكر در هم آويختند و حرب كردند سخت . و از لشكر طاهر بسيار كشته [ 342 b 
  ] شدند . و عبد الرّحمن بيستاد تا كشته شد . و طاهر سرش برگرفت و به مأمون فرستاد . و لشكر از در همدان بفرستاد و به عقبهء حلوان شد . و بر سر عقبه ديهى است نام او شلاشان ، لشكر آنجا فرود آورد . و خبر به بغداد شد به كشتن عبد الرّحمن . سپاه بغداد از طاهر و از لشكر خراسان بترسيدند . و محمّد هر كه را بفرمودى كه به حرب شو ، عفو خواستى و نيارستى شدن تا حكمها كردى و مال بسيار خواستى تا محمّد روى از وى بگردانيدى . و روزگار بسيار بشد . و محمّد و فضل بن الربيع در آن كار متحيّر شدند . و بدان وقت احمد بن المزيد را بفرستاد و عبد الله بن الحميد بن قحطبه ، هر يكى با بيست هزار مرد برفتند و به خانقين فرود آمدند . و طاهر حيلت كرد با ايشان و از لشكر خويش بيست مرد از بغداديان بيرون كرد تا برفتند به سوى بغداد و به نزديك آن لشكر آمدند بر گونهء لشكريان ، و ايشان را خبر دادند كه محمّد به ديوان بغداد عطا بنهاده است و سپاه را دو ساله درم مىدهد . ايشان چون از يك تن و دو تن و ده تن بشنيدند ، پنداشتند كه اين راست است . گفتند ما را به حرب فرستد و درم دو ساله\r\n","description":"","footnote":"","page_name":" 1217 ","page_number":597},
  {"content":"\r\nايشان را دهد . ما بازگرديم . و گروهى گفتند نگرديم . و اختلاف اندر ميانشان افتاد و گروه گروه بازگشتن گرفتند تا همه سپاه بىحرب به بغداد شدند . و طاهر سپاه از شلاشان برگرفت و به عقبه فرو شد و حلوان بگرفت . و نامه كرد كه به عقبه فرو شدم و به حدّ عراق بيرون آمدم .\r\nو مأمون بدان شاد گشت و او را خلعت فرستاد ، و سهل بن فضل را نيز خلعت داد كه او اشارت كرده بود به فرستادن طاهر ، و او را ذو الرّياستين نام كرد يعنى رياست خداى و رياست تدبير حرب . و طاهر نامه كرد و مدد خواست و گفت سپاه فرست تا من از سوى نهروان به بغداد شوم ، و سپاه ديگر از سوى اهواز برود .\r\nمأمون هرثمة بن اعين را با بيست هزار مرد بفرستاد . و هرثمه به اسفهبدى از طاهر بزرگتر بود ، و مأمون دانست كه هرثمه فرمان طاهر نكند ، نامه كرد طاهر را كه چون هرثمه به تو رسد ، تو به راه اهواز برو تا هرثمه به راه نهرين شود .\r\nو محمّد چون اين سپاه او از در حلوان بازگشت بىحرب ، از آن سپاه خود نوميد شد ، و عبد الملك بن صالح الهاشمى را اميرى شام داد و گفت آنجا سپاه گرد كن . عبد الملك برفت با ده هزار مرد از سپاه بغداد . چون به رقّه رسيد بيمار شد . و حسين بن على بن عيسى بن ماهان با او بود و مهتر سپاه بود ، عبد الملك را گفت تو بيمار شدى و به شام دير توانى شدن ، و امير المؤمنين را سپاه بايد و تأخير برنتابد . از ايدر نامه كن به شام تا سپاه بيايد و ايشان را به بغداد فرست .\r\nعبد الملك نامه كرد از رقّه به سپاه خويش و ايشان را وعده كرد بسيار . و سپاه شام بيست هزار مرد به رقّه اندر آمدند . و از سپاه بغداد يك تن اسبى را بدزديده بودند از چند سال باز ، و آن اسب را با يكى از شام بديدند . و شامى بانگ كرد . و بغداديان گرد آمدند و هر دو گروه به سلاح اندر شدند و حرب اندر گرفتند . و عبد الملك حسين بن على بن عيسى را گفت : برخيز و اين مردمان را از يك ديگر بازكن . و شاميان قتل بسيار كرده بودند از بغداديان ، و ايشان را به هزيمت كرده . و حسين سوى بغداديان ميل كرد و ايشان را از هزيمت بازگردانيد ، و از شاميان بسيار بكشت و ايشان را هزيمت كرد . شاميان گفتند ما را چندين مقدار است ما\r\n","description":"","footnote":"","page_name":" 1218 ","page_number":598},
  {"content":"\r\nكجا شويم به عراق ، و هم به شام باز شدند . و عبد الملك سخت بيمار شد و به رقّه بماند . و حسين بن على با سپاه بغداد باز شد . و خبر به محمّد آمد كه حسين سپاه شام را بازگردانيد و با ايشان حرب كرد . و چون حسين به بغداد اندر آمد و همه سپاه گرد آمده بودند چيزى نتوانست كردن . و حسين از محمّد همى ترسيد و به خانهء خويش شد و سوى محمّد نرفت . محمّد به شب اندر كس فرستاد و او را بخواند . رسول را گفت من بىسپاه سوى او اندر نيايم تا فردا سرهنگان و سپاه گرد آيند و به يك جا اندر آيم . و هم به شب حسين به همه سرهنگان كس فرستاد كه مرا محمّد امشب همى خواند و بخواهد كشتن . ايشان گفتند امشب مرو تا فردا با تو باشيم . هم در آن شب محمّد ديگر باره كس فرستاد سوى حسين كه بياى كه من با تو حديث دارم به شب اندر . حسين گفت : من نه مطربم و مسخره كه با من به شب حديث دارى ، و حديث تو با من از حرب و لشكر بود ، و مرا تا سپاه گرد نيايد سوى تو نيايم .\r\nپس ديگر روز برنشست و بر لب جسر بيستاد و سپاه بغداد پنجاه هزار مرد با او گرد آمدند و او ايشان را گفت ما را تا كى بود اين مذلت از اين نه مرد و نه زن ، يعنى محمّد . او خويشتن را به لهو و طرب مشغول كرده است و تدبير سپاه و مملكت دست بازداشته . پس هم آنجا تدبير كردند و محمّد را خلع كردند . حسين برفت با سپاه خويش و خود را به سراى محمّد اندر افگند و محمّد را از آنجا بيرون آورد سر و روى پوشيده و به سراى مادرش بردند ، زبيده ، و آنجا بازداشتند و بند بر پاى او نهادند . و موكّلان برگماشت [ 343 a 
  ] و دعوت مأمون به بغداد ظاهر كرد . پس سپاه بغداد از حسين درم خواستند . گفت : من درم از كجا آورم ، و آن خليفت كه بيعت او كرديد به خراسان است تا كس او بيايد و شهر و سپاه به دو سپاريم و نامه كنيم و او را بياوريم . و بدين اختلاف به ميان ايشان اندر افتاد ، و سپاه به دو نيم شدند : نيمى با او بودند به هواى مأمون ، و نيمى هواى محمّد خواستند . و حسين حرب كرد با آن گروه . و آن روز تا شب به بغداد خون ريختن بود . شبانگاه حسين را بگرفتند و از ياران او بسيار بكشتند ، و محمّد را از خانه\r\n","description":"","footnote":"","page_name":" 1219 ","page_number":599},
  {"content":"\r\nبيرون آوردند و بنشاندند .\r\nديگر روز سپاه با او گرد آمدند و بيعت مأمون باطل شد ، و حسين بن على را با بند پيش محمّد بردند . محمّد دانست كه اگر او را بكشد باز سپاه بشورد . او را عفو كرد . حسين از محمّد بترسيد ، و ديگر روز با خاصگان خود بيرون شد از نهروان و روى به حلوان نهاد كه سوى طاهر و هرثمه شود به زنهار . و محمّد آگاه شد . سپاه را به طلب او فرستاد ، و او را اندر يافتند در دو فرسنگى بغداد . او با ايشان حرب كرد تا كشته شد و سرش پيش محمّد آوردند . و سپاه باز بر محمّد گرد آمدند و فتنه بنشست .\r\nو خبر به طاهر و هرثمه آمد . طاهر سپاه خويش از هرثمه جدا كرد و از حلوان روى به اهواز نهاد . و محمّد را به اهواز اميرى بود از آل مهلَّب ، نام او محمد بن يزيد المهلَّبى . او به حصار اندرشد به اهواز . و طاهر بر در حصار بنشست و حرب همى كرد ، و به آخر مهلَّبى كشته شد ، و طاهر اهواز بگرفت . و آن شهرها كه به نزديك اهواز بود همه كارداران فرستاد . و از اهواز لشكر بكشيد و روى به بصره نهاد . منصور پسر مهدى امير بود از قبل محمّد الامين ، و به كوفه عباس پسر هادى ، و به موصل مطَّلب بن عبد الله . ايشان هر سه طاهر را نامه كردند و محمّد را خلع كردند و دعوت مأمون به كوفه و بصره و موصل آشكارا كردند بىحرب . و طاهر منصور را بر بصره دست بازداشت و خود روى به واسط نهاد . و هيثم بن شعبه از قبل محمّد آنجا بود امير . و چون طاهر با سپاه به نزديك هيثم آمد به واسط ، هيثم آهنگ گريختن كرد و از كسان خويش شرم داشت . و اسب خواست كه برنشيند ، ركابدار دو اسب پيش او آورد . پرسيد كه از اين دو اسب كدام بهتر است كه برنشينم ؟ ركيبدار گفت : اگر بخواهى گريختن آن اسب ، و اگر حرب خواهى كردن اين اسب . هيثم بخنديد و گفت : اسب گريز بيار كه از پيش طاهر گريختن عيب نبود . و برفت و واسط را دست بازداشت . و طاهر بيامد و واسط بگرفت بىحرب . و از آنجا به مداين شد و مداين بگرفت . و به هرثمه نامه كرد . و هرثمه سپاه را از حلوان برگرفت و به نزديك بغداد آمد . و از هر دو جانب سپاه تنگ آمد .\r\n","description":"","footnote":"","page_name":" 1220 ","page_number":600},
  {"content":"\r\nو چون محمّد مأمون را خلع كرد ، كس به مكّه فرستاده و آن چك كه رشيد نوشته بود و به ميان كعبه آويخته ، بياورد و بدريد . و داود بن عيسى از آن سخت غمناك شد و گفت : محمّد غدر كرد و عاقبت او نه نيك بود . و چون خبر به مكّه شد كه حسين بن على به بغداد شد و محمّد را خلع كرد و دعوت مأمون ظاهر گردانيد ، همه اهل قريش و اهل مكّه اجابت كردند . و آن سال به موسم خطبه بر مأمون كردند .\r\nو محمّد سپاه اندر بغداد عرض كرد . و چهار صد سرهنگ را هر يكى علمى داد و اين همه سپاه پيش هرثمه فرستاد . و على بن [ محمد بن 
  ] عيسى را بر ايشان سپاه سالار كرد و برفتند . و بر در نهروان ديهى است كه آن را حلوان خوانند . آنجا سه روز حرب كردند سخت . و به آخر هرثمه سپاه بغداد را هزيمت كرد و على بن عيسى را بگرفتند و به مرو فرستادند سوى مأمون . و لشكر طاهر شنعت كردند و درم مىخواستند . و سپاه او به دو نيم شد . و او با يك نيمه سپاه با آن نيمهء ديگر حرب كرد و ايشان را هزيمت كرد . و از آن هزيمتيان پنج هزار مرد به بغداد شدند به زينهار محمّد . و محمّد ايشان را بنواخت و درم نداشت كه بدادى . و آن روز كه ايشان را بار داد ، طشت غاليه پيش نهاد و هر كس كه پيش او اندر شدى ، ريش او پر غاليه كردى . و ايشان بيرون آمدند با غاليه ، نه درم و نه خلعت و نه صلت . و مردمان بغداد بر ايشان بخنديدند و ايشان را به بغداد خد الغاليه نام كردند . و يك ماه با محمّد ببودند و از درم چيزى نيافتند . و سپاه بغداد گرد آمدند و بر محمّد شنعت كردند و بپراگندند و سوى طاهر شدند به زنهار . و طاهر ايشان را زنهار داد و بپذيرفت .\r\nپس طاهر با هرثمه گرد بغداد اندر آمدند و كار بر محمّد سخت شد . و سال صد و نود و هفت اندر آمد . و محمّد را خواسته بگسست و كاسه ها و جامه هاى زرين و سيمين بگداختى و بر سپاه ببخشيدى . و دروازه هاى بغداد سخت كردند . و او به شارستان به كوشك مادر اندر شد و آن را درهاى آهنين بود . و آن شارستان به حصار گرفت و از بيرون همه درها استوار كرد . و به باب خراسان از اين جانب كه هرثمه بود در باب البصره از آن جانب كه طاهر بود به هر سويى سپاه بنشاند و\r\n","description":"","footnote":"","page_name":" 1221 ","page_number":601},
  {"content":"\r\nبغداد را به حصار گرفتند . و منجنيقها بساختند و حرب كردند [ 343 b 
  ] و از اندرون نيز منجنيقها بساختند و حرب كردند هر روز بامداد و شبانگاه . و لشكرگاه هرثمه به نهروان بود بر دو فرسنگ از دروازهء بغداد . و هر روزى به حرب آمدى و شبانگاه باز به لشكرگاه شدى . و لشكرگاه طاهر جايى بود كه آن را بستان باب الانبار گويند سوى بصره ، و بر يك فرسنگ از شهر هر روز حرب همى كردند و طعام از شهر باز داشتند . و گرداگرد شهر هر روزى پاره اى ويران كردندى .\r\nو روزگارى بر اين برآمد ، و مردمان آن محلت به شهر اندر همى آمدند و گروهى به لشكرگاه طاهر و هرثمه به زنهار همى شدند . و هر كه به زنهار طاهر شدى او را گرامى كردى . و هر كه نشدى ضياعش ويران كردى ، تا بغداد ويران كرد و شهر و روستا . و مهتران لشكر نيز يگان و دوگان به زنهار مىآمدند . و هر روزى بامداد و شبانگاه حرب كردندى و بسيار مردم بغداد كشته شد و بعضى به زينهار مىآمدند . و زندان بشكستند و مردم بغداد و غوغاى زندانيان بيرون آوردند و گفتند با ما حرب كنيد . و غوغاى عامه برخاست . هر كسى هر چه خواست همى كردند و آب به ميان شهر همى داشتند . و محمّد كوشك شارستان به حصار گرفت و نه امر بود او را و نه نهى ، و نه كسى از او بترسيدى و نه كس فرمان او كردى . و مردمان مصلح و پارسا و عالمان و بازاريان همه پنهان شدند . و غوغاى دزدان و مقامران و طرّاران و رنود و اوباش غلبه كردند و شهر بگرفتند . و با محمّد چيزى نماند كه سپاه را بدادى . و خود به شهر اندر خيانت و دزدى مىكردند . و به هر محلَّتى هر كسى آنچه خواستى مىكردى . و مردم پارسا را پاى بر مىكشيدند و مىزدند و خواسته مىستدند . و هر كه را مىخواستند مىكشتند . پس نخست محمّد بن عيسى بن ماهان صاحب شرط محمّد بود ، به زنهار طاهر آمد . و محمّد را تدبير او كردى و دروازه ها او نگاه داشتى . و چون او برفت كسرى تمام درآمد و محمّد از آن ضعيف شد و از كار خويش نوميد گشت ، و كار به عيّاران و غوغاى شهر به محلَّتها افتاد .\r\nو طاهر پنداشت كه كار بود و اكنون حصار بدهند . و صاحب شرط خويش را يوسف بن يعقوب البادغيسى را آن روز به حرب فرستاد به در شهر به محلَّتى كه\r\n","description":"","footnote":"","page_name":" 1222 ","page_number":602},
  {"content":"\r\nآن را قصر صالح خوانند . و غوغا آن روز بايستادند و حربى كردند بزرگ و لشكر طاهر را هزيمت كردند و خلقى بسيار را آن روز بكشتند . پس ديگر روز طاهر به حرب آمد سوى محلَّتى كه آن را دار الرّقيق خوانند . و غوغاى بسيار به حرب او بيرون آمدند . و مردى از عيّاران بيرون آمد با پيراهن پشمين و توبره اى به گردن و به دستى چوبى و به دستى لختى بوريا به قير اندر زده ، و طاهر يكى از خراسانيان را گفت پيش وى بيرون شو به حرب . آن خراسانى بيرون آمد و تيرى بينداخت و بدان بوريا برآمد و بگذشت و بر زمين افتاد . آن عيّار تير برگرفت و بر آن بوريا اندر خست از بيرون . و ديگر تيرى بينداخت . و هر تيرى كه بينداختى عيّار آن تير به بوريا اندر خستى تا خراسانى را تير نماند . طاهر گفت : ويلك ، شمشير بكش و فراز شو . عيّارى را چه خطر است ؟ ! خراسانى شمشير بكشيد و آهنگ عيّار كرد .\r\nعيّار دست به توبره فرو كرد و سنگى برآورد و به فلاخن اندر نهاد و بينداخت و بر شمشير خراسانى آمد و شمشيرش بشكست و به دو نيم شد . عيّار گفت : خذها و انا ابن الفتى . خراسانى بازگشت . و طاهر گفت عجب است اين كار فتنه ! اين چنين سرهنگان و مبارزان با جوشن ، و عيّار با پيراهن پشمين و شمشير چوبين و سپر بوريا و سلاح فلاخن .\r\nو آن روز به دار الرّقيق حربى كردند سخت تا شب اندر آمد . و هرثمه بر غوغا و عيّاران بود و خلقى بسيار كشته شدند .\r\n","description":"","footnote":"","page_name":" 1223 ","page_number":603},
  {"content":"\r\n\r\nخبر مقتل محمّد المخلوع\r\nو چون سال صد و نود و هشت اندر آمد ، نخستين محرم به حرب آمدند . هرثمه و سپاه طاهر در آمدند و گرد بر گرد شارستان بگرفتند و بر در منجنيقها بساختند . و طاهر آب از شهر بازگرفت و كس نيارست بيرون آمدن به آب بردن ، و كار سخت شد .\r\nيك روز محمّد به آخر روز كنيزكى را بخواند تا او را سرود گويد . كنيزك بربط برگرفت و بيتى چند بگفت . محمّد را اندوه آمد گفت : اين چه سرود است ؟\r\nگفت : يا امير المؤمنين ، معذور دار كه جز [ اين 
  ] به يادم نيامد . گفت : ديگرى بگوى .\r\nهمان ابيات بگفت . محمّد را اندوه آمد و گفت : لعنت بر تو باد و بر سرودت . و محمّد را قدحى بود قيمتش ده هزار دينار . پاى كنيزك بر آن قدح برآمد و بشكست . و يك دندان آن كنيزك نيز بشكست . محمّد را از آن سخت اندوه آمد .\r\nپس حصار بر وى دراز شد و مردمان بىحيلت شدند . و محمّد سوى هرثمه كس فرستاد و زينهار خواست بر آنكه سوى او آيد چنان كه طاهر نداند ، و هرثمه دست طاهر از او كوتاه دارد و او را سوى مأمون فرستد .\r\nهرثمه شاد گشت و كس فرستاد و گفت : فرمان بردارم و وعده ها نهادند بر آنكه نيم شب هرثمه بيايد با خاصگان خويش به زورق ، و محمّد از كوشك بيرون آيد با\r\n","description":"","footnote":"","page_name":" 1224 ","page_number":604},
  {"content":"\r\nيك تن . و هرثمه او را به زورق اندر ببرد . و طاهر از اين حال آگاه شد . چون شب اندر آمد برنشست و بر لب رود آمد با لختى سپاه و ياران را دويست مرد بفرمود تا به دو زورق اندر نشستند [ 344 a 
  ] با سلاحهاى تمام . و به ميان رود بيستادند به تاريكى .\r\nو هرثمه بر زورق خويش بيامد با خاصگيان خويش به جاى وعده . و محمّد پيراهن غلامانه بپوشيد و ردا بر سر افگند و نعلين تازى در پاى كرد و برخاست و به لب رود آمد با يكى خادم ، و به كشتى هرثمه اندر شد . چون زورق به ميان رود رسيد .\r\nمردمان طاهر زورقها گرد وى اندر آوردند و تيرباران كردند و حرب كردند . و هرثمه حرب كرد ، و پس فراز آمدند و زورق هرثمه را به حربتها سوراخ كردند تا آب در زورق آمد و به آب فرو نشست ، و هر كه آشنا دانست خويشتن را به آب اندر افگند و آشنا كرد و بجست . و كشتىبان دست هرثمه بگرفت و بجست و به آب اندر آشنا كرد و او را به كنار برد به سختى .\r\nو محمّد به سختى خويشتن را به آب اندر افگند و آشنا كرد و لختى بشد به آب اندر . پس هم بر لب رود از جانب غربى ، هم از آن سوى كه از شهرستان بود ، بر آمد . و بدانجا كه برآمد طاهر ده مرد نشانده بود ، و مهتر ايشان مردى بود از خراسان نام وى ابراهيم بن جعفر البلخى ، چون محمّد برآمد ، محمّد بن ابراهيم او را بشناخت ، گليمى بر پشت وى افگند تا سرما نيابد . و او را بر اسب خويش نشاند .\r\nو طاهر و همه مردمان ايدون پنداشتند كه محمّد غرقه شد . و ابراهيم فراز آمد و او را گفت : حالى چنين بود و او به خانهء من است به گليمى اندر . طاهر را غلامى بود نام او قريش و دندانهاش دراز بود و بزرگ ، چنان كه او را قريش دندانى خواندندى . طاهر هم آنگاه قريش را بخواند و گفت : به خانهء ابراهيم شو و سر محمّد برگير و بيار . قريش برفت و محمّد را بيافت تنها آنجا ، شمشير برآورد كه بزند . محمّد برخاست و چيزى نيافت اندر خانه مگر بالش . آن را به دست گرفت و سپر كرد تا مگر شمشير از خويشتن بازدارد . شمشير بزد بر بالش آمد و بر روى محمّد اندر خست و فرق سرش ببريد . [ قريش 
  ] ديگر بزد به بالش و ببريد و محمّد\r\n","description":"","footnote":"","page_name":" 1225 ","page_number":605},
  {"content":"\r\nبه روى اندر افتاد . و قريش فراز شد و گردن از قفاى او ببريد و سرش برگرفت و به طاهر آورد .\r\nو ديگر روز طاهر برنشست و خلق را بارداد و سر محمّد به طشت اندر بنهاد و مردمان را گفت : اين مدبر خويشتن را كشت ، اگر او به زينهار من آمدى كشته نشدى ، و ليكن چون سوى هرثمه شد چنين آمد . و حرب من كردم و سختى من ديدم ، و او خواست كه با هرثمه سوى مأمون شود تا نام و فتح او را بود . و بفرمود تا سر محمّد به در شارستان بر دار كردند . و مردمان چون سر محمّد بديدند ، شارستان بدادند و دروازه ها بگشادند ، و هر كسى به كار خويش شد . و طاهر بغداد بگرفت و فتنه بنشست .\r\nو طاهر سر محمّد الامين و قضيب و رداى خلافت محمّد صلَّى الله عليه و سلَّم سوى مأمون فرستاد . و دانست كه هرثمه آن حديث پيش مأمون زشت كند به كشتن و سر بريدن و بر دار كردن برادرش . و مأمون خواست كه محمّد اسير شود و زنده به در او باشد . پس طاهر به نامه اندر بنوشت كه محمّد به هرثمه كس فرستاد و زينهار خواست كه سوى او شود و به دو ايمن بود ، و بر من ايمن نبود از بسيارى حربها كه من كردم و مدارا نكردم . او مرا تهمت كرد و خويشتن را بر هرثمه استوار داشت . و هرثمه به شب اندر به زورق بيامد به لب رود با محمّد ، و من با سپاه به لب رود آمدم تا چون از رود بيرون آيد من حقّ او بگزارم . و او به زورق هرثمه اندر نشست . چون به ميان رود آمد ، زورق غرقه شده بود . محمّد آشنا كرد و خويشتن بر لب رود افگند و پنداشت كه هرثمه با او غدر كرد ، و از زينهار خواستن پشيمان شد . چون بر لب رود بر شد ، غلامان خويش را بانگ كرد محمّد و منصور ، و سپاه خويش را بخواند تا بيايند و ديگر باره حرب كنند . تا ما مردمان را بگفتيم كه او را بگيرند . شمشير بكشيد و حرب كرد تا كشته شد . پس مردمان بغداد ديگر روز حصار ندادند و كشتن وى استوار ندانستند . و من خواستم كه ايشان بدانند سرش برگرفتم ، و چنان كه عادت ملوك است ، و بر در شهر مردمان را بنمودم تا ايمن شدند و بپراگندند . و خداوندان فساد و عيّاران هر كسى از پس كار\r\n","description":"","footnote":"","page_name":" 1226 ","page_number":606},
  {"content":"\r\nخويش بشدند و فتنه بنشست و شهر بگرفتم ، و سر او اينك فرستادم .\r\nو هرثمه نامه كرد كه من بشدم و او را به زورق اندر بنشاندم و خواستم كه او را به نزديك خويش آرم . زورق به ميان رود غرقه شد و من به خويشتن مشغول شدم .\r\nچون ديگر روز بود سرش پيش طاهر ديدم . و جز اين ندانم كه چون بوده است . و مأمون را به بغداد از زن برادر امّ عيسى بنت موسى دو پسر بود : محمّد ايشان را از رقّه آورده بود و به بغداد بازداشته به كوشك خويش اندر . پس طاهر مؤتمن را و پسران مأمون را با مادرش و پسران محمّد را ، موسى و عبد الله با مادرشان ، به خراسان فرستاد سوى مأمون و بر زبيده به سراى اندر موكّل گماشت . و موسى مهترين پسر بود و محمّد را به كنيت ابو موسى خواندندى ، و عبد الله نيز خواندندى .\r\nو محمّد مردى بود به گونه اسپيد و به بالا دراز و كتفهاى بزرگ و چشمهاى خرد و بينى بلند [ 344 b 
  ] و به تن بنيرو . و آن روز كه طاهر قضيب و انگشترى به مأمون فرستاد به مرو و فتح نامه نوشت . و اندر نامه ايدون گفت كه چون از رود برآمد و خواست كه با ما حرب كند من غلام خويش قريش دندانى را فرمودم تا او را بگيرد و از حرب بازدارد ، و او با قريش حرب كرد و دست نداد . و قريش حرب كرد و او كشته شد .\r\nو مأمون اندر مولود محمّد ديده بود به قول منجمان كه محمّد را قريش كشد .\r\nمأمون پنداشت كه مردى كشدش از قبيلهء قريش . و فضل بن سهل علم نجوم نيك دانستى . و اندر هر نامه كه مأمون كردى به طاهر اندر گفتى كه مردمان را بنگر به ميان سپاه تو اندر از مبارزان قريش ، و ايشان را نواخته دار ، و طاهر ندانستى كه اصل اين حديث چيست . و چون مأمون نامه طاهر برخواند كه غلام من قريش او را كشت ، دانست كه اين آن است كه منجّمان اندر مولود محمّد گفته بودند كه او را قريش كشد .\r\n","description":"","footnote":"","page_name":" 1227 ","page_number":607},
  {"content":"\r\nو آن روز كه محمّد را بكشتند بيست و هشت ساله بود و چهار سال و هشت ماه ولايت داشت . و محمّد بدان فتنه اندر دختر عيسى بن جعفر را به زنى كرده بود . و او زنى فصيحه و شاعره بود و نيكوروى . و محمّد را مرثيهء بسيار كرده است .\r\n","description":"","footnote":"","page_name":" 1228 ","page_number":608},
  {"content":"\r\n\r\nخبر خلافت المأمون\r\nچون كار مأمون راست شد و فضل بن سهل او را گفت ما را به بغداد بايد شدن و بدانجا بايد نشستن ، و مأمون خراسان را دوستتر داشتى ، راى رفتن نكرد .\r\nفضل گفت خراسان به كنار جهان است و به حدّ مشرق است و از ايدر تا مغرب نگاه نتوان داشتن . و عراق ميانهء آبادانى است . مأمون گفت به عراق اندر بغداد خلفاى بنى العبّاس نشستند ، و پيش از اين بنى اميّه به شام بودند ، و شام نيز هم به كرانهء آبادانى است و با ثغر روم پيوسته است ، و از شام همه جهان را بتوانستند داشتن . فضل دانست كه آن تدبير خطا است ، و نتوانست مأمون را مخالف شدن .\r\nپس هم آنجا بنشستند . و طاهر به بغداد بود و نگاه همى داشت تا سال صد و نود و نه اندر آمد .\r\nبه ماه ربيع الآخر به رقّه خارجىاى بيرون آمد نام وى نصر بن شبث بن ربعى .\r\nخبر به مأمون نبشت . و مأمون فضل را بخواند و گفت : چه تدبير كنى ؟ فضل گفت :\r\nمن همى گفتم اكنون ببايد رفتن . گفت : طاهر ما را كفايت كند . فضل گفت : چون طاهر به حدّ جزيره شود و به حرب رقّه مشغول شود ، عراق ضايع ماند . گفت : پس كسى را بنگر كه عراق را بشايد . پس فضل برادر خويش را حسن بن سهل نامزد\r\n","description":"","footnote":"","page_name":" 1229 ","page_number":609},
  {"content":"\r\nكرد . و حسن و فضل مردمانى بودند به ديوان بغداد اندر به وقت رشيد و مهدى به دبيرى معروف . و نه مردمانى لشكرى بودند . و مأمون دانست كه او نشايد ، و ليكن فضل را مخالف نشد و حسن را بفرستاد . و به طاهر نامه كرد كه عراق و آن شهرها كه تو دارى به حسن بن سهل سپار ، و خود با سپاه به رقّه شو و با نصر بن شبث حرب كن . و اميرى رقّه و همه شهرهاى جزيره و موصل و شام به دو داد ، و به هرثمه نامه كرد كه همه سپاه كه با تو است به حسن سپار و خود با خاصگان خويش به خراسان بازآى .\r\nو حسن به بغداد آمد . و طاهر سپاه و پادشاهى به دو سپرد و خود به رقّه شد آزرده از مأمون و از فضل . و هرثمه همچنين به خراسان باز شد كه ايشان پنداشتند كه مأمون پادشاهى از ايشان باز نستاند . و هرثمه را خليفتى بود بر سپاه ، و او را بو سرايا گفتندى . هرثمه آن سپاه به دو سپرد ، و ايشان را به حسن سپرد و خود به خراسان بازآمد . و طاهر به رقّه شد و نصر را به حصار گرفت و بر در حصار بنشست خاموش . نه حرب كرد و نه هيچ كار . و حسن بن سهل [ را 
  ] به چشم مردمان لشكرى و رعيّت آن مرتبه نبود . و ايشان را عجب آمد و ندانستند كه اين برادر او كرده است ، فضل بن سهل ، كه مأمون همه كار به دو داده بود .\r\nو به كوفه علوىاى بود نام او محمّد بن ابراهيم بن اسماعيل بن ابراهيم بن الحسن [ بن الحسن 
  ] بن علىّ بن ابى طالب ، و او را به لقب ابن طباطبا گفتندى . او پنهان به كوفه دعوت كرد و مردمان را گفت : بيعت كنيد الرّضا من آل محمّد صلَّى الله عليه و سلَّم . و مردمان كوفه از پنهان دعوت او بپذيرفتند . بو سرايا با خيل خويش به جمادى الآخر به كوفه شد و او را بيرون آورد و دعوت او آشكار كرد و كوفه را بگرفت .\r\n\r\nخبر بو سرايا و علوىاى كه به كوفه خروج كردند\r\nو اين بو سرايا به كنيت معروف است و نام وى سرّى بن منصور بود از فرزندان هانى بن قبيصه ، آنكه حرب ذى قار كرده بود ، و عرب كه غلبه كرده بودند به ايّام\r\n","description":"","footnote":"","page_name":" 1230 ","page_number":610},
  {"content":"\r\nكسرى پرويز ، و غلام هرثمه بود . و هر كجا هرثمه را اميرى بودى ، خليفتش او بود .\r\nو چون هرثمه را از مأمون نامه آمد كه سپاه به حسن سپار ، و آن سپاه كه ؟ بود به ابو سرايا داد و او را بر آن سپاه خليفت كرد و ايشان را همه به حسن سپرد و خود بازگشت . و حسن مردى بود دبير و سپاهسالارى نكرده بود . [ او 
  ] چگونه چندين شهرها را اميرى كردى . هم باز كار دبيرى اندر گرفت . و خلقى را از سپاه بغداد و سپاه هرثمه نامشان از جريده [ 345 a 
  ] بيفگند و روزيشان بازگرفت و گفت : مرا اين به كار نيست . و بو سرايا با آن كسها كه نام ايشان از جريده پاك كرده بود از آنجا ، از بغداد به كوفه شد و ابن طباطبا را بيرون آورد و دعوت وى آشكارا كرد و با او بيعت كرد .\r\nو خبر به حسن بن سهل آمد . مردى را از بغداد بيرون كرد از سرهنگان ، نام وى زهير بن المسيّب ، با ده هزار مرد ، و از پس بو سرايا به در كوفه آمد و بو سرايا بيرون آمد و حرب كرد و او را بشكست و خواستهء بسيار غنيمت كرد . و چون بو سرايا با آن خواسته هاى بسيار به كوفه شد ، ديگر روز ابن طباطبا آن خواسته از وى طلب كرد و همه را از وى بستد . بو سرايا را از آن اندوه آمد . دانست كه او را با او موافقت و صلح نبود . و علوى امر و نهى همه به دست او نهاد و آن خواسته به دو داد . آن شب او را زهر داد و بكشت ، و ديگر روز يكى را از علويان به جاى او بنشاند از حسينيان از فرزندان زيد بن على نام وى محمّد بن [ محمّد بن 
  ] زيد بن علىّ بن الحسين بن علىّ [ بن ابى طالب 
  ] و بو سرايا تدبير كدخدايى بگرفت . حسن چون زهير را بفرستاد ، از پس او مردى را از سرهنگان خراسان بفرستاد با چهار هزار مرد ، نام وى عبدوس بن محمّد . چون زهير به هزيمت بشد ، و ابن طباطبا بمرد ، عبدوس با سپاه بسيار به در كوفه آمد . بو سرايا با او حرب كرد و او را بكشت و سپاهش را هزيمت كرد و به كوفه باز رفت . و هر كجا علوىاى بود سر بر كرد و به دو نامه كرد ، و بو سرايا اميرى آن شهر به دو داد و خود به كوفه بنشست با اين علوى ، و او را امير المؤمنين كرد ، و از خطبه نام مأمون بيفگند ، و على را با سپاه به واسط فرستاد تا واسط\r\n","description":"","footnote":"","page_name":" 1231 ","page_number":611},
  {"content":"\r\nبگرفت . و به بصره علوى بفرستاد نام وى زيد بن موسى بن جعفر بن محمّد بن على بن حسين بن على بن ابى طالب عليهم السّلام ، و بصره بگرفت .\r\nو حسن بن سهل متحيّر شد . و هرثمه از بغداد رفته بود سوى خراسان . و چون اين فتنه برخاست ، هرثمه هنوز به حلوان بود . حسن مر هرثمه را نامه كرد و او را بازخواند . هرثمه باز نيامد . رسولى ديگر بيرون كرد ، سندى بن شاهك ، و او را به تلطَّف بازخواند . هرثمه اجابت نكرد . حسن به دو نامه كرد اگر بازنيايى نامه كنم به مأمون و فضل ، تا اگر به در مرو رسيده باشى ترا بازگردانند ، كه آن بو سرايا غلام تو است و تو فرموده اى او را كه اين فتنه ها كند . هرثمه از حلوان رفته بود . اين نامه به همدان به دو رسيد . هرثمه نيارست به در مأمون شدن ، و دانست كه اين حسن كار او تباه كند . از در همدان بازگشت و به بغداد آمد . و حسن او را گرامى كرد و بنواخت و سپاه داد . و او را پيش بو سرايا به حرب فرستاد . و بر مقدّمهء وى على بن [ ابو 
  ] سعيد بود . هرثمه چون از بغداد بيرون شد ، على را به واسط فرستاد با سپاه ، و بو سرايا از آنجا براند تا واسط بگيرد . و هرثمه بو سرايا را رسولى فرستاد و او را به طاعت خواند و پند داد . هيچ سود نداشت . هرثمه با او حرب كرد و او را هزيمت كرد و از سپاه او بسيار بكشت و بو سرايا برفت و به قصر ابن هبيره شد . و هرثمه از پس او بشد . او از آنجا بگريخت و به كوفه بازشد . و هرثمه به قصر ابن هبيره فرود آمد به ماه شوال اندر با سپاه ، و به كوفه از فرزندان منصور و مهدى از بنى العبّاس بسيار بودند با خواسته و با ضياع و با سراها . و چون بو سرايا به هزيمت باز شد ايشان را همه از كوفه بيرون كرد و سراهاشان ويران كرد و ضياعشان بگرفت ، و ايشان بگريختند و سوى هرثمه آمدند به قصر ابن هبيره . و ماه ذو القعده اندر آمد و وقت حجّ بود . و حجّاج خراسان و عراق و حدود مشرق بسيار بيامدند . چون به هرثمه رسيدند ، ايشان را نگذاشت ، و به قصر ابن هبيره باز شدند تا با بو سرايا حرب كنند به كوفه .\r\nابو سرايا علوىاى را به اميرى مكّه فرستاد هم از فرزندان حسين كه آن را به لقب ابن الافطس گفتندى ، نام وى [ حسين بن 
  ] حسن بن علىّ بن الحسين بن علىّ ابن ابى طالب ، و به مدينه علوىاى بفرستاد از فرزندان حسن نام وى محمّد بن\r\n","description":"","footnote":"","page_name":" 1232 ","page_number":612},
  {"content":"\r\nسليمان بن داود بن الحسن بن [ الحسن بن 
  ] علىّ بن ابى طالب . اين علويان از كوفه برفتند به ماه ذى القعده . و محمّد بن سليمان مدينه بگرفت و اميران بنى العبّاس را بيرون كرد . و حسين بن الافطس به مكّه شد . چون به در مكّه نزديك آمد داود بن [ عيسى بن 
  ] موسى از مكّه برفت ، و مردمان بىامام و بىسلطان به عرفات بيستادند . و ابن الافطس روز عرفه نماز شام به مكّه اندر آمد محرم ، و هم آنگاه به عرفات بيرون شد و تا نيمشب به عرفات بيستاد . و ديگر روز به مكّه باز آمد و مكّه بگرفت .\r\nو چون سال صد و نود و نه سپرى شد و سال دويست اندر آمد به اول ماه محرّم ، هرثمه سپاه به در كوفه آورد . و بو سرايا با سپاه بيرون آمد و با هرثمه حرب كرد . و هرثمه بو سرايا را هزيمت كرد ، و ابو سرايا به كوفه باز شد . و هرثمه سپاه به در كوفه فراز آورد . و بو سرايا و علوى محمّد بن محمّد با همه علويان كه اندر كوفه بودند و آن سپاه كه مانده بود اندر كوفه ، بگريختند و روى به بصره نهادند . و على ابن [ ابو 
  ] سعيد از قبل هرثمه به واسط بود با سپاه . و على بن [ ابو 
  ] سعيد از سپاه خويش سرهنگى به دو فرستاد از خراسانيان با سپاه ، نام وى حسن بن على البادغيسى . و پيش بو سرايا آمد بر راه بصره بر لب دجله و بو سرايا با او حرب كرد و به هزيمت شد . و از سپاه [ 345 b 
  ] او بسيار كشته شد ، و بو سرايا را جراحت رسيد و از حرب بازماند و راه خانه گرفت . و خانهء او به جزيره بود به شهر رأس العين . بو سرايا چون به حدّ جزيره اندر آمد ، آنجا اميرى بود از قبل حسن بن سهل نام او حمّاد ، با سپاه پيش وى آمد و او را با آنكه با او بودند همه را بگرفت و اسير كرد و به حسن ابن سهل سپرد . و حسن بفرمود تا بو سرايا با آن علويان همه را گردن بزدند .\r\nو به اخبار اندر ايدون گفتند كه هرگز كسى نبود كه به وقت كشتن چندان بانگ كرد و جزع كه بو سرايا . چون بو سرايا را بكشتند ، على بن [ ابو 
  ] سعيد از واسط به فرمان هرثمه آهنگ بصره كرد . و بر بصره زيد بن [ موسى بن جعفر بن محمّد بن على بن حسين بن 
  ] على [ بن ابى طالب 
  ] بود . او را زنهار داد و نكشت و به بند اندر همى داشت . و اين زيد را برادرى بود ابراهيم نام ، و مردمان از وى ستوه شده\r\n","description":"","footnote":"","page_name":" 1233 ","page_number":613},
  {"content":"\r\nبودند از ستمها و سيرت بد او . و او را زيد النّار خواندندى از بسيارى سراها كه بسوخت . چون على بن [ ابو 
  ] سعيد به در بصره آمد ، مردمان زيد النّار را بگرفتند و به دست على اندر نهادند ، و على او را زينهار داد و نكشت ، و به بند اندر همى داشت . و اين ابراهيم همچنان ستم كرده بود كه زيد النّار به بصره . و بسيار مردمان را بكشته بود و او را به يمن ابراهيم الجزّار نام كردند . و حسين بن الافطس به مكّه همچنين ستم كرد ، و نيز مردمان مكّه به دست او بيچاره شدند و تدبير آن كردند كه او را بكشند . و او آگاه شد .\r\nو به مكّه اندر پيرى بود علوى نيك مرد نام وى محمّد بن جعفر ، و او با حسين ابن الافطس بود . چون دانست كه مردمان مكّه از وى ستوه شدند و بو سرايا را كشتند ، و عبّاسيان باز به عراق شدند ، سوى راشد محمّد بن جعفر بن محمّد كه تو بيرون آى تا ما ترا بيعت كنيم و خلق را به بيعت خوانيم . محمّد گفت : مرا اين به كار نيست و من از خانه بيرون نيايم تا از عبادت خداى جدا نشوم . پس حيلت همى كرد اين حسين بن الافطس تا علويان آن پير را بفريفتند و مر او را گفتند ما بر دست تو توبه كنيم و بر مذهب تو رويم و فرمان تو كنيم . تا آن پير به ميان خلق بيرون آمد .\r\nو ايشان او را بيعت كردند . و اهل مكّه را به بيعت او خواندند . و مردم اجابت كردند [ و به بيعت او اندر آمدند 
  ] و گفتند مگر از جور و ستم ابن الافطس برهيم . و پسرش على بن الحسين كار وى بگرفت و او را به خانه اندر بنشاند . و آن علوى كه به يمن بود و او را ابراهيم الجزّاز گفتندى ، امير يمن را از يمن بيرون كرده بود ، نام وى اسحاق بن موسى ، و عباسىاى بود و به حد يمن اندر همى گشت . چون بشنيد كه مردمان مكّه از علويان به ستوه شدند ، به مكّه آمد تا مكّه بگيرد . و محمّد بن جعفر بيرون آمد و پسرش علىّ بن الحسين بن الافطس پيش او بيستادند با سپاه و حرب همى كردند . و مردمان مكّه علويان را مدد نكردند . اسحاق بن موسى و عبّاسيان غلبه گرفتند و مكّه بگرفتند . و علويان مردمان بسيار را بكشتند . و محمّد بن جعفر را تيرى بزدند [ به چشم 
  ] و چشمش كور شد و بگريخت از مكّه و به جدّه شد . و\r\n","description":"","footnote":"","page_name":" 1234 ","page_number":614},
  {"content":"\r\nپسرش كشته شد . و آن علويان كه با او بودند همه بگريختند . و اسحق اميرى مكه بگرفت ، و از پس محمّد بن جعفر به جدّه شد و او را بگرفت . و محمّد زينهار خواست . او را زينهار داد و به مكّه آورد و او را به مزگت مكّه آورد . و به ميان مكّه به ركن مقام بر پاى كرد تا خويشتن را خلع كرد و مأمون را بيعت كرد . و برادر مأمون ، محمّد بن هارون آنكه كنيتش ابو اسحاق بود و از پس مأمون خليفتى او را بود و او را معتصم گفتندى ، او را در اين وقت حسن بن سهل اميرى يمن داده بود .\r\nاو برفت و به يمن اندر ابراهيم الجزّار بود . چون آگاه شد ، مردى را از فرزندان عقيل بن ابى طالب بيرون فرستاد پيش او به حرب . و ابو اسحاق به مكّه آمد كه حجّ كند به سال دويست و يك . و از آنجا به يمن شود . ابن عقيل بيامد و با سپاه به در مكّه بنشست . و ابو اسحاق به مكّه اندر بود . امير مكّه او را سپاه داد و بيرون شد و با عقيلى حرب كرد و او را هزيمت كرد .\r\n","description":"","footnote":"","page_name":" 1235 ","page_number":615},
  {"content":"\r\n\r\nخبر مقتل هرثمه\r\nو چون هرثمه از بو سرايا بپرداخت ، حسن بن سهل او را اميرى شام داد ، نپذيرفت و دستورى خواست كه به در مأمون باز شود . و حسن او را دستورى نداد .\r\nو هرثمه بىدستورى او از كوفه برفت و گفت : به در امير المؤمنين شوم و روى او ببينم و حديث خويش با او بگويم . اگر مرا باز فرستد او به داند و به فرمان او بازآيم و از دست او اميرى كنم به كه از دست چون تويى . و ديگر خواست كه بدان گستاخى آن فتحها كه كرده بود به مرو شود و با مأمون خلوت كند و او را از كارهاى عراق آگاه كند و گويد كه حسن بن سهل آن كار را نشايد .\r\nو حسن نامه كرد به فضل . و فضل سوى مأمون اندر شد و او را بر هرثمه آغاليد و گفت بغداد بر تو تباه كرد و بو سرايا را برگماشت تا علويان را بيرون آورد و غلبه كرد ، و اگر او نخواستى بو سرايا چنين نكردى ، و اكنون بىفرمان تو ايدر همى آيد .\r\n[ 346 a 
  ] و برادرم شام مر او را داد نپسنديد . و دل مأمون بر هرثمه تباه كرد . و مأمون شام و حجاز هر دو هرثمه را داد و عهد پيش او فرستاد و گفت از راه بازگرد . و عهد شام هرثمه را به راه پيش آمد ، او بازنگشت و گفت اين همه فضل همى كند كه نمىخواهد كه من پيش مأمون شوم ، و مأمون از اين كار آگاه نيست . پس به مرو\r\n","description":"","footnote":"","page_name":" 1236 ","page_number":616},
  {"content":"\r\nآمد . و آن روز كه به مرو اندر آمد ترسيد كه فضل از آمدن او مأمون را خبر نكند . و چون به در شهر آمد علمها بازكرد و طبل بزد و همچنان طبل زنان با سپاه به در مأمون آمد . مأمون فضل بن سهل را گفت : اين چه بانگ طبل است ؟ گفت : هرثمه است كه به شهر اندر همى آيد به رغم تو . مأمون را خشم آمد و او را به سراى اندر خواند . چند كس بيرون شدند و او را دستها ببستند و بسته پيش مأمون در آوردند .\r\nاو را گفت : ترا ياراى آن است كه بىفرمان من به در من آيى و نيز طبل زنى به شهر اندر به ستيزهء من . هرثمه خواست كه سخن گويد ، نهشت كه حديث كند . بفرمود پيادگان را تا او را مشت و طپانچه زدند تا روى هرثمه و بينيش بشكستند ، و بفرمود تا از پيش او به در زندانش كشيدند و به زندان كردند . و روزى چند بود ، فضل بن سهل كس فرستاد تا او را بكشتند .\r\n","description":"","footnote":"","page_name":" 1237 ","page_number":617},
  {"content":"\r\n\r\nذكر حوادث كه به بغداد افتاد و اضطراب مردمان بر حسن بن سهل\r\nو سپاه بغداد حسن بن سهل را از شهر بيرون كرده بودند و او به نهروان بود . و بو سرايا را آنجا كشت . پس بازگشت و به بغداد نيارست آمدن و به مداين شد ، بر آنكه از آنجا به واسط شود . و سرهنگى را به بغداد فرستاد به اميرى نام وى على ابن هشام . و على به بغداد اندر آمد و به اميرى بنشست و سپاه گرد كرد . و از او شش ماهه روزى خواستند . و او نامه كرد به حسن . و حسن وعده كرد كه بفرستم ، و نفرستاد . چون يك ماه برآمد ، بازگرد آمدند و بر على بن هشام شنعت كردند .\r\nعلى وعده كرد كه ايشان را نفقه بدهد از آن خويش تا درم حسن بيايد و بدهد . و آن علوى كه به بصره بود كه او را زيد النّار خواندندى ، على بن [ ابو 
  ] سعيد [ كه 
  ] اميرى بصره از قبل حسن گرفته بود و [ او را 
  ] به زندان كرده ، از زندان بجست . و بو سرايا را برادرى بود او را عبد الله گفتندى ، پنهان بود . هم بدان ناحيتها بيرون آمد و با او يكى شد . و مردمان گرد آمدند و خواستند كه بصره بگيرند . على بن هشام كس فرستاد تا او را از بغداد سپاه فرستاد سوى ايشان تا حرب كردند و برادر ابو سرايا را بكشتند ، و زيد النّار را اسير كردند و به بغداد آوردند ، و على بن هشام او را به زندان كرد . و لشكر بغداد بر على بن هشام بشوريد و شنعت كردند و\r\n","description":"","footnote":"","page_name":" 1238 ","page_number":618},
  {"content":"\r\nدر [ زندان 
  ] بشكستند و زيد النّار را بيرون كردند . او بگريخت و پنهان شد . و مردمان بغداد او را مىجستند كه به خلافت بنشانند و نيافتند .\r\nو منصور بن مهدى به بغداد بود . سوى او آمدند كه او را بيعت كنند و به خليفتى بنشانند اجابت نكرد . گفتند پس به اميرى بنشين از قبل مأمون كه حسن بن سهل را نخواهيم . اجابت كرد و به اميرى بغداد بنشست و خطبه بر مأمون همى كرد . و حسن بن سهل از وى بترسيد . از مداين برفت و به واسط شد . و فضل بن ربيع پنهان ببود به بغداد . چون منصور المهدى بنشست ، او را بيرون آورد و وزير كرد . و سپاه بغداد خواستند كه به حرب حسن بن سهل شوند و او را بكشند . و طاهر را از رقّه بازآرند و به بغداد بنشانند تا مأمون بداند كه او غلط كرد در فرستادن حسن بن سهل به بغداد . و طاهر بدين فتنه ها اندر به رقّه نشسته بود . چون بشنيد كه سپاه بغداد با منصور بيعت كردند بر حرب حسن ، طاهر سرهنگى بزرگ از سرهنگان خراسان نام وى محمّد بن [ ابى 
  ] خالد المرورودى را بفرستاد تا با وى تدبير كند و يارى كند بر حرب حسن . سپاه بغداد بر وى گرد آمدند و منصور را گفتند او را سپاهسالار كن و به حرب [ حسن 
  ] فرست . منصور او را سپاهسالار كرد و به حرب حسن فرستاد به واسط ، و خود بر در بغداد بنشست ، و محمّد بن [ ابى 
  ] خالد را به واسط فرستاد و با حسن حرب كردند . و محمّد هزيمت شد و او را جراحت رسيد و به بغداد بازآمد و از آن جراحت بمرد . و سپاه با پسرش عيسى بن محمّد گرد آمدند و ديگر باره به واسط شدند به حرب حسن . و حسن نيز حميد بن عبد الحميد را به حرب ايشان فرستاد با سپاه تا حميد مر عيسى را هزيمت كرد . و از سپاه بغداد بسيار به قتل آمدند و به بغداد بازآمدند و گفتند ديگر باره به حرب شويم و نپسنديم حسن بن سهل را آن مغ مغزاده ، و برادرش را فضل نيز نپسنديم . و اگر مأمون او را از وزيرى باز نكند مأمون را نيز نپسنديم . و منصور را گفتند خزيمة بن خازم را سپاهسالار كن . او را سپاهسالار كرد و با وى به واسط رفتند به حرب حسن . و منصور يحيى بن على بن [ عيسى بن 
  ] ماهان بفرستاد تا مداين بگرفت . و حسن نيز حميد طوسى را به حرب خزيمه فرستاد . و غوغا به شهر اندر غلبه گرفت ، و\r\n","description":"","footnote":"","page_name":" 1239 ","page_number":619},
  {"content":"\r\nعيّاران فساد كردند و غلامان و زنان مىربودندى ، و نه منصور و نه كس را فرمان كردندى .\r\nو مردمان بغداد را [ 346 b 
  ] صبر نماند ، و مردمانى كه به صلاح بودند گرد آمدند تا اين مردمان را از فساد بازدارند ، نتوانستند بازداشتن ، و غلبه اهل فساد را بود . و حرب كردند و كشتن بود ميان ايشان . و اين خبرها به بغداد سوى مأمون مىرسيد .\r\nو فضل بن سهل بسيار بر وى پوشيده كردى ، گفتى اين علويان مىكنند و به هر شهرى علوى برخاسته است و خويشتن را دعوت همى كند . و نگفتى كه از بهر حسن مىكنند كه او را نمىخواهيم . پس مأمون گفت : چه بايد كردن ؟ و با فضل تدبير كردى هر روز . آخر راى بر آن افتاد كه يك تن از علويان بنگرند مردى پارسا كه خلق او را پارسا دانند با علم ، و با اين فتنه ها و فضوليها خويشتن را نيالوده و علويان او را به حق شناسند ، و مأمون او را به خراسان آرد و ولى عهد كند و خلافت از پس خويش او را دهد ، تا اين علويان بدانند كه از پس مأمون خليفتى از فرزندان عبّاس بيرون شد و به آل بو طالب افتاد ، تا بيارامند ، و اين فساد علويان به شهرها بنشيند و علويان بر در مأمون گرد آيند . پس بنگريست كه اين كار [ را 
  ] كه شايد .\r\nو مر اين زيد النّار را برادرى بود به بغداد نام وى على ، و از همه علويان كس از وى داناتر نبود و پارساتر ، و پسرزادهء جعفر الصّادق بود ، و اين على بن موسى بن جعفر بن محمد بن على بن الحسين بن على بن ابى طالب بود عليهم السّلام . و او را پسرى بود نام وى محمد بن على همچون وى با علم و صلاح . پس مأمون با فضل تدبير كرد كه او را از بغداد بيارند و مأمون او را ولى عهد كند از پس خويش ، و مذهب شيعه اندر ميانهء عامه پيدا كند و به امامت علويان دعوت كند تا فتنهء علويان اندر جهان بنشاند و بر مأمون بيارامند . و اين تدبير راست كردند . و فضل مر مأمون را نگفت كه سپاه بغداد اين همه فتنه كه مىكند از آن است كه مرا و برادرم حسن را به اميرى نمىخواهند .\r\nپس مأمون خال خود را ، رجاء بن [ ابى 
  ] ضحّاك و خادمى نام وى فرناس ، از\r\n","description":"","footnote":"","page_name":" 1240 ","page_number":620},
  {"content":"\r\nمرو به بغداد فرستاد تا على بن موسى را بيارند . و به مرو مأمون مذهب شيعت پديد كند ، و گفت : از پس من خليفت على بود و امامت او را است و بر وى ستم كردن روا نيست ، و بنى اميّه بر فرزندان بو طالب ستم كردند و بنو العبّاس ستم كردند ، و حق مر ايشان را است . و من خويشتن را خلع نتوانم كردن و ليكن خلافت از پس خويش ايشان را دادم ، و ولى عهد علىّ بن موسى بن جعفر را كردم ، و او را گفت :\r\nتو حقّترى از فرزندان من و از همه بنى العبّاس . و او را رضا نام كرد و گفت : على ابن موسى الرضا من آل محمّد . و مأمون بيعت مردمان بستد از پس خويش مر على ابن موسى را ، و از پس او پسرش را محمّد بن على . و او را دو دختر بود يكى مهتر ، ام حبيب ، آن را به زنى به على داد ، و ديگر كهتر ، امّ الفضل ، به زنى به محمّد بن على داد . و جامهء سياهان و علم سياه بيفگند و جامهء سبز اندر پوشيد و گفت : جامهء سياه جامهء دوزخيان است ، و جامهء سبز زينت بهشتيان است . و فضل بن سهل را بفرمود تا به هر شهرى نامه كرد تا بيعت رضا از همه مردمان بستدند و گفت :\r\nخلافت از پس مأمون او را است . و امير المؤمنين مأمون حق به خداوند بازداد . و اهل بيت پيغامبر را بر اهل خويش بگزيد و دانست كه ايشان حقّتراند به خلافت و امامت . و على بن موسى الرّضا را از پس خويش ولى عهد كرد و از پس على محمّد پسر رضا ، و از پس او اهل بيت على بن ابى طالب هر كدام فاضلتر و عالمتر و زاهدتر . و بفرمود تا جامه هاى سياه و علمهاى سياه بيفگندند و علمها و جامه سبز كردند . و به هر اميرى نامه كرد بدين نسخت . و على بن موسى به هر شهرى كه علويان بودند نامه كرد كه حقّ به حقّدار آمد . و جامه ها سبز كردند .\r\nو به حسن بن سهل همچنين نامه آمد از مأمون ، و حسن به واسط بود . آن بيعت از سپاه بستد و به طاهر نامه كرد تا به رقّه و موصل و جزيره و شام همچنين كرد و به مكّه و مدينه همچنين . و علويان بياراميدند . و پيش از آنكه اين نامه رسيد ، حسن با سپاه بغداد صلح كرد بدانكه حسن ايشان را شش ماهه روزى بدهد ، و ايشان مهدى بن منصور را به خانه بنشانند . و عيسى خليفت حسن بود اندر ميان ايشان . و حسن به بغداد نيامد . و صلح تمام شده بود و منصور بن المهدى را به خانه اندر\r\n","description":"","footnote":"","page_name":" 1241 ","page_number":621},
  {"content":"\r\nنشانده بودند . و عيسى امير بغداد بود از قبل حسن و شهر آراميده . چون اين نامه بيامد از مأمون ، حسن به هر شهرى نامه كرد و به بغداد نيز نامه كرد [ كه 
  ] سپاه بغداد را بگوى كه مر رضا را بيعت كنيد و جامه ها و علمها را سبز كنيد . و عيسى آن نامه بر سپاه خواند . همه بشوريدند و گفتند نپسنديم ، و اين كيد فضل بن سهل است ، و خواست تا همه مردمان فرمانبردار مأمون باشند بدين بهانه ، و علويان بنشينند . و ما اين نپسنديم كه خلافت از بنى العبّاس بيرون شود ، ما همه آنيم كه رشيد و منصور و مهدى را خدمت كرده ايم و مأمون را [ 347 a 
  ] به خلافت نپسنديم و ما ديگر كس بنشانيم . خلافت از آن بنى العبّاس است .\r\nو همه بنى عبّاس گرد آمدند به بغداد و مأمون را لعنت كردند و گفتند وى حرام زاده است و اگر نه خلافت از خاندان خويش بيرون نبردى . پس همه گرد آمدند بدانكه مأمون را خلع كنند و خليفتى ديگر بنشانند از اولاد عبّاس . پس پيش منصور ابن المهدى شدند . او اجابت نكرد . و منصور را برادرى بود نام وى ابراهيم بن المهدى پيش او شدند . او اجابت كرد و گفت : يك ره كه مأمون خلافت از اهل بيت خويش مىبرد من نپسندم . و همه سپاه بغداد و بنى العبّاس گرد آمدند روز آدينه به مسجد جامع . و ابراهيم بن المهدى بيامد به وقت نماز و خواست كه بر منبر شود و خطبه كند و مأمون را خلع كند و بيعت از مردمان بستاند . و از ذو الحجّه سه روز مانده بود به سال دويست و يك .\r\n","description":"","footnote":"","page_name":" 1242 ","page_number":622},
  {"content":"\r\n\r\nخبر ابراهيم بن المهدى و خلافت او به بغداد\r\nپس چون ابراهيم خواست كه بر منبر شود سپاه مختلف شدند . گروهى گفتند نخست خطبه مأمون را كن پس مر خويشتن را ، و نپسنديم كه مأمون را خلع كنيم و ما را همى آن بايد كه خلافت از خاندان عبّاس بيرون نشود . نخست مأمون را خطبه كن و پس خود را ، و تو خليفت او باش و ولى عهد او . و از پس او خلافت به تو آيد تا اندر ميان بنى عبّاس بماند و به علويان نشود . و گروهى گفتند نخواهيم كه نام مأمون برد و خواهيم كه يكبارگى مأمون را خلع كنيم . و خلافت خويشتن را دعوت كند و بيعت مردمان خويشتن را بستاند . و ابراهيم برخاسته بود كه بر منبر شود و خطبه كند . و وقت نماز بوده بود . چون اختلاف كردند ، ابراهيم بنشست و گفت :\r\nتا شما بر چيزى اتّفاق كنيد ، پس من بر منبر شوم . و اختلاف دراز شد و بر چيزى اتّفاق نكردند ، و وقت نماز پيشين بگذشت . و مردمان به مزگت اندر نماز چهار ركعت كردند هر كسى نماز خويشتن ، و بازگشتند هم بر آن اختلاف . و در مسجد آدينه هر روز گرد آمدندى و اتّفاق نيفتاد . پس باز اتّفاق كردند بر آنكه مأمون را خلع كنند و ابراهيم را به خلافت بنشانند .\r\nو سال دويست و يك سپرى شد و دويست و دو اندر آمد . روز آدينه بود پنج روز\r\n","description":"","footnote":"","page_name":" 1243 ","page_number":623},
  {"content":"\r\nاز محرّم گذشته ، به مزگت آدينه گرد آمدند از ستيزهء مأمون . پس ابراهيم خطبه كرد و فرود آمد و نماز كرد و همه خلق بغداد بر وى سلام كردند و مأمون را خلع كردند و ابراهيم را بيعت كردند . و سه روز بيعت همى ستدند و كار تمام كردند . پس چون كار تمام شد از پس دو سه ماه ، روزى خواستند و با وى چيزى نبود كه ايشان را روزى دهد . و اندر بيت المال لختى درم بود . بر ايشان بخش كرد ، هر مردى را دويست درم آمد . و از ايشان زمان خواست تا غلَّه برسد و خراج بستاند . او را مهلت دادند . و سپاه به كوفه فرستاد و كوفه بگرفت . و به مداين فرستاد و مداين و سواد بگرفت و خود بيرون آمد ، و بر در بغداد لشكرگاه بزد و خواست تا به واسط سپاه فرستد سوى حسن بن سهل . و اميرى بغداد پسران موسى الهادى را داد :\r\nيكى عبّاس نام بود و ديگر اسحاق .\r\nو خبر به مأمون شد كه ابراهيم بن المهدى را بيرون آوردند . مأمون فضل بن سهل را گفت : چيست آنكه ابراهيم را به خلافت بيرون آوردند ؟ گفت : به خلافت نيست و ليكن او را به اميرى بغداد بنشاندند . و فضل بر مأمون پوشيده كرد و نگفت كه بر تو بيرون آمدند و ترا نپسندند كه رضا را ولى عهد كردى ، زيرا كه آن به تدبير فضل بود .\r\nپس ابراهيم بن المهدى بر در بغداد نشسته بود كه مردى خارجى نام وى مهدى ابن علوان بيرون آمد به حدّ سواد اندر . و از آن حدود مردمان بسيار بر وى گرد آمدند . و ابراهيم مر پسرش ابو اسحاق را [ بفرستاد 
  ] . ابو اسحاق برفت با سپاه و با خارجى حرب كرد و به هزيمت باز بغداد آمد . و خارجى از خيل او بسيار بكشت .\r\nو ابراهيم سرهنگى را بفرستاد ، نام وى غسّان بن ابو الفرج ، با سپاهى تا با خارجى حرب كرد و او را بكشت ، [ و پسرش را اسير كرد . 
  ] و حسن بن سهل [ به واسط بود ، چون بشنيد كه ابراهيم قصد او دارد و از بغداد بيرون آمده است 
  ] ، عبد الحميد و پسرش حميد ، با سپاهى بسيار پيش ابراهيم فرستاد و همه سرهنگان كه با حميد بودند به سوى ابراهيم ميل كردند . و نامه كردند به حسن و بر حميد كيد كردند و حسن را گفتند ما ترا همى نصيحت كنيم حميد را به حرب ابراهيم مفرست كه او\r\n","description":"","footnote":"","page_name":" 1244 ","page_number":624},
  {"content":"\r\nرا دل سوى ابراهيم است و سوى او به زينهار خواهد شدن . و حسن حميد را تهمت كرد و نامه كرد و او را بخواند و گفت : سپاه و خواسته آنجا دست بازدار و خود بشتاب بياى كه با تو حديثى دارم تا بگويم و بازگرد . و نيّت آن كرد كه او را سوگند دهد و باز به سپاه فرستد . حميد جواب نامه كرد كه من نتوانم آمدن كه اين سپاه دل به ابراهيم دارند ، چون من از ايشان جدا شوم همه به زينهار او شوند و لشكرگاه به دو سپارند . حسن را بر حميد تهمت بيشتر شد و نامه كرد كه هر آينه بياى . حميد سپاه را آنجا بماند و مردى را نام او سعيد از آن سرهنگان بر سپاه [ 347 b 
  ] خليفت كرد ، و پسر خويش را ، على بن حميد ، با كنيزكان و عيال آنجا دست بازداشت به لشكرگاه و خود برفت .\r\nو سعيد خليفت حميد و سرهنگان و سپاه همه يكى شدند و بعضى از لشكر را هزيمت كردند و على با كنيزكان بگريخت ، و آن سپاه به حسن باز رفت . و عيسى و سرهنگان سوى ابراهيم آمدند و آن خواستهء حميد به دو سپردند . و خبر به حسن آمد .\r\nحميد گفت : من ترا بگفتم و حديث من دروغ داشتى . و چون آن خواسته به ابراهيم رسيد ، قوى شد و سپاه را روزى داد و از بغداد برفت و به مداين شد . و روى به واسط نهاد به حرب حسن . و حسن ترسيد كه ابراهيم كوفه بگيرد . و حميد را به كوفه خواسته بود وديعت مردمان . حميد دستورى خواست كه پياده به كوفه شود چنان كه كس او را نشناسد ، و خواسته برگيرد . حميد به كوفه شد و خواسته بر گرفت و باز آمد . و ابراهيم عيسى را با سپاه بسيار به واسط فرستاد به حرب سعيد بن ساجور را و آن سرهنگان كه از لشكر حميد سوى وى آمده بودند . و حسن از واسط سپاه پيش عيسى فرستاد به حرب و مردى نام وى حكيم [ الحارثى 
  ] و حربى كردند سخت . و عيسى مر ايشان را هزيمت كرد ، و باز به نزديك حسن شد به واسط .\r\nو ابراهيم مر عيسى را با سپاه به كوفه فرستاد تا عباس [ بن موسى 
  ] را ، برادر رضا ، از آنجا بيرون كنند و كوفه بگيرند . عيسى روى به كوفه نهاد . عبّاس ، برادر رضا ، على بن محمّد پسر عمّ خويش را با سپاه كوفه پيش عيسى فرستاد به حرب .\r\n","description":"","footnote":"","page_name":" 1245 ","page_number":625},
  {"content":"\r\nو عيسى ايشان را هزيمت كرد . و اين على بن محمّد باز به كوفه شد سوى عبّاس [ ابن موسى 
  ] ، و عيسى با سپاه ابراهيم به در كوفه بنشست . و مردمان كوفه علوى را گفتند برخيز و از شهر ما برو كه اين كار به علويان نخواهند گذاشت . و او از عيسى زينهار خواست دو روز كه او از در كوفه باز پس شود تا عبّاس [ بن موسى ابن جعفر 
  ] و اين علويان از كوفه بروند و شهر به دو سپارند . عيسى اجابت كرد ، و علوى نخواست رفتن . كوفيان گفتند با تو سلطانى و سپاهى نيست و همه غوغااند ، اگر نروى ترا بگيريم و به عيسى سپاريم . عبّاس [ بن موسى 
  ] علوى چون شب اندر آمد با همه علويان از كوفه برفت . و ديگر روز عيسى با سپاه اندر كوفه رفت ، و ابراهيم بن المهدى را خطبه [ كردند 
  ] و فتنه بنشست . و حسن از واسط سپاه فرستاد به حرب ابراهيم . و ابراهيم به واسط بود و عيسى را نامه كرد كه بر كوفه خليفت كن و خود به واسط آى تا با حسن حرب كنى ، و سعيد بن ساجور را با خويشتن بيار . و سعيد را برادرزاده اى بود نام وى هول بن عيسى ، او را خليفت كرد و خود با سپاه به واسط شد و با سپاه حسن حرب كردند . و عيسى را هزيمت كردند و سپاه و خواسته و لشكرگاه او غارت كردند . و عيسى باز به نزديك ابراهيم آمد به مداين . و ابراهيم به بغداد پسران موسى الهادى را خليفت كرد :\r\nاسحاق و عبّاس .\r\nپس نامه آمد از اسحاق به ابراهيم كه به بغداد مردى بيرون آمد از رعيّت از اهل علم نام وى سهل بن سلامه ، و همى گويد كه من امر معروف كنم و نهى منكر ، و ما را از ظالمان همى خوانند و مردمان او را طاعت همى دارند ، و ايشان را به حكم كتاب و سنّت همى خواند ، و خون ما را حلال بيند . و مردمان عامه خلقى بسيار بر وى گرد آمدند ، و با من سپاه نيست . و عبّاسيان را و علويان را خلع كرده است و همى گويد كه عدل كنم ، و او امام است ، و اگر او را نگيرند امامت همى خويشتن را دعوى كند . ابراهيم عيسى را با سپاه [ به 
  ] بغداد فرستاد تا سهل را بگيرد . و مردمان را از باب الشام و باب الكوفه بر سهل گرد آمدند و با عيسى حرب كردند . و عيسى ايشان را هزيمت كرد و از ايشان بسيار بكشت و سهل را اسير كرد و پيش عباس\r\n","description":"","footnote":"","page_name":" 1246 ","page_number":626},
  {"content":"\r\nابن الهادى آورد . عبّاس او را سوى ابراهيم فرستاد و او را به زندان كرد ، و مردمان را گفت او را بكشم .\r\nپس چون فتنه ها به بغداد و عراق دراز شد ، و حسن بن سهل مأمون را نامه كرد به صورت اين كار كه اين فتنه از چه خاست ، و اين سپاه چرا مخالف شدند مأمون را ، و ابراهيم را از بهر چه بيرون آوردند . و همه حالها او را راست بگفت و رضا و مأمون را همه آگاه كرد و گفت ترا چاره نيست آمدن به بغداد . چه اين فتنه به بغداد دراز شد و مردمان ستوه شدند و ابراهيم بن المهدى را بيرون آوردند ، و او را به خلافت بيعت كردند . مأمون گفت جزاكم الله خيرا . اكنون اين حديث بيش مگوى . و بفرمود تا لشكر رفتن را بساختند و با فضل تدبير نكرد . فضل گفت چه حديث است كه با من تدبير رفتن نكرد . و بر رسيد كه اين سرهنگان كردند . آن همه را بخواند و خوار كرد و گروهى را به قفا بزد . و رضا مأمون را از بهر ايشان سخن گفت . مأمون خواست كه بر فضل انكار كند ، پس با خود گفت همه سپاه من به دست حسن بن سهل است به عراق ، و ابراهيم آنجا دعوى خلافت همى كند ، اگر من فضل را خوار كنم ، حسن با همهء سپاه سوى ابراهيم شود ، و من نيز اين كار اندر نيابم . و رضا گفت كه اين مردمان را [ 348 a 
  ] بگوى كه لختى صبر كنيد اندر بلاى فضل بن سهل كه من به تدبير وى اندرم . و مأمون برفت از مرو . و از رجب ده روز شده بود به سال دويست و بيست و سه . و به اوّل ماه شعبان به سرخس آمد و چهار تن را از پيادگان بخواند از مردمان دون و خسيس به لشكر اندر يكى را نام غالب الاسود ، و ديگر مولاى مأمون بود قسطنطين رومى ، و سديگر فرج الديلمى و چهارم هم مولايى بود از آن وى موفّق الشكلى ، و ايشان را بفرمود كه نگاه داريد چون فضل بن سهل به گرمابه اندر شود ، از پس وى اندر شويد و او را بكشيد . و مأمون از بهر آن مردمانى دون را فرمود كه خواست كه ايشان را بكشد به جاى فضل تا برادرش حسن بن سهل تهمت نكند كه ايشان را مأمون فرموده است ، و چون ايشان را بكشد ، لشكريان را از كشتن ايشان اندوه نيايد .\r\nديگر روز فضل به گرمابه رفت . و فضل منجّم بود و مولود خويش دانست ، و\r\n","description":"","footnote":"","page_name":" 1247 ","page_number":627},
  {"content":"\r\nايدون گفته بود كه بدان روز اندر خون او به ميان آب و آتش بريزند ، و همى ترسيد آن روز . بينديشيد كه اين را چه معنى بود ، گفت آب و آتش هر دو به گرمابه اندر باشد به يك جا . پس به گرمابه شد و حجّام را بخواند و حجامت كرد و خون را به طشت اندر گرفت ، بفرمود تا به ميان آب و آتش به گرمابه اندر بريختند و گفت :\r\nاينك خون من به ميان آب و آتش ريخته شد و آن حكم بر من گذشت . پس از آن آب بر تن ريخت كه از گرمابه بيرون آيد . اين هر چهار تن اندر شدند و او را بكشتند و بيرون آمدند و بگريختند . و مأمون ايشان را فرموده بود كه بگريزيد تا من شما را نيابم . پس چون خبر به مأمون آمد ، همچنان پياده برفت و به گرمابه اندر شد و او را بديد و بگريست و جزع كرد بسيار ، و او را به گور كرد و هفت روز به ماتم بنشست با همه سپاه . پس از هفت روز مأمون بفرمود تا ايشان را طلب كردند . و منادى بانگ كرد كه هر كه ايشان را بيارد ده هزار درم او را دهم . و سپاه به طلب ايستادند . و مأمون به سرخس بنشست . گفت نروم تا ايشان را نيابم . به ماه شعبان و رمضان آنجا بماند ، و ايشان هم به سرخس اندر پنهان بودند . چون به حقيقت ايشان را طلب كردند بيافتند به ماه رمضان اندر . بفرمود كه ايشان را اندر پيش من بكشيد . من به ماه رمضان مزدى نكنم بزرگتر از اين كه قصاص و حكم خداى عزّ و جلّ بر ايشان برانم . چون ايشان دانستند كه هر آينه بخواهندشان كشتن ، گفتند از خداى عزّ و جلّ بترس از خونهاى ما ، و تو ما را فرمودى او را كشتن و باز ما را بخواهى كشتن . مأمون گفت على الحال كه اين حديث بگفتى و مرا به دل آمد كه شما چنين گوييد ، و مردمان دانند كه فضل دست و پاى من بود و كس نفرمايد دست و پاى خود بريدن ، و چون او را كشتيد و ديگر مرا دروغ همى گوييد ، و اگر شما را نخواستمى كشتن ، اكنون از بهر اين دروغ واجب شد مرا كه شما را بكشم . بفرمود تا هر چهار را بكشتند .\r\nو رسولى بيرون كرد سوى حسن كه مرا چه تعزيت و چه جزع پيش آمد . و دو ماه ايدر بنشستم تا كشندگان برادرت را بيافتم و بكشتم . و انگشترى خويش سوى حسن فرستاد و او را وزارت خويش داد به جاى فضل . و گفت چون در بغداد آيم\r\n","description":"","footnote":"","page_name":" 1248 ","page_number":628},
  {"content":"\r\nتا ترا خلعت ندهم به بغداد اندر نشوم . و اميرى خراسان به حسن داد با آن اميريها كه داشت ، و عهد خراسان به دست رسول به حسن فرستاد و رسول را گفت دختر حسن را از بهر من به زنى بخواه ، نام آن دختر بوران بنت الحسن . و رسول به ماه رمضان اندر بفرستاد از سرخس . و خود چون عيد بكرد از سرخس برفت و به طوس شد بدانكه گور پدر را زيارت كند و از آنجا به عراق شود . و روزى چند مأمون به طوس بود .\r\nعلى بن موسى الرّضا يك روز انگور خورد پيش مأمون ، و آن شب شكمش فرو شد و بمرد به ماه شوال اندر . مأمون بر وى جزع بسيار كرد و بر وى نماز كرد . و مردمان شيعت ايدون گويند كه مأمون بر آن انگور زهر افگنده بود ، و رضا بخورد و بمرد .\r\nپس مأمون از طوس به گرگان شد و مردمان بر وى دعا كردند . و چون به رى آمد ، خراج رى ده بار هزار هزار درم بيفگند . و از رى نامه كرد به بغداد به سرهنگان لشكر و خبر آمدن خويش بگفت و خبر مرگ رضا . پس خداى عزّ و جلّ چنان قضا كرد كه حسن به واسط بيمار شد و روزگارى چند ببود ، سودا بر وى غلبه كرد و ديوانه شد . و سپاه بر وى گرد آمدند و او را بند برنهادند و زينهار خواستند و ستوران او را همه گرد كردند . و حميد طوسى با او نگهبان كردند تا به مأمون سپارد . و به مأمون نامه كردند بدين خبر . و مأمون به همدان رسيده بود كه خبر بند حسن به دو آمد . مأمون پزشك خويش را بفرستاد تا او را علاج كند تا من برسم بهتر شده باشد . و سراج خادم را بفرستاد تا او به دست خويش بيماردارى كند . و پزشك بفرمود كه او را همه گوشت گاو و گوشت صيد و چيزها كه سودا زيادت كند دهد تا او را علَّت زيادت شود ، و گفت نگر تا بند از او برنداريد . و سراج خادم را [ 348 b 
  ] گفت من بند بر پاى حسن خواستم نهادن ، خداى عزّ و جلّ خود بند بر پاى او نهاد . ترا بدان مىفرستم تا كسى بند از پاى او برندارد به بهانهء آنكه بهتر شد . و همچنان بگذاريدش تا من بيايم . و ايشان برفتند بر اشتران ، و مأمون از پس ايشان منزل به منزل همى رفت .\r\n","description":"","footnote":"","page_name":" 1249 ","page_number":629},
  {"content":"\r\nو چون خبر سپاه به بغداد آمد [ كه مأمون به نزديك رسيد 
  ] نامه كردند از پنهان ابراهيم بن المهدى به [ حميد طوسى 
  ] و او را با سپاه بخواندند تا بغداد به دو سپارند ، و ابراهيم بن المهدى را بگيرند و به دو دهند . حميد حسن را همچنان با بند به سراج خادم سپرد و به پزشك ، و خود با سپاه به در بغداد آمد . ابراهيم خليفت خويش ، عيسى بن محمّد بن [ ابى 
  ] خالد المرورودى را ، با سپاه به حرب حميد فرستاد . و عيسى بيامد . و همه سپاه را دل با حميد بود . چون با او برابر شدند ، يك زمان حرب كردند ، به هزيمت باز بغداد شدند . و حميد را كس فرستادند كه بياى تا ابراهيم را بگيريم و به تو سپاريم . ابراهيم آگاه شد و پنهان گشت به بغداد شب چهارشنبه نيمهء ماه محرّم به سال دويست و سه .\r\nو ديگر روز پنجشنبه حميد به بغداد اندر آمد و بغداد بگرفت و شهر بياراميد . و مأمون را از بهر بغداد دل مشغول بود . چون به حلوان آمد ، خبر آمدش كه حميد با سپاه حسن به بغداد آمد ، و ابراهيم ناپيدا شد ، و دعوت مأمون به بغداد آشكارا شد و فتنه بنشست ، و خداى عزّ و جلّ او را از حرب كردن برهانيد . از حلوان برفت و به بغداد آمد و به خليفتى بنشست و جهان بياراميد و فتنه بنشست بىحرب .\r\nو مأمون روز شنبه اندر بغداد رفت وقت چاشتگاه شانزدهم از ماه صفر به سال دويست و چهار . و طاهر روز سديگر با سپاه خويش بيامد و مأمون او را بسيار بنواخت و همه كار خويش به دو سپرد . و به حسن بن سهل كس فرستاد به واسط تا بند از وى برداشتند و او را اميرى واسط داد ، و همه سپاه را از وى جدا كرد و سوى خويش خواند . و چون مأمون به بغداد آمد ، جامه و كلاه و علمها همه سبز داشت با همه سپاه . و هر روزى طاهر را از مأمون حاجتى روا بودى ، و يك روز طاهر اندر رفت و اين حاجت برداشت كه جامه ها همه سياه كنند . مأمون اجابت كرد و بفرمود تا قباها و علمها سبز كردند و بسيار بدوختند . و روز آدينه به سراى خويش اندر بنشست و همه خلق را بارداد . پس بفرمود تا درّاعه اى سياه بياوردند و به سر او فرود افگندند ، و طاهر را قبايى سياه در پوشانيدند و كلاه سياه ، و همه سرهنگان همچنين . آن روز سياه به مزگت شد و خطبه كرد . و به همه شهرها\r\n","description":"","footnote":"","page_name":" 1250 ","page_number":630},
  {"content":"\r\nهمچنان نامه كرد . و مأمون مر طاهر را اميرى بغداد داد . و احمد بن ابى خالد را وزيرى داد . و كارها بر ايشان هر دو مىرفت .\r\nو به آخر سال به ماه ذو القعده مأمون طاهر را به خراسان باز فرستاد [ به اميرى 
  ] .\r\nو طاهر از مأمون همى انديشيد از بهر خون برادرش محمّد امين . و مأمون [ را 
  ] نيز آن كينه اندر دل بود و طاهر بدانست . از احمد [ ابى 
  ] خالد اندر خواست و خواستهء بسيار قبول كرد كه او را عهد خراسان از مأمون بستاند . مأمون ترسيد كه اگر او را به خراسان فرستد عاصى شود ، احمد بن ابى خالد گفت من او را ضمانى كنم ، تا مأمون او را عهد خراسان بنوشت . و احمد بن ابى خالد را غلامى بود شرابدار ، آن غلام را به طاهر بخشيد . و در پنهان او را زهر پاره اى بداد و گفت : ترا از بهر آن به طاهر مىدهم تا اگر روزى طاهر سر خلاف و عصيان دارد و از فرمان مأمون سر بكشد و او را خلع كند ، تو اين زهر او را به شراب اندر بده و بكش . و او را وعده هاى نيكو كرد و گفت : من طاهر را ضمانى به اعتماد تو مىكنم . و طاهر را گفت : من اين غلام را از همه غلامان دوستتر دارم و اعتمادها بر وى دارم ، از بهر آن او را به تو مىبخشم تا ترا خدمت كند . و تو بايد كه جز از دست وى شراب نخورى .\r\nو طاهر به خراسان رفت ، بعد از چند روز مأمون را عاصى گشت و او را خلع كرد ، و سپاه را و اهل خراسان را به خلع مأمون خواند . خبر به مأمون آمد . احمد بن ابى خالد را گفت تو ضمانى طاهر كرده اى و او اين به سگالش تو كرده باشد .\r\nگفت : يا امير المؤمنين ، امروز صبر كن تا فردا . پس آن غلام چون بديد كه طاهر عصيان ظاهر كرد و مأمون را خلع كرد ، روز ديگر از آن زهر قدرى در شراب كرد و طاهر را بداد تا بمرد . و روز ديگر مأمون را خبر مرگ طاهر بياوردند . مأمون پرسيد كه چگونه بود اين . احمد بن ابى خالد آن حال او را بگفت .\r\n","description":"","footnote":"","page_name":" 1251 ","page_number":631},
  {"content":"\r\n\r\nخبر وفات مأمون و صفت او و مقدار سال و مدت ملك و پادشاهى او\r\nو مأمون به اول سال دويست و هژده برادر را ، ابو اسحاق ، ولى عهد كرد و او را معتصم نام كرد و بفرمود تا عنوان نامه ها به نام او كردند و هر دو به هم ايدون نبشتندى : من عبد الله المأمون امير المؤمنين و الخليفة من بعد امير المؤمنين [ ابى 
  ] الاسحاق المعتصم باللَّه بن الرّشيد امير المؤمنين الى فلان . و جواب نامه ها ايدون آمدى . و مأمون اندر اين سال به طرسوس شد به ماه جمادى الآخر .\r\nسپاه از طرسوس برگرفت و به زمين روم اندر شد . و رودى است در اندرون روم آن را بدندون خوانند . لشكر بدان لب [ رود 
  ] فرود آمد . و وقت انگور بود و رطب و خرما پخته بود . و هر روزى مأمون [ را 
  ] از بغداد بريدى آمدى . و رسم [ بريدى 
  ] آن وقت بر اشتران بود . اين خريطه كه اكنون بريد از منزل به منزل برند ، [ 349 a 
  ] آن وقت به هر منزلى دو اشتر بود كه يك كس با خريطه بر اشتر نشستى و سخت براندى تا آن منزل ديگر . و به هر منزلى كس نشسته بودى كه آن اشتران داشتندى از بيت المال . و مأمون بر لب رود [ بدندون 
  ] فرود آمده بود . و آن رود از زمين روم بريده است و آبش هميشه سخت سرد بود زيرا كه برف آب بود ، و خادمى پيش مأمون ايستاده بود ، گفت : بنگر كه ما را از خانه جز خرماى رطب چيزى\r\n","description":"","footnote":"","page_name":" 1252 ","page_number":632},
  {"content":"\r\nبفرستادند ؟ خادم اندر آمد با دو سه سله خرما . و مأمون را عجب آمد و دعا كرد و شكر كرد و از آن خرما پاره اى بر لب آب بخورد بسيار ، و آن روز او را تب آمد ، و اول روز بود از رجب ، و هفده روز بيمار بود و هم اندر رجب بمرد .\r\nو ديگر روز معتصم سپاه برگرفت و مأمون را به طرسوس آورد و آن روز بر وى نماز كرد . و مأمون آن روز كه بمرد چهل و هفت ساله بود ، و بيست سال و پنج ماه امير المؤمنين بود . و مأمون را به لقب ابو العبّاس گفتندى . و او مردى بود به بالا ميانه و به گونه اسمر ، و الله اعلم .\r\n","description":"","footnote":"","page_name":" 1253 ","page_number":633},
  {"content":"\r\n\r\nخبر خلافت المعتصم بن الرّشيد\r\nچون معتصم به طرسوس شد ، لشكر بر او بيعت كردند و عبّاس پسر مأمون او را بيعت كرد و به بغداد آمدند . و معتصم به بغداد اندر آمد روز شنبه اوّل ماه رمضان هم از اين سال . و خبر آمدش كه مردمان همدان و اصفهان اندر دين خرمى شدند و مذهب بابك گرفتند . و بابك بدان جانبها همه سپاه فرستاد . و معتصم اسحاق بن ابراهيم بن مصعب را كه امير بغداد بود به حرب ايشان فرستاد به همدان با سپاه بسيار ، و اميرى همدان و كوهستان همه او را داد .\r\nاسحاق برفت از بغداد به اول ذى القعده و با خرم دينان به همدان حرب كرد . و بر ايشان ظفر يافت و شصت هزار مرد از ايشان بكشت ، و ديگران همه بپراگندند به زمين ارمينيه و آذربايگان ، و به زمين روم اندر شدند . و نامهء فتح خطيب بر منبر برخواند .\r\nخبر بنا كردن معتصم سامره را\r\nپس اين معتصم شهر سامره را بنا كرد . و اين سامره شهرى قديم بوده است و ويران شده بود و بر لب دجله بنا كرده بود . و رودى از دجله بگشاده است بزرگ و\r\n","description":"","footnote":"","page_name":" 1254 ","page_number":634},
  {"content":"\r\nبه حد موصل اندر همى رود و به زمين روم . و آن رود را قاطول خوانند . و آب همه شهرهاى موصل از آنجا است . و سامره بر لب دجله نهاده است و ليكن آبش هم از رود قاطول است . و آن بنا از عهد اكاسره باز ويران شده بود . رسيد را چون به بغداد دلش نبود گفتى هواى اين مرا نسازد . و مىگشت با سپاه به حدود موصل و سواد اندر به بهانهء صيد . و مىگرديد و جايى خواست كه آنجا بنا كند وطن سازد .\r\nو نيز از سپاه مىترسيد زيرا كه منصور و مهدى و هادى همه آنجا بودندى . و آن سپاه آنجا خانه ساخته بودند و عيال و ضياع [ داشتند 
  ] . چون امير المؤمنين آنجا بودى هر روز شنعت كردندى و از او درم خواستندى . رشيد خواست كه جايى با خاصگيان خويش بنشيند كه از سپاه دور تر بود ، و سپاهسالارى به بغداد دارد تا اگر وقتى ايشان شنعت كنند به حضرت او نبود [ و او را بيمى نبود 
  ] . پس همى گشت از اين مرزها ، و به حدود موصل اندر اين جاى سامره خوش آمدش بر لب رود سبزيها و هواى خوش آمدش به حدود جزيره ، و بناى اصل و اساس بيفگند .\r\nپس شام بياشفت . و شام به سامره نزديك بود . رشيد جعفر بن يحيى بن خالد البرمكى را به شام فرستاد . و خود به شام رفت و آن بنا دست بازداشت . و كوشكى بنا كرده بود ، آن كوشك خادم را بخشيد ، و بناى شهر دست بازداشت و برفت و به رقّه شد از شهر شام دور تر به حدّ جزيره . و بنشست و بهانه كرد كه اين رقّه جاى دزدان است و راهزنان . موصل و جزيره و حدود عراق همه آنجااند ، من آنجا بنشينم تا آن دزدان را شكسته دارم و راهها ايمن بود . چون مأمون بنشست هم به بغداد كس كرد و سپاه را همه ساله پراگنده همى داشت ، و نهشتى كه به حضرت او و بغداد از ايشان بسيار گرد آمدندى و بيعت كردندى به سامره .\r\nچون معتصم بنشست آن را بپرداخت و يك سال و دو ماه به بغداد بود . و مر او را غلامان ترك بسيار بودى و عجمى ، و تركان را دوست داشتى . و از خلفاى بنى العبّاس نخستين كسى كه تركان را بر كشيد او بود . و بر او بسيار گرد آمدند و او ايشان را مهتر گردانيد . از [ آن 
  ] غلامان كه پيش از خليفتى با او بودند چون اشناس و بوغا بزرگ و وصيف و ايتاخ . هر روزى بامداد و شبانگاه بر اسبان\r\n","description":"","footnote":"","page_name":" 1255 ","page_number":635},
  {"content":"\r\nنشستندى و از شهر بيرون شدندى به تير انداختن ، و به بازار بغداد اندر و به راهها اسبان بدوانيدندى و مردمان ضعيف و پيران و كودكان را بيفگندندى و بسيار از ايشان بكشتندى . و وقتها يكى يا دو غلام ناپديد شدندى . و معتصم از اين ضجر شد . و روزى برنشسته بود با غلامان و سپاه ، مردى پير پيش او بيستاد و او را گفت : اى پسر هارون ، از خداى بترس كه تركان عجم را از كافرستان بياوردى و بر مسلمانان مسلَّط كردى تا همى مسلمانان را رنج نمايند . مقرعه داران خواستند كه آن مرد را بزنند ، معتصم [ 349 b 
  ] گفت مزنيد تا بگويد . و معتصم بيستاد ، و آن پير زحمتهاى تركان بگفت ، پس به سراى اندر شد و تدبير كرد . و به سامره رفت با كسهاى خويش و با غلامان و خاصگيان .\r\nو معتصم پسران خويش را به بغداد امير كرد . و هم آنجا سراى پرده زد تابستان و زمستان آنجا بنا نهادند . چون از بنا بپرداخت ، او را هيچ غم نبود جز غم بابك و حرب او ، تا او را از جهان كم كند .\r\n","description":"","footnote":"","page_name":" 1256 ","page_number":636},
  {"content":"\r\n\r\nخبر بابك الخرمى و حربهاى او با افشين\r\nو اين بابك مردى بود كه دين خرمى اندر عصر او پديد آمد و او آورد همچون مذهب زندقه . و هيچ مقالت نبود او را مگر دست بازداشتن مسلمانى و حلال كردن حرامها كه اندر دين محظور است ، و مى خوردن و زنا كردن ، و از خورشها هر چيزى كه آن حرام است حلال كرد بر مردمان ، تا امر و نهى از ميان خلق برخاست . و خلقى بسيار او را اجابت كردند و اندر اين مذهب بماندند . و خلق را يكسر به كفر خواند ، تا خلق بسيار بر وى گرد آمدند . و مسلمانان را همى كشتند و سپاههاى مسلمانان هزيمت همى كردند . و آن مذهب بابك شان خوش آمد ، و خلق او را اجابت كردند . و چون سپاه سلطان بيامدى ، او به تنگى اندر شدى كه سپاه آنجا نتوانستى آنجا شدن . و اندر آن تنگها حصارى استوار ساخته بود و آنجا همى بود ايمن و هر چه خواستى كردى . تا روزگار برآمد . و اگر سپاهى بدان تنگ آمدى ، يك شب بيرون آمدى و بر ايشان شبيخون كردى و بسيار از ايشان بكشتى و بازگشتى . و بيست سال بر اين بماند .\r\nپس معتصم از آن ضجر شد و با وزيران و عاقلان تدبير كرد تا كه را فرستد به حرب ايشان . تا اختيار بر افشين كردند . و افشين سرهنگى بود از بزرگان\r\n","description":"","footnote":"","page_name":" 1257 ","page_number":637},
  {"content":"\r\nخراسان ، و به اصل از ما وراء النهر بود . پس معتصم او را سپاه داد و سرهنگى بزرگ با وى بيرون كرد و اميرى ارمينيه و آذربايگان همه به دو داد و آن كوهها ، و هر چه ببايست از خواسته و روزى و سپاه و سلاح و آلت همه به دو داد . افشين برفت از بغداد . و اوّل فتح آن بود كه افشين آنجا رسيد اندر آن كوهها و دره ها دهقانى بود به قديم از ميان ايشان و او را نام محمّد بن البعيث بود . و ديه او بر سر راه بود با حصارى استوار ، و او را با بابك صلح بود و به مدد او اندر نشده بود و ليكن با او صلح داشت . و او را سپاهى بود كه اگر كسى قصد آن دره كردى با او حرب كردى . چون افشين برسيد با او حرب كرد . و آن دهقان با سپاهش شكسته شدند . و افشين از ايشان بسيار بكشت .\r\nبابك چون آن بشنيد تافته شد و سپاهى ديگر بفرستاد سه هزار مرد با سرهنگى نام وى عصمت . چون سپاه از ميان كوهها بيرون آمدند و به حصار آن دهقان فرود آمدند ، و نام آن دهقان محمد بن البعيث بود ، محمّد آن سپاهها را علف داد و گوسپندان فرستاد و عصمت را مهمان كرد و به حصار آورد . و محمد بن البعيث با افشين و معتصم صلح كرده بود بر آنكه مدد مسلمانان دهد . چون عصمت به حصار او آمد ، او را بگرفت و دستها ببست و او را گفت : تو جان خويشتن را دوستتر دارى يا آن مردمان ؟ گفت : جان خويش . گفت : پس آن سرهنگان را آواز كن تا ايدر برآيند ، و اگر نه ترا بكشم . عصمت سر فرو كرد از حصار و سرهنگى را آواز كرد كه بياى تا نبيد خوريم . آن سرهنگ بيامد تنها . و محمّد كس فراز كرده بود به در حصار كه چون ايشان اندر حصار آمدندى ، ايشان او را بكشتندى . و باز ديگر آواز دادى تا صد سرهنگ و مهتران ايشان را بكشت . و آن سپاه آگاه شدند و بگريختند ، و محمّد بن البعيث آن سرهاى بريده به معتصم فرستاد .\r\nپس افشين با سپاهى بزرگ بيامد به آذربايگان و به اردبيل فرود آمد . و آنجا يك ماه ببود ، و همه آن راهها و دره ها و تنگها همه بدانست . و جاسوسان بفرستاد و بازآمدند و او را بگفتند ، و همه بدانست . و باز سپاه از اردبيل برداشت و سوى آن كوههاى بابك رفت به حدّ ارمينيه . چون به سر دره رسيد ، بدانجا كه راههاى\r\n","description":"","footnote":"","page_name":" 1258 ","page_number":638},
  {"content":"\r\nتنگ بود و كوههاى بود تا به در حصار بابك هم بر آن سر راه بر صحرايى لشكر فرود آورد و محمّد بن البعيث را بخواند و بنواخت و او را گفت : ما را تدبير چيست ؟ گفت : ترا روى نيست بدين دره اندر شدن و بدين تنگها كه همه بر سر كوهها بايد رفتن . و به ميانهء اين دره ها جايگاهها است كمينگاه ، و حيلتى نيست جز آنكه صبر كنيد هم بدين فراخى تا مگر سپاهى بيرون فرستد تا با او حرب كنيم .\r\nو روز و شب خويشتن را نگاه داريد تا شبيخون نيارند . افشين لشكر بر سر راه فرود آورد و گرداگرد لشكر كنده كرد و همى بود آنجا . و بابك آواز همى شنيد . و هفت ماه افشين بر سر آن دره بماند . نه بابك كس فرستاد و نه او اندر دره توانست شدن .\r\nافشين با سپاهش دلتنگ شدند . و سپاه افشين را ملامت كردند كه ما را پيش بر و او را محابا و مدارا مكن ، و پيش حصار رو تا جايى پديد آيد . و اكنون سرما و زمستان آمد ايدر چگونه باشيم . و هر گونه اى همى گفتند ، و افشين آن را احتمال همى كرد . پس بينديشيد [ كه بر 
  ] بابك يكى حيلت [ كند 
  ] تا مگر بدين حيلت او را بيرون تواند آوردن . [ 350 a 
  ] نامه كرد به معتصم . و ميان لشكر افشين تا بغداد اشتران بودند بريد كه كاغذها را بردندى . افشين بفرمود تا اسبان كردند . از لشكرگاه افشين تا بغداد دو ماهه راه بودى ، چون نامه به اشتران بردندى به ده روز خريطهء افشين به بغداد رسيدى ، چون به اسبان كردند به چهار روز برسيدى . افشين به معتصم نامه كرد و گفت : كار اين مرد را غايت نيست و سپاه را اندر حصار او راه نيست ، و من حيلتى انديشيده ام مگر او را بيرون توانم آوردن ، بايد كه امير المؤمنين مرا درم فرستد كه عطاى سپاه و نفقات همى بايد ، و به دست هر كس كه آن خواسته خواهد فرستادن بگويد تا فرمان من كند . معتصم درم فرستاد بر صد اشتر به دست بوغاى بزرگ و سيصد غلام از تركان . و چون بوغا آن درم به اردبيل آورد . و ميان اردبيل و لشكر سه روزه راه بود . افشين بوغا را نامه كرد كه به اردبيل يك ماه بنشين و آشكارا همى گوى كه من اين درم فلان روز خواهم بردن تا جاسوسان بدان آوازه به اردبيل آيند و آن خبر درم ببرند ، و او بداند كه به چه وقت خواهى\r\n","description":"","footnote":"","page_name":" 1259 ","page_number":639},
  {"content":"\r\nبردن ، و از آنجا مرو تا نامهء من به تو رسد . و افشين لشكر از راه برگرفت و به دو روزه راه باز پس شد به سوى اردبيل بدان سوى ديگر از كوهها ، و اين دره خالى شد . و افشين لشكركشى بزرگ بود نامدار و سپاه را گفت : من اينجا شما را درم دهم . و چون درم از اردبيل بيامدى به لشكرگاه افشين آمدى و چاره نبود .\r\nبابك با پنج هزار مرد از حصار بيرون آمد و درم را چشم همى داشت كه بر سر دره آيد . افشين بدانست كه آن حيلت و مكر با بابك كارى آمد . نامه كرد به بوغا كه درم را از اردبيل بيرون بر بامداد و به منزل نخستين فرود آى ، و به شب آن درم را باز شهر فرست و استوار كن و آن استر را باز بيرون آر و با خويشتن همى ران ، بايد كه فلان روز وقت چاشتگاه به سر دره باشى آنجا كه لشكر است كه بابك با سپاه به درآمده است و ترا همى چشم دارد . چون تو فراز آيى با درم ، او بيرون آيد و با تو حرب كند . هم بر اين گونه تدبير كردند . و چون بوغا به سر دره رسيد ، بابك از حصار بيرون آمده بود . افشين بدان وقت فراز رسيد و شمشير به سپاه بابك اندر نهادند از پيش و از پس ، و بابك بجست و باز به دره اندر شد و به حصار آمد .\r\nو از سر دره تا حصار سه روزه راه بود همه كوهها و دره هاى تنگ . چون بابك به دره اى راند ايمن شد و سپاه را عرض كرد . هزار مرد كم شده بود . و افشين هم بر در دره فرود آمد هم آنجا كه اول بود . و درم از اردبيل بياورد و سپاه را داد و سپاه را از سر دره برگرفت .\r\nو سپاه وى يازده هزار بود . ايشان را يازده گروه كرد : پنج هزار با بوغا به دره اندر شد ، و بفرمود تا هر گروهى جدا جدا مىرفتند به چشم ديدار يك ديگر نزديك بر سر كوهها تنگ اندر همى رفتند تا جايى اگر كمين بينند يك ديگر را آگاه كنند . و علمها بازكرد و لشكر بر اين تعبيه ببرد . و آن روز همى راند نرم نرم و كوه به كوه بر سر همى رفتند تا نماز ديگر دو فرسنگ رانده بود . پس بفرمود تا فرود آيند بر سر كوهها . و مردمان استوار آن شب به طلايه بر پاى كرد . و ديگر روز هم بدين تعبيه كه دى رفته بودند و شبانگاه همچنين بر سر كوهها فرود آمدند . شب و روز همچنين همى رفتند . روز چهارم افشين هم بر اين تعبيه لشكر براند . چون\r\n","description":"","footnote":"","page_name":" 1260 ","page_number":640},
  {"content":"\r\nشب چهارم فرودآمد سرمايى بود سخت و آن مردمان كه بر سر كوه بودند خواستند كه از سرما بميرند . ديگر روز افشين از آن جاى برفت ، و بوغا كس فرستاد كه شما هم بر جاى باشيد تا آفتاب برآيد و گرم شويد و اين برف بگدازد . و آن روز سرما افسون شد و لشكر بر افشين برآشوفتند و او را گفتند تا كى دارى ما را بدين كوه اندر ، مگر با بابك راست كردى كه ما را بدين كوهسار اندر آرى و بكشى . ما را به زمين فرود آر كه اگر بابك ما را كشد بر زمين دوستتر داريم كه بر سر كوه از سرما بميريم كه سپاه را و كمين را به گرما از خويشتن باز توان داشتن و به سرما نتوان داشتن . افشين احتمال همى كرد و ايشان را گفت فردا بشويم و به ميان كوهها اندر برويم هر چند راهها تنگ بود هم آنجا به تدبير و هوش برويم . و آن شب هم آنجا ببودند .\r\nنيم شب بابك با دو هزار مرد شبيخون آورد و بدان كوهها كه افشين بود اندر آمد . و به ميان ايشان ميلى بود از دو فرسنگ ، و بر سر كوهها علمهاى يك ديگر همى ديدند . پس افشين خويشتن را بر ايشان افگند و ايشان به حرب ايستادند از سر كوهها و شمشير اندر نهادند و از ايشان بسيار بكشتند . و بوغا از سپاه او آگاه شد . چون سپيده [ دم 
  ] ببود بابك سپاه خويش را بازداشت و گفت از پس مرويد .\r\nبازگشت . چون بدين كوهها رسيد كه بوغا بود روشن شد بابك سپاه به دو گروه كرد و چنان همى بود كه چون شب اندر آيد بر بوغا شبيخون كنند . و چون روز روشن شد ، بوغا از آن حيلت آگاه شد . از كوهها فرو شد و هم از آن راه كه آمده بود بازگشت با سپاه خويش . و مردى مبارز از سرهنگان در پيش كرد . و [ فضل 
  ] برادر افشين و سپاه همى رفتند و اين پنج هزار مرد اندر ميان گرفتند و نرم نرم همى راندند تا بپراگندند .\r\nو بابك آگاه شد كه بوغا بازگشت . لشكر خويش گرد كرد و از پس برفت .\r\n[ 350 b 
  ] و سپاه بابك بر سر كوهها پراگنده مىرفتند . چون نماز ديگر بود بوغا بيستاد . ايشان گفتند ما را به شب رفتن خطا است . صواب آن است كه كوهى بنگريم استوار كه او را راه يكى بود بر آمدن و آنجا فرود آييم و استوار كنيم و\r\n","description":"","footnote":"","page_name":" 1261 ","page_number":641},
  {"content":"\r\nامشب اينجا بباشيم . و بر آن راى قرار گرفتند و بر يك گروه نتوانستند فرود آمدن ، بر دو كوه نزديك به يك ديگر فرود آمدند و آن شب ببودند هشيار و مانده شده بودند از رفتن ، و تا سحرگاه بيدار بودند . وقت سپيده دم خواب ايشان را ببرد .\r\nبابك شبيخون آورد با سپاه . و شبى تاريك بود و شمشير اندر نهادند و همى كشتند . و بعضى خويشتن را از سر كوه فرود افگندند و به هزيمت برفتند پياده و گروهى سوار . و فضل بن كاوس برادر افشين را جراحت رسيد . و بوغا پياده بجست و خويشتن را از سر كوه به زير افگند و به پايان كوه اسبى يافت بىخداوند . آن اسب را برنشست و بيامد تا به سر دره و به فراخى آمدند . و بوغا خبر افشين پرسيد . گفتند كه چون از دره بيرون آمد به شهر اردبيل رفت . ايشان برفتند به اردبيل ، و افشين آن زمستان آنجا ببود . و بابك را سرهنگى بود نام وى طرخان . و زمستان به ده خويش بودى . چون زمستان آمد ، دستورى خواست از بابك و از حصار بيرون آمد كه به ديه خويش رود به در دره . و با افشين غلامى بود از آن اسحاق بن [ ابراهيم بن 
  ] مصعب ، او را بفرستاد با سپاه تا بر طرخان تاختن كرد و او را بگرفت و بكشت ، و سر او پيش افشين آورد . و بابك را از آن سستى و وهنى آمد .\r\nو چون زمستان بگذشت باز از معتصم سپاه خواست . معتصم ده هزار سوار بفرستاد با مردى نام وى جعفر بن دينار بن عبد الله ، سرهنگى بزرگ بوده بود از سرهنگان مامون ، و او را به لقب جعفر الخيّاط خواندندى . او را با آن سپاه بفرستاد و سوى قاسم بن علىّ الكرخى نامه كرد تا او نيز با سپاه خويش سوى افشين رفت ، و معتصم افشين را گفت كه من و سپاه از بابك بازنگرديم تا زنده است و ترا جز اين كار نيست . و با لشكر ده خروار حسك آهنين فرستاد كه چون لشكر به جايى فرود آيند اين حسك گرداگرد لشكر بيفگنند تا از شبيخون ايمن باشند ، و كنده نبايد كردن . خبر به بابك رسيد كه جعفر خيّاط با سپاه آمد . افسوس كرد و گفت معتصم تا درزى خويش به حرب من فرستاد با او كه ماند كه جامه دوزد . و زمين ارّان و آذربايگان به ثغر روم پيوسته است و به زمين روم نزديك\r\n","description":"","footnote":"","page_name":" 1262 ","page_number":642},
  {"content":"\r\nاست . و بابك با ملك الروم مكاتبت داشتى و هميشه رسول فرستادندى . و آن ملك روم را نام روفيل بن ميخاييل بود ، و بابك او را بفريفتى و گفتى من به اصل ترساام و دين ترسايى دارم از پنهان ، و اين خلق را همى به ترسايى آرم ، و اگر من ترسايى دعوت كنم دانم كه مرا اجابت نكنند ، و ليكن از مسلمانى بيرون آرمشان و ايشان را بدانچه خوش آيدشان دعوت كنم و از مسلمانى بيرون آرم ، چون غلبه شوم و امير المؤمنين را بكشم ، ايشان همه مذهب من گرفته باشند ، آن وقت همه را به ترسايى خوانم تا همه جهان ترسا گردند . و ملك الرّوم با وى صلح داشتى از بهر آن حديث را .\r\nچون معتصم جعفر را با سپاه و خواسته بفرستاد سوى افشين ، بابك نيز نامه كرد به ملك الرّوم كه ملك عرب هر كه بر در او كس بود تا در زى خويشتن همه را به حرب من فرستاد و بر در او كس نمانده است ، اگر تو نيز از شهر روم بجنبيدى نيك آمدى ، كه اكنون وقت است كه به زمين مسلمانان بيرون آيى ، و هر چه خواهى توانى كردن و ترا كس پيش نيايد ، و بدين آن خواست تا ملك الرّوم بجنبد و معتصم را به سپاه حاجت آيد . و اين سپاه را كه با افشين است لختى بازخواند . پس ملك الرّوم از جاى خويش برفت با هفتاد هزار مرد و به زمين مسلمانان آمد به زمين طرسوس . و حصار طرسوس سخت استوار بود و برتر از همه شهرها است و آن را بطره خوانند و بدان شهر شد ، و آن شهر را ويران كرد و مسلمانان بسيار بكشت و غارت كرد .\r\nخبر به معتصم آمد ، بفرمود تا از سامره و موصل و همه جزيره و همه عراق سپاه گرد كردند كه با معتصم سپاه نبود ، و مقدار صد هزار مرد گرد آمدند . و معتصم برفت با خاصگان خويش با سپاه . و خبر به ملك الرّوم آمد . بازگشت و به زمين روم اندر شد . و معتصم بيامد تا آنجا كه بطره بود ، و بفرمود تا ويرانيها كه ملك كرده بود آبادان كردند ، و مردمان گريخته را بازآوردند . و از آنجا بازگشت . و معتصم نامه كرد به افشين و گفت خداى عزّ و جلّ روميان را هزيمت كرد ، تو كارزار بابك گير . افشين سپاه از در اردبيل بيرون آورد و بيامد و هم بدان\r\n","description":"","footnote":"","page_name":" 1263 ","page_number":643},
  {"content":"\r\nلشكرگاه خويش شد و بدانجا لشكر فرود آورد . بابك سرهنگى با ده هزار مرد به حرب او فرستاد نام او آذين . مردى بود مبارز و حربى ، از كوهها بيرون آمد و بر در دره بنشست . و با او عيال بود از زنان و كودكان بسيار . و بابك همى گفت ايشان را به حرب مبر و ايشان را به حصار اندر كن . او گفت من از اين جهودان ترسم كه عيال را به حصار اندر كنم . ايشان را ببرد پيش كه از ميان [ 351 a 
  ] كوهها به سر دره بيرون شد آنجا اندر كوهى استوار بنگريست و ايشان را بر آن كوه بنشاند ، و هزار مرد مبارز با ايشان دست بازداشت ، و خود بيرون آمد و لشكرگاه بر سر دره بزد .\r\nو خبر به افشين رفت . او سرهنگى را با دو هزار مرد بيرون كرد نام وى ظفر بن العلاء و بفرمود كه به ميان اين كوهها اندر شو با دليلان اندر راهى ديگر ، و بر آن كوه شو كه عيالان آذين آنجااند ، و ايشان را بيار . ظفر بيامد با سپاه و بر آن كوه شد و حرب كرد . و آذين خواست كه عيال باز ستاند . خبر آذين به افشين شد .\r\nسرهنگى نام وى مظفّر بن كيدر با پنج هزار مرد از پس آذين بفرستاد تا او را اندر يابد و مشغول كند . مظفّر از پس [ آذين 
  ] به دره اندر شد با سپاه . و آذين مظفّر را بيافت و [ با او 
  ] حرب اندر گرفت . و مظفّر از پس آذين درآمد با آن سپاه كه با او مانده بودند ، از ميان كوهها بيرون شد [ سوى افشين و آذين به هزيمت بازگشت سوى بابك . و مظفر از كوهها بيرون شد و به سوى افشين بازآمد . و افشين تدبير كرد 
  ] و سپاه برگرفت و به سر دره اندر آمد كه به كوهها اندر شود و تا در حصار بابك بشود . معتصم او را نامه كرد كه تو خطا كردى كه بر سر كوهها رفتى و زمين را به دشمن دست بازداشتى ، و راه زمين اگر چه تنگ بود سپاه را آسان تر بود از سر كوه ، باز به زمين [ برمى 
  ] رو و دليلان بر سر كوهها دار تا اگر كمين باشد ترا بگويند . و مردمان با تبر به پيش لشكر اندر دار تا هر كجا راه تنگ بود بكنند و راه فراخ شود . و هر كجا فرود آيى حسك گرداگرد لشكر بيفگن تا از شبيخون ايمن باشى . و تمامى سىهزار سوار و صد خروار حسك فرستاد . [ و بابك ده هزار سوار را بفرستاد . بابك شب بر لشكر افشين شبيخون كردند . و افشين سپاه را تعبيه داشت و حرب كردند هر دو لشكر تا روز 
  ] . و افشين با ايشان بسيار حرب\r\n","description":"","footnote":"","page_name":" 1264 ","page_number":644},
  {"content":"\r\nكرد و از ايشان بسيار بكشت ، و ديگران به هزيمت شدند سوى بابك به حصار . و افشين هم بدين تعبيه سپاه همى برد هر روزى دو سه فرسنگ تا روز دهم به سپاه بابك رسيد .\r\nبابك چون او را بديد از حصار خروارها ماست و روغن گاو و تره و خيار و خيار بادرنگ فرستاد و او را رسولان فرستاد و گفت افشين را كه شما به مهمان من آمديد و از ده روز باز به راه اندر رنجه شديد و عذاب برديد ، و دانم كه جز كعك و پست چيزى نخورديد ، و ما را به حصار اندر جز اين چيزى نبود . امروز مهمان ما باشيد . افشين بخنديد و بفرمود تا آن از ايشان بستدند و گفت : ما مهمانى پذيرفتيم و ليكن دانم كه او شما را بدان فرستاده است تا سپاه ما را حرز كنيد و بنگريد كه چندند . و بفرمود تا آن رسولان همه را بر سپاه او بگردانند . و سپاه به تنگها اندر فرود آمده بودند فراز و نشيب ، و پيدا نبودند . بفرمود تا ايشان را همه بنمودند . چون باز به نزديك افشين آمدند گفت اگر شما اين سپاه [ را 
  ] مقدار دانستيد ، ور نه من دانم . بشويد و او را بگوييد كه اين سپاه سىهزار مرد است حربى جز چاكران و كهتران ، و از پس ما با امير المؤمنين سيصد هزار مرد است از مسلمانان همه امّت محمّد صلَّى الله عليه و سلَّم ، و تا از اين همه خلق يك تن زنده باشند از تو باز نخواهند گشتن . پس تو نيز تدبير كار خويش همى كن اگر دانى كه به زينهار مىبايد شدن ، بيرون آى هر چه زودتر ، و اگر دانى كه مرا اينجا بايد بودن تو بهتر دانى . و تا يك كس از مسلمانان باشند از تو بازنگردند . و رسولان پيش بابك باز شدند .\r\nو ديگر روز افشين سپاه پيشتر برد هم بدان راههاى تنگ اندر تا بر يك ميل از آن حصار فرود آمد و بفرمود محمّد بن البعيث را كه ما را ايدر روزگار شود . ما را كوهها بنگر استوار تا سپاهها را بر سر آن كوهها فرود آريم و آنجا كنده كنيم و هر روز به در حصار حرب كنيم و شب را به كنده بازآييم . محمّد سه كوه بنگريست بزرگ و استوار ، و افشين بفرمود تا كوهها بكندند و ديوارها كردند از سنگ همچون حصار استوار ، و اندر آن كنده ها لشكر فرود آورد . و همه روز اندر حصار\r\n","description":"","footnote":"","page_name":" 1265 ","page_number":645},
  {"content":"\r\nبانگ آواز بربط و رود و سرود و پاى كوفتن و شراب خوردن شنيدندى چنان كه گويى خود از اين سپاه انديشه اى ندارند . و چون شب اندر آمدى ، افشين همه سپاه به كنده درآوردى از اندرون ديوار . و بابك به شب از حصار سپاه بيرون فرستادى كه مگر شبيخون كند . و سپاه بابك تا ديوار كنده بيامدندى ، و سپاه افشين بيدار بودندى و سپاه بابك چيزى نتوانستى كردن . و با افشين سرهنگى بود بزرگ و او از سرهنگان مأمون بوده بود و مهتر بخارا بود ، و او را بخارا خديو خواندندى .\r\nيك شب افشين او را بفرمود تا از ديوار بيرون شد و به پايان آن كوهها پنهان شد ، و او را گفت چون مردمان بابك بيايند و بازپس گردند تو از آن سوى ايشان را پيش آى ، و ما از پس اندر آييم و ايشان را در ميان گيريم . و همچنان كردند ، و آن شب از مردمان بابك بسيار بكشتند بدين حيلت . و از شبيخون بترسيدند و ديگر نيارستند آمدن . و افشين هر روزى بامداد لشكر به در حصار بردى و چيزى نتوانستى كردن . و ايشان به حصار اندر مىخوردندى و بانگ ناى و بربط و پاى كوفتن آمدى ، و افشين به در حصار بودى ، و چون شب اندر آمدى به كنده بازگشتندى .\r\nپس بابك يك روز پيش از آنكه افشين برنشست با سپاه از حصار بيرون شد و گرداگرد حصار بدان كوهها اندر كمين كردند . [ 351 b 
  ] و دليلان بيامدند و افشين را بگفتند . و افشين آن روز به نزديك حصار دور تر بيستاد كه هر روزى ايستادى . و دليلان را گفت بنگريد كه كمينگاه ايشان كجا است . هر چند طلب كردند نيافتند .\r\nشبانگاه بازگشتند . و ديگر روز بابك بيامد و به جايى كه ديك ايستاده بود بيستاد .\r\nو دليلان فرستاد به طلب كمينگاه و عقبه اى بر سر كوه بود و آنجا كمينگاه بود ، افشين بخار [ ا 
  ] خديو را گفت تو با ياران بر سر عقبه بايست تا از آن راه كسى به سوى ما اندر نيايد كه شايد بودن كه بر آن راه اندر به زير عقبه كمينگاه بود . و همچنان بود كه او انديشيده بود . مردمان بابك به زير عقبه اندر كمين كرده بودند بر آنكه چون افشين اندر گذرد از عقبه و نزديكى حصار فرود آيد ايشان بدان راه عقبه اندر آيند . چون افشين بخار [ ا 
  ] خديو را بر سر عقبه به پاى كرد و آن راه\r\n","description":"","footnote":"","page_name":" 1266 ","page_number":646},
  {"content":"\r\nبگرفت ، آن تدبير ايشان باطل شد . و هر روزى افشين همچنين كردى . از بامداد بيامدى با سپاه بر سر كوهها و تا يك ميل از حصار بيستادى و بخارا خديو را بر سر عقبه به پاى كردى . و ايدون گفت كه بايد ما جايگاه كمين ايشان بدانيم و ايشان را از آنجا برانيم . ما را از اين جايگاه پيشتر نبايد شدن . و هر روزى پيش از آن افشين بيامدى مردمان بابك از كمينها بر عقبه گرد آمدندى و كس جايگاه ايشان ندانستى ، و چون افشين با سپاه بازگشتى ، ايشان از كمينگاه بازگشتندى و باز به حصار اندر رفتندى .\r\nپس يك روز چون وقت بازگشتن سپاه افشين بود بازگشت و به آخر همه جعفر بن دينار بازگشتى . چون جعفر آن روز بازگشت و با وى مقدار سه هزار مرد بود و لختى باز پس مانده ، از پس او مردمان حصار كمين بگشادند و سوارى ده بيرون آمدند و بر مردمان جعفر زدند . مردمان جعفر بازگشتند و حرب اندر گرفتند .\r\nو از حصار مردمان بابك نيز بيرون آمدند و با جعفر و سپاهش حرب كردند تا نماز ديگر . و بانگ برخاست و خبر به افشين شد . افشين با همه سپاه بازگشت و به جاى خويش بيستاد . و جعفر از مردمان بابك بسيار بكشت و ايشان را به حصار اندر راند ، و در حصار ببستند . و جعفر بازنگشت و هم بر در حصار حيلت كرد و حرب در پيوست . و آن مردمان بابك كه در كمينگاه بودند ، خويشتن را از كمينگاه بر عقبه آمدند . و بخارا خديو هنوز بر عقبه بود با سپاه به حرب ايستادند .\r\nافشين پنج هزار مرد به مدد وى فرستاد تا با كمين حرب كردند . پس جعفر كس فرستاد كه تاريك شد و نه وقت حرب كردن حصار است . و جعفر بازآمد با آن سپاه . و افشين سه روز از لشكرگاه نجنبيد و جاسوسان فرستاد تا بداند كه از لشكر بابك چند كم شد و بداند كه كمين كجا ساختند . و سپاه ندانستند كه او چرا بنشست . و علف تنگ شد . و مردمان مطوّعه پيش افشين شدند و بناليدند كه ما را علف و طعام نماند . افشين گفت هر كه از شما صبر نتواند كردن باز گرديد كه با من سپاه امير المؤمنين است و به شما هيچ حاجت ندارم . و من از ايدر نخواهم رفتن تا برف بگيرد . و سپاه سلطان با من به سرما و گرما صبر همى كنند ، شما نتوانيد صبر\r\n","description":"","footnote":"","page_name":" 1267 ","page_number":647},
  {"content":"\r\nكردن . مردمان مطوّعه از پيش افشين بيرون آمدند و گفتند افشين با بابك سرّ يكى دارد .\r\nافشين آگاه شد . ديگر روز حرب را بساخت و برفت و با آن سپاه بر آن كوه بيستاد كه جاى او بود . و بخارا خديو را بر سر آن عقبه به پاى كرد تا راه كمين نگاه دارد . و مر جعفر را بخواند و گفت : بسم الله ، سپاه پيش تست هر كه را خواهى با خويشتن ببر از سوار و پياده و تيراندازان ، و حرب كن . جعفر گفت مرا ياران من تمام است و من بر ايشان ايمنم ، و اگر مدد بايد بخواهم . و جعفر با ياران برفت به دره ها و به در حصار . و مطوّعه را افشين بخواند و گفت هر سويى كه شما خواهيد از حصار يك ركن بگيريد . و بو دلف را با ايشان بفرستاد و برفتند ايشان و فراز حرب شدند و حرب اندر پيوست به تير و به سنگ . و افشين درم بسيار سوى جعفر فرستاد و گفت هر كه از ياران تو كارى كند كه تو آن را بپسندى ، مشتى درم به دو ده ، و بدره اى ديگر سوى بو دلف فرستاد و او را نيز همچنان بگفت ، و سقا آن را گفت بايستيد و آنجا مردمان را آب دهيد .\r\nو مردمان بابك از حصار بيرون آمدند و حرب كردند و تا نماز ديگر بيستادند . و افشين با لشكر بازگشت و به لشكرگاه آمد و دو هفته آنجا ببود و حرب نكرد و بفرمود تا علف بياوردند بسيار و تدبير حرب همى انديشيد . تا او را خبر آمد كه بر در حصار گروهى است . هر روزى بابك آن سرهنگ را كه نام وى آذين است با همه سپاه بيرون همى فرستد و بابك به حصار اندر كس نمىگذارد . افشين دليلان و جاسوسان بفرستاد تا آن را درست كردند و بدانستند . پس سپاه را آگاه كرد كه فردا سحرگاه بسازيد تا به حرب شويم . پس چون نماز خفتن ببود هزار پياده را بخواند از تيراندازان و ايشان را علمها داد سياه و گفت هم اكنون برويد هم به تاريكى و آنجا كه كمينگاه ايشان است از آن سوى بر يك ميل به ميان كوهها اندر كمين كنيد ، و چون بامداد آواز طبل ما بشنويد علمها به پاى كنيد و از آن سوى اندر آييد تا ما از اين سوى آذين را به ميان اندر گيريم . و ايشان برفتند با دليلان [ 352 a 
  ] و زاد . چون نيم شب ببود سرهنگى را بخواند نام وى بشير الفرغانى ، و\r\n","description":"","footnote":"","page_name":" 1268 ","page_number":648},
  {"content":"\r\nمردى حربى و مبارز بود و با او هزار مرد فرغانه بود . و ايشان را فرمودى كه آنجا كه كمينگاه است يك ميل از آن [ سو 
  ] بنشينيد خاموش تا به بامداد كه من بيايم . و چنان برويد كه كس شما را نبيند . و بخارا خديو را گفت از پس جعفر بايست .\r\nچون او به حرب مشغول شود تو او را يارى كن . و احمد خليل را و سرهنگان را از پس يك ديگر بر سر كوهها به پاى كرد . پس افشين كس فرستاد كه فرغانيان و دليلان بپراكنيد بدين دره ها اندر و زير كوهها اندر كس بجوييد . و فرغانيان برفتند تا چاشتگاه همى جستند . وقت چاشتگاه بيافتند آذين به كمين ايستاده به ميان كوهها با هفت هزار مرد به سه گروه . و ايشان با گروه بابك و آذين برآويختند . و خبر به افشين رسيد .\r\nافشين جعفر را بفرستاد كه به حرب فراز شو با ياران خويش . و از پس او بخارا خديو را فرستاد با خيل خويش ، و هر سرهنگى را همى فرستاد با سپاه از پس يك ديگر تا آذين را مشغول كردند . و افشين با خاصگان بر جاى همى بود . چون همه سپاه به حرب ايستادند ، افشين بفرمود كه طبلها بزدند . چون آن سپاه پياده كه ايشان را نماز خفتن فرستاده بود بانگ طبل بشنيدند ، دانستند كه افشين آمد .\r\nعلمها بازكشيدند ، و هم آنجا كه بودند از پس حصار اندر طبل بزدند و با علمها بر سر كوه آمدند . و چون ايشان با طبل و علم پديد آمدند ، افشين به جعفر كس فرستاد كه آن كمين ما است مترسيد كه من ايشان را دوش فرستاده بودم تا امروز وقت حرب فراز آمدند . و آن سپاه كمين افشين فرا حرب آذين آمدند و حرب اندر گرفتند .\r\nو چون بابك ديد كه او را از دو جانب به ميان اندرگرفتند ، دانست كه كار او بود . به حصار فراز آمد و گفت : يا مسلمانان ، افشين را بگوييد تا فراز آيد تا با او حديث گويم . افشين برفت و فراز نزديك ديوار حصار شد . بابك چون او را بديد او را گفت : ايّها الامير ، مرا زينهار ده . افشين گفت : ترا زينهار دادم ، و اگر اين حديث پيش از اين بگفته بودى به بودى ، و اكنون چون امروز گفتى به كه فردا .\r\nگفت : زنهار امير المؤمنين خواهم به خط و مهر او ، و ليكن من به حصار اندر باشم\r\n","description":"","footnote":"","page_name":" 1269 ","page_number":649},
  {"content":"\r\nتا زنهار امير المؤمنين برسد . افشين گفت : زنهار امير المؤمنين بيارم به خط و مهر او بدان شرط كه مرا گروگانى دهى تا من صبر كنم و سوى امير المؤمنين نامه كنم ترا زنهار نامه خواهم تا تو بيرون آيى . گفت : گروگان پسر مهتر من است و او با آذين است كه حرب همى كنند ، او را گروگان دهم .\r\nافشين اجابت كرد و باز جاى شد . و جعفر را كس فرستاد كه كشتن مكنيد هر كه را بتوانيد اسير كنيد ، و پسر بابك آنجا است او را مكشيد كه او زينهار خواست . چون پسرش بكشيد او از زينهار پشيمان شود . و جعفر و سپاه همه از كشتن بازايستادند . و پسر بابك را با مردمان بسيار اسير كردند و به لشكرگاه شدند وقت نماز ديگر . آن شب نامه نبشت به معتصم و خبر آن حرب و حال او را آگاه كرد . و بابك را زنهار نامه خواست به خط و مهر معتصم . و آن هزيمتيان بابك همه اندر آن كوهها بپراگندند و كس به حصار نيامدند .\r\nچون شب اندر آمد بابك برگرفت و مقدار پنجاه مرد با او بودند . در حصار بگشاد و بيرون آمد و برفت و از ميان آن كوهها بيرون شد سوى ارمينيه . و آنجا واديها بود و بيشه ها و درختستانهاى پيوسته با كوهها ، چنان كه سوار در آنجا نتوانستى شدن . بابك آنجا اندر شد . و با آن همه كه با او بودند پنج تن آنجا شدند :\r\nيكى برادر بابك نام او عبد الله ، و ديگر سپاهسالارش نام او معاويه ، و سديگر مولاى بابك ، و دو زن : يكى زن بابك و ديگر مادرش . و ديگران همه از وى بپراگندند .\r\nو ديگر روز افشين را خبر امد كه بابك بگريخت . برنشست با سپاه ، بيامد و بفرمود تا حصار ويران كردند و كوشك ويران كردند ، و سپاه را آنجا فرود آورد . و بدان همه دهقانان كه به كوه ارمينيه و آذربايگان بودند به هر كس نامه كرد كه بابك از ايدر بجست و او را رهگذر بر شما است . و هر كه او را بگيرد يا سرش به من آرد ، او را صد هزار درم دهم . و بفرمود افشين تا بنگريستند كه از آن درختستان از كدام سو بيرون تواند شدن . پنج هزار مرد گرداگرد آن درختستان بگرفتند و به هر جايى كه ره بود آنجا سپاه بنشاند دويستگان و صدگان ، و راهها استوار بگرفت .\r\n","description":"","footnote":"","page_name":" 1270 ","page_number":650},
  {"content":"\r\nو كس فرستاد تا آن لشكر طعام آوردند . و علف برگرفته بود و آنجا به درختستان صبر همى كرد .\r\nچون روز دهم بود ، معتصم زنهار نامه بفرستاد و مهر زرين بر آنجا نهاد . و رسم چنان بود كه هر نامه كه اندر مهر خليفه بودى بر وى مهر زرين نهادندى . و افشين بدان شاد شد . و پسر بابك كه اسير بود او را بخواند و گفت : من از امير المؤمنين اين اميد نداشتم ، اكنون اين برگير و با كس من سوى پدرت شو . پسرش گفت :\r\nايّها الامير ، من پيش او نيارم شدن كه هر كجا مرا بيند بكشد كه خويشتن را چرا به اسيرى دادى ، كه او مرا گفته بود كه اگر اسير شوى خويشتن را بكش . آن اسيران را بخواند و گفت : از شما كيست كه اين زينهار نامه سوى او برد ؟ گفتند ما نياريم بردن . افشين گفت : او بدين شاد شود . گفتند : ايّها الامير ، تو او را ندانى ما دانيم .\r\nگفت : چاره نيست و اين را ببايد بردن . دو تن را بفرستاد ، يك تن از اسيران و يك كس از آن خويش . و زنهار نامه به دست ايشان بفرستاد . و پسرش را گفت : نامه كن . پسر به دو نامه كرد [ 352 b 
  ] كه اين زينهار نامهء خليفت به تو آوردند ، و اگر به زينهار بيرون آيى ترا بهتر بود و ما را نيز . و ايشان هر دو تن برفتند و چون بدان درختستان اندر شدند آن نامهء پسر به دو دادند . چون نامهء پسر برخواند گفت : او نه پسر من است و نه از پشت من است . و آن مرد را كه آن نامهء پسرش آورده بود گفت تو كه باشى كه آن نامهء آن سگ پيش من آرى . شمشير بزد به دست خويش و او را بكشت . و آن مرد را كه افشين فرستاده بود گفت برو و بگوى كه اين نامه مرا به كار نيست . پس آن مرد از پيش وى بازگشت و از وى همى ترسيد تا از درختستان بيرون آمد و پيش افشين شد . و آن زنهار نامه باز آورد همچنان به مهر . و آنچه ديده بود و شنيده همه بگفت .\r\n","description":"","footnote":"","page_name":" 1271 ","page_number":651},
  {"content":"\r\n\r\n[ گرفتار شدن بابك خرم دين 
  ]\r\nو بابك آنجا همى بود ، و از آن راهها كه بابك را گرفته بودند گرداگرد آن درختستان يكى راه بود كه آنجا آب نبود ، و آن سپاه كه آنجا بودند بىآب نتوانستند آنجا بودن . برخاستند و يك بانگ زمين باز پس شدند . و دليلان دو تن را آنجا بنشاندند كه اگر او از اين جانب بيرون آيد ما را خبر كن . و آن دليلان به روز و شب آنجا همى بودند . چون روزى دو برآمد آن دليلان نيمروز هر دو بخفتند . و بابك نيز ايشان را نگاه همى داشت . چون ايشان را خفته ديد ، خود با آن پنج تن از درختستان بيرون آمدند و برفتند . و چون رفته بودند ايشان آگاه شدند و آن سواران را بگفتند . برنشستند ، و مهترشان ديودار بود ابو السّاج و افشين پى ايشان برگرفتند . و بابك چون فرسنگى دو برفت چشمه اى آب پيش آمدش . بر سر چشمه بنشست . و سپاه اندر ايشان رسيد . چون از دور سواران را بديد ، با يك غلام و برادرش بجستند و برفتند . و سپاه فراز چشمه بيامدند و معاويه و آن دو زن را بگرفتند و به افشين فرستادند ، و خود در عقب بابك برفتند . و بابك به كوهى اندر رفت كه آنجا سوار را راه نبود . سپاه از آنجا بازگشتند . و بابك آن شب بدان كوه اندر بود و با وى طعام نبود . و آن همه دهقانان او را همى جستند و از هر سوى\r\n","description":"","footnote":"","page_name":" 1272 ","page_number":652},
  {"content":"\r\nنگاه همى داشتند . ديگر روز بابك را طعام بايست . بر سر كوهى شد و بنگريست .\r\nاز بيرون تنگها ديهى ديد . و دهقان آن ديه مردى بود نام وى سهل بن سنباط ، و از آن كسها بود كه بابك را متابع بودند به مذهب . و افشين بدان دهقان نامه كرده بود كه بابك را طلب كن و بگير . پس بابك نگاه كرد ، مردى را ديد كه با گاوان زمين را كشت همى كرد . پس غلام را گفت آنجا شو سوى آن مرد كشاورز و نان خواه به بها به هر چند كه نان فروشد از او بخر و هيچ الحاح مكن . غلام از آن تنگها بيرون آمد و به نزديك آن مرد شد و از آن مرد نان خواست . آن كشاورز نان به دو داد به بها . و بابك و غلام هر دو سخت گرسنه بودند . غلام بدانجا بنشست و از آن نان همى خورد ، تا لختى بخورد و ديگر به نزديك بابك برد . پس كشاورز ديگر بيامد از دور و آن غلام را بديد با سلاح ، بترسيد و آنجا نيارست شدن . بازگشت و مرد دهقان را آگاه كرد . دهقان بيامد و غلام را بشناخت . او را گفت : بابك كجا است ؟\r\nگفت : اينك اندر ميان اين كوهها است . گفت : با او كيست ؟ گفت : برادرش . گفت :\r\nمرا به نزديك او بر .\r\nغلام سهل را سوى بابك آورد . سهل چون بابك بديد ، سوى بابك دويد و دست و پاى وى بوسه داد ، گفت : اى سيّد ، كجا خواهى شدن ؟ گفت : به زمين روم خواهم شدن سوى ملك الرّوم كه مرا با وى عهد است كه هر گاه كه من سوى او شوم مرا بپذيرد و نصرت كند . سهل گفت : اى سيّد ، او با تو عهد آنگاه كرد كه تو پادشاه بودى با سپاه بسيار ، و امروز چون ترا تنها بيند وفا نكند . بابك گفت :\r\nراست گويى . پس چه تدبير است ؟ سهل گفت : اگر نصيحت مرا تهمت نكنى اين جاى حصنى است كه از آن محكمتر نيست و سلطان را با من كار نيست و مرا نشناسد . سوى من آى و اين زمستان بباش تا ما تدبير كنيم ، و من تن و جان و خواسته فداى تو كنم ، و اين همه دهقانان همه متابع تواند . از ايشان يارى خواهيم ، و ما از بهر تو بهتريم از سپاه روم . بابك گفت راست گويى . و برخاست با برادرش و غلام با آن دهقان از آن كوهها بيرون آمد و به حصار سهل اندر شد .\r\nهم آنگاه دهقان مر افشين را كس فرستاد كه بابك را به حصار خويش اندر\r\n","description":"","footnote":"","page_name":" 1273 ","page_number":653},
  {"content":"\r\nآوردم . كس فرست تا به تو سپارم . افشين شاد شد و مردى را بفرستاد كه بابك را ديده بود ، و بابك او را نشناخت . و گفت برو و او را بنگر كه بابك هست يا نه .\r\nبيامد و نامهء افشين بداد . سهل گفت : اگر او كس بيگانه ببيند از ايدر بيرون شود ، و من از پس وى بيرون نتوانم شدن و ما او را نتوانيم بازداشتن ، خويشتن را بكشد يا بگريزد . و ليكن چون به طعام خوردن بنشيند ، تو جامهء طبّاخان بپوش و كاسهء طعام همى آر تا او را ببينى ، اگر گويد اين كيست ، گويم طبّاخ است از دير باز ، و اگر پرسد تو كيستى ، همچنين گوى . و اين مرد خراسانى بود . چون بابك او را بديد مر سهل را گفت : اين كيست ؟ گفت : اين خراسانى است و طبّاخ است . [ 353 a 
  ] او را گفت : چند سال است تا ايدرى ؟ گفت : دير سال است . پس گفت : ايدر چرا مانده اى ؟ گفت : زن كرده ام و كودكان دارم . بابك گفت : راست مىگويى ، مرد از آن شهر بود كه زن وى بود . چون طعام بخوردند ، اين مرد سوى افشين باز رفت و او را بگفت بابك است . و بابك سهل را گفت : برادر من ايدر مدار ، باشد كه ايدر گمان برند يا كسى بداند و ايدر آيند ، ما هر دو هلاك شويم ، او را به حصارى ديگر فرست تا اگر از ما يكى هلاك شود ، يكى زنده بماند . سهل مر عبد الله را به حصارى ديگر فرستاد سوى دهقانى .\r\nپس افشين دو سرهنگ را بفرستاد با هر يكى هزار مرد يكى محمّد بن يوسف و ديگر بوزباره ، و بفرمود كه بشويد و بنگريد تا سهل شما را چه فرمايد ، و فرمان او كنيد و چنان سازيد كه او را زنده سوى من آريد . ايشان بيامدند تا به يك فرسنگى حصار ، و آنجا فرود آمدند و سهل را كس فرستادند . سهل گفت نخواهم كه او را از خانهء خويش به شما سپارم ، باشد كه او را نكشيد و او باز بر ما مسلَّط شود و از من انتقام بكشد به جان و خواسته . و ليكن شما هم آنجا باشيد تا من او را به بهانهء شكار به صحرا آرم به فلان جاى و شما را كس فرستم . يكى سرهنگ با سپاه از يك جانب اندر آيد و سرهنگى ديگر از جانبى ديگر . و ما او را گوييم كه مگر سپاه افشين خبر يافتند و بر ما تاختن كردند ، تا نداند كه من آوردم . ديگر روز سهل بابك را گفت : اى سيّدى ، تو چنين غمگينى و اندر نزديكى ما شكارگاهى است و\r\n","description":"","footnote":"","page_name":" 1274 ","page_number":654},
  {"content":"\r\nبا ما باز است و شاهين و يوز و سگ شكارى . چه زيان دارد اگر با ما به شكارگاه آيى و يك زمان بگردى تا دلت بگشايد . بابك گفت : نيك آيد . برخاست و با ايشان بيرون آمد . و سهل او را آنجا آورد كه وعده كرده بود ، و شكار همى كردند .\r\nسهل به سرهنگان كس فرستاد تا بر سر كوه آمدند ، و از دو جانب بابك درآمدند .\r\nو بابك باشه بر دست داشت . چون ايشان را بديد دانست كه سپاه آمد . باشه بينداخت و بر زمين بنشست . و هر دو سرهنگ فراز آمد و او را بگرفت . و بابك سهل را مىنگريست تا او را چه كنند . چون آهنگ سهل نكردند دانست كه كار چيست . آنگاه بابك مر سهل را گفت : اى بىوفاى كذا و كذا ، ارزان فروختى مرا بدين جهودان . و او را دشنام داد .\r\nپس بابك را برگرفتند و پيش افشين بردند . پس كس فرستاد تا برادرش را بياوردند . و افشين به معتصم نامه كرد به گرفتن بابك و برادرش . معتصم بفرمود كه هر دو را بياريد . افشين با سپاه بازگشت و به سامره شد . و افشين را معتصم به هر منزلى خلعتى از نو فرستادى و هر دم كرامتى و عطيتى فرمودى . و آن روز كه بابك را به سامره اندر آوردند ، روز پنجشنبه بود سه روز شده از ماه صفر . و روز دوشنبه معتصم بارداد . و همه سپاه سماطين بزد و فرمود تا بابك را از خانهء افشين بر پيل نشانده پيش معتصم آوردند تا همه خلق خرد و بزرگ او را بديدند . پس بر در معتصم از پيل فرود گرفتند و پيش او بردند . و معتصم بفرمود تا جرّاحان را بياوردند و دستها و پايهاى بابك ببريدند و شكمش بشكافتند و گلوش ببريدند . و تنش بر سامره به دار كردند و سرش به همه پادشاهيهاى عراق بگردانيدند . و آنگاه به خراسان فرستاد سوى عبد الله بن طاهر تا گرد همه شهرهاى خراسان بگردانيد .\r\nآنگه به نيشابور به دار كردند . و برادرش ، عبد الله را ، سوى بغداد فرستاد نزديك اسحاق بن ابراهيم كه امير بغداد بود ، و فرمود كه او را همچنان بكشند كه برادرش .\r\nاو را بكشتند و به نزديك جسر بغداد به دار كردند . و همچنان همى بود تا روزگار پادشاهى معتصم بگذشت .\r\n","description":"","footnote":"","page_name":" 1275 ","page_number":655},
  {"content":"\r\n\r\n[ مقتل افشين به سامره 
  ]\r\nو حديث افشين و كار او نزديك معتصم سخت بزرگ بود . و هيچ كس را محل چندان نبود كه او را و عبد الله طاهر كه امير خراسان بود . و [ افشين 
  ] هر چيز كه از ولايت او گرد آمدى به خانهء خويش فرستادى به اسروشنه . و گذار آن بر عبد الله بن طاهر بودى . و عبد الله نامه نبشته بود به معتصم و از اين كار آگاه كرده كه اگر امير المؤمنين فرمايد به حال آن بررسم . معتصم گفت روا بود گر بررسى و مرا آگاه كنى . پس يك روز پنجاه مرد همى آمدند با بيست خروار بار ، و به رباطى اندر فرود آمدند به نشابور . عبد الله بن طاهر ايشان را بگرفت و آن بارها بستد . ايشان گفتند كه اين بار افشين است . و از ايشان هر يكى هزار دينار بر ميان داشتند . عبد الله گفت شما دزدانيد و دروغ همى گوييد كه افشين چندين مال بىبدرقه نفرستد . پس عبد الله آن خواسته ها بر سپاه قسمت كرد ، و نامه نبشت به افشين كه چنين مردمانى گرفته ام با چندين مال ، و ايشان بر مثال دزدان بودند . چون ايشان را بگرفتم مرا گفتند كه اين خواسته ها آن تو است . سخت ناصواب است اين كه كردى كه چندين خواسته ضايع كردى و سوى من نامه نكردى و [ پيغام نفرستادى 
  ] . و اگر اين خواسته آن تو نيست تا من اين مردمان را عقوبت كنم .\r\n","description":"","footnote":"","page_name":" 1276 ","page_number":656},
  {"content":"\r\nافشين جواب كرد كه مال هر كس كه بود بدان جايگاه رسيد كه بايست رسيدن .\r\nاما اين مردمان را كه گرفته اى دست بازدار . و اندر آن كالاها كه گرفته بود نامه اى بود از پسر افشين سوى افشين جواب نامهء افشين كه از عبد الله گله كرده بود و گفته بود نگر كه از او بينديشى كه او مذهب معتصم دارد . و او و معتصم هر دو بىراه اند . چون معتصم آن نامه را بديد تافته گشت و اندوه آمدش . پس خبر افشين از مردمان بپرسيد . گفتند او دهرى است و هنوز ختنه نكرده است . و چندان روزگار كه او اندر كار بابك بود از آن بود كه نمىخواست تا او را بگيرد از بهر آنكه هم دين بودند و هم مذهب . چون معتصم آن سخنان بشنيد بر افشين گران گشت ، چون افشين دانست [ كه معتصم او را گران گرفت 
  ] ، خواست كه بگريزد .\r\nمعتصم از نيّت او آگاه شد كه بخواهد گريخت . بفرمود تا او را بند كردند و بازداشتند . پس معتصم بفرمود تا طبقى انگور زهر بر كردند و سوى افشين بردند .\r\nافشين گمان برد كه اندر آن زهر است . آن را نخورد . و معتصم را بگفتند . فرمود كه از او طعام بازگيريد . بازگرفتند تا از گرسنگى بمرد . [ 438 ص 
  ] و چون او بمرد پسرش را بياوردند و مطالبت همى كردند تا همه خواسته ها بستدند . و اين به سال دويست و بيست و شش بود 
  ] .\r\n","description":"","footnote":"","page_name":" 1277 ","page_number":657},
  {"content":"\r\n\r\n[ خبر ابى حرب الخارجى 
  ]\r\nو اين بو حرب خارجى دهقانى بود از ناحيت فلسطين . و سبب كار او آن بود كه او از خانه برفته بود . مردى لشكرى به خانهء او فرود آمد و زنش بخروشيد .\r\nلشكرى دبوسى بر سر دست زنش زد و دست زنش را بشكست . چون بو حرب به خانه بازآمد ، دست زنش ديد شكسته . خامش بود تا شب اندر آمد . به خشم آنكه دست زنش شكسته بشد ، سر آن لشكرى برگرفت و مر او را به چاهى فرود افگند . و هم آنگاه برفت و خلقى بر خويشتن گرد كرد و خليفت فلسطين را بكشت . و هر كه را يافت همى كشت از اصحاب سلطان ، تا همه فلسطين او را صافى شد . و از آنجا برفت تا به حدود مغرب بگرفت . و سى هزار مرد با او گرد آمدند . پس معتصم بكر بن صالح را بفرستاد با بيست هزار مرد ، با بو حرب [ خارجى 
  ] حرب كردند ، و او را بكشت و سپاه او هزيمت كرد و همه را زير و زبر كرد 
  ] .\r\n","description":"","footnote":"","page_name":" 1278 ","page_number":658},
  {"content":"\r\n\r\nخبر وفات معتصم و مدّت عمر و پادشاهى او\r\nو معتصم به ماه محرم اندر سال دويست و بيست و هفت ، به اوّل ماه حجامت كرد .\r\nو آن روز تب آمدش و بيمار شد . و علَّت او دراز گشت ، و هر چند علاج كردند سود نداشت . پس هفدهم ماه ربيع الاول ، روز پنجشنبه وقت نماز پيشين بمرد به سامره ، و هم آنجا به گور كردندش . و مدّت خلافت و پادشاهى او هشت سال و هشت ماه و بيست و دو روز بود . و چون بمرد چهل و هشت ساله بود . و مردى بود نه دراز و نه كوتاه ، و به گونه سرخ سپيد و ريش دراز و مىگون و چشمها فراخ و نيكو . و او را هشت پسر و هشت دختر بود و مردى با جود و سخاوت و نيكو سيرت بود .\r\n","description":"","footnote":"","page_name":" 1279 ","page_number":659},
  {"content":"\r\n\r\nخلافت الواثق باللَّه\r\nبعد از معتصم خليفه پسر وى بود واثق . و نام وى هارون بود و كنيت وى ابو جعفر بود . و واثق مردى بود دو بهره اسپيد ، فربه ، سياه محاسن ، دراز روى ، نيكو موى باريك بينى يك چشم و نزديك چشم كوكبى داشت . و مادر وى كنيزكى بود رومى نام وى قراطيس . و مولد وى به مكّه بود . و چون به خليفتى بنشست سى و يك ساله بود ، و پنج سال و شش روز خليفتى كرد ، و به سامره بمرد .\r\nو برادر وى جعفر المتوكّل بر وى نماز كرد و هم آنجا وى را دفن كردند . و سبب وفات وى ، من بعد قضاء الله بر وى استسقا پيدا آمد و معالجت وى را به مار افعى كردند اندر تنورى گرم . و روز نخستين از آن راحت يافت . روز ديگر گفت : بايد كه تنور گرمتر كنند . گرمتر كردند و اندر آن شد ، و بسيار بنشست . و چون برآمد هم آن روز فرمان يافت . و او مردى بود با هيبت . يكى گفت از فراشان وى كه اندر آن روز كه فرمان خواست يافت چشم بر هم نهاده بود . من نزديك وى شدم [ 353 b 
  ] كه بنگرم كه زنده است . چون آواز پاى من بشنيد چشم باز كرد و تيز اندر من نگريست . نزديك بود كه از هيبت او زهرهء من دريده شود . و چون بمرد ، اندر پيش وى شدم . آن چشم كه اندر من نگريده بود چيزى از حشرات بيامده بود و آن را\r\n","description":"","footnote":"","page_name":" 1280 ","page_number":660},
  {"content":"\r\nبركنده . و شنيدم چون واثق اندر نزع مرگ افتاد بفرمود تا جمله جامه ها برداشتند و وى را بر خاك خوابانيدند و روى بر خاك نهاد و مىگريست و مىگفت : يا من لا يزول ملكه ارحم من قد زال ملكه . اى آنكه ملك ترا زوال نيست ، رحم كن بر آنكه ملك وى زايل شد . و كاتب وى محمد بن عبد الملك الزّيات بود و حاجب وى ايتاخ بود . و قاضى و احمد [ ابى 
  ] دؤاد بود ، و نقش انگشترى وى دو شير بود ميان هر دو شير مردى .\r\n","description":"","footnote":"","page_name":" 1281 ","page_number":661},
  {"content":"\r\n\r\nخلافت المتوكّل على الله\r\nبعد از واثق خليفه برادر وى بود ، متوكّل پسر معتصم . و نام وى جعفر بود و كنيت وى ابو الفضل بود . و مادر وى كنيزكى بود نام وى شجاع ، و مولود وى به فم الصلح بود از ناحيهء واسط . و مردى بود بلند بالا گندمگون نيكو روى سياه موى پيوسته ابروى بلند بينى خفيف العارضين . و چون به خلافت بنشست بيست و شش سال و نه ماه از عمر وى شده بود . و چهارده سال و نه ماه و بيست و دو روز خلافت كرد . آنگاه غلامان به فرمان پسر وى ، منتصر ، وى را بكشتند به جعفريه ، و همانجا او را دفن كردند . و كاتب وى عبيد الله بن يحيى بن خاقان بود . و حاجب وى وصيف تركى بود . و قاضى وى جعفر بن عبد الواحد هاشمى بود . و نقش انگشترى وى اين بود : المتوكّل على الله .\r\n\r\nخلافت المنتصر باللَّه\r\nبعد از متوكّل خليفه پسر وى منتصر بود . و نام وى محمّد بود . و كنيت وى ابو جعفر بود . و مادر وى كنيزكى بود رومى نام وى حبشيه ، و مولد وى به سامره بود . و او مردى بود دو بهره گندمگون نه فربه و نه لاغر گرد روى محاسن بسيار موى\r\n","description":"","footnote":"","page_name":" 1282 ","page_number":662},
  {"content":"\r\nبزرگ چشم . و چون به خلافت بنشست بيست و چهار ساله بود و شش ماه خلافت كرد . آنگاه فرمان يافت به سامره . و همانجا وى را دفن كردند . و گويند منتصر شبى پدر خود را به خواب ديد كه وى را گفت : واى بر تو اى محمد كه بر من ظلم كردى و مرا بكشتى و خلافت از من بستدى ، و الله كه تو به خلافت برخوردار نباشى مگر اندك روزگارى . آنگاه جاى تو دوزخ باشد . و منتصر از خواب درآمد غمناك و اندوهگين ، و بعد آن بمرد . و خلافت وى همچندان بود كه پادشاهى شيرويه كسرى ، شش ماه . و گويند منتصر چون پدر خويش را ، متوكّل ، بكشت ، بر بساطى بنشست .\r\nو بر آن بساط صورتى بود و گرداگرد آن صورت چيزى به زبان پهلوى . پارسىاى را بياوردند و پرسيد كه چيست كه بر اين بساط نوشته است ؟ گفت : نوشته است كه منم شيرويه پرويز كه پدر خويش را از بهر پادشاهى اين جهان بكشتم ، شش ماه بيش نزيستم . منتصر چون اين بشنيد به فال نيك نداشت و بعد از شش ماه بمرد . و مستعين بر وى نماز كرد . و كاتب وى احمد بن خصيب بود و حاجب وى ابو المرزبان بود و قاضى وى جعفر العبّاس بود و نقش انگشترى وى المنتصر باللَّه بود .\r\n\r\nخلافت المستعين باللَّه\r\nبعد از منتصر خليفه مستعين بود پسر معتصم . و نام وى احمد بود و كنيت وى ابو العبّاس بود . و مادر وى كنيزكى بود نام وى ريا . و مردى بود كوتاه محاسن انبوه دراز و گندمگون كوچك چشم بر روى خالى داشت . و چون به خلافت بنشست بيست و چهار ساله بود . دو سال و نه ماه و دو روز خلافت كرد . آنگه او را از خلافت بيرون كردند به بغداد . و بعد از آن به چهار ماه او را به سامره مىبردند و اندر راه چون به ميان قنطرهء قاطول رسيدند اندر نماز ايستاد ، چون اندر سجود شد گردن وى بزدند و سر وى پيش مادرش بردند و تن وى اندر پهلوى منتصر اندر خاك كردند . و كاتب وى احمد بن صالح بود . و حاجب وى وصيف بود و قاضى وى احمد بن محمّد بن عمار بود و نقش انگشترى وى اين بود حسبى الله و كفى .\r\n","description":"","footnote":"","page_name":" 1283 ","page_number":663},
  {"content":"\r\n\r\nخلافت المعتز باللَّه\r\nبعد از مستعين خليفه معتز بود پسر متوكّل . و نام وى زبير بود و كنيت وى ابو عبد الله بود . و مادر وى كنيزكى نام وى قبيحه . و مولد وى به سامره بود . و مردى بود بلند بالا و نيكوتن و اندام سرخ سفيد سياه موى انبوه محاسن نيكو روى و چشم .\r\nو چون به خلافت بنشست هجده ساله بود . و چهار سال و شش ماه و بيست و يك روز خلافت كرد . آنگه وى را از خلافت بيرون كردند و اندر گرمابه وى را بكشتند . و مهتدى بر وى نماز كرد . و وى را شركه به جايگاهى كه معروف است به قبر ابن قبيحه اندر گور كردند . و كاتب وى جعفر بن محمّد بود و حاجب وى صالح بن وصيف بود و قاضى وى الحسن بن محمّد بن ابى الشوارب بود . و نقش انگشترى وى اين بود آمنت بالَّذى فسوى ( ؟ )\r\n\r\nخلافت المهتدى باللَّه\r\nبعد از معتز خليفه مهتدى بود . پسر واثق . و نام وى محمّد بود . و كنيت وى ابو اسحاق . و مادر وى كنيزكى بود رومى نام وى قرب . [ 354 a 
  ] و مولد وى به سامره بود . و او مردى بود فراخ پيشانى شهلا چشم اصلع فراخدوش سرخروى شكمبزرگ كوتاه محاسن آبله روى گندمگون . زاهد و پارسا و با ورع نيكو سيرت ، طريقت عمر بن عبد العزيز مىسپرد . و چون به خلافت بنشست سى و هشت ساله بود . و يازده ماه و هژده روز خلافت كرد . آنگاه نزديكان وى را بكشتند . و جعفر بن عبد الواحد القاضى بر وى نماز كرد . و اندر حير وى را دفن كردند نزديك حسين بن علىّ بن ابى طالب رضى الله عنهما . و كاتب وى ابو صالح بن احمد ابن عماره بود و حاجب وى صالح بن وصيف بود . و نقش انگشترى وى اين بود .\r\nمحمّد بن هارون حف الله رافه الله يا احد ( ؟ )\r\n\r\nخلافت المعتمد على الله\r\nبعد از مهتدى خليفه معتمد بود پسر متوكّل . و نام وى احمد بود و كنيت وى\r\n","description":"","footnote":"","page_name":" 1284 ","page_number":664},
  {"content":"\r\nابو العبّاس بود و مادر وى كنيزكى بود رومى نام وى فتيان . و مولد وى به سامره بود . و مردى بود گندمگون نيكو قامت سياه موى بلند آواز نيكو محاسن جاحظ چشم . و چون به خلافت بنشست بيست و پنج سال و پنج ماه و يازده روز از عمر وى شده بود . و بيست و سه سال و سه روز خلافت كرد و به بغداد بمرد . و يوسف ابن يعقوب القاضى بر وى نماز كرد . و وى را به سامره بردند و آنجا دفن كردند . و كاتب وى عبيد الله بن يحيى بن خاقان بود ، و حاجب وى بكتمر التركى بود و قاضى وى حسن بن محمّد بن ابى الشوارب بود ، و نقش انگشترى وى اين بود :\r\nالمعتمد على الله .\r\n\r\nخلافت المعتضد باللَّه\r\nبعد از معتمد ، خليفه برادرزادهء او بود المعتضد باللَّه . ابو العبّاس احمد بن موفق باللَّه ابى احمد طلحة بن المتوكّل على الله . و مادر وى كنيزكى بود ضرار روميّه . و مولد وى به سامره بود . و اين معتضد مردى بود دراز و نحيف ترش روى مهيب با شهامت و راى و تدبير . و چون به خلافت بنشست از عمر وى سى و شش سال و هشت ماه و هشت روز شده بود . و ده سال و دو ماه و بيست و هفت روز خلافت كرد .\r\nآنگاه به بغداد فرمان يافت . و يوسف بن يعقوب بر وى نماز كرد و به بغداد وى را دفن كردند . و كاتب وى ابو القاسم عبيد الله بن سليمان بود . و حاجب وى بدر مولاى وى بود . و قاضى وى اسماعيل بن اسحاق بود . و نقش انگشترى وى اين بود : المعتضد باللَّه .\r\n\r\nخلافت المكتفى باللَّه\r\nو بعد از معتضد خليفه پسر وى بود مكتفى . و نام وى على بود . و اندر خلفاى آل عبّاس كسى را نام على نبود الَّا مكتفى . و كنيت وى ابو محمّد بود . و اندر خلفا هيچ كس را كنيت ابو محمّد نبود الَّا حسن بن على بن ابى طالب و ديگر مكتفى . و مادر وى كنيزكى بود ترك نام او شيشك . و مولد وى به بغداد بود . دو بهره\r\n","description":"","footnote":"","page_name":" 1285 ","page_number":665},
  {"content":"\r\nنيكو روى سياه موى نيكومحاسن بزرگچشم نيكوسياست بخيل مال جمع كننده ، و چون به خلافت بنشست بيست و هفت سال و چند ماه از عمر وى شده بود . و شش سال و شش ماه و بيست روز خلافت كرد ، و به بغداد بمرد . و همانجا او را دفن كردند . و محمّد بن يوسف القاضى بر وى نماز كرد . و كاتب وى ابو الحسن بن قاسم ابن عبد الله بود ، و حاجب وى خفيف السمرقندى ، و قاضى وى يوسف بن يعقوب بود ، و نقش انگشترى وى اين بود : اعتمادى على الله من خلقنى .\r\n\r\nخلافت المقتدر باللَّه\r\nبعد از مكتفى خليفه برادر وى بود مقتدر پسر معتضد . و نام وى جعفر بود و كنيت او ابو الفضل بود . و مادر وى كنيزكى بود رومى شعب نام . و مولد وى به بغداد بود . و مقتدر برناى بود دو بهرهء نيكو روى بزرگ چشم بلند بينى پهن دوش كوتاه ران و ساق مبذّر . خزانهء عبّاسيان او به باد برداد . شغل او نبودى الَّا عشرت .\r\nو چون به خلافت بنشست دوازده سال و ده روز از عمر وى شده بود . و بيست و چهار سال و يازده ماه خلافت كرد . آنگاه وى را بكشتند اندر رقّهء شماسيه .\r\nو به بغداد وى را دفن كردند . و كاتب وى على بن عيسى الجرّاح بود . و حاجب وى سوسن بود . و قاضى وى محمّد بن يوسف بن يعقوب بود . و وزير وى ابو الاحمد العبّاس بن الحسن ، و نقش انگشترى وى اين بود : يا جعفر ثق باللَّه .\r\n\r\n[ اخبار المقتدر باللَّه 
  ]\r\nو نام مقتدر جعفر بود و كنيت ابو الفضل ، و پسر معتضد . نام معتضد احمد بود و كنيت ابو العبّاس . و پدرش طلحه بود كه او را موفّق خواند [ ند 
  ] ى . و كنيت طلحه ابو احمد بود . و اين موفّق امير المؤمنين نبود و لكن پدرش [ 354 a فا 
  ] جعفر المتوكّل امير المؤمنين بود . و ايشان هر دو بمردند . پس معتضد به خلافت بنشست ، و او را مكتفى خواندندى . و ديگر پسر ، جعفر كه او را مقتدر خواندندى كه از پس مكتفى به خلافت بنشست . و سديگر پسرش محمّد نام بود و كنيت ابو جعفر . و وى خلافت\r\n","description":"","footnote":"","page_name":" 1286 ","page_number":666},
  {"content":"\r\nنيافت ، از آنكه از پس مقتدر قاهر را نشاندند . و اين هارون را خلافت نداشتند و هارون از قاهر برادر مهتر بود و خلافت را بهتر شايست و لكن مادرى بود هارون را كنيزكى رومى . و رعيّت و سپاه و مونس كه اسفهسلار بود بترسيدند كه آن مادر بر ايشان غلبه شود و كار بر ايشان تباه شود ، و ايشان را به تدبير پيرزنى كار بايد كرد . و از اين سبب مر هارون را از پس مقتدر به خلافت ننشاندند و محمّد را بنشاندند ، و قاهر را . پس از همه فرزندان معتضد [ مكتفى 
  ] به سال مهتر بود ، و پدر او را نيز گرامىتر از همه فرزندان داشتى . و به زندگانى پدر چند سال امير رى بود و امير موصل و ديار ربيعه . و به وقت مرگ پدرش معتضد او به رقّه بود . و چون خبر مرگ پدر بشنيد از رقّه به بغداد آمد و به خلافت بنشست . و رقّه شهرى است بزرگ از شهرهاى موصل . و از همه فرزندان معتضد ، جعفر المقتدر باللَّه با او بود . و جز اين جعفر پسران با مادران به سراى طاهر بودند . و رسم چنين بود كه حرم خلفا از زنان و كنيزكان و مادر فرزند و كودكان از پس ايشان به سراى طاهر بودندى . و هر كه به خلافت نشستى به سراى سلطان نشستى به بغداد ، و عيالان وى همه با او به سراى بودندى . و چون او به مردى عيالان و فرزندان او را از سراى سلطان به سراى طاهر بردندى . و اگر از خلافت باز كردندى چنان كه قاهر و متّقى نابينا كردند ، او را و عيال و حره او را به سراى طاهر بردندى . و بر در سراى طاهر خادمان بودند هر گروه را جدا جدا كه ايشان را اندر سراى نگاه مىداشتندى تا از جاى بيرون نيامدندى و كس را بر ايشان نگذاشتندى . و ميان اين دو سراى آبى بود دور . سراى سلطان بدين كرانهء بغداد بود از سوى مشرق ، و سراى طاهر بدان كرانهء شهر بود .\r\nو آن سراى را به آل طاهر باز خواندند . كه اين طاهر بن الحسين را كه ذو اليمينين بوده است و بغداد را او گشاده بود مر مأمون را . او آن سراى را از بهر خويش برآورده بود . و سرايى بزرگ بود و اندر او خانه ها و حجره هاى بسيار . و از پس طاهر اين خانه به پسرش ماند عبد الله بن طاهر . و چون مأمون عبد الله را اميرى خراسان داد و بدانجا فرستاد . آن سراى هم به نام وى بود ، و از پس او هم\r\n","description":"","footnote":"","page_name":" 1287 ","page_number":667},
  {"content":"\r\nبه نام فرزندان وى بود تا طاهريان خراسان داشتند . پس چون به وقت معتضد خراسان از دست طاهريان بشد ، و يعقوب بن اللَّيث از سكستان بيامد با سپاه خويش به نشابور ، و محمّد بن طاهر را بگرفت و بند كرد و خود به اميرى خراسان بنشست ، پس معتضد آن سراى از محمّد بن طاهر بخواست تا عيال و فرزندان خلفا آنجا دارد . محمّد بن طاهر آن سراى را به معتضد بخشيد . و معتضد عيال خلفاى پيشين و عيال پدرش را موفّق همه بدان سراى طاهر فرستاده بود ، و خادمى را بر ايشان موكّل كرده از استواران خويش ، نام وى طاهر . و مادر جعفر المقتدر و فرزندان خويش نيز هر كه را خواستى آنجا فرستادى .\r\nو اين جعفر را كه مقتدر خواندندى هم به زندگانى خويش با مادر از سراى سلطان به سراى طاهر فرستاده بود نام وى شغب ، كنيزكى بود رومى . و معتضد مر طاهر خادم را همه عيالان و فرزندان خلفا اندر سراى طاهر موكّل كرده بود . و رسم چنين بود كه عيال و فرزندان خلفاى مرده به سراى طاهر فرستادندى . پس معتضد ، مكتفى از پس وى بنشست ، و شش سال و نيم خليفه بود و او را بر گردن ريشها بودى ، و گاه بهتر شدى و گاه بتر . و او را پسرى بود خرد و شش ساله ، و با وى به سراى اندر بود و قرآن همى آموخت نامش محمّد و كنيتش ابو احمد . و چون مكتفى به بيمارى مرگ اندر بخفت و دانست كه كار وى ببود و مرگ نزديك آمد ، خواست كه ابو احمد را ولى عهد كند تا خلافت به پسرش ماند ، و از برادران او كسى نبود . و اين پسر او خرد بود و به جاى مردان نارسيده . و كودك خرد امامت و خلافت را نشايد زيرا كه امامت كسى را بايد تمام هم به سال و هم به خرد . و او به سال خرد بود و به جاى مردان نارسيده بود ، بر تن و اندام عيبى بود يا چيزى بر وى نقصان بود و كم خرد ، و خليفتى زمين را نشايد و ولى عهد را هم نشايد .\r\nو مكتفى اين حال دانست و لكن بيمارى بر وى سخت شده بود و دوستى بر وى غلبه شد و خواست كه آن كار از پس او فرزند او را بود . و اين حال بر دل وى پوشيده شد و نيّت درست كرد كه اين فرزند را ولى عهد كند به زندگانى خود ، و از پس وى خلافت زمين او را بود . پس با وزيران اندر اين باب مشورت كرد . و\r\n","description":"","footnote":"","page_name":" 1288 ","page_number":668},
  {"content":"\r\nوزيرى بود وى را نام وى العبّاس بن الحسن و كنيت ابو احمد . و خادمى بود او را استوار بر حالات نام او صافى و كنيت او ابو شاكر ، و بخرد بود و آهسته ، و مولاى موفّق بود جدّ مكتفى ، و مكتفى را پرورده بود و از همه خادمان او به مكتفى [ 354 b فا 
  ] نزديكتر نبود ، و خادمى ديگر بود حاجب و نام او سوسن و كنيت او ابو شجاع و با تدبير و خرد بود ، مولاى مكتفى بود . و مكتفى او را نزديك داشتى و كارهاى مكتفى همه بر اين وزير و آن هر دو خادم بودى و رازهاى او ايشان دانستندى . و مكتفى خواست كه اين تدبير ولى عهد وزير كند تنها و پس آن دو خادم به دل اندر همى داشت تا بيمارى بر وى سخت شد و كارش نزديك آمد .\r\nپس يك روز مر عبّاس الحسن را گفت همى بينى كه اين بيمارى هر روزى افزون مىشود ، و دانم كه كار من به آخر رسيده است . و بر من هيچ غمى نيست سختر از كار خلق و بزرگتر مرا اندوه اين است . و نيّت كردم كه احمد پسرم را ولى عهد كنم ، و سپاه و رعيّت را بفرمايم تا به زندگانى من وى را بيعت كنند تا از پس من خلافت او را بود . و اين كار به گردن تو اندر كردم تا تو تمام كنى . و عبّاس دانست كه اين تدبير خطا است كه كودكى خرد نارسيده مر ولى عهد را و خلافت را نشايد . و از پس مكتفى برادرانش ، فرزندان معتصم و عبد الله بن المعتصم و آن چندان فرزندان خلفاى پيشين كه به بغدادند همه مردان و بزرگان تمام رسيده ، اين كار به كودكى خرد دست بازندارند . و مردمان نپسندند كه امام ايشان كودكى بود نارسيده . و كار نماز ايشان و كار حجّ و نكاح و حكمهاى مسلمانان همه به گردن او اندر بود ، و او از اين هيچ چيز نداند . و لكن مكتفى را نتوانست گفت كه اين تدبير خطا است . و رقيب او جعفر بود . و خواست كه با او اندر اين تدبير ياران باشند از استواران مكتفى تا اگر خطايى از اين آيد ايشان را جفا كنند . و اگر اين مكتفى از پسرش باز افتد پس اندر اين كار ياران يابند از استواران و خاصگان امير المؤمنين تا اگر اين كار كه امير المؤمنين انديشيد نبود و خداى مكناد كه ما را آن روز نبايد ديدن . پس اگر ببود بايد كه ايشان با من يارى كنند تا من كار ابو احمد و خلافت تمام توانم كردن و من كار ظاهر نيكو كنم ، ايشان كار باطن نيكو كنند . و\r\n","description":"","footnote":"","page_name":" 1289 ","page_number":669},
  {"content":"\r\nمن كار خلق را نگاه دارم و ايشان خانه را نگاه دارند و من عامه را به صلاح آرم و ايشان خاصه را به صلاح آرند . و هيچ كار اين جهانى و آن جهانى بىيار نتوان كردن .\r\nمكتفى او را گفت كرا خواهى تا با تو بدين كار يار بود ؟ گفت اينك صافى خادمى با خرد است و با راى و تدبير و مولاى امير المؤمنين است و استوار است بر حرم در همه كارهاى خانه . گفت : راست مىگويى . صافى بدين جايگاه است و همچنين با تو اندر اين يار بود . عبّاس گفت : و سوسن خادم نيز زيرك و استوار است و حاجب بر درگاه . مكتفى گفت : كه بايد ديگر ؟ گفت : مرا اين دو بسنده باشند . يكى كار سپاه و كار بيرونى نگاه دارد و يكى كار عيالان و كارخانه . سديگر تن بايد كه او علم نجوم نيك داند تا طالع اين كار بگيرد و وقت آن بنگرد و از عاقبت اين كار بر رسد و مرا آگه كند كه كار زمين به اثرهاى آسمانى و طالعهاى علوى اندر بسته است . و وزير آن شب بشد . و با مكتفى مردى بود پارسا نام او اسحاق و امام بوده بود اندر اين علمها حاذق بود . گفت : اسحاق بن حسين شايد اين كار را . گفت : يا امير المؤمنين مرا خود روى به روى بود ، و همى نام او خواستم بردن و مرا اين سه يار پسنديده [ اند 
  ] اندر اين كار . مكتفى گفت امروز باز گرد و فردا بامداد پگاه باز آى تا اين كار را تمام كنى .\r\nو عبّاس وزير آن روز بازگشت و ديگر روز بامداد بيامد . و مكتفى مر اين كار را نشسته بود . چون عبّاس اندر آمد و زمين را بوسه داد و بر تخت بنشست ، چنان كه رسم او بود ، مكتفى او را گفت : چه بينى اندر اين حديث . عبّاس گفت : هر چه امير المؤمنين بيند . گفت : پس صافى را بخوان . و صافى آمده بود و بر در ايستاده .\r\nعبّاس بيرون آمد و صافى را اندر خواند . و چون هر دو پيش مكتفى بايستادند ، عبّاس را گفت اين حديث مر صافى را بگوى . عبّاس صافى را بگفت . صافى دانست كه اين كار خطا است ، و نتوانست امير المؤمنين را باز زدن . زمين را بوسه داد و گفت : رأى امير المؤمنين برتر است و من بنده ام و فرمانبردار . مكتفى صافى را گفت : سوسن را بخوان . و سوسن بر در بود برجاى حاجب گاه نشسته . صافى\r\n","description":"","footnote":"","page_name":" 1290 ","page_number":670},
  {"content":"\r\nبيرون شد و سوسن را بخواند . چون بيامد ، عبّاس اين حديث او را نيز بگفت .\r\nسوسن زمين را بوسه داد و گفت : هر چه امير المؤمنين فرمايد صواب است . و از خويشتن فرمانبردارى نمود ، و فرمود صافى را كه ابو احمد را بيار . صافى او را بياورد و گفت : صواب آن است كه وزير بيند و من بنده ام و فرمانبردار . صافى مر سوسن را گفت : يا با شجاع ، هر چه من تو را بگفتم و هر چه تو را وعده كردم از زبان وزير گفتم . وزير گفت : يا با شجاع ، همچنين است ، هر چه او ترا بپذيرفت من آن را وفا كنم و خداى عزّ و جلّ همى مىداند كه من اندر اين كار جز به كار داشتن امير المؤمنين نخواهم تا مگر اين كار از پس او به اهل او اندر بماند و به دست كودكى اندر نيوفتد كه بيگانه طمع اندر اين كند و از اين جايگاه بيرون نشود . و من همچنين همى خواهم كه هم برادر امير المؤمنين بود و هم پسر امير المؤمنين . . . تا همچنين كه امير المؤمنين او را داده است او را بماند . و تا من اندر اين كارم [ 355 a فا 
  ] و مرا تدبير و فرمان است ، اين حجابت ترا است و هيچ كس از سراى سلطان از كودكان و عيالان به مرتبهء تو نيند و پيش از تو نبودند . سوسن بازگشت و دست عبّاس را بوسه داد ، و با صافى برخاست و برفت . و از پس آن عبّاس مر صافى را ديد و گفت : يا با شجاع ، كار بيرونى راست كردى ، برو تا بنگرى كه ايشان چه گويند و چه اجابت كنند . و نيز خواست كه بر مادرش رود و شايد بودن از اين كار بترسد و دل جعفر ترسان كند . تو بايد كه نخست با ايشان ديدار كنى و مرا خبر گويى تا چه گويد . اگر اجابت نكند مر ايشان را حديثهاى بسيار كنى و بگويى كه ما ايشان را چه خواهيم كردن ، و بگويى كه اندر خلافت زمين چه مرتبه و چه خواسته و چه كامرانى بود . و هر چه از اين باب ببايد گفتن بگويى ، و دلهاى ايشان راست گردد .\r\nو در سراى طاهر كه جعفر و مادرش بدانجا اندر بودند خادمى موكّل بود از مهتر خادمان نام وى طاهر ، و آن همه حره و عيالان خلفاى گذشته كه اندر سراى طاهر بودند همه به زيردست و نگاهداشت او اندر بود . و صافى بر حرم و سراى سلطان موكّل بود و مكتفى او را بر آن كار كرده بود . و خادم سراى سلطان نتواند\r\n","description":"","footnote":"","page_name":" 1291 ","page_number":671},
  {"content":"\r\nبه سراى طاهر اندر شدن تا فرمان سلطان نبود . عبّاس مر صافى را گفت : من دانم كه تو به سراى طاهر اندر نتوانى شدن تا فرمان امير المؤمنين نبود و لكن من چنان كنم كه امير المؤمنين بفرمايد تا به سراى طاهر اندر شوى و اين كار راست كنى .\r\nصافى گفت : من فرمانبردارم . و پس ديگر روز مكتفى لختى چنان كه عباس وزير او را بتوانستى ديدن بهتر شد . و آن عيالان خلفاى پيشين گروهى به سراى مقتدى اندر بودند به سراى مجلس اندر بغداد كه آن را رصافه خوانند . و آن سراى را مقتدى برآورده بود ، هارون الرشيد و پيشتر به سراى طاهر شدندى از بهر آنكه سرايى بزرگتر بود . و به سراى مقتدى نيز خادمان بودند موكّل .\r\nپس چون عبّاس و خادمان ، صافى و سوسن ، پيش مكتفى بايستادند اين روز كه بهتر بود ، عبّاس گفت : يا امير المؤمنين خداى عزّ و جلّ بر ما منّت نهاد بر آنكه امير المؤمنين را عافيت داد . پس گفت چند روز بود كه اندر بغداد خبر پراگنده بود كه علت وى سخت شده است . هر كسى از فرزندان خليفگان سر بر كردند . بايد كه ايشان نگاه داشته باشند به سراى مهدى و به سراى طاهر اندر به دست خادمان و استواران تا اگر چيزى بود از آنكه امير المؤمنين همى بر خويشتن بترسد ، و خداى تعالى ما را منماياد ، كسى از اين سراى بيرون بيايد و سپاه بر او گرد آيد و كار بر ما تباه شود . و از چيزى كه ما را امير المؤمنين فرموده است اندر كار پسر او تمام نتوانيم كردن . مكتفى گفت : پس چه بايد كردن ؟ گفت : صافى كه استوار تست ببايد فرستاد تا به سراى مهدى و به سراى طاهر شود و خادمان را وصيّت كند و آن فرمان تو بفرمايد تا ايشان را نگاه دارند و كارها استوار كند ، و به هر دو سراى اندر بگردد و نگاه كند تا فرزندان خلفا به جاى خويشتن هستند ، و همه را ببيند و باز آيد و ما را آگاه كند . مكتفى صافى را گفت چنان كن كه وزير همى فرمايد .\r\nعبّاس و را به سراى مهدى فرستاد نه به سراى طاهر از بهر آنكه بترسيد كه اگر نخست سراى طاهر را گويد تنها مكتفى را دل به شك شود و از كار جعفر گمانى برد و به گمان بيرون آرد ، و هر چه به گوش او بشده است و را كه همى دانستند كه جعفر به سراى طاهر اندر است . و چون عبّاس و صافى از پيش مكتفى بيرون\r\n","description":"","footnote":"","page_name":" 1292 ","page_number":672},
  {"content":"\r\nآمدند ، عبّاس مر صافى را گفت نخست به سراى مهدى شو و هر كه اندر سراى است همه را ببين و . . . و خادمان را وصيّت كن ، پس باز به سراى طاهر آى تا كسى ترا تهمتى نكند . و جعفر و مادرش را ببين و كار راست كن ، و نگر تا بتوانى ديدن طاهر خادم كه موكّل سرا است ، و بايد كه نخست طاهر را راست كنى و دلش بگردانى تا با اين تدبير يكى باشد ، و او را از من اميدهاى نيكو كنى ، اگر اين كار راست كند . و بگويى كه ترا چاره نيست از آنكه رسولى بايد فرستادن به سراى . و زنى را بفرستم ثقه از استواران زنانى كه اندر سراىاند . و رقعه اى به خط من سوى جعفر و مادرش رسانند تا بنگرم كه چه گويند و مرا چه جواب دهند . و ما از اين كار هيچ نتوانيم كردن تا طاهر خادم با ما راست نشود . بايد كه طاهر را بگويى كه چون اجابت كند تا رسول مرا با رقعهء من به جعفر و مادرش رساند . و علامتى بكن با طاهر كه چون رسول من آنجا آن حديث بگويد او بداند كه رسول من است .\r\nصافى گفت : چنين كنم . و برفت و به سراى مهدى شد . و آن كسها را كه اندر سراى بودند بديد ، و از آنجا به سراى طاهر شد . و آنچه عبّاس فرموده بود بكرد . و طاهر خادم را با خويشتن يار كرد . و اندر رفت و جعفر و مادرش را بديد و ايشان را آگه كرد كه وزير چه نيّت كرده است . آنچه توانست گفتن بگفت . مادر جعفر گفت : من از اين كار بترسيدم زيرا كه عاقبت خليفتى نه نيك بود ، و ترسم كه فرزند من اندر اين هلاك شود . و سخن گفت چنان كه راى و تدبير [ 355 b فا 
  ] زنان باشد . و صافى او را ايمن كرد و همه حالها با او بگفت ، تا جعفر و مادرش اجابت كردند . گفتند فرمانبرداريم مر وزير را هر چه او بگويد و او بيند . و صافى به ايشان آفرين كرد و بيرون آمد .\r\nو طاهر صافى را بر در سراى بديد و هر چه با ايشان گفته بود با او نيز بازگفت .\r\nپس گفت وزير هم رسول خواهد فرستاد زنى را از استواران سراى خويش با رقعهء خويش . بايد كه آن رسول را با رقعهء او پيش جعفر و مادرش برسانى . و علامت اين است كه چون آن زن بيايد و ترا بپرسد و دست تو به دست اندر گيرد و بوسه دهد و انگشت به زير دست تو بفشارد ، تو بدان كه آن رسول وزير است و\r\n","description":"","footnote":"","page_name":" 1293 ","page_number":673},
  {"content":"\r\nرقعهء او دارد . او را با رقعه به جعفر و مادرش رسان .\r\nو جعفر را يكى خادم بود شفيع نام ، و خادم معتضد بوده بود و او را پرورده . و زنى بود از كوفه و جعفر را پرورده بود و به سراى طاهر بزرگ شده بود و آداب از آل طاهر آموخته ، و او را فاطمهء كوفى خواندندى و پارسا و بادب برآورده ، و چون جعفر را با مادرش به سراى طاهر فرستاد ، شفيع را با ايشان بفرستاد ، و ايشان را به شفيع سپردند تا ايشان را خدمت كند ، و زنى را خواست كه با ايشان فراز كند ، تا چيزى كه ايشان را بايد بنويسد و اگر به چيزى حاجت بودشان از بازار ، او بيرون آيد و بخرد . و اگر ايشان را به معتمد حاجت بود معتمد را از آن حاجت ايشان آگاه كند . و هر درخواستى كه باشد بخواهند . چون معتمد را زنى چنان طلب كرد ، مردمان آن فاطمه را نام بردند و پيش معتمد آوردند ، و معتمد او را بر ايشان فراز كرد و قهرمان و كارفرماى ايشان كرد . و از همه كسها به سراى طاهر اندر بر جعفر و مادرش اين دو تن نزديكتر بودند : شفيع خادم و فاطمه كوفى . به همه تدبيرها به وقت خلافت و كارهاى ديگر اين هر دو تن آنجا حاضر بودندى و كس ديگر را راه نبودى .\r\nپس چون صافى طاهر خادم را گفت بايد كه رسول عبّاس را به جعفر و مادرش رسانى ، گفت نتوانم رسانيدن كه خادمان آگاه شوند و مرا حسد كنند . و امير المؤمنين را آگاه گردانند كه زنى بيگانه را سوى جعفر و مادرش راه داد .\r\nو لكن بتوانم كه او را به شفيع خادم رسانم يا به فاطمهء كوفى ، هر كدام كه بتوانند و جعفر و مادرش را آگاه كنند . و طاهر و صافى با شفيع و فاطمه آن حديث راست كردند ، و صافى بازگشت و سوى وزير آمد . و هر چه او را بود با جعفر و مادرش بگفت .\r\nعبّاس شاد شد و دانست كه كار تمام گشت . و خواست كه رسول فرستد از استواران خويش تا او را همچنان كه صافى گفت بگويد و بر رسد . و اين عبّاس را پرستارى بود به سراى اندر ، كنيزكى رومى با تدبير و خرد تمام و فصيحه ، نام او زيدان . و امين و استوار عبّاس بود به خانه و به رسالتها و رازهاى عبّاس او رفتى .\r\n","description":"","footnote":"","page_name":" 1294 ","page_number":674},
  {"content":"\r\nو اين زيدان به اصل كنيزك ميمونه بود دختر موكّل عبّاس او را ديده بود . و دخترى پارسا بود . او را بخواند و گفت : دانى كه من ترا بر همه حرم استوار دارم و هيچ راز و كار از تو پنهان ندارم . اكنون كارى افتاده است و آن به دست تو برآيد و ترا مرتبه بزرگ بود . زيدان گفت : تن و جان من فداى جان وزير است ، به هر چه فرمايد كمر انقياد بر ميان جان بندم . عبّاس گفت مرا يكى رقعه به سراى طاهر بايد بردن . اول شو و جامه هاى خويش اندر پوش چنان كه كس ترا نشناسد ، و اندر سراى طاهر شو ، و طاهر خادم را سلام كن و دستش بگير و بوسه ده و انگشت به دست او اندر فشار تا بداند كه تو رسول منى ، و ترا به فاطمهء كوفى رساند يا به شفيع . و هر كه را از ايشان چو بينى نام خويش بگو و رقعه او را ده و جواب آن باز به سوى من آر كه اين رقعه به خط من است و نبايد كه آنجا بماند كه اين كارى است مهم . زيدان گفت : سپاس دارم .\r\nعباس آن شب رقعه بنبشت به خط خويش سوى جعفر ، و اندر او پديد كرد كه ما تدبير چنان داريم كه امير را از پس امير المؤمنين به خلافت بنشانيم . و صافى را من فرستاده بودم بدين كار تا شما را آگاه كرد . و رقعه را مهر كرد . و ديگر روز بعد از نماز پيشين زيدان را بخواند بخلوت و رقعه به دو داد و گفت : هم اكنون برو . و زيدان هم اندر آن وقت برفت به در سراى طاهر . و عبّاس سوى صافى كس فرستاد و خادمى از خادمان خويش با او بفرستاد تا طاهر خادم را به دو نمايد . و زيدان با آن خادم برفت . و طاهر خادم بر در سراى نشسته بود . او را به زيدان نمود و او فراز آمد و سلام كرد و دست طاهر را بوسه داد و انگشت به دست او اندر فشرد . طاهر دانست كه او كيست . گفت : اى زن ، بنشين تا دستورى خواهم ترا . و طاهر بدان خادم ديگر چنان نمود كه امير را كنيزكى بار دارد و سخت دردمند است و ما را از بهر وى دل مشغول است . و اين زن قابله است و او را بياورده ام تا آن كنيزك را نگاه كند . چون يك زمان ببود ، طاهر خادم كسى را به سراى اندر فرستاد و گفت :\r\nشفيع خادم را بگوى تا بيرون آيد كه اين زن قابله آمد . و گفت او را سوى بيمار برى . كس بيرون آمد و گفت : شفيع مشغول است و لكن فاطمه به نزديك آمد . طاهر\r\n","description":"","footnote":"","page_name":" 1295 ","page_number":675},
  {"content":"\r\nبرخاست و زيدان را گفت : بيا . [ 356 a فا 
  ] و به سراى اندر شد و زيدان از پس وى اندر شد تا به در سراى رسيد . فاطمه بيرون آمد . طاهر گفت : هر چه خواهى گفتن او را بگوى . و خود بيرون رفت و بر در سراى بنشست . فاطمه چون زيدان را ديد نشناخت ، از آنكه او را هرگز نديده بود ، او را گفت : اى زن ، كه اى تو ؟ زيدان گفت :\r\nتو خود كه اى ؟ گفت : من فاطمهء كوفى . او گفت : نام من زيدان است و من رسول وزيرم ، و اين رقعهء وزير است سوى جعفر و مادرش آورده ام و ببايد رسانيد . فاطمه آن رقعه بستد . و زيدان را هم آنجا بيرون پرده بنشاند و او را گفت : اگر كسى از خادمان ترا پرسد كه ايدر چه مىكنى ، گو با فاطمه كارى دارم . و فاطمه آن رقعه سوى جعفر و مادرش برد و برخواند . و چون نوشته بود كه رقعه بايد كه به من باز آيد ، بعد از زمانى فاطمه از پرده بيرون آمد با آن رقعه . و زيدان را گفت در اين رقعه نشانى نيست كه رقعهء وزير است و ما خط او ندانيم و نيز ندانيم كه تو رسول وزيرى ، توانى كه مرا استوار كنى به سوگند . گفت : توانم . فاطمه مصحف قرآن از آستين بيرون آورد و او را بدان مصحف سوگند داد . پس ايمن شد . و رقعهء زيدان بازداد به مهر و گفت : بگو كه ما فرمانبرداريم . بيش از اين چيز نگفت .\r\nزيدان چون به در سراى رسيد خادم پرسيد كه بيمار را ديدى و خير هست .\r\nگفت : خير است و من ايشان را گفتم چه كنيد تا چون وقت باشد من خود بازآيم . و زيدان سوى عبّاس آمد و هر چه رفته بود با عبّاس بگفت . عبّاس را دل ايمن شد .\r\nپس فاطمه چند بار پيش عبّاس آمد و گفت و شنيد كردندى . و فاطمه گفت : مادر جعفر از اين كار سخت بترسيد و مىگويد ترسم كه فرزند من اندر اين هلاك شود ، و ندانم كه عاقبت اين كار چه گونه بود . عبّاس ايشان را تسلَّى مىكرد و پيغامها به دست فاطمه مىفرستاد و وعده هاى نيكو همى كرد تا ايشان را دل خوش شد ، تا عبّاس بدانست كه ايشان اجابت كردند و دل بر آن كار نهادند .\r\nو بيمارى مكتفى هر روز سختتر مىشد . و عبّاس دانست كه چون مكتفى از ميان بشود و خليفتى ديگر بنشانند سپاه را درم بيعتى بايد تا خلافت او را بيعت كنند . و نيز علىّ بن عيسى بن جرّاح را و محمّد بن علىّ بن الفرات را بفرمود تا\r\n","description":"","footnote":"","page_name":" 1296 ","page_number":676},
  {"content":"\r\nعملى كنند كه درم بيعتى مهيّا كنند . و آن هر دو دبيران بزرگ بودند . و از پس عبّاس هر دو تن وزيران مقتدر گشتند يك از پس ديگر . عبّاس هر دو تن را بفرمود تا به سراى او آمدند و بنشستند ، و سه روز درم بيعتى نبشتند . و عبّاس بفرمود تا هر سرهنگى و هر سوارى چند درم روزى او كه بود بنبشتند ، و هر پياده اى چندانكه روزى او بود شش چندان بيعتى بنبشتند ، و به جريدهء هر سرهنگى و سوارى جدا جدا . و مكتفى مر عبّاس را بفرمود تا قباله نويسد هر ضياعى را كه بر حرمين مكّه و مدينه وقف كرده بود . و عبّاس ايشان را اندر سراى همى داشت تا قباله ها بنبشتند و درم بيرون آوردند . و چون از آن فارغ شدند ، بيمارى بر مكتفى سخت شد و كارش نزديك آمد .\r\nعبّاس برخاست و به سراى سلطان اندر شد و از آن حال بر رسيد و مر صافى و سوسن را گفت : من پسرم را ابو الحسن سوى جعفر خواهم فرستادن تا خلعت و جامه هايى كه آن روز كه به سراى سلطان اندر آيد بپوشد . و آن جامه و خلعت ببرد و دل مادرش خوش كند . گفتند صواب بود . عبّاس ابو الحسن پسرش را بخواند و گفت : بدين كار كه من ترا خواهم فرستادن هشيار باش و درآمدن و شدن بيدار . و صافى مر بو الحسن را گفت : هر چند بتوانى با امير جعفر گستاخ حديث گوى و او را باز نماى كه اندر خلافت چند كام و نعمت بود . و مادرش را آگه كنى كه خليفتى چه بود و ملك چه بود . و گويى كه هر كجا كه جعفر بود مادرش اندر پرده نشسته بود . و عبّاس را گفت : تو يكى از خادمان خويش بفرست تا با ابو الحسن بشود چنان كه خادم طاهر او را بشناسد و با بو الحسن يار بود بدين جامه بردن . صافى خادمى را بخواند نام وى نجاح ، و به عبّاس سپرد . و گفت : با بو الحسن به سراى طاهر اندر شو و آنچه او فرمايد بكن .\r\nعبّاس از سراى سلطان بازگشت و به خانه شد . و چون شب اندر آمد و بو الحسن و نجاح را گفت : اى پسر ، قبا بيرون كن و درّاعه بپوش كه آن ملك درّاعه پوشانيد . ابو الحسن قبا بيرون كرد و درّاعه بپوشيد و سوى پدر بازآمد .\r\nعبّاس تنها نشسته بود . و او را كنيزكى بود خزينه دار نام او دسره ( ؟ ) عبّاس او را\r\n","description":"","footnote":"","page_name":" 1297 ","page_number":677},
  {"content":"\r\nبخواند و گفت : آن جامه ها بياور و به ابو الحسن سپار . آنگاه كنيزك دستار بازكرد و يكى جامهء حله از آن جا بيرون كرد ديباى زربفت مسعل كرده به زر بسيار و او را گفت : اى ابو الحسن ، اين را پيش امير جعفر بنه و او را بگوى كه اين قبا آن روز كه به سراى سلطان اندر آيى بپوش . يكى جامه مصمت و مكلل به درّ و ياقوت ، و يكى جامهء قصب بيرون كرد مصرى ، گفت : اين قرطه آن است كه زير قبا پوشيده دارى ، و يكى جامهء دبيقى بيرون كرد و گفت : اين شلوار است . و يكى جامهء مغربى بيرون كرد و گفت : چون اندر كشتى نشيند اين را بر سر وى بدارند . [ 356 b فا 
  ] و من خود او را به شب خواهم آوردن و لكن آن رسم پديد آرم . پس اين كنيزك خزينه دار را گفت : آن بدرهء دينار بيار . آن كنيزك كيسه اى از دينار سپاه بياورد مهر كرده و پيش وى نهاد . عبّاس بو الحسن را گفت : اين را پيش امير جعفر بنه و بگو كه اندر اين كيسه هفت هزار دينار است تا آن روز كه خداى تعالى اين كار تمام كند به درويشان دهد .\r\nپس عبّاس از آستين خود يكى پيرايه بيرون كرد از ابريشم سياه چنان كه به گردن اندر افگنند حمايل ، و يكى تعويذ زرين ، و بر آن نقشها انگيخته هم از زر . و ميان تعويذ جامعى بود گرانمايه خود نبشته و بر هر سوى تعويذ ده دانه مرواريد بود به گرداگرد آن در كشيده و بر آن هر ده مرواريد رستهء ياقوت سرخ آويخته بود . و چنان بود كه چشم اندر آن سپيدى مرواريد و سرخى ياقوت خيره شدى . و كس قيمت آن ندانستى مگر خداى تعالى . و گفت بگويش كه اين را به دست خويش حمايل كن . و حقه اى زرين بيرون كرد ، و جفتى انگشترى كه اندر او بود يكى ياقوت سرخ و ديگر هم ياقوت ، و گفت : اين انگشترى به دست خويش در انگشت او كن .\r\nو آن روز كه به سراى سلطان اندر آيد اين جامه و اين پيرايه و اين انگشترى بايد كه با او بود . پس بفرمود تا دو طبق زرين بياوردند بر يكى مشك تبّت نهاده ، چنان كه از نافه بيرون آرند ، و بر يكى شش پاره عنبر . گفت اين پيش وى بنه . و بفرمود تا بر سر هر طبقى منكبهء زرين نهادند زربفت بپوشانيد . و ابو الحسن را گفت تا ترا نگويد كه بنشين ، منشين . و بدان قدر كه گستاخى با وى بود بيش سخن\r\n","description":"","footnote":"","page_name":" 1298 ","page_number":678},
  {"content":"\r\nمگوى .\r\nو عبّاس را خادمى بود نام وى مهذّب . و ابو الحسن را او پرورده بود . عبّاس مهذب را گفت : اين چيزها را به گردن چهار خادم بر نه تا با وى ببرند و تو نيز با او برو . پس آن خادم صافى را ، نجاح ، بخواند و او را گفت : با ابو الحسن برو و با فاطمه بگوى كه من آن دوست دارم كه چون امير جعفر را به سراى سلطان آرند با اين جامه و پيرايه بود و عمامهء سياه عودى به سر اندر بسته بود .\r\nو عبّاس را منجّمى بود نام وى عبّاس و كنيت او ابو محمد بستانى ، و معروف بود . و عبّاس او را آورده بود و اندر سراى خويش به پاى كرده تا طالع گيرد . آن روز ابو الحسن بدين رسولى بود . و اين رسول از پس خفتن به ساعتى طالع گرفت و وقت راست كرد . و ابو الحسن از پيش پدر بيرون رفت و به كشتى اندر نشست با خادمى ، نام وى مهذّب ، و با نجاح و با چهار خادم ديگر . و آن هديه ها ببردند .\r\nو پيش جعفر اندر آمدند . و جعفر در خواب بود . بنشستند تا بيدار شد و ايشان در رفتند . و ابو الحسن سلام گفت و جعفر او را جواب داد و گفت : پيشتر آى .\r\nپيشتر رفت و دست جعفر بگرفت و بوسه داد . جعفر خواست تا او را به پهلوى خود بنشاند ، و بو الحسن در پيش او به زانو بنشست چنان كه پدرش گفته بود . جعفر او را از پدرش بپرسيد و گفت : خبر وزير چيست ؟ گفت : به دولت امير به سلامت است .\r\nپس گفت : امير المؤمنين خداوند من چگونه است از بيمارى . گفت : سخت بيمار است و طبيبان از وى همه نوميد شده اند . خداى تعالى زندگانى و جايگاه او به امير دهاد : جعفر گفت : چنين شنيدم كه پسر خويش را ولى عهد كرد ، و وزير بدين چيزى نگفت و نپرسيدش اين كار را نشايد . و برادر مهتر از او سزاوارتر . وزير اندر كار امير فرمان داد و كار او را استوار كرد از آن تدبير كه از بهر پسر كرده بود بازگشت . جعفر گفت : چه گويى وزير را بدين حديث كه مر مادرم را گفته است وفا كند يا نه ؟ ابو الحسن گفت : آن جايگاه كه همى امير خواهند خليفتى آسان نيست بر همه زمين و بر همه بندگان خداى تعالى فرمان دادن . و كس را بر خلاف او امر و نهى نيست . و فرمان وى را باشد بر همه خواسته ها و گنج خانه او را بود .\r\n","description":"","footnote":"","page_name":" 1299 ","page_number":679},
  {"content":"\r\nو وزير او را يكى رهى بود از ميان جان هر چه فرمان بردارتر و ميانجى بود ميان سپاه و رعيّت و خاص و عام . اميد دارم از خداى تعالى كه امير را بدان جايگه نشاند و من اين حديث او را ياد كنم تا بداند كه راست گفتم .\r\nپس جعفر از كرسى برخاست و بدان پرده اندر شد . و زمانى بود . پس فاطمه بيرون آمد و آن هديه ها به پرده اندر برد و از مادر جعفر درود و شكر بيرون آورد مر عبّاس و ابو الحسن را . و ابو الحسن مر فاطمه را گفت : توقّع چنان است كه امير تشريف فرمايد به جايگاه خويش تا آن چيز كه با من است به دست خويش به دو رسانم چنان كه وزير مرا فرموده است . فاطمه برفت و مر جعفر را بگفت . جعفر بيرون آمد و هم بر آن كرسى بنشست . و ابو الحسن بنزديك او رفت و آن حمايل از آن بيرون كرد و او را بنمود و گفت به دست خود خواهم كه بر او اندر آرم تا شرف آن مرا بود . و آن انگشتريها به دو نمود و گفت : مرا فرموده است كه من اين را به انگشت امير اندر كنم . جعفر آن را بديد ، شاد گشت و گفت : چنان كه فرموده اند بكن . بو الحسن آن مصحف و پيرايه بر وى حمايل ساخت و انگشترى در انگشت وى كرد ، و پس باز آمد و به دو زانو بنشست و زمين را بوسه داد و باز اجازت [ 357 a فا 
  ] خواست بازگردند .\r\nچون به سراى اندر آمد وقت سحرگاه بود و پدرش ده تن از سرهنگان سپاه خوانده بود و بدان ساعت همه بزرگان و سران لشكر از غلامان معتمد كه سپاه سالار بودند ، و با ايشان بيعت همى كرد جعفر را . و ايشان را همان سوگندان بيعت داد . و از ايشان يكى ابو شجاع بود ، و آن بزرگ بود . ابو الحسين مونس الخازن و ابو القاسم عرب خداوند بيت المال حضرت و بو مسلم رايق ، و ابو منصور تگين الخاصه ، و ابو القاسم الحنبلى ، و ابو المليح ، و ابو منصور نازك و نام نازك احمد بن محمّد بود و غلام هارون بود و به معتمد افتاده و معتمد او را نازك نام كرده بود . و اميرى بغداد او را بود به همه روزگار معتمد و مكتفى و لختى از روزگار مقتدر . ده سال اميرى بغداد او را بوده بود . و ابو الفوارس بود ياقوت و ابو النصر مال المنصورى ؟ و اين ده غلام مهتران سرهنگان لشكر بودند ، و هر كسى\r\n","description":"","footnote":"","page_name":" 1300 ","page_number":680},
  {"content":"\r\nاز ايشان سپاه داشت بسيار .\r\nو چون ايشان بيعت تمام كردند و بازگشتند ، ابو الحسن پيش پدر شد ، و هر چه او را با جعفر رفته بود بگفت . و پدرش شاد شد و گفت هم اكنون آن پنجاه هزار دينار به بدره اندر كن و سوى اين ده سرهنگ برو ايشان را پيام ده كه اين درم نه بيعتى است ، اين صلت است از وزير بر شما ، و درم بيعتى از پس آن روز به شما رسد . ابو الحسن همچنان كرد و آن دينارها سوى هر كسى بدان مقدار كه پدرش فرموده بود بفرستاد . و خود به خانهء خويش رفت كه بيمارى بر مكتفى سخت شد . و برخاست و به سراى سلطان آمد و بر رسيد . و همچنان بود . و زنان بانگ و خروش همى كردند . و مكتفى را چهار دختر بود و يكى دايه بود مر اين دختران را رومى نام وى فارس زنى بدگوى دراز زبان . و وزير و همه سپاه از وى به ستوه بودند . و اين دايه را يكى پسر بود مقامر و با فساد بسيار ، و با عيّاران و بىكاران بغداد همه يكى بودند . و مردمان پارسا و صالح از وى به رنج اندر بود [ ند 
  ] . و نام و نظيف بود ، و كسى او را چيزى نيارست گفتن از بهر آنكه دايه به مكتفى سخت نزديك بود . پس چون عبّاس به سراى سلطان اندر آمد ، صافى از پرده بيرون آمد و او را گفت : امير المؤمنين سخت بيمار است و كار وى ببوده است ، و دختران و زنان زارى همى كنند ، تا من ايشان را خاموش كردم و گفتم اندوه مداريد كه اگر پدر مىشود پسر را به جاى او بنشاند ، و اين ملك هم با شما است و از شما همى نشود ، تا ايشان لختى خاموشتر شدند . و چون زنان به خانه اندر بخروشيدند و يمين خادم بيامد و ايشان را همه دل خوش كرد و گفت اگر پدر همى رود ، پسر به جاى او همى بنشيند ، و شما را من پذيرفتارم كه پسر شما را آنچنان دارم كه بوديد و نيز بهتر از آن . و عبّاس بازگشت و سراى و حرم همه به صافى سپرد ، و ابو الحسن را آنجا بنشاند و گفت هر گاه كه وقت بود ما را آگاه كن . و موليان مكتفى بيشتر به هواى سوسن بودند كه او حاجب بود و مهتر ايشان بود .\r\nچون نماز ديگر شد ، سوسن با هفت سرهنگ از بزرگان و موليان مكتفى كه اندر خيل جمله هر يك بسيار سپاه بود به سراى عبّاس شدند و مر امير جعفر را\r\n","description":"","footnote":"","page_name":" 1301 ","page_number":681},
  {"content":"\r\nبيعت كردند و سوگند خوردند و بازگشتند . و عبّاس آن شب مر سوسن را ده هزار دينار صلت داد و چون امراى لشكر بيعت كردند و مكتفى را زبان بگرفت و كار او ببود . ديگر روز بامداد عارض لشكر بخواند تا بنگرد هر سرهنگى را كه چند درم بايست .\r\nهمه از بيت المال بيرون آورد و درم هر خيلى به بدره كرد جدا جدا . و تدبير بدان نهاد كه چون وقت بيعت سپاه بود به هر سرهنگى و سوارى و پياده اى با خيل او به سراى خويش خواند و با هر كسى بيعت جعفر درست كند و سوگند دهد ، و درم بديشان سپارد به يك روز ، و كار تمام و استوار كند .\r\nو از پس آنكه درم بيعتى تمام كرده بود و نهاده ، مكتفى چهار روز ديگر بزيست ، و روز چهارم شامگاه خبر آمد كه مكتفى به جان كندن اندر است . عبّاس همان گاه به وقت نماز شام به سراى سلطان آمد و صافى و سوسن را آنجا يافت ، و همه خادمان و سپاه خاصّه آنجا بودند . و او نيز آنجا بنشست به مجلس خويش به سراى .\r\nو سوى هر سرهنگى كس فرستاد كه با همه سپاه خويش از سوار و پياده به سراى سلطان آيند . و نقيبان را بفرمود كه هر كسى را از ايشان به سراى اندر به دهليز و پرده سراى بر مرتبهء خويش به پاى كنيد . و چون نماز خفتن بكردند همه سپاه كه در بغداد بودند از سوار و پياده به سراى سلطان آمدند و به جاى خويش بايستادند .\r\nو چون از شب چهار ساعت بشد ، مكتفى بمرد . و آن شب يك شنبه بود سيزدهم ماه ذو القعده سال دويست و نود و پنج ، و بانگ و خروش خادمان و كنيزكان و زنان برآمد . و خادمان با سرهاى برهنه پيش عبّاس آمدند . و عبّاس نيز عمامه از سر برداشت و سر برهنه كرد و قبا را ميان بگشاد و دست بيرون كرد و بر پشت افگند و بسيار بگريست . و مهتران و سرهنگان همه پيش او آمدند و همچون وى سر برهنه كردند . و خروش و فغان از زنان و مردان برخاست . و چون ساعتى ببود ، عبّاس از جاى خود [ 357 b فا 
  ] برخاست همچنان سر برهنه ، و راه خواست و در بالين مكتفى رفت . او را ديد بر رواقى خوابانيده و جامه اى سبز بر وى پوشيده . و عبّاس پيش تخت بايستاد . و صافى روى مكتفى بگشاد تا عباس و جماعت كه با او بودند بديدند و بگريستند و يك ساعت بايستادند . پس صافى روى او بپوشيد ، و عبّاس\r\n","description":"","footnote":"","page_name":" 1302 ","page_number":682},
  {"content":"\r\nمر او را دعا كرد و آمرزش خواست و با آن جماعت بازگشت ، و به مجلس خويش بنشست ، و خروش زنان زيادت گشت .\r\nو عبّاس مر صافى را گفت : فارس دايه را بخوان . و سپاه از پيش عبّاس بپراگندند و هر كسى به جاى خويش باز شدند . و صافى مر دايه را پيش آورد جامه دريده و موى كنده و يكى قصب كحلى بر سر افگنده ، و صافى و سوسن هر دو با او پيش آمدند . چون دايه مر عبّاس را بديد بخروشيد ، و عبّاس نيز بگريست . پس او [ را 
  ] اشاره كرد كه بنشين . چون بنشست ، و پيش از آن عبّاس او را حرة الملك خواندى ، آن روز او را به نام خود خواند و گفت : فارس . و اين دايه اگر چه سليطه بود امّا زيرك بود ، چون عبّاس او را به نام خود خواند ، دلش گواهى داد كه اندر تدبيرى ديگر است و پسر مكتفى را نخواهند نشاندن . او به صافى نگريست و صافى به زمين نگريست . و چشم از آب خشك كرد . و عبّاس بدانست كه او اندر يافت . او را گفت : من دانم كه چه كردى ، و لكن گريستن و ناليدن بر امير واجب است ، و اين كار را روزگار است ، اكنون خاموش بايد بود بر آهستگى تا اين كار كه همى انديشم به بانگ ايشان از دست ما نشود . و تو به زندگانى امير المؤمنين همه كارهاى اندرون و بيشتر بيرونى نگاه داشتى ، و امروز نيز بايد كه هم تو نگاه دارى .\r\nو كودكان و عيالان و زنان را خاموش كنى تا ما كارى كه واجب است آن را تمام كنيم . و بعد از آن به گريستن پردازيم . دايه گفت : فرمان بردارم ، اگر خداوند من بشد فرزند او را كه به جاى او نشيند هم مرا نگاه بايد داشتن . و بدين حديث تعريض مكتفى كرد تا عبّاس خود چه گويد . عبّاس گفت اين عيال و فرزندان را همه خاموش كن ، و هر چه به سراى اندر است از آلات و فرش نگاه دار تا چيزى تلف نگردد تا من خود ترا آگاه كنم . و حديث پسر مكتفى نكرد .\r\nچون بازگشت دانست كه پسر مكتفى را نخواهند نشاندن . و پيش دختران مكتفى برفت و گفت اندر تدبيرى ديگر است ، خلافت به كسى ديگر خواهد دادن نه پسر مكتفى را . ايشان را همه دهان خشك شد و آواز به گلو فرو شد ، و مصيبت فراموش كردند و بانگ و گريستن بنشست . عبّاس بدانست كه دايه اندر يافت و\r\n","description":"","footnote":"","page_name":" 1303 ","page_number":683},
  {"content":"\r\nايشان را آگاه كرد . با سوسن و صافى خلوت كرد و گفت : دايه زنى با مكر است و ما چندين رنج برديم ، ترسم كه حيلتى كند و بگريزد با پسر مكتفى ، و دو گروهى پديد آيد و به خواسته و خزينه لشكرى گرد كنند و تباهى آيد . مصلحت چنان است كه هر چه زود بر وى و او و پسر مكتفى را هر دو به حجره اى باز دارى ، و پسر دايه نيز بازدارى تا اين كار تمام كنيم . ايشان برفتند و پسر مكتفى را و دايه و پسرش را هر يك به جايى بازداشتند . و ديگر صافى را گفت : دختران مكتفى را بر ما حق است كه فرزندان خداوندان مااند ، و شك نكنم كه اين جادو دايه دل ايشان بر من و شما تباه كرده است ، برخيز و سوى ايشان شو ، و ايشان را از من تعزيت كن و بگوى كه امير المؤمنين تدبير كرده بود از جهت پسر خود و دانست كه راى نه صواب است ، و اين كودك خرد است و اين كار را نشايد و مملكت را نتواند داشتن ، و باشد كه كسى از بنى هاشم اندر اين كار طمع كند و اين پادشاهى بگيرد ، و اين كار از اهل بيت او بيرون شود . بدين سبب جعفر ، برادرش ، را نامزد كرد كه پسر پدر او بود ، و از برادران امير المؤمنين ، جعفر مهتر است و بخردتر ، و هم چون امير المؤمنين است هم عيال و هم رعيت را بدارد . و بدان خواست تا بيگانه بدين خاندان مداخلت نكند . و امير المؤمنين نيز بفرموده است كه جعفر را از پس من به جاى من بنشانيد ، و ما اكنون فرمان او خواهيم كردن . و امير جعفر شما را عمّ است و همچون پدر است . و هر چه شما از پدر مىيافتيد من قبول كردم و پذيرفتارم كه برسانم ، و ميان او و شما ميانجىام . و از اين دايه پيوسته ما و شما به رنج اندر بوديم كه هر روزى يكى را از ما سعايت كردى ، و ما را با امير المؤمنين اندر آغاليدى ، و هر روزى بر شما غمزى كردى و بد گفتى و دل امير المؤمنين بر شما تباه كردى ، و لكن شما را و ما را از بلا برهانيد . و پدر شما اگر برفت به جاى او عم بنشست ، او همچون پدر باشد . و من متقبل مىشوم بهتر از آن ان شاء الله تعالى .\r\nصافى اندر شد و ايشان را پيام داد و دلهاشان خوش كرد . و مكتفى را نه فرزند بود . صافى پيام عبّاس به همه برسانيد . و جواب ايشان به عبّاس آورد كه ما را نظر و اعتماد بر وزير است ، و به ايّام امير المؤمنين تا او بود به كارهاى ما او ايستاده بود ، و\r\n","description":"","footnote":"","page_name":" 1304 ","page_number":684},
  {"content":"\r\nاكنون همچنان اوميد مىداريم . و ما چنان پنداريم كه از ما كس نمرده است . و دانيم كه او نيكخواه و نصيحت گر است ، و از وى ما را جز نيكويى نباشد . و عبّاس را دل بدين سخن خوش شد ، و برخاست و بدان حجره اندر شد كه پسر مكتفى بود ، ابو احمد . و هر چند كودك بود اندريافت كه او چه همى گويد ، و دانست كه كار از وى بشد . چشم اندر زمين افگند . [ 358 a فا 
  ] و با عبّاس حديث نكرد و او را پاسخ نداد مگر آنكه گفت : آنچه تو بينى . و چشم از زمين برنداشت تا او برفت . عبّاس به جاى خويش بازآمد .\r\nو بامداد عبّاس مر سوسن را گفت : دهل زنان را [ دست 
  ] بازدار . و كس فرستاد به بو جعفر بن پهلوان با قاضى بغداد و امام ايشان دو تن بودند از بنى هاشم و به مسجد بغداد امامى كردندى روز آدينه ، و ديگرى عبد العزيز نام امام مسجد عرب بود ، ايشان را بخواند و بفرمود تا هر سه تن مكتفى را بشستند ، و از وقت سپيده دم آغاز كردند تا وقت طلوع آفتاب در آن بودند ، و چون تمام گشت ، عبّاس و صافى و پسر او ابو الحسن در آنجا رفتند و او را اندر كفن پيچيدند و به تابوت كردند از عود و صندل ، و تابوت را به يكى نطع اديم طايفى اندر پوشيدند و بيرون آوردند . و فضل بن عبد الملك را پيش كرد و بر او نماز كرد و پنج تكبير كرد . و عبّاس با تمامت خادمان و لشكر كه حاضر بودند بر وى نماز كردند . و پس تابوت را از آنجا برگرفتند و به حجرهء خادمى نهادند نام وى ياسر ، و تدبير چنان كردند كه چون شب اندر آيد تابوت به سراى طاهر برند تا پسر و خادمان و عيالان تابوت را به گور كنند . و ايشان را به طاهر سپارند تا هر كسى به جاى خويش به سراى طاهر اندر بدارند ، و هم به شب جعفر را از سراى طاهر به سراى سلطان آرند و به خلافت بنشانند .\r\nو آن روز كه مكتفى از رقّه بيامد و به خلافت بنشست و او را بيعت كردند ، شنبه بود هفدهم جمادى الاول سال بر دويست و هشتاد و نه ، و آن روز كه بر وى نماز كردند روز يك شنبه بود سيزدهم از ماه جمادى الآخر سال بر دويست و نود و پنج ، و\r\n","description":"","footnote":"","page_name":" 1305 ","page_number":685},
  {"content":"\r\nخلافت وى شش سال بود و بيست و شش روز . و مادر مكتفى كنيزكى بود رومى نام وى شيشك ، و پيش از خلافت مكتفى بمرد .\r\nپس چون نماز بكردند و تابوت را به حجرهء ياسر بردند ، عبّاس به جاى خويش بازآمد و بنشست ، و سرهنگان و غلامان مكتفى ، معتمدان هر كسى به مرتبهء خويش بنشستند ، و صافى و سوسن هر دو پيش او بايستادند . و وى كاغذ برگرفت و به خطَّ خويش رقعه نبشت به مكّه سوى مونس خادم ، و او را از مكّه بخواند . و مونس مولاى معتمد بود و مكتفى بر وى خشم گرفته بود و او را از بغداد نفى كرده .\r\nعبّاس او را رقعه فرستاد و بخواند . و كس فرستاد به سراى و خادمى را كه پسر مكتفى پرورده بود بخواند و پيش خود بنشاند و با او براز ، چنان كه كس نشنود حديث گفت ، و او را وعده هاى نيكو كرد و دلش خوش كرد . پس روى سوى اتابك و مونس خادم كرد . و ايشان هر دو غلامان معتمد بودند و مهتران سرهنگان لشكر ، و ايشان را گفت : امير المؤمنين رفت و اكنون ما را بدان مشغول بايد شدن كه فرمان او بگزاريم و آن كس را كه او فرموده است به جاى او بنشانيم . و اعتماد من به همه كار بر شما دو تن است خاصه بر همه سرهنگان كه اين سپاه را راست دارند ، و ايشان را به فرمان داريد و دلهاشان يكى كنيد ، و آن كس كه خلاف او فرمايد نپسنديد . ايشان گفتند ما همه سرهنگان وزير را فرمان برداريم . و روى سوى ايشان كرد و گفت ايدر حاجبى سوسن را است و اعتماد ما بر او است ، و هر كه خشنودى خود خواهد بايد كه ما را نيز خشنود دارد . چون عبّاس اين سخن بگفت بابك و مونس و سرهنگان سپاه و غلامان معتمد همه برخاستند و دست سوسن را بوسه دادند و بر وى به حاجبى سلام كردند و برابر بايستادند .\r\nپس عبّاس مر صافى را گفت من اكنون به سراى خويش باز شوم و كار بيعت راست كنم و سپاه را درم بيعتى بدهم . و امروز اين كار بپردازم ، و تا من به شما باز آيم اين سرا را به شما سپردم . و برخاست و برفت . و سوسن سپس وى همى رفت به رسم حاجبى ، و او دست صافى بگرفت و با خود همى برد و وصيّت همى كرد كه پسر مكتفى را نگه دار و استوار دار ، و چون نماز خفتن بكنند تابوت و پسر مكتفى\r\n","description":"","footnote":"","page_name":" 1306 ","page_number":686},
  {"content":"\r\nرا و دختران و عيالان او را به زورقها اندر نشان و به سراى طاهر فرست و بفرماى تا تابوت را به گور كنند . و چون حرم را و تابوت را به دست اين دو تن بفرستى خود همان وقت به سراى من آى تا با پسر من بو الحسن به سراى طاهر شوى ، و هم به شب جعفر را به سراى سلطان آريد تا بامداد به خلافت بنشيند . و نبايد كه آن خادمان كه تابوت خليفه برند خليفه نيز هم ايشان آرند كه به فال بد بود .\r\nو مكتفى را يك طيّاره بود كه از بهر خويش كرده بود و او را مبارك نام كرده .\r\nعبّاس مر صافى را گفت آن طيّاره با خويشتن ببر و او را به سراى سلطان بدان طيّارهء مبارك اندر آريد . و هر چه خواست فرمودن وصيّت بكرد و مر صافى را بفرمود تا وصيّت كرد ، و صافى و سوسن را بازگردانيد . و به سراى خود رفت و بنشست و مردمان را بار داد و گفت : مكتفى به رحمت خداى رفت . پس حديث جعفر برگفت و از فضل او بسيار بازگفت و خرد و مردى او ياد كرد و گفت :\r\nامير المؤمنين فرموده است كه او را [ 358 b فا 
  ] بعد از من به خلافت بنشان ، و امروز بدان كار مشغولم و درم بيعتى به سرهنگان فرستم تا اين بيعت مر جعفر را درست و تمام كنند . چون از اين فارغ شوم آنگاه به حق شما برسم . همه دعا كردند و باز گشتند . و چون خازن بيت المال را بخواند ، آن مالها را همه تمام كرده بودند و قسمت راست كرده به نام هر يك جدا جدا ، همه بياوردند و به سرهنگان دادند تا به سپاه دادند و بيعت جعفر درست كردند . و عبّاس را خبر كردند كه سپاه درم ستدند و بيعت تمام شد .\r\nو جعفر را المقتدر باللَّه لقب كردند . و عبّاس همان شب نامه ها نبشت به خراسان و به مصر و شام و همه پادشاهى مشرق و مغرب ، و هر اميرى را بفرمود كه بيعت امير جعفر بستانيد . و نامه ها همان شب ببردند .\r\nو صافى خادم تابوت مكتفى را و پسر و عيالان را به طيّاره اندر نشاندند و به سراى طاهر فرستاد و خود به سراى عبّاس آمد با طيّارهء مبارك . و چون صافى بيامد عبّاس پسر را با او بفرستاد تا به سراى طاهر شوند و مقتدر را بيارند . و گفت چنان بايد كه به وقت سپيده دم به سراى سلطان اندر شويد به فلان ساعت كه\r\n","description":"","footnote":"","page_name":" 1307 ","page_number":687},
  {"content":"\r\nمنجّمان اختيار چنين كردند . و صافى و ابو الحسن به سراى طاهر اندر شدند با شمعها . شفيع و خادم بيرون آمدند با فاطمه و خادمى نام وى مفلح ، و ايشان را گفتند كه وى اجابت نمىكند و ندانيم كه چه بايد كردن . ابو الحسن را آن حديث بزرگ آمد و بانگى بكرد به روى فاطمه ، و گفت اكنون ترا پديد آمد . فاطمه و شفيع باز به سراى اندر شدند به پيغام گزاردن ، و بيرون آمدند و گفتند سيّده اجابت نمىكند و مىگويد من از فرزند خود بترسم و به هيچ حال او را دست بازندارم . و عباس اين كار از بهر دوستى مىكند كرم كند و اين كار را به ديگرى تفويض كند .\r\nباز صافى با شفيع و فاطمه در رفتند و نصيحتها كردند و نيك و بد آن حال با وى بگفتند و صلاح و فساد آن باز نمودند و گفتند اگر اجابت نكنى كار به جنگ و فتنه انجامد و خونها ناحق ريخته گردد ، و عاقبت اين كار از اين خاندان بيرون شود . و ابو الحسن را آب از چشم روان گشت به نوميدىاى كه به دلش اندر آمده بود ، و با حق تعالى مناجات و نذر همى كرد كه اگر اين كار تمام شود هزار دينار به صدقه دهم و ده سر بنده را آزاد كنم . زمانى برآمد ، ايشان بيرون آمدند و او را مژده دادند كه سيّده اجابت كرد ، و امير المؤمنين در گرمابه رفت و سر و تن بشست ، و جامه هايى كه وزير فرستاده بود در پوشيد و بيرون آمد . و ابو الحسن به طالع وقت بنگريست ، هنوز چهار ساعت مانده بود از شب . و چون بيرون آمد آن جامه ها پوشيده بود و عمامهء سياه بر سر نهاده و به زير گلو اندر آورده . و چون ابو الحسن او را بديد خواست كه بر زمين افتد و پايش را بوسه دهد ، مقتدر گفت مكن . و صافى ابو الحسن را گفت امير المؤمنين حق تو فراموش نكند ، و او را از زمين برگرفت تا دست او بوسه داد ، و هم پهلوى صافى برفت . و مقتدر با خويشتن ألم نشرح همى خواند و اين آيت را ياد همى كرد كه * ( فَإِنَّ مَعَ الْعُسْرِ يُسْراً 94 : 5 ) * و همى گفت * ( سَيَجْعَلُ الله بَعْدَ عُسْرٍ يُسْراً . 65 : 7 ) * و چون به لب رود برآمد به كشتىاى اندر نشست كه آن را شداه خواندند ، و بدان طيّاره كه ايشان آورده بودند اندر ننشست . و صافى و بو الحسن و شفيع به شداه اندر بايستادند و پيش وى بايستادند و مىرفتند تا برابر خانهء عبّاس . و شداه را بازداشتند و عبّاس را آگاه كردند . عبّاس حاجب خود\r\n","description":"","footnote":"","page_name":" 1308 ","page_number":688},
  {"content":"\r\nمنصور بن الناقد را بفرستاد با سه تن از منجّمان سوى مقتدر ، و ايشان بيامدند و بر آن دكان بر شدند كه مقتدر بود ، و زمين دكان را بوسه دادند . مقتدر پرسيد كه اين كيست ؟ ابو الحسن گفت : اين حاجب وزير است و ايشان منجّماناند و آمده اند تا طالع گيرند . منصور حاجب گفت : وزير همى گويد كه اين منجّمان را فرستاد تا اختيار كنند تا امير المؤمنين به سراى سلطان اندر شود و بر تخت مملكت بنشيند ، و سوسن حاجب را فرمودم تا دست امير المؤمنين بگيرد و از كشتى بيرون آرد و با وى همى رود تا بر تخت بنشيند . و به خزينه اندر يكى رداى بود از پيغامبر عليه السّلام و قضيب پيغامبر ، و رسم خلفا چنان بود كه چون بر تخت خلافت بنشستندى و مردمان را بار دادندى رداى بر كتف افگند [ ند 
  ] ى بالاى جامه هايى كه پوشيده بود [ ند 
  ] ى . آن رداى پيغامبر عليه السّلام بر دوش افگند به دست خويش ، و قضيب پيش وى بنهادند . و بفرمود تا طبّاخان را بداشتند تا وظيفه ها بستانند و بنگرند تا او را چه آرزو بود و ساز دهند ، و بفرماى تا هم به شب مادرش را و كنيزكان . . . را به نزديك او رسانى كه با ايشان خو كرده است تا دلش تنگ نشود ، و آنجا به خدمت بايستد تا من او را بازخوانم . [ 359 a فا 
  ] و فرشها از ديباى زربفت بگسترند ، و اگر چيزى بايد به رقعه بازنمايد ، كه من امروز مشغولم به تمام كردن بيعت و كارهاى سپاه و مملكت ، و امروز به سراى نتوانم آمدن تا فردا .\r\nچون منصور اين پيغامها بداد ، ابو الحسن از شداه بيرون شد و به طيارهء خويش اندر نشست و به سراى وزير شد . ايشان شداه براندند و چون لختى براندند صافى از شداه بيرون آمد و به طيّاره اندر نشست و به سراى سلطان شد و سوسن حاجب را آگاه كرد . چون برابر سراى سلطان آمد آن وقت سپيده دم بود ، سپاه آنجا بداشتند تا منجّمان طالع بگرفتند و فرمودند تا شداه به لب رود فرود آوردند هم پهلوى سراى سوسن . چون بو الحسن از شداه بيرون آمد ، مقتدر آنگاه بر پاى خاست و به آواز بلند گفت : بسم الله الرّحمن الرّحيم ، و از شداه بيرون آمد . و سراى و تخت را به ديباى زربفت آراسته بودند ، و صافى بر كرانهء آن رواق ايستاده بود كه تخت نهاده بودند . و مقتدر به سراى اندر ايستاده بود . بو الحسن را پرسيد كه محراب از كدام\r\n","description":"","footnote":"","page_name":" 1309 ","page_number":689},
  {"content":"\r\nسو است ؟ گفت : يا امير المؤمنين از پس تو . روى به محراب كرد و سجدهء شكر گزارد . و از آستين چپ رومال بيرون آورد و روى را پاك كرد و برفت ، و بدان ايوان شد كه تخت بود . و بر تخت برفت . در راست تخت مصلاى ارمنى زربفت انداخته بود بفرمود تا برگرفتند . و از آستين خويشتن سجادهء خود بيرون كرد از حصير شامى بافته و بينداخت و دو ركعت [ نماز گزارد 
  ] . و مؤذنان سراى هم آنگاه بانگ نماز آغاز كردند چنان كه رسم است كه مؤذنان سراى سلطان بانگ نماز كنند ، پس بدان خانه اندر آيند كه سلطان بدانجا اندر بود و گويند : السّلام عليك يا امير المؤمنين و رحمة الله و بركاته الصّلاة يرحمك الله . و اين رسمى است قديم به سراى سلطان اندر رفته . پس چون مقتدر آن ده ركعت نماز بكرد و سلام بداد ، مؤذنان بانگ نماز همى كردند ، و او هم آنجا كه نماز گزارد بنشست تا فريضه كند .\r\nبو الحسن فراز شد و گفت : يا امير المؤمنين ، اين بانگ نماز مؤذنان آهنگ دراز بود و ايشان را رسم چنان است كه چون بانگ نماز كنند بيايند و بر امير المؤمنين سلام كنند . و چون او را بر تخت بينند سخت نيكو بود . مقتدر را آن سخن خوش آمد . برخاست و گفت بسم الله ، و سوى تخت شد . چون بر تخت رسيد صافى دستش بگرفت ، و ابو الحسن دست راست ، و به تخت بر رفت و به جاى ملك بنشست و گفت الحمد للَّه ، سپاس مر آن خداى را كه اين جايگاه را به من ارزانى داشت ، و او پادشاه همه پادشاهان است . و ابو الحسن رداى پيغامبر عليه السّلام آورده بود ، خواست تا ردا بر كتف وى افگند ، او دست دراز كرد و ردا بستد و بر كتف خويش افگند . و ابو الحسن قضيب پيغامبر عليه السّلام را پيش وى بنهاد بر تخت ، و باز پس آمد و از تخت دور بايستاد چنان كه پدرش فرموده بود و بر وى به خلافت سلام كرد و گفت : السّلام عليك يا امير المؤمنين ، و بساط را بوسه داد .\r\nپس فراز شد و كرانهء تخت را بوسه داد . و دست بوس خليفه بزرگ مرتبه اى بود ، پس مؤذنان بانگ نماز تمام كردند و بيامدند و به سراى اندر بايستادند به هر گوشه از ايوان و سلام كردند و گفتند : السّلام عليك و رحمة الله و بركاته الصّلاة يرحمك الله . و همگنان از تخت فرود آمدند و به جاى نماز بايستادند . و مقتدر\r\n","description":"","footnote":"","page_name":" 1310 ","page_number":690},
  {"content":"\r\nسجاده پيش بنهاد و تكبير كردند .\r\nو ابو الحسن بيرون آمد و به جاى پدر بنشست . و مقتدر چون از نماز بامداد فارغ گشت به تخت باز شد و به جاى خويش بنشست . و شفيع را بفرستاد تا بو الحسن را بخواند . چون بو الحسن درآمد ، مقتدر بر جاى خود نشسته بود بر تخت ، و آن روز شنبه بود چهاردهم ماه ذو القعده سال بر دويست و نود و پنج از هجرت . مقتدر ابو الحسن را گفت امروز وزير نيامد به ديدن ما . ابو الحسن گفت : از شغلهاى مهم لختى بر او مانده است چنان كه آن را تأخير نتواند كردن ، و بدان مشغول است ، بدان سبب به خدمت نيامد . پس مقتدر گفت : يا احمد ، ستى من نيامد و حرم من نياوردند . و خلفا مادر را ستى خواندندى . ابو الحسن گفت : يا امير المؤمنين ، روز روشن شده است و زنان را بيرون نتوان آوردن خاصه به دجله اندر ، وزير فرموده است كه امشب چون نماز شام بكنند و تاريكى شب اندر آيد ايشان را بيارند . و ايشان به سراى طاهر رسيدند . مقتدر گفت : روا بود . بو الحسن گفت : امير المؤمنين دستورى دهد تا خليفتان و مهتران سپاه و خادمان خاصه اندر آيند و سلام كنند . گفت : روا بود . بو الحسن بيرون آمد و ايشان را دستورى داد . و نخست سوسن حاجب اندر آمد و بساط را بوسه داد و مقتدر را دستبوس كرد و بازگشت . و ابو الحسن و صافى و شفيع و تنى چند از خادمان خاصه پيش وى ايستادند .\r\nو مقتدر آن روز روزه داشت و گفت تا عيالان نيايند روزه نگشايم . [ 359 b فا 
  ] و ابو الحسن بيرون آمد و به جاى پدر بنشست با صافى و خادمان همه . و بو الحسن پيش ايشان بسيارى مقتدر را بستود و ايشان دعاها گفتند و شكر بارى تعالى گزاردند . و بو الحسن رقعه ها نبشت پيش پدر به هر چه رفته بود . عبّاس رقعه ها را برخواند و آگاه شد كه كار خلافت بر مقتدر قرار گرفت . پس حاجب خويش را به در سراى فرستاد كه آن سپاه را كه از دوش باز بر در بوده اند معذرت كند و بازگرداند . و بفرمود كه هر سرهنگى بامداد با خيل خويش به سراى من آيند تا با هم به سراى سلطان رويم . حاجب بيامد و سپاه را معذرت كرد . و سوسن را آگاه\r\n","description":"","footnote":"","page_name":" 1311 ","page_number":691},
  {"content":"\r\nگردانيد و بازگردانيد . ايشان گفتند ما را دستورى خواه از امير المؤمنين تا به سراى اندر آييم و پسر وزير را سلام كنيم و بازگرديم . و حاجب وزير به سراى اندر آمد و به سوى بو الحسن شد . و او نشسته بود به جاى پدر . و ابو الحسن را گفت مرا وزير فرستاد تا سپاه را معذرت كنم و بازگردانم . و سپاه مىخواهند كه ترا ببينند و سلام كنند و بازگردند .\r\nبو الحسن به سوى مقتدر اندر رفت و او را آگاه كرد كه خبر چنين آمده است و سپاه مىخواهند كه مرا ببينند و سلام كنند و بازگردند . گفت : هر چه وزير بيند صواب بود . و آن سرهنگان همه پيش بو الحسن شدند و سلام كردند و او هر كسى را بازگردانيد . و حاجب وزير بازگشت ، و هر چه ديده بود وزير را بگفت .\r\nو نماز خفتن مادر امير المؤمنين و حرم بيامدند و مقتدر با ايشان برفت و روزه بگشاد . ابو الحسن دستورى خواست و بازگشت و به سراى اندر آمد . پدر او را بديد ، گفت : بارك الله عليك الحمد للَّه كه هر چه خواستم كه ببينم ترا بديدم و آنچه تو كردى همه را پسنديدم . و تو دوش بيدار بوده اى و رنجه شدى ، بازگرد و امشب بياساى كه بامداد از برخاستن چاره نيست . بو الحسن بساط پدر را بوسه داد و ديگر روز ، يك شنبه ، سرهنگان و دبيران و مهتران سپاه از بنى هاشم و بنى العبّاس به مجلس وزير آمدند و هر كسى با گروه خويش بايستادند . و عبّاس كس فرستاد و سوسن را گفت كس را راه مده به سراى اندر تا من آيم . پس عبّاس برنشست با خلقى بسيار و به سراى سلطان بنشست تا وقت بار ببود . همه مجلسها پر مرد شد ايستاده و نشسته . سوسن حاجب بيامد و گفت مر عبّاس را كه تنها در آى و سلام كن .\r\nچون عبّاس بار يافت اندر رفت و كرانهء تخت را بوسه داد و به جاى وزارت بايستاد . و آنگاه مردمان را همه باردادند . و نخست مهتران بنى هاشم اندر آمدند و اهل بيت خليفه از بنى عبّاس ، و باز مهتران و سرهنگان را باردادند و هر كسى با خيل و حشم خويش درآمدند و زمين را بوسه دادند و به جاى خويش بازايستادند ، چنان كه خليفهء پيشين را رسم بودى .\r\nو اندر ميان بنى هاشم پسرى بود كه او را ابو الفضل بن طومار خواندندى و\r\n","description":"","footnote":"","page_name":" 1312 ","page_number":692},
  {"content":"\r\nسخت فصيح زبان بود و نيكو دانست ادبها را ، و از فرزندان امام ابراهيم بود . و نخستين كسى از بنى عبّاس كه خلقى را دعوت كرد به امام جدّان ابو الفضل طومار بود . و به مجلس اندر بود و زبان بگشاد و خطبه اى سخت فصيح كرد و خداى تعالى را حمد و ثنا گفت و اثرهاى عبّاس وزير كه اندر اين دولت چند رنج برد بر كار امير المؤمنين تا راست كرد و خلق را آرام گردانيد همه را ياد كرد و سخنانى چند بگفت كه آن همه مردمان بپسنديدند و بر وى آفرين كردند ، و بازگشت .\r\nو عبّاس بازگشت و به خانه شد . و عبّاس دانست كه همچنانكه درم بيعتى بايد اكنون خليفه را و خويشاوندان او را درم صلت بايد ، و آن كسها كه ايشان را رسم صلت بود كه خلفا هر سالى ايشان را بدادندى مقتدر را گفت چو تو به مباركى بنشستى ايشان را بخشش كن چنان كه كسها از بنى هاشم بودند و از اهل بيت خلافت و از خويشان و فرزندان بنى عبّاس و خلفاى گذشته . چون خداوندان علم و خداوندان سلاح به بغداد اندر و مانند آن كسها كه ايشان را رسم صلت بودى تو نيز ايشان را صلت بايد دادن .\r\nو مادر خليفه كنيزكى شغب نام بود ، و خواهر مادرش نام وى . . . و سه خواهر بودند دختران معتمد يكى مريم و ديگر عاتكه و سوم صفيه . و مادر اين صفيه كنيزكى بود امى نام وى دستنبوه ، و خليفه را او پرورده بود ، و دامادان بودند و كسها كه با او به سراى اندر بودند ، و از عيالان و چاكران و مانند ايشان . و عبّاس دانست كه ايشان را صلت بايد . و نخستين از خليفه بايد و چاره نيست .\r\nو چون از سراى خليفه به خانه شد هم آنگاه اصحاب ديوان را بخواند چون على بن عيسى و على بن محمّد و مهتران دبيران را گرد كرد و دبيران خاصهء خويش را ، و بفرمود تا نسخه بكردند بدان خواسته [ 360 a فا 
  ] كه از بيت المال بيرون بايد آوردن و بردن مر اين صلتها را . و دبيرى املا كرد . چون تمام كردند روى سوى حاضران و دبيران كرد و گفت هيچكس از خلفاى پيشين كه به خلافت بنشستند بدين جوانى نبودند و به پارسايى و نيكويى نه از بنى عبّاس و نه از بنى اميّه مگر المعتمد باللَّه ، كه او نيز جوان بود و به سال امير المؤمنين بود كه به خلافت بنشست ، و هيچ كس نبود\r\n","description":"","footnote":"","page_name":" 1313 ","page_number":693},
  {"content":"\r\nاز وزيران و خداوندان كار كه به ايّام ايشان چون بنشستند چندان رنج و سختى كشيدند كه من اندر كار او كشيدم ، و اكنون اين خواسته از بهر آن صلتها كرديم ، و رسولى بايد فرستاد تا بنگرد و بدان واقف شود و آنچه صواب بيند بفرمايد . پس از بيت المال بيرون آوردند و به نزديك مقتدر بردند ، و امير المؤمنين توقيع خويش اندر زد كه هر چه بيند بفرمايد . و عبّاس آن صلتها به مردمان برسانيد ، و خداى را جل جلاله شكرها كرد به نيك دلى و نيكخويى . و كار بر مقتدر راست گشت و مسلمانان بر وى خطبه كردند . و دست گشاده بود به بخشيدن و نيكويى كردن با مردمان و جهان نگه داشتن و داد كردن ، السّلام . 
  ]\r\n","description":"","footnote":"","page_name":" 1314 ","page_number":694},
  {"content":"\r\n\r\nخلافت القاهر باللَّه\r\nبعد از مقتدر خليفه برادر وى بود قاهر ، پسر معتضد . و نام وى محمّد بود . و كنيت وى ابو منصور بود . و مادر وى كنيزكى بود رومى نام وى قبول و مولد وى به بغداد بود . و او مردى بلند بالا ممشوق اندام گندمگون نيكوروى . بر روى او اثر آبله بود . بينى بزرگ و محاسن انبوه خشمناك با هيبت . چون به خلافت بنشست سى و چهار ساله بود . و يك سال و شش ماه و هفت روز خليفتى كرد . آنگاه او را از خلافت بيرون كردند و ميل در چشمش كشيدند و بازداشتند . و بعد از آن شانزده سال ديگر بزيست . و اندر روزگار مطيع بمرد . و به بغداد وى را دفن كردند . و كاتب وى محمّد بن على بن مقله بود . و حاجب وى سلامة المؤتمن و قاضى وى عمر بن يوسف بود . و نقش انگشترى او اين بود : للَّه القاهر باللَّه .\r\n\r\nخلافت الراضى باللَّه\r\nبعد از قاهر خليفه راضى بود پسر مقتدر ، و نام وى احمد بود ، و كنيت وى ابو العبّاس بود . و مادر وى كنيزكى بود [ 360 b 
  ] نام وى ظلوم . و مولد وى به بغداد بود . و مردى بود كوتاه و بزرگ چشم دراز بينى بلند و سبز رنگ . و چون به خلافت بنشست بيست و شش ساله بود ، و شش سال و دو ماه خليفتى كرد . و به\r\n","description":"","footnote":"","page_name":" 1315 ","page_number":695},
  {"content":"\r\nبغداد فرمان يافت به علت استسقا . و به رصافه به بغداد آنجا كه نزديك بوده است به جانب شرقى بيرون از بارو بر كنار راه ميان آن ويرانى و تلها گور راضى است .\r\nو مردمان زيارت كنند . و من نيز زيارت كردم چند بار . و كاتب محمد بن علىّ بن مقله بود . و حاجب وى زنگىاى بود مولاى وى . و قاضى وى عمر بن محمّد بود . و نقش انگشترى وى همچون آن پدرش مقتدر بود .\r\n\r\nخلافت المتقى للَّه\r\nو بعد از راضى خليفه برادر وى بود متّقى پسر مقتدر . نام وى ابراهيم بود ، و كنيت او ابو اسحاق بود . و مادر وى كنيزكى بود نام وى خلوب . مردى بود دو بهره سرخ روى و محاسن نيكو به پدر خويش مانند الَّا آنكه مقتدر از وى نيكوتر بود به جمال تا بدان حد كه از وى بازگويند . و سه سال و يازده ماه خليفتى كرد . آنگاه وى را ميل كشيدند و بازداشتند . و بعد از آن هفده سال ديگر بزيست ، و اندر روزگار مطيع فرمان يافت . از عمر وى شصت سال شده بود . وزير وى سليمان بن الحسن بود و حاجب وى نجيح بود و قاضى وى عمر بن يوسف بود ، و نقش انگشترى وى اين بود المتقى للَّه\r\n\r\nخلافت المستكفى [ باللَّه 
  ]\r\nبعد از متّقى المستكفى باللَّه ، [ ابو 
  ] القاسم عبد الله بن [ المكتفى بن 
  ] المعتضد باللَّه بود . و مادر وى كنيزكى بود نام وى غصن . و مولد وى به بغداد بود . و مردى بود دو بهره نيكو قامت نه فربه و نه لاغر ، نيكو روى سرخ سفيد انبوه محاسن . چون به خلافت بنشست چهل و يك ساله بود . يك سال و چهار ماه خلافت كرد . آنگاه وى را از خلافت بيرون كردند و هر دو چشمش ميل كشيدند و اندر زندان مطيع كردند .\r\nو چهار سال ديگر بزيست و به بغداد فرمان يافت . و همانجا او را دفن كردند . وزير وى ابو الفرج سامرى بود ، و حاجب احمد بن خاقان بود ، و قاضى وى ابو عبد الله بن ابى موسى . و نقش انگشترى اين بود : المستكفى باللَّه .\r\n","description":"","footnote":"","page_name":" 1316 ","page_number":696},
  {"content":"\r\n\r\nخلافت المطيع للَّه\r\nبعد از وى مطيع بود پسر مقتدر . و نام وى فضل بود و كنيت وى ابو القاسم . و مادر وى كنيزكى بود نام وى مشعل . چون به خلافت بنشست سى و چهار ساله بود . و بيست و نه سال و چهار ماه خليفتى كرد . آنگاه خلافت به پسر خويش طايع سپرد . و بعد از آن دو ماه بزيست و به بغداد وفات كرد . و هم آنجا او را دفن كردند .\r\nوزير وى ابو الحسن على بن مقله بود و حاجب وى بختيار بن عبد الواحد السرابى بود ، و قاضى وى محمّد بن الحسن بن [ ابى 
  ] شوارب بود .\r\n\r\nخلافت الطائع للَّه\r\nبعد از مطيع پسر وى طايع بود . و نام وى عبد الكريم بود ، و كنيت وى ابو بكر بود . و مادر وى كنيزكى بود نام وى عسر ( ؟ ) و مولد وى به بغداد بود . چون به خلافت بنشست از عمر وى سى و نه سال شده بود . و هفده سال و دو ماه خلافت كرد ، آنگه بهاء الدوله پسر عضد الدّوله وى را الزام كرد تا خود را از خليفتى بيرون كرد ، و پاره اى از گوش او بريد . و قادر را به خليفتى بنشاند . و او دوازده سال و يك ماه ديگر بزيست . و هم در بغداد فرمان يافت . و هم آنجا وى را دفن كردند .\r\nخلافت القادر باللَّه\r\nبعد از طايع خليفه القادر باللَّه بود ، و كنيت وى ابو العبّاس . و نام وى احمد بن اسحاق . زاهد و عابد بود ، و عمر وى هشتاد و شش سال و دو ماه بود .\r\nزان چهل و يك سال و سه ماه خلافت كرد و به بغداد فرمان يافت . و هم آنجا او را دفن كردند به تربة الخلفا به جانب شرقى . و اول كسى كه از مردمان به حجاب شد از خليفتان او بود . و زهد و كرامات و عبادات و شفقت و رحمت او بيش از آن است كه در تاريخ توان ياد كرد . و وزير وى ابو الفضل بن ايّوب بود . و حاجب وى ابو نصر بن المطيع بود . و قاضى وى ابى [ ابى 
  ] الشوارب بود . و نقش انگشترى وى بود :\r\nحسبى الله و نعم الوكيل .\r\n","description":"","footnote":"","page_name":" 1317 ","page_number":697},
  {"content":"\r\n\r\nخلافت القائم بامر الله\r\nبعد از قادر خليفه پسر وى بود ، قايم . نام وى عبد الله و كنيت وى ابو جعفر بود ، و مولد وى به بغداد بود . و مادر وى كنيزكى بود ارمنى نام وى بدر الهجر . و چهل و سه سال و سه ماه خلافت كرد . و هيچ خليفه چندان حكم نكرد كه وى كرد . و عمر وى هفتاد و پنج سال و هشت ماه و پنج روز بود . و چون فرمان يافت او را به بغداد دفن كردند . وزراى او پنج كس بودند : ابو طالب محمّد بن ايّوب و پسر وى عميد الرّؤسا ، و ابو القاسم علىّ بن [ حسين 
  ] بن محمّد بن مسلمه ، و ابو [ الفتح بن 
  ] دارست الشيرازى پسر فخر الدوله ، و ابو نصر [ محمّد 
  ] بن محمّد [ ابن 
  ] جهير و حاجب وى ابو نظام بن على مكران ، و حسين بن على الطرطوسى [ 355 a 
  ] بودند . و قاضى وى پسر ماكولا ، و بعد از آن ابو عبد الله محمّد بن على الدامغانى بود . و چون فرمان يافت ، پسر وى مقتدى بر وى نماز كرد و او را به تربة الخلفا دفن كردند به بغداد ، اندر پهلوى قادر .\r\nو قايم را پسرى بود لقب وى ذخيرة الدين و نام وى محمّد ، و تا وقت المسترشد باللَّه بزيست تا پنجم فرزند خويش را بديد ، از آن جمله دو ولى العهد و سه خليفه .\r\nپسر وى ذخيرة الدين بود . و پيش از قايم فرمان يافت . و پسر ذخيرة الدين مقتدى بود . و پسر مقتدى مستظهر بود و پسر مستظهر مسترشد بود و پسر مسترشد راشد بود . و ذخيرة الدين به بغداد فرمان يافت . و او را را اندر تربت قادر دفن كردند .\r\n\r\nخلافت المقتدى [ بامر 
  ] الله\r\nچون ذخيرة الدين پسر قايم فرمان يافت ، مادر مقتدى از ذخيرة الدين آبستن بود .\r\nو بعد از وفات ذخيرة الدين مقتدى را بياورد و قايم او را ولى عهد خويش كرد . و بعد از قايم به خلافت بنشست . و نوزده سال و هشت ماه خلافت كرد . و چون فرمان يافت از عمر وى سى و هشت سال و هشت ماه و چند روز شده بود . و نام وى عبد الله بود ، و كنيت وى ابو القاسم بود . و پسر وى مستظهر بر وى نماز كرد ، و به تربة الخلفا او را دفن كردند اندر پهلوى قايم .\r\n","description":"","footnote":"","page_name":" 1318 ","page_number":698},
  {"content":"\r\n\r\nخلافت المستظهر باللَّه\r\nبعد از مقتدى پسر وى مستظهر بود . و نام وى احمد و كنيت وى ابو العبّاس . و مدّت عمر وى چهل و يك سال و شش ماه بود . و بيست و پنج سال و سه ماه و يازده روز خلافت كرد . پس فرمان يافت . و پسر وى مستر شد بر وى نماز كرد . و به تربة الخلفا به رصافهء بغداد وى را دفن كردند اندر پهلوى پدر خويش . رحمة الله عليه\r\n\r\nخلافت المسترشد باللَّه\r\nبعد از مستظهر پسر وى مستر شد بود . و نوزده سال و سه ماه و بيست روز خلافت كرد . آنگاه وى را ملاحده به جانب عراق بردند . بعد از آنكه با سلطان مسعود بن محمّد بن ملكشاه حرب كرد و شكسته شد ، سلطان او را به اعزاز و اكرام فرود آورد در مراغه . و ملاحدهء مخاذيل در هفدهم ذى القعده سنهء تسع و عشرين و خمسمائه او را به مرو شهيد كردند و پسرش راشد بنشست . و از آنجا به اصفهان رفت .\r\nتمام شد تاريخ روزگار عالم و اخبار پيغمبران عليهم السّلام و ملوك و خلفا و سلاطين از تازيان و پارسيان و گردش روزگار و وقايع عالم در هر قرن بر ترتيب و كار جهان اندر همگنان كه هر ملكى بر چه سيرت و به چه حالت از اين جهان رفت و هر چه اندر اين عالم رفته است از گرد آوردهء ابو جعفر محمد بن جرير ابن يزيد الطبرى و گزارش ابو على محمد بن محمد بن عبد الله البلعمى الوزير كه از بهر امير خراسان ابو صالح منصور بن نوح بن نصر بن احمد بن اسد السامانى از تازى به پارسى گردانيد بر دست بندهء ضعيف المحتاج الى رحمة الله تعالى محمد شاه بن على بن محمود بن شاد بخت الحافظ الاصفهانى در روز شنبه هجدهم شوال سنة احدى و سبعمائة اللهم اغفر لصاحبه و لكاتبه و لمصنفه و لقاريه بمحمد و آله اجمعين الطيبين الطاهرين .\r\n\r\n","description":"","footnote":"","page_name":" 1319 ","page_number":699}
  ]