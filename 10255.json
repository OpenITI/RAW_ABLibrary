[
  {"content":"\r\n\r\nتاريخ دولت اسلامى دراندلس\r\nجلد اول\r\nنوشته محمد عبدالله عنان\r\nترجمهء\r\nعبد المحمد آيتى\r\nانتشارات كيهان\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n\r\nتاريخ دولت اسلامى در اندلس ( جلد چهارم )\r\nتأليف : محمد عبدالله عنان\r\nترجمه : عبد المحمد آيتى\r\nچاپ اول : بهار 1370 - پنجهزار نسخه\r\nچاپ : مؤسسه كيهان\r\nحق چاپ براى انتشارات كيهان محفوظ است\r\nخيابان انقلاب - مقابل پارك دانشجو - خيابان انوشيروان شماره 10\r\nانتشارات كيهان\r\n\r\n","description":"","footnote":"","page_name":" فهرست 2 ","page_number":2},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nتاريخ - 11\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n\r\n\r\n[ جلد چهارم 
  ]\r\n\r\nفهرست مطالب\r\nمقدمه مؤلف نه\r\nباب اول :\r\nعصر خليفه ابو يعقوب يوسف\r\nفصل اول : عصر خليفه ابو يعقوب يوسف بن عبد المؤمن 3\r\nفصل دوم : حوادث اندلس و سقوط مملكت شرق 25\r\nفصل سوم : حركت به سوى اندلس براى جهاد و شكست در جنگ و بذه 49\r\nفصل چهارم : حوادث اندلس و مغرب 73\r\nفصل پنجم : جنگ شنترين و كشته شدن خليفه ابو يعقوب يوسف بن عبد المومن 89\r\nباب دوم :\r\nعصر خليفه ابو يوسف يعقوب المنصور تا نبرد عقاب 107\r\nفصل اول : عصر خليفه يعقوب المنصور و آغاز شورش بنى غانيه 109\r\nفصل دوم : حوادث اندلس و افريقيه 133\r\nفصل سوم : نبرد الارك 153\r\nفصل چهارم : حوادث بعد از نبرد الارك تا وفات المنصور 167\r\nفصل پنجم : عصر خليفه محمد الناصر لدين الله 187\r\nفصل ششم : نبرد عقاب 211\r\n\r\n","description":"","footnote":"","page_name":" فهرست 5 ","page_number":5},
  {"content":"\r\n\r\nباب سوم :\r\nدولت موحدى در سراشيب انحلال و تجزيه\r\nفصل اول : عصر خليفه يوسف المستنصر بالله و اوايل ظهور بنى مرين 241\r\nفصل دوم : ابو محمد عبد الواحد و ابو محمد عبد الله ملقب به العادل و شورش البياسى در اندلس 257\r\nفصل سوم : عصر خليفه ابو العلى ادريس المامون و الغاى رسوم المهدى بن تومرت و قيام دولت حفصيان در افريقيه 275\r\nباب چهارم .\r\nفروپاشى اندلس و سقوط شهرهاى بزرگ آن 293\r\nفصل اول : شورش در مرسيه و بلنسيه و هشدارى به مرحلهء نخستين انقراض 295\r\nفصل دوم : ابن هود و ابن الاحمر و سقوط قرطبه 317\r\nفصل سوم : سقوط بلنسيه و شهرهاى شرقى 339\r\nفصل چهارم : سقوط اشبيليه و شهرهاى غربى 355\r\nباب پنجم\r\nپايان دولت موحدين 375\r\nفصل اول : عصر خليفه ابو محمد عبد الواحد الرشيد 377\r\nفصل دوم : عصر خليفه ابو الحسن على السعيد 397\r\nفصل سوم : عصر خليفه ابو حفص عمر المرتضى 407\r\nفصل چهارم : پايان دولت موحدى ، عوامل پراكندگى و سقوط 437\r\nباب ششم\r\nممالك اسپانياى مسيحى در خلال عصر موحدى 449\r\nفصل اول : قشتاله و ليون از عهد آلفونسوى هشتم تا عهد فرناندوى سوم 451\r\n1 - مملكت قشتاله 451\r\n2 - مملكت ليون ( لئون ) 462\r\n3 - قشتاله و عصر فرناندوى سوم 467\r\nفصل دوم : آراگون و ناوار و پرتغال از اواخر قرن يازدهم تا اواخر قرن دوازدهم 471\r\n\r\n","description":"","footnote":"","page_name":" فهرست 6 ","page_number":6},
  {"content":"\r\n\r\n1 - مملكت آراگون 471\r\n2 - مملكت ناوار ( نبره ) 478\r\n3 - مملكت پرتغال 480\r\nباب هفتم\r\nنظام دولت موحدين و ويژگيهاى عصر موحدى 485\r\nفصل اول : حكومت موحدى در مغرب و اندلس و اوضاع سياسى و نظامى و ادارى آن\r\n1 - نظام حكومت موحدى 491\r\n2 - نيروى نظامى 498\r\n3 - حكومت موحدين در اندلس 505\r\nفصل دوم : جنبش فكرى در اندلس در خلال عصر موحدى . الف 509\r\nفصل سوم : جنبش فكرى در اندلس در خلال عصر موحدى . ب 541\r\nفصل چهارم : جنبش فكرى در اندلس در خلال عصر موحدى . ج 567\r\n\r\n","description":"","footnote":"","page_name":" فهرست 7 ","page_number":7},
  {"content":"\r\n . \r\n","description":"","footnote":"","page_name":" فهرست 8 ","page_number":8},
  {"content":"\r\n\r\nبسم اللّه الرحمن الرحيم\r\n\r\nمقدمه\r\nدر قسمت اول اين مجلد « * » از تاريخ دولت اسلامى در اندلس ، تاريخ دولت مرابطى را در مغرب و اندلس از وفات مؤسس آن يوسف بن تاشفين در سال 500 ه / 1106 م تا سقوط آن دولت به مدت نزديك به چهل سال و روى كار آمدن دولت موحدى به دست داعى و امام آن المهدى بن تومرت آورديم و نيز از فتوحات آن و مستحكم شدن پايه‌هاى آن در مغرب و اندلس به دست اولين خليفهء آن عبد المؤمن بن على مؤسس دولت بزرگ موحدى سخن گفتيم .\r\nدر اين قسمت يعنى قسمت دوم مجلد سوّم « * * » سراسر عصر موحدين را در مغرب و اندلس ، از آغاز فرمانروايى دومين خليفه آن ابو يعقوب يوسف بن عبد المؤمن يعنى از سال 558 ه / 1163 م تا انحلال و سقوط آن در عهد آخرين خلفاى آن ادريس ملقب به ابودبوس يعنى تا سال 668 ه / 1269 م مورد بررسى قرار مىدهيم . اين برهه از زمان كه بيش از يك قرن است دورانى است مشحون از حوادث و تطورات عظيم ، چه در مغرب و چه در اندلس .\r\nباوجود آنكه در عصر موحدين اندلس جز قطرى از اقطار متعدد آن دولت نبود ، و تابع مغرب و حكومت مراكش بود ولى اهميت سياسى و نظامى و استقلال معنوى و حضارى خود را همچنان حفظ كرده بود ، از اين‌رو ما نيز تاريخ اندلس و تاريخ\r\n\r\n\r\n","description":"","footnote":"\r\n( * ) جلد سوم ترجمه فارسى :\r\n( * * ) جلد چهارم ترجمه فارسى - كتاب حاضر\r\n","page_name":" فهرست 9 ","page_number":9},
  {"content":"\r\n\r\nمبارزات آن با دول اسپانياى مسيحى را در اين مرحلهء طولانى از تاريخ موحدين مورد توجه خاص قرار داده‌ايم و سراسر حوادث آن سرزمين را در سايه حكومت موحدى تا قيام دولت بنى هود در شرق منطقهء وسطاى اندلس سپس قيام مملكت غرناطه ، آخرين دولتهاى اسلامى در اندلس به دست مؤسس نابغهء آن محمد بن احمد النصرى به رشتهء تحرير كشيده‌ايم . بويژه از حوادث اندلس در اين دورهء تاريك از تاريخ آكنده از رنجها و سختيها و شوربختيهاى آن و سقوط شهرهاى بزرگش به دست دشمن ، كه شعر اندلسى را از آه و افسوس انباشته و ابو الطيب الرندى را برانگيخته تا سوكنامهء دردناك خود را با اين مطلع :\r\n لكل شىء اذا ماتم نقصان * فلا يغر بطيب العيش انسان \r\nبسرايد ، سخن سر كرده‌ايم . در بيان اين حوادث الم افزا از تاريخ دولت اسلامى در اندلس كوشيده‌ايم كه تفاصيل اين تراژدى اندلسى را در پرتو منابع و مآخذ عربى و قشتالى بيان كنيم و به آنجا برسيم كه مجلد پايانى اين دوره از كتاب ما « نهاية الاندلس و تاريخ العرب المتنصرين » آغاز مىشود . و آن پايان اين سلسلهء طولانى از اعصار تاريخ اندلس است كه مؤلف آن بيش از بيست و پنج سال عمر بر سر آن گذاشته است . كوشيده‌ايم كه در شرح هريك از دو دورهء مرابطين و موحدين ، در پايان ، فصولى در باب طبيعت نظام و ويژگيهاى آن عصر و از جنبش فكرى در اندلس در خلال آن بيفزائيم . در پايان قسمت اول اين مجلد آنچه را وابسته به عصر مرابطين بود آورديم در پايان اين مجلد نيز چنين فصولى در باب نظام و ويژگيهاى عصر موحدين خواهيم افزود و از جنبش فكرى در اندلس در خلال آن حكايت خواهيم كرد . هرچند نه به‌طور تفصيل ، زيرا اين عرصه بس گشاده است و اداى حق آن محتاج به مجلدات چندى است . مسلم است كه آن چيزى جز تاريخ تمدن اندلس نخواهد بود و نويسنده را نه ديگر زمان آن هست و نه نيروى آن . . .\r\nمنت خداى را كه مرا توفيق داد كه اين ساليان دراز را در بلاد اندلس و مغرب به تفحص پردازم . و همچنانكه بر ويرانه‌هاى تمدن اسلامى در اندلس سرشك مىافشانده‌ام ، براى دست يافتن\r\n\r\n","description":"","footnote":"","page_name":" فهرست 10 ","page_number":10},
  {"content":"\r\n\r\nبه منابع اصيل تحمل سفرها كنم و انبوهى از اسناد فراچنگ آورم .\r\nاميد آن دارم كه خداوند مرا سعادت آن دهد كه اين رسالت علمى جليل به پايان برسانم آن‌سان كه علم و تاريخ را راضى كرده باشم .\r\nاگر چنين توفيقى نصيب من گرداند بهترين پاداشى است كه در برابر صرف اين ساليان دراز عمر خود و اين تلاش و كوشش مستمر به من ارزانى داشته است .\r\nمحمد عبد اللّه عنان قاهره ، جمادى الاول سال 1384 هجرى برابر با سپتامبر سال 1964 ميلادى .\r\n\r\n","description":"","footnote":"","page_name":" فهرست 11 ","page_number":11},
  {"content":"\r\n . \r\n","description":"","footnote":"","page_name":" فهرست 12 ","page_number":12},
  {"content":"\r\n\r\n\r\nباب اول عصر خليفه ابو يعقوب يوسف\r\n\r\n","description":"","footnote":"","page_name":" 1 ","page_number":13},
  {"content":"\r\n . \r\n","description":"","footnote":"","page_name":" 2 ","page_number":14},
  {"content":"\r\n\r\n\r\nفصل اول عصر خليفه ابو يعقوب يوسف بن عبد المؤمن\r\n\r\n1\r\nچون خليفه عبد المؤمن بن على در شب جمعهء دهم جمادى الاخر سال 558 ه / پانزدهم ماه مه سال 1163 م در شهر مرزى سلا جهان را بدرود گفت ، پسرش السيد ابو يعقوب يوسف به جايش نشست و در روز جمعهء دهم جمادى الاخر در همانجا كه پدرش مرده بود با او بيعت شد . برادرش السيد ابو حفص عمر و شيخ ابو حفص عمر هنتاتى بزرگ مشايخ موحدين ، بنابر وصيت خليفهء متوفى - چنان كه زين پيش آورديم - تنظيم كارهاى او را بر عهده گرفتند . خليفهء جديد در اين هنگام جوانى بيست و پنج ساله بود و در تينملّل در سوم ماه رجب سال 533 ه زاده شده بود . مادرش حرّه دخت قاضى و فقيه موسى بن سليمان الضرير تينملّلى بود « 1 » و موسى بن سليمان از اصحاب خمسين ( يعنى پنجاه نفرى كه پس از ده تن نخستين به محمد بن تومرت روى آوردند )\r\n\r\n\r\n","description":"","footnote":"\r\n( 1 ) . المراكشى ، المعجب ، ص 132 . روض القرطاس ، ص 134 . ابن ابى زرع نام مادر خليفه ابو يعقوب را عايشه ضبط كرده . الحلل الموشيه ص 120 . ابن الخطيب ، الاحاطه مخطوط اسكوريال ، شماره 1673 الغزيرى ، برگ 395 ) .\r\n","page_name":" 3 ","page_number":15},
  {"content":"\r\n\r\nبود . چون مراسم بيعت به پايان آمد خليفهء نو از سلا به مراكش شد و در قصر خلافت فرود آمد . شيخ ابو حفص براى موحدين برحسب طبقاتشان موعظه كرد و آنان را به اطاعت تحريض نمود و اطاعت از خليفه را در زمرهء واجبات آورد . سپس وفات خليفه را اعلان كردند و پيكر او را به تينملّل حمل نمودند و در آنجا در كنار قبر محمد بن تومرت به خاك سپردند .\r\nاز بيعت ابو يعقوب يوسف كسى تخلّف نكرد مگر بعضى از مشايخ موحدين و سه تن از برادرانش : السيد ابو الحسن على و السيد ابو محمد عبد اللّه والى بجايه و السيد ابو سعيد والى قرطبه . ابو الحسن در شب مرگ پدر در كنار او بود و با برادر هم بيعت كرد ولى پس از به خاك سپردن خليفهء متوفى كه از تينملّل بازگرديد عزلت اختيار كرد و از شدت حسد و كينه بيمار شد و در اواخر سال 558 ه درگذشت . اما السيد ابو محمد عبد اللّه والى بجايه همچنان در مقر فرمانروايى خود بماند و نامه‌هاى مهرآميز خليفه پىدرپى در دلجوئى او ارسال مىشد و او تعلّل مىكرد و عذر مىآورد كه اكنون آمادهء حركت نيست . تا قريب به يك سال و نيم سپرى شد . در اين هنگام با جمعى از حاشيهء خود عزم مراكش كرد و در راه مرگش دررسيد و به سال 560 بمرد . برادرش از مرگ او تأسف خورد و زن و فرزندش را مورد عطوفت خويش قرار داد و نگريست تا براى بجايه والى جديدى برگزيند .\r\nالسيد ابو سعيد عثمان از آنجا كه رياست اندلس را داشت و اندلس نيمهء دوم امپراطورى موحدى بود بيم آن مىرفت كه دست به شورش زند . برادرش سه تن از حفّاظ موحدين : ابو عبد اللّه بن ابراهيم و ابو يحيى بن ابى حفص و ابو الربيع سليمان بن داود را به نزد او فرستاد تا مگر بيايد . اينان چون به قرطبه رسيدند ، ابو سعيد خود را بيمار ساخت و اينان جز با رنج فراوان به ديدار او رخصت نيافتند و چون با او به گفتگو نشستند ، جز وعده‌هاى سردرگم چيزى حاصل نكردند و چون به مراكش بازگشتند ، ابو سعيد به وعده‌هاى خود عمل ننمود و قدم از قدم برنداشت . شايعات قوت گرفت .\r\nالسيد ابو حفص عمر عزم آن كرد كه خود به نزد برادر رود و او را در جبل الفتح ( جبل\r\n\r\n","description":"","footnote":"","page_name":" 4 ","page_number":16},
  {"content":"\r\n\r\nطارق ) ديدار كند . در آغاز ربيع الاول سال 560 با جمعى از مشايخ موحدين چون ابو يحيى بن ابى حفص و ابو يعقوب بن يخيت و اسحاق بن جامع و يوسف بن وانودين و جماعتى از سران شورشهاى اندلس چون سيد راى بن وزير و ابو الفخار صاحب لبله و جمعى از شيوخ لمتونه و مسوفّه ؟ ؟ ؟ ؟ با چهار هزار سوار براى تقويت قواى اندلس ، از مراكش بيرون آمد . چون به سلا رسيد لشكر پيش افتاد تا از آب گذشته به اندلس درآيد .\r\nو السيد ابو حفص يك ماه در سلا درنگ كرد و در خلال آن ابو سعيد را كه در قرطبه بود خبر داد كه براى ديدار او آمده است و مىخواهد در جبل الفتح با او به گفتگو نشيند .\r\nهنگامى كه وارد طنجه شد با كاتب خود عبد الملك بن عياش و بعضى از خواص خود ، از راه دريا رهسپار سبته گرديد و ديگر همراهان او از راه خشكى به سبته رفتند . يك روز پس از رسيدن السيد ابو حفص به سبته ، از جزيرة الخضراء سفينه‌اى دررسيد و خبر آورد كه السيد ابو سعيد با خواص و مشايخ در جبل الفتح منتظر ديدار برادر است . السيد ابو حفص و ياران نيز در همان روز از دريا گذشتند و به جبل الفتح رفتند . عبد الملك بن صاحب الصلاة كه خود در زمرهء حاضران بوده حكايت مىكند كه مراسم ورود مهمانان در ميان غرش طبلها و فريادهاى شادى انجام گرفت و هيأتهايى از قرطبه و غرناطه و اشبيليه و ديگر شهرهاى اندلس حضور يافته بودند . در رأس هيأت اشبيليه فقيه الحافظ ابن الجدّ بود و قاضى ابو بكر غافقى و صاحب المخزن محمد بن المعلم . ابو حفص و برادرش ابو سعيد در قصر جبل نشستند تا هيأتها يك‌يك به سلام آمدند و خطبه‌ها ايراد شد و شعرا شعرهاى خويش برخواندند ، آن‌سان كه به هنگام ورود عبد المؤمن چنان مىكردند . دو امير پانزده روز در آنجا درنگ كردند . روزها به خوشى مىگذشت و شايعات فروكش كرد و هيأتها بازگرديدند و ابو سعيد و ابو حفص با ياران خويش به سبته آمدند و پس از سه روز رهسپار مراكش شدند . برادرشان خليفه ابو يعقوب يوسف تا بيرون قصر به استقبال آمد . ابو سعيد در اول ماه رجب سال 560 ه به مراكش وارد شد . در اينجا نيز استقبالى شايان به عمل آمد و شعرا مدايح خود خواندند و بر آن همه\r\n\r\n","description":"","footnote":"","page_name":" 5 ","page_number":17},
  {"content":"\r\n\r\nشايعات پردهء فراموشى افتاد . « 2 »\r\nآنچه در باب به خلافت رسيدن ابو يعقوب يوسف و بيعت كردن با او و سر باززدن بعضى از برادرانش از بيعت با او آورديم بنابر قول دو مورخ موحدى معاصر آن وقايع ، البيذق و ابن صاحب الصلاة بود ، زيرا بيشتر از ديگر روايات درخور اعتماد بودند . « 3 » اما روايت ديگرى نيز هست حاكى از اينكه بيعتى كه پس از مرگ عبد المؤمن با پسرش ابو يعقوب يوسف به عمل آمد بيعت كامل و تمام نبود ، زيرا جمعى از مشايخ موحدين و بعضى از برادرانش در آن شركت نكرده بودند . بنابراين به عنوان « امير » بسنده كرد تا بيعت تمام و كامل به عمل آيد . ابو يعقوب يوسف لشكرى را كه براى جهاد بسيج شده بود پراكنده ساخت و به مراكش بازگرديد . در مراكش درنگ كرد و به همه شهرهاى قلمرو خود در مغرب و افريقيه و اندلس نامه نوشت و بيعت طلبيد . از همه‌جا اعلام بيعت شد مگر از قرطبه كه برادرش ابو سعيد عثمان در آنجا فرمان مىراند و همچنين از بجايه كه زير نظر برادر ديگرش السيد ابو محمد عبد اللّه بود . در سال 559 ه آن‌دو برادر با همه شيوخ امارت خويش به نزد او آمدند و بيعت كردند . بدينگونه كار بيعت به پايان رسيد .\r\nقاضى ابو الحجاج يوسف بن عمر كه از قضات دولت عبد المومن و مورخان موحدين است مىگويد كه بيعت عمومى با ابو يعقوب يوسف در روز هشتم ربيع الاول سال 560 انجام گرفت و اين دو سال بعد از وفات پدرش عبد المؤمن و بعد از بيعت كردن برادر او السيد ابو سعيد والى قرطبه بود . از آن پس او را امير المؤمنين خواندند و حال آنكه زان پيش او را امير مىخواندند « 4 » .\r\nابو يعقوب يوسف از همان آغاز منصب حاجبى را به برادر خود السيد ابو حفص\r\n\r\n\r\n","description":"","footnote":"\r\n( 2 ) . ابن صاحب الصلاة ، المن بالامامه على المستضعفين ( نسخهء خطى ياد شده ، آكسفورد ) . برگهاى 48 تا 57 .\r\nالبيان المغرب ، بخش سوم . كه تلخيص مطالب ابن صاحب الصلاة است .\r\n( 3 ) . اخبار المهدى بن تومرت ، ص 84 . المن بالامامه ، برگ 45 .\r\n( 4 ) . ابن ابى زرع ، روض القرطاس ، ص 137 .\r\n","page_name":" 6 ","page_number":18},
  {"content":"\r\n\r\nسپرد و اين منصب در آن عصر به معنى وزارت و امارت بود . حاجب از سوى سلطان و از زبان او فرمان مىراند . السيد ابو حفص در زمان پدرش عبد المؤمن نيز همين منصب داشت . روابط او و برادرش بسى دوستانه بود و ابو حفص در سمت خويش اختيار تام داشت آن‌سان كه خليفهء واقعى او بود و برادرش ابو يعقوب را نام خلافت بود . وزير ، ادريس بن ابراهيم بن جامع از خويشاوندان المهدى ، در نزد آن‌دو برادر به حل و فصل امور مىپرداخت و با هيأتهايى كه از اطراف مىآمدند ديدار مىنمود و سخن آنان مىشنيد و به آن دو برادر مىرسانيد . « 5 » السيد ابو حفص در مقام حاجبى خويش بيش از دو سال نپاييد و از آن پس حجابت و وزارت به ابن جامع واگذار گرديد .\r\nدر آغاز عهد ابو يعقوب در سال 559 ه / 1164 م در منطقهء غماره به زعامت مزيزدغ غمارى صنهاجى - از صنهاجهء مفتاح - شورشى برپا شد و او بر آن منطقه غلبه يافت . جمع كثيرى از قبايل غماره و صنهاجه و اوريه بر او گرد آمدند . مزيزدغ به نام خود سكه زد و لشكر به اراضى تاودا در نزديكى فاس كشيد و دست به قتل و تاراج زد . خليفه ابو يعقوب لشكرى از موحدين به دفع او گسيل داشت . سردار اين سپاه يوسف بن سليمان بود .\r\nدر روايت البيذق آمده است كه موحدين با مزيزدغ جنگيدند تا سپاهيانش پراكنده شدند و او خود به توحيد - مذهب موحدين - گردن نهاد . ابو يعقوب اجازت داد كه به اندلس رود . مزيزدغ به قرطبه رفت . ابن ابى زرع مىگويد آن مرد شورشى كشته شد و سرش را به مراكش آوردند « 6 » .\r\nگفتيم كه السيد ابو حفص براى يارى قواى اندلس به هنگامى كه به ديدار برادر خود ابو سعيد به جبل الفتح مىرفت ، سپاهى از آب گذرانيد . شمار اين سپاه چهار هزار سوار بود كه بيشترشان عربها بودند و اكنون مىگوئيم كه سردارشان ابو سعيد بن الحسن و ابو عبد الله يوسف بودند . چون به اشبيليه درآمدند پانصد تن از ايشان براى\r\n\r\n\r\n","description":"","footnote":"\r\n( 5 ) . ابن صاحب الصلاه ، المن بالامامه ( نسخهء ياد شده ) برگ 48 ب . ابن عذارى ، البيان المغرب ، بخش سوم ص 65 .\r\n( 6 ) . رجوع كنيد به اخبار المهدى بن تومرت ، ص 124 و روض القرطاس ، ص 137 .\r\n","page_name":" 7 ","page_number":19},
  {"content":"\r\n\r\nتحكيم پادگان بطليوس به آنجا فرستاده شدند . قضا را در همان روزها جماعاتى از مسيحيان اهل شنترين بر آن منطقه تاخته بودند . سپاهيان موحدين آنان را پراكنده ساختند و بيشترشان را كشتند . شيخ ابو سعيد و شيخ ابو عبد الله باقى لشكر را از اشبيليه به قرطبه بردند تا جبههء دفاعى قرطبه را در برابر تعرض ابن مرد نيش استحكام بخشند .\r\nموحدين پس از اندك استراحتى به حوالى قرطبه لشكر بيرون آوردند . در آنجا در وادى لك با جمعى از سپاهيان محمد بن سعد بن مرد نيش - كه مورخين موحدى از آنان به اشقيا ياد مىكنند - روياروى شدند . ميان دو لشكر ( در ماه شعبان 560 ه / 1165 م ) جنگى سخت كه بيشتر بر سر دسترسى به آب بود ، درگرفت و بىهيچ نتيجه‌اى پايان يافت . آن دو سردار خبر اين نبرد هولناك به مراكش فرستادند و از آنجا يارى طلبيدند . السيد ابو حفص لشكرى از موحدين و عربها بسيج كرد و خود همراه برادرش ابو سعيد عثمان والى قرطبه ، در اوايل ماه رمضان از مراكش بيرون آمد و شتابان از آب گذشت و به اشبيليه رسيد . در آنجا با سران موحدين ديدار كرد و رأى همگان بر آن قرار گرفت كه پيش از آنكه ابن مردنيش به قرطبه لشكر آورد آنان بر سر او تازند « 7 » .\r\nدر اول ماه ذو القعدهء سال 560 ه قواى موحدين از اشبيليه بيرون آمد و رهسپار شمال شد تا به قرطبه رود . چون به اندوجر كه يكى از پايگاههاى ابن مرد نيش براى حمله به قرطبه بود ، رسيدند بر آن هجوم آوردند و در حال بر آن استيلا يافتند . ساكنان دژهاى مجاور اعلان فرمانبردارى نمودند و امان خواستند . موحدين بر حوالى اندوجر لشكر فرستادند و بر اسيران و غنايم بسيار دست يافتند . ابو حفص جمعى از موحدين و عرب را برگزيد و از اندوجر به جنوب راند تا از راه جلگه به مرسيه رسد . بىهيچ مانعى به حوالى بسطه رسيد . سپاه موحدين در همه‌جا تاراج و كشتار كرد و هرچه ارزاق بود بستد و هر چارپا يافت با خود ببرد . در نزديكى بسطه گروهى از تيراندازان به آنان ملحق شدند و موحدين به سوى لورقه راندند و بر دژ بلج يا بلش « 8 » گذشتند . اين دژ يكى از\r\n\r\n\r\n","description":"","footnote":"\r\n( 7 ) . ابن صاحب الصلاة ، المن بالامامه برگ 57 ب و 58 الف .\r\n( 8 ) . به اسپانيايى  oibuR zeleV \r\n","page_name":" 8 ","page_number":20},
  {"content":"\r\n\r\nپايگاههاى مهم ابن مرد نيش در اين منطقه بود . فرمانده دژ عرفى و يارانش امان خواستند و در دژ يك پادگان موحدين استقرار يافت .\r\nمحمد بن سعد بن مرد نيش كه در اثناء اين احوال نيروى خويش گرد آورده بود و جمع كثيرى از مسيحيان در لشكر او بودند از مرسيه بيرون آمد و در لورقه راه بر موحدين بگرفت تا نگذارد به مرسيه روند .\r\nچون موحدين گذار از گردنه‌هاى صعب العبور كوهستان را دشوار يافتند به سوى غرب گرديدند و به دشتى به نام الفندون واقع در ميان لورقه و قرطاجنه روى نهادند . اين دشت از مناطق پرنعمت آن منطقه بود و از آنجا به سوى مرسيه راندند . در فتحنامه‌اى كه به مراكش نوشته‌اند چنين آمده است . ولى البيذق مىگويد كه موحدين بربلش و قرطاجنه و لورقه غلبه يافتند و مردمش را به مذهب خويش - توحيد - درآوردند و به هنگامى كه ابن مردنيش به لورقه آمد موحدين در آنجا بودند « 9 » .\r\nابن مرد نيش سپاه خود را از راه كوهستانى به مرسيه برد . روز جمعهء هفتم ذو الحجهء سال 560 ه / اكتبر سال 1164 م موحدين هنگام ظهر به فحص ( دشت ) مرسيه رسيدند .\r\nآنجا تا مرسيه بيش از چهار يا پنج ميل فاصله نداشت . در جايى به نام فحص الجلاب فرود آمدند . ابن مرد نيش راه بر آنان بربست . موحدين لشكر خويش را كه از قبايل هرغه و تينملل و هنتاته و جدميوه و ديگر قبايل موحدين بودند تعبيه دادند . همچنين سپاهيان عرب از بنى هلال و رياح و جشم و رعين و نگهبانان سياه‌پوست خاص امير نيز صف كشيدند . از همان فتحنامه ياد شده برمىآيد كه لشكر موحدين شامل دوازده هزار جنگجو بوده و اين غير از پادگان غرناطه است كه خود در حدود چهار هزار نفر در تحت فرمان شيخ ابو سعيد و شيخ ابو عبد الله بود و نيز هشت هزار نفر كه السيد ابو حفص و برادرش با خود برده بودند . از شمار سپاهيان ابن مرد نيش آگاهى نداريم ولى مسيحيان مزدور سپاه را سيزده هزار جنگجو تخمين زده‌اند .\r\n\r\n\r\n","description":"","footnote":"\r\n( 9 ) . اخبار المهدى ابن تومرت ، ص 126 .\r\n","page_name":" 9 ","page_number":21},
  {"content":"\r\n\r\nموحدين به صدق و ثبات كوشيدند و ابن مرد نيش حمله آغاز كرد . نخست بر عربها زد و آنان را تارومار ساخت سپس روى به موحدين نهاد . ميان دو لشكر نبردى هائل درگرفت و اين نبرد تا فرونشستن خورشيد در افق غروب ادامه يافت . عاقبت موحدين قوت كردند و بر سپاه ابن مردنيش زدند و شمار بسيارى را كشتند . در اين پيكار هفت تن از شيوخ عرب به قتل رسيدند . ابن مرد نيش با بقاياى لشكر خود در كنار تپه‌اى پناه گرفت و چون شب تاريك شد به مرسيه شتافتند و در شهر به دفاع پرداختند . بامداد روز ديگر ، روز هشتم ذو الحجه / شانزدهم اكتبر ، موحدين به سوى مرسيه در حركت آمدند و در نزديكى شهر فرود آمدند تا مراسم عيد اضحى را به‌جاى آورند . از آنجا دسته‌هايى از سپاهيان خود را به اطراف گسيل داشتند و از جمله به باغهاى پرنعمت ابن مرد نيش .\r\nآنگاه با غنايم و آذوقهء بسيار بازگشتند .\r\nطلايه‌هاى لشكر موحدين به اريوله والش رسيد . السيد ابو حفص و السيد ابو سعيد فتحنامه به مراكش فرستادند . اين فتحنامه به انشاى كاتب ابو الحسن بن عياش بود . فتحنامه در روز بيست و سوم ذو الحجه برسيد و براى حاضران از مشايخ و طلبه خوانده شد . سپس در مسجد جامع بر سر جمع خواندند . « 10 » شكست فحص الجلاب يكى از ضربات سخت بر شورش ابن مرد نيش بود و سبب شد كه سلطهء او بر شرق اندلس برافتد .\r\nدر مدت غيبت السيد ابو حفص ، يعنى در سال 560 ه در مراكش حادثهء مهمى اتفاق افتاد . از اين قرار كه خليفه ابو يعقوب يوسف وزير خود ابو العلاء ادريس بن جامع را به تدبير امور خويش برگماشت و او را از مقربان درگاه خود ساخت . ابن جامع نيز چند تن از رجال پاكدل را به معاونت خويش برگزيد . از جمله و مقدم بر همه خطيب ابو الحسن الاشبيلى بود .\r\nابن جامع در اين منصب تازه لياقت و كاردانى خويش آشكار ساخت و در اجراى عدالت و\r\n\r\n\r\n","description":"","footnote":"\r\n( 10 ) . رجوع كنيد به ابن صاحب الصلاة ، المن بالامامه ( نسخهء ياد شده برگ 58 تا 60 ب . نص فتحنامه در برگ 60 ب تا 63 الف آمده است . روض القرطاس ، ص 137 . ابن عذارى البيان المغرب ، بخش سوم ص 64 و 65 . و نيز :\r\n , anamlusuM aicruM : orimeR . G . M . 722 622 . P . I . V , edahomlA oirepmI : adnariM iciuH . 145 . P ebarA aicnelaV : s , abI . 912 . P \r\n","page_name":" 10 ","page_number":22},
  {"content":"\r\n\r\nتأمين امنيت به گونه‌اى بود كه رعايا ، كوهستانها و دشتها را تنها زير پاى مىسپردند و از كس جز خداى بيمى به دل راه نمىدادند و كس نبود كه دست يارى به سوى او دراز كند و محروم بازگردد و مقرر داشت كه بر وفق دستور شريعت زكاتها گردآورى شود و به مستحقين شرعى آن داده شود . « 11 »\r\nدر همين سال بار ديگر در منطقهء غماره شورش افتاد . بعضى از بطون صنهاجه به پيروى از ابن منعفاد نقض طاعت نمودند . شيخ ابو حفص عمر بن يحيى با جمعى از موحدين بر سر او راند . شيخ ابو حفص عمر به كوهستانهاى غماره لشكر برد و شورشگران را در تنگنا افكند تا امان خواستند و توبه كردند . « 12 » ولى چنان كه خواهيم ديد ، اين فرمانبردارى موقت و خدعه‌آميز بود .\r\n\r\n2\r\nپس از پيروزى موحدين در نبرد فحص الجلاب السيد ابو حفص و السيد ابو سعيد در اماكن مفتوح پادگانهايى از موحدين نهادند و امور به نظم آوردند سپس از حوالى مرسيه با سپاهيان خود بازگشتند . چون به قرطبه رسيدند ابو سعيد در آنجا ماند تا منصبى را كه پيش از اين خليفه برادرش به او داده بود اشغال كند و السيد ابو حفص به اشبيليه راند و آنگاه از دريا گذشت و به مراكش بازگرديد . ظهر روز دهم ربيع الاول سال 561 ه به مراكش رسيد .\r\nابن صاحب الصلاة مىگويد امير امام ابو يعقوب خود به استقبال برادر بيرون آمد . آن عده از لشكريان را كه در مراكش بودند جهت پيشباز او تعبيه داد . سياهانى را كه زمرهء نگهبانان بودند جامه‌هاى رنگين پوشانيد و سواران موحدين و ديگران زره بر تن و پيادگان جوشن بر تن و نيزه در دست در دو صف ايستادند . علمها به اهتزاز آمد و بر طبلها فرو\r\n\r\n\r\n","description":"","footnote":"\r\n( 11 ) . ابن صاحب الصلاة ، المن بالامامه ، 71 الف و ب .\r\n( 12 ) . البيذق ، اخبار المهدى بن تومرت ، ص 124 و المن بالامامه ، 71 الف .\r\n","page_name":" 11 ","page_number":23},
  {"content":"\r\n\r\nكوفتند و خود سوار بر اسب بود و وزيرش ابو العلاء ادريس در ركاب او راه مىرفت و امير با او سخن مىگفت و فرمان مىداد و وزير برفور انجام مىداد و بازمىگشت . امير ابو يعقوب نيزه بلندى بر دوش نهاده بود . در ميدانى كه روبه‌روى باب الشريعه مهيا كرده بودند دو امير به يكديگر رسيدند . و فريادهاى شادى در ميان غرش طبلها اوج گرفت . دو برادر از اسب فرود آمدند و يكديگر را در آغوش گرفتند . آنگاه سوار شده به سوى قصر العبيق در حركت آمدند و پس از نماز عصر به قصر رسيدند . ديگر روز ضيافتها برپا شد و موحدين و عربها و ديگران كه از راه آمده بودند بر سفره‌هاى اطعمه و اشربه گرد آمدند . اين ضيافتها پانزده روز ادامه داشت . سپس حاضران را عمامه‌ها و كلاهها و ديگر جامه‌ها داد . و همه مردم چه غازيان و چه كسانى را كه به غزا نرفته بودند زر و سيم بخشيد . هر سوارى را چه از موحدين و چه از عربها بيست دينار داد و به هريك از اعيان و مشايخ موحدين و شيوخ عرب صد دينار . همگان شادمان شدند و پانزده روز همچنان بر طبلها مىكوفتند . سپس غازيان به ميان قبايل خود بازگشتند . « 13 »\r\nچون اين مجالس سور و سرور پايان گرفت ، خليفه ابو يعقوب در كار واليان نظر كرد .\r\nنخست به اشبيليه و قرطبه پرداخت و پس از مشورت با برادرش ابو حفص برادر ديگر خود السيد ابو زكريا يحيى بن عبد المؤمن را به امارت بجايه فرستاد .\r\nابو زكريا در آغاز ماه جمادى الاول سال 561 با جمعى از فرزندان جماعت و حفاظ به بجايه رفت . خليفه امارت اشبيليه را به شيخ ابو عبد الله بن ابى ابراهيم اسماعيل يكى از اصحاب عشرهء المهدى داد و ابو زكريا بن سنان را كه خود از اكابر علماى دعوت المهدى بود به وزارت او برگزيد . شيخ ابو عبد الله در صحبت حفاظ از مراكش بيرون آمد و در بيست و يكم جمادى الآخر به سوى اشبيليه حركت كرد و در اول رجب به اشبيليه رسيد . چون برسيد خبر يافت كه جمعى از مسيحيان شنترين بر ولايت غرب تجاوز ورزيده‌اند و تا طلياطه در جنوب شرقى لبله پيش تاخته‌اند . شيخ ابو عبد الله سپاهى از حفاظ و عربها و لشكريان\r\n\r\n\r\n","description":"","footnote":"\r\n( 13 ) . رجوع كنيد به كتاب المن بالامامه ، برگ 73 الف و ب و برگ 74 الف .\r\n","page_name":" 12 ","page_number":24},
  {"content":"\r\n\r\nاشبيليه به سردارى ابو العلا ابن عزون به دفع ايشان فرستاد . اينان بر دشمن ظفر يافتند و با غنايم و اسيران بسيار بازگرديدند . خبر اين واقعه را والى جديد به خليفه نوشت و خليفه او را سپاس گفت .\r\nپس از چند ماه كه از امارت شيخ ابو عبد الله در امارت اشبيليه گذشته بود ، خليفه برادر ديگر خود السيد ابو ابراهيم اسماعيل بن عبد المؤمن را به امارت اشبيليه گسيل داشت .\r\nابو ابراهيم اسماعيل در اول ماه ذو الحجهء سال 561 ه به مقر ولايت خويش رسيد و مقرر شد كه شيخ ابو عبد الله امور لشكرى را بر عهده بگيرد . كار بر اين روال بود تا آنگاه كه خليفه در اواخر ماه شعبان سال 562 ابو عبد الله را به امارت غرناطه فرستاد . خليفه در همان وقت برادر خود السيد ابو سعيد والى قرطبه را به حضرت خواند و او در اوايل ذو القعدهء سال 561 ه قرطبه را به سوى مراكش ترك گفت .\r\nدر همين سال 561 ه خليفه ابو يعقوب يوسف با مشايخ موحدين به سگالش نشست و مقرر شد به عنوان علامت خلافت عبارتى برگزينند . رأيشان بر اين جمله قرار گرفت : « و الحمد لله وحده » كه خليفه آن را به دست خود بر اوامر و احكام بنويسد .\r\nنخستين فرمانى كه با نشان خلافت فرستاده شد نامه‌اى بود به قلم ابو الحسن بن عياش به برادر خليفه ابو سعيد و اصحاب او در قرطبه . مقرر شده بود كه او نسخه‌اى از آن را به ديگر بلاد بفرستد .\r\nدر اين فرمان خليفه دستور داده بود كه احكام بر مقتضاى عدالت اجرا شود و احكام اعدام را به نزد او فرستند و هيچ‌يك از حكام موحدين از سوى خود در خون كسى رأى ندهند ، مگر آنگاه كه ماجرا را مشروحا به خليفه عرضه دارند و نظر شهود و عدول در شرح ماجرا آمده باشد . همچنين اقوال مظلومين و دلايل و اقارير و اعترافات ايشان و دلايل ظالمين نوشته شود تا هركس به مقتضاى قانون به حق خود برسد . اما جرايمى كه فروتر از قتل است چون زدن يا مجروح كردن يا دزدى يا قتل غير عمد در نهايت دقت تحقيق شود و حكم صادر گردد . خليفه در پايان مقرر داشته بود كه اين فرمان به همهء شهرها فرستاده\r\n\r\n","description":"","footnote":"","page_name":" 13 ","page_number":25},
  {"content":"\r\n\r\nشود و براى مردم قرائت گردد . « 14 »\r\nچون نامهء خليفه در قرطبه به برادرش ابو سعيد عثمان رسيد ، نسخه‌هايى از آن را به ديگر بلاد اندلس فرستاد و در مساجد بر سر جمع خوانده شد . ابو سعيد پس از اندك زمانى به فرمان خليفه ، قرطبه را ترك گفت و به مراكش بازگرديد .\r\nدر اوايل سال 562 ه / 1166 م بار ديگر در جبال غماره ميان قبايل صنهاجه فتنه افتاد . رهبر شورشيان سبع بن منعفاد بار ديگر خروج كرد . و از بلاد ريف در ساحل درياى مديترانه تا سبته را زير نفوذ خود درآورد و در آن منطقه دست به كشتار و تاراج زد و بسيارى را به اسارت برد . سبع بن منعفاد از جانب مغرب تا قصر الكبير نيز پيش تاخت .\r\nآشوب در چنين منطقهء حساسى كه شريان ارتباطى ميان مغرب و اندلس بود زيانهاى بسيار دربر داشت ، از اين‌رو خليفه سپاهى از موحدين به سردارى ابو سعيد يخلف بن حسين به بلاد صنهاجه فرستاد و در همان زمان شيخ ابو حفص عمر بن يحيى نيز با لشكر خود به ناحيهء ديگرى از بلاد آشوب‌زده رفته بود . شورشيان سخت مقاومت ورزيدند و سبع بن منعفاد با سپاه خود در كوه كواكب پناه گرفت و موحدين را ياراى دست يافتن به او نبود . در اين هنگام خليفه مصمم شد كه خود به جنگ شورشگران رود . پس با لشكرى عظيم بيرون تاخت . برادرانش ابو حفص و ابو سعيد نيز در خدمت او بودند . خليفه به كوهستان غماره راند . قواى موحدين رهبر شورشگران را در محاصره گرفت و بسيارى از ايشان را بكشت يا اسير نمود .\r\nدر اين پيكار سبع بن منعفاد نيز به قتل رسيد . پيكرش را بر دار كردند . پس از اين پيروزى ديگر قبايل صنهاجه نيز سر به فرمان نهادند و امان خواستند . سركوبى شورش غماره در اوايل شوال سال 562 ه / اوت 1167 م پايان گرفت . موحدين را غنايم بسيار به دست افتاد ، از دامها و چارپايان باربر . چهار هزار نفر نيز از شورشيان را اسير كردند . خليفه ابو يعقوب يوسف پيروزمندانه لشكر به مراكش بازگردانيد . فتحنامه به قلم كاتب ابو الحسن بن\r\n\r\n\r\n","description":"","footnote":"\r\n( 14 ) . نص اين فرمان را ابن صاحب الصلاة در المن بالامامه آورده است ، برگ 79 الف تا برگ 82 الف .\r\n","page_name":" 14 ","page_number":26},
  {"content":"\r\n\r\nعياش به تاريخ چهاردهم شوال نوشته شد و براى ديگر موحدين و مشايخ و طلبه به مغرب و اندلس فرستاده شد « 15 » . خليفه برادر خود ابو الحسن على را به امارت سبته و سراسر منطقهء ريف و غماره برگزيد .\r\nهنوز چند ماهى از فرونشاندن فتنهء غماره نگذشته بود كه فتنهء تازه‌اى رخ نمود . برخى از بطون بربر در كوهستان تا سررت شورش كردند و خلع طاعت كردند . برادر خليفه السيد ابو حفص با سپاهى از موحدين به آن سو رفت و خلق بسيارى بكشت و جمعشان به اطراف پراكنده ساخت . « 16 »\r\n\r\n3\r\nپيش از اين گفتيم كه خليفه ابو يعقوب يوسف ، شيخ ابو عبد الله بن ابى ابراهيم را در ماه شعبان سال 562 ه به امارت غرناطه فرستاد . نخستين اقدام والى جديد پاك ساختن حوالى غرناطه از تعرض مزدوران مسيحى ، هم‌پيمانان ابن مردنيش بود . گروهى از ايشان به دژ ولبه واقع در بين غرناطه و وادى آش جاى كرده بودند و پىدرپى در آن منطقه دست به كشتار و تاراج مىزدند و خرابى به بار مىآوردند و در دلها بيم مىآفريدند و گاه به باروهاى غرناطه نزديك مىشدند .\r\nحافظ ابو عبد الله به سوى دژ ولبه راند و دژ را بگرفت و مزدوران مسيحى را از آنجا براند و پيروز به غرناطه بازگشت و ماجرا به خليفه نوشت . خليفه نيز در نامه‌اى او را سپاس گفت .\r\nاز مهمترين حوادثى كه در اين‌روزها در ولايت غربى اندلس اتفاق افتاد ، قيام مملكت\r\n\r\n\r\n","description":"","footnote":"\r\n( 15 ) . ابن صاحب الصلاه ، المن بالامامه برگ 82 الف و ب و برگ 96 . البيان المغرب ، بخش سوم ص 69 و 70 و 71 . ابن صاحب الصلاة نص فتحنامه را در برگ 84 تا 91 نقل كرده است .\r\n( 16 ) . المن بالامامه برگ 113 ب .\r\n","page_name":" 15 ","page_number":27},
  {"content":"\r\n\r\nنوخاستهء پرتغال بود . پرتغال در عهد پادشاهش آلفونسوهنريكيز قدرت يافته بود . بدان هنگام كه اوضاع اندلس پريشان شد و فتنه سراسر شهرهاى غربى را فروگرفت ، آلفونسوهنريكيز فرصت يافت كه به شهرهاى اسلامى مجاور حمله كند . آلفونسو بيش از هرجا هواى تصرف اشبونه در سر داشت زيرا اشبونه بر مصب رود تاجه بود و نيز شهرى استوار بود و پايگاه منيع مسلمانان در قلب اراضى پرتغال . چون در خود توان غلبه بر اشبونه را نمىيافت از نيروهاى صليبى كه از انگلستان و آلمان و فلمينگها كه به مشرق مىرفتند يارى طلبيد . آنگاه در اوايل سال 1147 م / 541 ه اشبونه را محاصره نمود . قواى صليبى از دريا راه هرگونه مددرسانى به اشبونه را سد كردند . اين محاصره چند ماه به طول انجاميد .\r\nاشبونهء اسلامى شهرى تسخيرناپذير بود . از سوى خشكى باروهاى ستبر و بلند داشت . اين بارو را چند دروازهء عظيم بود . دروازهء غربى بزرگتر از ديگر دروازه‌ها بود . دروازه جنوبى را باب البحر مىگفتند و دروازه شرقى باب الحمه ناميده مىشد . « 17 »\r\nميان مسلمانان و مسيحيان چندبار نبرد افتاد و مسلمانان از مرزهاى خود نيكو دفاع كردند ولى محاصره شديدتر از آن بود كه به حساب آيد . عاقبت در باروى شهر در چند جاى رخنه افتاد و پرتغاليها آماده فروآوردن آخرين ضربه شدند . آلفونسو براى جنگجويان خود سخن گفت و گفت كه شهر پر از اموال و غنايم است . گنجينه‌هاى دشمنان در پس اين باروهاى بلند نهفته است بايد كه به آن سوى بارو روند تا همهء زيورها و نفايس نصيب آنان گردد .\r\nآخرين نبرد كوتاه ولى خونين بود . مسلمانان با آنكه ماهها بود كه در محاصرهء دشمن گرفتار بودند مردانه از شهر دفاع مىكردند . دريغا كه سودى از رنج خود حاصل نكردند و مسيحيان بارو را شكافتند و از دروازهء شرقى - باب الحمه - به شهر درآمدند و بسيارى را به خاك هلاك افكندند و بسيارى را به اسارت و بردگى بردند و هرچه يافتند تاراج كردند .\r\nدر حال مسجدها را به كليسا بدل ساختند و به اسقف جلبرتو سپردند . غلبه پرتغاليها بر اشبونه در روز بيست و پنجم و به قولى بيست و يكم اكتبر سال 1147 م / جمادى الاول سال\r\n\r\n\r\n","description":"","footnote":"\r\n( 17 ) . حميرى ، الروض المعطار ، صفة جزيرة الاندلس ، ص 16 .\r\n","page_name":" 16 ","page_number":28},
  {"content":"\r\n\r\n542 ه بود . « 18 »\r\nآلفونسوهنريكيز در همان هنگام شنترين را در شمال‌شرقى اشبونه تصرف كرد سپس بر ديگر اراضى اسلامى مجاور آن منطقه كه در بخش غربى ولايت استرامادوره بود مستولى شد . براى موحدين كه گرفتار اوضاع آشفتهء اندلس بودند يارى و رهايى اين سرزمين دورافتاده اسلامى ميسر نبود .\r\nآلفونسوهنريكيز تا چند سال هربار فرصتى مىيافت ولايت غربى را مورد حمله قرار مىداد . پيش از اين اشارت كرديم كه ابن قسى زعيم فتنهء « المريدين » كه در برابر موحدين قيام كرده بود ، از آلفونسو يارى مىخواست تا عاقبت در سال 546 ه به هلاكت رسيد .\r\nچون تجاوز آلفونسو پادشاه پرتغال بر شهرهاى غربى فزونى گرفت ، ابن وزير صاحب باجه و يابره در سال 549 ه از دريا گذشته به مغرب آمد تا از عبد المؤمن يارى خواهد ، ولى از او جز وعدهء يارى چيزى حاصل ننمود .\r\nدر سال 555 ه / 1160 م پرتغاليها به سردارى آلفونسوهنريكيز قصر الفتح يا قصر ابى دانس « 19 » را بر مصب رود سادو ( شطوبر ) بر ساحل اقيانوس و در جنوب شرقى اشبونه تصرف كردند . قصر ابى دانس را دو ماه از دريا و خشكى در محاصره گرفتند . شهر در بيست و چهارم ژوئن همان سال به تصرف درآمد . « 20 »\r\nدر اواخر سال 557 ه / دسامبر سال 1162 م اندكى پيش از مرگ عبد المؤمن مسيحيان شنترين به شهر باجه حمله كردند و آن را به تصرف درآوردند و چهار ماه در آنجا ماندند و بيرون نيامدند مگر هنگامى كه هر بناى آبادى را ويران كردند و باروهايش را فروافكندند . « 21 »\r\nبر طبق روايتى ديگر پرتغاليان دو سال بعد بر باجه استيلا يافته‌اند و ما از آن ياد خواهيم كرد .\r\n\r\n\r\n","description":"","footnote":"\r\n( 18 ) .\r\n . XIX . paC omiceD . biL : anapsF ed lareneG airotsiH : anairaM \r\n. ( 19 ) . به اسپانيائى  laS od recaclA \r\n( 20 ) . ابن الابار در الحلة السيراء ص 239 و نيز :  662 . P . I . lov . edahomlA oirepmI : adnariM . H \r\n( 21 ) . كتاب المن بالامامه برگ 18 الف و ب .\r\n","page_name":" 17 ","page_number":29},
  {"content":"\r\n\r\nاز اين واقعه هنوز زمانى نگذشته بود كه مسيحيان پرتغال حملهء جديدى را به اراضى اسلامى آغاز كردند . سردار و فرمانده اين حمله‌ها مردى حادثه‌جو بود به نام جرالدو در تاريخهاى مسيحيان او را نيرومند لقب داده‌اند  rovaP meS odlareG  و در روايات اسلامى او را « العلج جرانده الجليقى » خوانده‌اند . جرالدو مردى راهزن بود كه اكنون در حوادث غرب اندلس براى كروفر خويش مجالى يافته بود . غالبا بر محلات و اراضى اسلامى واقع در مناطق بطليوس ما بين نهر تاجه و وادى يانه تاخت‌وتاز مىكرد و دست به قتل و تاراج و ويرانى مىزد . جرالدو تابع كس نبود و هرچه به دست مىآورد خود تصاحب مىكرد يا به گروه ياران خود مىداد . به همان‌گونه كه السيد ( ال سيد ) الكنبيطور ( الكمبيادور ) در شرق اندلس در ايام ملوك الطوايف مىكرد .\r\nبا اين تفاوت كه جرالدو از حيث شخصيت و قوم و قبيله و مكانت به پايهء ال سيد نمىرسيد هرچند برخى از پرتغاليان او را « ال سيد پرتغالى » گفته‌اند . پادشاه پرتغال ، جرالدو را به مال و سپاهى يارى مىداد تا بر شدت حملات خويش بر اراضى مسلمانان بيفزايد . ابن صاحب الصلاة مىگويد كه آلفونسوهنريكيز ( ادفونش‌الرنك ) صاحب قلمريه جرالدو ( جرانده ) را به دست‌اندازى بر بلاد اسلامى يارى مىداد . و آن سگ در شبهاى بارانى و تاريك و شبهايى كه باد مىوزيد و برف مىباريد به شهرها مىآمد . ياران او نردبامهاى بلند خود را بر باروها مىنهادند و بالا مىرفتند . هرگاه نگهبان در برج به خواب بود نردبام را به برج مىنهاد و خود از آن فرامىرفت و او را دربند مىكشيد و مىگفت آن سان كه عادت تو است بانگ بردار تا مردم از آمدن ما آگاه نشوند . چون همه بر بارو مىشدند فريادى خوفناك برمىآوردند و به شهر داخل مىشدند و هركه را مىيافتند مىكشتند و هركه هرچه داشت مىبردند و خانه‌ها تاراج مىنمودند و مردم شهر را به اسارت مىگرفتند . « 22 »\r\n\r\n\r\n","description":"","footnote":"\r\n( 22 ) . ابن صاحب الصلاة ، المن بالامامه برگ 118 الف . ابن عذارى ، البيان المغرب بخش سوم ص 78 . ابن خلدون ، العبر ج 6 / ص 239 .\r\n","page_name":" 18 ","page_number":30},
  {"content":"\r\n\r\nنخستين شهرى از ولايت غربى را كه جرالدو مورد حمله قرار داد ، شهر ترجاله « 23 » بود واقع در شمال مارده ، نزديكى رود تاجه . اين حمله در ماه جمادى الاول سال 560 ه / ماه مه سال 1165 م صورت گرفت . در ماه ذو القعدهء همان سال برابر با سپتامبر سال 1165 م به يابره حمله برد . سپس اين دو شهر را به مسيحيان فروخت .\r\nآنگاه به شهر قاصرش « 24 » واقع در غرب ترجاله تاخت آورد و در ماه صفر سال 561 ه / دسامبر سال 1165 م بر آن مستولى شد . آنگاه دژ منتانجش « 25 » واقع در جنوب شرقى قاصرش را به تصرف آورد . بالاخره دژ جلمانيه در غرب بطليوس و در نزديكى آن را گرفت و آن را پايگاه حملات خود ساخت . اين حملات در ايامى در غرب اندلس صورت مىگرفت كه موحدين در شرق اندلس سرگرم جدال با محمد بن سعد بن مردنيش بودند . در نتيجه شهر بطليوس سقوط كرد و اين امر سبب شد كه موحدين روى به پيكار مسيحيان آورند ، تا مگر بطليوس را بازستانند و ديگر ولايات غربى از سقوط بازدارند .\r\nخليفه ابو يعقوب در سال بعد سال 562 ه روى به قمع فتنهء غماره نهاد . در اوايل سال 563 ه / 1167 م موحدين متفق شدند كه با خليفه تجديد بيعت كنند « 26 » در اقوال راويان چيزى كه بيانگر اين تجديد بيعت باشد يافته نمىشود . و حال آنكه پس از مرگ خليفه عبد المؤمن با ابو يعقوب بيعت كردند و در سال 560 كه السيد ابو سعيد و السيد ابو عبد الله با برادر خود بيعت نمودند ، بيعت نخستين تكميل شد و ابو يعقوب را پس از اين بيعت امير المؤمنين خواندند . شايد بتوان گفت كه اين بيعت سوم تاكيدى است بر اجماع سراسر بلاد و قبايل به اطاعت از او پس از فرونشاندن فتنه غماره . اين فتنه منطقه بزرگى را در شمال بلاد مغرب دربرگرفته بود و خليفه براى دفع آن خود به تن خويش به ميدان كارزار رفت . اكنون پس از آن پيروزى ، گرفتن چنين بيعتى ضرورى مىنمود .\r\n\r\n\r\n","description":"","footnote":"\r\n( 23 ) . به اسپانيايى  ollijurT \r\n( 24 ) . به اسپانيايى  serecaC \r\n( 25 ) . منتانجش  zehcnatnoM  ، شربه  apreS  ، جلمانيه  anemuruJ \r\n( 26 ) . كتاب المن بالامامه ، برگ 100 تا 104 .\r\n","page_name":" 19 ","page_number":31},
  {"content":"\r\n\r\nچون كار بيعت به پايان رسيد و خليفه ابو يعقوب عنوان امير المؤمنين يافت ، همگان شادمان شدند . خليفه فرمان داد زندانيان را آزاد كنند و آنچه را عمال ولايات از باج و خراج بدهكار بودند و از بابت آن بيمى به دل داشتند ، بر آنان بخشيد و بيم از دلهايشان بزدود .\r\nبر بلاد مغرب و اندلس باب عطا و نعمت بگشود . پايتخت موحدى روى به آبادانى نهاد و مردم سراهاى فخيم و پرشكوه ساختند و باغها احداث كردند . شاعران نيز زبان به مدح و ثناى خليفه گشودند . از جمله ابو عمر بن حربون شاعر دولت موحدى قصيده‌اى سرود با اين مطلع :\r\n جاءتك تسحب ذيلها للموعد * زهراء طالعة بسعد الاسعد . . . « 27 » \r\nدر اواخر سال 563 ه / 1168 م ، ابو يعقوب برادر خود ابو اسحاق ابراهيم را امارت قرطبه داد . از آن هنگام كه والى پيشين ابو سعيد قرطبه را ترك گفت و به مراكش آمد يعنى از سال 561 ه قرطبه را والى نبود . ابو اسحاق با سپاهى گران از موحدين به قرطبه آمد .\r\nآمدن او سرآغاز گرد آمدن موحدين در شبه جزيره بود ، تا مهياى جنگ با مسيحيان گردند و دوره جديدى از جهاد گشوده شود . و با آغاز اين جهادها تا چندى اندلس از تعرض و تجاوز دشمنان در امان ماند .\r\n\r\n4\r\nواقع اين است كه موحدين عزم جزم كرده بودند كه قدم در راه جهاد نهند زيرا حوادث اندلس ضرورت آن را ايجاب مىكرد . خليفه در نامه‌اى كه به شيخ ابو عبد الله والى غرناطه نوشت نيت خويش و تصميم موحدين را به او اطلاع داد . نامهء خليفه در روز بيست و سوم جمادى الاخر سال 563 ه نوشته شد . در اين نامه به حركت السيد ابو ابراهيم با سپاه موحدين و عرب ، به سوى قرطبه ، اشارت رفته بود . و نيز تاكيد شده بود كه به زودى\r\n\r\n\r\n","description":"","footnote":"\r\n( 27 ) . ابن صاحب الصلاة اين قصيده را در المن بالامامه برگ 107 الف و ب آورده است . ابن عذارى البيان المغرب ، القسم الثالث ص 74 .\r\n","page_name":" 20 ","page_number":32},
  {"content":"\r\n\r\nبرادران او كه در اشبيليه‌اند به دو خواهند پيوست . آنگاه همگان دست در دست هم عازم جهاد و حمايت از بلاد خواهند شد . به شيخ ابو عبد الله والى غرناطه دستور داده شده بود كه در تهيه سلاح و آذوقه و ديگر نيازهاى سپاه موحدين به جان بكوشد . « 28 »\r\nدر همين اوان كه اين نامه به غرناطه رسيد ، گروهى از مسيحيان مزدور سپاه ابن مردنيش به وادى شنيل در مغرب غرناطه تجاوز كردند . سپس روى به جنوب نهادند و تا حوالى رنده پيش راندند و در آن منطقه دست به آشوب و كشتار زدند و اموال و مواشى را به غارت بردند . ابو عبد الله لشكر بياراست تا به دفع ايشان پردازد و چون بازمىگشتند در نزديكى وادى آش راه بر آنان بگرفت و مسيحيان به كوه زدند و موحدين از پى ايشان تاختند و بر سر كوه ميان دو فريق پيكارى سخت درگرفت . مسيحيان منهزم شدند و در دره‌ها سرنگون بيفتادند و بسيارى از ايشان كشته يا اسير گرديدند . موحدين با غنايم بسيار بازگشتند . پنجاه و سه تن اسيران مسيحى را كه با خود آورده بودند به محض رسيدن به غرناطه گردن زدند . اين واقعه در ماه مارس سال 1168 م اتفاق افتاد . فتحنامه به خليفه نوشتند و خليفه اين پيروزى را بستود . « 29 »\r\nدر اواخر اين سال موحدين بر ثغر طبيره واقع در جنوب پرتغال مستولى شدند . طبيره بر مصب روديانه بود و از شهرهاى پرآشوب غرب اندلس . در سال 548 ه كه خليفه ابو يوسف والى اشبيليه بود ، در اواخر ايام پدرش عبد المؤمن دو بار به جنگ طبيره رفت و در هربار ناكام بازگرديد . فرمانرواى طبيره در اين ايام مرد شورشگر عبد الله بن عبد الله بود كه در آن مناطق كشتار و تاراج فراوان به راه انداخته بود . بويژه كاروانها را مىزد و راهها را چه در خشكى و چه در دريا پرمخافت ساخته بود . موحدين براى بركندن اين كانون فساد عزم خويش جزم كردند و نخست دژ قسطله را كه در نزديكى آن بود ، اشغال كردند . سپس طبيره را از دريا و خشكى در محاصره گرفتند تا در ماه ذو القعده سال 563 ه / سپتامبر\r\n\r\n\r\n","description":"","footnote":"\r\n( 28 ) . اين نامه را ابن صاحب الصلاة در المن بالامامه آورده است . برگ 110 الف و ب و 111 الف .\r\n( 29 ) . المن بالامامه ، برگ 112 ، الف و ب\r\n","page_name":" 21 ","page_number":33},
  {"content":"\r\n\r\nسال 1168 م تسليم شد . « 30 »\r\nدر اواخر اين سال حادثهء جالب ديگرى اتفاق افتاد و آن آمدن زعيم قشتالى فرناندو ردريگس ، داماد فرناندوى دوم پادشاه ليون ( يا لئون  noeL  ) و شوى دختر امپراطور آلفونسو ريمونديس بود با برادرانش به اشبيليه و اعلام اين موضوع كه مىخواهد دوست و هم‌پيمان امير المؤمنين گردد . موحدين به خليفه خبر دادند ، اجازت داد كه به مراكش رود . فرناندو به مراكش درآمد و خليفه ابو يعقوب به استقبالش شتافت و خوش‌آمد گفت و در جايى نيكو و درخور فرود آورد . فرناندو پنج ماه در پايتخت موحدين معزز و مكرم اقامت كرد . تا آنجا كه نزديك بود مسلمان شود . فرناندو با خليفه پيمان دوستى بست و تعهد كرد كه هرگز به اراضى مسلمانان تجاوز نورزد . سپس به بلاد خود بازگرديد . ابن صاحب الصلاة از او به نام « فرناندو رأس النصرانى » ياد مىكند و او را صاحب ترجاله لقب مىدهد و به شهرت نسب و شجاعت مىستايد . « 31 » .\r\nاز نتايج اين سفر بسته شدن پيمان صلح ميان فرناندوى دوم پادشاه ليون و موحدين بود . آتش خصومت ميان فرناندو و پادشاه پرتغال آلفونسو هنريكيز با آنكه خويشاوند يكديگر بودند شعله‌ور بود . و اين خويشاوندى از اين قرار بود كه فرناندو با شاهزاده خانم اوراكا دختر پادشاه پرتغال ازدواج كرده بود . اين خصومت را علل متعدد بود و مهمترين آنها اين بود كه فرناندو نمىتوانست حق سيادت خود را بر پرتغال كه از پدرش آلفونسو ريمونديس به ميراث برده بود اعمال كند . از آن هنگام كه فرناندو از كشاكشهاى خود در قشتاله فراغت يافته بود هواى پرتغال در سرش افتاده بود و بر آلفونسو هنريكيز كه پىدرپى بر مسلمانان پيروزى مىيافت حسد مىبرد . بخصوص آنكه آلفونسو آن بخش از اراضى مسلمانان را تصرف مىكرد كه فرناندو آنها را حق قشتاله و ليون به حساب مىآورد .\r\nفرناندو شهر ردريگو ( ثيوداد ردريگو ) « 32 » را كه در حدود پرتغال بود استحكام بخشيد و از\r\n\r\n\r\n","description":"","footnote":"\r\n( 30 ) . المن بالامامه برگ 116 ب . البيان المغرب القسم الثالث ص 77 و 78 .\r\n( 31 ) . ابن صاحب الصلاة المن بالامامه برگ 117 الف . البيان المغرب ، القسم الثالث ص 78 .\r\n( 32 ) . به اسپانيايى  ogirdoR daduiC  و به قشتالى قديم  dadbiC  در عربى به سبطاط تصحيف شده .\r\n","page_name":" 22 ","page_number":34},
  {"content":"\r\n\r\nآن پايگاهى براى تجاوز به اراضى پرتغال ساخت و در همين اوان در نزديكى مرز پرتغال چند دژ استوار احداث نمود . همه اينها نشان آن بود كه به زودى حمله خود را به پرتغال آغاز خواهد كرد و پس از تمهيد اين مقدمات بود كه با موحدين نيز پيمان دوستى بست تا خاطرش از جانب ايشان آسوده باشد . در روايات اسلامى فرناندوى دوم را البيبوج يا صاحب السبطات و گاه صاحب السبطات و آبله و ليون و سموره مىخوانند . اما البيبوج يا الببوج تحريف كلمه قشتالى  osobaB - LE  به معنى بازيگر و نيز به معنى ابله است و اين چيزى است در روايات اسلامى از نظر فوت نشده است . « 33 » اما صاحب السبطات معنى آن فرمانرواى ثيوداد ردريگو است كه در اين هنگام مقر و پايگاه جنگى او بود . اولين ثمر از ثمرات پيمان دوستى فرناندو با موحدين ، اين بود كه در جنگ او با كنت نونيو دولا را حاكم طليطله و كسى كه زمام اختيار پسر خردسال برادرش آلفونسوى شريف ، پادشاه قشتاله را در دست داشت ، لشكر موحدين به يارى او شتافت . اين لشكر موحدى در اشبيليه به سردارى ابو العلاء بن عزون و حافظ ابو على عمر بن تمصلت و حافظ موسى بن حمو بسيج گرديد . موحدين با قواى فرناندو به اراضى قشتاله درآمدند و با دشمنان او جنگيدند .\r\nآنگاه همراه او به حدود استرياس ( اشتريش ) رفتند و در اين پيكار پنج ماه درنگ كردند ، و بىگزندى بازگرديدند . پادشاه ليون كه از يارى موحدين شادمان شده بود ، با خود عهد كرد كه همراه با امير المؤمنين ابو يعقوب يوسف بر ضد مسيحيانى كه به اراضى او تجاوز مىكنند شركت جويد و در اين كار سستى نورزد و چنان كه در حوادث بطليوس خواهيم ديد ، به عهد خويش وفا كرد . « 34 » .\r\n\r\n\r\n","description":"","footnote":"\r\n( 33 ) . رجوع كنيد به المعجب ، ص 182 .\r\n( 34 ) . ابن صاحب الصلاة المن بالامامه ، برگ 117 و 118 الف . ابن عذارى ، البيان المغرب ، القسم الثالث ص 78 .\r\n","page_name":" 23 ","page_number":35},
  {"content":"\r\n . \r\n","description":"","footnote":"","page_name":" 24 ","page_number":36},
  {"content":"\r\n\r\n\r\nفصل دوم حوادث اندلس و سقوط مملكت شرق\r\nخليفه ابو يعقوب يوسف و ياران او از مشايخ موحدين از خطر حوادثى كه در غرب اندلس اتفاق مىافتاد غافل نبودند و مىديدند كه شهرهاى اسلامى يك‌يك به دست مسيحيان مىافتد . از سقوط اشبونه و شنترين به دست آلفونسو هنريكيز حدود بيست سال مىگذشت و به سبب دوريشان از پايتخت از يادها رفته بودند . اما نزديك شدن پرتغاليها به بطليوس و مارده پس از سقوط ترجاله و قاصرش و يابره و جلمانيه و مورد تهديد قرار گرفتن ديگر اراضى دو سوى نهر وادى يانه خبر از خطرناكتر شدن اوضاع مىداد . در اين هنگام موحدين به وجوب يارى و حمايت از اندلس آگاه شدند .\r\nچون سال 564 ه دررسيد . آتش فتنه‌هايى كه مغرب را در خود فرو برده بود فروكش كرد و آرامش و صلح بر آن بلاد سايه افكند ، خليفه و يارانش دريافتند كه اينك فرصت عمل فرارسيده است . خليفه ابو يعقوب لشكرى از موحدين و ديگران بسيج كرد و به فرماندهى شيخ ابو حفص عمر بن يحيى از مشايخ موحدين به اندلس فرستاد . اين سپاه از دريا گذشت و به اشبيليه رفت تا مقدمه يك جهاد عمومى در اندلس باشد كه موحدين آن را تدارك مىكردند .\r\n\r\n","description":"","footnote":"","page_name":" 25 ","page_number":37},
  {"content":"\r\n\r\nابن صاحب الصلاة به نقل از ابو محمد سيد راى بن وزير مىگويد كه شتاب در گسيل داشتن اين لشكر بدان سبب بود كه خبر رسيد كه پرتغاليها به بطليوس لشكر برده‌اند و موحدين را در قصبهء ( قلعهء ) شهر محاصره كرده‌اند . هجوم به بطليوس در ماه رجب سال 564 ه / آوريل سال 1169 م آغاز شد . از نامه‌اى كه خليفه بدين مناسبت به موحدينى كه در اندلس بودند نوشته است و تاريخ بيست و يكم ربيع الآخر سال 564 ه را دارد معلوم مىشود كه دو يا سه ماه پيش از حوادث بطليوس لشكرى به اندلس فرستاده تا طليعهء يك جهاد بزرگ باشد و مردم اندلس را اطمينان دهد كه او خود در راه است . ولى هنگامى كه اين لشكر در اشبيليه بود حوادث بطليوس اتفاق افتاد .\r\nآلفونسو هنريكيز پادشاه پرتغال نقشه حملهء خود را به بطليوس طرح كرده بود . در اين نبرد جرالدوى نيرومند يا « جيراندة الجليقى » بنا به روايات اسلامى نيز همراه او بود . پادشاه پرتغال در سال 1161 م / 556 ه نيز به بطليوس لشكر آورده بود تا به تجاوز موحدين به اراضىاش پاسخ دهد . ولى او را به عقب‌نشينى وادار كرده بودند .\r\nالبته درست معلوم نيست كه در اين هنگام هنوز بطليوس تحت فرمان ابن الحجام يكى از شورشگران طرفدار موحدين بود يا كاملا به دست موحدين افتاده بود و موحدين دفاع از آن را بر عهده داشتند .\r\nجرالدوى نيرومند - چنان كه گفتيم - بر دژ جلمانيه واقع در مغرب بطليوس و نيز دژ منتانجش در شمال شرقى آن حمله كرد . در ماه رجب سال 564 ه / آوريل 1169 جرالدو لشكر خود به بطليوس برد . ابو على عمر بن تيمصلت والى بطليوس خود را در برابر هجوم دشمن ناتوان يافت به قصبه ( قلعه ) پناه برد و نزد موحدين در اشبيليه كس فرستاد و يارى طلبيد . چون جرالدو شهر را گرفت پادشاه پرتغال آلفونسو هنريكيز به بطليوس درآمد و قصبه را محاصره نمود . و موحدين را تهديد كرد و مهلت داد كه تسليم شوند . قلعهء بطليوس « 1 » يكى از استوارترين قلعه‌هاى اندلس بود . ولى عمر بن تيمصلت\r\n\r\n\r\n","description":"","footnote":"\r\n( 1 ) . به هنگام ديدار از بطليوس بقاياى اين قلعهء عظيم را بر فراز تپه‌اى مشرف به نهر وادى يانه ديده‌ام . هنوز هم از استحكام و استوارى ديرين حكايت مىكند .\r\n","page_name":" 26 ","page_number":38},
  {"content":"\r\n\r\nيقين داشت كه با پادگانى كه در اختيار دارد مىتواند آن‌قدر مقاومت كند تا موحدين از اشبيليه به بطليوس رسند . ولى اين يارى از سوى ديگر كه هرگز تصورش را نمىكردند رسيد و به دست پادشاه ليون فرناندوى دوم .\r\nپيش از آنكه از جدال و آويز اين دو پادشاه مسيحى ، آلفونسو هنريكيز پادشاه پرتغال و فرناندوى دوم پادشاه ليون در درون شهر بطليوس و در كنار ديوارهاى قلعهء آن سخن گوييم اندكى به عقب بازمىگرديم تا از روابط رقابت‌آميز آن دو در گذشته ، و بويژه در اين روزها كه بطليوس اشغال شده بود ، پرده برداريم . پيش از اين به اختصار گفتيم كه فرناندوى دوم مدعى بود كه بر پرتغال كه قيصر آلفونسو ريمونديس از پدر به ارث برده بود ، سيادت دارد ولى آلفونسو ادعاى او را رد مىكرد . به دنبال اين ادعا ، فرناندو شهر ردريگو را در نزديكى مرزهاى پرتغال بنا كرد تا آن را مركز حملات خويش بر اراضى پرتغال قرار دهد . اين كشاكشها ميان اين دو پادشاه در حالى جريان داشت كه با يكديگر روابط خويشاوندى استوارى داشتند يعنى پادشاه ليون دختر خصم خود پادشاه پرتغال را به زنى داشت . آلفونسو هنريكيز پسر خود سانچو را با لشكرى فرستاد تا شهر ردريگو را ويران سازد ولى فرناندو به زودى اقدام كرد و لشكر پرتغال را به هزيمت فرستاد و جمع كثيرى از ايشان را اسير كرد ولى تا پادشاه پرتغال را خوشدل كرده باشد ، همه اسيران را برفور آزاد نمود . ولى اين عمل صلحجويانه نتيجهء مطلوب به بار نياورد . آلفونسو هنريكيز دست به انتقام زد و در اواخر سال 1167 م با سپاهى عظيم از شمال پرتغال بيرون تاخت و جليقيه از اراضى مملكت ليون را مورد هجوم قرار داد و بر شهر توى و سپس بر دو شهر ديگر لميا و ترونيو و اراضى آن حوالى مستولى گرديد .\r\nپادگانهاى نيرومند پرتغالى در آنجا مستقر ساخت . بهانه‌اش اين بود كه اين شهرها و اراضى از املاك مادرش ملكه تريسا ( ترزا ) بوده كه به هنگام ازدواجش پدر به او بخشيده است .\r\nدر سال بعد ، سال 1168 م آلفونسو هنريكينر نقشه جنگ با مسلمانان را طرح كرد و نخست بر بطليوس حمله نمود . بطليوس مهمترين و نزديكترين شهرهاى اسلامى به او بود . آلفونسو براى اجراى نقشهء خود در آوريل سال 1169 م با جرالدوى نيرومند\r\n\r\n","description":"","footnote":"","page_name":" 27 ","page_number":39},
  {"content":"\r\n\r\nمتحد شد . فرناندو پادشاه ليون اعمال آلفونسو را به دقت زير نظر داشت و بويژه نمىخواست فتوحات او به منطقه‌اى كه پادشاهان قشتاله و ليون منطقه نفوذ و فعاليت خويش مىدانستند سرايت كند . سانچو پادشاه قشتاله با برادر خود فرناندو ، پس از مرگ پدرشان قيصر ريمونديس معاهده‌اى بسته بودند و اراضى اسپانياى مسلمان را ميان خود تقسيم كرده بودند . پادشاه ليون مىبايست منطقه‌اى را كه از لبله تا اشبونه و منتانجش و مارده و بطليوس و يابره و شلب و نيمى از اشبيليه را دربردارد از مسلمانان بستاند و پادشاه قشتاله بقيه اراضى مسلمانان را مخصوصا منطقهء واقع ميان وادى الكبير و غرناطه را به تصرف درآورد . از اين‌رو چون آلفونسو هنريكيز به جنگ بطليوس رفت ، فرناندو اين حركت را تجاوز به حقوق و منطقهء نفوذ خود دانست و تا پادشاه پرتغال وارد بطليوس شد او نيز از پى درآمد ، تا او را از اين شهر اسلامى براند .\r\nچون فرناندو به نزديكى بطليوس رسيد ، رسول خود را در نهان به نزد عمر بن تيمصلت - كه در قصبه در محاصره بود - و مردم شهر فرستاد و آمدن خود را به آنان خبر داد . از عمر بن تيمصلت خواست كه او را به‌جايى كه مىتوان از آن به شهر درآمد راه نمايد . عمر بن تيمصلت چند تن از مردان خود را به‌جايى پنهانى در كنار باروى قصبه فرستاد ، چون به وصول قواى ليون يقين كردند باروى قصبه را سوراخ نمودند . موحدين از آنجا بيرون آمدند و خود را به نزديكترين دروازه رسانيدند و آن را گشودند و سپاه ليون را به شهر درآوردند . ميان دو سپاه جنگى سخت درگرفت موحدين و سپاه ليون در جنگ نيكو پايدارى كردند ، آن‌سان كه صفوف لشكر پرتغال درهم ريخت و آلفونسو پادشاهشان رو به گريز نهاد . هنگامى كه آلفونسو شتابان از شهر بيرون مىرفت با دروازه تصادم كرد و ساق پاى راستش آسيب ديد و از اسب فروافتاد و بيهوش شد .\r\nيارانش او را برگرفتند و به شهرك قايه در همان نزديكى واقع در شمال شهر بردند .\r\nقواى فرناندو از پى برسيدند و پادشاه مجروح و چند تن از ياران او را اسير كردند .\r\nفرناندو با اسير خود در نهايت كرم و شهامت رفتار كرد . پس از آنكه پزشكان را به معالجهء او برگماشت آزادش كرد . آلفونسو هنريكيز تعهد كرد كه اماكنى را كه از\r\n\r\n","description":"","footnote":"","page_name":" 28 ","page_number":40},
  {"content":"\r\n\r\nجليقيه گرفته است بازپس دهد و از هرگونه دعوى نسبت به آن اراضى صرف‌نظر كند .\r\nآلفونسو به قلمريه بازگرديد ولى اين عزيمت عزم او را سست كرد . بخصوص كه ساقش شكسته بود و از آن پس هرگز نتوانست بر اسب نشيند « 2 » .\r\nاما جرالدوى نيرومند ، چنان كه ابن صاحب الصلاة گفته است از معركه بگريخت و به روايت ديگر او نيز با پادشاه به اسارت درآمد و فرناندو پس از آنكه از او تعهد گرفت كه از اماكن و دژهايى كه در شمال بطليوس بر آنها مستولى شده بود ، چون ترجاله و قاصرش و منتانجش ، صرف‌نظر كند ، آزادش نمود . موحدين قاصرش و دژ شربه را بعدا تصرف كردند .\r\nهزيمت پرتغاليها و اخراج ايشان از بطليوس در روز بيست و دوم شعبان سال 564 ه / 21 ماه مه سال 1169 م اتفاق افتاد . در حال فرناندو ، شهر را به والى آن عمر بن تيمصلت تسليم نمود و بدين‌گونه به معاهدات خود با خليفهء موحدى وفا نمود .\r\nموحدين بر هرچه پرتغاليان بر جاى گذاشته بودند از اسلحه و امتعه و چارپايان مستولى شدند . فرناندو پيروزمندانه به ليون بازگرديد . خبر اين پيروزى به اشبيليه رسيد ، شيخ ابو حفص عمر آماده حركت به بطليوس بود تا در برابر هجوم آلفونسو هنريكيز از آن دفاع كند . در حال فتحنامه به خليفه نوشت و شاعران در تهنيت اين پيروزى اشعار خود در حضرت خليفه خواندند . از جمله قصيدهء شاعر دولت موحدى ابو عمر بن حربون بود بدين مطلع :\r\n بسعدك اضحى الدين جذلان باسما * و باسمك امسى الشرك للشرك هادما « 3 » \r\n\r\n\r\n","description":"","footnote":"\r\n( 2 ) . ابن صاحب الصلاه ، المن بالامامه برگ 122 ب و 123 الف . ابن عذارى ، البيان المغرب ، القسم الثالث ص 80 و 81 . و نيز  III . T . anapsE ed lareneG . tsiH : etneufaL . M \r\n( 3 ) . اين قصيده را ابن صاحب الصلاة بتمامى آورده است . المن بالامامه برگهاى 124 تا 126 .\r\n","page_name":" 29 ","page_number":41},
  {"content":"\r\n\r\n\r\n1\r\nچون نبرد بطليوس با هزيمت پرتغاليها پايان گرفت و سيادت موحدين بر شهر تأييد شد ، شيخ ابو حفص عمر با قواى خود از اشبيليه بيرون آمد و به قرطبه رفت تا والى آن السيد ابو اسحاق ابراهيم را يارى رساند . قرطبه همواره از سوى شرق مورد تهديد قواى ابن مردنيش بود . خويشاوند ابن مرد نيش ابن همشك در جيان فرمان مىراند و ابن مرد نيش از آن طريق قرطبه را تهديد مىكرد . علاوه‌بر اين دو قواى قشتاله هم از شمال چنگ و دندان مىنمود . البته خطر ناحيهء شرق پس از جنگ حصن الجلاب كه لشكر ابن مرد نيش شكست خورد قدرى ضعيف شده بود . از سوى ديگر ميان ابن مرد نيش و پدرزن خود ابن همشك از آن پس كه ابن مرد نيش زوجهء خود صبيحه دخت ابن همشك را طلاق گفته بود ، اختلاف افتاده بود . اين مرد نيش در اهانت و آزار صبيحه افراط مىكرد . چون صبيحه به نزد پدر بازگشت از كودك خردسال خود نيز چشم پوشيد . وقتى از او پرسيدند چگونه دورى فرزند را تاب مىآورد ، گفت : « سگ نابكار را تولهء نابكار است و مرا به او حاجت نيست » . اين سخن در ميان زنان اندلس مثل شد . « 4 » چون خصومت ميان ابن همشك و ابن مردنيش بالا گرفت ، ابن همشك بر جان خود بترسيد زيرا ديده بود كه ابن مردنيش وزيران خود پسران جذع را چگونه كشته و پيكر آنها را ميان ديوار نهاده بود . از اين‌رو از او سخت احتراز مىكرد ، تا آن دو دوست به صورت دو دشمن كينه‌توز درآمدند . از گفته‌هاى ابن الخطيب برمىآيد كه ميان ابن مردنيش و ابن همشك در اثر اين اختلاف جنگهايى درگرفت كه منجر به كشته شدن جماعتى از دو فريق گرديد . ابن همشك مناطق جيان و بياسه و ابده را گرفته بود و به نيابت دامادش ابن مرد نيش در آنجا فرمان مىراند . چون ميانشان خلاف افتاد ، ابن مردنيش خواست او را از آن مناطق دور كند . ولى ابن همشك مقاومت مىورزيد .\r\nابن همشك نتوانست اين وضع را تحمل كند ، به شيخ ابو حفص كه در قرطبه بود\r\n\r\n\r\n","description":"","footnote":"\r\n( 4 ) . ابن الخطيب در الاحاطه ( 1956 ) ج 1 / ص 31 .\r\n","page_name":" 30 ","page_number":42},
  {"content":"\r\n\r\nنامه نوشت و توبه كرد و به مذهب توحيد ، آيين موحدين ، گردن نهاد و گفت كه حاضر است بلاد خود را به موحدين سپارد . از اين تسليم ابن همشك ، ابن صاحب الصلاة به عنوان « توحيد ابن همشك » ياد مىكند . از اين تعبير برمىآيد كه « توحيد » در نظر موحدين تنها جنبهء دينى ندارد بلكه خضوع سياسى در برابر دولت موحدين را نيز در برمىگيرد . ابن همشك پس از اين نامه در ماه رمضان سال 564 ه / ژوئن سال 1169 م خود به قرطبه آمد و از جانب السيد ابو اسحاق و شيخ ابو حفص استقبال شد . اكابر موحدين نيز به او خوش‌آمد گفتند . ابن همشك نيز تعهد الهى خود را در فرمانبردارى از خليفه و دخول در حكم توحيد اعلان نمود . ابن همشك به خليفه نيز نامه نوشت و توبهء خود تسجيل نمود و طلب عفو كرد . خليفه پاسخ موافق داد و فرمان داد او را اكرام كنند . آن بخش از اراضى اندلس كه در تصرف ابن همشك بود به تصرف موحدين در آمد . اين اقدام ابن همشك ضربه‌اى كارى بر پيكر ابن مردنيش بود . زيرا ابن همشك به منزلهء بازوى راست او بود و از بزرگترين و مقتدرترين سرداران او به شمار مىآمد . ابن مرد نيش كه سخت به خشم آمده بود درصدد انتقام برآمد و پىدرپى بر جيان تاخت مىآورد و مدت يك سال در آن نواحى به خونريزى مشغول بود و ابن همشك از موحدين يارى مىطلبيد ولى موحدين كه مىخواستند ابن مرد نيش را مستقيما مورد حمله قرار دهند در اين معركه دخالت نمىكردند . « 5 »\r\nدر اثناء اين احوال فرمان خليفه برسيد و الحافظ ابو يحيى بن الشيخ ابى حفص عمر به امارت بطليوس ، به‌جاى ابن تيمصلت فرستاده شد . ابو يحيى در فنون جنگاورى سرآمد همگنان بود . در اين ايام با پدر خود در قرطبه مىزيست . ابو يحيى با جمع كثيرى از موحدين و سپاهيان اندلسى رهسپار بطليوس گرديد . ابو يحيى بن شيخ ابو حفص به فرمانروايى پرداخت و شهر را امنيت بخشيد و در استحكام اطراف آن سعى ورزيد . در درون قلعهء شهر به فرمان خليفه چاهى حفر كرد و آب نهر وادى يانه را به آنجا كشانيد .\r\n\r\n\r\n","description":"","footnote":"\r\n( 5 ) . ابن صاحب الصلاة ، المن بالامامه برگ 126 الف و ب . ابن عذارى ، البيان المغرب ، القسم الثالث ص 82 .\r\n","page_name":" 31 ","page_number":43},
  {"content":"\r\n\r\nتا اگر قلعه در محاصره افتاد از جهت آب در تنگنا نيفتند . اين چاه را قيوراجه مىگفتند .\r\nحادثه‌جوى پرتغالى ، جرالدوى نيرومند همچنان با سپاه خود در جلمانيه در نزديكى بطليوس بود . اشتغال والى جديد به حفر چاه و ساختن استحكامات را فرصت شمرد و شهر را پىدرپى مورد حمله قرار داد و ابو يحيى در دفع و رد قواى او جد بسيار مىكرد .\r\nعاقبت جرالدو دست به يك حملهء بزرگ زد كه بسيارى از مسيحيان شنترين در آن شركت داشتند و جمعى از لشكريان خود را در مواضعى مستور به كمين نهاد . سپس به حوالى بطليوس حمله كرد . ابو يحيى به دفاع بيرون آمد . جرالدو چنان نمود كه به هزيمت مىرود . موحدين از پى او تاخت آوردند تا به كمينگاهها رسيدند . در اين هنگام مسيحيان از كمينگاهها بيرون جستند و سخت آنان را فروكوفتند . موحدين به هزيمت شدند و مسيحيان شمارى كثير به اسارت گرفتند كه جمعى از اكابر نيز در ميان ايشان بودند . بعدها بسيارى را فديه دادند و آزاد كردند . اين واقعه در اواخر سال 564 ه / 1168 م اتفاق افتاد . « 6 »\r\nهم در اين سال 564 ه خليفه برادران خود السيد ابو ابراهيم اسماعيل والى اشبيليه و السيد ابو اسحاق ابراهيم والى قرطبه و شيخ ابو عبد الله بن ابى ابراهيم والى غرناطه را به حضرت فراخواند . آنان در اوايل جمادى الاول سال 564 ه / فوريهء 1169 م از اندلس بيرون آمدند . ظاهرا اين فراخواندن براى آن بود تا در باب بسيج لشكرى گران به سركوبى ابن مردنيش به گفتگو پردازند . اينان اوايل سال 565 ه به حضرت آمدند و چون گفتگوها به پايان رسيد ابو ابراهيم و ابو اسحاق به اندلس بازگرديدند . برادرشان السيد ابو على حسن كه به امارت سبته و منطقهء جبال غماره برگزيده شده بود نيز با آنان به صوب امارت خويش رفت . حافظ ابو عبد الله چندى در حضرت خليفه درنگ كرد .\r\nابو ابراهيم به اشبيليه رفت و ابو اسحاق به قرطبه . ابو يحيى زكريا بن يحيى بن شيبان يكى از فرزندان مشايخ اهل خمسين نيز همراه آنان بود . او به امارت طبيره و شنتمريه غرب معين شده بود ، اين شهرها از منطقهء غربى اندلس بودند . اين منطقه كه در جنوب\r\n\r\n\r\n","description":"","footnote":"\r\n( 6 ) . ابن صاحب الصلاة ، المن بالامامه برگ 128 الف و ب و 129 الف . ابن عذارى ، البيان المغرب ص 83 .\r\n","page_name":" 32 ","page_number":44},
  {"content":"\r\n\r\nپرتغال واقع است همواره دستخوش فتنه و آشوب بود . ابو يحيى زكريا از روى حزم و قوت آن منطقه در ضبط آورد و ساليان دراز در حكومت آن سامان بماند و صلح و امنيت را در آن ناحيه حكمفرما ساخت .\r\nاز مهمترين حوادث سال 565 ه / 1170 م هجوم قشتاليان به اندلس بود . تجاوز قشتاليان بر اراضى اسلامى از زمان مرگ قيصر آلفونسو ريمونديس و شروع جنگهاى داخلى در ممالك اسپانياى مسيحى قطع شده بود . زيرا قشتاله در اين ايام به نحو خاصى گرفتار كشاكش ميان دو خاندان نيرومند كاسترو و لارا بود . اين كشاكش با آنكه فرناندو پادشاه ليون در كنار خاندان كاسترو بود به پيروزى خاندان لارا و هزيمت خاندان كاسترو پايان گرفت . از آن پس خاندان لارا بر طليطله پايتخت قشتاله سيادت يافتند و آلفونسو آن پادشاه خردسال را تحت حمايت خود گرفتند . بزرگ خاندان لارا كنت نونيو دولارا به سال 1166 به سرپرستى او قيام كرد . هنوز اندك زمانى نگذشته بود كه كنت نونيو - كه ابن صاحب الصلاة او را القمط نونه و ( دايهء ادفونش الصغير مىخواند ) آهنگ نبرد اراضى اسلامى نمود تا جانب سلطان خويش تقويت نمايد . كنت نونيو از طليطله لشكر بيرون آورد و در اراضى اندلس به پيشروى پرداخت و به سوى جنوب لشكر راند و هرجا رسيد كشتار كرد ، بىآنكه هيچ نيروى معارضى در برابر خود ببيند . سپس از وادى كبير و شنيل گذشت و به فحص رنده و جزيرة الخضراء رسيد . به عبارت ديگر كنت نونيو مىتوانست سراسر اندلس را بپيمايد بدون آنكه مانعى بر سر راه خود بيابد . و اين عمل او درست همانند عمل آلفونسوى محارب بود كه پنجاه سال پيش از شمال تا جنوب اندلس را زير پى سپرد . ابن صاحب الصلاة مىگويد كه او در مسير خود به دريا رسيد و مسلمانان را كه در بلاد مسير او بودند كشت و غنايم و اسيران و چارپايان بسيار فراچنگ آورد . اين سؤال پيش مىآيد كه با آنكه موحدين آنهمه نيرو در قرطبه به سردارى شيخ ابو حفص عمر گرد آورده بودند ، چرا از جاى خود نجنبيدند ، پاسخ اين است كه آنان اين نيرو را براى نبرد با ابن مرد نيش ذخيره كرده بودند . « 7 »\r\n\r\n\r\n","description":"","footnote":"\r\n( 7 ) . ابن صاحب الصلاة ، المن بالامامه برگ 130 الف .\r\n","page_name":" 33 ","page_number":45},
  {"content":"\r\n\r\nابن صاحب الصلاة از برخى حوادث طبيعى كه در اين سالها اتفاق افتاده است خبر مىدهد . از جمله ظهور وباء ( يا طاعون ) در مراكش است كه سبب مرگ بسيارى از بزرگان و مردم عادى شد . اين حادثه در اواخر سال 564 ه بود . همچنين باران تا دسامبر سال 1169 م منقطع شد . سپس بارانهاى سيل‌آسا باريدن گرفت . در ماه جمادى الاول سال 565 ه در بسيارى از شهرهاى اندلس به هنگام طلوع آفتاب و به هنگام زوال زلزله‌هاى عظيم آمد . از جمله در اندوجر چند روز زمين مىلرزيد آن‌سان كه در آن شكافها پديد آمد . همچنين در قرطبه و غرناطه و اشبيليه نيز زلزله‌هاى سهمگين آمد . ابن صاحب الصلاة كه خود از مردم اشبيليه است مىگويد كه « به چشم خود توانستى ديد كه ديوار خانه‌ها مىلرزند و به زمين متمايل مىشوند سپس به لطف خداوند به‌جاى خود بازمىگردند . بسيارى از خانه‌ها و صومعه‌ها و مسجدها در اين شهرها ويران شد » « 8 » .\r\nدر ماه رجب سال 565 ه / آوريل 1170 م حمله‌هاى جرالدوى نيرومند بر شهر بطليوس افزون گرديد . محاصره شديدتر شد و راه آذوقه بسته گرديد . آن‌سان كه مردم در تنگنايى سخت افتادند . موحدين كه در اشبيليه بودند آگاه شدند و مقرر ساختند كه آذوقه به شهر بطليوس رسانند و كاروانى كه پنج هزار چارپا در زير بار داشت ، همه خوردنى و سلاح و علوفه به حركت درآمد . ابو يحيى زكريا بن على گروهى از لشكر موحدين را همراه آن نمود . چون به بطليوس نزديك شدند جرالدو با قواى خود و قواى مردم شنترين به كاروان حمله كرد و ميان دو فريق پيكارى سخت درگرفت . اين پيكار ساعتى چند نپاييد كه موحدين به هزيمت شدند و صفوفشان نابود شد و فرمانده ايشان ابو يحيى نيز به هلاكت رسيد . مسيحيان همهء آن كاروان را از آن خود ساختند . اين واقعه در روز 26 شعبان سال 565 ه / 14 ماه مه 1170 م اتفاق افتاد . خبر اين شكست در روحيهء موحدين اشبيليه و قرطبه تأثير بدى داشت . در مراكش ، خليفه نيز از آن آگاه\r\n\r\n\r\n","description":"","footnote":"\r\n( 8 ) . ابن صاحب الصلاة ، المن بالامامه ، برگ 130 ب .\r\n","page_name":" 34 ","page_number":46},
  {"content":"\r\n\r\nشد « 9 » .\r\nخليفه ابو يعقوب يوسف در اين هنگام بيمار بود . اين بيمارى كه از اوايل سال 565 ه آغاز شده بود ، بيش از يك سال به طول انجاميد . خليفه از اوايل سال 564 ه آهنگ جهاد در اندلس را داشت حتى فرمان صادر شد بر طبلها كوبند و خود نيز به هيئتى كه مىخواهد به جنگ رود از شهر خارج گرديد و در درهء تانسيفت - نزديك مراكش - لشكرگاه برپا نمود . سه روز در آنجا درنگ كرد ولى راى موحدين بر اين قرار گرفت كه شيخ ابو حفص عمر بن يحيى را با لشكرى گران بر مقدمه به اندلس فرستد . او نيز برفت و در اشبيليه فرود آمد و در همين اوان بود كه بطليوس به دست پرتغاليها افتاد و چنان كه گفتيم پادشاه ليون نيز در اين نبرد شركت داشت .\r\nاما خليفهء بيمار نتوانست به وعده‌اى كه به موحدينى كه در اندلس بودند ، داده بود وفا كند ولى در همين حال ، اعراب را از افريقيه فراخواند و فرمان داد كه موحدين در هرجا كه هستند به مراكش آيند و همه را جامه و مال عطا كرد . اندلس آبستن حوادث بود و حركت سپاه موحدين را ايجاب مىكرد ولى پيش از آنكه مقدمات حركت سپاه آماده شود و فرمان حركت صادر گردد ، آن حوادث اتفاق افتاد . مركز اين پيكار در دو ناحيه بود . يكى شرق اندلس ، آنجا از زمانى كه ابن همشك به اطاعت موحدين درآمده بود ، در زير ضربات پىدرپى ابن مردنيش بود و از موحدين يارى مىطلبيد . ابن همشك حتى وزير خود ابو جعفر الوقشى را براى اين منظور به مراكش فرستاد . سپس خود از آب گذشت و در سال 565 ه به مراكش آمد باشد كه با ابراز مجدد فرمانبردارى خليفه را به يارى خود برانگيزد . مركز ديگر غرب اندلس بود . در آنجا حوادث ناگوارى در جريان بود و بطليوس بار ديگر مورد تهديد مسيحيان واقع شده بود . ولى چنان برمىآمد كه حوادث شرق اندلس نياز به مداخلهء فورى دارد و بايد از ابن همشك و قلمرو او كه اينك جزء اراضى موحدين درآمده بود در برابر تجاوزهاى ابن مرد نيش دفاع كرد . شيخ ابو حفص اين سياست را تأييد مىكرد و از قرطبه نزد خليفه رسولان فرستاد\r\n\r\n\r\n","description":"","footnote":"\r\n( 9 ) . ابن صاحب الصلاة ، المن بالامامه ، برگ 131 الف . ابن عذارى ، البيان المغرب ، القسم الثالث ص 84 .\r\n","page_name":" 35 ","page_number":47},
  {"content":"\r\n\r\nتا او را به پيروى از اين سياست تحريض كنند . مقرر شد كه السيد ابو حفص برادر خليفه با سپاه گران موحدين به اندلس گسيل شود تا به جنگ ابن مردنيش و هم‌پيمانان مسيحىاش رود و بر مرسيه مقر حكومت او استيلا جويد .\r\nالسيد ابو حفص در اول ماه ذو القعدهء سال 565 ه / اوت 1170 م با برادر خود السيد عثمان ابو سعيد و جمعى از مشايخ و حفاظ موحدين و نيز برخى از زعماى اندلس چون ابو محمد سيد راى بن وزير و برادرش ابو الحسن على بن وزير و ديگر سرداران اندلسى كه در مراكش بودند و اكنون به سبب آگاهىشان از اوضاع شبه جزيره همراه سپاه شده بودند ، از مراكش بيرون آمد . السيد ابو حفص با اين سپاه عظيم ، در اوايل سال 566 ه به اشبيليه رسيد . شيخ ابو حفص عمر بن يحيى نيز با ابن همشك به ديدار پسر خليفه شتافتند . در آنجا مجلس مشاوره‌اى ترتيب دادند و مقرر شد كه السيد ابو سعيد نخست با لشكرى به بطليوس رود تا جبههء دفاعى آن تقويت شود . ابو سعيد با لشكرى از موحدين و عربها همراه با رعماى اندلس سيد راى بن وزير و ابو العلاء بن عزون به جانب غرب راند . قضا را اين حركت در وقت مناسب صورت گرفت . زيرا بطليوس درست در همان وقت عرضه خطر تازه‌اى شده بود .\r\nاز اين قرار كه فرناندوى دوم پادشاه ليون چون از حملات پىدرپى پرتغاليها به بطليوس و اصرار جرالدوى نيرومند در غلبهء بر آن آگاه گرديد ، مخصوصا پس از آن شكست موحدين و افتادن آن كاروان آذوقه و سلاح و علوفه به دست او ، ترسيد كه مبادا بطليوس به دست پرتغاليها افتد ، از اين‌رو با سپاه خود رهسپار بطليوس گرديد تا پيش از آنكه پرتغاليها بر آن استيلا يابند خود شهر را تصرف كند .\r\nدر همان وقت كه فرناندو به دشت زلاقه واقع در شمال شرقى بطليوس ، در نزديكى وادى يانه رسيد ، موحدين به شهر نزديك شدند . السيد ابو سعيد ، سيد راى بن وزير و ابو العلاء بن عزون و بعضى از مشايخ موحدين را به لشكرگاه مسيحيان فرستاد تا از نيات پادشاه ليون آگاه شود كه آيا به پيمانى كه با موحدين بسته است وفادار هست يا نه .\r\nپادشاه ليون آنان را نيكو پذيرا شد و گفت كه براى حمايت اندلس و « نگهداشتن آن\r\n\r\n","description":"","footnote":"","page_name":" 36 ","page_number":48},
  {"content":"\r\n\r\nبراى امير المؤمنين » آمده است . رسولان از او خواستند براى تجديد پيمان به نزد السيد ابو سعيد رود . فرناندو پذيرفت و با جمعى از خواص خود به سوى بطليوس راند . در نزديكى شهر با ابو سعيد به‌هم رسيدند ، هر دو از اسب فرود آمدند و با تفاهم كامل پيمان صلح پيشين مؤكد شد و پادشاه ليون با سپاه خود به بلاد خود بازگرديد .\r\nالسيد ابو سعيد برفور به سوى دژ جلمانيه واقع در نزديكى بطليوس و در غرب آن لشكر به حركت آورد . جلمانيه را پرتغاليها به وسيلهء جرالدو تصرف كرده بودند كه پايگاه آنان براى حمله به شهر بطليوس باشد . ابو سعيد بر دژ غلبه يافت . سپس آن را ويران نمود . اين واقعه در ماه ربيع الاول سال 566 ه / نوامبر 1170 م اتفاق افتاد . پس از اين پيروزى ابو سعيد با سپاه خود به اشبيليه بازگرديد . « 10 »\r\n\r\n2\r\nچون السيد ابو سعيد به اشبيليه رسيد ، السيد ابو حفص شوراى جنگى تازه‌اى تشكيل داد كه ابو سعيد و شيخ ابو حفص عمر بن يحيى در آن شركت داشتند و راى بر آن قرار گرفت كه نبرد با محمد بن سعد بن مرد نيش را آغاز كنند و سلطهء او را از شرق اندلس براندازند .\r\nمحمد بن سعد بن مرد نيش را در اين ايام اوضاع پريشان بود و بويژه پس از هزيمت سخت او در فحص الجلاب قوايش و درآمدش روى به كاهش نهاده بود . از اهم اين عوامل دو چيز بود يكى پيمان دوستىاش با مسيحيان و افكندن خويش در آغوش آنان و اعتماد مطلق بر ايشان بود و ديديم كه چگونه انبوهى از مسيحيان مزدور در لشكر او جاى داشتند . دوم خلافى كه ميان او و وزراء و سردارانش افتاده بود .\r\n\r\n\r\n","description":"","footnote":"\r\n( 10 ) . ابن صاحب الصلاة ، المن بالامامه ، برگهاى 131 ب و 132 الف و 133 ب . ابن عذارى ، البيان المغرب القسم الثالث ص 85 ، 86 .\r\n","page_name":" 37 ","page_number":49},
  {"content":"\r\n\r\nعامل نخست ، يعنى دوستى با مسيحيان براى ابن مرد نيش كه موقعيتى خاص داشت و بر ضد موحدين قيام كرده بود ، امرى طبيعى بود . قيام او بر ضد موحدين ، علاوه بر اطماع سياسى او ، علل ملى و ميهنى نيز داشت و اين همان علل بود كه پيش از اين سراسر بلاد اندلس را بر ضد مرابطين به شورش واداشت . اكنون مبارزه ابن مرد نيش با موحدين دنبالهء همان قيام ملى و ميهنى بود و مسيحيان متحدين و هم‌پيمانان طبيعى ابن مردنيش بودند كه با متجاوزانى كه از آن سوى دريا آمده بودند مىجنگيدند و ابن مردنيش براى جذب مسيحيان به‌سوى خود از اهميت اين عامل غافل نبود .\r\nابن مردنيش از آغاز با امراى اسپانياى مسيحى روابط مودت‌آميز داشت . چون رامون برنگر چهارم پادشاه قطلونيه و آراگون درگذشت و پسرش آلفونسوى دوم به پادشاهى آراگون متحد رسيد ، اوضاع دگرگون شد و بدان سبب كه از ابن مرد نيش جزيه مطالبه مىكرد روابطشان تيره گرديد . تيرگى روابط ميان پادشاه آراگون و ابن مردنيش به حدى رسيد كه پادشاه آراگون سرداران و سپاهيانش را به آوردگاه فحص الجلاب فرستاد تا موحدين دشمنان ابن مرد نيش را يارى رسانند « 11 » . چندى بعد روابط ابن مردنيش و آراگون با دخالت پادشاه قشتاله روى به بهبود نهاد . ابن مردنيش تعهد كرد كه به آلفونسو جزيه بپردازد . آلفونسو هم متعهد شد كه به هيچ روى موحدين دشمنان ابن مرد نيش را يارى نرساند .\r\nاما روابط ابن مردنيش و آلفونسوى هشتم به پايه‌اى از مودت و صفا بود كه يك پادگان بزرگ از قواى قشتاله در بلنسيه استقرار داشت . اينان چنان راهها را سد مىكردند و جايها را بر مردم تنگ ، كه بسيارى از مردم شهر به ديه‌هاى اطراف رفتند ، در حالىكه بر امير مسلمان خود كه اين‌سان مسيحيان را بر خانه‌ها و بازارهايشان كشانيده بود ، خشمگين بودند . بعضى مىگويند كه ابن مردنيش خود مردم را از شهر به ديه‌هاى اطراف فرستاد تا جا براى پادگان مسيحيان باز شود . « 12 » نگهدارى اين پادگان بزرگ مسيحى سبب شد كه براى تأمين هزينه آن بر مسلمانان باج و خراجها بندد . همهء\r\n\r\n\r\n","description":"","footnote":"\r\n( 11 ) .  . 245 . P , ebarA aicnalaV : srabI . P . A \r\n( 12 ) . الحلة السيراء ص 236 .\r\n","page_name":" 38 ","page_number":50},
  {"content":"\r\n\r\nاين اعمال در روحيهء مردم تاثيرى ناپسند داشت و سبب شد كه ساكنان شرق اندلس از رياست او ملول شوند و آرزوى زوال دولت او نمايند .\r\nاما عامل دوم در تضعيف قواى ابن مردنيش خروج سرداران و وزراى او به خلاف او بود . پدرزنش ابراهيم ابن همشك از او ببريد و به موحدين پيوست ، و اين بدون شك ضربه‌اى بر پيكر او و دولت او بود . ابن همشك دست راست او بود و با وجود آنكه مردى سخت‌دل و وحشت‌انگيز و خونريز بود ، يكى از بزرگترين سرداران اسپانياى مسلمان در اين عصر به شمار مىآمد . جز ابن همشك جمعى از خويشاوندان و وزراى او نيز به مخالفتش برخاستند . يكى از آنها دامادش ابو ايوب يوسف بن هلال بود . ابن مرد نيش را از دلاوريها و دورانديشيهاى او خوش آمده بود و رياست دژ مطرنيش ، نزديك بلنسيه و اراضى اطراف را به او داده بود ، اما ابو ايوب يوسف ابن هلال بر او عصيان كرد و به مورتله ( مورادال ) رفت و با امير برشلونه پيمانى بست كه در تحت حمايت او قرار گيرد .\r\nامير نيز لشكرى در اختيارش گذاشت كه بر حوالى بلنسيه حمله كند . ابو ايوب يوسف ابن هلال چند دژ را نيز تسخير كرد و ابن مرد نيش را منهزم ساخت . قضا را روزى به دست يك گروه از سپاهيان ابن مرد نيش كه به مورتله آمده بودند اسير شد . ابن مرد نيش گفت يا مورتله را به او سپارد يا چشم راستش را برخواهد كند . يوسف ابن هلال نپذيرفت و ابن مردنيش چشم راستش را بركند و چون چندى برآمد و او همچنان پيشنهاد ابن مردنيش نپذيرفت چشم ديگرش را هم بركند . يوسف ابن هلال به شاطبه رفت و در آنجا بماند تا بمرد . « 13 » اين گونه اعمال از ابن مرد نيش فراوان سرمىزد .\r\nدر ماه رجب سال 566 ه / مارس 1171 م السيد ابو حفص و برادرش ابو سعيد و شيخ ابو حفص عمر با سپاه موحدين از اشبيليه بيرون آمدند . ابراهيم بن همشك نيز در اين لشكر بود . چون به قرطبه رسيدند ، چندى درنگ كردند تا آخرين نقشه‌هاى جنگى خود را بررسى كنند . سپس از قرطبه عازم شرق شدند تا به مرسيه روند . نخستين رويارويى در شهر قيجاطه « 14 » واقع شد ، در شرق جيان ، ميان جيان و لورقه . شهر را پس از\r\n\r\n\r\n","description":"","footnote":"\r\n( 13 ) . ابن الخطيب اعمال الاعلام ص 260 ، 262 .\r\n( 14 ) . به اسپانيايى  adaseuQ \r\n","page_name":" 39 ","page_number":51},
  {"content":"\r\n\r\nمقاومتى اندك گرفتند و فرمانرواى شرقى آن را به اشارهء ابن همشك اعدام كردند .\r\nموحدين راه خويش به مرسيه را ادامه دادند تا به دشت مرسيه رسيدند . در آنجا دژ فرج را كه در خارج شهر بود تصرف كردند . آنجا گردشگاه ابن مردنيش و جايگاه لهو و لعب و ناىنوش او بود . موحدين آنجا را ويران كردند و همه باغها و بستانها را نابود نمودند و هر روستا يا مزرعهء سرسبزى كه در آن منطقه بود ، از ميان بردند . ابن همشك راهنماى موحدين بود . ابن مرد نيش در خلال اين احوال لشكر گرد آورد و از هم‌پيمانان مسيحىاش يارى خواست ولى جز چهارصد سوار به يارى او نفرستادند . ابن مرد نيش آنان را به لورقه كه دژ مقدم مرسيه بود فرستاد تا وضع دفاعى آن را استحكام بخشد .\r\nاين گروه سپاهيان مسيحى را به ابو عثمان سعيد بن عيسى كه سردار برگزيده و محل اطمينان او بود سپرد و ابو عثمان در آن دژ جاى گرفت . چندى برآمد ، در همه‌جا شايع شد كه ابن مرد نيش روزهاى آخر فرمانروايى خود را مىگذراند ، در اين‌حال مردم لورقه عصيان كردند و دعوت موحدين آشكار ساختند و بر مسيحيان ، ياوران ابن مرد نيش هجوم آوردند ، آنان به قصبه ( قلعه ) پناه بردند و به مقاومت پرداختند . مردم لورقه از موحدين يارى خواستند و نزد السيد ابو حفص كس فرستادند و اعلان كردند كه به مذهب « توحيد » گراييده‌اند . السيد ابو حفص با بخشى از لشكر خود به سوى لورقه راند و به شهر درآمد ولى پادگان شهر به سردارى ابو عثمان همچنان مقاومت مىورزيد .\r\nگروهى از سپاهيان موحدين در آن حوالى به گردش مىپرداختند ، از بخت بد محمد بن ابى عثمان ، فرزند ابو عثمان فرمانده قلعه را ديدند و اسير كردند . او را روبه‌روى دژ در جايى كه پدرش ببيند نگه داشتند ، باشد كه پدر را به تسليم وادارند . ابو عثمان را ذخاير آب و نان به پايان رسيد . هم‌پيمانان مسيحى او هم اصرار مىكردند كه تسليم شود .\r\nعاقبت به پايمردى ابن همشك امانش دادند و او با لشكرش از دژ فرود آمد و دژ تسليم گرديد . ابو عثمان با يارانش به مرسيه رفت و مزدوران مسيحى هم به بلاد خود بازگشتند و لورقه به تصرف موحدين درآمد .\r\nالسيد ابو سعيد لشكر به مرسيه برد تا آنجا را محاصره كند . ساكنان علش اعلام فرمانبردارى كردند و به آيين موحدين گرويدند . در پى ايشان اهالى بيشتر دژهاى مجاور نيز به اطاعت درآمدند . موحدين همه را امان دادند . السيد ابو حفص سپاهى از\r\n\r\n","description":"","footnote":"","page_name":" 40 ","page_number":52},
  {"content":"\r\n . \r\n","description":"","footnote":"","page_name":" 41 ","page_number":53},
  {"content":"\r\n\r\nموحدين و عربها به سردارى شيخ ابو عبد اللّه بن ابى ابراهيم به شهر بسطه فرستاد . بسطه به زودى فتح شد و سپس جزيرهء شقر در جنوب بلنسيه به زعامت عميدشان ابو بكر احمد بن محمد بن سفيان المخزومى به اطاعت درآمد و مسيحيانى را كه در آنجا بودند طرد كردند . اين ابو بكر احمد مردى از خاندان اصيل عربى بود . زاهد و نيكوكار و اديب و شاعر . چون اوضاع ابن مرد نيش را پريشان و فشار موحدين را بر پايتخت او فراوان يافت به اطاعت موحدين درآمد ، بلاد مجاور نيز به دو پيوستند . ابن مرد نيش برادر خود ابو الحجاج يوسف بن سعد نايب خود در بلنسيه را به جنگ او برگزيد .\r\nابو الحجاج جزيرهء شقر را در محاصره آورد . اين واقعه در نيمهء شوال سال 566 ه بود .\r\nمحاصره دو ماه مدت گرفت و ابو بكر احمد بن محمد بن سفيان تا توانست پايدارى ورزيد .\r\nابن مرد نيش پىدرپى لشكر مىفرستاد و محاصره را شدت مىبخشيد . در اين هنگام رسولان جزيره نزد السيد ابو حفص كه در نزديكى مرسيه بود آمدند و از او يارى طلبيدند او نيز سردار پيشين ايشان ، ابو ايوب يوسف بن هلال را بر آنان والى ساخت و همراه رسولان بفرستاد . ابو ايوب بن هلال جزيره را بگرفت و در ضبط آورد و يك ماه در حمايت خود بداشت . تا آنگاه كه ابن مردنيش بيمار شد و به مرسيه بازگرديد و محاصرهء جزيره نيز بشكست « 15 » .\r\nدر اين‌حال كه موحدين در برابر مرسيه لشكرگاه برپا كرده بودند ، ابن مرد نيش هر بار از شهر بيرون مىتاخت و با محاصره‌كنندگان جنگى كرده بازمىگرديد . برادرش رئيس ابو الحجاج يوسف بن سعد عهده‌دار دفاع از بلنسيه و حوالى آن بود . در روايتى آمده است كه ابو الحجاج بر برادر خروج كرد و به موحدين پيوست و « 16 » يك سال پيش از مرگ برادر به آيين آنان درآمد . و در روايت ديگر آمده است كه چون هجوم حوادث را بر بلنسيه مشاهده كرد ، به نام بنى عباس خطبه خواند و با خليفه المستنجد باللّه باب مكاتبه گشود . المستنجد نيز براى او منشور امارت فرستاد . سپس در سال 566 ه با\r\n\r\n\r\n","description":"","footnote":"\r\n( 15 ) . ابن الابار ، الحلة السيراء ص 237 .\r\n( 16 ) . ابن الخطيب اعمال الاعلام ص 271 .\r\n","page_name":" 42 ","page_number":54},
  {"content":"\r\n\r\nموحدين بيعت كرد . « 17 » اين روايات نادرست مىنمايند ، بلكه ابو الحجاج در آن ايام كه ابن مردنيش به دفاع از مرسيه مشغول بود ، او نيز از منطقه بلنسيه دفاع مىكرد . در واقع وقايع اين سالهاى اخير از زندگى ابن مرد نيش روشن نيست ، حتى در بعضى از روايات قشتالى آمده است كه آلفونسوى دوم پادشاه آراگون فشار موحدين را بر ابن مرد نيش فرصتى شمرد كه به اراضى بلنسيه در نزديك قطلونيه لشكر آورد و چند دژ را نيز تسخير كند . آنگاه از راه دريا و خشكى بلنسيه را مورد حمله قرار دهد . ابو الحجاج از خشكى در برابر قواى قشتاله ايستاد و ابن قاسم سردار ناوگان جنگى ابن مرد نيش در برابر ناوگان قشتاليان مقاومت كرد تا آنان را منهزم ساخت و چند كشتى را نيز به آتش كشيد . « 18 »\r\nحوادث المريه ضربهء ديگرى بر ابن مردنيش بود . ابن مردنيش المريه را از موحدين گرفته بود و يكى از سرداران خود ابن مقدم را به امارت آن فرستاده بود . چون موحدين به منطقه شرقى درآمدند و بر لورقه و بسطه غلبه يافتند به المريه نزديك شدند . پسر عم و شوى خواهر ابن مرد نيش ، محمد بن مرد نيش معروف به صاحب البسيط قيام كرد و با محمد بن هلال يكى از سرداران شورشى ابن مرد نيش درساخت و هر دو به اطاعت موحدين درآمدند و نزد السيد ابو حفص كس فرستادند و از او يارى خواستند .\r\nابو حفص لشكرى به يارى ايشان فرستاد ، پسر عم و داماد ابن مردنيش بر شهر المريه غلبه يافت و ابن مقدم را بگرفت و بكشت . ابن صاحب الصلاة مىگويد كه پس از اين واقعه ابن مرد نيش دچار اختلال حواس شد . « 19 »\r\nبزرگترين ضربه‌اى كه در اين ايام شوربختى بر ابن مردنيش وارد آمد ، خبر ورود خليفهء موحدى ابو يعقوب يوسف به سال 566 ه با سپاه گران خود به اندلس و فرود آمدنش در اشبيليه بود . ابن مرد نيش پايان كار خود را نزديك ديد و بر اندوه و\r\n\r\n\r\n","description":"","footnote":"\r\n( 17 ) . تاريخ ابن خلدون ، ج 4 / ص 166 .\r\n( 18 ) .  235 . P . ebarA aicnelaV : srabI . P . A \r\n( 19 ) . ابن صاحب الصلاة المن بالامامه ، برگ 136 ، 137 .\r\n","page_name":" 43 ","page_number":55},
  {"content":"\r\n\r\nنوميدى او درافزود . آن‌سان كه ديگر زيستن نتوانست و چشم از جهان فروبست . مرگ او به قول ابن صاحب الصلاة در دهم ماه رجب سال 567 ه / ششم ماه مارس سال 1172 م بود . به هنگام مرگ چهل و هشت سال از عمرش رفته بود . ما اين قول را بر ديگر اقوال ترجيح مىدهيم زيرا ابن صاحب الصلاة معاصر او بوده است . « 20 »\r\nدر روايتى آمده است كه ابن مرد نيش به مرگ طبيعى نمرد ، بلكه با خوردن سم انتحار كرد ، يا به دست مادرش مسموم شد . از اين قرار كه چون مادرش ديد كه خويشاوندان و بزرگان دولت خود را مىكشد ، اندرزش داد و با او به درشتى سخن گفت . ابن مرد نيش بر مادر بانگ زد و او را براند . مادر بر جان خود بيمناك شد و زهر در طعامش كرد . « 21 » ولى اين روايت را اساسى استوار نيست ، زيرا ابن صاحب الصلاة كه مورخ معاصر و شاهد عينى وقايع است از اين حكايت سخنى نمىگويد . ابن الابار نيز كه در عهد نوادهء او يوسف بن مرد نيش در بلنسيه مىزيسته مىگويد كه ابن مرد نيش در اثناء محاصرهء جزيرهء شقر بيمار شد و به بلنسيه بازگرديد . « 22 » المراكشى هم مرگ او را در خلال محاصرهء بلنسيه نوشته است . « 23 »\r\nبدين‌گونه ابن مرد نيش بمرد . مرگ او خبر از فروپاشى دولتش مىداد ، دولتى كه به نيروى عزم و شجاعت و كاردانى او در سرزمينى ميان طرطوشه در شمال و المريه در جنوب و ساحل دريا در شرق وجيان در غرب به وجود آورد و قريب به ربع قرن نمايندهء استقلال ملى اندلس بود و در برابر سلطهء موحدين و لشكر جرارشان كه از آن سوى دريا آمده بودند مقاومت ورزيد و اگر نبرد السبيكه سدى در برابر او پديد نياورده بود ، موحدين را در اندلس جايى نبود . ابن مرد نيش در كنار صفات پسنديدهء خود چون دلاورى و كاردانى و سلحشورى داراى صفات نكوهيده‌اى نيز بود . از جمله مردى باده‌گسار و زنباره بود آن‌سان كه با چند زن در زير يك لحاف مىخوابيد و به ساز و آواز\r\n\r\n\r\n","description":"","footnote":"\r\n( 20 ) . ابن صاحب الصلاة المن بالامامه برگ 165 . ابن الخطيب نيز اين قول را پذيرفته ، الاحاطه ج 2 / ص 90 .\r\nاما ابن خلكان مرگ او را در بيست و نهم رجب سال 567 ها نوشته است . وفيات الاعيان ج 2 / ص 493 .\r\n( 21 ) .  . 322 . P anamlusuM aicruM . orimeR rapsaG . M \r\n( 22 ) . ابن الابار ، الحلة السيراء ص 237 .\r\n( 23 ) . المراكشى المعجب ص 140 .\r\n","page_name":" 44 ","page_number":56},
  {"content":"\r\n\r\nو رقص علاقه‌اى وصف‌ناپذير داشت . « 24 » از اينها گذشته ستمكار و كينه‌توز و سخت‌كش و خونريز بود . عمال او در ولايات نيز همانند او بودند . « 25 »\r\nچون ابن مرد نيش ديده از جهان فروبست ، بنابر قول ابن صاحب الصلاة سرداران و شيوخ او به اطاعت موحدين درآمدند و پسرش ابو القمر هلال را نيز به اطاعت از موحدين ترغيب كردند . ابو القمر هلال به اشبيليه رفت تا در نزد امير المؤمنين ابو يعقوب يوسف به فرمانبردارى خويش تأكيد ورزد . ابن صاحب الصلاة نيز مىگويد كه ابو الحجاج يوسف برادر ابن مردنيش نيز پيش از مرگ او به موحدين پيوسته بود . « 26 » .\r\nعبد الواحد مراكشى مىگويد كه چون ابن مردنيش در اثناء محاصرهء مرسيه وفات كرد مرگ او را پوشيده داشتند تا برادرش ابو الحجاج يوسف از بلنسيه بيامد و با برادرزادگان خويش به سگالش نشست . رأى همگان بر آن قرار گرفت كه سر به فرمان امير المؤمنين ابو يعقوب يوسف نهند و آن بلاد را به او تسليم كنند . روايت ديگرى مىآورد كه محمد بن سعد بن مرد نيش چون مرگ خود را نزديك ديد ، پسران خود را پيش خواند . او را هشت پسر بود : هلال ابو القمر كه بزرگترين ايشان بود و جانشين او ، و ديگر غانم و زبير و عزيز و نصير و بدر و ارقم و عسكر . و گفت كه ستارهء اقبال اين قوم را در صعود مىبينم . اتباعشان بسيار شده و بيشتر بلاد به اطاعت ايشان درآمده است .\r\nپندارم كه شما را تاب مقاومت در برابر ايشان نباشد بهتر آن است كه خود به ميل و اختيار خود به اطاعت ايشان درآييد تا آنچه بر سر بلاد ديگر آمد بر سر اين بلاد نيايد .\r\nالبته المراكشى خود به صحت اين دو روايت يقين ندارد . « 27 »\r\nدرهرحال پس از وفات ابن مرد نيش پسرش ابو القمر هلال به فرمان امير المؤمنين ابو يعقوب يوسف درآمد و از مرسيه پايتخت ملك بيرون رفت . خليفه برادر خود السيد ابو حفص را به مرسيه فرستاد تا مراسم تسليم اجرا گردد . چون به شهر نزديك شد مردم\r\n\r\n\r\n","description":"","footnote":"\r\n( 24 ) . ابن الخطيب الاحاطه ج 2 / ص 86 . و اعمال الاعلام ص 260 و 261 .\r\n( 25 ) . ابن الخطيب ، الاحاطه ج 2 / ص 82 .\r\n( 26 ) . ابن صاحب الصلاة ، المن بالامامه برگ 165 .\r\n( 27 ) . المعجب ص 140 .\r\n","page_name":" 45 ","page_number":57},
  {"content":"\r\n\r\nبه استقبالش بيرون آمدند . و او به شهر درآمد و مردم را موعظه كرد كه گردن به فرمان خليفه نهند و آنان را به نيكى و رفع ظلم وعده داد . هلال در آغاز ماه رمضان سال 567 ه به اشبيليه رفت . اكابر و اعيان دولت شرق همراه او بودند . برادر خليفه ابو زكريا يحيى صاحب بجايه و ابو ابراهيم اسماعيل و مشايخ موحدين از او استقبال كردند . خليفه نيز در قصبهء عتيقه به پيشبازش آمد . هلال پيش‌رفت و در حضور برادران خليفه و مشايخ موحدين دست بيعت داد . خليفه او را در قصر ابن عباد و خانه‌هاى متصل به آن جاى داد و غرق در عطوفت و اكرام خويش ساخت . روز بعد سران و سرداران شرق پيش آمدند ، بر مقدمه شيخ ايشان ابو عثمان سعيد بن عيسى بود . آنان نيز بيعت كردند . و از خليفه خواستند كه به جهاد در بلاد مجاورشان ، بلاد مسيحيان ، اقدام كند و شهر وبذه را هدف نخستين حمله معين كردند ، زيرا از استحكامات چندانى برخوردار نبود . خليفه وعده داد كه چنان خواهد كرد . « 28 » ابن الخطيب بدين مناسبت روايتى نقل مىكند كه چون ابن مردنيش را مرگ فرارسيد ، دشمن خود خليفه ابو يعقوب يوسف را وصى خود قرار داد و زن و فرزند خود را به او سپرد . چون ابو يعقوب يوسف ماجرا بشنيد به رقت آمد و زائده دخت ابن مردنيش و نوهء ابن همشك را كه زنى سبزچشم و زرين‌موى و خوبروى بود به همسرى برگزيد . اين ازدواج در ماه ربيع الاول سال 570 ه انجام گرفت . زائده بعدا محبوب‌ترين و بانفوذترين زنان او شد . چنان كه مردم همه‌جا از عشق خليفه به زن سبزچشم مرد نيشى سخن مىگفتند . صفيه خواهر زائده را نيز پسر و ولىعهدش امير ابو يوسف يعقوب به زنى گرفت « 29 » . خليفه با خاندان مرد نيش بر سر لطف آمد و دولت ايشان را در شرق برپاى نگهداشت . پس ابو الحجاج يوسف بن سعد را امارت بلنسيه و اطراف آن داد و غانم بن محمد بن مرد نيش را سردار سپاه سبته گردانيد و هلال را در نزد خود نگهداشت . هلال در كنف حمايت خليفه در عين عزت و كرامت زيستن گرفت . « 30 » ابراهيم ابن همشك كه خروج او بر ضد هم‌پيمان و\r\n\r\n\r\n","description":"","footnote":"\r\n( 28 ) . ابن صاحب الصلاة ، المن بالامامه ، برگ 165 ب 166 الف .\r\n( 29 ) . المراكشى ، المعجب ص 140 .\r\n( 30 ) . ابن الخطيب اعمال الاعلام ص 271 .\r\n","page_name":" 46 ","page_number":58},
  {"content":"\r\n\r\nدامادش ابن مرد نيش سبب فروپاشى مملكت شرق گرديد ، همچنان در امارت جيان و متعلقات آن باقى ماند . ابن همشك تا اوايل سال 571 ه / 1175 م در جيان بود و خليفه از او خواست كه به مغرب بازگردد . او نيز با زن و فرزند بيامد و در مكناسه سكونت گزيد و به او در همان حوالى اقطاعاتى دادند كه از درآمد آن زندگى مىكرد .\r\nديرى نپاييد كه فالج شد و پس از تحمل رنج و آلام بسيار ديده از جهان بربست . « 31 »\r\n\r\n\r\n","description":"","footnote":"\r\n( 31 ) . ابن الخطيب الاحاطه ج 1 / ص 311 .\r\n","page_name":" 47 ","page_number":59},
  {"content":"\r\n . \r\n","description":"","footnote":"","page_name":" 48 ","page_number":60},
  {"content":"\r\n\r\n\r\nفصل سوم حركت بسوى اندلس براى جهاد و شكست در جنگ وبذه\r\nخليفه ابو يعقوب يوسف بن عبد المؤمن در ماه ربيع الاخر سال 564 ه نامه‌اى به موحدينى كه در اندلس بودند نوشته بود و از علاقهء سرشار خود به رهايى اندلس از تعرض مسيحيان بلاد مجاور سخن گفته بود و وعده داده بود كه به زودى كار جهاد از سر خواهد گرفت . چندى بعد لشكرى از موحدين را به سردارى شيخ ابو حفص عمر به اندلس فرستاد . اما هنوز سال 565 ه آغاز نشده بود كه خليفه بيمار شد و اين بيمارى چهارده ماه ، يعنى تا ربيع الاول سال 566 ه به طول انجاميد . دو تن از طبيبان او :\r\nابو مروان بن قاسم و ابو بكر بن طفيل به معالجه‌اش پرداختند « 1 » . اين نخستين بار است كه در تاريخ موحدين از فيلسوف و طبيب بزرگ ابو بكر بن طفيل به عنوان طبيب خليفهء موحدى سخن مىرود . در ايام بيمارى ، وزير او ابو العلاء ادريس بن جامع و قاضى ابو محمد عبد الله مالقى كه خليفه را به علم و امانت و نيكخواهى او اعتماد كامل بود و بعضى از مشايخ موحدين كارهاى مملكت را اداره مىكردند . از اقدامات خليفه به هنگام بيمارىاش فراخواندن عربها بود براى مشاركت در جهاد . اين عربها كه در بعضى مناطق\r\n\r\n\r\n","description":"","footnote":"\r\n( 1 ) . ابن صاحب الصلاة المن بالامامه برگ 138 ب .\r\n","page_name":" 49 ","page_number":61},
  {"content":"\r\n\r\nجنوبى افريقيه ( تونس ) زندگى مىكردند ، قبايل بنى هلال و سليم و زغبه و رياح و اثبج بودند . عبد المؤمن نيز به استمالت ايشان مىكوشيد ترغيبشان كرده بود كه در جهاد اندلس شركت جويند . ابو يعقوب نيز پاى به‌جاى پاى پدر نهاد و با آنكه با بيمارى خويش دست به گريبان بود از استمالت آنان غفلت نمىكرد و تا روح حماسى را در آنان برانگيزاند طبيب خود ابن طفيل را فرمود قصيده‌اى بسازد و در آن عربها را بستايد و به قمع مارقين و دفع كفار و نصرت دين تحريض نمايد . ابن طفيل نيز قصيده‌اى شيوا و بليغ بدين مطلع :\r\n اقيموا صدور الخيل نحو المضارب * لغزو الاعادى و اقتناء الرغائب « 2 » \r\nسرود و به ميان قبايل عرب فرستاد . خليفه دستور داد كه قصيده‌اى ديگر هم فرستاده شود تا سبب تعجيل آنان شود . ابن عياش نيز قصيده‌اى ساخت و فرستاد بدين مطلع :\r\n اقيموا الى العلياء عوج الرواحل * و قودوا الى الهيجاء جرد الصواهل « 3 » \r\nاين قصايد آن‌سان كه ابن صاحب الصلاة مىگويد در نفوس عربها بويژه عربهاى منطقهء زاب و قيروان مؤثر افتاد و رؤساى قبايل گرد هم آمدند و مصمم شدند كه به نداى خليفه پاسخ دهند . شيخ بنى رياح و زعيم ايشان جبارة بن كامل بن ابى العيش كه در ايام عبد المؤمن با ديگر مشايخ عرب از افريقيه گريخته بود ، در اين اوان از مشرق بازگرديد و براى جبران گذشته خود تصميم گرفت به ديگر همتايان خود پيوندد . پس قوم خود را گرد آورد و به قصد ديدار امير بجايه ، السيد ابو زكريا يحيى برادر خليفه ابو يعقوب آهنگ بجايه نمود .\r\nديگر مشايخ عرب هم به دو پيوستند و هم در صحبت السيد ابو زكريا رهسپار مراكش شدند . عربها اموال و اسبان خود را هم آورده بودند . چون به تلمسان رسيدند والى آن\r\n\r\n\r\n","description":"","footnote":"\r\n( 2 ) . همهء قصيده در المن بالامامه ، برگهاى 139 الف و ب و 140 الف آمده است . قصيده چهل بيست است و ابن عذارى نيز بيشتر آن را نقل كرده است . البيان المغرب القسم الثالث ص 88 و 89 .\r\n( 3 ) . المن بالامامه همهء قصيده را دربردارد برگ 140 ب . بخشى از آن نيز در المعجب آمده است ص 125 .\r\n","page_name":" 50 ","page_number":62},
  {"content":"\r\n\r\nالسيد ابو عمران موسى برادر ديگر خليفه با همهء عمال و اموال و اسبان خود همراه آنان شد . خليفه ابو يعقوب از بيمارى شفا يافته بود و چون از فرارسيدن عربها خبر يافت شادمان شد و در شانزدهم ربيع الاول سال 566 ه در ميان شادمانى مردم به مسجد جامع درآمد و دو روز بعد براى ديدار با مشايخ موحدين و طلبه و سران سپاه و خواص خود و قضاة و هيئتهايى كه به مراكش آمده بودند به مجلس نشست . كسانى چون شيخ ابو محمد عبد الواحد بن عمر و قاضى ابو يوسف و فقيه ابو محمد مالقى خطبه خواندند سپس خليفه فرمان داد به ضعفاء و مساكين و غربا صدقه دهند و فرمان شد كه ظهر روز شنبه ربيع الاخر سال 566 ه عربها به مراكش درآيند .\r\nآنگاه فرمانى صادر شد كه همهء سپاهيان كه در حضرت‌اند تمام سلاح به درگاه آيند . از سوى دربار خلافت نيز به آنان زره و خود و نيزه و لباس و علم داده شود . بامداد روز شنبه خليفه بيرون آمد بر اسب سرخى نشسته بود و وزيرش ابو العلاء ادريس بن جامع چسبيده به ركاب ، پياده در كنارش مىرفت و خليفه به او دستور مىداد كه چه كند . برادران و فرزندان از پى او حركت مىكردند و پشت سر آنان پرچمداران بودند .\r\nبزرگان موحدين در حالى كه جوشنهايشان در پرتو آفتاب مىدرخشيد هريك پرچمى حمل مىكردند . از پس اينان سپاهيان از حشم و روميان و بندگان در حركت بودند .\r\nديدار با عربها در ميدان پهناورى در نزديكى شهر صورت گرفت . چون خليفه در خيمهء خاص خود بيارميد و طبلها غريدن گرفت و سپاهيان در جاى خود قرار گرفتند لشكرهاى عرب و مردم افريقيه همراه با السيد ابو زكريا يحيى و السيد ابو عمران موسى برادران خليفه ، برسيدند . خليفه فرمان داد ميان دو لشكر برخى تمرينهاى نظامى و مسابقات صورت گيرد . پس از آن‌كه برادران خليفه و مشايخ موحدين و شيوخ عرب و همه هيئتها به سلام خليفه نايل آمدند ، خليفه به مراكش بازگرديد . روز سوم ربيع الاول روز بيعت بود .\r\nو اين بيعت تا دهم ربيع الاول مدت گرفت .\r\nروزهاى بعد مراسم توزيع عطاياى خليفه بود . مجلسى عظيم تشكيل شد و خليفه به مجلس نشست و مشايخ موحدين و شيوخ عرب نيز به حضرت آمدند و اموال را حاضر\r\n\r\n","description":"","footnote":"","page_name":" 51 ","page_number":63},
  {"content":"\r\n\r\nساختند . از زر و سيم و دينار و درهم . مقرر شد كه از موحدين هر سوار كامل ده دينار دهند و هر سوار غيركامل را هشت دينار و هر پيادهء كامل را پنج دينار و هر پيادهء غير كامل را سه دينار . اما سهم عربها را بيش دادند : هر سوار كامل عرب را بيست و پنج دينار و غيركامل را پانزده دينار و هر پياده را نيز هفت دينار . به هريك از شيوخ عرب پنجاه دينار دادند و به هريك از رؤساى قبيله دويست دينار و همه را جامه و اسب و سلاح بخشيد . سپاهيان مسلمان با اين روحيهء نيرومند و اين اعتماد و اطمينان عازم جهاد با دشمن شدند . « 4 »\r\n\r\n1\r\nچون لشكر بسيج شد در روز چهارم ماه رجب سال 566 ه / سيزدهم مارس سال 1171 م ابو يعقوب يوسف با لشكر از مراكش بيرون تاخت . خليفه از باب دكاله بيرون آمد و خلق كثيرى به تماشا گرد آمده بود . پيشاپيش علم سفيد را حمل مىكردند و پس از او طبالان بودند . جلو خليفه مصحف عثمان را بر پشت اشترى بلند بالا درون خيمه كوچك سرخ رنگى كه بر پشت آن شتر نصب كرده بودند ، حمل مىكردند . قرآن در درون صندوق بزرگى مرصع به نفايس جواهر و ياقوت و زمرد جاى داشت . پيشاپيش مصحف عثمان ، مصحف امام مهدى بن تومرت بود . در كنار پرچمداران و طبالان وزير ابو العلاء ادريس بن جامع و شيخ ابو محمد عبد الواحد بن عمر از اصحاب مهدى و ابو محمد عبد الله مالقى شيخ طلبهء حضر و قاضى جماعت ( قاضى القضاة ) ابو موسى عيسى بن عمران و جمعى از مشايخ موحدين اسب مىراندند . خليفه در درهء تانسيفت در سه ميلى مراكش فرود آمد . و اين نخستين منزل بود . روز ديگر سفر از سر گرفت و منزل به منزل برفت تا به رباط الفتح رسيد . در نزديكى شهر فرمان داد در چهار جانب صندوق مصحف\r\n\r\n\r\n","description":"","footnote":"\r\n( 4 ) . ابن صاحب الصلاة ، المن بالامامه ، برگ 150 ب و الف 151 ب .\r\n","page_name":" 52 ","page_number":64},
  {"content":"\r\n\r\nعثمان چهار علم برافرازند و بر سر هر علم كره‌اى زرين . علمها چهار رنگ باشند قهوه‌اى و قرمز و زرد و سفيد . سپس بر اسب سرخ خود سوار شد و به همان هيئت و نظام در حالى كه لشكرش همهء دشت را پوشانيده بود به شهر درآمد . ورود خليفه در ماه رجب سال 566 ه بود . يعنى از مراكش تا رباط الفتح را هفده روز طى كرده بود . « 5 »\r\nخليفه پس از ورود به شهر فرمان داد كه آبگيرى را كه پدرش عبد المؤمن احداث كرده بود و اكنون ويران شده بود بار ديگر آباد كردند و در كنار آن آب‌انبارى ساخت و نيز فرمود تا ميان رباط و سلا بر نهر ابو رقراق پل تازه‌اى بسازند . همچنين باروهاى شهر را تعمير كنند . روز هشتم كه در رباط الفتح بود بار ديگر سپاهيان و سران را عطا داد و فقرا و مساكين را صدقات ارزانى داشت و حوايج مردم برآورد و سفر از سر گرفت .\r\nعصر روز نهم ماه شعبان سال 566 ه فرمان شد كه لشكر در حركت آيد و سپاه از روى پل جديد گذشت و به سلا رفت . عبور لشكر پنج روز مدت گرفت . بامداد روز پانزدهم شعبان خليفه با وزير و ديگر اطرافيان از رباط بيرون آمد در راه گروه گروه مجاهدين و متطوعه مىرسيدند و به سپاه او مىپيوستند . خليفه با لشكر جرار خود به قصر مصموده ، در مغرب سبته رسيد و عبور لشكر از دريا آغاز شد . عبور لشكر در آغاز ماه رمضان سال 566 ه / هشتم ماه مه سال 1171 م آغاز شد و بيش از دو هفته به طول انجاميد . روز دوازدهم شوال برابر با هجدهم ژوئن به عزم اشبيليه در حركت آمد . در اشبيليه ده روز بياسود و در روز بيست و دوم شوال رهسپار قرطبه گرديد . در روز اول ذو القعده برابر پنجم ژوئيه به قرطبه درآمد . خليفه تا آخر ذو الحجهء سال 566 ه در قرطبه درنگ كرد . روز عيد اضحى به نماز حاضر شد و به رسم معمول اداى خطبه گرديد و قربانى كردند و همگان از مشايخ و فقها و قضاة و كتّاب و اعيان قرطبه به حضور پذيرفته شدند و شاعران مدايح خود خواندند . از جمله ابو بكر بن المنخّل قصيده‌اى دراز برخواند به اين مطلع :\r\n شرف الخلافة ان ملكت زمامها * يحمى جوانبها فكنت حسامها « 6 » \r\n\r\n\r\n","description":"","footnote":"\r\n( 5 ) . ابن صاحب الصلاة المن بالامامه برگ 152 الف تا 154 ب .\r\n( 6 ) . همهء اين قصيده‌ها در المن بالامامه آمده است . برگ 159 ب و 160 الف و ب .\r\n","page_name":" 53 ","page_number":65},
  {"content":"\r\n\r\nخليفه در اثناى اقامتش در قرطبه لشكرى از موحدين به سردارى عبد الله بن ابى حفص بن تفريجين و بعضى از مشايخ موحدين به اراضى قشتاله گسيل داشت . قصد خليفه از ارسال اين لشكر دست زدن به يك عمل انتقامى بود . دو سال پيش ، قشتاليان به سردارى كنت نونيو دولا را به اراضى اسلامى لشكر آورده بودند و قتل و غارت به راه انداخته بودند . اينك موحدين پاسخ اين حمله را مىدادند . موحدين به سوى شمال حركت كردند و از شهر تاجه گذشتند و در بخش بزرگى از اراضى قشتاله كشتار و تاراج كردند و با اسيران و غنايم بسيار بازگرديدند . در همين ايام كه خليفه در قرطبه بود خبر پيروزى لشكر خود را كه به تسخير مملكت شرق و برانداختن دولت ابن مردنيش به مرسيه رفته بود ، نيز بشنيد .\r\n\r\n2\r\nخليفه ابو يعقوب يوسف پس از دو ماه كه در قرطبه درنگ كرد در آخر ماه ذو الحجهء سال 566 ه به اشبيليه بازگرديد . و در دوم محرم سال 567 ه / پنجم سپتامبر سال 1171 م به شهر وارد شد . ابن صاحب الصلاة مىگويد كه خليفه بجز شصت خانه از خانه‌هاى مردم اشبيليه را اشغال نكرد . و از مال خود صد خانهء ديگر خريد ، تا هيئتهايى كه نزد او مىآيند در آنجا بيارامند و بر مردم تحميل نشوند . اشبيليه در اين ايام مركز حكومت موحدين در اندلس بود . موحدين زمانى قرطبه و زمانى غرناطه را پايتخت خود قرار داده بودند ولى بعدها اشبيليه را به سبب نزديكى آن به دريا و نيز به بلاد مغرب برگزيدند . از سوى ديگر حوادث غرب اندلس چون نبرد بطليوس و جنگهاى آلفونسو هزيكيز ، موقعيت اشبيليه را براى آنكه پايتخت دولت موحدين قرار گيرد بيشتر تأييد مىكرد .\r\nچون خليفه به اشبيليه رسيد . فرمان عزل محمد بن سعيد معروف به ابن المعلم را از اعمال مخزن يا ادارهء امور مالى اشبيليه و اندلس صادر نمود . فقيه ابو محمد مالقى و كاتب ابو الحكم بن عبد العزيز مأمور محاسبهء او شدند . نتيجه آن شد كه اموالش را مصادره كنند و خودش را بكشند . خليفه ابو داود بلول بن جلداسن را به‌جاى او برگماشت . خليفه در\r\n\r\n","description":"","footnote":"","page_name":" 54 ","page_number":66},
  {"content":"\r\n\r\nاشبيليه برنامهء مفصلى داشت و بلول بن جلداسن را در به انجام رسانيدن آن سهم بزرگى در پيش بود .\r\nنخست به ساختن پل بزرگى بر روى نهر وادى الكبير فرمان داد . اين پل اشبيليه را به راه طريانه از ضواحى غربى آن مىپيوست . احداث پل يك ماه مدت گرفت و در هفتم صفر سال 567 به پايان آمد . در خلال اين احوال ، السيد ابو حفص برادر خليفه از دژ مرسيه بيامد و اين چند ماهى پيش از مرگ ابن مردنيش بود . خليفه برادر را به اكرام تمام درآورد و با او در باب اجراى اعمالى جهت حمايت از اندلس به مذاكره پرداخت . مقرر شد كه نخست لشكرى از موحدين مقدار زيادى ساز و برگ و آذوقه و علوفه به بطليوس برد . اين لشكر از روى پل جديد به طريانه رفت و از آنجا به بطليوس دركشيد . چون به شهر نزديك شد دژ ليون را در مشرق شهر و در نزديكى آن بر كنار روديانه بستد . اين دژ را يك پادگان مسيحى از سپاهيان جرالدوى نيرومند در تصرف داشت . موحدين هرچه در آنجا بود از سلاح و آذوقه به بطليوس بردند و به اشبيليه بازگشتند .\r\nچون نبرد مرسيه با پيروزى موحدين پايان يافت و ابن مردنيش درگذشت ، در ماه رمضان سال 567 ه پسر او هلال بن مردنيش و اكابر شرق به اشبيليه آمدند و تسليم خليفه شدند و سر به اطاعت آوردند .\r\nمدت اقامت خليفه ابو يعقوب يوسف در اشبيليه و اندلس پنج سال به دراز كشيد . با آنكه به قصد جهاد با بلاد مسيحيان به اندلس آمده بود و چند بار هم دست به اقدام زد ، ولى بيشتر وقت و كار او صرف احداث ابنيه‌اى در اشبيليه شد كه نخستين آنها ساختن ساختن پل وادى الكبير بود . ظاهرا بدان سبب كه سالى چند از ايام جوانى خود را در حكومت اشبيليه گذرانيده بود به اين شهر عشق مىورزيد . پس از ساختن پل كاخهاى سلطنتى خود را معروف به البحيره بنا كرد . در اشبيليه از اين‌گونه كاخها اندك نبود ، از جمله كاخهاى سلطنتى بنى عباد بود كه پس از صد سال هنوز بسيارى از رونق و صفا و زيبايى خود را حفظ كرده بود . خليفه اين كاخها را تعمير كرد تا محل سكونت هيئتهايى شود كه به نزد او مىآيند . السيد ابو حفص برادر خليفه هم در خلال ديدارش از اشبيليه در درهء اشبيليه بيرون باب الكحل چند خانه بنا كرد . خليفه چنان ديد كه كاخهاى خود را بيرون باب جهور در\r\n\r\n","description":"","footnote":"","page_name":" 55 ","page_number":67},
  {"content":"\r\n\r\nاراضى جنان بنا كند . اين اراضى از آن ابو مسلمة القرطبى بود و خليفه جاى ديگرى را در عوض به صاحبان آن داد . در اين موضع چند كاخ و سراى پرشكوه بنا كردند . سرپرست و ناظر اين بناها معمار احمد بن باسه بود كه در احداث قصور از خبرت بسيار بهره‌مند بود .\r\nخليفه قاضى ابو القاسم احمد بن محمد الحوفى و ابو بكر محمد بن يحيى الجد را كه هم از امانت و هم از خبرت برخوردار بودند فرمان داد برگرد اين كاخها بستانى عظيم احداث كنند و هزينه آن را از اموال مخزن ( يعنى بيت المال عمومى ) بپردازند و درختان زيتون و انواع انگورها و ديگر ميوه‌ها و هر درخت و بوتهء نادر و عجيب كه سراغ دارند در آنجا بكارند . آن دو براى تنفيذ فرمان خليفه قيام كردند و بهاى زمينهائى را كه در محدودهء آن بستان عظيم بود ادا كردند . ابو داود بلول بن جلداسن موظف شد كه اين نهالها و درختها را به اشبيليه آورد و جويها را حفر كند . هزاران اصله درخت از انحاء مختلف به اشبيليه آوردند . از غرناطه نهالهاى سيب و گلابى آوردند و انواع ديگر درختان ميوه . حاج يعيش مالقى همان مهندسى كه شهر جبل طارق را ساخته بود ، براى رساندن آب به اين بستانها و ديگر بناهاى احداث شده جويهاى بسيار كشيد . علاوه بر بستانها به فرمان خليفه جويهاى آب به درون شهر نيز كشيدند و اين امر سبب خشودى مردم شد .\r\nيكى از بناهاى عظيم خليفه ابو يعقوب يوسف بن عبد المؤمن در اشبيليه بناى جامع اعظم است كه هنوز ويرانه‌هاى آن در كنار كليساى بزرگ اشبيليه بر جاى است . اين كليسا را در مكان آن ساخته‌اند . در ماه رمضان سال 567 ه كه بساختن مسجد جامع تصميم گرفتند خانه‌هاى بسيارى را خراب كردند . مشرف و ناظر بناى آن ، معمار احمد بن باسه بود .\r\nبنايانى از اشبيليه و ديگر شهرهاى اندلس و مغرب بويژه مراكش و فاس گرد آوردند و هر صنعتگر ماهر در هر جا كه بود فراخواندند . موحدين هنگامى كه اشبيليه را فتح كردند در قصبهء آن مسجد جامعى ساختند تا شعائر خويش را در آنجا به‌جاى آرند ولى آن مسجد را بعدها كه شمارشان افزون شد و از اطراف روى به اشبيليه نهادند گنجاى آنان نبود . از سوى ديگر شهر نيز به يك مسجد جامع كه درخور وسعت و كثرت جمعيتش باشد نيازمند بود . در اشبيليه مسجد جامعى بود به نام جامع العدبس يا جامع ابن عدبس ، منسوب به قاضى عمر بن عدبّس كه در سال 214 ه در عصر امير عبد الرحمان بن الحكم ساخته شده بود ،\r\n\r\n","description":"","footnote":"","page_name":" 56 ","page_number":68},
  {"content":"\r\n\r\nآن مسجد نيز نسبت به عظمتى كه اشبيليه يافته بود و افزون شدن ساكنانش و كثرت موحدين و هيئتهايى كه به ديدار ايشان مىآمدند ، كوچك بود . امراى بنى عباد هم در ايام دولتشان اقدامى نكرده بودند ، زيرا همه وقت ايشان مصروف امور دولتى و ساختن كاخها و عشرتگاهها مىشد و چندان به مساجد كه مركز عبادت است نمىپرداختند . از اين‌رو ابو يعقوب يوسف را انديشهء ساختن مسجد جامعى بزرگ در سر افتاد . و در ماه رمضان سال 567 ه فرمان آغاز كردن بنا صادر شد . مهندسان و بنايان به جد تمام به كار پرداختند . بناى مسجد سه سال و يازده ماه مدت گرفت تا سال 571 ه كه موعد بازگشت خليفه به مراكش بود . در اين زمان مسجد در پرشكوهترين و زيباترين حالت خود برپاى ايستاده بود . خليفه فرمان داد بنايان و صنعتگران به شهرهاى خود بازگردند ولى اين مسجد به صورت رسمى براى نماز و اداى خطبه باز نشد مگر هفت سال بعد . يعنى در روز جمعهء بيست و چهارم ذو الحجهء سال 577 ه / سىام آوريل سال 1182 م به دست السيد ابو اسحاق ابراهيم پسر خليفه ابو يعقوب كه والى اشبيليه بود افتتاح شد و از اين تاريخ اداى خطبه در مسجد جامع ابن عدّبس قطع گرديد . « 7 »\r\nلازم به ذكر است كه موحدين در آغاز به تزيين و تذهيب بناها بويژه مسجدها نمىپرداختند و آن را از نظر دينى مكروه مىشمردند . بنابراين بناهايى كه از آن زمان برجاى مانده همه در عين سادگى و متانت هستند . اما هنگامى كه خلافت دينى بعد از عبد المؤمن به پادشاهى استحاله يافت ، حكام موحدين با سخاوت تمام به تزيين و تذهيب كاخها و مساجد پرداختند . مثلا منبر مسجد جامع اشبيليه مزين به صفحات طلا و نقره شد و منارهء آن‌كه بعدها بنا شد به گويهاى بزرگ زرين زينت يافت .\r\nازين پس خواهيم ديد كه منارهء اين مسجد چگونه بنا شد . اين مناره مشهور است و هنوز هم در شهر اشبيليه بر پاى است ولى قسمت بالاى آن را به برج ناقوس كليساى بزرگ اشبيليه تبديل كرده‌اند .\r\n\r\n\r\n","description":"","footnote":"\r\n( 7 ) . ابن صاحب الصلاة ، المن بالامامه ، برگ 167 الف 168 الف و ب و 169 الف . ابن ابى زرع روض القرطاس ص 138 . ابن عذارى البيان المغرب ، القسم الثالث ص 96 .\r\n","page_name":" 57 ","page_number":69},
  {"content":"\r\n\r\n\r\n3\r\nگفتيم كه هلال بن مردنيش و اكابر و سرداران شرق اندلس در آغاز ماه رمضان سال 567 ه به اشبيليه آمدند تا فرمانبردارى و تسليم خويش اعلان دارند . در آن مجلس يكى از بزرگانشان ابو عثمان سعيد بن عيسى از خليفه خواست كه به جنگ بلاد مسيحى كه در ناحيهء شرقى است لشكر برد و شهر و بذه را كه استحكاماتش درخور دفاع نبود ، نام بردند . خليفه در آن مجلس وعده داد كه پس از ماه رمضان خواست آنان برآورده خواهد ساخت . معلوم مىشود هنگامى كه خليفه به قصد جهاد از مغرب به اندلس آمد جهاد و بذه در برنامه‌اش نبود و اكنون براى قبول پيشنهاد سرداران شرق پاى در ميدان كارزار مىنهاد .\r\nدرهرحال در سپيده‌دم روز دوشنبه يازدهم شوال سال 567 ه / ششم ژوئن سال 1172 م با لشكر خود از اشبيليه بيرون آمد و در روز هفدهم شوال به قرطبه رسيد و در كوهستان فحص السرادق مشرف بر شهر قديم مدينة الزاهره لشكرگاه برپا نمود . روز بعد به قصر قديم قرطبه درآمد و چند روز در آنجا درنگ كرد . ظهر روز بيست و پنجم شوال به سوى شهر القصر « 8 » حركت كرد . اندوجر و اتجه را پشت سر نهاد و همچنان به سوى مشرق راند تا به نزديكى بياسه رسيد . در آنجا ابن همشك به او ملحق شد . ابن همشك دژ بلج « 9 » را در محاصره داشت . در آن ايام كه ميان او و ابن مردنيش خلاف افتاده بود ، ابن مردنيش دژ را تصرف كرده بود و به يكى از پادگانهاى مسيحى خود سپرده بود و اكنون ابن همشك مىخواست آن را بازپس ستاند . ابن همشك از خليفه خواست كه برود و آن دژ در محاصره آورد و بگشايدش . خليفه بپذيرفت . چون سپاه موحدين نزديك دژ رسيد ، مسيحيان بيمناك شدند و به ابن همشك پيام دادند كه نزد خليفه شفيع شود تا آنان را امان دهد و دژ بستاند . خليفه مسيحيان را امان داد و دژ بستد و\r\n\r\n\r\n","description":"","footnote":"\r\n( 8 ) . به اسپانيائى  recoclA . \r\n( 9 ) . به اسپانيايى  sehcliV . \r\n","page_name":" 58 ","page_number":70},
  {"content":"\r\n\r\nاين نخستين پيروزى او در اين سفر جنگى بود . خليفه امارت دژ را به ابن همشك سپرد و خود لشكر به‌سمت شمال برد . دژ الكرس « 10 » بر سر راه بود و ابن مردنيش با آن همان كرده بود كه با دژ بلج كرده بود . كرس بر فراز تپه‌اى بود و گرداگرد آن همه سبزه و آب بود . پادگانى كه در دژ بود امان خواست و امان يافت . خليفه ابو يعقوب يوسف اين دژ را نيز به ابن همشك واگذار كرد . موحدين همچنان پيش راندند تا به وادى شقر رسيدند ، در آنجا خليفه برادر خود ابو سعيد را فرمان داد با سپاهى از موحدين عرب كه شمارشان به دوازده هزار تن مىرسيد به اراضى قشتاله رود و به شهر وبذه روى نهد .\r\nابو سعيد بامداد روز بعد به مرز بلاد قشتاله در جايى به نام برج جمل رسيد . در آنجا قلعه‌اى بود كه مسيحيان از آن دفاع مىكردند . آن قلعه را به زودى گرفتند و مدافعانش را كشتند يا اسير كردند و قلعه را ويران نمودند . روز بعد - روز شنبه - به شهر وبذه « 11 » رسيدند . معلوم شد مسيحيان مهياى دفاع‌اند . از اين‌رو به محض رسيدن دشمن از شهر بيرون آمدند و ميان دو طرف جنگى درگرفت كه بخشى از سپاه عربها درهم ريخت ولى به قول ابن صاحب الصلاة اسلام پيروز گرديد . پس از اين نبرد ابو سعيد با سپاه خود بر فراز تپه‌اى مشرف به شهر بايستاد .\r\nدر روز هفدهم ذو القعده خليفه نيز برسيد . لشكر خود تعبيه داد و در ميان غرش صد طبل و نعره‌هاى تكبير مردان بر لشكر قشتاله زد و تا كنار باروى شهر پيش راند .\r\nقشتاليان به درون شهر گريختند . موحدين لشكر خود را در ميان باغها و تاكستانهاى متصل به شهر ، مستقر ساختند و راه آب شهر را بستند . شامگاهان السيد ابو حفص با برادران و مشايخ و زعماء و لشكرى عظيم از موحدين گرد شهر را بگرديد و هر طرف را به سردارى داد و عربها را همه در يك سمت جاى داد . مسيحيان به شتاب تمام خندقى در خارج شهر حفر كردند و بر آن نرده‌هايى چوبين نصب كردند تا از حملهء مسلمانان آگاه گردند . روز ديگر خليفه بامداد با مشايخ موحدين پيش تاخت تا به نزديكى خندق\r\n\r\n\r\n","description":"","footnote":"\r\n( 10 ) . به اسپانيايى  zaraclA . \r\n( 11 ) . به اسپانيايى  eteuH . \r\n","page_name":" 59 ","page_number":71},
  {"content":"\r\n\r\nرسيد . در آنجا بر فراز تپه‌اى قرار گرفت و فقها و قضاة را به خيمه خود فراخواند . اينان كسانى بودند چون الحافظ ابو بكر بن الجد و فقيه ابو بكر مالقى و قاضى ابو موسى عيسى بن عمران و قاضى ابو الوليد بن رشد . برادران و مشايخ پيش آمدند و بيعت كردند كه تا پاى جان ايستادگى خواهند كرد . چون خروش كوسها آغاز حمله را اعلان كرد موحدين بر لشكر قشتاليان زدند و پس از پيكارى خونين قشتاليان تا باروى شهر واپس رانده شدند و به خانه‌ها درآمدند . جمعى نيز به قصبه ( قلعه ) پناه بردند . قشتاليان تنها در جانب غربى كه ابو العلاء بن عزون مىجنگيد ، توانستند ايستادگى كنند .\r\nابو العلاء از خليفه يارى خواست ولى خليفه با طلبه سرگرم يك بحث فقهى بود و به او نپرداخت . موحدين كليساى بزرگ شهر را ويران كردند و ناقوسها را كندند و مدافعان كليسا را كشتند . ابن صاحب الصلاة مىگويد قتال با ضعف و ملال تا بعد از اذان ظهر ادامه داشت و آن لشكر صد هزار نفره از سوار و پياده آنچنانكه بايد كارى شايان نكرد .\r\nامير المؤمنين بازگرديد سپاهيان نيز به خيمه‌هاى خود بازگشتند . « 12 »\r\nهجوم نخستين با آن سپاه عظيم به ناكامى كشيد . خليفه تصميم گرفت شهر را محاصره كند . روز بعد مشايخ و سران را گرد آورد و فرمان داد از لشكر يك ربع آن براى كاشتن غلات و علوفات و تحصيل آذوقه خارج شوند تا شهر را به محاصره گيرند .\r\nهمچنين آب رودخانه را سد كردند و فرمان داد نردبامها و برجهاى چوبى بسازند تا در اطراف شهر با مسيحيان پيكار كنند .\r\nبامداد روز جمعهء بيستم ذو القعده / چهاردهم ژوئيه طوفانى صعب درگرفت ، چنان كه خيمه‌ها را بركند و آبها طغيان نمود و موحدين تمام شب را به جدال با طوفان سر كردند . صبح روز بعد شيخ ابو حفص عمر بن يحيى با لشكرى از مردم شرق اندلس برسيد . خليفه و برادرانش و مشايخ و زعماء و طلبه به پيشباز شدند و قشتاليان بيمناك گرديدند . اين سپاه نيز در شرق كوهى كه مجاور و بذه بود جاى گرفت تا حلقهء محاصره را كاملتر سازد . اما شبانگاه بار ديگر بادها وزيدن گرفت و خيمه‌ها را بركند و از پس آن\r\n\r\n\r\n","description":"","footnote":"\r\n( 12 ) . المن بالامامه ، برگ 178 الف .\r\n","page_name":" 60 ","page_number":72},
  {"content":"\r\n\r\nبارانى سخت فروباريد و آسمان مىغريد و آذرخش صحرا را روشن مىساخت . اين باران فرصتى بود تا قشتاليان براى خود آب ذخيره كنند . از سوى ديگر آن گروه كه براى گردآورى آذوقه رفته بودند ، نوميد بازگشتند . از آن پس خوردنى و علوفه كمياب شد و بهايش افزون گرديد .\r\nاين حوادث سبب شد كه موحدين و ديگر سپاهيان را فتورى در عزم پديد آيد و شيخ ابو محمد عبد الواحد بن عمر را برانگيخت تا براى مردم يك‌بار به زبان عربى و يك بار به زبان بربرى موعظه كند . از جمله گفت : « شما كه در مراكش بوديد مىگفتند اگر به جنگ نصارا رويم براى خدا جهاد مىكنيم و جهاد را پاى مىفشريم . اكنون كه به ميدان كارزار آمده‌ايد در جنگ قصور مىورزيد و مىترسيد . سوگند خود شكسته‌ايد ، چگونه خود را مؤمن و موحد مىخوانيد در حالى كه آواز ناقوسها را مىشنويد و كفر را در برابر خود مىنگريد و دفع منكر نمىكنيد . امير المؤمنين نمىتواند در شما نظر كند زيرا با آنكه شمار شما بيش از دشمن است از جهاد فى سبيل اللّه تن زديد و سستى نموديد » « 13 »\r\nقشتاليان كوشش بىثمرى را آغاز كردند شايد مدافع شهر مانريكى دولارا « 14 » را وادارند كه امان بخواهد و شهر را تسليم كند . عبد الرحمان بن ابى مروان بن سعد القرطبى هم در همان روز دوبار به مذاكره پرداخت ولى سردار قشتالى با خشم پيشنهاد او را رد كرد . زيرا به عيان مىديد كه در لشكر موحدين اختلال افتاده است و از سوى ديگر آلفونسوى هشتم با لشكرى به يارى مسيحيان مىآيد . خليفه كه نوميد شده بود در شب يك‌شنبهء بيست و نهم ذو القعده مشايخ موحدين و شيوخ عرب را به خيمه سرخگون خود فراخواند و فرمان داد برجهاى چوبى و ديگر آلات محاصره را بسوزانند و چارپايانى بياورند تا ناقوسهاى كليساى وبذه را با خود ببرند . بامداد بانگ طبل\r\n\r\n\r\n","description":"","footnote":"\r\n( 13 ) . ابن صاحب الصلاة ، المن بالامامه برگ 180 الف .\r\n( 14 ) . ابن صاحب الصلاة نام او را ابن مرنو ضبط كرده است .\r\n","page_name":" 61 ","page_number":73},
  {"content":"\r\n\r\nبزرگ برخاست و خبر از بازگشت لشكر داد . هرج‌ومرج در لشكر موحدين افتاد . چون قشتاليان چنان ديدند يقين كردند كه موحدين ميدان جنگ را ترك مىگويند . پياده و سوار بيرون تاختند و خانه‌ها و خيمه‌هايشان را به آتش كشيدند و جمعى از ناتوانان و بيماران را كشتند . خليفه فرمان داد كه لشكر درنگ كند تا خيمه‌ها را جمع كنند . لشكر اسلام به عقب بازگرديد و رهسپار كونكه ( قونقه ) در چند ميلى وبذه شد و در آنجا فرود آمد . عقبداران كه قواى مسيحيان را دفع مىكردند نيز برسيدند . از عقبداران آنان شصت تن كشته شده بود . سپاهيان موحدين در راه هرچه مزارع و كشتزار بود همه را درو كردند .\r\nچون خليفه به شهر كونكه درآمد مردم از خرد و كلان به استقبال بيرون آمدند .\r\nاما همه لاغر و ناتوان و با حالتى نزار . معلوم شد چند ماه مسيحيان شهرشان در محاصره داشته‌اند و چون خبر رسيدن موحدين را شنيده‌اند گريخته‌اند . خليفه فرمان داد نام اهالى شهر را بنويسند از زن و مرد و كودك هفتصد تن بودند . مقرر شد كه هر سوارى دوازده مثقال زر دهند و هر پياده‌اى را هشت مثقال و هر زن را چهار مثقال و هر كودك را نيز چهار مثقال . هفتاد گاو نيز به آنها داد و حال آنكه در لشكرگاهش بيش از آن نبود .\r\nفرمان داد سپاهيان به عنوان صدقه به آنان گندم و جو دهند . اكابر و مشايخ از سر رقابت و همچشمى به آن بيچارگان بخششها كردند . همچنين مقدار كثيرى كمان و تير و ديگر سلاحها به آنان دادند تا در وقت ضرور از خود دفاع كنند .\r\nروز بعد خليفه فرمان داد مزارع مسيحيان را درو كنند ولى در نزديكى قونقه به گروههايى از مسيحيان مسلح برخورد كردند . پنداشتند طلايهء لشكر آلفونسوى هشتم و كنت نونيودولا را هستند . چون خليفه اين خبر شنيد فرمان داد كه از آنجا حركت كنند و به درهء شقر روند . اين فرمان نيز سبب هرج‌ومرج عظيم در لشكرگاه شد آن‌سان كه به هنگام عقب‌نشينى در وبذه شده بود . سپاه از رود شقر گذشت و در كوهى متصل به قونقه فرود آمد . در حال سپاه مسيحيان آمد و در كوه تونيس در آن سوى نهر لشكرگاه برپا نمود . دو لشكر روبه‌روى هم ايستاده بودند بىآنكه هيچ تعرضى از سويى بشود . و\r\n\r\n","description":"","footnote":"","page_name":" 62 ","page_number":74},
  {"content":"\r\n\r\nچون مسلمانان مصمم شدند كه با مسيحيان جنگ درپيوندند عربها بهانه آوردند كه در اين ميدان تنگ جنگ نتوان كرد . ولى مردم اندلس كه در لشكر بودند به سردارى ابن عزون با موحدين هم‌رأى شدند . ولى چون براى نبرد حركت كردند ، خبر آوردند كه سپاه مسيحيان به بلاد خود بازگشته‌اند . در اين هنگام خليفه فرمان داد كه به راه خود ادامه دهند . خليفه از جبل الصومعه  ranimlA  گذشت و به وادى تامطه رسيد . در آنجا لشكر خسته شده بود و ارزاق قلت يافته و بهاى اجناس بالا رفته بود . چون در راه بلنسيه به درهء برج قباله رسيدند بسيارى از چارپايان از گرسنگى مردند و جمع كثيرى از سپاهيان از گرسنگى هلاك شدند . روز نهم ذو الحجه به عقبة الابالس رسيدند و با رنج بسيار تا پل اغرباله « 15 » پيش راندند . سپاهيان را از گرسنگى ياراى حركت نبود باز هم بسيارى از اسبان و استران و اشتران هلاك شدند . ظهر آن روز بار ديگر به سپاهيان عطا داد . سوار كامل را پنج مثقال و پيادهء كامل را دو مثقال .\r\nروز عيد اضحى در همانجا نماز عيد به‌جاى آورد و ابو زيد بن عبدون قاضى تلمسان پس از نماز خطبهء عيد ادا كرد . چون از آنجا حركت كردند و به ركانه رسيدند گرسنگى شدت گرفت ، راهنمايان نيز راه را گم كردند . سپاهيان گرسنه و رنجور و ناتوان در شكاف كوهها پراكنده گشتند . چون به دژ بنيول نزديك بلنسيه رسيدند خليفه فرمان داد سپاهيان ناحيهء مشرق و شهرهاى اندلس به اوطان خود بازگردند . و خود با انبوهى از سپاهيان به بلنسيه روانه شد .\r\nدر آن روز از سوى والى بلنسيه يوسف بن مردنيش مبالغ كثيرى آرد و جو و ميوه به لشكرگاه خليفه فرستاده شد . خليفه سه روز در آنجا درنگ كرد و به شاطبه راند . دو روز در شاطبه توقف كرد . در اين دو روز واعظان موحدى فرصت غنيمت شمرده اهل شهر را موعظه كردند و آنان را به رسيدن عهد نوين بشارت دادند . خليفه شاطبه را\r\n\r\n\r\n","description":"","footnote":"\r\n( 15 ) . به اسپانيائى  leirbaC led etneuP . \r\n","page_name":" 63 ","page_number":75},
  {"content":"\r\n\r\nبه قصد مرسيه ترك كرد . از بليانه « 16 » گذشت و به دژ انوط « 17 » نزديكى مرسيه رسيد .\r\nمردم مرسيه به استقبال آمدند و چون به شهر درآمد شادمانى كردند و تحيت گفتند .\r\nهلال بن مردنيش او را هداياى بسيار داد . از جمله شمارى كنيزان زيباروى . خليفه بپذيرفت و به عطايا و صلاتش بنواخت .\r\nپس از چند روز مرسيه بر مردم تنگ شد و قحط و غلا سراسر شهر را بگرفت .\r\nبسيارى از موحدين و سپاهيان مزدور رغبت به بازگشتن به شهرهاى خود كردند . خليفه اجازت داد و بسيارى بازگشتند . در ماه صفر سال 568 ه بار ديگر سپاهيان را عطا داد . هر سوار كامل را پنج مثقال زر و غير آن را چهار مثقال و هر پيادهء كامل را دو مثقال و غير آن را يك مثقال و نيم . و همگان پراكنده شدند .\r\nخليفه در مرسيه كه بود به تنظيم امور مملكت شرقى پرداخت . هلال بن مردنيش و برادرانش و عم او ابو الحجاج يوسف را نزد خود فراخواند و بنواخت و خواست كه با زن و فرزند خود همراه او حركت كنند و ابو الحجاج را امارت بلنسيه و اطراف آن داد و ابن عيسى سردار سپاه را به همان مقام كه بود ، ابقاء كرد .\r\nدر اول ماه ربيع الاول خليفه از مرسيه به اشبيليه بازگشت . در راه به غرناطه راه كج كرد و برادر خود السيد ابو سعيد را به امارت آنجا نهاد . در روز هجدهم ربيع الاول سال 568 ه / نوامبر سال 1172 م به اشبيليه وارد شد . خاندان ابن مردنيش نيز با او بودند . آنان را در قصر ابن عباد جاى داد و چند خانهء ديگر براى آنها خريد . غانم بن مردنيش را سردارى سپاه اندلسيان و اصحاب پدرش و اهل ثغور و لشكريان اشبيليه داد . هلال و برادرانش در زمرهء مشايخ درآمدند و در مجلس عالى او شركت مىجستند و در كارها مباشرت مىكردند . غانم با سپاه خود در اراضى قشتاله به جنگ رفت و دلاوريها نمود آن‌سان كه به كفايت و شجاعت ضرب المثل گرديد .\r\n\r\n\r\n","description":"","footnote":"\r\n( 16 ) . به اسپانيايى  anelliV . \r\n( 17 ) . به اسپانيايى  odugatenoM  ، خرابه‌هاى آن تا امروز برجاى است .\r\n","page_name":" 64 ","page_number":76},
  {"content":"\r\n\r\n\r\n4\r\nدر همان هنگام كه خليفه ابو يعقوب يوسف بن عبد المؤمن در مرسيه درنگ كرده بود تا از رنج آن نبرد ناميمون بياسايد ، در جانب غربى شبه جزيره حوادث مهمى اتفاق مىافتاد . پادشاه پرتغال كه در ماه شعبان سال 564 ه / 1169 م در نبرد بطليوس ناكام شده بود ، به‌جاى خود آرميده بود و چشم به راه حوادث مىداشت چون سپاه موحدين ، رهسپار غزوهء وبذه شد ، او نيز فرصت مغتنم شمرد و به آهنگ استيلاء بر شهر باجه لشكر بياراست . باجه مهمترين پايگاههاى ولايت غربى در آن منطقه بود . از آن هنگام كه سيد راى بن وزير از امارات باجه بر كنار شده بود و موحدين سيادت خويش بر ولايت غربى گسترده بودند ، امارت باجه نيز ميان حفاظ موحدين دست به دست گرديد . روزگارى عمر بن تيمصلت تينمللى امارت باجه داشت و پس از او يكى از طلبهء بربرى به نام عمر بن سحنون امارات يافت . عمر ابن سحنون مردى بىسياست بود ، غوغائيان و سفلگان را به خود نزديك ساخت و مردى بدوى از فرومايگان باجه را وزارت خويش داد . ابن سحنون دست ستم بگشود و خونهار ريخت و اموال مردم به باطل بستد و آنان را تازيانه زد . قاضى شهر عمر بن زرقاج نيز كه مردى ستم‌پيشه و مغرض بود او را در طغيانش يارى مىداد . در تحت تاثير جمعى سفلگان و فجار بعضى از اعيان و فقها را بكشت و شهر پرآشوب گرديد و خبر به اشبيليه رسيد .\r\nدر اواخر سال 567 ه / تابستان سال 1172 م ، هنگامى كه خليفه ابو يعقوب يوسف لشكر به وبذه مىبرد حال باجه بر اين‌سان بود . اين حال بر مسيحيان كه دو روستاى باجه يعنى يابره و قصر ابى دانس را در اختيار داشتند پوشيده نبود . از اين‌رو آلفونسو هنريكيز عزم فتح باجه نمود و سردار و ياور خود جرالدوى دلير را با سپاهى به باجه فرستاد . بدبختانه وضع دفاعى شهر خوب نبود و حتى بعضى از برجها در شب نگهبان نداشت و سبب آن بود كه ابن سحنون مواجب سپاهيان را نمىپرداخت . برج قصبه معروف به برج الحمام نيز به همين نحو بدون پاسبان شب بود . در شب اول محرم\r\n\r\n","description":"","footnote":"","page_name":" 65 ","page_number":77},
  {"content":"\r\n\r\nسال 568 ه / بيست و سوم اوت سال 1172 م ، كه شبى تاريك بود و جرالدوى دلير چنين شبى را اختيار كرده بود ، مسيحيان بر روى دستها و پاهاى خود به بارو نزديك شدند و بىآنكه نگهبانان آگاه شوند ، نردبامها بر ديوار قلعه نهادند و بانگ برآوردند .\r\nهنوز ابن سحنون و مردم شهر از بسترها جدا نشده بودند كه مسيحيان برج قصبه را گرفتند و در حال بر قصبه غلبه يافتند . شهر به‌هم برآمد . والى از بارو فروافتاد و به ميرتله گريخت و چون صبح دميد شهر به اشغال مسيحيان درآمد و مردم از دروازه‌ها مىگريختند و دشمن از هر جائى شمشير در آنها نهاده بود ، مىكشت يا اسير مىكرد .\r\nجماعتى از اعيان نيز به قتل رسيدند يا به اسارت افتادند . و مسيحيان بر مقادير بسيارى اموال و امتعه دست يافتند .\r\nدرنگ مسيحيان در باجه دير نپاييد . پادشاه پرتغال استحكامات شهر را چنان يافت كه دفاع از آن دشوار مىبود . پس همهء باروها را ويران ساخت و خانه‌ها را آتش زد و پس از پنج ماه كه شهر را ترك گفت ، شهر به صورت بيابانى بىآب و علف درآمده بود .\r\nمسيحيان در اول ژانويهء سال 1173 م شهر را ترك كردند و بيشتر اهل شهر را به اسارت بردند . از اين اسيران جمعى فديه دادند و آزاد شدند . آنها كه اسير نشده بودند پس از ويران شدن شهر به مراكش مهاجرت كردند « 18 » .\r\nموحدين به اين حوادث كه در باجه مىگذشت ، توجهى نشان ندادند . خليفه ابو يعقوب از آن زمان كه به اشبيليه آمده بود سرگرم تكميل بناى مسجد جامع و احداث كاخها و بستانسراها بود و چون چند ماهى بگذشت در گرداب نبرد قشتاله فروافتاد .\r\nدر اوايل ماه شعبان سال 568 ه / مارس 1173 م از شهر آبله سپاهى از قشتاليان به سردارى حاكم آبله كنت خمينو بيرون آمد . كنت خمينو را در روايات اسلامى قومس .\r\nسان‌منوس و گاه شانشو مىخوانند . و گاه احدب عظيم نصارا زيرا كنت خمينو احدب ( گوژپشت ) بود . و هم او را ابو بردعه گويند . - بردعه نهالى نرم و ضخيم است كه در زير زين اسب مىانداختند و آنگاه زين مرصع را بر آن مىبستند . زيرا به سبب وضع خاص\r\n\r\n\r\n","description":"","footnote":"\r\n( 18 ) . ابن عذارى البيان المغرب ، القسم الثالث ص 100 - 103 .\r\n","page_name":" 66 ","page_number":78},
  {"content":"\r\n\r\nجسمانىاش نمىتوانست بر زين معمولى نشيند . « 19 »\r\nكنت خمينو پيش از اين چند بار به اراضى اندلس تجاوز كرده بود و در يكى از حملات خود تا طريف و جزيرة الخضرأ پيش آمده بود و مسلمانان را از كشتار و تاراج او زيانهاى بسيار رسيد . كنت خمينو از آبله ، قلب اندلس را شكافت و به سوى جنوب در حركت آمد تا به حوالى استجه رسيد ، سپس رهسپار قرطبه شد و در آن حوالى نيز شرارتها كرد و مزارع را ويران ساخت و پنجاه هزار مواشى از جمله دويست گاو پيش كرد و ببرد . و از مسلمين بيش از صد و پنجاه مرد اسير كرد . با اين غنايم و اسيران روى به غرب اندلس نهاد و تا بليارش نزديك شهر « القصر » پيش راند . خليفه در اين هنگام در تدارك جنگ با قشتاله بود . سپاه موحدى در سيزدهم ماه شعبان سال 568 ه و به سردارى السيد ابو زكريا يحيى پسر خليفه همراه با برادرش ابو ابراهيم اسماعيل از اشبيليه بيرون آمد . شتابان از نهر وادى الكبير گذشت و به سوى قرطبه راند و در شانزدهم شعبان به قرطبه رسيد . قشتاليان در اين هنگام به شهر « القصر » رسيده بودند قشتاليان در دشتى پهناور موسوم به كركوى لشكر بداشته بودند ، در نزديكى قلعه رباح ، موحدين دريافتند كه مسيحيان را قصد آن است كه جنگ در آن دشت آغاز كنند ولى تا موحدين به دشت كركوى نزديك شدند مسيحيان كه ديگر جز جنگ چاره‌اى نداشتند به كوهى صعب العبور كه در پايان دشت بود پناه بردند . موحدين از پى آنها به كوه زدند . كنت خمينو بر فراز كوه ايستاده سپاه خود را به پايدارى و فداكارى ترغيب مىكرد ولى مسلمانان غلبه يافتند و صفوف قشتاليان در هم ريخت . موحدين به خيمه كنت خمينو درآمدند و او را كشتند و سرش را بريدند . از سپاه مسيحيان بيش از دويست تن نجات نيافت . در اين نبرد بيشتر اهل آبله كشته شدند . مسلمانان بر لشكرگاه مسيحيان دست يافتند و غنايم بسيار به دستشان افتاد . اسيران مسلمان را آزاد كردند و مواشى بازپس گرفتند ، سرهاى مسيحيان را گرد آورده نزد شيخ ابو حفص و دو\r\n\r\n\r\n","description":"","footnote":"\r\n( 19 ) . ابن صاحب الصلاة ، المن بالامامه برگ 190 ب . ابن ابى زرع ، روض القرطاس ص 139 ابن عذارى ، البيان المغرب القسم الثالث ص 98 .\r\n","page_name":" 67 ","page_number":79},
  {"content":"\r\n\r\nپسر خليفه فرستادند . سر كنت را در ميان سرها بازشناختند و به اشبيليه نزد خليفه گسيل داشتند . در اشبيليه مردم شاديها كردند خطبا خطبه‌ها خواندند و شعرا شعرها سرودند . « 20 »\r\nاين پيروزى پس از شكست وبذه مسلمانان را دلگرم ساخت و براى لشكركشيهاى ديگر به اراضى مسيحيان مصمم گردانيد . از جمله لشكرى با چهار هزار سوار از موحدين و جمعى از اندلسيان و عربها به سردارى ابو يعقوب يوسف بن ابى عبد اللّه تيجيت و عبد اللّه بن اسحاق بن جامع با ساز و برگ فراوان كه سه هزار چارپا در زير بار داشت از اشبيليه رهسپار بطليوس شد . اين آذوقه و علوفه را نزد والى بطليوس ابو غالب بن ابى الحسين نهادند و خود به شمال شرقى تا حوالى شهر طلبيره پيش راندند .\r\nطلبيره در كنار رود تاجه در غرب طليطله بود . مسلمانان در اين سفر جنگى جمع كثيرى از مسيحيان را كشتند و اسير كردند از جمله سى هزار گوسفند و ديگر چارپايان با خود به اشبيليه آوردند .\r\nابن حمله يك‌بار ديگر تكرار شد . مسيحيان كه امواج حملهء مسلمانان را مشاهده كردند پيشنهاد صلح كردند . نخستين كسى از ايشان كه از صلح سخن گفت كنت نونيودولا را حاكم طليطله بود و پس از او آلفونسوى هشتم پادشاه قشتاله رسولان خود را نزد خليفه فرستاد . آلفونسو هنريكيز پادشاه پرتغال هم از آلفونسوى هشتم تقليد كرد و رسولان خود را براى عقد قرارداد صلح گسيل داشت ، گفتگوهاى صلح دو ماه به دراز كشيد و در ماه ذو الحجهء سال 568 ه / ژوئيه سال 1173 م پيمان صلح ميان مسيحيان و مسلمانان منعقد شد . آنچه خليفه را به پذيرفتن پيشنهاد صلح وادار كرد اين بود كه مىخواست فراغتى به دست آورد تا شهرهايى را كه مسيحيان ويران كرده بودند از نو آبادان سازد . « 21 »\r\n\r\n\r\n","description":"","footnote":"\r\n( 20 ) . ابن صاحب الصلاة المن بالامامه برگ 191 الف تا 194 ب البيان المغرب ، القسم الثالث ص 99\r\n( 21 ) . ابن صاحب الصلاة المن بالامامه برگ 195 الف و ب . در اينجا السفر الثانى از كتاب المن بالامامه پايان مىيابد و بخشى كه از حوادث سال 569 سخن مىگويد به دست ما نرسيده است .\r\n","page_name":" 68 ","page_number":80},
  {"content":"\r\n\r\nنتيجهء پيمان صلح ميان خليفه و پادشاه پرتغال آن شد كه سردار سابق پادشاه ، جرالدوى دلير يا جراندهء جليقى دريافت كه مكانت خويش از دست داده است و ديگر نمىتواند بر ضد موحدين دست به كارى زند . از اين‌رو بهترين كار در نظرش اين بود كه به خدمت خليفه درآيد . پس با سيصد و پنجاه تن از يارانش ( در سال 568 ه / 1174 م ) به اشبيليه آمد و خود را بنده و خادم او خواند . خليفه نيز توبهء او بپذيرفت و اكرامش نمود . اما پس از چند ماه آلفونسو هنريكيز به فكر افتاد سردار پيشين خود را بازپس گرداند . در نهان براى او نامه نوشت . قضا را نامه به دست افتاد و خليفه به جرالدو بدگمان شد و اصحابش را بگرفت و به سجلماسه فرستاد كه در آنجا بند بر نهاده به زندان كنند . جرالدو به فكر فرار افتاد . مىخواست از راه دريا بگريزد . او را گرفتند و سرش را بريدند . اما روايتى ديگر هست كه جرالدو در خدمت خليفه ابو يعقوب يوسف مقامى ارجمند يافت . و در ماه شعبان سال 571 ه / مارس 1176 م كه خليفه از اشبيليه به مغرب رفت جرالدو در ركاب او بود و از سوى او در سوس مقامى يافت . در آنجا كه بود با پادشاه سابق خود نهانى مكاتبه آغاز كرد و از او خواست كه ناوگان خود را به فتح آن نواحى فرستد تا ناوگان پرتغال هم چند نقطهء ساحل مغرب را تصرف كند . بعضى از نامه‌هاى او به دست افتاد « 22 » . خليفه در نهان به عامل خود در درعه ، موسى بن عبد الصمد پيام داد كه جرالدو را زير نظر داشته باشد و اصحابش را به ميان قبايل پخش كند و چون جرم جرالدو ثابت شود او را بكشد . موسى بن عبد الصمد جرالدو را به درعه فرستاد . او نيز با اصحابش به درعه رفت و در آنجا فرمان خليفه را دربارهء او اجرا كردند .\r\nپيش از آنكه خليفه به مغرب آيد تصميم گرفت شهرهاى غربى اندلس را تعمير نمايد . پس از تعمير دژ « القلعه » « 23 » ، سال بعد به تعمير ويرانيهاى باجه پرداخت . اين\r\n\r\n\r\n","description":"","footnote":"\r\n( 22 ) . اخبار المهدى بن تومرت ص 127 . البيذق كشته شدن او را در سال 565 ه ضبط كرده است . البيان المغرب ، القسم الثالث ص 103 و نيز :  172 . P . I . T'edahomlA oirepmI'adnariM . H \r\n( 23 ) . به اسپانيايى  ariadauG ed alaclA . \r\n","page_name":" 69 ","page_number":81},
  {"content":"\r\n\r\nشهر را آلفونسو هنريكيز ويران كرده بود . در ماه ربيع آلاخر سال 570 ه جمعى از اعيان باجه نزد او آمدند . ابو يعقوب وعده داد كه شهرشان را آباد خواهد ساخت تا آنان و جمعى از موحدين در آن مسكن گزينند . سپس الحافظ ابو بكر بن وزير را به امارت آن معين كرد . مردم باجه در سنين مختلف همه دويست تن بودند . اينان در قلعه شهر زيستن گرفتند . آنگاه عمر بن تيمصلت والى شلب با پانصد مرد از كارگران و بنايان برسيد و بر ايشان آذوقه آورد . باروهاى شهر پس از يك ماه ساخته شد و مردم ديگر نيز برسيدند و با جديت تمام شهر را آبادان ساختند . در اين روزها والى باجه با مردم بسى درشتى و ستم مىكرد . ميان او و مردم خلاف افتاد . خليفه ابو يعقوب او را عزل كرد و عمر بن تيمصلت را به‌جاى او نهاد . او را روش و رفتارى نيكو بود و مردم روى به بنا و تعمير خانه‌ها و احداث ميدانها و باغها نهادند و در اندك مدتى شهر رونق ديرين باز يافت . « 24 » .\r\nدر اثنأ اين احوال ميان موحدين و فرناندوى دوم پادشاه ليون ، معروف به الببوج جنگ درگرفت . فرماناندو از سال 564 ه / 1169 م با خليفه موحدى پيمان صلح بسته بود . موحدين او را در جنگ با خاندان لارا زعماى قشتاله يارى كرده بودند . او نيز به هنگامى كه پرتغاليها شهر بطليوس را محاصره كرده بودند و نزديك بود بر آن غلبه يابند صدق دوستى خويش عيان كرد و در كنار موحدين با پرتغاليان نبرد كرد تا منهزم شدند . اين روابط مودت‌آميز تا اواخر سال 569 ه / 1174 م برجاى بود . در اين سال بىهيچ سببى آشكار به اراضى اندلس لشكر آورد . خليفه ابو يعقوب خشمگين شد و در سوم ماه صفر سال 570 ه / سوم سپتامبر سال 1174 م سپاه موحدين به سردارى ابو حفص برادر خليفه در حركت آمد و به سوى شهر ردريكو پايتخت ليون يا چنان كه در روايات اسلامى آمده است به سوى شهر السبطاط در حركت آمدند . زعيم قشتاله فرناندو ردريگوس داماد پادشاه ليون و هم‌پيمان ديرين موحدين نيز با او بود . موحدين به شهر ردريگو حمله كردند ولى بدان دست نيافتند . تنها دو دژ « قنطره » و « ناضوش »\r\n\r\n\r\n","description":"","footnote":"\r\n( 24 ) . البيان المغرب القسم الثالث ص 107 .\r\n","page_name":" 70 ","page_number":82},
  {"content":"\r\n\r\nرا تصرف نمودند . چون السيد ابو حفص به اشبيليه بازگشت برحسب مرسوم اين پيروزى ناچيز را جشن گرفتند و شعرا مدايح خود خواندند « 25 » . فرناندو چندى آرام گرفت ولى اين صلح ديرى نپاييد و چنان كه خواهيم ديد مقدمهء يك سلسله جنگهاى تازهء پادشاهان مسيحى در اراضى مسلمانان بود .\r\nدر اوايل سال 570 ه خليفه ابو يعقوب يوسف بن عبد المؤمن با زائده دختر زعيم متوفاى بلاد شرقى اندلس محمد بن سعد بن مردنيش زناشويى كرد . مراسم ازدواج در روز پنجم ربيع الاول در يك مجلس پرشكوه برگزار گرديد . مهر رسمى عروس پنجاه دينار بود ولى خليفه هزار دينار زر براى او فرستاد . چون عروس با اهل و حشم خود به اشبيليه نزد خليفه آمد خليفه هرچه برادران عروس به هنگام فتح مرسيه به او اهدا كرده بودند به دو بخشيد . خليفه زوجهء اندلسى خود را بسيار دوست مىداشت و چنان كه گفتيم زنى زرين‌موى و آبىچشم و خوبروى بود . آل مردنيش نيز از اين خويشاوندى بهره‌مند شدند « 26 » .\r\nاقامت خليفه در اندلس به پايان خود نزديك مىشد . پنج سال بود كه خليفه در اندلس مىزيست . ماه رمضان سال 566 ه بود كه به اندلس آمد در اين ماه‌هاى اخير اتفاق مهمى رخ نداد جز آنكه در ماه جمادى آلاخر ، سال 571 ه محمد بن عيسى مشرف اشبيليه را به سبب از بين بردن اموال و اختلاس مورد خشم قرار داد . بلول بن جلداسن مأمور رسيدگى به حسابهاى او شد . سپس او را شكنجه كردند و بزدند تا بمرد و پيكرش را در نهر وادى الكبير انداختند .\r\nخليفه ابو يعقوب يوسف برادر خود ابو على حسين را ولايت اشبيليه داد و برادر ديگرش ابو الحسن على را ولايت قرطبه . ابو يعقوب در روز پنجشنبه چهاردهم ماه شعبان سال 571 ه / بيست و هشتم فوريهء سال 1176 م همراه با خواص و مشايخ و\r\n\r\n\r\n","description":"","footnote":"\r\n( 25 ) . ابن عذارى البيان المغرب ، القسم الثالث ص 104 .\r\n( 26 ) . البيان المغرب ، القسم الثالث ص 108 اعمال الاعلام ص 271 . روض القرطاس ص 139 و نيز  255 . P . I . T'ebarA aicnelaV sarbi . P . A \r\n","page_name":" 71 ","page_number":83},
  {"content":"\r\n\r\nعمّال و كتّاب و از زعماى اندلس بنى مردنيش و ابراهيم بن همشك و ديگران از اشبيليه به قصد مغرب بيرون آمد . در بندر طلياطه بر نهر وادى الكبير به كشتى نشست و به طنجه آمد . چند روز در طنجه درنگ كرد سپس به سوى مراكش در حركت آمد و در نيمهء رمضان همان سال / بيست و هشتم مارس به مراكش رسيد .\r\n\r\n","description":"","footnote":"","page_name":" 72 ","page_number":84},
  {"content":"\r\n\r\n\r\nفصل چهارم حوادث اندلس و مغرب\r\nهنوز چند هفته‌اى از استقرار خليفه ابو يعقوب يوسف بن عبد المؤمن در مراكش نگذشته بود كه در اول ماه ذو القعدهء سال 571 ه در شهر طاعون افتاد و شدت گرفت چنان كه در هر روز حدود دويست تن مىمردند . چون در مسجد جامع جاى براى نماز خواندن بر مردگان تنگ مىشد ، خليفه فرمان داد در ديگر مساجد هم بر مردگان نماز بخوانند . جمعى از خاندان عبد المؤمن چون برادران خليفه السيد ابو عمران و ابو سعيد و ابو عبد الله و ابو زكريا والى بجايه مردند . از مشايخ موحدين ابو سعيد بن الحسين و نيز شيخ ابو حفص عمر هنتاتى كه از قرطبه به مراكش مىآمد قربانى طاعون شدند . شيخ ابو حفص را در رباط الفتح به خاك سپردند و با مرگ او دولت موحدين يكى از اركان عمدهء خود را از دست داد . خليفه و برادرش السيد ابو حفص نيز مشرف به مرگ شدند ولى با كوشش و توجه پزشكان شفا يافتند . ابن صاحب الصلاة از السيد ابو على الحسين پسر خليفه روايت مىكند كه هر روز در كاخهاى شاهى سى نفر مىمردند . آن‌سان كه بيشتر رجال حاشيه و خدم و بندگان هلاك شدند . اين طاعون يك سال دوام داشت و چنان ترس بر مردم مراكش غلبه كرده بود كه نه كس از شهر بيرون مىرفت ، نه به شهر مىآمد . زيرا هركس از بيم طاعون از شهر مىگريخت\r\n\r\n","description":"","footnote":"","page_name":" 73 ","page_number":85},
  {"content":"\r\n\r\nدر راه گرفتار مىشد . طاعون به مغرب بسنده نكرد و به اندلس هم رسيد ولى چندان شديد نبود . از ميان اعيان كسانى كه در مغرب و اندلس مردند مىتوان از قاضى ابو يوسف حجاج بن يوسف قاضى مراكش نام برد كه در عصر خود در زهد و عدل و ادب نام‌آور بود . و نيز از الكاتب ابو الحكم بن هردوس مالقى و برادرش ابو الحسن كه از اجله طلبه بود و الكاتب ابو الحسن على بن زيد الاشبيلى و مشرف غرناطه ابو عمرو بن افلح و جمع كثيرى از اعيان طلبه و موحدين در شهرهاى مختلف « 1 »\r\nطاعون تازه فروكش كرده بود كه عشاير صنهاجه در اواخر سال 572 ه / اوايل سال 1177 م شورش كردند . خليفه به جنگ ايشان رفت . برادر خود ابو حفص را در مراكش به جاى خود نهاد . چون به رباط هسكوره به منطقه اطلس در جنوب شرقى مراكش رسيد فرمان داد جايى براى لشكرگاه بنا كنند . پسر خود ابو يوسف يعقوب را در آنجا نهاد و خود در بيست و يكم ذو القعده به مراكش بازگرديد ولى ديرى نپاييد كه آن قبايل سر به فرمان نهادند و همه لشكر به مراكش بازگرديد . « 2 »\r\nدر اين مدت در اندلس نيز حوادثى رخ داد . ميان خليفه و كنت نونيو دولارا صاحب طليطله و آلفونسوى هشتم پادشاه قشتاله و آلفونسو هنريكيز پادشاه پرتغال در سال 568 ه / 1173 م صلح منعقد گرديد ولى چون خليفه در ماه شعبان سال 571 ه از اندلس بيرون آمد مسيحيان پيمان شكستند و عازم نبرد شدند .\r\nدر سال بعد ، يعنى سال 572 ه / 1177 م كه سال طاعون مراكش بود آلفونسوى هشتم پادشاه قشتاله و كنت نونيو دولارا به قصد تجاوز به اراضى اسلامى بيرون آمدند و شهر قونقه ( كونكه ) را كه بر فراز تپه‌اى در ملتقاى رود شقر و وقر در شمال شرقى اندلس بود مورد حمله قرار دادند و در ژانويهء سال 1177 م آن را محاصره كردند . ماريانا مىگويد كه قونقه از شهرهايى بود كه مسلمانان در اين منطقه احداث كرده بودند . زيرا نام آن در تواريخ روم و گوت نيامده است . پادشاه آراگون نيز در اين حمله شركت داشت زيرا در نبرد با مسلمانان با پادشاه قشتاله هم‌پيمان شده بود . علاوه بر اينان جمعى از سرداران و\r\n\r\n\r\n","description":"","footnote":"\r\n( 1 ) . ابن عذارى البيان المغرب ، القسم الثالث ص 109 و 110 . تاريخ ابن خلدون ، ج 6 / ص 240\r\n( 2 ) . ابن عذارى البيان المغرب ، القسم الثالث ص 110\r\n","page_name":" 74 ","page_number":86},
  {"content":"\r\n\r\nشواليه‌ها مانند پدر و اسقف برغش و سانچو صاحب آبله وريموندو صاحب بلازنسيا و غير ايشان نيز شركت داشتند . « 3 » مردم قونقه نزد خليفه به مراكش كس فرستادند و يارى خواستند . خليفه به پسران خود ابو على حسين والى اشبيليه و ابو الحسن على والى قرطبه نوشت كه به جنگ طليطله و طلبيره لشكر در حركت آورند . تا مگر قشتاليان را وادارند كه از محاصرهء قونقه دست بردارند .\r\nدر روز ششم شوال / آوريل 1177 ، السيد ابو الحسن على با لشكر قرطبه برفت و بر اراضى طليطله حمله كرد و كشتار و تاراج كرد و با غنايم بسيار بازگرديد .\r\nابو على نيز با چهار هزار سوار و چهار هزار پياده از اشبيليه به سوى شمال راند و در حوالى طلبيره قتل و غارت كرد و بسيارى از اسيران و غنايم فراچنگ آورد و تا به نذر خود وفا كند بر روى زورقى كه مردان از اشبيليه بر دوش خود آورده بودند نشست و از نهر تاجه عبور كرد .\r\nاما اين تلاشها در رهايى قونقه از محاصرهء مسيحيان سودمند نيفتاد ، زيرا آنان در عزم خويش پاى مىفشردند و با وجود سرماى سخت و استحكام عظيم باروها محاصره نه ماه - از اواخر ژانويهء 1177 تا اواخر سپتامبر - مدت گرفت . عاقبت مسلمانان را گرسنگى از پاى درآورد و در روز بيست و يكم سپتامبر تسليم شدند . مسيحيان به شهر درآمدند و بر طبق سنتشان به زودى مسجد جامع شهر را به كليسا تبديل كردند و قونقه مركز اسقفى شد .\r\nسقوط قونقه در خط دفاعى شمال شرقى اندلس شكستى بزرگ بود و نشان آن بود كه موحدين در دفاع از شبه جزيرهء اندلس ناتوان هستند .\r\nفرناندوى دوم پادشاه ليون ( الببوج ) هم فرصت را براى تجاوز به اراضى اسلامى از دست نداد . و در همان سال لشكر به سوى اشبيليه برد و به اركش و شريش در جنوب اشبيليه رسيد . نيرويى از مسيحيان ، از اهالى منطقهء طلبيره هم بيرون آمده بودند . اينان مىخواستند از مسلمانان به سبب تجاوز به سرزمينشان انتقام بستانند .\r\nموحدين آنان را در ميان گرفتند و پراكنده ساختند و هرچه اموال و چهارپايان به همراه\r\n\r\n\r\n","description":"","footnote":"\r\n( 3 ) .\r\n . VIX . pac , omicednU biL , anapsE ed lareneG airotsiH anairaM \r\n","page_name":" 75 ","page_number":87},
  {"content":"\r\n\r\nداشتند به‌دست موحدين افتاد . موحدين جمعى را نيز اسير كردند و به اشبيليه بردند در آنجا گردنشان را زدند . « 4 »\r\nدر منطقهء غربى نيز آلفونسو هنريكيز پادشاه پرتغال پيمان خود بشكست و بار ديگر شهر باجه را كه تازه روى آبادى ديده بود مورد حمله قرار داد . آلفونسو در سال 573 ه / 1177 م لشكر به باجه كشيد و كشته‌هاى آن نابود كرد ، اما در حالىكه نزديك بود بر شهر غلبه يابد لشكر خود به سوى درهء اشبيليه در حركت آورد و پس از آنكه در طريانه قتل و غارت كرد به حوالى اشبيليه آمد ، آنگاه بار ديگر به باجه بازگرديد . چون آلفونسو هنريكيز به باجه رسيد ، شهر را ويران و خالى از سكنه يافت . سبب آن بود كه والى شهر عمر بن تيمصلت همراه با على بن وزير حاكم حصن شربه لشكر آراسته و به قصر ابى دانس حمله كردند ميان آنان و مسيحيان نبرد درگرفت . در اين‌حال براى مسيحيان از شنترين نيرو رسيد . ابن تيمصلت و على بن وزير منهزم و با جمعى از سواران و پيادگان اسير شدند . و باقى كشته شدند . چون خبر به مردم باجه رسيد زن و فرزند برگرفتند و از باجه گريختند . بعضى به ميرتله رفتند . اين واقعه در محرم سال 574 ه / ژوئيهء سال 1178 م اتفاق افتاد . اين تيمصلت و همتاى او ابن وزير را به قلمريه بردند .\r\nابن تيمصلت را شكنجه دادند و سپس اعدام كردند ولى ابن وزير را با گرفتن چهار هزار دينار فديه آزاد كردند . « 5 »\r\nدر روايت پرتغالى داستان اين جنگ به صورت ديگر آمده است . گويد آنكه به درهء اشبيليه لشكر كشيد سانچو پسر آلفونسو هنريكيز و ولىعهد او بود . و اين واقعه در سال 1178 م / 574 ه اتفاق افتاد . سانچو پس از آنكه موحدين را در خارج شهر طريانه شكست داد لشكر به لبله برد . در آنجا دريافت كه لشكرى از موحدين به محاصرهء باجه مىرود . سانچو جمعى از سواران خود را به باجه فرستاد و خود با باقى لشكرش از پى آنها برفت و موحدين را بار ديگر منهزم ساخت و باجه در حوزهء تصرف پرتغاليها باقى\r\n\r\n\r\n","description":"","footnote":"\r\n( 4 ) . ابن عذارى ، البيان المغرب ، القسم الثالث ص 110 و 111 و نيز رجوع كنيد به\r\n . 723 623 . P . III . T anapsE ed lareneG airotsiH : etneufaL . M \r\n( 5 ) . ابن عذارى ، البيان المغرب ص 107 و 108 .\r\n","page_name":" 76 ","page_number":88},
  {"content":"\r\n\r\nماند . « 6 »\r\nپس از اين وقايع ، خليفه ابو يعقوب يوسف ، پسران خود السيد ابو على حسين والى اشبيليه و ابو الحسن على والى قرطبه را به حضرت مراكش خواند . آن‌دو در روز هشتم ماه رمضان سال 573 ه / بيست و هفتم فوريهء سال 1178 م از اشبيليه بيرون آمدند .\r\nابو على بن عزون و جمعى از مشايخ موحدين نيز با آنان بودند ، تا در باب وضع دفاعى اندلس و جنگ با مسيحيان با آنان گفتگو كند . آنان در محرم سال 574 ه / ژوئيهء سال 1178 م به اندلس بازگرديدند .\r\nدر سال 573 ه خليفه ابو يعقوب تصفيه‌اى را در ميان وزرا و عمال خود آغاز كرد .\r\nوزير خود ابو العلاء ادريس بن ابراهيم بن جامع و پسرانش را بگرفت و اموالشان را مصادره نمود و آنان را به مارده تبعيد كرد . پس از شش سال هنگامى كه ابو يعقوب درگذشت و ابو يوسف پسرش به خلافت رسيد آنان نيز مورد عفو واقع گرديدند . بنى جامع از پانزده سال پيش وزارت خليفهء موحدى را بر عهده داشتند . عميدشان ادريس بن ابراهيم بن جامع پسر ابراهيم بن جامع از اصحاب اهل الدار يعنى از خويشاوندان محمد بن تومرت بود . چون مكانتى يافتند برحسب عادت عصيان كردند و ابو يعقوب ايشان را سركوب كرد . خليفه جماعت ديگرى از عمال را مورد بازخواست قرار داد . حتى بعضى را اعدام كرد . از اين جمله بودند ابو عبد الله بن المعلم مشرف اشبيليه و ابن فاخر مشرف سجلماسه و ابو الحسن على بن حنون و غير ايشان . « 7 »\r\n\r\n1\r\nدر سال 575 ه / 1179 م تجاوز پرتغاليها در دريا و خشكى شدت گرفت . آلفونسو هنريكيز پيمان صلح با خليفه را شكسته بود و پرتغاليها به وادى اشبيليه و شهر باجه\r\n\r\n\r\n","description":"","footnote":"\r\n( 6 ) .  . 872 772 . P . I . T , edhomlA oirepmI . adnariM . H \r\n( 7 ) . المعجب ص 137 . البيان المغرب ، القسم الثالث ص 112 .\r\n","page_name":" 77 ","page_number":89},
  {"content":"\r\n\r\nتاخته بودند . و چون بىآزرمى از حد گذرانيدند خليفه ابو يعقوب يوسف تصميم به دفع آنان گرفت . ناوگان سبته را به فرماندهى غانم بن مردنيش فرمان داد بر سواحل پرتغال دستبرد زند . غانم رهسپار اشبونه شد و در سواحل آن دو بر كشتيى از كشتيهاى پرتغال مستولى شد و به سبته بازگرديد . در اين‌حال ناوگان پرتغال رهسپار جنوب شد و به جزيرهء شلطيش واقع در مقابل ولبه در مصب رود اوديل غلبه يافت و بسيارى از ساكنان مسلمان آن را اسير كرد و اينان در اسارت باقى ماندند تا ابو يعقوب فديه داد و آزادشان نمود . « 8 »\r\nخليفه گرفتار حوادث قفصه بود - كه از آن ياد خواهيم كرد - اين بود كه براى انتقام بار ديگر ناوگان خود را به سواحل پرتغال فرستاد . ناوگان موحدى به سردارى غانم بن مردنيش و برادرش ابو العلاء رهسپار آبهاى شمالى پرتغال شدند و در سان‌مارتن دوپورتو در شمال اشبونه پهلو گرفتند . مسلمانان در خشكى پيش رفتند تا مگر پورتو دوموس را كه در نزديكى ساحل بود مورد هجوم قرار دهند ولى حاكم پرتغالى آن امير البحر روبينو مردم شهر شنترين و الكانينا را به يارى طلبيد . اينان بر راه مسلمانان كمين گرفتند و در موقع مناسب بر آنان تاختند و منهزمشان كردند و غانم و برادرش ابو العلاء و جمعى از اكابر موحدين را به اسارت گرفتند . پرتغاليها بر كشتيهايشان دست يافتند و هركه در آنها بود با خود بردند . و اموال و متاعشان را تاراج كردند . اين واقعه در نيمهء ماه محرم سال 576 ه / يازدهم ژوئيهء سال 1180 م اتفاق افتاد . غانم از اسارتگاه خود به خليفه ابو يعقوب پيام داد تا او را از اسارت برهاند . خليفه از برادر غانم هلال بن مردنيش خواست كه فديهء آزادى برادر مهيا سازد .\r\nاو نيز اموالى گرد آورد و به اشبيليه فرستاد . اين اموال را به پرتغال حمل كردند و غانم و برادرش و اصحاب او را آزاد كردند . « 9 » البته خواهيم ديد كه ابن عذارى داستان آزادى غانم را به گونهء ديگرى نيز نقل مىكند .\r\nپرتغاليها بار ديگر ناوگانى به سردارى امير البحر روبينو براى ضربه زدن به بندر سبته\r\n\r\n\r\n","description":"","footnote":"\r\n( 8 ) . البيان المغرب ، القسم الثالث ص 113 .\r\n( 9 ) . ابن عذارى ، البيان المغرب القسم الثالث ص 116 .\r\n","page_name":" 78 ","page_number":90},
  {"content":"\r\n\r\nفرستادند . سبته پايگاه ناوگان موحدى بود . ولى فرمانده ناوگان سبته ، عبد الله بن جامع كه پس از اسارت غانم عهده‌دار مقام او شده بود به دفاع در حركت آمد . ناوگان اشبيليه هم به سردارى ابو العباس صقلى برسيد . اين دو متحدا به بندر قادس رفتند و از آنجا به سوى سواحل جنوبى پرتغال بادبان بگشادند ، سپس راه كج كردند تا در محاذى ولايت غربى به سوى شمال در حركت آيند . ناوگان پرتغال تازه به‌سمت جنوب حركت كرده بود . دو لشكر در برابر رأس اسبكل در جنوب اشبونه به يكديگر رسيدند . از عجايب اتفاقات آنكه اين برخورد در نيمهء محرم سال 577 / اواخر ماه مه سال 1181 يعنى درست يك سال پس از شكست ناوگان موحدين واقع شد . ميان دو لشكر جنگى سخت در گرفت . پرتغاليان شكست خوردند و امير البحر روبينو كشته شد . مسلمانان را بيست كشتى به دست افتاد و هزار و هشتصد تن اسير گرفتند . سرداران پيروزمند بازگشتند .\r\nخليفه فرمان داد بعضى از اسيران را براى فديهء غانم بن مردنيش اختصاص دهند و باقى را اعدام كنند . « 10 »\r\nدر آغاز سال 577 ه سپاه موحدى به سردارى ابو عبد الله محمد بن وانودين هنتاتى از اشبيليه بيرون آمد و رهسپار شمال غربى شده به سوى يابره در حركت آمد .\r\nابو عبد اللّه محمد بن وانودين در حوالى يابره دست به كشتار و تاراج زد و كشتزارها و تاكستانها و باغهاى ميوه را نابود ساخت . موحدين هرچه از چارپايان يافتند پيش كردند . پرتغاليها در درون شهر مقاومت مىكردند ولى ناگهان بر مسلمانان تاختن آوردند و به سختى شكست خوردند و با دادن تلفات بسيار به درون شهر گريختند .\r\nمحمد بن وانودين دو روز بر در شهر درنگ كرد . سپس بازگرديد و در راه بازگشت يكى از دژهاى مسيحيان را تصرف نمود و زنان و مردانش را اسير كرد و با غنايم بسيار به اشبيليه آورد . اين واقعه در اواخر محرم سال 577 ه / ژوئن سال 1181 م اتفاق افتاد . « 11 »\r\nديرزمانى نگذشت كه سپاه پرتغاليان كه از مردم شنتره بودند در حركت آمد و از نهر\r\n\r\n\r\n","description":"","footnote":"\r\n( 10 ) . ابن عذارى ، البيان المغرب ، القسم الثالث 117 و 118 . تاريخ ابن خلدون ، ج 6 / ص 241 .\r\n( 11 ) . البيان المغرب ، القسم الثالث ص 117 .\r\n","page_name":" 79 ","page_number":91},
  {"content":"\r\n\r\nوادىيانه گذشت و تا فحص الشرف در حوالى اشبيليه پيش آمد . چون با لشكر اشبيليه جنگ درپيوست صد و هفتاد تن از مسيحيان به قتل رسيدند ولى پرتغاليها بر سر راه مسلمانان كمين گرفته بودند و اين سبب شكست لشكر مسلمانان و كشته شدن جمعى از آنان شد . قشتاليان نيز در همين هنگام به استجه و اراضى قرطبه لشكر آوردند ولى بدون جنگ و مقاومت بازگرديدند . خليفه ابو يعقوب يوسف بن عبد المؤمن در مراكش بود و اين اخبار مىشنيد . « 12 »\r\nسال بعد يعنى در سال 578 ه / 1182 م تجاوز پرتغاليها بر اراضى اندلس افزونتر شد . نيرويى از سواران شنترين و اشبونه بيامد و از نهر وادىيانه گذشت و فحص الشرف را در جنوب اشبيليه زير پى سپرد تا به شلوقه « 13 » بر مصب وادى الكبير رسيد و با هزار سوار و هزار پياده شلوقه را بگرفت و مسلمانان ساكن شهر را بكشت و غنايم و اسيران بسيار به دست آورد آنگاه بر دژ القصر « 14 » و دژهاى ديگر مستولى گرديد و از راه لبله بىآنكه به مانعى برخورد بازگرديد . در همان حال قشتاليان نيز تجاوز خويش شدت بخشيدند . آلفونسوى هشتم يا به قول روايات اسلامى اذفنش صغير لشكر بيرون آورد و رهسپار قرطبه شد و خارج شهر لشكرگاه زد و اين در چهارم ماه صفر بود .\r\nسپس طوايفى از قوايش را به مالقه‌ورنده و غرناطه گسيل داشت . پريشانى و اضطراب سراسر شهرها را بگرفت و نرخها بالا رفت و مردم در تنگى افتادند . موحدين همهء نيروى خود را به دفاع از اشبيليه اختصاص داده بودند . از اين‌رو ابو عبد الله محمد بن وانودين براى دفع قشتاليان از دشت قرمونه نيروى خود به اطراف فرستاد . ولى قشتاليان سراسر اراضى ميان قرطبه و اشبيليه را زير پى درنورديدند بىآنكه كسى مانع اعمالشان شود . آلفونسوى هشتم لشكر به استجه برد و نزديك بود بر آن غلبه يابد ولى والى شهر ابو محمد بن طاع الله كومىنيك مقاومت كرد و آلفونسو به سوى اشبيليه\r\n\r\n\r\n","description":"","footnote":"\r\n( 12 ) . ابن عذارى البيان المغرب ، القسم الثالث ص 118 . تاريخ ابن خلدون ، ج 6 / ص 241 .\r\n( 13 ) . به اسپانيايى  royaM aL raculnaS . \r\n( 14 ) . به اسپانيايى  razaclunzA . \r\n","page_name":" 80 ","page_number":92},
  {"content":"\r\n\r\nدر حركت آمد . قشتاليان دژهاى رنده را گرفتند و هزار و چهار صد تن از مسلمانان را اسير كردند و در اراضى رنده و جزيره هر كشته كه بود نابود كردند و غنايم بسيار و چارپايان بىشمار به دست آوردند .\r\nاما استيلاى آلفونسوى هشتم بر دژ شنتفيله « 15 » بزرگترين عمل رزمى مسيحيان بود . اين دژ بر فراز تپه‌اى بود بلند با باروهاى فلك‌ساى . قشتاليان در هفدهم ماه صفر / بيست و دوم ژوئيه سال 1182 م بر آن دست يافتند و هفتصد تن ساكنان آن را اسير كردند . مردم اشبيليه دو هزار و هفتصد و هفتاد و پنج دينار فديهء ايشان پرداختند و آزادشان كردند . اين مبلغ را از مردمى كه در مسجد جامع گرد آمده بودند گرفتند .\r\nآلفونسو وسائل دفاعى دژ را دو برابر كرد و پادگان نيرومندى مركب از پانصد سوار و هزار پياده در آنجا قرار داد و جمعى از مسيحيان را در آنجا اسكان داد و دژ را از آذوقه و سلاح بينباشت . گويند كه چون دژ را گرفت گفت : اكنون قرطبه و اشبيليه در چنگ من است . مدت تاخت‌وتاز آلفونسو چهل و پنج روز بود . آلفونسو در ربيع الاول سال 578 ه / هفدهم ژوئيهء سال 1182 م به بلاد خويش بازگرديد .\r\nاز دست رفتن دژ شنتفيله بر موحدين گران آمد . از اين‌رو السيد ابو اسحاق پسر خليفه از اكناف لشكر گرد كرد و در اول ماه ربيع الاول سال 578 ه رهسپار دژ شد . قضا را در همين هنگام پادگان مسيحى آن براى تاخت‌وتاز به بلاد مجاور از دژ بيرون رفته بود .\r\nمسلمانان قرمونه و جايهاى ديگر بر آنها زده و هفتاد سوار را كشته بودند و جمعى را نيز اسير كردند . اسيران را نزد السيد ابو اسحاق بردند ، فرمان داد همه را در راه اعدام كنند .\r\nاين پيروزى محلى موحدين را به تسخير دژ شنتفيله برانگيخت . موحدين دژ را چهل و شش روز محاصره كردند و راه آذوقه و علوفه بر آن بستند تا اكثر ساكنان و چارپايانشان مردند . در اين هنگام خبر رسيد كه آلفونسو به يارى محاصره‌شدگان مىآيد . مسلمانان به اشبيليه بازگشتند چون آلفونسو به دژ درآمد از پانصد سوار جز پنجاه سوار و از هزار پياده جز ششصد تن باقى نمانده بود . باقى در ايام محاصره از بيمارى مرده بودند .\r\n\r\n\r\n","description":"","footnote":"\r\n( 15 ) . به اسپانيايى  alifatnaS . \r\n","page_name":" 81 ","page_number":93},
  {"content":"\r\n\r\nآلفونسو فرمان داد دژ را خالى كنند . اين واقعه در پانزدهم ماه جمادى الثانيه / شانزدهم سپتامبر سال 1182 م بود . « 16 »\r\nپس از پايان جنگ شنتفيله موحدين جنگ از سر گرفتند ابو عبد الله محمد بن وانودين لشكر گرد آورد و در هشتم ماه جمادى الاخر سال 578 ه / نهم سپتامبر سال 1182 م رهسپار حصن بته شد . در آنجا مجلس شور تشكيل داد و تصميم به غزوشهر طلبيره در مغرب طليطله ، بر ساحل رود تاجه گرفت . اين شهر در ابتداى حدود قشتاله بود . از اين‌رو لشكر موحدى به سوى شمال در جنبش آمد و از جبال شارات ( سييرامورنا ) بگذشت و نهر وادى يانه را پشت سر نهاد . هوا ابرآگين بود و تا به نزديكى طلبيره رسيد كس خبر نيافت . مسلمانان روز بعد بر تپهء مرتفعى در فاصلهء يك ميل از شهر لشكرگاه برپا كردند . مسيحيان نيز لشكر گرد آوردند ولى مسلمانان كه در طول راه غنايم فراوان فراچنگ آورده بودند از فراز تپه فرود آمده بازگرديدند . مسيحيان در پى آنان حركت كردند . در فاصله هشت ميلى شهر ميان دو لشكر مصاف افتاد . مسيحيان منهزم شدند و بنا به روايات اسلامى بيش از ده هزار نفر سوار و پياده كشته دادند . مسلمانان اموال و سلاح و چارپايانشان به غنيمت گرفتند . ابن وانودين فتحنامه به خليفه ابو يعقوب نوشت .\r\nخليفه اظهار شادمانى كرد ولى بر پسر خود السيد ابو اسحاق خشم گرفت كه در اين جنگ پيروزمندانه شركت نجسته بود . از اين‌رو در جواب ابن وانودين نوشت « و ما رميت اذ رميت و لكن الله رمى » .\r\nابو عبد الله محمد بن وانودين ، فرزند ابو يعقوب يوسف بن وانودين هنتاتى بود . از بزرگان اهل خمسين و در خاندان علم پرورش يافته بود . خليفه عبد المؤمن او را در مجلس خود درآورد و به خود نزديك ساخت . سپس او را سردارى سپاه داد . ابن وانودين در جنگهاى افريقيه همراه او بود . چون به اندلس فرستاده شد در جنگ با ابن مردنيش و سپس شكست دادن مسيحيان در شنترين و حمل آذوقه به بطليوس و راندن قشتاليان از قرمونه و سرانجام در نبرد طلبيره قدرت نظامى خود نشان داده بود .\r\n\r\n\r\n","description":"","footnote":"\r\n( 16 ) . ابن عذارى ، البيان المغرب ، القسم الثالث ص 120 . تاريخ ابن خلدون ج 6 / ص 241 .\r\n","page_name":" 82 ","page_number":94},
  {"content":"\r\n\r\nولى عاقبت خليفه ابو يعقوب يوسف بر او خشم گرفت . سال بعد كه به اشبيليه رفت در اثر سعايت ساعيان او را به غافق در نزديكى قلعه رباح تبعيد نمود . ابن وانودين چندى در آنجا درنگ كرد ، سپس به تونس رفت در آنجا استقرار يافت . « 17 »\r\n\r\n2\r\nاكنون اندكى به عقب بازمىگرديم تا حوادث مغرب را در خلال اين چند سال كه تجاوز قشتاليان و پرتغاليان بر اندلس شدت گرفته بود ، بررسى كنيم .\r\nاز اهم حوادث داخلى در اين مدت وفات السيد ابو حفص عمر بن عبد المؤمن برادر خليفه ابو يعقوب بود . ابو حفص برادر بزرگ ابو يعقوب بود و مادرشان چنان كه گفتيم آزاد زنى بود به نام زينب دختر قاضى موسى بن سليمان ضرير ، از اصحاب خمسين . ابو حفص در ماه ربيع الاول سال 575 ه / اوت 1179 درگذشت . او را از زمان پدرش عبد المؤمن در دولت موحدى مقامى ارجمند بود . در جوانى امارت تلمسان داشت . بعد از برافتادن وزير عبد السلام كومى او منصب وزارت يافت . چون در سال 558 ه عبد المؤمن در سلا وفات كرد ، السيد ابو حفص عمر ، با شيخ ابو حفص عمر بن يحيى هنتاتى بزرگ مشايخ موحدين به وصيت عبد المؤمن براى ابو يعقوب يوسف بن عبد المؤمن بيعت گرفتند .\r\nابو حفص به شغل پيشين خود يعنى حاجبى ، برگزيده شد . و در لشكركشيهاى ابو يعقوب به ناحيه شرقى اندلس و پايان دادن به شورش ابن مردنيش سهم بسزايى داشت .\r\nدر سال 575 ه در شهر قفصه واقع در جنوب قيروان شورشى برپا شد . قفصه از زمانى كه دولت بنى باديس صنهاجى در افريقيه به ضعف گراييد ، جايگاه امارت محلى بنى الرند شده بود و عميدشان عبد الله بن محمد بن الرند در قفصه جاى گرفت و دامنهء نفوذ خود را تا قسنطينه بسط داد . پس از او پسرش المعتزو پس از او نواده‌اش يحيى بن\r\n\r\n\r\n","description":"","footnote":"\r\n( 17 ) . ابن عذارى ، البيان المغرب ، القسم الثالث ص 123 و 124 و 132 .\r\n","page_name":" 83 ","page_number":95},
  {"content":"\r\n\r\nتميم بن المعتز در قفصه به جايش نشست . چون در سال 554 عبد المؤمن به قضاى افريقيه رفت و بر قفصه مستولى گرديد ، بنى الرند را به بجايه منتقل كرد و يكى از موحدين را به امارت قفصه برگماشت . هنگامى كه در قفصه شورش افتاد والى شهر يكى از موحدين بود به نام عمران بن موسى الصنهاجى كه مردى بدسيرت و ستمگر بود .\r\nچون مردم قفصه شورش آغاز كردند جمعى از ايشان رسولى به بجايه فرستادند و على بن عبد العزيز الرندى ، معروف به الطويل را فراخواندند . الطويل بيامد و آتش شورش زبانه كشيد و عمران بن موسى به دست الطويل به قتل رسيد . و الطويل زمام امور شهر به دست گرفت . در اين شورش يكى از خويشاوندانش سردار سپاه على بن المنتصر كه در بجايه بود ، او را در كار خود دلير مىكرد .\r\nچون اين اخبار به ابو يعقوب يوسف بن عبد المؤمن رسيد عزم آن كرد كه خود به افريقيه رود و در پانزدهم شوال سال 575 ه / مارس 1180 م لشكر از مراكش بيرون آورد . خليفه پسر خود ابو يوسف يعقوب را با سپاهى بر مقدمه به تلمسان فرستاد و خود در اوايل سال 576 ه به او ملحق شد و چون لشكرش مهياى پيكار گرديد در دوازدهم صفر 576 ه از تلمسان بيرون آمد و رهسپار افريقيه شد و در بجايه فرود آمد . خانه على بن المنتصر خويشاوند الطويل را بگرديدند كاغذهايى به دست آمد حاكى از آنكه او آتش اين فتنه تيز مىكرده است . پس او را گرفتند و اموالش را بستدند . خليفه ابو يعقوب يوسف قفصه را محاصره كرد وزير ضربات منجنيق گرفت . در ماه رمضان سال 576 ه / فوريه سال 1181 م الطويل ، على بن عبد العزيز بن الرند ، تسليم شد و امان خواست و موحدين به شهر درآمدند . خليفه امارت افريقيه وزاب را به برادر خود السيد على ابو الحسين داد و امارت بجايه يا ولايت قيروان را به برادر ديگرش السيد ابو موسى سپرد « 18 » .\r\nدر اين هنگام كه ابو يعقوب به افريقيه آمده بود ، فرصت مغتنم شمرد و قبايل عرب\r\n\r\n\r\n","description":"","footnote":"\r\n( 18 ) . البيان المغرب ، القسم الثالث ص 114 . تاريخ ابن خلدون ج 6 / ص 240 و 241 ، كتاب اخبار المهدى بن تومرت ص 125 . المعجب ص 141 و 142 .\r\n","page_name":" 84 ","page_number":96},
  {"content":"\r\n\r\nرا به انواع بخششها و وعده‌ها دلخوش ساخت و از آنان خواست براى نصرت دين به جهاد كفار قدم در راه نهند . آنان نيز بپذيرفتند و بيامدند . از جمله شيخ ابو سرحان مسعود بن سلطان بن زمام بود .\r\nپيش از اين گفتيم كه دلجويى از اعراب ساكن افريقيه و داخل كردن آنان در سپاه موحدين از نقشه‌هاى عبد المؤمن بود كه در سال 555 ه از زمان فتح مهديه دست به آن زد و پسرش ابو يعقوب نيز اين سياست را ادامه داد . موحدين از اين كار دو هدف داشتند يكى تخليه افريقيه از قبايل عرب و در نتيجه جلوگيرى از تجاوز و تاراج آنها در بلاد آن سامان و ديگر بهره‌جويى از نيروى رزمى آنان در جهاد اندلس . ابو يعقوب توانست جماعات بسيارى از ايشان را به اندلس كوچ دهد . آنان در جنگ وبذه و جنگهاى ديگر با مسيحيان در نقاط ديگر شركت جستند و چون خواست از اندلس بازگردد عربها را به شهرهاى مختلف چون قرطبه و اشبيليه جنوبى در حوالى شهر شريش اسكان داد .\r\nاز ديگر حوادث به هنگامى كه خليفه در افريقيه بود ، آمدن رسولان پادشاه نورمانى صقليه گيوم ( ويليام ) بود براى انعقاد يك قرارداد صلح . پادشاهان صقليه از بيست سال پيش كه عبد المؤمن مهديه را از آنان بازپس گرفته بود و تسلط آنان را بر سواحل افريقيه برافكنده بود ، از موحدين بيمناك بودند و همواره مصالحه با آنان را ترجيح مىدادند . ابن صاحب الصلاة مىگويد كه در اين پيمان مقرر شد كه صقليه هر سال باج و خراجى معين ارسال دارد . علاوه بر آن پادشاه صقليه دانه ياقوتى به نام الحافر ( سم ) براى خليفه هديه فرستاد . اين ياقوت به شكل سم اسب بود . خليفه آن را بر صندوق مصحف عثمان كه موحدين در تكريم آن مبالغه مىكردند جاى داد .\r\nخليفه ابو يعقوب يوسف بن عبد المؤمن پس از اين فتوحات در ماه صفر 577 ه به مراكش بازگرديد . خبر پيروزى او پيش از اين رسيده بود و مجالس سور و سرور پيش از رسيدنش به مراكش در همه‌جا برپا شده بود .\r\nديگر از حوادث اين ايام آنكه طايفه‌اى از ساكنان كوهستان سوس در نزديكى بلاد هرغه ، قبيله محمد بن تومرت ، بر معدن نقره‌اى كه در آن كوه بود مستولى شده بودند و نقره‌ها را براى خود استخراج مىكردند . ابو يعقوب يوسف در اول ماه صفر سال\r\n\r\n","description":"","footnote":"","page_name":" 85 ","page_number":97},
  {"content":"\r\n\r\n578 ه لشكر از مراكش بيرون آورد ، چون به كوه معادن نقره رسيد فرمان داد بر سر آن دژى بسازند و در آنجا پادگانى نهند . سپس به تينملل رفت و قبر مهدى و پدر خود عبد المؤمن را زيارت كرد . ابن صاحب الصلاة كه خود در زمره همراهان بود گويد كه ابو بكر بن زهر و ابو الوليد بن رشد نيز همراه او بودند و خليفه در جبال ايجليز غارى را هم كه مهدى در آن عبادت مىكرده است زيارت نمود . مردم براى تبرك و شفاى بيماران از آنجا خاك برمىگرفتند . خليفه فرمان داد كه به اين مناسبت شاعران در رثاء مهدى شعر بگويند و به ذكر مناقب او پردازند . آنگاه خليفه همه را جوايز و صلات ارزانى داشت .\r\nدر سال 579 ه خليفه ابو يعقوب يوسف فرمان داد كه شهر مراكش را توسعه دهند زيرا قبايل هسكوره و صنهاجه را گفته بود كه بلاد خود را رها كنند و به مراكش آيند . چون بيامدند شهر را گنجاى آنان نبود و شكايت سر كردند . در اين هنگام خليفه تصميم به توسعه شهر گرفت و انجام اين مهم را به فرزند و ولىعهد خود ابو يوسف يعقوب واگذاشت . ابو يوسف در روز اول ماه ربيع الاخر سوار شد و با جمعى از شيوخ موحدين و رؤساى بنايان براى يافتن مكان مناسب به گردش پرداخت . رأى بر آن قرار گرفت كه شهر از جانب جنوبى گسترش يابد . خليفه نيز تأييد كرد . باروى جنوبى را خراب كردند و در روز دوشنبه بيست و پنجم ماه ربيع الاخر شهر جديد را پىافكندند .\r\nپس از چهل روز بناى باروى جديد و ساختن دروازه الشريعه پايان گرفت و بناى خانه‌ها آغاز شد . « 19 »\r\nدر همان اوان در افريقيه حادثه‌اى اتفاق افتاد . طوايف عرب بنى سليم كه در نزديكى شهر فاس سكونت داشتند عصيان كردند . على پسر خليفه كه والى تونس بود به قتال ايشان بيرون رفت . جنگ چند روز مدت گرفت . در اين نبرد پسر خليفه به اسارت افتاد . چون خليفه بشنيد عزم قتال عربهاى بنى سليم نمود ولى پس از چند روز خبر آوردند كه اسيران با پرداختن فديه آزاد شده‌اند و به تونس بازگشته‌اند « 20 » .\r\n\r\n\r\n","description":"","footnote":"\r\n( 19 ) . ابن عذارى ، البيان المغرب ، القسم الثالث ص 126 .\r\n( 20 ) . ابن عذارى البيان المغرب ، القسم الثالث ص 127 .\r\n","page_name":" 86 ","page_number":98},
  {"content":"\r\n\r\nهم در اين سال خليفه ، ابو زكريا بن حيون شيخ قبيله كوميه را و پسر او على مشرف تلمسان را به خوارى افكند . ابو زكريا دستگير شد و چندى به حسابهايش رسيدگى كردند سپس او را به بطليوس تبعيد نمودند . پسرش على در زندان ماند تا آنگاه كه خليفه عزم نبرد كرد . فرمان داد على را نيز بسته در زنجير همراه او ببرند ولى على توانست بگريزد .\r\nهمچنين على بن محمد بن رزين معروف به الجزيرى از مراكش گريخت . او مذهب خوارج ازارقه داشت و همه مسلمانان را كافر مىدانست . جماعتى از بربرها به كيش او گراييده بودند . خبر او به همه‌جا رسيد . على بن محمد بن رزين از خشم و تعرض دولتمردان بترسيد و از شهر گريخت و چندى روى نهان كرد . تا آنگاه كه دستگير شد و در عهد خليفه المنصور ابو يوسف يعقوب به قتل رسيد .\r\n\r\n","description":"","footnote":"","page_name":" 87 ","page_number":99},
  {"content":"\r\n . \r\n","description":"","footnote":"","page_name":" 88 ","page_number":100},
  {"content":"\r\n\r\n\r\nفصل پنجم جنگ شنترين و كشته شدن خليفه ابو يعقوب يوسف بن عبد المؤمن\r\nبراى خليفه ابو يعقوب يوسف بن عبد المؤمن و ياران او اقطاب موحدين ، روشن بود كه حوادث اندلس در اين سه يا چهار سال اخير به هيچ روى خوش‌آيند نبوده است . زيرا تجاوز پادشاهان اسپانياى مسيحى همواره روى در فزونى داشت . پرتغاليها در ولايت غربى تاخت‌وتاز مىكردند و در دريا و خشكى بر قواى موحدين بارها پيروز شده بودند ، پادشاه قشتاله هم در نواحى ميانين پيش مىتاخت و قرطبه و اشبيليه را تهديد مىكرد و تا غرناطه و مالقه و رنده را زير پى سپرده بود . همه اينها دليل بر آن بود كه قوهء دفاعى موحدين در اندلس ناتوان است و ياراى آنش نيست كه اين سرزمين اسلامى را زير چتر حمايت خود درآورد و راه تجاوز مسيحيان را بربندد .\r\nاز اين‌رو خليفه مصمم شد كه لشكرى عظيم بسيج كند و خود فرماندهى آن را بر عهده گيرد و به قصد جهاد به اندلس رود . از اوايل ماه جمادى الاخر سال 579 ه كه خليفه ، موحدين و عربها را به جنگ فراخوانده بود و به ساختن منجنيقهايى فرمان داد و آنها را در منطقهء بحيره در خارج مراكش در حضور او آزمايش كردند بر همه معلوم\r\n\r\n","description":"","footnote":"","page_name":" 89 ","page_number":101},
  {"content":"\r\n\r\nبود كه جنگ بزرگى در پيش خواهد بود . در ماه شعبان فرمانى صادر كرد و چهار تن از پسران خود را به امارت چهار شهر مهم اندلس معين كرد . ابو اسحاق همچنانكه بود در اشبيليه و ابو زكريا يحيى در قرطبه و ابو زيد در غرناطه و ابو عبد الله در مرسيه . در همان حال طى فرمانى ابو المكارم ابن الحسين المصرى را قضاى اشبيليه داد و ابو الوليد بن رشد را قضاى قرطبه و ابو عبد الله بن الصقر را قضاى غرناطه . در روز شنبهء بيست و پنجم شوال سال 579 ه / سپتامبر سال 1184 م پس از ساخته شدن كارها لشكر در حركت آمد . بنا به نقل ابن عذارى از ابن صاحب الصلاة پيشاپيش علم سفيد بود در ميان جماعتى از پيادگان و مصحف عثمان در صندوق مرصع به گوهرهاى گرانبها بر پشت اشترى بلندبالا و در زير خيمه سرخ‌گون كه بر پشت شتر نصب كرده بودند و در كنار آن مصحف مهدى بر پشت استرى و پسران خليفه و برادران پشت سر آنها حركت مىكردند . خليفه در ميان موكبى عظيم از مراكش حركت كرد . قبايل عرب در بين راه به او مىپيوستند . شيوخ عرب تعهد كرده بودند كه با صد و سى هزار سپاهى عرب در اين نبرد در ركاب او باشند . چون به سلا رسيدند خليفه فرمان داد كه مشايخ موحدين و شيوخ عرب مجلس مشاوره‌اى تشكيل دهند . پسرش ابو يوسف يعقوب بيامد و گفت كه امير المؤمنين راى آنها را مىخواهد كه آيا به سوى افريقيه رود يا اندلس ؟ همه را راى بر آن بود كه به اندلس روند به جهاد در راه خدا با مسيحيان .\r\nدر روز بيست و هشتم ذو القعده سپاه از پل سلا گذشت و در روز سىام خليفه از رباط الفتح به مكناسه راند و پس از برگزار كردن مراسم عيد اضحى رهسپار فاس شد .\r\nدر فاس مسئول امور خزانه را به بازخواست كشيد و به پرداخت چهارصد و شصت هزار دينار محكوم نمود و كسانى را برگماشت تا آن مبلغ از او بستانند .\r\nدر روز دوازدهم ذو الحجه فرمان داد كه قبيلهء هنتاته و تينملل پيشاپيش همهء لشكر از آب بگذرند و به اندلس روند . پسر خود السيد ابو حفص را نيز فرماندهى عربها داد و گفت بر عبور آنان از آب نظارت كند . سپس قبايل موحدين از آب بگذرند . به واليان اندلس نيز نوشت كه آمادهء پذيرا شدن مهمانان خود باشند .\r\n\r\n","description":"","footnote":"","page_name":" 90 ","page_number":102},
  {"content":"\r\n\r\nلشكرها در روز سه‌شنبهء چهارم محرم سال 580 ه / هشتم آوريل 1184 م بدان گونه كه مقرر شده بود از آب گذشتند و او خود در روز پنجم صفر / هفدهم ماه مه از آب گذشت و در جبل الفتح يا جبل طارق فرود آمد . از آنجا به جزيرة الخضراء و سپس به اشبيليه لشكر راند روز سيزدهم صفر / بيست و پنجم ماه مه به اشبيليه رسيد . مردم به استقبال بيرون آمدند و پيشاپيش آنها قاضىشان ابن الجد بود . خليفه در آنجا هزار اسب را هوار به مشايخ موحدين و عرب و سران لشكر هديه داد و ابو العباس صقلى را فرمان داد كه كشتيهاى جنگى را با همه ساز و برگ مهيا دارد . در اشبيليه جنگجويان اندلس از شهرهاى مختلف بيامدند و به لشكر پيوستند . « 1 »\r\nابو يعقوب هنگامى كه از مراكش بيرون آمد هنوز تصميم نداشت كه به كدام طرف رود در سلا راى بر آن قرار گرفت كه به اندلس روند . از اشبيليه هم با مشورت بزرگان موحدين و عرب راه شنترين در پيش گرفت . شنترين را از آن جهت برگزيدند كه پرتغال اولين مملكت مسيحى در شبه جزيره بود كه علم مخالفت و دشمنى و تجاوز را بر ضد موحدين برافراشته بود و شنترين مهمترين پايگاه اين تجاوز بود . از همين شهر بود كه جرالدوى دلير بلاد ولايت مغرب و دژهاى آن را در منطقهء بطليوس چون ترجاله و قاصرش و منتانجش و شربه و جلّمانيه مورد حمله قرار مىداد . در سالهاى بعد پايگاه هجوم پادشاه پرتغال و جرالدو شهر بطليوس شد . كه عاقبت هم بر آن استيلا يافتند . و اگر فرناندوى پادشاه ليون به يارى مسلمانان نيامده بود بطليوس در دست پرتغاليان مانده بود . خلاصه آنكه شنترين مركز لشكركشيهاى مخرب پرتغاليان بر حوالى اشبيليه بود . اگر مسلمانان بر شنترين دست مىيافتند بزرگترين ضربه را بر پيكر آلفونسو هنريكيز فرود مىآوردند . از اين‌رو شنترين هدف اين لشكركشى معين شد .\r\nبا اينكه در اين ايام خليفه ابو يعقوب يوسف در اشبيليه به امور سپاه سرگرم بود باز هم از عمران و آبادى شهر غافل نبود . عامل خود ابو داود بلول بن جلداسن را فرمان داد كه در اين مدت كه او در ميدان نبرد است گرداگرد قصبهء ( قلعهء ) شهر بارويى استوار\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، به نقل از ابن صاحب الصلاه - ص 132 . ابن ابى زرع ، روض القرطاس ص 130 .\r\n","page_name":" 91 ","page_number":103},
  {"content":"\r\n\r\nبكشد « 2 » . در آتيه در باب آثار و ابنيهء او سخن خواهيم گفت .\r\n\r\n1\r\nبامداد روز پنجشنبهء بيست و ششم ماه صفر سال 580 / هفتم ماه ژوئن سال 1184 م لشكرهاى موحدين به فرماندهى ابو يعقوب يوسف از اشبيليه راهى شمال شد .\r\nحركت سپاه كند و آرام بود ، چنان كه پس از نه روز به دژ العرجه رسيد چون به بطليوس رسيد وزير پيشين ادريس بن جامع و ابو زكريا بن حيون الكومى كه در آنجا در تبعيد به سر مىبردند ، اجازت خواستند كه در ركاب او جهاد كنند ، خليفه آنان را اجازت داد .\r\nموقعيت پادشاهان مسيحى نسبت به سالهاى قبل تغيير كرده بود همه پيمانهاى دوستى را با موحدين گسسته بودند و طريق دشمنى مىسپردند . فرناندو پادشاه ليون پيمان دوستى خود نقض كرده بود و با پادشاه قشتاله آلفونسوى هشتم پيمانى بسته بود كه يكى از مواد آن دشمنى با موحدين بود . در همان هنگام كه لشكرهاى موحدين به شبه جزيره قدم نهادند آلفونسوى هشتم نيز جنگ تازه‌اى را در اراضى اندلس از سر گرفت و شهر قاصرش واقع در شمال شرقى بطليوس را در نزديكى رود تاجه در محاصره آورد و اين محاصره در سرتاسر زمستان و تا آخر بهار ادامه داشت . خليفهء موحدى از اين پيمان جديد ميان قشتاله و ليون آگاه بود . اين پادشاهان مىگفتند كه در نظر موحدين همهء ممالك مسيحى يكسان است بنابراين آنان بايد همه در مقابل اين تهاجم دست در دست يكديگر نهند . در يك روايت پرتغالى آمده است كه خليفه ابو يعقوب يوسف گفته است بعد از شنترين مملكت پرتغال را تا رود دويره خواهد گرفت . سپس به طليطله مركز قشتاله لشكر خواهد برد . « 3 »\r\n\r\n\r\n","description":"","footnote":"\r\n( 2 ) . المن بالامامه برگ 170 الف .\r\n( 3 ) .\r\n . 292 . P munatisiuL . nocinorhc . tiC , dibI : adnariM . H \r\n","page_name":" 92 ","page_number":104},
  {"content":"\r\n\r\nدرهرحال چون فرناندو پادشاه ليون از حركت سپاه موحدين به سوى بطليوس خبر يافت محاصرهء قاصرش را رها كرد و به ردريگو بازگرديد و چشم به راه حوادث نشست .\r\nدر روز پنجشنبهء دهم ربيع الاول خليفه در رأس لشكر خود از بطليوس بيرون آمد و رهسپار شمال غربى بر كنارهء چپ وادى تاجه شد . سپس لشكر موحدين را به سردارى السيد ابو اسحاق والى اشبيليه فرمان داد كه به سوى شنترين پيش رود . آنگاه خود با باقى لشكر از پى او در حركت آمد . لشكر موحدين سراسر ارتفاعات مشرف بر شهر را در ناحيهء جنوب و مشرق گرفتند .\r\nصاحب الروض المعطار مىگويد كه چهل هزار سوار جنگجوى عرب بود و صد هزار سوار از موحدين و متطوعه و اندلسيان . « 4 » بنابراين بزرگترين لشكرى بود كه در عهد ابو يعقوب يوسف به اندلس رفته بود .\r\nبراى من ديدار از شنترين ميسر شد . اين شهر در شمال شرقى اشبونه است در پنجاه كيلومترى آن ، بر فراز تپهء مرتفعى بر ساحل راست رود تاجه ، در روبه‌روى يك نيم‌دايره . اين شهر در اين عصر كه از آن سخن مىگوئيم يكى از استوارترين شهرهاى بزرگ پرتغال بوده است و در دورهء اسلامى از نظر سوق الجيشى همواره مورد نزاع مسلمانان و مسيحيان . در سال 486 ه / 1093 يك‌بار به دست مسيحيان افتاد و اين در عصر آلفونسوى ششم پادشاه قشتاله بود . ولى مسلمانان آن را بازپس گرفتند . و مدتى در تصرف آنان ماند . چون مملكت نوپاى پرتغال در عصر آلفونسو هنريكيز توانمند شد ، به شهرهاى اسلامى مجاور دست‌اندازى كرد ، شنترين و اشبونه را در سال 542 ه / 1147 م در تصرف آورد . در اين ايام اوضاع ولايت غربى اندلس كه بر ضد مرابطين قيام كرده بود ، پريشان بود . بارى از آن زمان شنترين و اشبونه در دست مسيحيان باقى ماند و اكنون موحدين آهنگ بازپس گرفتن آن دو را دارند .\r\n\r\n\r\n","description":"","footnote":"\r\n( 4 ) . الروض المعطار ، صفة جزيرة الاندلس - ص 114 .\r\n","page_name":" 93 ","page_number":105},
  {"content":"\r\n\r\nبازپس گرفتن ، در اين لشكركشى عظيم ، هدف اصلى موحدين بود . « 5 » زيرا ناوگان موحدين در مصب رود يانه و وادى الكبير گرد آمده بود و در همان هنگام كه لشكر موحدين از راه خشكى به سوى شنترين پيش مىرفت ناوگان آنها نيز به سوى آبهاى اشبونه بادبان گشاده بود ، حتى اشبونه را نيز محاصره كرد . « 6 » ولى اين يك امر طبيعى بود كه سپاه موحدين پيش از اشبونه بايد بر شنترين كه به منزلهء دژ شمالى آن بود استيلا يابد .\r\nچون لشكر موحدين در برابر شنترين استقرار يافت ، خليفه فرمان داد كه به سوى دروازه‌هاى شهر پيش روند و گرداگرد آن را در محاصره گيرند . خيمه خليفه را در جنوب شرقى شهر بر كنار رود تاجه برپا كردند . سپاهيان آلفونسو هنريكيز در درون شهر و در قلعهء شهر موضع گرفته بودند و براى دفاع آمادگى كامل داشتند .\r\nموحدين به ربض حمله كردند و خانه‌ها را تا كنار بارو درهم كوفتند و دو كليسا را نيز ويران كردند و بسيارى از مدافعان را كشتند . باقى به قصبه ( قلعه ) گريختند . در روز جمعه نوزدهم ربيع الاول / بيست و نهم ژوئن موحدين به باروها حمله كردند و قواى مسيحى را به درون قصبه بازپس راندند . روزهاى بعد نيز قتال ادامه داشت . به روايتى تا پنج روز .\r\nموحدين با وجود تلفات بسيار همچنان پايدارى مىكردند و بسيارى از موانع و استحكاماتى را كه در ربض ايجاد شده بود ، از ميان برداشتند . روايات مسيحى گونه‌اى ديگر است . بويژه روايتى كه منسوب است به يك كشيش انگليسى به نام راؤول دوديستو ، حاصل آنكه موحدين در روز قديس‌خوان يعنى روز بيست و چهارم ژوئيه به شنترين رسيدند و شهر را محاصره كردند و جنگ درپيوستند تا عاقبت سوراخى در بارو پديد آمد و به شهر درآمدند . روز بعد اسقف بورتو و فرزند پادشاه برسيدند و از موحدين پانزده هزار كس كشتند و آن سوراخ را به اجساد آنان سد كردند . روز بعد\r\n\r\n\r\n","description":"","footnote":"\r\n( 5 ) . ابن ابى زرع ، روض القرطاس ، ص 140 .\r\n( 6 ) . الروض المعطار ، ص 114 .\r\n","page_name":" 94 ","page_number":106},
  {"content":"\r\n\r\nاسقف شنت يا قب با بيست هزار جنگجو رسيد در يك سپيده‌دم سى هزار از موحدين را كشتند . « 7 »\r\nدر روز پايان اين نبردها ، روز بيست و يكم ربيع الاول / دوم ژوئن در لشكرگاه موحدين حادثه‌اى رخ داد كه باعث شگفتى همگان شد . خليفه فرمانى صادر كرد كه لشكرش دست از جنگ بردارند و از آنجا كه هستند به‌جاى ديگر روند يا از جانب شرقى شنترين به جانب غربى و شمالى آن موضع گيرند . صاحب روض القرطاس مىگويد كه همه در شگفت شدند زيرا سبب آن را نمىدانستند . حتى مشايخ و سرداران موحدّين نيز از چنان تصميمى بىخبر بودند . در روايات اسلامى هم دراين‌باره توضيحى قانع كننده نمىيابيم . ابن صاحب الصلاة مورخ اين صحنهء جنگى فقط مىگويد كه « مردم از اين فرمان انتقال از نقطه‌اى به نقطهء ديگر به تعجب افتادند و همهء آرزوها بر باد رفت ، و در همهء شئون لشكر خلل افتاد » . سپس مىگويد كه در همين روز انتقال لشكرى كه از مرسيه آمده بود براى حمله به يكى از مواضع مسيحيان نزديك شد ولى به ناگاه به سختى منهدم گرديد و به لشكرگاه بازگرديد . « 8 »\r\nاما يك روايت مسيحى علت انتقال ناگهانى لشكر موحدى را به گونه‌اى روشنتر بيان مىكند كه با منطق حوادث بيشتر مطابق مىآيد . از اين قرار كه موحدين پس از آنكه در ربض شهر شنترين روزى چند با پرتغاليان درگير جدال شدند و سراسر ربض را گرفتند و استحكامات آن را نابود كردند ، دريافتند كه نيروى دفاعى شهر به گونه‌اى است كه تصرف آن را ناممكن ساخته و براى تصرف شهر نياز به محاصره‌اى سخت و طولانى است اما در اثناء اين احوال اتفاق ديگرى هم افتاد ، و آن آمدن فرناندوى سوم پادشاه ليون با قواى خود بود . پيش از اين گفتيم كه چون سپاه موحدين از اشبيليه به سوى بطليوس حركت كرد ، فرناندوى دوم شهر قاصرش واقع در شمال شرقى بطليوس را محاصره كرده بود و مىخواست بر آن استيلاء يابد . چون از حركت سپاه موحدى خبر\r\n\r\n\r\n","description":"","footnote":"\r\n( 7 ) .\r\n . zeuqirnE osnoflA ed acinorC y oteciD ed . R . C : dibi : adnariM . H \r\n( 8 ) . ابن عذارى ، البيان المغرب - به نقل از ابن صاحب الصلاة - القسم الثالث ص 134 و 135 .\r\n","page_name":" 95 ","page_number":107},
  {"content":"\r\n\r\nيافت از محاصرهء قاصرش دست برداشت و به ردريگو رفت . چون يقين كرد كه سپاه موحدين به شنترين رفته است او نيز لشكر بسيج كرده به ميدان كارزار شنترين كشيد تا به يارى محاصره‌شدگان رود . و اين بر طبق پيمانى بود كه با پادشاه پرتغال بسته بود .\r\nروايت مسيحى نيز مىگويد كه آلفونسو پادشاه پرتغال از آمدن فرناندو و سپاه او بيمناك شد ولى هنگامى كه دانست كه به يارى او آمده است ، قلبش نيرو گرفت و يقين به رهايى نمود . « 9 » معلوم مىشود كه حوادثى از اين قبيل سبب صدور چنين فرمانى ناگهانى از سوى خليفه گرديد زيرا مىترسيد كه جنگجويان ليون راه رفتن به كرانهء چپ رود را بربندند . بويژه آنكه قانع شده بود كه استيلا بر شنترين كارى بس دشوار است .\r\nاگر اين تعليل براى صدور چنان فرمانى قانع كننده باشد بايد ديد كه سبب آن همه وحشت و اضطراب در لشكرگاه ابو يعقوب چه بوده است . مسلم است كه خليفه و معاونانش را قصد آن بود كه حركت لشكر در عين انضباط صورت گيرد و از هرگونه پريشانى و اضطراب خوددارى شود . قاضى ابو الحجاج يوسف بن عمر در روايت خود چنين كه مىگويد كه « جمعى از مردان مورد اعتماد خليفه در اول شب درميان لشكرگاه به حركت درآمدند و سران و سپاهيان را از فرمان خليفه آگاه ساختند و ترتيب حركت و بركندن لشكرگاه را به آنان گوشزد كردند و گفتند هر گروه بايد در جاى خود ثابت بماند تا بنه و اثقال دور شود و از ميان تنگناها و گل و لايها بگذرد . » « 10 » ولى همه اين توصيه‌ها برعكس شد و اوضاع پريشان گرديد . همين ابو الحجاج مىافزايد « بركندن لشكرگاه و حركت لشكريان با هرج‌ومرج توأم گرديد و از همه‌جا بانگ و فرياد برخاست و هركس به سوئى مىرفت ، نه از كسى اطاعت مىكرد و نه گوش به حرف كسى مىداد . »\r\nمدافعان شنترين از آنچه در لشكرگاه خليفه مىگذشت آگاه شدند و با نيروى منظم خود از شهر بيرون آمدند و عقبداران موحدين را مورد حمله قرار دادند . بقاياى\r\n\r\n\r\n","description":"","footnote":"\r\n( 9 ) .\r\n . 676 . P ) ladiP , dE ( anapsE ed lareneG acinorC aremirP \r\n( 10 ) . البيان المغرب ، القسم الثالث ص 136 .\r\n","page_name":" 96 ","page_number":108},
  {"content":"\r\n\r\nلشكر موحدين با دليرى تمام به دفاع پرداختند . در خلال اين نبرد جمعى از بزرگان موحدين و اندلسيان به خاك هلاك افتادند . حتى مسيحيان خود را به مقر خليفه رسانيدند و خليفه را زخمهاى سترك زدند . پس از پايان نبرد خليفه فرمان داد كه سپاهيان پراكنده شوند و هر دسته به قبيلهء خود پيوندد . سپس فرمان داد هرچه بر سر راه مىيابند ويران كنند و به آتش كشند و دسته‌هايى از لشكريان را در سراسر درهء تاجه براى تحصيل ارزاق و گرفتن غنايم و اسيران فرستاد . در تمام اين مدت خليفه مجروح بر بستر خفته بود و پزشكانش ابن زهر و ابن طفيل و ابن قاسم به معالجهء او مشغول بودند . و خليفه هرچه بيشتر ناتوان مىشد . سپس فرمان حركت داد . او را در محفه نهاده مىبردند تا از درهء تاجه گذشتند . اين واقعه در هجدهم ماه ربيع الآخر سال 580 ه / بيست و نهم ژوئيهء سال 1184 م اتفاق افتاد . « 11 »\r\nاين روايت كه نقل كرديم ، روايت قاضى ابو الحجاج است كه خود همراه با لشكر بوده و بازگشتن لشكر از ميدان جنگ و مجروح شدن خليفه ابو يعقوب يوسف و وفات او را در اثر آن جراحت ، به چشم خود ديده است . اما يكى ديگر از مورخان موحدين را كه او نيز معاصر وقايع بوده است روايت ديگرى است كه چون مسيحيان شنترين ديدند كه لشكر مسلمانان مواضع خود را ترك گفته و بازمىگردند از شهر بيرون آمدند و بر لشكرگاه موحدين زدند حتى خود را به خيمه امير المؤمنين رسانيدند . جمعى از سپاهيان كه بيشترشان از اعيان اندلس بودند به دفاع پرداختند تا بسيارى از ايشان كشته شدند . مسيحيان به درون خيمهء خليفه راه يافتند و يكى از آنان ضربتى بر شكم او زد و او يك دو روز بعد بمرد . موحدين قوت كردند و مسيحيان را مجبور به فرار ساختند . چون ايشان به شهر بازگشتند ، خليفه را نيز بر محفه نشانده از رود عبور\r\n\r\n\r\n","description":"","footnote":"\r\n( 11 ) . ابن عذارى ، البيان المغرب ، القسم الثالث ص 137 و 138 ، بيشتر روايات تاريخ وفات خليفه را ماه ربيع الآخر نوشته‌اند هرچند در روز آن ميانشان اختلاف است . تنها المراكشى روز هفتم رجب سال 580 ه / اكتبر 1184 ضبط كرده است . المعجب ص 147 ابن خلكان نيز از المراكشى پيروى كرده است .\r\nوفيات الاعيان ج 2 / ص 494 .\r\n","page_name":" 97 ","page_number":109},
  {"content":"\r\n\r\nدادند . دو يا سه روز بعد در اثر آن جراحت چشم از جهان فروبست . « 12 »\r\nروايت ابن ابى زرع در روض القرطاس با روايت المراكشى اختلاف چندانى ندارد و گويد كه چون صبح بردميد خليفه جز شمار اندكى از خواص و حشم خود بر گرد خود نديد ، اينان با خليفه حركت مىكردند و همراه او مىآسودند . سران اندلس نيز در زمرهء اينان بودند . چون آفتاب طلوع كرد و مسيحيان آنچه را كه شبانگاه اتفاق افتاده بود به چشم خود ديدند و از جاسوسان خود شنيدند و دانستند كه جز پرده‌سراهاى امير المؤمنين خيمه‌اى برپاى نمانده است از شهر بيرون جستند و در حالىكه فرياد مىزدند ال‌رى ، ال‌رى « 13 » ، يعنى پادشاه ، پادشاه به آن حمله آوردند . خليفه خود شمشير كشيده از خود دفاع مىكرد آن‌سان كه شش تن را بر خاك هلاك افكند و عاقبت خود نيز جراحتى هول برداشت و بيفتاد . در اين پيكار ده هزار تن از مسيحيان كشته شدند عاقبت منهزم شده به دروازه‌هاى شهر بازگشتند . سران سپاه امير المؤمنين را كه مشرف به مرگ بود حركت دادند . باقيماندهء لشكريان نيز حركت كردند . خليفه در راه جان تسليم كرد . وفات او در روز شنبهء دوم ربيع الآخر سال 580 ه / سيزدهم ژوئيهء سال 1184 م در نزديكى جزيره الخضراء اتفاق افتاد . « 14 »\r\nمورخين بعد نيز مرگ خليفه را در ميدان جنگ تائيد كرده‌اند . از جمله ابن الخطيب در الاحاطه . گويد چندى مرگ او را پنهان نگه داشتند . ولى تاريخ وفات او را بيست و هشتم ربيع الاخر سال 580 كه مصادف با اوت سال 1184 م است ضبط كرده است . « 15 »\r\nابن اثير و صاحب الروض المعطار مرگ او را در اثر بيمارى كه از آن ياد نكرده‌اند ، مىدانند گويند در شنترين بيمار شد و بمرد تابوت او را به اشبيليه آوردند . « 16 »\r\n\r\n\r\n","description":"","footnote":"\r\n( 12 ) . المراكشى المعجب ص 145 و 146 . ابن خلكان نيز همين روايت را آورده است ، وفيات ج 2 / ص 494\r\n( 13 ) .  . yeR lE yeR lE \r\n( 14 ) . ابن ابى زرع ، روض القرطاس ص 140 ، 141 .\r\n( 15 ) . ابن الخطيب الاحاطه ، نسخه خطى ياد شدهء اسكوريال ، برگ 395 .\r\n( 16 ) . ابن الاثير الكامل ج 11 / ص 190 . الروض المعطار ( صفة جزيرة الاندلس ) ص 114 .\r\n","page_name":" 98 ","page_number":110},
  {"content":"\r\n\r\nابن خلدون ميان اين دو روايت در ترديد است و مىگويد كه خليفه در ميدان جنگ هنگامى كه مسيحيان به خيمه‌اش حمله كردند مجروح شد يا در اثر بيمارى بمرد . « 17 »\r\nخليفه ابو يعقوب يوسف بن عبد المؤمن به هنگام مرگ چهل و هفت سال از عمرش گذشته بود . زيرا چنان كه گفتيم در سال 533 در تينملل متولد شده بود .\r\n\r\n2\r\nچون خليفه ابو يعقوب پس از عبور از نهر تاجه در اثر جراحتى كه برداشته بود در درون محفه خود جان سپرد ، برحسب عادت مرگ او را پنهان داشتند لشكر به اشبيليه رسيد . در جايى كه صاحب البيان المغرب آن را حصن طرّش مىخواند ، خيمه‌گاه خليفه برپا كردند و غلامان و خادمان به رسم معمول بر گرد آن حلقه زدند . السيد ابو يوسف يعقوب فرزند او به خيمه داخل مىشد بيرون مىآمد و به نام پدر فرمانهايى صادر مىنمود « 18 »\r\nچون همه در آن موضع گرد آمدند . ابو زيد پسر خليفه برادران و بزرگانى را كه در لشكر بودند فراخواند و آنان را از وفات پدر خبر داد و از پيكر او كه در بستر افتاده بود پرده برداشت و از آنان خواست با امير ابو يوسف يعقوب بيعت كنند . در شامگاه آن روز كار بيعت به پايان رسيد و روز ديگر حركت از سر گرفتند . ولى مرگ خليفه همچنان مكتوم نگه داشته مىشد . اما او را كفن كردند و در تابوتى جاى دادند تا به اشبيليه رسيدند . يك ماه پيش بود كه لشكر از اشبيليه بيرون آمده و از نهر تاجه گذشته بود .\r\nابو يوسف يعقوب سه روز در اشبيليه بياسود چون همهء جماعات عرب و موحدين برسيدند ، همگان را به بيعت فراخواندند . بيعت دو روز مدت گرفت . آنگاه خليفهء\r\n\r\n\r\n","description":"","footnote":"\r\n( 17 ) . تاريخ ابن خلدون ، ج 6 ص 211 . و نيز رجوع كنيد به نفح الطيب ج 2 / ص 546 .\r\n( 18 ) . ابن ابى زرع روض القرطاس ص 141 .\r\n","page_name":" 99 ","page_number":111},
  {"content":"\r\n\r\nنو دست عطا بگشود و از جمله ابو زيد برادر خود را به سبب رنجى كه در تنظيم امور و گرفتن بيعت تحمل كرده بود ، ده هزار دينار صله داد . از آن‌رو كه ابو يعقوب يوسف خليفهء متوفى در زمان حيات خود به جانشينى او تصريح كرده بود و او نيز بزرگترين برادران بود كار بيعت گرفتن بىهيچ معارضه‌اى به پايان آمد .\r\nچون كار بيعت گرفتن به پايان آمد و سراسر انحاء اندلس و همهء طبقات مردم را در برگرفت و امور اندلس سامان يافت ، خليفه در روز بيست و چهارم جمادى الاول سال 580 ه / دوم سپتامبر سال 1184 م همهء مشايح موحدين و شيوخ عرب و سران هيئتها را فراخواند و پايان جنگ را اعلام نمود و اجازه حركت داد . سردار ناوگان ابو العباس صقلى با سيزده كشتى به طريف آمد تا خليفه و خواص او و سپاهيان را به آن سوى آب برد . سپيده‌دم روز بعد مردم اندلس در كنار رود وادى الكبير اجتماع كردند . موكب خليفه تعبيه شد . قرآن كريم را پيشاپيش در حركت آوردند . خليفه نيز ظهر همان روز حركت كرد و در قريه طريانه روبه‌روى اشبيليه فرود آمد . سپس شريش را پشت سر گذاشت و به شدونه يا مدينة ابن السليم « 19 » رسيد . در آنجا با السيد ابو زكريا فرزند برادرش السيد ابو حفص ديدار كرد . ابو زكريا با جمعى از اعيان زغبه از قبايل عرب با هفتصد اسب از تلمسان آمده بود و به يارى مردم اندلس مىرفت . موكب خليفه به حجر الايل « 20 » تپه‌اى در نزديكى طريف فرود آمد . كشتيها در طول ساحل صف بسته بودند . خليفه در آنجا در روز هفتم ماه جمادى الاخر سال 580 ه / 12 سپتامبر 1184 م ، با مردم اندلس و برادران خود كه امارت اندلس داشتند چون ابو اسحاق و ابو زيد و ابو يحيى وداع كرد و هنگام نيمروز به كشتى نشست و در قصر مصموده يا قصر الصغير به خشكى آمد و از آنجا به رباط الفتح رفت . در آنجا بود كه او را امير المؤمنين خواندند و حال آنكه زان پيش حتى بعد از بيعت امير يعقوب خطاب مىكردند .\r\n\r\n\r\n","description":"","footnote":"\r\n( 19 ) . به اسپانيايى  ainodiS anideM . \r\n( 20 ) . به اسپانيايى  orreiC led aneP aL . \r\n","page_name":" 100 ","page_number":112},
  {"content":"\r\n\r\nدر رباط الفتح پيكر خليفهء متوفى را به خاك سپردند تا بعدها او را به تينملل برند و در كنار محمد بن تومرت و پدرش عبد المؤمن به خاك سپارند . خليفه از رباط الفتح به پايتخت خود مراكش حركت نمود . « 21 »\r\n\r\n3\r\nخليفه ابو يعقوب يوسف بن عبد المؤمن يكى از بزرگترين خلفاى موحدى است ، هرچند نتوانست مانند پدرش عبد المؤمن و پسرش ابو يوسف يعقوب المنصور در ميدانهاى نبرد پيروزيهايى كسب كند ولى از حيث پرداختن به امور ادارى و عمرانى و انجام كارهاى بزرگ كم‌نظير بود .\r\nابو يعقوب خليفه‌اى بردبار و دورانديش بود و در پى اجراى حق و عدل و دور از ستم و تجاوز . ديديم كه در نامه‌اى كه به برادر خود ابو سعيد والى قرطبه و همهء طلبهء موحدين در اندلس نوشته بود چگونه آنان را از اجراى حكم اعدام منع كرده بود مگر آنكه در مراكش بر حكم صحه گذاشته شود . حتى در جرايمى هم كه كيفر آن قتل نيست نيكو نظر كنند تا حكمى بيرون از مقتضاى عدل صادر نگردد . عمال ستم‌پيشه را سخت مؤاخذه مىكرد . نمونهء آن گوشمال عمال فاس و مصادرهء خانه‌ها و اموال آنان بود . « 22 » همچنين در نخستين سفرش به اندلس همه كسانى را كه متهم به تصرف نابجا در بيت المال و اختلاس شده بودند به محاكمه كشيد و مجازات كرد . و در سالهاى بعد بنى جامع را كه سالها منصب وزارت داشتند برافكند .\r\nابو يعقوب يوسف خليفه‌اى توانمند و دورانديش بود و از امور مملكت آگاه و به سياست رعيت خود آشنا و در مسائل مالى بصير و در هزينهء درآمد مملكت محتاط\r\n\r\n\r\n","description":"","footnote":"\r\n( 21 ) . ابن صاحب الصلاة المن بالامامه برگ 46 ب .\r\n( 22 ) . ابن عذارى ، البيان المغرب ، القسم الثالث ص 131 .\r\n","page_name":" 101 ","page_number":113},
  {"content":"\r\n\r\nبود . « 23 » اين همه حزم و بصيرت در امور مملكت تا حدودى نتيجهء اين است كه سالها پيش از رسيدنش به خلافت والى اشبيليه بود و كارهاى اندلس را مىگردانيد .\r\nابو يعقوب به سبب همين دورانديشىاش هر خروج و عصيانى را مىكوشيد در نطفه خفه كند تا آنجا كه خود به تن خويش براى قتال با شورشگران به ميدان كارزار مىرفت .\r\nدر فتنهء غماره و سپس صنهاجه و شورش قفصه و غير آن چنان كه در مواضع خود بيان كرديم ، چنان كرد .\r\nديگر از امتيازات ابو يعقوب شوق فراوان او به جهاد در راه خدا بود . نشان علاقهء او به جهاد ، از جنبهء نظرى ، رساله‌اى است كه در فضيلت جهاد نوشته و از جنبهء عملى دو بار لشكركشى عظيم او به اندلس و جنگ با ممالك اسپانياى مسيحى است ، هرچند در هر دو لشكركشى پيروزى حاصل نكرد ، ولى عاقبت جان بر سر اين كار نهاد .\r\nابو يعقوب پادشاهى بود بلندهمت و سخاوتمند و بخشنده ابن الخطيب او را آيت موحدين در بخشش و تيماردارى خلق مىشمارد . در ايام او مردم در آسودگى و بىنيازى مىزيستند . « 24 »\r\nاما بزرگترين خاصه و خصيصهء او گرايش‌اش به علم و علما بود . به قول ابن صاحب الصلاة قرآن را از بر داشت و عالم به حديث بود و علوم شرعى و اصولى را نيك مىدانست و در علوم امام المهدى سرآمد همگان بود . « 25 » المراكشى او را در ادب عرب آگاهترين مردم مىشمارد و گويد كه هيچ‌كس به ايام و مآثر و اخبار عرب در جاهليت و اسلام از او داناتر نبود . « 26 »\r\nابو يعقوب يك بربر اصيل بود ، هم از سوى پدر و هم از سوى مادر . در تينملل شهر المهدى بن تومرت پرورش يافت . اين روح علمى را از پدر به ارث برده بود گذشته از اين از سال 551 ه يعنى در سن هجده سالگىاش تا سال 558 ه كه پدرش درگذشت و\r\n\r\n\r\n","description":"","footnote":"\r\n( 23 ) . وفيات الاعيان ج 2 / ص 490 .\r\n( 24 ) . المعجب ص 133 . الاحاطه مخطوط اسكوريال برگ 395 .\r\n( 25 ) . ابن صاحب الصلاة المن بالامامه برگ 46 ب .\r\n( 26 ) . المراكشى المعجب ص 132 و 133 .\r\n","page_name":" 102 ","page_number":114},
  {"content":"\r\n\r\nاو به مراكش فراخوانده شد در اشبيليه مىزيست و اشبيليه پس از آنكه قرطبه از رونق افتاد ، پايتخت فكر و دانش اندلس بود و در اين سالها بود كه در علم و ادب شكوفا شد .\r\nابو يعقوب از خردى قرآن را حفظ كرده بود و به حديث آشنايى كامل داشت و گويند سراسر صحيح بخارى را از حفظ نموده بود و در همان هنگام در فقه استادى يافت . در اشبيليه نزد علامهء لغوى ابو اسحاق ابراهيم بن عبد الملك معروف به ابن ملكون و جمعى ديگر از علماى لغت در اين علم تفوق يافت و در نحو و ادب سرآمد شد . چون به خلافت رسيد ، در نخستين سفرش به اندلس پنج سال در آنجا درنگ كرد و به آموختن فلسفه و طب پرداخت . در آن ايام با سه تن از ائمه انديشه اسلامى فيلسوف علامه ابو بكر بن طفيل از مردم وادى آش و شاگردش قاضى و فيلسوف ابو الوليد بن رشد « 27 » و طبيب نابغه ابو بكر بن عبد الملك بن زهر حشر و نشر دايم داشت بويژه آنچنان به ابن طفيل انس داشت كه لحظه‌اى دورى او را برنمىتافت . به‌طورى كه المراكشى از ابو بكر بن يحيى القرطبى و او از استاد خود ابن رشد روايت مىكند ، خليفه ابو يعقوب ، از فلسفه نيك آگاه بود .\r\nچنان كه گاه شرح و بيان او از مسائل فلسفى موجب اعجاب مىشد . قرطبى را روايت ديگرى است كه از مفاد آن‌چنان برمىآيد كه ابو يعقوب ابن طفيل را فرمان داد كه فلسفه ارسطو را به گونه‌اى كه عارى از غموض باشد به رشته تحرير درآورد و ابن طفيل شاگرد خود ابن رشد را به انجام اين مهم برگزيد و نتيجهء اين اقدام به وجود آمدن آثار گرانبهاى ابن رشد در شرح فلسفهء ارسطو بود كه سبب اشتهار او گرديد و همين آثار بعدها به زبان لاتينى ترجمه گرديد و نام آن فيلسوف را در مدارس مغرب‌زمين بر سر زبانها انداخت . ابن طفيل رابط ميان خليفه و دانشمندان بود و آنان را از اطراف به نزد او دعوت مىكرد و او را به اكرام ايشان وامىداشت و هم ابن طفيل بود كه خليفه را به فضل و دانش ابن رشد آشنا ساخت . « 28 »\r\nابو يعقوب به جمع‌آورى كتب فلسفه در سراسر مغرب و اندلس همت گماشت و در اين\r\n\r\n\r\n","description":"","footnote":"\r\n( 27 ) . ابن رشد از سال 565 ه قاضى اشبيليه بود .\r\n( 28 ) . المراكشى ، المعجب 133 و 134 .\r\n","page_name":" 103 ","page_number":115},
  {"content":"\r\n\r\nراه از بذل كوشش و بذل مال دريغ نورزيد . گويند كتابخانه‌اى كه او در اين زمينه گرد آورده بود به اندازهء كتابخانه عظيم عصر الحكم المستنصر اموى بود . المراكشى از مردى ، از اهالى اشبيليه ياد مىكند موسوم به ابو الحجاج المرانى كه مجموعه‌هاى عظيمى از كتب طب و فلسفه داشت . عمال خليفه كه درصدد جمع‌آورى كتب بودند از اين گنجينه خبر يافتند . ابو الحجاج مىگفت كه اين كتابها در ايام آشوبهاى اندلس به دست پدرش افتاده است . « 29 »\r\nاز تأليفات خليفه ابو يعقوب يوسف كه به دست ما رسيده و حكايت از استادى او در علم حديث و علوم شرعى دارد يكى كتاب « الجهاد » است كه به كتاب « اعزّ ما يطلب » محمد بن تومرت ملحق شده . مؤلف در اين كتاب احاديثى را كه در فضيلت جهاد آمده است گرد آورده . و در آن از جهاد مالى نيز سخن گفته و احاديثى فراوان در تأييد فضيلت آن نقل كرده است . نام مؤلف در پايان كتاب آمده است . كتاب « الجهاد » در دههء آخر ماه شعبان سال 579 يعنى حدود نه ماه پيش از وفاتش به پايان آمده است . « 30 »\r\nخليفه ابو يعقوب يوسف بن عبد المؤمن را به ساختن بناهاى عظيم شوقى وافر بود . از او كاخهاى پرشكوه كه سبب جاويد ماندن نام او شده برجاى مانده است و او در اين كار بر همهء خلفاى موحدين حتى همهء ملوك مغرب پيشى گرفته است . كافى است به بناهاى او در اشبيليه ، پايتخت دولت اسلامى اندلس اشاره كنيم .\r\nاز اين‌گونه بناهاست پل طريانه و مسجد جامع اشبيليه و صومعهء بزرگ آن كه به دست پسرش يعقوب المنصور به پايان آمد . همچنين كشيدن آب به اشبيليه و تجديد بناى باروهاى آن كه سيل ويران كرده بود و كاخها و بستانهاى موحدى در خارج شهر اشبيليه و بناى قصبهء ( قلعه ) بزرگ بطليوس و آوردن آب به آن . ويرانه‌هاى اين قلعه كه هنوز برپاى است ، از استحكام آن حكايت دارد . و در پايان توسعهء شهر مراكش و اقدامات او براى زيباتر ساختن شهر ، كه پيش از اين از آن‌ها ياد كرديم .\r\n* * *\r\n\r\n\r\n","description":"","footnote":"\r\n( 29 ) . المراكشى ، المعجب ص 133 و 134 .\r\n( 30 ) . رجوع كنيد به فصل جهاد در كتاب مهدى بن تومرت ص 377 - 400 .\r\n","page_name":" 104 ","page_number":116},
  {"content":"\r\n\r\nمنصب حاجبى ابو يعقوب را در آغاز حكومتش برادر بزرگتر او السيد ابو حفص بر عهده داشت . آنگاه ابو العلاء ادريس بن ابراهيم بن جامع را به وزارت برگزيد . ابو العلاء پانزده سال در آن مقام ببود . چون سركشى آغاز كرد ، خليفه نيز معزولش ساخت و اموالش بستد و در سال 573 ه او و فرزندش را به اندلس تبعيد كرد . پس از او وزارت خويش به ابو بكر بن يوسف الكومى داد تا در تحت نظر پسر و ولىعهدش ابو يوسف يعقوب به كار پردازد .\r\nابو بكر بن يوسف تا زمان وفات ابو يعقوب و جانشينى پسرش ابو يوسف در همان مقام باقى بود . « 31 »\r\nعهده‌دار قضا در عهد او ابو محمد المالقى بود . سپس او را عزل كرد و عيسى بن عمران التازى التسولى جانشين او گرديد . عيسى بن عمران مردى عالم و اديب و شاعر و خطيبى توانا بود . به هنگامى كه هيئتهايى از ديگر بلاد مىرسيدند ، او اداى خطبه مىكرد . او را در دربار موحدى مقامى ارجمند بود . پس از او حجاج بن يوسف و پس از او ابو جعفر احمد بن مضاء از مردم قرطبه به منصب قضا رسيدند و ابو جعفر تا پايان حيات ابو يعقوب و اوايل فرمانروايى پسرش ابو يوسف بر اين منصب بود .\r\nمنصب دبيرى او را ابو الحسن بن عياش بر عهده داشت . ابن عياش زين پيش كاتب عبد المؤمن بود . او در هنگام شورش قرطبه در اواخر عهد مرابطين از آنجا گريخته و به اشبيليه پناه برده بود . در آنجا به السيد ابو حفص بن عبد المؤمن پيوست و به دبيرى او درآمد و با او به تلمسان رفت و همچنان ببود تا آنگاه كه عبد المؤمن بر وزير خود ابن عطيه خشم گرفت و او را به خوارى افكند و ابن عياش را به دبيرى خويش برگزيد . ابن عياش تا سال 568 ه كه چشم از جهان فروبست دبير ابو يعقوب بود . ديگر از دبيران او ابو القاسم القالمى و شاگردش ابو الفضل طاهر بن محشره از مردم بجايه ، و نيز ابو الحسن الهوزنى الاشبيلى و ابو عبد الرحمان الطوسى بودند . در مجموعهء رسائل موحدى نامه‌هاى\r\n\r\n\r\n","description":"","footnote":"\r\n( 31 ) . ابن عذارى ، البيان المغرب ، القسم الثالث ص 140 . ابن الخطيب ، الاحاطه ، مخطوط اسكوريال برگ 395 .\r\n","page_name":" 105 ","page_number":117},
  {"content":"\r\n\r\nبسيارى به قلم و انشاء ابن عياش و ابن محشره موجود است كه بر قدرت كتابت و بلاغت آن دو حكايت دارند . « 32 »\r\nاز ابو يعقوب يوسف هجده پسر باقى ماندند كه عبارت بودند از ولىعهد او ابو يوسف يعقوب المنصور و برادران ابو يوسف : اسحاق و يحيى و ابراهيم و عبد العزيز و ادريس و ابو بكر و عبد الله و احمد و يحيى الصغير و محمد و عمرو عبد الواحد و عبد الحق و طلحه و عبد الرحمان و موسى و عثمان . و نيز شمارى از دختران .\r\nابو يعقوب يوسف مردى سپيدچهره بود اندكى متمايل به سرخى . مويى سياه و صورتى مستدير و چشمانى درشت و قامتى بلند و صدايى رسا داشت . خوش‌مجلس و شيرين‌زبان و فصيح و نرمخوى بود . « 33 »\r\n\r\n\r\n","description":"","footnote":"\r\n( 32 ) . ابن عذارى ، البيان المغرب ، القسم الثالث ص 140 . المراكشى المعجب ص 137 . ابن الخطيب الاحاطه ، مخطوط اسكوريال برگ 395 .\r\n( 33 ) . المعجب ص 132 . عبد الواحد مراكشى نزديك به زمان خليفه ابو يعقوب مىزيسته و با بعضى از فرزندان او دوستى داشته است .\r\n","page_name":" 106 ","page_number":118},
  {"content":"\r\n\r\n\r\nباب دوم عصر خليفه ابو يوسف يعقوب المنصور تا نبرد عقاب\r\n\r\n","description":"","footnote":"","page_name":" 107 ","page_number":119},
  {"content":"\r\n . \r\n","description":"","footnote":"","page_name":" 108 ","page_number":120},
  {"content":"\r\n\r\n\r\nفصل اول عصر خليفه يعقوب المنصور و آغاز شورش بنى غانيه\r\nچون خليفه ابو يعقوب يوسف بن عبد المؤمن پس از شكست شنترين درگذشت با پسرش ابو يوسف يعقوب بن يوسف بيعت شد و او از اندلس به مراكش بازگرديد .\r\nخليفهء نو در اواخر ماه ذو الحجهء سال 554 ه / ژانويهء سال 1160 م يا به قولى ديگر در آغاز سال 555 در شهر قصر عبد الكريم به دنيا آمده بود ، بنابراين ، در اين هنگام كه به خلافت نشسته بود بيست و پنج سال از عمرش مىگذشت . مادرش كنيزى ام ولد بود كه سيد راى بن وزير فرمانرواى شلب به پدرش خليفه ابو يعقوب اهداء كرده بود . چون در چند جنگ از جمله جنگ عظيم ارك پيروزى يافت او را المنصور لقب دادند « 1 »\r\nگفتيم كه نخست خواص و سپس همگان با او بيعت كردند و در فرمانروايى معارضى نداشت ولى صاحب المعجب مىگويد كه برخى از برادران و عموها به سبب\r\n\r\n\r\n","description":"","footnote":"\r\n( 1 ) . البيذق اخبار المهدى بن تومرت ص 116 . ابن عذارى البيان المغرب ، القسم الثالث ص 14 . ابن ابى زرع روض القرطاس ص 114 . الزركشى تاريخ الدولتين ، ص 10 .\r\n","page_name":" 109 ","page_number":121},
  {"content":"\r\n\r\nسوء سيرتش در ايام خردى او را لايق فرمانروايى نمىدانستند ولى به هنگام بازگشت چون اموالى گزاف به آنان بخشيد و اقطاعاتى به آنان داد ، دست از مخالفت برداشتند . « 2 »\r\nدر آغاز فرمانروايىاش صد هزار دينار زر از خزانه بيرون آورد و در ميان خانواده‌هاى فقير و ناتوان در سراسر مغرب تقسيم كرد و نيز فرمان داد همهء زندانيان آزاد شوند . « 3 » سپس به مبارزه با فساد كه پس از بازگشت او در پايتخت موحدى رواج گرفته بود ، پرداخت . مردم به لهو و ساز و آواز غلامان و كنيزان زيبا ، روى آورده بودند و شرابخوارى رواج يافته بود . از اين‌رو فرمان داد در سراسر بلاد هرجا خم شراب بيابند بشكنند و هركس بدين فرمان سر ننهاد بكشندش . از آن پس شرطگان در همه جا پراكنده شدند و به دستگيرى شراب‌خواران و نوازندگان و خوانندگان پرداختند .\r\nخليفه پس از رمضان سال 580 ه نامه‌اى به مشايخ و طلبهء موحدين كه در اشبيليه بودند نوشت و فرمان داد كه از خريد و فروخت شراب ربّ كه نوعى شراب رايج در آن شهر بود منع كنند و دكانهايى را كه اين نوع شراب مىفروشند ببندند و هرجا از آن يافتند بريزند و هركس را كه خلاف اين فرمان عمل كرد به شديدترين وجه معاقبت كنند و گفت كه بايد اين نامه به همهء شهرهاى ديگر اندلس فرستاده شود . « 4 » خليفه ابو يوسف همچنين مردان را از پوشيدن جامه‌هاى ابريشمين گرانبها منع كرد و زنان را از پوشيدن جامه‌هاى فاخر برحذر داشت و هرچه جامه‌هاى حرير زركش در خزانه بود به بهاى اندك بفروخت . بدين‌گونه با آمدن او در رأس دولت موحدى روحيهء زهد و تواضع و پارسايى و قناعت قوت گرفت . و بسيارى از انواع نوشخواريها كه پيش از او آشكار شده بود ، به پس پرده‌ها رفت .\r\nسپس به دفع ظلم و طرد ظالم پرداخت و در اين باب به اطراف نامه‌ها نوشت و عمال و واليان را به رعايت عدل و انصاف و دلجويى از رعيت امر كرد و هر جا ظالمى بر سر كار بود عزلش نمود و نيز اجازت داد كه شاكيان و متظلمان كه در اندلس هستند از\r\n\r\n\r\n","description":"","footnote":"\r\n( 2 ) . المراكشى المعجب ص 150 .\r\n( 3 ) . ابن ابى زرع ، روض القرطاس ص 143 .\r\n( 4 ) . الرسالة و العشرون من ، رسائل الموحديه ص 164 - 167 .\r\n","page_name":" 110 ","page_number":122},
  {"content":"\r\n\r\nآب بگذرند و به حضرت آيند و شكايت و تظلم كنند . مردم شادمان شدند .\r\nخليفه براى اينكه اين برنامه‌ها به حقيقت پيوندد ، مقرر ساخت كه خود به مظالم نشيند و عدالت را اجرا نمايد . اولين بار در غرهء ماه رجب سال 580 ه به مجلس نشست .\r\nمجلس تظلم از چاشت تا نيمروز ادامه مىيافت . متظلمان از مردم عادى و بازرگانان بيامدند و از السّيدها ( يعنى خاندان خلافت ) و مشايخ و اكابر شكايتها نمودند و اموال و حقوق خود طلب داشتند . در بسيارى موارد تا كار به فضيحت نكشد به راضى ساختن مدعيان مىپرداختند . مدت زمانى كه گذشت آن‌سان هجوم مردم به دادخواهى شدت گرفت كه خليفه مجبور شد مجلس خود تعطيل كند تا بيش از اين پرده‌درى نشود و تهمت و افترا به يكديگر نزنند . « 5 »\r\nدر سال بعد مصمم شد در كنار شهر مراكش شهركى سلطنتى بنا نهد ، زيرا قصر كهنسال الحجر - قصر على بن يوسف - را گنجاى اغراض خليفهء نو نبود . در جنوب مراكش ميان دروازهء اغمات در مشرق و دروازهء باب الشريعه در مغرب در زمينى مستطيل كاخهاى جديدى را پى افكندند . آغاز بنا در اول رجب 581 ه / بيست و هشتم سپتامبر سال 1185 م بود . مهندسان و معماران و هزاران تن كارگران و بنايان و هنرمندان از مغرب و افريقيه و اندلس بيامدند و بناى شهرك جديد را به پايان بردند . چهار سال مدت گرفت ، شهرك تا اول ماه ربيع الاول سال 584 ه / ماه مه سال 1188 م كامل شد .\r\nامروز مسجد جامع آن هنوز برپاى است .\r\nخليفه در همين سالها كه سرگرم ساختن ابنيه بود ، يعنى در سال 581 ه / 1185 م به اصلاحات مالى نيز روى آورد و وزن دينار موحدى را دو برابر كرد . دينار موحدى قديم در حد وزن قانونى نبود ، يعنى مطابق اوزان جديد دو گرم و سى و پنج صدم گرم بود . خليفه المنصور فرمان داد وزن آن را دو برابر كنند و ضرابخانهء شهر فاس دينار جديدى به وزن چهار گرم و هفتاد صدم گرم ضرب كرد . « 6 »\r\n\r\n\r\n","description":"","footnote":"\r\n( 5 ) . ابن عذارى البيان المغرب ، القسم الثالث ص 144 و 145 .\r\n( 6 ) . ابن عذارى البيان المغرب ، القسم الثالث ص 154 .\r\n","page_name":" 111 ","page_number":123},
  {"content":"\r\n\r\nاما در اين روزها حادثهء جديدى رخ داد كه براى دولت موحدين گرفتاريها و دردسرهاى بسيار ايجاد كرد . بنى غانيه صاحبان جزاير شرقى ياميورقه به بجايه حمله كردند و آن را تصرف نمودند و چند شهر ساحلى ديگر را نيز گرفتند . اين حمله آغاز يك درگيرى درازمدت بود كه بيش از نيم قرن ادامه يافت و در انحلال و اضمحلال قواى موحدين تأثيرى شگرف داشت .\r\nبراى اينكه به ماهيت اين نزاع بهتر آگاه شويم به تاريخ جزاير شرقى از آغاز تا ابتداى عصر مرابطين مىپردازيم .\r\n\r\n1\r\nدر اخبار دولت مرابطين گفتيم كه چون مردم جنووا و پيزا و هم‌پيمانشان امير برشلونه ، در اواخر سال 508 ه / اوايل سال 1115 م به جنگ جزاير شرقى ( جزاير بليار ) رفتند و شهر ميورقه را پس از محاصره‌اى طولانى به تصرف درآوردند ، امير المسلمين على بن يوسف لشكرى عظيم بسيج كرد و براى بازپس گرفتن جزاير در حركت آمد و در اواخر سال 509 ه / 1116 م آن جزاير را به تصرف درآورد .\r\nامير المسلمين ، وانور بن ابو بكر لمتونى را به امارت آن جزاير برگزيد . وانور بن ابو بكر قريب به ده سال در آنجا فرمان راند ولى چون مردى ستمگر و بدسيرت بود مردم شورش كردند و وانور بن ابو بكر را گرفتند و نزد امير المسلمين فرستادند و ستمها و بى رسمىهاى او را به شرح بازگفتند و از او خواستند والى ديگرى به آنجا فرستد .\r\nامير المسلمين خواست ايشان اجابت كرد و براى آن جزاير والى جديدى برگزيد . اين والى جديد كسى جز محمد بن غانيهء مسوفى نبود ، برادر سردار سپاه يحيى بن غانيه . او پيش از اين ناظر امور بعضى از اعمال قرطبه بود . محمد بن غانيه در سال 520 ه / 1126 م به جزاير شرقى رفت و با حزم كفايت ادارهء امور آن را بر عهده گرفت .\r\nتقدير چنان بود كه حكومت او آغاز فصل جديدى در تاريخ آن ديار باشد كه اندك\r\n\r\n","description":"","footnote":"","page_name":" 112 ","page_number":124},
  {"content":"\r\n\r\nزمانى با تاريخ مرابطين پيوسته بود ولى از آن پس مستقلا در سايهء دولت بنى غانيه قرار گيرد .\r\nپيش از اين بنى غانيه را شناختيم و زندگى زعيم اين خاندان يحيى بن غانيه را تا سال 543 ه / 1148 م كه در غرناطه - در خلال شورشى كه در سراسر اندلس برضد مرابطين درگذشت - تعقيب كرديم . اما برادرش محمد بن غانيه در فرمانروايى جزاير شرقى باقى ماند تا دولت مرابطين سقوط كرد و موحدين در ماه شوال سال 541 ه / 1147 م به مراكش درآمدند . محمد بن غانيه از زمان فروپاشيدن دولت مرابطين و روى كار آمدن موحدين همچنان در جزاير شرقى مشغول تحكيم پايه‌هاى قدرت و استقلال بخشيدن به قلمرو خويش بود . پس از پايان دولت مرابطين ، محمد بن غانيه باز هم در خطبه‌هاى خود به امير المسلمين و بنى عباس دعا مىكرد و ميورقه را پناهگاه فراريان لمتونه و مرابطين قرار داد .\r\nمحمد بن غانيه قريب به سى سال در جزاير شرقى فرمان راند . از مكان دورافتاده خود در دريا ، سير حوادث و پيشروى موحدين را در شبه جزيرهء اندلس زير نظر داشت و از قيام ابن مردنيش بر ضد موحدين و استقرار سلطه او در مشرق اندلس احساس آرامش مىكرد . چون جاى پاى محكم كرد درصدد برآمد كه ملك خويش موروثى كند . او را چهار پسر بود : عبد الله ، اسحاق ، زبير و طلحه . پسر بزرگتر خود عبد الله را ولايت عهدى خويش داد . به روايتى پسر ديگرش اسحاق بر او رشك برد و توطئه‌اى ترتيب داد كه برادر و پدر در آن به قتل رسيدند . « 7 »\r\nدر روايتى ديگر آمده است كه عبد الله پس از پدر در سال 550 ه / 1155 م فرمانروايى جزاير يافت و برادرش اسحاق پس از او به جايش نشست .\r\nدرهرحال اسحاق بن محمد بن غانيه به فرمانروايى جزاير شرقى رسيد و با حزم و قوت امور آن جزاير در ضبط آورد و به شيوهء پدر جزاير شرقى را ملجأ و پناهگاه بقاياى\r\n\r\n\r\n","description":"","footnote":"\r\n( 7 ) . تاريخ ابن خلدون ، ج 6 / ص 190 . المعجب ص 152 و نيز رجوع كنيد به\r\n ainahG uoneB seL : leB . A . 91 . P ) 3091 siraP ( \r\n","page_name":" 113 ","page_number":125},
  {"content":"\r\n\r\nلمتونيان و پايگاهى براى اقدامات مرابطين بر ضد موحدين قرار داد . در عهد اسحاق بن محمد بن غانيه جزاير شرقى را نيروى سياسى و نظامى افزون شد ، چنان كه ناوگان بنى غانيه در اين سوى درياى مديترانه به حساب مىآمد . از نامه‌اى كه برنگر دوتراگونا - از اشراف برشلونه - در سال 1171 م / 567 ه به آلفونسو پادشاه آراگون نوشته از شكوفايى و نيروى ميورقهء اسلامى حكايتها دارد . اسحاق همواره با ناوگان نيرومند خود سواحل ممالك مسيحى نزديك به خود را مورد تاخت‌وتاز قرار مىداد و هربار مقدار زيادى اسيران و غنايم به چنگ مىآورد . المراكشى مىگويد هر سال دوبار بر آن سواحل لشكر مىراند « 8 » . در روايات مسيحى آمده است كه مسلمانان ميورقه در عهد اسحاق بن محمد بن غانيه شهر مرزى تولون را در جنوب فرانسه مورد حمله قرار دادند و در سال 1178 م / 574 ه بر آن غلبه يافتند و ويكنت هوگو گودفريد صاحب مرسيليا و چند تن ديگر از اكابر مسيحيان را اسير كردند . اين پيروزيها سبب شد كه جمهوريهاى جنووا و پيزا و ونيز با اسحاق بن محمد بن غانيه پيمان دوستى بندند و هر دو جانب تعهد كنند كه از دريا و خشكى بلاد يكديگر را مورد حمله قرار ندهند . اين معاهده تا اوايل سال 579 ه / 1183 م كه اسحاق چشم از جهان بربست به قوت خود باقى بود . « 9 »\r\nمىدانيم كه شورش ابن مردنيش بر ضد موحدين نزديك به يك ربع قرن يعنى تا زمان وفات او به سال 567 ه / 1171 م ادامه داشت و در خلال آن ابن مردنيش بر سراسر مشرق اندلس غلبه يافت و نيز بخشى از ناحيهء وسطاى اندلس را در تصرف آورد .\r\nمملكت ميورقه در خلال اين مدت احساس امنيت و آرامش مىكرد . ولى ديرى نپاييد كه سلطهء ابن مردنيش بويژه از آن پس كه پدرزن و هم‌پيمان نيرومندش ابن همشك بر ضد او قيام كرد دستخوش زوال گرديد . و چون ابن مردنيش در سال 567 ه بمرد ، مملكت\r\n\r\n\r\n","description":"","footnote":"\r\n( 8 ) . المعجب ص 152 . و نيز .  . 52 , 42 . P . ainahG uoneB seL , lEB . A \r\n( 9 ) . رجوع كنيد به ،\r\n seraelaB saL ne acimaLsI noieanimoD aL ed ocirotsiH ojeuqsoB : setreuF y renapmaC . A . 541 - 441 . P ) adargaS anapsE tiC ( \r\n","page_name":" 114 ","page_number":126},
  {"content":"\r\n\r\nشرقى فروپاشيد و موحدين داخل مرسيه شدند و سلطهء خويش را بر سراسر شرق اندلس بگستردند و به جزاير شرقى نزديك شدند . در اين هنگام اسحاق بن محمد بن غانيه بهتر آن ديد كه با موحدين از در دوستى درآيد پس به نزد آنان رسولان فرستاد و از نفايس ذخاير و زيباترين كنيزان خويش هدايايى گسيل داشت . موحدين در آغاز به مسائل جزاير شرقى به ديدهء تحقير مىنگريستند و بدان نمىپرداختند چون بر سواحل اندلس و ثغور شرقى آن دست يافتند و اسحاق بن محمد بن غانيه را در نزديكى خود ديدند به جزاير توجه بيشترى نمودند و اهميت موقعيت نظامى آنها را درك كردند .\r\nخليفه ابو يعقوب يوسف بن عبد المؤمن در سال 578 ه / 1182 م نامه‌اى به اسحاق بن محمد بن غانيه نوشت و از او خواست كه به اطاعت او درآيد و به نام او خطبه بخواند .\r\nاسحاق در اين باب با بزرگان دولتش به مشورت نشست سرانجام راى بر آن قرار گرفت كه پاسخ خليفه را به تعويق اندازد . اسحاق براى جنگ با مسيحيان ناوگان خود را به يكى از سواحل نزديك برد ولى در جنگ جراحتى مهلك برداشت گويند نيزه بر گلويش زدند . او را زنده به ميورقه آوردند و در آنجا در قصر خود در سال 579 ه / 1183 درگذشت . « 10 »\r\nچون اسحاق بن محمد بن غانيه بمرد پسر بزرگش محمد بن اسحاق به‌جاى او نشست . پدر در حيات خود او را به ولايت عهدى برگزيده بود . « 11 » محمد از آغاز حكومتش با مسئلهء موحدين دست به گريبان شد . ابو يعقوب سفير خود را با چند كشتى به ميورقه فرستاد تا او را به فرمانبردارى از موحدين فراخواند و بنگرد كه تا چه حد براى پذيرفتن اين دعوت روى خوش نشان مىدهد . اين سفير مردى از طراز خاص بود . و ابو الحسن على بن الربرتير نام داشت و فرزند شواليهء مسيحى الربرتر\r\n retreveR lE \r\nيا روبرتوى قطلونى بود . او سردار سپاه رومى يا مسيحيان مزدور لشكر مرابطين در ايام على بن\r\n\r\n\r\n","description":"","footnote":"\r\n( 10 ) . المعجب ص 152 و نيز :\r\n . 52 42 . P , dibl : leB . A \r\n( 11 ) . تاريخ ابن خلدون ج 6 / ص 190 المراكشى مىگويد پس از اسحاق پسر بزرگش على بود كه به‌جاى پدر نشست . ص 152 .\r\n","page_name":" 115 ","page_number":127},
  {"content":"\r\n\r\nيوسف بود كه در جنگ با موحدين رشادتها نموده و در يكى از آن جنگها در سال 539 ه / 1144 م كشته شده بود . از او دو پسر ماند ، يكى همين على بود كه اسلام آورد و به خدمت موحدين درآمد .\r\nمحمد بن اسحاق بن غانيه سفير خليفه را با خوشرويى پذيرا گرديد و فرمانبردارى خويش اعلام نمود . خليفه ابو يعقوب در اين هنگام با لشكر گران خود به اندلس مىآمد تا جهاد با مسيحيان را از سر گيرد و اين واقعه در ماه صفر سال 580 ه / آوريل 1184 م اتفاق افتاد . محمد بن اسحاق بن غانيه براى خود جز اطاعت چاره‌اى نمىدانست ولى برادرانش على و يحيى و طلحه و عبد الله و سير و تاشفين و محمد المنصور و ابراهيم به خشم آمدند و به خلاف برادر برخاستند و او را گرفتند و بند برنهادند و برادر ديگر خود على بن اسحاق را به فرمانروايى جزاير برگزيدند . حتى سفير خليفه ابو الحسن على بن الربرتير را به گونه‌اى محدود كردند و اجازه ندادند از ميورقه خارج شود . كسانى را هم كه در كشتيهاى موحدين بودند بگرفتند و در بند كشيدند . در اين احوال خبر كشته شدن ابو يعقوب در شنترين و پراكنده شدن لشكر موحدين رسيد . در اين هنگام على بن اسحاق رسما دعوت موحدين را رد كرد و سفير آنها را به زندان تاريك افكند . « 12 »\r\nبنى غانيه على و برادرانش بر اين بسنده نكردند كه دعوت موحدين را گردن نهند ، بلكه در آن ايام كه ابو يوسف يعقوب سرگرم اصلاحات بود ضربات خود را بر موحدين وارد آوردند . بدين معنى كه افريقيه را هدف حملات خويش قرار دادند . اين منطقه همواره دستخوش ناآرامى بود . از اين‌رو يكى از ثغور نزديك به ميورقه يعنى بجايه را مورد حمله قرار دادند .\r\nبنى غانيه بجايه را كه براى اولين حملهء خود انتخاب كرده بودند دور از منطق نبود . زيرا كسانى از وابستگان بنى حماد امراى پيشين بجايه در آنجا بودند كه با\r\n\r\n\r\n","description":"","footnote":"\r\n( 12 ) . البيان المغرب ، القسم الثالث ص 146 / تاريخ ابن خلدون ج 6 / 190 . و نيز :\r\n . 92 . P . dibl . leB . A - . 641 . P , dibl setreuF y renapmaC \r\n","page_name":" 116 ","page_number":128},
  {"content":"\r\n\r\nموحدين سخت دشمنى مىورزيدند . جماعتى از مردم شهر نزد على بن اسحاق بن غانيه كس فرستادند و وعدهء يارىاش دادند . در اين پيكار على بن اسحاق به يارى برخى طوايف عرب از بنى هلال و رياح و اثبج اميدوار بود . و ما پيش از اين از شورشهاى اين منطقه و تلاش موحدين براى سركوبى آنها ياد كرديم .\r\nعلى بن اسحاق كه از اين پس او را ميورقى لقب داده‌اند ، ناوگانى حاوى سى و دو كشتى كه دويست سوار و چهار هزار پياده را حمل مىكردند به فرماندهى يكى از سرداران خود به نام رشيد نصرانى به سوى بجايه روان نمود و عم خود ابو زبير را در ميورقه به‌جاى خود نهاد و خود با برادران با همان كشتيها رهسپار بجايه شد . ناوگان به سلامت به ساحل نزديك شد . شهر در عين آرامش بود و هرگز به خاطر كس نمىگذشت كه جنگجويان بر دروازه باشند . رشيد گروهى را با زورقى به پاى بارو فرستاد تا كسب خبر كند . والى شهر ابو الربيع سليمان عم خليفه از شهر خارج شده به نزد خليفه مىرفت و السيد ابو موسى كه عازم تلمسان بود ، با اصحاب خود در شهر فرود آمده بود . شهر هيچگونه آمادهء دفاع نبود . مهاجمان در پاى باروها اجتماع كرده بودند تا فرمان حمله صادر شود . بعضى از ايشان از بارو فرورفته بودند تا جايهاى مناسب را براى حمله به آن بيابند . مردم شهر خبر شدند و براى دفاع گرد آمدند ولى به زودى جنگجويان ميورقه غلبه يافتند و اهل شهر را زير باران تير گرفتند ، سپس سواران از روزنهاى بارو به درون تاختند و به شهر مسلط شدند و السيد ابو موسى و زن و فرزند او را و ديگر موحدين را كه دستگيريشان لازم بود دستگير كردند . بدين‌گونه بجايه در ششم ماه شعبان سال 580 ه / سيزدهم نوامبر سال 1184 م به دست على بن اسحاق ميورقى افتاد . « 13 »\r\nعلى بن اسحاق بن غانيه يك هفته در بجايه ماند و در كارها نظر كرد و نماز جمعه به جاى آورد و در خطبه خليفهء عباسى احمد الناصر را دعا كرد . ابن خطبه را اديب و شاعر و\r\n\r\n\r\n","description":"","footnote":"\r\n( 13 ) . المراكشى المعجب ص 153 . ابن الاثير ، لكامل ج 11 / ص 191 / ابن خلكان ، وفيات الاعيان ج 2 / ص 429 .\r\nالفردبل در  24 . P . ainahG uoneB seL  همين تاريخ را پذيرفته ولى البيان المغرب القسم الثالث ص 148 صفر سال 581 را ضبط كرده ابن خلدون نيز از او پيروى كرده ، العبر ج 6 / ص 190 .\r\n","page_name":" 117 ","page_number":129},
  {"content":"\r\n\r\nفقيه و محدث ابو محمد عبد الحق بن عبد الرحمان الازدى اشبيلى صاحب كتاب « الاحكام » ادا كرد . چون اين خبر به خليفه ابو يوسف يعقوب رسيد تصميم به قتل ابو محمد عبد الحق گرفت ولى خود پس از اندكى درگذشت و او از انتقامش برست .\r\nعلى اسحاق بن غانيه برادر خود يحيى را به معاونت رشيد رومى در بجايه نهاد و خود براى طرد والى آن السيد ابو الربيع رفت كه همچنان در نزديك شهر بود . در جايى به نام ياميلول دو لشكر مصاف دادند . عربهايى كه در لشكر السيد ابو الربيع بودند طبق معمول ، همين كه احساس شكست كردند به ابن غانيه پيوستند . ابو الربيع منهزم گرديد و جمعى از مردانش كشته شدند و لشكرگاهش با اموال و زن و فرزندش به دست دشمن افتاد ولى او خود به الجزاير و از آنجا به تلمسان گريخت . در آنجا بر والى شهر السيد ابو الحسن بن ابى حفص بن عبد المؤمن فرود آمد و هر دو آمادهء دفاع شدند . « 14 »\r\nعلى بن اسحاق بن غانيه پيروزمندانه پيش راند تا به الجزاير درآمد . يحيى فرزند برادر خود طلحه را در آنجا نهاد و رهسپار مليانه و مازونه و سپس اشير و قلعهء بنى حماد شد و بر آن‌ها استيلا يافت و مردم را كشت و اموالشان مصادره نمود . مليانه كه مهمترين اين بلاد بود شهرى رومى بود كه زيرى بن مناد الصنهاجى آن را تجديد بنا كرده بود .\r\nادريسى در اين ايام آن را شهرى كهنسال و مستحكم و سبز و خرم توصيف مىكند كه اراضى آن از نهر شلف سيراب مىشود و مىگويد در جنوب آن كوهى است موسوم به كوه وانشريش كه قبايل بربر چون مكناسه و حرسون و اوربه و بنى ابى خليل و كتامه و مطماطه و بنى مليلت و بنى وارتجان و بنى ابى خليفه و يصلاتن و زولات و زواوه و هواره و غير آن در آنجا زندگى مىكنند . « 15 »\r\nطول اين كوه مسير چهار روز راه است و به نزديكى تا هرت پايان مىيابد . على بن اسحاق بن غانيه يدرين عايشه را در مليانه نهاد و خود چند روز درنگ كرد ، سپس به\r\n\r\n\r\n","description":"","footnote":"\r\n( 14 ) . تاريخ ابن خلدون ، ج 6 / ص 191 . ابن عذارى البيان المغرب ، القسم الثالث ص 148 .\r\n( 15 ) . الادريسى ، « وصف المغرب و ارض السودان و مصر و اندلس » ص 84 و 85 . الاستبصار فى عجايب الامصار ، الرسالة التاسعه ص 172 و 173 .\r\n","page_name":" 118 ","page_number":130},
  {"content":"\r\n\r\nبجايه بازگرديد . در آنجا در مسجد جامع نشست و مردم با او بيعت كردند . او نيز در گنجها بگشاد و مردم را بخصوص اوباش عرب را جامه و اموال بخشيد . چون از تنظيم امور بجايه بپرداخت رشيد رومى را با برادرش يحيى در آنجا نهاد و خود لشكر به قسنطينه برد . ولى مردم قسنطينه كه آمادهء دفاع بودند جمعى از مردانش را كشتند و در شهر موضع گرفتند . على بن غانيه شهر را محاصره نمود .\r\nخليفه ابو يوسف يعقوب المنصور كه هنوز در آغاز فرمانروائيش بود چون اين حوادث اسفبار را ديد براى دفع آن از جاى بجنبيد و بيست هزار جنگجو به سردارى پسر عمش السيد ابو زيد بن ابى حفص روانهء پيكار او نمود . در همان وقت ناوگان بزرگ موحدى به سردارى ابو محمد اسحاق بن جامع و ابو محمد بن عطوش كومى و ابو العباس صقلى از سبته برسيد . در جنگهاى موحدين غالبا نيروى دريايى و زمينى هم‌آهنگ عمل مىكردند . سپاه موحدين ابتدا به فاس رفت و از آنجا رهسپار تلمسان شد و در آنجا منتظر فرصت ، درنگ كرد . آنگاه از كنار ساحل روانهء مشرق شد . ناوگان نيز در دريا محاذى آن پيش مىرفت . خليفه ابو يوسف يعقوب به ساكنان شهرهاى مغلوب در نهان نامه نوشته و آنان را از دررسيدن لشكر موحدى آگاه كرده بود . از اين‌رو چون لشكر موحدى را نزديك يافتند قيام كردند و بسيارى از ياران ابن غانيه را گرفتند . پيش از آنكه لشكر زمينى به الجزاير رسد ، ناوگان در آنجا پهلو گرفته بود . يحيى بن اسحاق بن غانيه و اتباع ميورقى او را اسير كردند . سپس مليانه را گرفتند . يدر بن عايشه از آنجا بگريخت ولى مردم شهر به تعقيبش پرداختند و پس از جدال و آويزى اسيرش نمودند و سپس اعدام كردند . السيد ابو زيد در اين هنگام به وادى شلف رسيده بود . فرمان داد كه جنگ را پى گيرند و خود شتابان به سوى بجايه راند . زيرا مىدانست كه على بن اسحاق بن غانيه مىخواهد السيد ابو موسى و ياران او از زعماى موحدين را كه در بند او بودند ، به ميورقه انتقال دهد . ناوگان موحدين به بجايه رسيد و در نهان مردم را از فرارسيدن موحدين آگاه كرد . مردم در درون شهر بشوريدند و دروازه‌ها بگشادند و لشكر دريايى و در رأس آنان ابو محمد بن جامع به شهر درآمدند و مهاجمان ميورقى و\r\n\r\n","description":"","footnote":"","page_name":" 119 ","page_number":131},
  {"content":"\r\n\r\nيارانشان را كشتند . در اين گيرودار يحيى بن اسحاق بن غانيه و برادرش عبد اللّه بن اسحاق بن غانيه و چند تن از يارانشان گريختند و به على بن اسحاق بن غانيه كه قسنطينه را در محاصره داشت پيوستند . موحدين رشيد رومى را اسير كردند و كشتيهاى ميورقى را كه در كنار ساحل بود تصرف نمودند و السيد ابو موسى و ديگر بزرگان موحدين را از بند برهانيدند و بجايه با يك ضربت سريع بازپس گرفته شد . اين واقعه در روز نوزدهم ماه صفر سال 581 ه / بيست و دوم ماه مه سال 1185 م اتفاق افتاد . بجايه به مدت هفت ماه در دست بنى غانيه بود . « 16 »\r\nعلى بن اسحاق بن غانيه قسنطينه را در محاصره داشت كه خبر سقوط بجايه و ديگر شهرهايى را كه تصرف كرده بود ، بشنيد . با آنكه قسنطينه در شرف تسليم بود چون ناوگانش از دست رفته و بسيارى از افرادش كشته شده بود چاره‌اى جز ترك محاصره و گريز از دست موحدين نداشت . از اين‌رو با بقاياى سپاه خود روى به صحرا نهاد . پس از سه روز السيد ابو زيد به تيكلات در نزديكى بجايه رسيد . در آنجا طلبه و اكابر بجايه به دو پيوستند . هم در آنجا تصميم گرفتند كه از پى على بن غانيه روند .\r\nهركس را كه از ياران ميورقى اسير كرده بودند - خواه با او از ميورقه آمده يا در بجايه به او پيوسته بودند - به لشكرگاه موحدين فرستادند . در آنجا بيشترشان را كشتند ولى يحيى بن طلحهء ميورقى را به گروگان گرفتند و نكشتندش . روز سوم از پى على بن اسحاق بن غانيه رفتند . على تا جريده‌رود بنه و اثقال خويش در راه افكنده بود ولى موحدين با آن لشكر گران و بنه و اثقال كه با خود داشتند از تعقيب او بازماندند . از سوى ديگر لشكريان موحدى شش ماه بود كه نياسوده بودند از اين‌رو به بجايه بازگرديدند .\r\nعلى بن اسحاق بن غانيه با بقاياى لشكر خود رهسپار جنوب شد و از جبال اطلس\r\n\r\n\r\n","description":"","footnote":"\r\n( 16 ) . الرسائل الموحديه ، الرسالة التاسعه و العشرون ص 176 - 178 . ابن عذارى البيان المغرب ، القسم الثالث ص 150 بر تاريخ ابن خلدون ج / ص 191 . و نيز :\r\n . 35 - 05 . P , ainahG uoneB saL . leB . A \r\n","page_name":" 120 ","page_number":132},
  {"content":"\r\n\r\nگذشت و به منطقهء واحه‌ها در جنوب ولايت افريقيه كه به بلاد جريد موسوم است ، درآمد . محلات ثروتمند اين منطقه را تاراج كرد و با دادن صلات و عطايا عربهاى ساكن آن حدود ، بويژه بنى رياح و بنى جشم را به خود متمايل ساخت و چون تن و توشى يافت به شهر توزر تاخت و آنجا را در محاصره گرفت و همه نخلستانهايش را قطع كرد . عاقبت به يارى بعضى از مردم شهر به شهر درآمد و از كسانى كه يارىاش كرده بودند چشم پوشيد ولى اموال ديگران را مصادره كرد و بر آنان باج و خراجهاى گزاف بست و هركس را كه در اداى آن تعلل مىكرد مىكشت و اجساد كشتگان را در چاهى كه درون شهر بود ، مىريخت و آن چاه بئر الشهدا نام گرفت . سقوط توزر در سال 582 ه / 1182 م بود .\r\nالسيد ابو زيد بن ابى حفص در اين ايام در بجايه سرگرم تنظيم امور از هم گسسته بود . قحطى و بيمارى در شهر بيداد مىكرد . آن‌سان كه چون خليفه بشنيد ، ابو زيد را به سبب قصورش در رفع مشكلات شهر سرزنش نمود .\r\nميورقى همچنان در بيابانهاى جنوب پيش مىتاخت . به سردارى غزى صنهاجى جمعى را به اشير فرستاد و غزى اشير را بگرفت و والى موحدى آن را بكشت . السيد ابو زيد پسر خود ابو حفص عمر را با ابو الظفر بن مردنيش به جنگ غزى فرستاد . غزى كشته شد سرش را به بجايه فرستادند و در آنجا بياويختند . برادر غزى ، عبد اللّه صنهاجى به‌جاى او فرماندهى سپاه ابن غانيه را بر عهده گرفت . قاضى ابو العباس بن الخطيب او را به وعده‌هايى بفريفت و از شهر بيرون آورد و سپس دستگيرش كرد و به بجايه فرستاد . او را در كنار سر برادرش بر دار كردند .\r\nاز حوادث اين سال قتل رشيد رومى سردار ابن غانيه بود و قتل شمارى از مردم بجايه كه به ابن غانيه پيوسته بودند . از اين جمله بودند فرزندان ابن حمله سردار سپاه بنى حمدون را نيز كه متهم شده بودند كه با بنى غانيه ارتباط دارند از بجايه به سلا تبعيد كردند ولى اموالشان را به بهاى اندكى خريدند . بعضى از اعيان را نيز پس از مصادرهء اموال و خانه‌هاشان به سلا فرستادند . پس از اين اعمال السيد ابو زيد به حضرت آمد و\r\n\r\n","description":"","footnote":"","page_name":" 121 ","page_number":133},
  {"content":"\r\n\r\nمورد استقبال خليفه ابو يوسف يعقوب قرار گرفت و اين استقبال تهمت اهمال و قصور را از او بزدود .\r\nچون على بن غانيه توزر را گرفت هواى تصرف قفصه در سرش افتاد . پيش از اين گفتيم كه خليفه ابو يعقوب يوسف در سال 576 ه / 1181 م قفصه را بازپس گرفت و شورش بنى الرند را در آنجا سركوب كرد . اين شهر با آنكه در زير فرمان موحدين قرار گرفت همچنان دستخوش آشوب بود و مردم فرمان موحدين را آنچنانكه بايد دل نمىنهادند . از اين‌رو تا لشكر ميورقى شهر را به محاصره افكند مردم شهر موحدين را بيرون راندند و شهر را به ميورقى تسليم نمودند . ميورقى از سپاهيان مرابطين و هم‌پيمانان ترك خود در آنجا پادگانى نهاد و استحكامات آن را تجديد كرد اين واقعه در سال 582 ه / 1186 م اتفاق افتاد .\r\nبدين‌گونه على بن غانيهء ميورقى بر قسمت اعظم افريقيه سيطره يافت و خطبه به نام موحدين را قطع نمود و به نام خليفهء عباسى الناصر لدين اللّه اداى خطبه نمود . خليفه نيز براى او خلعت و علم سياه فرستاد . آنچه مخاطره‌انگيز بود اين بود كه بسيارى از عربهاى سليم و رياح و غير ايشان در كنار او قرار گرفته بودند و او توانسته بود كه با قراقوش ارمنى مملوك ايوبيان و لشكر ترك او پيمان دوستى بندد . قراقوش با سپاه خود از مصر به سوى غرب رانده و بر طرابلس مستولى شده بود و جانب شرقى افريقيه را تحت نفوذ خود درآورده بود . « 17 »\r\n\r\n2\r\nدر اين هنگام در ميورقه حوادث مهمى اتفاق مىافتاد . امرى طبيعى بود كه چون آن جزيره از بيشتر سپاهيان و سرداران كه همراه على بن غانيه به افريقيه رفته بودند\r\n\r\n\r\n","description":"","footnote":"\r\n( 17 ) . ابن الاثير ، الكامل ج 11 / ص 196 .\r\n","page_name":" 122 ","page_number":134},
  {"content":"\r\n\r\nخالى گرديد و موحدين ناوگان ميورقه را در آبهاى بجايه تصرف كردند ، حوادث در ميورقه چهرهء تازه‌اى يافت . ابو الحسن على بن الربرتير رسول خليفهء موحدى از زمانى كه در جزيره محبوس شده بود همواره چشم به راه فرصتى بود كه از زندان بگريزد و اين فرصت را وقتى به دست آورد كه با نگهبانان زندان خود كه از مسيحيان و اهل ملت او بودند روابط دوستى برقرار كرد . اينان آرزو داشتند كه از جزيره خارج شوند و به اوطان خود بازگردند . على بن الربرتير وعده داد كه اگر او را مدد كنند كه از زندان بيرون آيد براى رساندنشان به نزد زن و فرزندشان اقدام خواهد كرد . از آنجا كه على از يك خاندان مسيحى بود نگهبانان نيز كه مسيحى بودند به قولش اعتماد كردند و او توانست با بعضى از اعيان شهر كه در زمرهء طرفداران محمد بن اسحاق بن غانيهء معزول بودند ، و با برادر او على دشمنى مىورزيدند همدست گردد . بدين‌گونه توطئه‌اى كه اساس آن را سپاهيان مسيحى تشكيل مىدادند ، براى خلع والى جزيره ، طلحة بن اسحاق بن غانيه ، به وجود آمد . هدف اين توطئه آن بود كه محمد بن اسحاق فرمانرواى معزول پيشين را بر سر كار آورند . روز جمعه هنگام ظهر كه مردم مشغول نماز در مسجد جامع و مساجد ديگر بودند توطئه به اجرا درآمد . توطئه‌كنندگان على بن الربرتير را از زندان بيرون آوردند و به مخازن اسلحه حمله كردند و هرچه بود تاراج نمودند . سپس قصبه را محاصره نمودند و هركه از سپاه موحدين در آنجا بود كشتند . على بن الربرتير و يارانش در قصبه موضع گرفتند . مردم ميورقه قصبه را محاصره كردند و آن را زير ضربات سنگهاى منجنيق و تير گرفتند . على ربرتير مادر و فرزندان على بن غانيه را آورد و روى باروها نشاند . محاصره‌كنندگان دست از سنگ‌اندازى و تيراندازى برداشتند و حاضر به مذاكره شدند . « 18 »\r\nدر نتيجهء اين معاهده ، محمد بن اسحاق بن غانيه حاكم سابق جزاير را كه به سبب اطاعت او از موحدين برادرانش خلعش كرده بودند به ميورقه بازگردانيد و بر مسند\r\n\r\n\r\n","description":"","footnote":"\r\n( 18 ) . ابن عذارى ، البيان المغرب ، القسم الثالث ص 155 و 156 . و نيز رجوع كنيد به :\r\n . 96 86 . P : leB . A , - 841 . P , dibI : setreuF y renapmaC \r\n","page_name":" 123 ","page_number":135},
  {"content":"\r\n\r\nفرمانروايى جزيره نشاند . على بن الربرتير از قصبه خارج شد و سلطهء موحدين را اعلان نمود . محمد بن اسحاق به نام خليفهء موحدى خطبه خواند . على ربرتير هرچه توانست از اموال و ذخاير جزاير گرد آورد . و مسيحيان مزدور را به مواطن خود فرستاد و خود آهنگ مراكش نمود . اين واقعه در اوايل سال 581 ه / 1185 م اتفاق افتاد . در روايتى هم آمده است كه محمد بن اسحاق بن غانيه با على بن الربرتير از ميورقه به مراكش رفت تا شخصا فرمانبردارى خويش اعلام دارد . « 19 »\r\nبدين‌گونه محمد بن اسحاق اسمأ در سايه اطاعت موحدين فرمان مىراند . خليفه يعقوب المنصور خواست ميورقه را رسما تسخير كند و بدين منظور به سردارى ابو العلاء بن جامع چند كشتى جنگى به ميورقه فرستاد . محمد بن اسحاق بن غانيه كه از اين گونه فرمانبردارى ناخشنود بود از پادشاه آراگون يارى طلبيد . او نيز لشكرى به يارىاش فرستاد ، بنابراين موحدين نتوانستند به هدف خود دست يابند . ولى آرامش ميورقه ديرى نپاييد و مردم بر محمد اسحاق بن غانيه به سبب خضوعش در برابر موحدين بشوريدند و برادرش تاشفين را به امارت برداشتند . در روايت ديگر آمده است كه چون على بن اسحاق بن غانيه و برادرانش كه در افريقيه بودند ، از حوادث ميورقه آگاهى يافتند ، يكى از آنان ، عبد الله با سپاهى عزم ميورقه كرد و با چند كشتى به صقليه آمد .\r\nدر آنجا چند كشتى ديگر از مسيحيان صقليه گرفت و رهسپار ميورقه شد و جزيره را محاصره كرد و به يارى برخى از اعيان شهر به شهر درآمد و برادر را بگرفت و به اندلس تبعيد كرد . محمد در آنجا به موحدين پناهنده شد . آنان امارت دانيه را به او دادند و عبد الله بىهيچ منازعى در ميورقه فرمان راند . بار ديگر خليفهء موحدى ابو يوسف يعقوب المنصور ناوگانى به سردارى ابو العلاء بن جامع به جزاير فرستاد و بار ديگر ناوگان ديگرى به سردارى الشيخ ابراهيم الهزرجى . عبد الله نيكو مقاومت كرد و بسيارى از موحدين را بكشت و آنان را از ميورقه حاصلى به دست نيفتاد ولى توانستند بر دو جزيرهء يابسه و منورقه مستولى شوند . اين واقعه در سال 583 ه / 1187 م اتفاق افتاد .\r\n\r\n\r\n","description":"","footnote":"\r\n( 19 ) . ابن عذارى ، البيان المغرب ص 156 . ابن خلدون ، العبر ج 6 / ص 194 .\r\n","page_name":" 124 ","page_number":136},
  {"content":"\r\n\r\nدر عهد عبد الله بن اسحاق جزاير شرقى رونق و شكوفايى خود بازيافت و بار ديگر حمله به سواحل نزديك بلاد مسيحيان از سر گرفت و بر اين حال ببود تا سال 599 ه / 1203 م كه موحدين جزاير را تصرف كردند و ما از آن ياد خواهيم كرد . « 20 »\r\n\r\n3\r\nكار على بن اسحاق بن غانيه در نواحى جنوبى و وسطاى افريقيه بويژه از آن هنگام كه طوايف عرب از بنى هلال و جشم و بنى رياح و اثبج در زير علم او جاى گرفتند ، بالا گرفت . ميان او و قراقوش ارمنى و لشكريان ترك او كه از مصر آمده بودند پيمان دوستى بسته شد و سلطهء او بر سراسر افريقيه بسط يافت و در دست موحدين جز مهديه و تونس جايى باقى نماند . على بن غانيه به نام عباسيان خطبه خواند و به شيوه مرابطين امير المسلمين لقب يافت . « 21 » پسر خود عبد المؤمن را نزد خليفه الناصر بن المستضئ فرستاد تا از او يارى طلبد . خليفه نيز او را بر همهء سرزمينهايى كه تصرف كرده بود امارت داد . همچنين در مورد او از ديوان خلافت نامه‌اى به صلاح الدين ايوبى نايب خليفه در مصر و شام صادر شد و اين نامه را عبد المؤمن پسرش به صلاح الدين رسانيد .\r\nصلاح الدين هم به مملوك خود قراقوش نوشت كه او و على بن غانيه مشتركا به كار دعوت عباسى پردازند . « 22 » بازگردانيدن جزاير شرقى به دست عبد الله بن غانيه ، سبب افزون شدن هيبت و سلطهء او گرديد .\r\nعلى بن غانيه در افريقيه يك حكومت سراسر وحشت تأسيس كرد . دست طوايف عرب را در ستم و فساد گشاده گردانيد . آنان نيز از هرگونه ايذاء و غارت و اسير كردن\r\n\r\n\r\n","description":"","footnote":"\r\n( 20 ) . المعجب ص 155 و 156 البيان المغرب ، القسم الثانى ص 157 . تاريخ ابن خلدون ، ج 6 / ص 194 . الكامل ج 11 / ص 196 .\r\n( 21 ) . ابن الاثير ، الكامل ، ج 11 / ص 196 .\r\n( 22 ) . تاريخ ابن خلدون ، ج 6 / ص 192 .\r\n","page_name":" 125 ","page_number":137},
  {"content":"\r\n\r\nخوددارى نمىكردند . مورخ جهانگرد التجانى مىگويد « مردم هلاك و شهرها ويران شدند » . از اعمال شنيع او يكى آنكه در سال 582 ه / 1182 م لشكر به جزيره باشو در نزديكى تونس برد . مردم امان خواستند ، او نيز امانشان داد ، ولى لشكرش به شهر داخل شد . لشكريان دست به تاراج اموال مردم و تجاوز به نواميس ايشان گشودند جمعى گريختند و خود را به باروهاى تونس رسانيدند ، اما در خلال فصل زمستان از سرما هلاك شدند . گويند شمار ايشان دوازده هزار نفر بود . « 23 »\r\nاين اخبار دهشتناك به خليفه ابو يوسف يعقوب مىرسيد . چون قواى موحدين در تونس را ياراى دفع ابن غانيه نبود ، خليفه خود ساز سفر به افريقيه كرد . نخست به تينملل رفت و قبر المهدى را زيارت نمود و از او مدد جست . سپس به مراكش بازگرديد و لشكرى از موحدين كه اساس آن بيست هزار سوار بود بسيج كرد و پس از عيد فطر در سوم شوال سال 586 ه / هفدهم دسامبر سال 1186 م از مراكش لشكر بيرون آورد . در راه در رباط الفتح توقف كرد هيئتهايى از اندلس و مغرب برسيدند . خليفه اين‌بار عربها را - جز اندكى از شيوخ بنى رياح مانند بنى زيان - در لشكر خود نپذيرفته بود . زيرا بيم آن داشت كه در گيرودار جنگ به برادران خود كه در لشكر مقابل هستند بپيوندند .\r\nديگر آنكه از سپاهيان به حداقل بسنده كرد ، زيرا بلاد آن سامان ويران شده بود و تهيهء آذوقهء لشكر دشوار بود . « 24 » همچنين فرمان داد راههاى عبور لشكر را بررسى كنند و پلها را تعمير كنند و هرچه ميسر است آذوقه و علوفات گرد آورند . خليفه با لشكرش زمستان را در فاس گذرانيد و از فاس به تازه رفت . در تازه بود كه ديد برادران و اعمام او جامه‌هايى در بر كرده‌اند كه خاص خليفه است . فرمان داد آن جامه‌ها از تن دور كنند و ديگر لباسهايى به رنگ لباسهاى مقام خلافت در بر نكنند . « 25 »\r\nسپاه موحدى به اراضى قسنطينه رسيد . على ابن اسحاق بن غانيه حركات لشكر\r\n\r\n\r\n","description":"","footnote":"\r\n( 23 ) . رحلة التجانى به روايت از ابن شداد ص 14 .\r\n( 24 ) . ابن الاثير ، الكامل ج 11 / ص 196 . البيان المغرب ، القسم الثالث ص 158 .\r\n( 25 ) . ابن عذرى ، البيان المغرب ، القسم الثالث ص 158 و 159 .\r\n","page_name":" 126 ","page_number":138},
  {"content":"\r\n\r\nموحدى را زير نظر داشت و لشكرى از مردم ميورقه و عربها و غزها و بعضى طوايف سليم بسيج كرد و در نزديكى قيروان لشكرگاه برپا كرده بود . چون طلايهء لشكرش پديدار شد خليفه مىخواست پيش از تعبيه بر آنان بتازد ولى سران موحدين و وزرا در مجلس مشاوره رأيشان بر آن قرار گرفت كه راه خود به تونس ادامه دهند تا لشكر بياسايد و آمادگى بيشتر يابد . بدين‌گونه سپاه موحدى در ماه صفر سال 583 ه به تونس رسيد .\r\nاين يك خطاى نظامى بود كه موحدين براى آن بهايى گران پرداختند . خليفه در تونس شش هزار سوار تجهيز كرد و تحت فرمان پسر عمش يعقوب بن ابى حفص و عمر بن ابى زيد از مشايخ موحدين و على بن الربرتير به ميدان كارزار فرستاد . على ابن غانيه در نزديك قفصه بود . دو سپاه در دشتى موسوم عمره به يكديگر رسيدند . در روز پانزدهم ربيع الاول سال 583 ه / بيست و پنجم ماه مه سال 1187 م دو سپاه بر هم زدند .\r\nعلى بن الربرتير اسير شد و لشكرش پراكنده گرديد . عربها نيز بر عادت هميشگى خويش رو به گريز نهادند و سردارشان ابو على بن يومور به اسارت درآمد و هنوز روز به پايان نرسيده بود كه لشكر موحدين پراكنده گرديد . حتى خليفه با قليلى از لشكريانش از معركه گريخت . پيادگان كه نمىتوانستند بگريزند ، و مجروحان برجاى ماندند . اينان همه به قفصه پناه بردند . على بن غانيه نخست امانشان داد و چون گرد آمدند فرمان داد تا همه را كشتند . على ابن الربرتير و ابن يومور را نيز شكنجه داد و سپس بكشت و سر ابن يومور را بر دروازهء قفصه بياويخت . بدين‌گونه لشكر موحدين در اين نبرد شكستى سخت خورد . « 26 »\r\nاين شكست در خليفه ابو يوسف يعقوب المنصور تأثيرى شگرف داشت . از اين‌رو بار ديگر لشكر بياراست و براى گرفتن انتقام در آغاز ماه رجب سال 583 ها / هشتم سپتامبر سال 1187 م رهسپار قيروان شد . چون به قيروان رسيد رسولى و نامه‌اى نزد\r\n\r\n\r\n","description":"","footnote":"\r\n( 26 ) . الكامل ج 11 / ص 196 . البيان المغرب ، القسم الثالث ص 160 و 161 . رحلة التجانى ص 136 و 162 و نيز  08 - 07 . P . dibi leB . A \r\n","page_name":" 127 ","page_number":139},
  {"content":"\r\n\r\nعلى بن غانيه فرستاد و او را به فرمانبردارى فراخواند . ابن غانيه رسول را در بند كشيد و به نامهء او پاسخ نداد . « 27 »\r\nخليفه به راه خود ادامه داد و به نزديكى حمه رسيد . حمه نزديك قابس بود .\r\nابن غانيه با لشكريان ترك و عرب خود برسيد و در مكانى استوار در نزديكى حمه لشكرگاه برپاى ساختند . در اين نبرد خليفه خود فرماندهى لشكرش را به عهده گرفت .\r\nبامداد روز بعد افواجى از لشكر خود را بر سر عربهاى لشكر ابن غانيه فرستاد ، عربها به عادت مألوف خود روى به گريز نهادند . اين امر در روحيهء ابن غانيه تأثيرى ناپسند داشت . خليفه ابو يوسف المنصور با قواى خود بر جمع ميورقيان و تركان زد . جنگى خونين درگرفت و هنوز روز به نيمه نرسيده بود كه موحدين لشكر ابن غانيه را در هم شكستند و بسيارى را كشتند . ابن غانيه و هم‌پيمانش قراقوش به توزر گريختند .\r\nموحدين از پى ايشان تاختند . چون به توزر درآمدند خليفه دريافت كه ابن غانيه و قراقوش به صحرا گريخته‌اند . اين هزيمت در روز نهم شعبان سال 583 ه / پنجم اكتبر سال 1187 م اتفاق افتاد « 28 » .\r\nابو يوسف المنصور پس از آن به قابس لشكر برد . قابس پايگاه قراقوش بود . روز ديگر مردم شهر امان خواستند . چون به شهر درآمد ياران و خويشاوندان قراقوش را بگرفت . آنان به عبث به قصبه پناه برده بودند . اموالشان را بستد و همه را برده ساخت و به مراكش فرستاد . « 29 » سپس از راههاى صعب و بىآب و گياه از قابس به بلاد جريد رفت و بر شهرهاى اين منطقه چون نواوه و توزر و تقيوس و حمّه و نفطه غلبه يافت . مهمترين آنها توزر مركز بلاد جريد بود . مردم اين نواحى بر ضد باقى مردم ميورقه برخاستند .\r\nبعضى را كشتند و بعضى را اسير كردند . بقايايشان از توزر به صحرا گريختند . موحدين\r\n\r\n\r\n","description":"","footnote":"\r\n( 27 ) . الرسائل الموحديه - الرسالة الثلاثون ص 186 .\r\n( 28 ) . ابن الاثير ، الكامل ج 11 / ص 196 . ابن عذارى البيان المغرب ، القسم الثالث ص 162 و 163 . رحلة التجانى ص 136 و 137 و 162 . الرسالة الثلاثون من رسائل الموحديه ص 188 . و نيز  28 18 . P , dibi : leB . A \r\n( 29 ) . الرسالة الثلاثون من رسائل الموحديه ص 190 .\r\n","page_name":" 128 ","page_number":140},
  {"content":"\r\n\r\nاز توزر به قفصه راندند . در آنجا جمع كثيرى از ياران ميورقى و هم‌پيمان او از غزها بودند . اينان در شهر موضع گرفتند . موحدين شهر را محاصره كردند و همهء مزارع و بيشه‌ها و نخلستانهاى اطراف آن را بريدند و از چوب آنها برج بلندى كه هفت طبقه داشت در برابر شهر ساختند و تيراندازان از آن فرارفتند و آن را تا پاى بارو پيش آوردند و شهر را زير باران سنگهاى منجنيق و تير گرفتند . مردم شهر پس از نبردى دريافتند كه ياراى پايدارىشان نيست . شب‌هنگام اعيان شهر از شهر بيرون آمدند و نزد خليفه المنصور شدند و امان خواستند . پس از مشورت رأى بر اين قرار گرفت كه ساكنان اصلى شهر و غربا و غزان را امان دهند ولى اهالى ميورقه و وابستگان ايشان را امان ندهند . بر اين اتفاق كردند . ديگر روز همهء مردم شهر را فرمان دادند كه از پيران تا جوانان نوخاسته بيرون آيند و در شهر جز زنان و كودكان كس باقى نماند . در خارج شهر مردم را شناسايى كردند . اهل شهر را جدا كردند و اجازه دادند به شهر بازگردند .\r\nسپاهيان و ديگر كسان را كه به نحوى با لشكر رابطه داشتند ، از جمله ابراهيم بن قراتكين سردار غزان را كه از مصر آمده بود و نيز ميورقيان را به يك‌سو بردند و همه را بند برنهاده به برج بزرگ فرستادند . پس از نماز ظهر همه را به محضر خليفهء موحدى ابو يوسف يعقوب المنصور حاضر آوردند . به فرمان او همه را كشتند و پيكرهايشان را در حفره‌هايى كه كنده بودند انداختند .\r\nالمنصور پس از اين كشتار فرمان داد باروى قفصه را خراب كنند . اين واقعه بنا به قول ارجح در اوايل ماه ذو القعدهء سال 583 ه / ژانويه سال 1187 م اتفاق افتاد .\r\nدر آن هنگام كه المنصور در كنار باروهاى قفصه بود ، قراقوش نامه فرستاد و اظهار اطاعت كرد و به « توحيد » داخل شد و گفت اگر توبه‌اش قبول شود در نهايت خضوع به نزد موحدين خواهد آمد . روز بعد نامه‌اى از ابو زيان زعيم غز و همتاى قراقوش و فرمانرواى طرابلس رسيد حاكى از اينكه تحت پرچم « توحيد » جاى گرفته و دعوت موحدين را در طرابلس و نواحى آن آشكار ساخته است . اين پيروزيها سبب شد كه آوازهء خليفه المنصور در سراسر افريقيه پيچيده شود و شعرا بدين مناسبت قصائد\r\n\r\n","description":"","footnote":"","page_name":" 129 ","page_number":141},
  {"content":"\r\n\r\nسرودند .\r\nالمنصور پس از فتح قفصه با لشكر خود به تونس بازگرديد و برادر خود ، السيد ابو زيد را امارت افريقيه داد و خود به مهديه رفت و اعلام كرد كه به مغرب بازمىگردد . در محرم سال 584 ه / مارس سال 1188 م به مراكش بازگرديد .\r\nخليفه بىدرنگ رهسپار تلمسان شد زيرا در آنجا خبرهايى از عصيان و كشاكش داده بودند . در تلمسان عمش ابو اسحاق ابراهيم بن عبد المؤمن به سلام او آمد . خليفه شنيده بود كه عمش اعمال او را به سفاهت نسبت داده بخصوص پس از شكست عمره زبان به طعن گشوده بود . از اين‌رو او را به خشم از درگاه خود براند . قضا را ابو اسحاق بيمار بود و در اثر اين خشم و خروش بيمارىاش شدت يافت و به زودى بمرد .\r\nپس از هزيمت لشكر موحدين در عمره بعضى از برادران و خويشاوندان چنان پنداشته بودند كه عمر دولت او سرآمده است . از جمله برادرش ابو حفص عمر ملقب به الرشيد والى مرسيه و عمش ابو الربيع سليمان والى تادلا بودند . الرشيد در مرسيه بساط ظلم و جور بگسترد و اموال مردم بستد و دست به كشتار آنان زد و مردم شهر را از خواص و عوام در چنبر ستم خويش گرفتار ساخت . چون خبر شكست عمره به او رسيد خيالهاى ديگر در سر پرورانيد و با آلفونسوى هشتم پادشاه قشتاله رابطه برقرار كرد و اين اخبار به خليفه مىرسيد . چون خليفه در نبرد الحمّه پيروزى يافت و ابن غانيه و هم‌پيمانانش را سركوب نمود و به مراكش بازگرديد الرشيد بدين اميد كه مورد عفو او واقع خواهد شد به نزد او رفت و مردم مرسيه نفسى به راحت كشيدند .\r\nاما ابو الربيع عم خليفه نيز پس از آنكه خبر شكست خليفه به او رسيد با قبايل صنهاچه به گفتگو پرداخت تا او را در اين شورش كه در پيش داشت يارى رسانند . ولى قبايل صنهاجه رهايش كردند . در همين هنگام نيز السيد ابو زكريا يحيى بن السيد ابو حفص با لشكرى به تادلا آمد و شهر را در محاصره گرفت و مانع هرگونه حركت مشكوك او شد . ابو الربيع نيز چاره‌اى جز توبه نداشت . او نيز رهسپار ديدار خليفه شد .\r\nدر نزديكى مكناسه هر دو به ديدار خليفه رفتند . خليفه فرمان داد هر دو را در بند كشند\r\n\r\n","description":"","footnote":"","page_name":" 130 ","page_number":142},
  {"content":"\r\n\r\nو به رباط الفتح برند . چون به شهر وارد شد و مراسم استقبال و تحيت و تهنيت پايان گرفت ، نزد عثمان بن عبد العزيز كومى كس فرستاد و پيام داد كه آن دو برادر و عمش را اعدام كند . او نيز هر دو را گردن زد و در همان روز همهء كسانى كه در آن توطئه‌ها با آن دو دست داشته بودند ، به قتل رسيدند . « 30 » بنا به قول المراكشى اين كشتار سبب شد كه اقوام و اقرباء خليفه كه او را پيش از اين به سبب برخى از اعمالش در اوان كودكى در اشبيليه به ديدهء تحقير مىنگريستند ، از او بترسند و دم برنياورند « 31 » .\r\nچون خليفه ابو يوسف يعقوب المنصور به مراكش بازگرديد ، نظر در اوضاع اندلس كرد . در اين مدت كه او سرگرم حوادث مغرب بود در آنجا نيز اتفاقات مهم رخ داده بود كه سبب پريشانى خاطر او مىشد . پرتغاليها بر ولايات جنوب غربى تجاوز كرده و اكنون بر شلب و حوالى آن غلبه يافته بودند . قشتاليان نيز از سوى ديگر تا حوالى اشبيليه پيش آمده بودند . بدين علل المنصور را عزم اندلس و قلع و قمع متجاوزان مسيحى در دل پديد آمد . خليفه فرمان داد كه اعلان جهاد كنند تا مجاهدان و متطوعان به حضرت گرد آيند . از اطراف مغرب طوايف و قبايل بيامدند . سپس به عمال خود پيام داد كه ابزار و آلات نبرد مهيا سازند و آذوقه و علوفه فراهم آورند . سپس امارت اشبيليه را به پسر عم خود السيد ابو حفص يعقوب بن ابى حفص داد كه مورد اعتماد او بود . همچنانكه قبلا به پدرش ثقتى كامل داشت . و پسر عم ديگرش السيد ابو الحسن بن ابى حفص را امارت تلمسان داد و نيز امور خزائن و بسيج سپاه را به عهده او نهاد . « 32 »\r\n\r\n\r\n","description":"","footnote":"\r\n( 30 ) . ابن عذارى البيان المغرب ، القسم الثالث ص 171 - 173 . المعجب ص 156 .\r\n( 31 ) . المعجب ص 157 .\r\n( 32 ) . ابن عذارى البيان المغرب ، القسم الثالث ص 174 .\r\n","page_name":" 131 ","page_number":143},
  {"content":"\r\n . \r\n","description":"","footnote":"","page_name":" 132 ","page_number":144},
  {"content":"\r\n\r\n\r\nفصل دوم حوادث اندلس و افريقيه\r\nشكى نيست كه شكست شنترين و بروز ناتوانى سپاه موحدين در خلال آن در برانگيختن آزمنديهاى پادشاه پرتغال آلفونسو هنريكيز ( ابن الرنق ) براى تصرف باقى ولايت غرب اندلس تاثير بسزايى داشت ، ولى آلفونسو هنريكيز چندان زنده نماند كه به اين آرزوى خود جامهء عمل بپوشد ، زيرا در ششم ماه دسامبر سال 1185 م / اواخر سال 581 ه پس از نيم قرن كه بر مملكت پرتغال فرمان رانده بود ديده از جهان فروبست و كشورى وسيع و نيرومند از خود برجاى نهاد . مرگ آلفونسو هنريكيز يك سال و نيم بعد از وفات خليفه ابو يعقوب يوسف پس از شكست شنترين بود . پس از آلفونسو پسرش سانچوى اول به‌جاى او نشست . سانچو را نيز همان هواهاى پدر در سر بود . سالهاى نخستين حكومتش را به اصلاح بلاد و تعمير دژهايى كه در اثر جنگ ويران شده بود و مسكون ساختن آنها گذرانيد . از آغاز سال 1189 م / 585 ه مىبينيم كه خود را براى جنگ در اراضى اسلامى مهيا مىسازد . اوضاع و احوال زمان هم او را در اين تصميم يارى مىدادند . خليفهء موحدى دور از اسپانيا در مغرب مىزيست و خود سرگرم فرونشاندن آتش فتنه‌هاى شورشگران و مقاومت در برابر ماجراجوئيهاى بنى غانيه بود .\r\n\r\n","description":"","footnote":"","page_name":" 133 ","page_number":145},
  {"content":"\r\n\r\nحوادث مغرب مانع آن بود كه بخشى از لشكر خود را به شبه جزيره گسيل دارد ، در حالى كه قواى موحدى در اندلس اندك بود و ياراى ايستادنش در برابر مسيحيان نبود .\r\nاز سوى ديگر براى تقويت پرتغال عاملى پديد آمده بود كه پيش از اين در حساب نمىآمد و آن ارسال جنگجويان و ساز و برگ از راه دريا بود به مشرق تا سپاهيان صليبى را كه در زير ضربات صلاح الدين و سقوط مملكت لاتينى ، روى به ناتوانى نهاده بودند تقويت كند . زيرا در ماه رجب سال 583 ه / اكتبر سال 1187 م صلاح الدين بيت المقدس را بازپس گرفته بود .\r\nدر اوايل سال 1189 م / اوايل سال 585 ه ناوگان بزرگى حاوى پنجاه كشتى با شمار كثيرى از سپاهيان آلمان و فلمينگ به آبهاى غربى اسپانيا وارد شد . اين ناوگان عظيم به درياى مديترانه مىرفت . در آبهاى جليقيه روبه‌روى شهر مقدس شنت‌ياقب لنگر انداخت . جمعى از سپاهيان به خشكى آمدند تا قبر قديس ياقب را زيارت كنند .\r\nمردم شهر از پياده شدن اين سربازان بيمناك شدند و گفتند مبادا به ذخاير گرانبهاى مزار مقدس دست‌درازى كنند . از اين‌رو به مقابله برخاستند و پس از آنكه چند تن از دو طرف كشته شدند آنها را بازپس راندند . صليبيان به كشتيهاى خود بازگشتند و رهسپار جنوب شدند . در همين هنگام ناوگان صليبى ديگرى از انگلستان و بلاد فلاندر به آبهاى غربى اسپانيا داخل شد . طوفان سختى كه وزيدن گرفته بود اين ناوگان را به آبهاى اشبونه راند . ناوگانى كه از آبهاى جليقيه مىآمد به اينان پيوست و در نتيجه شمار عظيمى از كشتيها و جنگجويان صليبى در آبهاى اشبونه گرد آمد . سانچو به استقبال آنان رفت و اكرام بسيار نمود . در ضمن با رؤسا و سردارانشان به گفتگو نشست و آنان را در تصرف شلب با خود همدست ساخت . اين شهر را موقعيت سوق الجيشى مطلوبى بود ، زيرا از آن‌وقت كه به دست مسلمانان افتاده بود بر سواحل اسپانيا در اقيانوس اطلس تسلط يافته بودند و غالبا بر شهرهاى ساحلى تاخت‌وتاز مىكردند و غنايم و اسير مسيحى مىبردند . « 1 » پيشنهاد سانچو ديگ طمع سرداران\r\n\r\n\r\n","description":"","footnote":"\r\n( 1 ) . ابن عذارى البيان المغرب ، القسم الثالث ص 175 . اشباخ ، تاريخ المرابطين و الموحدين ( ترجمه عربى ) چاپ\r\n","page_name":" 134 ","page_number":146},
  {"content":"\r\n\r\nصليبى را براى تاراج ثروتهاى اراضى اسلامى به جوش آورد و دست در دست او نهادند .\r\nشلب در اين هنگام بعد از باجه و يابره مستحكم‌ترين بلاد ولايت غربى اندلس و آبادترين و توانگرترين آنها بود . در اقصاى جنوبى پرتغال در نزديكى اقيانوس بر فراز تپه‌اى مشرف بر مصب رود دراد بنا شده بود . رود دراد در اقيانوس اطلس مىريخت .\r\nشهر در مزارع زيتون و باغهاى سبز و خرم احاطه شده بود . ادريسى مىگويد كه شهرى زيبا است با بناهاى شكوهمند . ساكنانش از اعراب يمن‌اند و به زبان عربى سخن مىگويند و شعر مىسرايند همه از خاص و عام از فصحايند . « 2 »\r\nدر اوايل سال 585 ه / اوايل سال 1189 م سانچو نيروهاى زمينى خود را به سوى جنوب ، به سوى شلب گسيل داشت و ناوگان صليبيان از خليج تاجه در حركت آمدند و در آبهاى شهر ساحلى بورتماو در دوازده كيلومترى جنوب شلب مستقر گرديدند .\r\nمسيحيان دژ البور « 3 » را در مغرب بورتماو محاصره كردند و پادگان اسلامى و هركه را كه به آنجا پناه برده بود كشتند . شمار كشتگان را نزديك به شش هزار نفر نوشته‌اند . « 4 » سپس سانچو با قواى خود و قواى هم‌پيمان صليبىاش به شهر اسلامى شلب حمله كردند و به زودى بر حومهء آن مسلط شدند . والى شهر الحافظ عيسى بن ابى حفص بن على مردى ناتوان بود و از فنون جنگى و دفاعى ناآگاه . نيروهاى خود را به درون شهر كشيد ، بدين اميد كه در پس باروهاى استوار آن جان بسلامت برد . صليبيان به جاى آنكه به شهر حمله كنند خود را به تاراج اطراف شهر مشغول كردند . سانچو خود توانست پس از چند هفته به درون شهر درآيد ولى راه به جايى نبرد و مجبور شد بار ديگر به محاصره بازگردد و قواى تازه‌اى به يارى خويش خواند . چهل كشتى به يارى او\r\n\r\n\r\n","description":"","footnote":"\r\nدوم ص 329 و 330 و نيز :\r\n . 243 . P lagutrop ed sieR etes sod sacinorC sal . tic , edahomlA oirepmI : adnariM . iciuH \r\n( 2 ) . الادريسى ، فى وصف المغرب و ارض السودان و مصر و اندلس ص 179 و 180 .\r\n( 3 ) . به اسپانيايى  rovlA \r\n( 4 ) . ابن عذارى ، البيان المغرب ، القسم الثالث ص 175 .\r\n","page_name":" 135 ","page_number":147},
  {"content":"\r\n\r\nآمدند . روايات مسيحى آغاز محاصرهء شلب را روز بيست و يكم ژوئيه سال 1189 م / ربيع الاخر سال 585 ه ضبط كرده‌اند . در آغاز محاصره سانچو مصمم شد به شهر حمله كند ، از اين‌رو شهر را زير ضربه‌هاى شديد منجنيق و تير گرفت ولى شهر آنچنان استوار بود كه اين فروكوفتن را هيچ سودى نبود . سربازان فلمينگ از سوى ديگر در زير بارو نقبهايى زدند تا در بارو رخنه پديد آورند ولى مردم شهر اين اقدام را نيز با شكست مواجه ساختند . سانچو عاقبت آب شهر را قطع كرد و تشنگى سبب تسليم مردم گرديد .\r\nبه هنگام تسليم ميان سانچو و هم‌پيمانان صليبىاش خلاف افتاد . فلمينگهاى صليبى معتقد بودند كه بايد همه مسلمانان شهر را قتل‌عام كرد ولى سانچو مىگفت تنها به گرفتن اموالشان اكتفا مىكنيم . عاقبت راى بر آن قرار گرفت كه مردم شهر هرچه دارند در شهر بگذارند و بيرون آيند . مسيحيان پس از شش ماه محاصره به شهر درآمدند . اين واقعه در روز دوشنبهء بيست و دوم رجب سال 585 ه / سوم سپتامبر سال 1189 م بود . « 5 »\r\nسقوط شلب ضربت شكننده‌اى بر پيكر سلطهء موحدين بر ولايات غربى بود . زيرا شلب آخرين پايگاه ايشان در اين منطقهء حساس بود . سقوط آن كه ده سال پس از سقوط باجه اتفاق افتاد راه ديگر بلاد غربى اندلس را چون لبله و ولبه و اشبيليه را به روى مهاجمان گشوده گردانيد . اما كار بدين پايان نيافت و قشتاليان نيز از ناحيه ديگر بخش وسطاى اندلس را مورد حمله قرار دادند و به خصوص به منطقهء اشبيليه چند بار حمله كردند . در همان هنگام كه قواى پرتغال و صليبيان سرگرم فتح شلب بودند ، آلفونسوى هشتم پادشاه قشتاله نيز با قواى خود رهسپار منطقه قرطبه گرديد و كوه و صحرا را زير پى سپرد و به سوى اشبيليه راند . قواى اشبيليه به دفاع بيرون آمدند ولى از قشتاليان شكست خوردند و به دژ المنار گريختند . مسيحيان دژ را گرفتند و مسلمانان\r\n\r\n\r\n","description":"","footnote":"\r\n( 5 ) . ابن عذارى البيان المغرب ، القسم الثالث ص 175 و 176 . الروض المعطار ( صفة جزيرة الاندلس ) ص 106 و نيز رجوع كنيد به :\r\n . 543 - 243 p . ) senoicaleR . tic ( dibi : adnariM iciuH \r\n","page_name":" 136 ","page_number":148},
  {"content":"\r\n\r\nرا كشتند يا اسير كردند . آلفونسو از آنجا لشكر به ام غزاله برد . مردم شهر را پيشاپيش خالى كرده بودند . آنگاه به ربيبه راند و بر آن مستولى شد بيشتر مردمش را كشت و باقى را اسير كرد همچنين قلعهء جابر و دژ شلير را تصرف كرد . اين واقعه در ماه جمادى الاخر سال 585 ه / اوت سال 1189 م اتفاق افتاد . « 6 » پادشاه قشتاله پس از اين پيروزيها به طليطله بازگرديد .\r\n\r\n1\r\nاين حوادث را در روحيهء خليفه ابو يوسف يعقوب المنصور تاثيرى عميق بود . تا از وقايع اندلس آگاهى يافت بسيج لشكر كرد كه به اندلس رود و جهاد از سر گيرد . اين بار بيشتر اتكايش به نيروهاى متطوعين ( داوطلبان ) بود . چهاردهم ماه ذو الحجهء سال 585 ه / بيست و سوم ژانويهء سال 1190 م پس از آنكه نامه‌هايى به اشبيليه و ديگر شهرهاى اندلس نوشت و از مردم آن بلاد خواست كه آماده پيكار دشمن و يارى لشكر او باشند از مراكش بيرون راند و به رباط الفتح رفت تا سپاه گرد آيد . چون كارها ساخته آمد و لشكر از آب بگذشت خود در روز يك‌شنبهء بيست و سوم ماه ربيع الاول سال 586 ه / 1190 م شراع بگشود و در جزيرهء طريف پاى بر خشكى نهاد . . در آنجا هيئتهايى از شهرها برسيدند و بعضى از ظلم عمال او شكايتها كردند . ابو يوسف يعقوب در چنين موقعيتى به اين كار نپرداخت و رسيدن به شكايات را به بعد موكول كرد .\r\nخليفه از طريف به اركش و از آنجا به قرطبه رفت . در آنجا السيد يعقوب بن ابى حفص والى اشبيليه را با لشكرش فراخواند و فرمان داد همه جنگجويان عرب و بربر را از غرناطه و غير آن و نيز هركه از قبايل صنهاجه و هسكوره در آمدن تأخير ورزيده و همه متطوعين و مجاهدين را با خود بياورد . چون اينان برسيدند رهسپار شلب گرديد ( در\r\n\r\n\r\n","description":"","footnote":"\r\n( 6 ) . ابن عذارى البيان المغرب ص 175 و 176 .\r\n","page_name":" 137 ","page_number":149},
  {"content":"\r\n\r\nغرهء ماه جمادى الاولى / ششم ژوئن ) و بيرون شهر لشكرگاه زد . هنوز يك ماه نگذشته بود كه ناوگان موحدين در آبهاى جنوب پرتغال آشكار گرديد و در نزديكى بورتماو پهلو گرفت . موحدين به باروهاى شلب نزديك شدند و منجنيقها نصب كردند و گرداگرد شهر را در محاصره آوردند .\r\nگويند كه چون ابو يوسف يعقوب به قرطبه رسيد در قصرى كه السيد ابو يحيى ساخته بود فرود آمد . سپس در ميان ويرانه‌هاى مدينة الزهراء به گردش پرداخت تا آثار قرون گذشته را مشاهده كند و فرمان داد تنديسى را كه در بالاى دروازه نصب شده بود فرود آورند . بكرى مىگويد تنديس مريم عذراء بود . صاحب البيان المغرب مىگويد كه در آن روز بادهاى سخت وزيدن گرفت و به لشكرگاه پيادگان خلل آورد . مردم قرطبه شايع كردند كه اين حادثه به سبب فرود آوردن آن تنديس كه طلسم حمايت شهر بوده است رخ داده . چون خليفه بشنيد مردم قرطبه را به سبب اعتقادشان به خرافات سرزنش كرد . « 7 »\r\nخبر حركت لشكر خليفه به سوى اندلس به شهرهاى مسيحىنشين رسيده بود و سبب پريشانى خاطر مردم شده بود . از اين‌رو از سوى پادشاه قشتاله رسولى به اشبيليه آمده بود تا مگر با خليفه پيمانى بندد كه دست در دست هم نهاده به جنگ ديگر مسيحيان روند . چون خليفه به قرطبه آمد اين پيشنهاد بپذيرفت زيرا آن را به مصلحت مسلمانان و سبب افتراق كلمه مسيحيان مىدانست . همچنين پادشاه ليون هم با خليفه پيمان صلح بست و به پيمانى كه پدرش فرناندو در ايام نبرد شنترين با پادشاه پرتغال بسته بود ، توجه ننمود . « 8 »\r\nخليفه پس از آنكه السيد ابو زكريا بن ابى حفص را با لشكرى خاص از عرب و زناته و مردم تلمسان به اشبيليه فرستاد تا در آنجا بسيج نيرو كند و در راه نبرد به برادرانش پيوندد خود از قرطبه رهسپار شمال غربى شد و به جانب وادى تاجه لشكر راند .\r\n\r\n\r\n","description":"","footnote":"\r\n( 7 ) . ابن عذارى البيان المغرب ، القسم الثالث ص 175 .\r\n( 8 ) . رسائل الموحدين ، الرساله الرابعه و الثلاثون ص 222 و 223 .\r\n","page_name":" 138 ","page_number":150},
  {"content":"\r\n\r\nالسيد ابو زكريا نيز با قواى خود به او پيوست . هدف ابو يوسف يعقوب از اين حركت آن بود كه پادشاه پرتغال را مجبور سازد كه بخشى از نيروهاى خود را از شلب بيرون كشد و به جبههء شمالى آورد تا از فشار بر موحدينى كه شلب را محاصره كرده بودند كاسته گردد . خليفه دشت ممتد بر كنارهء رود تاجه و شمال شنترين را زير پى بسپرد و آن سرزمين سبز و خرم درهم فروكوفت سپس از نهر گذشت و به قلعهء طرش « 9 » در شمال و در نزديكى شنترين حمله كرد . پس از چند روز فرمانده شهر امان خواست و تسليم شد . خليفه موافقت كرد . در حال همهء ساكنان قلعه كه از مسيحيان بودند قلعه را ترك كردند و موحدين قلعه را و متعلقات آن را با خاك يكسان كردند و تاكستانهايش را و باغها و بستانسراهايش را بريدند . آنگاه رهسپار شمال شدند و به شهر طومار « 10 » كه شهرى آبادان و سرسبز و پرمحصول بود حمله كردند . پادگانى از شواليه‌هاى معبد ( داويه ) از آن حمايت مىكردند . موحدين نخست مزارع اطراف شهر را ويران كردند ، سپس شهر را محاصره نمودند ولى شهر تسليم نشد . به قول ابن عذارى رسولان ابن الرنك پادشاه پرتغال بيامدند و خواستار صلح شدند خليفه فرمان داد كه از جنگ بكاهند تا سرنوشت صلح معلوم شود . « 11 » افواجى از لشكريان خليفه به جايهاى ديگر گسيل شده بود تا دست به كشتار و تاراج زنند . سانچو پادشاه پرتغال در اين هنگام در شنترين بود و جرئت بيرون آمدن به رويارويى با موحدين را نداشت . « 12 »\r\nابن عذارى مىگويد خليفه از اين‌رو به پيمان صلح روى موافق نشان داد كه اوضاع آذوقه و علوفهء لشكر نابسامان شده بود و حال آنكه پرتغاليها توانسته بودند كشته‌هاى خود را درو كنند و در انبار ذخيره نمايند . چون پيمان صلح بسته شد ، فرمان شد كه سپاهيانى كه شلب را محاصره كرده بودند بازگردند و او خود به اشبيليه بازگرديد .\r\n\r\n\r\n","description":"","footnote":"\r\n( 9 ) . به اسپانيايى  serroT  . امروز در جاى آن شهر پرتغالى  savoN serroT  قرار دارد .\r\n( 10 ) . به اسپانيايى  ramoT  در نزديكى و در شمال  . savoN . T \r\n( 11 ) . الرسالة الموحديه ، كه از آن ياد كرديم ص 227 .\r\n( 12 ) . ابن عذارى البيان المغرب . القسم الثالث ص 180 .\r\n","page_name":" 139 ","page_number":151},
  {"content":"\r\n\r\nمدت اين سفر جنگى سى و چهار روز بود . خليفه در روز يازدهم جمادى الاخر سال 586 ه / ژوئيه سال 1190 م به اشبيليه وارد شد . « 13 » خليفه در اندلس درنگ كرد تا مگر نيرو و ساز و برگ نبرد فراهم آورد و شلب را بازستاند .\r\nدر اشبيليه فرصتى پيش آمد تا در كار مردم و كارگزاران بنگرد . در ميان زندانيانى كه مدت زندانى شدنشان به دراز كشيده بود به تفحص پرداخت و كسانى را كه مستحق اعدام بودند اعدام كرد و به تعقيب اهل منكرات و ملاهى پرداخت . از ميان عمال خود ، على بن سنان را كه گفته بودند در جنگ المنار اولين كسى بوده كه فرار كرده بگرفت و اموالش را بستد .\r\nدر اين اوان خبر آوردند كه مردى به نام الجزيرى در مراكش ظهور كرده و دست به عصيان زده است . صاحب البيان المغرب مىگويد ، كه الجزيرى به طلب علم تظاهر مىكرد و به نوعى خاص به « حفظ متشابهات » مشغول بود . يك‌بار خليفه او را از مراكش بيرون راند و او در اطراف مىگشت و در نهان دعوت خويش مىگستريد .\r\nمخصوصا در ميان عوام . بار ديگر در مراكش آشكار شد . والى مراكش السيد ابو الحسن بن ابى حفص به تعقيب او پرداخت ولى او توانست بگريزد . پس در فاس ظاهر شد .\r\nجمعى از عوام مردم گرد او جمع شدند . والى فاس ، ابن ومازير جمعى از اتباعش را بگرفت و بكشت و او خود از ميانه بگريخت و كس ندانست به كجا رفت . پس از چندى خبر آوردند كه به اندلس رفته است . خليفه اوصاف هيئت و چهره‌اش را به عمال خود نوشت و فرمان داد كه در هرجا كه بيايند دستگيرش كنند . كم‌كم شايعات دربارهء او افزون شد . بعضى گفتند ساحر است و ساحرى تواناست چنان كه به صورت حيوانات مختلف چون خر و سگ و گربه درمىآيد . ناگاه در مالقه به دامش انداختند و جمعى از پيروان و از جمله برادرش را هم گرفتند . خليفه ابو يوسف يعقوب المنصور فرمان داد همه را به اشبيليه برند . يارانش مالى به قاضى رشوه دادند و او را فرارى دادند . دستگير شدگان نود و نه نفر بودند همه را كشتند . مقرر شد كه قاضى را به عدد دينارهايى كه\r\n\r\n\r\n","description":"","footnote":"\r\n( 13 ) . همانجا ص 180 .\r\n","page_name":" 140 ","page_number":152},
  {"content":"\r\n\r\nرشوه گرفته تازيانه زنند و هنوز آن شمار به پايان نيامده بود كه قاضى بمرد . در همان ايام در هرجا هركس را كه از پيروان او يافتند به قتل آوردند . عاقبت پس از جستجوهاى بسيار او را در يكى از روستاهاى مرسيه گرفتند و به اشبيليه آوردند . در آنجا او را به مجلس علماى موحدين بردند . الجزيرى همه اتهاماتى را كه در باب شورش بر ضد حكومت به او وارد آورده بودند انكار كرد . فرمان شد او را بر دار كنند و چون كشته شد آن شايعات نيز پايان گرفت . « 14 »\r\nاين روايت ابن عذارى در البيان المغرب بود كه چنان كه معلوم است آن را از اقوال ابن صاحب الصلاة ، برگرفته و ابن صاحب الصلاة نظر رسمى دربار موحدين را منعكس كرده است .\r\nاما الجزيرى : ابو عبد اللّه محمد بن عبد اللّه الجزيرى چنان كه در روايات موحدين آمده مردى شعبده‌باز نبود بلكه يكى از دانشمندان اندلس و از اهالى جزيرة الخضراء بود و از انواع علوم بهره كافى داشت و از اينكه دولت موحدى از تعاليم محمد بن تومرت منحرف شده و به لذايذ و نعم دنيوى روى آورده بودند ناخشنود بود و زبان به انتقاد گشود و مىخواست آيين المهدى را از نو زنده كند . پس در ميان مردم به تبليغ پرداخت تا كارش بالا گرفت . عاقبت در يكى از روستاهاى شهر بسطه گرفتار شد و به قتل رسيد سرش را به مراكش فرستادند . شورش او در سال 586 ه / 1190 م بود « 15 » .\r\n\r\n2\r\nدر سال 586 ه از سوى الملك الناصر صلاح الدين سلطان مصر و شام وزيرش عبد الرحمان بن منقذ به سفارت نزد خليفه ابو يوسف يعقوب المنصور آمد . اين اولين بار\r\n\r\n\r\n","description":"","footnote":"\r\n( 14 ) . ابن عذارى البيان المغرب ، القسم الثالث ص 182 .\r\n( 15 ) . المغرب فى حلى المغرب ج 1 / ص 323 و 324 . اين روايت را المقرى در نفح الطيب نقل كرده است .\r\n","page_name":" 141 ","page_number":153},
  {"content":"\r\n\r\nنبود كه دربار مصر مىكوشيد با خليفهء موحدى رابطه پيدا كند . لازم است اندكى به بيان اوضاع مشرق بپردازيم كه معلوم شود به چه سبب صلاح الدين متوجه غرب اسلامى شده بود . شرق اسلامى از اواخر قرن پنجم هجرى اواخر قرن يازدهم ميلادى ، با تجاوز غربيان صليبى دستخوش يك سلسله حملات نظامى شد . اولين ثمرهء اين تجاوز ، استيلاى صليبيان بر ثغور شام و بيت المقدس و تأسيس مملكت فرنگان لاتينى در بيت المقدس بود . مصر در اين دوران محنت‌زاى ، دوران پايانى دولت فاطمى را مىگذرانيد و سخت به ضعف گراييده بود . چون دولت فاطميان به پايان رسيد مصر بار ديگر از جاى برخاست . اين‌بار به دست الملك الناصر صلاح الدين ايوبى توانست قواى صليبى را فروكوبد و بيت المقدس را بازپس ستاند و به حيات مملكت لاتينى پايان دهد . اين واقعه در سال 583 ه / 1187 م اتفاق افتاد . از اين پس غرب بار ديگر لشكركشى به مشرق را از سر گرفت تا به اين نيروى جديد كه سر برداشته بود پاسخ دهد و صلاح الدين از اين خطرى كه تهديدش مىكرد غافل نبود و از آن بيم داشت كه اگر از جايى به او مددى نرسد در مدافعه ناتوان شود . در اين هنگام بود كه صلاح الدين چشم به سوى مغرب گردانيد و اين ياريگران را در وجود دولت موحدين كه اكنون به ذروهء قدرت و اقتدار رسيده بود منعكس مىديد . صلاح الدين به خليفه موحدى ابو يوسف يعقوب به سال 585 ه / 1189 م نامه نوشت و از او يارى خواست . اين نامه به قلم قاضى الفاضل بود كه ابو يوسف را در اين نامه « امير المومنين و سيد العالمين و قسيم الدنيا و الدين » خوانده بود . صلاح الدين ضمن مجاهدات خويش از هم‌پيمان شدن صليبيان براى استيلاء بر ثغور مشرق و پايان دادن به قواى اسلامى زير پرچم او سخن گفته بود و از ابو يوسف يعقوب خواسته بود كه بخشى از ناوگان خود را به صقليه فرستد تا پادشاه صقليه را به خود مشغول دارد و از يارى رسانيدن به قواى صليبى بازدارد .\r\nچنان برمىآيد كه صلاح الدين از اوضاع مغرب و اندلس و گرفتاريهاى ابو يوسف يعقوب چون حوادث بنى غانيه و تجاوز مسيحيان به اراضى اسلامى اندلس آگاهى نداشت و به سبب وضع خاص مغرب و اندلس بود كه خليفه به يارى جستن صلاح الدين\r\n\r\n","description":"","footnote":"","page_name":" 142 ","page_number":154},
  {"content":"\r\n\r\nپاسخ صريح نداد ، حتى نامه او تاثير دلخواهى نبخشيد .\r\nصلاح الدين از كار خود مأيوس نشد . در سال 586 ه / 1190 م بار ديگر از سوى خود سفيرى نزد خليفهء موحدى فرستاد . اين سفير وزير او شمس الدوله ابو الحارث عبد الرحمان بن منقذ بود كه با هداياى فخيم به نزد خليفه آمد . ابن منقذ از احفاد امراى منقذ صاحبان پيشين حصن شيزر در شام بود و از رجال برجستهء دولت صلاح الدين در اين نامه صلاح الدين از آمدن فرنگان به شام از دريا و خشكى حكايت دارد و مىگويد كه پيشاپيش همه ، قواى آلمان و پادشاه انگليس و ناوگان ايشان بود . آنگاه از جنگهاى اطراف عكا و تلاش بىوقفه سلطان از دريا و خشكى براى رهايى آن . سپس از او مىخواهد كه در يارىاش درنگ روا ندارد . « 16 »\r\nهنگامى كه سفير صلاح الدين به مغرب رسيد خليفه با سپاه خود در اندلس به سر مىبرد و عزم جهاد داشت و همه همّش رهانيدن شلب از دست پرتغاليان بود و در اين ايام در اشبيليه مىزيست . ابن صاحب الصلاة در باب وصول اين سفير مىگويد كه چون به سرزمين مغرب رسيد در تونس فرود آمد سپس به بجايه رفت . السيد ابو زيد والى افريقيه و السيد ابو الحسن والى بجايه از او استقبال كردند و به خليفه المنصور كه در اشبيليه بود در نامه‌هايى ، مقدم سفير مصر را خبر دادند . در ماه رجب سال 586 ه نامه آن دو به اشبيليه رسيد . خليفه به نامه آنان پاسخ گفت و سفارش كرد كه سفير را نيكو دارند و اكرام كنند و از او بخواهند سبب آمدن خويش پوشيده دارد تا خليفه بيايد و همچنان در تونس اقامت كند .\r\nابن منقذ يك سال در فاس درنگ كرد تا مگر با خليفه ديدار كند . خليفه همچنانكه خواهيم گفت سرگرم نبرد در اراضى پرتغال بود . بر قصر ابى دانس يا قصر الفتح در ماه جمادى الاول سال 587 ه مستولى شد و در ماه بعد شلب را بازپس ستد و\r\n\r\n\r\n","description":"","footnote":"\r\n( 16 ) . الروضتين فى تاريخ الدولتين ج 2 / ص 171 - 173 و نيز مفرج الكروب فى اخبار بنى ايوب ( به كوشش جمال الدين الشيال ) ج 2 / ص 361 و 362 .\r\n","page_name":" 143 ","page_number":155},
  {"content":"\r\n\r\nپيروزمند به اشبيليه بازگرديد و در ماه رمضان سال 587 ه / 1191 م به مغرب مراجعت نمود . چون در مراكش استقرار يافت ابن منقذ را بپذيرفت و او هداياى سلطان صلاح الدين تقديم داشت . از جمله قرآنى بود در صندوقى آكنده از مشك و نيز سيصد مثقال عنبر و ده گردنبند از گوهر و صد كمان بازه و شمشيرهاى هندى و غير آن .\r\nصاحب كتاب الاستبصار گويد كه ديدار خليفه با ابن منقذ در ششم محرم سال 588 ه / ژانويه سال 1192 م بود و پس از پنج روز از مراكش بيرون آمد . « 17 » ابن خلدون مىگويد كه خليفه از فرستادن كشتى جنگى معذرت خواست . « 18 » خليفه نيز براى سلطان صلاح الدين هدايايى كه در قيمت و فخامت با هداياى او برابر باشد ارسال داشت . ابن منقذ در اواخر ماه جمادى الثانى همان سال به اسكندريه رسيد . « 19 »\r\nگويند كه ابن منقذ قصيده‌اى در مدح خليفه ابو يوسف يعقوب سروده بود در چهل بيت خليفه به ازاء هر بيت هزار دينار به او داد ، يعنى چهل هزار دينار و اين صله‌اى كرامند بود ، از اين سفارت چيزى عايد صلاح الدين نشد . در يك روايت آمده است كه چون صلاح الدين خليفه را به القاب خلافت مورد خطاب قرار نداده بود ، خليفه نيز از يارى او سر برتافت . « 20 » ولى اين روايتى ضعيف است . حقيقت اين است كه با وجود پيروزيهاى خليفه موحدى در قصر ابى دانس و شلپ ، اندلس همچنان در معرض تجاوز مسيحيان بود اعم از پرتغاليان يا قشتاليان و يا صليبيان و ناوگانى كه او مىخواست همچنان در آبهاى جنوبى و غربى اندلس آماده پيكار بودند . افريقيه نيز در معرض حملات بنى غانيه بود . اين امور و امورى از اين دست سبب شد كه به صلاح الدين پاسخ مثبت ندهد .\r\n\r\n\r\n","description":"","footnote":"\r\n( 17 ) . الاستبصار فى عجايب الامصار . ص 107 .\r\n( 18 ) . تاريخ ابن خلدون ج 6 / ص 246 .\r\n( 19 ) . البيان المغرب ، القسم الثالث ص 183 و 184 .\r\n( 20 ) . نفح الطيب ، ج 1 / ص 207 .\r\n","page_name":" 144 ","page_number":156},
  {"content":"\r\n\r\n\r\n3\r\nخليفه ابو يوسف يعقوب از ماه جمادى الاول سال 586 ه كه به اشبيليه بازگرديد در همانجا درنگ كرد و به تهيه ساز و برگ جنگى پرداخت و بر شمار سپاهيان درافزود تا در غره ربيع الآخر سال 587 ه / بيست و هشتم آوريل سال 1191 م با لشكرى گران در حركت آمد و از وادى يانه گذشت و رهسپار پرتغال شد . هدف نخستين او دژ استوار قصر الفتح يا قصر ابى دانس در جنوب شرقى اشبونه و بر ساحل راست رود سادو در نزديكى دريا بود . چون به آنجا رسيدند بخشى از سپاه موحدى كه عبارت از بندگان و اهل خدمت بودند از چهار طرف به پر كردن خندق پرداختند سپس قواى موحدى به بارو نزديك شدند كه به شهر حمله كنند ولى مدافعان شهر مهاجمان را زير بارانى از تيرها و سنگها گرفتند آن‌سان كه بسيارى از آنان مجروح شدند . چون خليفه چنان ديد سه روز جنگ را متوقف كرد تا از آن پس جنگ از سر گيرد . در اين هنگام سفائن موحدى ، مملو از آلات نبرد برسيد و در حال - در خلال يك شب و يك روز - چهارده منجنيق گرداگرد شهر نصب كردند . در روز پانزدهم جمادى الاول فرمان حمله صادر شد . پس از حمله‌اى سخت مردم شهر امان طلبيدند و فرود آمدند . مردم شهر را با چند كشتى به اشبيليه فرستادند و موحدين به شهر درآمدند . خليفه آنجا را يكى از پايگاههاى مهم جنگى خود قرار داد و ابو بكر محمد بن وزير پسر ابو محمد سيد راى بن وزير را به امارت آن برگماشت .\r\nابو محمد سيد راى زعيم پيشين ناحيه غربى اندلس در ايام شورش ابن قسى بود و پيش از آنكه در سال 555 ه / 1160 م قصر ابى دانس به دست پرتغاليان افتد حاكم آنجا بود . « 21 »\r\nموحدين سپس به دژ قلماله « 22 » لشكر بردند . مدافعان مقاومت را بىفايده دانستند\r\n\r\n\r\n","description":"","footnote":"\r\n( 21 ) . ابن عذارى ، البيان المغرب ، ص 185 .\r\n( 22 ) . به پرتغالى  . alemlaP  .\r\n","page_name":" 145 ","page_number":157},
  {"content":"\r\n\r\nو تسليم شدند . راهشان را گشادند تا به بلاد خود رفتند . موحدين هرچه در دژ بود تاراج كردند . خليفه دستور داد ، دژ را ويران كنند و آثارش را محو نمايند . با دژ كويناو المعدن « 23 » نيز چنين كردند . موحدين سپس به سوى جنوب يعنى مقصد اصلى خويش لشكر راندند . در روز پنجشنبه دوم جمادى الاخر سال 586 ه / بيست و هفتم ژوئن سال 1191 م به شهر شلب رسيدند . در حال با سپاه عظيم خود محاصره‌اش كردند و خندقها را بينباشتند و بر گرد بارو منجنيقها نهادند . محاصره و فروكوفتن شهر تا روز چهارشنبه پانزدهم جمادى الاخر ادامه داشت . در اين شب از فرصتى كه نگهبانان را خواب فراگرفته بود سود بردند و به درون شهر درآمدند و مردم هنوز در خواب بودند .\r\nموحدين دست به كشتن و مجروح كردن گشودند . مردم شهر عاقبت امان خواستند و تسليم شدند .\r\nخليفهء موحدى مردم را ده روز مهلت داد كه شهر را تخليه كنند . چون مسيحيان از قصبهء شلب بيرون آمدند ، موحدين بدان داخل شدند . و بدين‌گونه شلب در قبضهء اسلام درآمد . از ماه رجب سال 585 ه كه به دست مسيحيان افتاده بود قريب به دو سال مىگذشت « 24 » . ابو يوسف يعقوب امارت شهر را به ابن وزير داد . « 25 »\r\nخليفه ابو يوسف يعقوب سه روز ديگر در بيرون شهر شلب درنگ كرد . اين غزوه سه ماه مدت گرفت و در چهارم ماه رجب سال 587 ه / بيست و هشتم ژوئيهء سال 1191 م به اشبيليه بازگرديد .\r\nخليفه دو ماه ديگر در اشبيليه ماند و به نظم امور پرداخت . برخى از خويشاوندان خود را به امارت بلاد فرستاد ، و در غرّه ماه رمضان در باغهاى البحيره در بيرون شهر اشبيليه نشست تا با مردم وداع كند . چون مراسم وداع به پايان آمد روز پانزدهم رمضان بادبان به سوى مغرب گشود و به مراكش وارد شد . چون خليفهء موحدى به مراكش\r\n\r\n\r\n","description":"","footnote":"\r\n( 23 ) . به پرتغالى  adamlA  .\r\n( 24 ) . البيان المغرب ، القسم الثالث ص 185 و 186 .\r\n( 25 ) . تاريخ ابن خلدون ، ج 6 / ص 245 .\r\n","page_name":" 146 ","page_number":158},
  {"content":"\r\n\r\nرسيد ، از رنج راه نياسوده بود كه بيمار شد آن‌سان كه بيم مرگش بود . اطباء اشارت كردند كه او را به فاس برند . خليفه را درون محفه نهاده به فاس بردند . پس از يك ماه شفا يافت .\r\nچون خليفه به آن بيمارى صعب دچار شد به فكر تعيين ولايت عهد افتاد . پسر خود ابو عبد الله محمد بن يعقوب را كه بعدها الناصر لقب يافت در سن ده سالگى به ولايت عهدى نامزد كرد و در اين باب نامه‌هايى به خويشاوندان چون ابو زيد والى افريقيه و السيد ابو يحيى والى اشبيليه نوشت و آنان را به حضرت خواند . همه فرمانبردارى كردند . هيئتى نيز از اندلس رسيد و تأييد مردم آن سامان آورد . با اين هيئت يوسف بن الفخار يهودى رسول پادشاه قشتاله نيز همراه بود . و بار ديگر عقد دوستى ميان او و پادشاه قشتاله ابرام گرديد . در اين مراسم خليفه هنوز كاملا بهبود نيافته بود « 26 » .\r\nدر سال بعد ، سال 588 ه / 1192 السيد ابو زيد والى افريقيه با هداياى نفيس و فخيم برسيد . هيئتى از عربهاى سليم و رياح نيز با او بودند « 27 » . خليفه در اين هنگام به صوابديد پزشكان رهسپار فاس بود . السيد ابو زيد در تانسيفت به حضور خليفه رسيد .\r\nپس از مراسم ديدار و تقديم هدايا ، خليفه فرمان داد كه براى ديدن كاخهاى خلافت و ديگر آثار جليل به مراكش روند و پس از ديدار به او ملحق شوند . خليفه به رباط الفتح و از آنجا به فاس رفت . در ايام اقامت خود در فاس در احوال و اوضاع افريقيه نظر كرد و هيئتهاى عرب سليم و رياح را به عطاياى خويش بنواخت و آنان را به مواطن خويش باز گردانيد . چون احساس بهبودى كرد بار ديگر به رباط الفتح رفت . اين شهر را جدش عبد المؤمن احداث كرده بود و دوست مىداشت كه در آنجا زندگى كند . ابو يوسف يعقوب هم تصميم گرفت كه آنجا را پايتخت خويش قرار دهد . رباط الفتح نيز مهديه نام گرفته بود و از حيث موقعيت شبيه مهديهء فاطميان در افريقيه بود . خليفه در اواسط سال\r\n\r\n\r\n","description":"","footnote":"\r\n( 26 ) . ابن عذارى البيان المغرب ، القسم الثالث ص 187 .\r\n( 27 ) . تاريخ ابن خلدون ج 6 / ص 245 .\r\n","page_name":" 147 ","page_number":159},
  {"content":"\r\n\r\n588 ه به مراكش بازگرديد . در سال 589 ه فرمان داد دژ عظيمى در خارج اشبيليه بسازند كه منزلگاه مجاهدين شود . اين دژ بعدها حصن الفرج نام گرفت .\r\nدر سال 588 ه در بلاد زاب در جنوب افريقيه شورشى عظيم پديد آمد . رهبر اين شورش مردى بود به نام الاشل . از روايات موحدى چيزى كه شخصيت او را روشن سازد به دست نمىآيد . آنچه معلوم مىشود اين است كه مردم را به خود دعوت مىكرد . گروهى از اعراب و مردم ديگر آن منطقه گردش را گرفتند . به پيروان خود مىگفت كه خبر قيام او در كتب دينى آمده است . بدين‌گونه كارش بالا گرفت . ابو يوسف يعقوب ، السيد ابو زكريا والى بجايه را فرستاد تا او را دستگير كند . چون ابو زكريا با لشكر خود برفت ، او به درون صحرا رفته بود و ابو زكريا در جايى نشانى از او نيافت .\r\nدر اين‌حال جماعتى از اعراب باديه‌نشين گرد آمدند تا راه بر او بربندند و لشكرگاهش را تاراج كنند ولى به وعده و وعيد خود را از چنگ آنان برهانيد .\r\nچون از اشل نشانى نيافت كوشيد تا اعراب را به مال بفريبد ولى از اين كار سودى نبرد . بعضى از ثقاة خبر آوردند كه اشل را بر كرسى زعامت ديده‌اند كه جامه‌هاى فاخر بر تن داشته و عمامه‌اى سبز بر سر بسته و شمشيرى مرصع روى زانوى خود نهاده است و جمع كثيرى از اصحابش گرد او را گرفته‌اند و او به زبان شهرى با آنان سخن مىگويد .\r\nالسيد ابو زكريا بار ديگر دست به سوى اعراب دراز كرد ، باشد كه اين مكان را به او نشان دهند . ولى اعراب همواره او را فريب مىدادند . ابو زكريا به ناچار به قلعهء بنى حماد از اعمال بجايه رفت . در آنجا طعامى ترتيب داد و اعراب را صلا داد . چون به داخل قلعه درآمدند فرمان داد درها را ببندند . سپس پسرانشان را دستگير كرد و سران را فراخواند و سوگند خورد كه اينان را آزاد نخواهد كرد مگر آنكه او را به مكان نهانى اشل راه نمايند . اعراب گفتند نمىتوانيم به كسى كه به ما پناه آورده است غدر كنيم . ابو زكريا گفت كه ناچار است به‌جاى سر او سر فرزندان ايشان را به نزد خليفه به مراكش فرستد . در اين‌حال مادران بانگ و خروش كردند و ميان ايشان و پدران خلاف افتاد . اشل چون از ماجرا خبر يافت خواست از آنجا كه بود به‌جاى ديگر گريزد . در اين\r\n\r\n","description":"","footnote":"","page_name":" 148 ","page_number":160},
  {"content":"\r\n\r\nحال گروهى از عشاير عرب او را ديدند و اسير كردند و با وزيرش نزد ابو زكريا آوردند .\r\nابو زكريا اشل را و وزيرش را اعدام كرد و سرش را به بجايه برد و در بين دستهاى بريده‌اش از دروازه بياويخت و اعراب را مالى بخشيد و بدين‌گونه آتش اين فتنه در همان آغاز خاموش گرديد .\r\nاين فتنه تازه پايان يافته بود كه در سال 590 ه خبرهاى اضطراب‌آورى از افريقيه رسيد . خلاصه آنكه بنى غانيه با نيرويى مضاعف حركات خود را از سر گرفته‌اند و هم‌پيمانان ايشان از عرب و غز در سراسر آن بلاد بخصوص بلاد جريد دست به آشوب و كشتار و تاراج گشوده‌اند . مىدانيم كه على بن اسحاق بن غانيه ميورقى پس از شكست در نبرد الحمه ( به سال 584 ه ) مجروح شد و به اعماق صحرا گريخت . در باب سرنوشت او اختلاف است . صاحب المعجب مىگويد پس از اندك زمانى در اثر جراحات خود بمرد . « 28 » ابن خلدون مىگويد به هنگام نبرد با اهل نفزاوه تيرى بر پيكر او نشست و به سال 584 به قتل رسيد و در همانجا به خاك سپرده شد . سپس استخوانهايش را به ميورقه بردند « 29 » . التجانى در سفرنامه خود مىگويد پس از آنكه از ابو يوسف يعقوب المنصور منهزم گرديد به صحراى توزر گريخت و در آنجا تيرى بر استخوان ترقوه‌اش آمد و او را به قتل رسانيد « 30 » .\r\nچون على بن اسحاق بن غانيه بمرد برادرش يحيى جانشين او شد و سعى در تحقق آمال برادر يعنى قيام بر ضد موحدين و پايان دادن به سلطه آنان ، ورزيد . و در اين كار با عربها و غزان و ديگران هم‌پيمان شده بود . از اين‌رو پيمانى را كه برادرش با قراقوش زعيم غزان بسته بود تجديد كرد ولى اين پيمان ديرى نپاييد . زيرا قراقوش به اطاعت موحدين درآمد و به تونس رفت و با السيد ابو زيد ديدار كرد . ابو زيد نيز او را به گرمى بپذيرفت و قراقوش در تحت رعايت او قرار گرفت . اين واقعه در سال 586 بود « 31 » .\r\n\r\n\r\n","description":"","footnote":"\r\n( 28 ) . المراكشى ، المعجب ص 154 .\r\n( 29 ) . تاريخ ابن خلدون ، ج 6 / 193 .\r\n( 30 ) . رحلة التجانى ، ص 162 .\r\n( 31 ) . رحلة التجانى ص 104 .\r\n","page_name":" 149 ","page_number":161},
  {"content":"\r\n\r\nدر اينجا مىتوان اين سؤال را مطرح كرد كه آيا ميان سفارت ابن منقذ و گرايش قراقوش به موحدين ارتباطى است ؟ البته قراقوش مملوك الملك المظفر تقى الدين بن شاهنشاه بن ايوب بن شادى برادرزاده سلطان صلاح الدين بود و مىتوان تصوّر كرد كه اين گرايش به اشارت سلطان بوده است . ولى ما اين راى را استوار نمىداريم ، زيرا قراقوش مردى حادثه‌جو بود كه به هيچ عهد و پيمانى وقعى نمىنهاد . پس از واقعهء حمه مىبينيم از اعمال خود توبه مىكند و به موحدين مىگرايد ولى پس از چندى از تونس گريخت تا حادثه‌جوييهاى خود را از سر گيرد و اين پيش از سفارت ابن منقذ به سفارت از سوى صلاح الدين به نزد ابو يوسف يعقوب المنصور بوده است . قراقوش چون به حيله وارد قابس شد . جماعتى از مردم آنجا را كشت و بار ديگر اعلان كرد كه بر موحدين خروج كرده است . مشايخ عرب از ذباب و سليم را دعوت كرد و در درون قصر العروسين قابس هفتاد تن از آنان را به قتل آورد . « 32 » سپس به طرابلس راند و آنجا را از والى موحدى آن بستد ، سپس به بلاد جريد رفت و بر بيشتر نواحى آن مستولى گرديد . بلاد جريد مقر يحيى بن اسحاق بن غانيه بود . اين امر سبب شد كه ميان ايشان خلاف افتد و در محلى به نام « محسن » از اعمال طرابلس ميانشان جنگى درپيوندد . قراقوش به سختى شكست خورد و به كوهستان گريخت . يحيى طرابلس را از ياقوت نايب قراقوش بستد . اين كار به يارى دو كشتى جنگى بود كه برادرش عبد الله والى ميورقه براى او فرستاده بود . يحيى ياقوت را بند برنهاده به ميورقه فرستاد . و او چند سالى در آنجا در زندان زيست ، تا سال 599 ه كه موحدين ميورقه را گرفتند ، او را از بند رهانيدند .\r\nيحيى بن اسحاق بن غانيه پسر عم خود تاشفين بن غازى را به نيابت از خود در طرابلس نهاد تا خود از پى ماجراهاى ديگر رود . ديرى نپاييد كه مردم طرابلس بر نايب ميورقى خود بشوريدند و او را از شهر اخراج كردند و بار ديگر به اطاعت موحدين درآمدند . « 33 »\r\n\r\n\r\n","description":"","footnote":"\r\n( 32 ) . تاريخ ابن خلدون ، ج 6 / ص 193 و رحلة التجانى ، ص 104\r\n( 33 ) . رحلة التجانى ، ص 244 و 245 .\r\n","page_name":" 150 ","page_number":162},
  {"content":"\r\n\r\nما در اينجا حوادث افريقيه را رها مىكنيم تا در فرصت مناسب حركات يحيى بن غانيه را بر ضد دولت موحدى دنبال نماييم . و از پنجاه سال مقاومت يحيى بن غانيه در برابر سلطهء موحدين در افريقيه ياد كنيم .\r\n\r\n","description":"","footnote":"","page_name":" 151 ","page_number":163},
  {"content":"\r\n . \r\n","description":"","footnote":"","page_name":" 152 ","page_number":164},
  {"content":"\r\n\r\n\r\nفصل سوم نبرد الارك\r\nدر خلال سال 590 ه / 1194 م پىدرپى به خليفه ابو يوسف يعقوب المنصور از اوضاع افريقيه خبرهاى ناگوار مىرسيد . از والى افريقيه شيخ ابو سعيد بن ابى حفص نيز چند مكتوب آمد همه حاكى از نيرومند شدن بنى غانيه و شدت يافتن حملات عرب و كشتار و تاراج ايشان مردم و بلاد آن سامان را . خليفه مصمم شد كه خود براى اصلاح امور به افريقيه در حركت آيد . از مراكش به رباط الفتح رفت تا بسيج نبرد كند . و نامه به واليان اندلس نوشت كه بيايند و به تعليمات او گوش دهند . چون واليان اندلس آمدند خبر دادند كه معاهدهء صلحى كه در سال 586 ه / 1190 م با پاشاه قشتاله بسته است مدتش سرآمده و پادشاه قشتاله در مرزها تهديد مىكند ، حتى برخى از سرداران خود را به بعضى شهرهاى اندلس فرستاده تا در آنجا دست به كشتار و تاراج زنند و دامنهء اين حملات تا حوالى اشبيليه نيز كشيده شده است . نوشته بودند كه آنچه پادشاه قشتاله را در كار خود دلير ساخته اشتغال خاطر خليفه است به امور و حوادث افريقيه . خليفه واليان اندلس را بازگردانيد و از رباط الفتح به مكناسه راند به قصد آنكه به افريقيه رود ولى از سوى مردم اندلس و فرماندهان ثغور باز هم نامه‌هايى رسيد كه آلفونسوى هشتم پادشاه\r\n\r\n","description":"","footnote":"","page_name":" 153 ","page_number":165},
  {"content":"\r\n\r\nقشتاله ، مطران طليطله مارتن لوبث را به اراضى اندلس فرستاده و او پس از كشتار و ويرانى با غنايم بسيار بازگشته است .\r\nخليفه هنوز در مكناسه بود كه قصد خويش ديگرگون كرد و فرمان داد كه لشكر به سوى اندلس در حركت آيد . « 1 »\r\nدر جمادى الاول سال 591 ه / 1194 م خليفه با سپاهى عظيم و ساز و برگى فراوان از مراكش در حركت آمد و به قصر المجاز يا قصر الصغير فرود آمد و دسته دسته لشكر او از آب گذشتند و در اراضى جزيرة الخضراء جاى گرفتند . آنگاه خليفه خود با جمع بسيارى از مشايخ موحدين و زعما و فقها و علما شراع بگشود و در جزيرهء طريف پاى به خشكى نهاد . « 2 »\r\nخليفه يك روز در طريف درنگ كرد ، سپس راه اشبيليه در پيش گرفت . در راه والى اشبيليه يعقوب بن ابى حفص و جماعتى از اعيان به حضور شتافتند . خليفه در قصر البحيره خارج دروازهء جهور فرود آمد آن روز روز پنجشنبهء بيست و هفتم جمادى الثانى بود .\r\nروز بعد به حصن الفرج - كه فرمان داده بود بيرون اشبيليه بنا كنند - رفت . او را از عظمت و استحكام آن خوش آمد . سپس بازگرديد و مسجد جامع را زيارت كرد . روز شنبه با پسران و وزيران سوار شد و سپاه خود را صف به صف و قبيله به قبيله سان ديد . آنگاه همه را عطا داد . دو هفته در اشبيليه ماند و بامداد روز پنجشنبهء يازدهم رجب ( 22 ژوئن ) به‌سمت قرطبه حركت كرد . از طريق نهر الوادى الكبير در روز جمعهء نوزدهم رجب به قرطبه رسيد و رهسپار شمال شد تا به دشتهاى شلبطّره و قلعهء رباح رود .\r\n\r\n1\r\nچون خبر آمدن خليفهء موحدى و لشكر جرارش به آلفونسوى هشتم رسيد مجلس\r\n\r\n\r\n","description":"","footnote":"\r\n( 1 ) . البيان المغرب ، القسم الثالث ، ص 191 و 192 . تاريخ ابن خلدون ، ج 6 / ص 245 .\r\n( 2 ) . البيان المغرب ، القسم الثالث ، ص 192 . روض القرطاس ، ص 146 .\r\n","page_name":" 154 ","page_number":166},
  {"content":"\r\n\r\nمشاوره‌اى در شهر كريون تشكيل داد و شتابان با تمام امكاناتش آماده پيكار شد . براى جمع‌آورى سپاه نزد همتايانش پادشاهان ليون و ناوار رسول فرستاد و يارى طلبيد . ولى منتظر رسيدن آنان نماند و خود لشكر برگرفت و به اراضى قلعه رباح راند . زيرا مطمئن بود كه خود به تنهايى مىتواند دشمن را واپس نشاند .\r\nپادشاه قشتاله اندكى پيش از اين دژ جديدى در مكانى به نام الارك ساخته بود .\r\nزمينى بود از اعمال قلعهء رباح در مسافت يازده كيلومترى غرب شهر ثيودادريال « 3 » جديد .\r\nاين دژ بر فراز تپه‌اى بلند بود كه دامنهء آن تا نهر وادى يانه كشيده مىشد و در اين زمان نقطهء مرزى مملكت قشتاله و اراضى مسلمانان بود . آلفونسو در همين مكان لشكرگاه برپا كرد و اجازه نداد لشكرش داخل اراضى اسلامى شود .\r\nخليفه المنصور هم راه قلعهء رباح در پيش گرفت و در نزديكى لشكرگاه قشتاله در ارك فرود آمد . به قول صاحب روض القرطاس تا ارك كمتر از دو منزل فاصله داشت . « 4 » استقرار نيروهاى موحدى در اين مكان در روز پنجشنبهء سوم شعبان سال 591 ه / سيزدهم ژوئن سال 1194 م بود . تازه سپاه موحدى استقرار يافته بود كه فوجى از قشتاليان براى كسب خبر در محل آشكار شدند و همه به دست گروهى از موحدين به قتل رسيدند . در روزهاى بعد ميان طلايه‌داران زدوخوردى رخ مىداد كه در همه حال پيروزى با مسلمانان بود . خليفه شوراى فرماندهان را تشكيل داد . صاحب روض القرطاس مىگويد كه چون از فرماندهان اندلس نظر خواست ، ايشان به ابو عبد الله بن صناديد اشاره كردند . ابن صناديد گفت خليفه بايد جنگ را با سپاهيان اندلس و قبايل عرب و قبايل مغرب از مصامده و زناته و نيز متطوعه آغاز كند و خود و لشكر موحدين و بندگان و حشم در جايى دور از چشم دشمن درنگ كنند . اگر آنان پيروز شدند كه چه بهتر و اگر آثار شكست در آنان پديدار آمد ، خليفه با قواى تازه‌نفس\r\n\r\n\r\n","description":"","footnote":"\r\n( 3 ) . الارك به اسپانيائى  socralA  و ثيوداد ريال  laeR daduiC  يعنى شهر پادشاهى . امروزه در مكان الارك جاى كوچكى است به نام  socralA eD airaM atS  در دشت قلعهء رباح .\r\n( 4 ) . ابن ابى زرع ، روض القرطاس ، ص 147 .\r\n","page_name":" 155 ","page_number":167},
  {"content":"\r\n\r\nخود به يارى مسلمانان و جنگ لشكر خسته و ماندهء قشتاله شتابد . در اين‌حال پيروزى با مسلمانان خواهد بود . خليفه را اين راى پسند افتاد و مقرر داشت كه از آن پيروى كنند .\r\nصاحب روض القرطاس مىگويد كه خليفه در روز شنبهء پنجم شعبان در خيمهء سرخ خود نشست و شيخ ابو يحيى بن ابى محمد بن ابى حفص ، نوادهء عمر بن ابى حفص هنتاتى از اصحاب مهدى را كه از بزرگترين وزيرانش بود فراخواند و فرماندهى كل لشكر را به او داد . ابن صناديد را بر اندلسيان و جيرمور بن رياح را بر همهء عربها و منديل المغراوى را بر قبايل مغراوه و محيون بن ابى بكر بن حمامه را بر قبايل بنى مرين و جابر بن يوسف را بر قبايل عبد الواد و عبد القوى تجينى را بر قبايل تجين و تجليدر را بر قبايل هسكوره و همهء مصامده و محمد بن منعقاد را بر قبايل غماره و الحاج ابى خزر يخلف اورينى را بر همهء متطوعه فرماندهى داد و همه اين فرماندهان را به فرمان فرماندهى كل ابو يحيى بن ابى حفص قرار داد . امير المؤمنين خود فرماندهء سپاه موحدين و بندگان بود . « 5 »\r\nخليفه و فرماندهان چنين تصميم گرفتند كه لشكر موحدين پيش تازد . لشكر به حركت درآمد و در دشتى كه روبه‌روى تپه بود تا نزديكى تپه پيش تاختند . روز هشتم شعبان / هفدهم ژوئن بود . مسيحيان چون لشكر موحدين را در نزديكى خود ديدند به جنبش آمدند و اندكى به سوى موحدين پيش آمدند . لشكر موحدين از جاى نجنبيد .\r\nزيرا خليفه را قصد آن بود كه روز بعد جنگ بياغازد . « 6 » قشتاليان بار ديگر از تپه فرا رفتند كه به لشكرگاه خود بازگردند . از سنگينى سلاحهاى خود به رنج افتادند . روز ديگر خليفه لشكر خود تعبيه داد . اندلسيان در جناح راست بودند و قبايل زناته و همهء قبايل مغربى و عرب در جناح چپ بودند . متطوعه و تيراندازان و غزان در مقدمه قرار گرفتند و شيخ ابو يحيى خود و افراد قبيلهء هنتاته در قلب ، خليفه نيز با لشكر موحدين و بندگان در مؤخره « 7 » .\r\n\r\n\r\n","description":"","footnote":"\r\n( 5 ) . روض القرطاس ، ص 148 .\r\n( 6 ) . هويثى ، در مقاله خود : نبرد الارك ، مجله معهد المصرى بمادريد ، ج 2 / ص 67 - 62\r\n( 7 ) . ابن ابى زرع ، روض القرطاس ، ص 148 .\r\n","page_name":" 156 ","page_number":168},
  {"content":"\r\n\r\nپيش از آغاز نبرد شيخ ابو يحيى فرماندهء كل ، پيش آمد و با آوازى بلند به لشكر خطاب كرد كه « امير المؤمنين مىخواهد كه براى او طلب مغفرت كنيد كه اينجا جاى بخشيدن گناهان است . براى يكديگر نيز آمرزش خواهيد . نفسها را پاكيزه و نيتها را خالص گردانيد و به جز خداى به هيچ نينديشيد » . مردم گريه سر دادند و همه با صداى بلند براى خليفه طلب آمرزش كردند و گفتند همه از خداوند رحمان خواستار خير او هستند . آنگاه قاضى ابو على بن حجاج برخاست خطبه‌اى بليغ و سراسر حماسى در برانگيختن سپاهيان به جهاد و مقام و منزلت كسانى كه در راه خدا جهاد مىكنند ، ايراد كرد . در اين‌حال لشكر كاملا آمادهء پيكار بود . « 8 »\r\nچاشتگاه روز نهم شعبان سال 591 ه / هجدهم ژوئيهء سال 1194 م جنگى كه انتظارش مىرفت آغاز شد . چون قشتاليان لشكر موحدين را ديدند كه آهسته‌آهسته به ايشان نزديك مىشود ، با صفوف درهم فشرده از لشكرگاه خود سرازير شدند . صاحب روض القرطاس اين گروه نخستين را هفت يا هشت هزار نوشته كه همه سراپا پوشيده در آهن بودند . سواران قشتاله چندان پيش آمدند كه نزديك بود نيزه‌هاى مسلمانان به سينهء اسبانشان رسد . سپس اندكى واپس رفتند و بار ديگر نزديك شدند و بار ديگر عقب رفتند ، بدين آهنگ كه چون بازمىگردند بر سپاه مسلمانان زنند . در اين احوال شيخ ابو يحيى و ابن صناديد سپاه خود را به صبر و ثبات ترغيب مىكردند و به اخلاص و صدق نيت دعوت مىنمودند . اين‌بار قشتاليان قلب سپاه را هدف خود قرار دادند زيرا مىپنداشتند كه خليفه خود فرمانده اين جناح است ، زيرا خليفه فرمان داده بود علمهاى خلافت را در قلب سپاه برافرازند . ابو يحيى و لشكرش با قشتاليان درآويختند . ابو يحيى كشته شد و جمعى از قبيلهء هنتاته و متطوعه نيز به قتل رسيدند . در اين هنگام قبايل عرب و متطوعه و غزان و تيراندازان مسيحيان را در ميان گرفتند . ابن صناديد سپاه اندلس را به ميدان كشيد و قبايل زناته و ديگر قبايل بربر با او همداستان شدند و سپاه موحدين يكپارچه بر لشكر قشتاليان تاختند . ميان دو لشكر نبردى سخت درگرفت و\r\n\r\n\r\n","description":"","footnote":"\r\n( 8 ) . ابن ابى زرع روض القرطاس ، ص 148 و 149 . المقرى نفح الطيب ، ج 2 / ص 537 .\r\n","page_name":" 157 ","page_number":169},
  {"content":"\r\n\r\nخونها ريخته شد و از مقدمه سپاه قشتاله شمار كثيرى به قتل رسيد . عاقبت قشتاليان واپس نشستند و به لشكرگاه خويش بر فراز تپه بازگرديدند و نشانه‌هاى هزيمت در لشكر قشتاله آشكار گرديد « 9 » .\r\nولى صاحب البيان المغرب كه به ظن قوى از ابن صاحب الصلاة مورخ معاصر موحدين روايت كرده ، مىگويد كه قشتاليان نخست به جناح چپ موحدين حمله كردند .\r\nچون آثار هزيمت در اين جناح پديدار شد خليفه ابو يوسف يعقوب از موضع خود در ساقهء لشكر بشتافت و به جناح چپ آمد . آمدن او سبب پايدارى لشكر شد . آن‌سان كه جماعت بسيارى از قشتاليان را كشتند و در نهايت آنان را مجبور به فرار ساختند . نبرد از چاشتگاه تا شامگاه ادامه داشت . جمع كثيرى از مسيحيان بر خاك هلاك افتادند .\r\nپادشاه قشتاله توانست با بيست سوار بگريزد و شبانه خود را به طليطله رساند . بقاياى لشكر به دژ الارك پناه بردند . « 10 » .\r\nاز گفته‌هاى صاحب روض القرطاس برمىآيد ، كه آلفونسوى هشتم پادشاه قشتاله و سپاهش پس از هزيمت به سوى آن تپه گريختند . قواى موحدين راه بر آنان بگرفتند . بار ديگر به دشت آمدند اين‌بار عربها و متطوعين و هنتاته و غزان و تيراندازان راه آنان را بستند و تا آخرين نفر آنان را كشتند . چون امير المؤمنين خبر يافت فرمان داد بر طبلها بكوبند و علمها را بگشايند . پيشاپيش علمها علم سفيد خلافت بود . لشكر موحدين در پيش و ديگر لشكرها از پى آن بر قشتاليان تاختن آوردند . پادشاه قشتاله چون بانگ طبلها و آواز بوقها را شنيد ، نخست خواست تا با باقى لشكرش وارد كارزار شود ولى چون قشتاليان عظمت آن سپاه بديدند بگريختند . سواران مسلمانان از پى ايشان تاختند . جمعى را كشتند و جمعى را به اسارت گرفتند . مسلمانان به اين پندار كه آلفونسو به درون دژ ارك پناه برده ، دژ را محاصره كردند ولى دانستند كه از دروازهء عقب دژ گريخته است . مسلمانان دروازه‌هاى دژ را به آتش كشيدند و هرچه در آن بود از\r\n\r\n\r\n","description":"","footnote":"\r\n( 9 ) . روض القرطاس ، 149 ، 150 .\r\n( 10 ) . ابن عذارى البيان المغرب ، القسم الثالث ، ص 194 و 195 .\r\n","page_name":" 158 ","page_number":170},
  {"content":"\r\n\r\nاموال و امتعه و اسلحه و زنان و چارپايان به غنيمت بردند .\r\nروايات اسلامى و مسيحى در اين باب متفق‌اند كه بقاياى لشكريان قشتالى به دژ ارك پناه بردند . فرمانده دژ در اين هنگام دون ديگولوپث دبسكايه بود . در روايات اسلامى شمار اين بقايا پنج هزار تن آمده است . موحدين دژ را در ميان گرفتند . خليفه مىپنداشت كه آلفونسو در درون دژ است ولى از سخن هم‌پيمان و دوست او پدر و فرنانديث دكاسترو يقين كرد كه به طليطله گريخته است . در اين هنگام خليفه المنصور طلب كرد كه دژ را در حال تسليم كنند و دوازده سوار به گروگان دهند تا دون ديگو در مراكش به نزد او حاضر آيد و خويشتن چون اسيرى تسليم نمايد و گرنه دژ را به زور خواهد گرفت و هركس را كه در آنجا بيابد خواهد كشت . در روايات اسلامى آمده است كه معاهده‌اى به واسطه دون پدر و فرنانديث ( بطره ابن فراندس ) ميان دو طرف بسته شد كه پنج هزار تن اسير مسلمان در برابر آزاد شدن پنج هزار تن محصورين در دژ آزاد شوند ، خليفه از آنجا كه به آزادى اسيران مسلمان علاقهء بسيار داشت بر اين معاهده مهر قبول نهاد و بدين‌گونه دون‌ديگو از زندان آزاد گرديد و در طليطله به آلفونسو پيوست .\r\nبدين‌گونه نبرد بزرگ الارك به پايان آمد . در باب شمار سپاهيان و كشتگان دو طرف روايات مختلف است . صاحب روض القرطاس شمار لشكريان قشتاله را سيصد هزار سواره و پياده نوشته « 11 » . ضبى مىگويد : بيش از بيست و پنج هزار سوار و دويست هزار پياده بودند « 12 » . صاحب روض القرطاس شمار كشتگان مسيحى را هزاران تن نوشته . ابن اثير و به پيروى اونويرى شمار كشتگان قشتاليان را صد و چهل و ششهزار ضبط كرده و شمار اسيران را سيزده هزار « 13 » . اما يوسف بن عمر مورخ موحدين مىگويد در اين نبرد از قشتاليان حدود سى هزار تن كشته شدند . اين روايت را ابن عذارى در البيان المغرب\r\n\r\n\r\n","description":"","footnote":"\r\n( 11 ) . ابن ابى زرع روض القرطاس ، ص 149 .\r\n( 12 ) . بغية الملتمس ، ج 3 / ص 35 .\r\n( 13 ) . ابن الاثير ، الكامل ، ج 12 / ص 45 . النويرى ، ج 8 / 274 .\r\n","page_name":" 159 ","page_number":171},
  {"content":"\r\n\r\nو صاحب كتاب الحجب المستوره برگزيده‌اند « 14 » . ابن اثير و به پيروى اونويرى كشتگان لشكر اسلام را بيست هزار تن نوشته‌اند « 15 » . و اين در چنان جنگى معقول به نظر مىآيد .\r\nدر بعضى روايات هم شمار كشتگان مسلمان را پانصد تن نوشته‌اند . اما از غنايمى كه به دست لشكر خليفه افتاد به اعداد و ارقام شگفتىانگيز برمىخوريم . ابن اثير مىگويد :\r\nمسلمانان صد و پنجاه هزار خيمه و چهل و شش هزار اسب و صد هزار استر و صد هزار خر به غنيمت گرفتند . و اموال و نفايس ديگر به حساب نمىگنجيد . نويرى نيز اين روايت را پذيرفته است . پس از آنكه خمس غنايم را جدا كردند باقى را ميان لشكريان تقسيم نمودند . آنگاه در ميان لشكر ندا دادند كه هركس چيزى به غنيمت گرفته از آن خود اوست جز آنكه سلاح باشد . گويند كه سپاهيان بيش از هفتاد هزار دست اسلحه آوردند « 16 » .\r\nغالبا اين بحث پيش مىآيد كه نبرد الارك را با نبرد زلاقه چه تفاوتهايى است ؟\r\nپاسخ اين است كه در نبرد زلاقه لشكر مسلمانان - مرابطين و اندلسيان - با همه نيروهاى اسپانياى مسيحى كه به گرد عميد خود ، آلفونسوى ششم گرد آمده بودند ، مواجه بود و حال آنكه در نبرد الارك موحدين تنها با قواى قشتاله روبه‌رو بودند . آلفونسوى هشتم آنچنان شتابان از طليطله لشكر بيرون آورد كه حتى منتظر هم‌پيمان خود ، پادشاه ليون نماند . پادشاه ليون با سپاه خود تا طلبيره آمده بود ولى به يارى او اقدام نكرد ، زيرا آلفونسو نخواست چند دژ را كه طلب مىكرد ، به او سپارد . از اين‌رو پادشاه ليون بعدها در زمرهء دشمنان او درآمد و با موحدين دست دوستى داد . آلفونسوى هشتم همچنين از پادشاه ناوار يا پادشاه آراگون مدد نطلبيد ، زيرا به توانايى سپاه خويش اعتماد كامل داشت . حتى در روايات اسلامى آمده است كه آلفونسو آن‌چنان به پيروزى خويش اميد داشت كه چند بازرگان يهودى را اجازه داده بود با پول بسيار براى خريدن\r\n\r\n\r\n","description":"","footnote":"\r\n( 14 ) . رفع الحجب المستوره فى محاسن المقصوره ( - نسخه خطى - موزه بريتانيا ) ص 154\r\n( 15 ) . الكامل ، ج 12 / ص 45 . النويرى ، ج 8 / ص 274 .\r\n( 16 ) . ابن الاثير الكامل ، ج 12 / ص 45 . النويرى ، ج 8 / ص 274 . المقرى نفح الطيب ، ج 1 / ص 207 .\r\n","page_name":" 160 ","page_number":172},
  {"content":"\r\n\r\nاسيران مسلمان و امتعه و بنهء ايشان با او همراه شوند « 17 » .\r\nديگر از تفاوتهاى اين دو جنگ يكى هم اين است كه يوسف بن تاشفين به همين قناعت كرد كه شر آلفونسو را موقتا از سر ملوك الطوايف كم كند و ديگر براى بازپس گرفتن طليطله يا جنگ در اراضى قشتاله قدمى پيش ننهاد ، و حال آنكه ابو يوسف يعقوب المنصور پس از پيروزى بر لشكر قشتاله در اراضى قلعهء رباح دست به پيشروى زد و بر چند دژ مستولى گرديد و هنوز چند ماهى از آن نگذشته بود كه بار ديگر براى جنگ با قشتاله لشكر بيرون آورد و تا شمال طليطله پيش راند و چنان كه خواهيم گفت چند دژ را در تصرف آورد .\r\nپيروزى موحدين در نبرد الارك چند علت مهم داشت كه موحدين غالبا در جنگهاى بزرگ آنها را رعايت مىكردند ، نخست توجه خاص به حفظ نظام لشكر و فراهم آوردن آذوقه و علوفه به اندازهء كافى ، ديگر آنكه لشكر را به بخشهايى تقسيم كرده بودند و هر بخشى را فرماندهى بود ، آنگاه يك فرمانده كل براى اين فرماندهان تعيين شده بود ، سوم آنكه خليفه با سران سپاه خود مشورت مىكرد و در عين حزم و دورانديشى به سرعت مىتوانست لشكر خود را به هر سو كه بخواهد گسيل دارد . اينها از ويژگيهاى لشكر موحدى بود كه در نبرد الارك نيز به خوبى از آنها بهره جستند ، البته پاره‌اى از اين تجارب از شكست شنترين مايه گرفته بود « 18 » .\r\n\r\n\r\n","description":"","footnote":"\r\n( 17 ) . بغية الملتمس ، ج 3 / ص 35 .\r\n( 18 ) . در باب نبرد الارك رجوع كنيد به : روض القرطاس ، ص 145 - 151 . البيان المغرب ، القسم الثالث ، ص 193 - 196 . الكامل ، ج 12 / ص 44 و 45 . النويرى ، ص 274 و 275 . وفيات الاعيان ، ج 2 / ص 429 و 430 ، العبر ، ج 6 / ص 245 . المعجب ، ص 159 و 160 . رفع الحجب المستوره فى محاسن المقصوره ( نسخه خطى موزهء بريتانيا ) ج 2 / ص 152 - 156 و\r\n . 961 - 731 P , atsiuqnoceR aL ed sallataB sednarG sal : adnariM , H \r\n","page_name":" 161 ","page_number":173},
  {"content":"\r\n\r\n\r\n2\r\nنبرد عظيم الارك تازه پايان گرفته بود كه ابو يوسف يعقوب المنصور افواجى از سپاهش را به اراضى قلعهء رباح فرستاد و بر چند دژ از دژهاى دشمن در اين منطقه غلبه يافت . آنگاه موحدين قلعه رباح را مورد حمله قرار دادند و پس از جنگى سخت آن را به تصرف آوردند و از شواليه‌هاى جمعيت قلعهء رباح كه عهده‌دار دفاع از آن بودند بستدند و در خلال پيكار رئيس آنان نونيودو فوينتس كشته شد . شواليه‌ها از قلعه بيرون آمدند و به دژ شلبطره در نزديكى آن پناه بردند . اين قلعه در سال 1147 م به تصرف مسيحيان درآمده بود . المنصور فرمان داد تا مسجد جامع آن را كه به كليسا تبديل شده بود تطهير كردند و يوسف بن قادس را بر پادگانى كه در آنجا نهاد امير كرد . « 19 »\r\nمن ويرانه‌هاى اين قلعه را ديده‌ام در پانزده كيلومترى شهر ثيوداد ريال است .\r\nبر فراز تپه‌اى است نه چندان بلند در وسط دشتى پهناور كه كوههايى بلند آن را در ميان گرفته .\r\nالمنصور پس از آنكه غنايم را ميان جنگجويان تقسيم كرد ، رهسپار اشبيليه شد .\r\nاين پيروزى خاطرهء تلخ شكست شنترين را از يادها بزدود . خليفه در روز سه‌شنبهء بيست و هفتم شعبان سال 591 ه / ششم اوت سال 1195 به اشبيليه وارد شد . فرمان داد كه به اطراف اندلس فتحنامه بنويسند . ابو الفضل بن طاهر بن محشره را فرمود كه فتحنامه در غايت ايجاز باشد ، همانند آنچه در زمان صحابه مىنوشتند . هيئتهايى بسيار از اطراف براى تحيت و تهنيت برسيدند و شاعرانى چون ابو العباس الجراوى شاعر دربار موحدى و على بن حزمون شاعر اندلسى از مردم مرسيه قصايد خود در برابر او خواندند .\r\nالمنصور فرمان داد كه سپاهيان همچنان مهياى نبرد باشند تا هرگاه آنان را فراخواند برفور حاضر آيند . زمستان را در اشبيليه ماند و به حصن الفرج واقع در جنوب غربى شهر بر كرانهء ديگر رود وادى الكبير نقل كرد . خليفه اين دژ را دوست مىداشت .\r\n\r\n\r\n","description":"","footnote":"\r\n( 19 ) . الروض المعطار ، ص 163 .\r\n","page_name":" 162 ","page_number":174},
  {"content":"\r\n\r\nفرمان داد تا گرداگرد آن درخت بكارند و با دولاب آب نهر را به درون آن كشيد .\r\nمسجد جامع را تعمير كرد و بناى صومعهء ( المناره ) خود را تكميل نمود . اين مسجد را پدرش كمى پيش از وفاتش پى افكنده بود . چون بهار دررسيد لشكرها را از اطراف فراخواند تا جنگ از سر گيرد .\r\nپيش از آنكه لشكر در حركت آورد مجلس مشاوره‌اى ترتيب داد تا بهترين موضع را براى حمله بررسى كنند . در اين‌حال قاصدى از سوى پادشاه قشتاله برسيد كه خواستار پيمان صلح و ترك مخاصمه شده بود . خليفه پيشنهاد پادشاه را رد كرد « 20 » . و رأى بر اين قرار گرفت كه به ناحيهء جوف يعنى ناحيهء استرمادوره لشكر برد تا اراضيى را كه مسيحيان زين پيش تصرف كرده بودند بازستانند . خليفه در نيمهء ماه جمادى الاول سال 592 ه / نيمه آوريل سال 1196 م لشكر از اشبيليه بيرون آورد و رهسپار شمال شد و به سوى قلعهء منتانجش پيش راند . اين دژ يكى از مستحكم‌ترين دژهاى منطقهء بطليوس بود . پادگان دژ چون از فرارسيدن لشكر موحدين خبر يافت امان خواست و تسليم شد .\r\nخليفه ، ابو عبد الله بن صناديد را فرمان داد كه ساكنان دژ را به منطقهء امنى برساند ولى در آغاز راه جمعى از اوباش عرب بر آنان دستبرد زدند و زنان و كودكان را اسير كردند .\r\nخليفه از اين جسارت به‌هم برآمد و فرمود تا متجاسرين را بگيرند و زندانى كنند و زنان و كودكان را به صاحبانشان بازگردانند .\r\nسپاه موحدين آهنگ ترجاله نمود . اين شهر مركز مرز شمالى بود ، واقع در شمال شرقى منتانحش و مشرق شهر قاصرش . ساكنانش كه همه مسيحى بودند هنگامى كه از نزديك شدن موحدين خبر يافتند شهر را ترك نمودند . موحدين ترجاله را گرفتند و به تعقيب ساكنانش پرداختند بسيارى را كشتند و بسيارى از زنان را اسير كردند . سپس بر سانتاكروث كه در نزديكى ترجاله بود حمله كردند . پادگان آن گريخته بود . آنگاه از رود تاجه گذشتند و رهسپار شمال شدند تا به شهر بلاسنثيا رسيدند . اين شهر را\r\n\r\n\r\n","description":"","footnote":"\r\n( 20 ) . الرسالة الخامسه و الثلاثون من رسائل الموحديه ، ص 231 .\r\n","page_name":" 163 ","page_number":175},
  {"content":"\r\n\r\nدر فتحنامهء موحدين به نام « ابلتانسيه » « 21 » خوانده‌اند . آلفونسوى هشتم چند سال در بنا و استحكامات آن‌وقت صرف كرده بود . و بسيارى از مردم شمال را در آنجا اسكان داده بود . چون طلايهء لشكر موحدين آشكار شد مردم شهر گريختند و مدافعان در قلعه باقى ماندند . موحدين بر شهر مستولى گشتند و آن را ويران نمودند و مدافعان قلعه را نيز پس از نبردى سخت وادار به تسليم كردند . آنان كه مقاومت كرده بودند همه محكوم به اسارت شدند « 22 » . صاحب الروض المعطار مىگويد فرمانده قلعه را با صد و پنجاه تن از اعيان مسيحيان گرفتند و براى خدمت در جامع كبير با ديگر اسيران نبرد الارك به سلا فرستادند . « 23 » در روايات مسيحى آمده است كه اسقف و راهبان و جمعى از مسيحيان را كشتند .\r\nموحدين حركت خود را به‌سمت مشرق ادامه دادند تا به شهر طلبيره بزرگترين شهرهاى ولايت طليطله ، روند . در اراضى قشتاله همچنان‌كه مىرفتند ويران مىكردند و مىكشتند و اسير مىكردند . چون به طلبيره رسيدند همهء مزارعش را سوختند و باغها و بيشه‌هاى اطراف را بريدند . ولى چون براى محاصرهء شهر وسائل كافى همراه نداشتند آهنگ تصرف آن ننمودند و به همين بس كردند كه سراسر حومهء شهر را به صورت بيابانى بىآب و گياه درآورند . در تمام اين احوال آلفونسوى هشتم در درون مملكت خود بود و جرأت رويارويى با موحدين را نداشت .\r\nموحدين سپس رهسپار شمال شدند تا به مكاده « 24 » رسيدند\r\nدر آنجا نيز چنان كردند كه در طلبيره كرده بودند . سرانجام از ناحيه شمالى به سوى طليطله سرازير شدند و مسيحيان در درون شهر مستعد دفاع موضع گرفته بودند .\r\nسپاه موحدين از شهر تاجه گذشت و به‌سمت جنوبى شهر استقرار يافت . همهء مزارع\r\n\r\n\r\n","description":"","footnote":"\r\n( 21 ) . در رسائل موحدين شنتقروس  zurC atnaS  ياد شده .\r\n( 22 ) . الرسالة الموحديه ( ياد شده ) ص 234 .\r\n( 23 ) . الروض المعطار ، ص 13 .\r\n( 24 ) . به اسپانيايى  adeuqaM  و نيز رجوع كنيد به روض المعطار ، ص 13 .\r\n","page_name":" 164 ","page_number":176},
  {"content":"\r\n\r\nو تاكستانها و باغها را نابود كرد . بويژه « منيه » شهرك زيبا و خرم آن را . اين منيه از آن بنى ذو النون بود كه به دست مسيحيان افتاده بود و همچنان بر جاى و بر پاى بود تا به دست موحدين ويران و نابود شد . موحدين چند روز در اطراف طليطله ماندند . و جز سوختن و ويران كردن آباديها كارى نكردند . « 25 »\r\nالمقرى از نبرد طليطله روايتى دارد كه پذيرفتن آن دشوار مىنمايد . خلاصه آنكه چون خليفه ابو يوسف يعقوب المنصور طليطله را محاصره كرد و زير ضربات منجنيق گرفت و نزديك شد كه شهر سقوط كند ، مادر آلفونسوى هشتم پادشاه قشتاله و دختران و زنان او به نزدش آمدند و گريان و تضرع‌كنان خواستند كه بر ايشان و مردم شهر ببخشايد . المنصور به رحم آمد و از فروكوفتن شهر بازايستاد و آنان را مال بسيار بخشيد و به اكرام تمام بازگردانيد . « 26 »\r\nدر ايامى كه موحدين در اراضى قشتاله مىجنگيدند پادشاه ليون آلفونسوى نهم نزد خليفه المنصور كس فرستاد و از او خواست بخشى از قواى خود را به يارىاش فرستد تا از سمتى ديگر به قشتاله تازد . المنصور بپذيرفت . پادشاه ليون با همدستى جمعى از سپاهيان موحدى از ناحيهء تييراد كامبوس به اراضى قشتاله تاخت . روايات مسيحى حاكى است كه موحدينى كه با او بودند همه كليساها و ديرهاى قشتاله را با نهايت قساوت ويران كردند و سپاهيان ليون مزارع را نابود نمودند . آلفونسوى نهم در اين پيكار به شهر كريون رسيد . در همان روزها سانچو پادشاه ناوار هم بخش ديگرى از اراضى قشتاله را كه در نزديكى او بود مورد حمله قرار داد و سريه را بگرفت و در آن منطقه دست به كشتار و تاراج زد .\r\nخليفهء موحدى پس از اين فتوحات ، پيش از آنكه سپاهيانش از جهت آذوقه و علوفه در تنگنا افتند به سوى جنوب در حركت آمد . و در اوايل رمضان سال 592 ه به اشبيليه وارد شد . اين سفر جنگى سه ماه مدت گرفت .\r\n\r\n\r\n","description":"","footnote":"\r\n( 25 ) . الرسالة الموحديه ، الخامسه و الثلاثون ، ص 336 و 337 ، البيان المغرب ، ص 199 .\r\n( 26 ) . نفح الطيب ، ج 2 / ص 207 .\r\n","page_name":" 165 ","page_number":177},
  {"content":"\r\n\r\nبه هنگام اقامتش در اشبيليه به دو كار پرداخت . يكى نظر كردن در كار عمال و هزينه‌ها و درآمدها و به حساب كشيدن مسئولان اين امور و مجازات و مصادرهء كسانى كه مرتكب تخلف و اختلاس شده بودند . دوم آماده شدن براى جنگ بعدى و برآسودن سپاه .\r\nدر مورد نخست ابو سليمان داود بن ابى داود را به محاسبه كشيد و پس از شش ماه رسيدگى به حسابهايش صد و پنجاه هزار دينار بر ذمهء او ثابت شد . خليفه به مصادرهء اموالش بسنده كرد و خونش را نريخت . در همان وقت به حساب ابو على عمر بن ايوب هم رسيدگى كردند ، مقدار كثيرى بر ذمهء او ثابت شد . چون از اداى آن عاجز آمد او را نيز با ابو سليمان به زندان فرستاد . .\r\nچون فصل زمستان به پايان آمد فرمان بسيج سپاه داد . طوايف و قبايل مختلف به اشبيليه روى نهادند ، آن‌سان كه شهر را گنجاى آنان نبود . چون لشكر گرد آمد در بيست و چهارم جمادى الاول سال 593 / چهاردهم آوريل سال 1192 م از شهر بيرون آمد و رهسپار قرطبه شد . سال فراوانى نعمت بود و لشكريان در طول راه همه در آسودگى و راحت بودند . در قرطبه فرمان داد به گردآورى آذوقه و علوفه پردازند ، آن قدر كه تا زمان به دست آمدن محصول در اراضى قشتاله آنان را كفايت كند . « 27 »\r\n\r\n\r\n","description":"","footnote":"\r\n( 27 ) . ابن عذارى البيان المغرب ، القسم الثالث ، ص 201 و 202 .\r\n","page_name":" 166 ","page_number":178},
  {"content":"\r\n\r\n\r\nفصل چهارم حوادث بعد از نبرد الارك تا وفات المنصور\r\nدر خلال اقامت ابو يوسف يعقوب المنصور در قرطبه در سال 593 ه حادثه‌اى تأسف‌بار اتفاق افتاد و آن به خوارى افتادن قاضى و فيلسوف ابو الوليد بن رشد بود . پيش از اين از پيوستن ابن رشد به دربار موحدين و برخوردارى او از اكرام و توجه خليفه ابو يعقوب يوسف سخن گفتيم و گفتيم كه استاد او علامهء فيلسوف و طبيب ، ابو بكر بن طفيل دوست و استاد برگزيدهء خليفه سبب اين تقرب شد . ابن رشد در اين هنگام عهده‌دار قضاى اشبيليه بود و در عين حال در جوار استاد خود ابن طفيل منصب خاص پزشكى خليفه را نيز دارا بود . ابن رشد بعدها در قرطبه و اشبيليه صاحب مناصب مهمى در قضا و ديگر امور دولتى گرديد و بسيار اتفاق مىافتاد كه همراه خليفه حركت كند و گاه در مغرب باشد و گاه در اندلس . چون استاد او ابن طفيل به سال 581 ه / 1185 م درگذشت ابن رشد خود طبيب خاص و بلامنازع خليفه شد و همچنانكه نزد خليفه ابو يعقوب معزز و محترم بود در نزد پسرش ابو يوسف يعقوب نيز از احترام خاصى برخوردار بود .\r\nدر اين روزها صيت شهرتش در طب و فلسفه به همه‌جا رسيده بود و بسيارى از\r\n\r\n","description":"","footnote":"","page_name":" 167 ","page_number":179},
  {"content":"\r\n\r\nكتب فلسفى خويش را تأليف كرده بود كه بيشتر آنها شروح يا تلخيص كتب ارسطو بود .\r\nهمچنين در طب نيز آثار بسيار دارد كه بيشترشان تلخيص و شروح كتب جالينوس است . از جمله آثار او شرح ارجوزهء شيخ الرئيس ابن سيناست در طب . ابن رشد خود در طب كتابى نوشت به نام « الكليات » و همهء ابواب كلى و اصلى اين علم را در آن آورده است ، اين كتاب در برابر كتاب التيسير ابو مروان عبد الملك بن زهر است كه به شرح جزئيات پرداخته است . جز اينها او را كتابهايى است در اصول و فقه و كلام و حكمت و منطق . شمار تصانيف او در علوم مختلف به هفتاد كتاب و رساله رسيده كه همه در مشرق و مغرب اشتهار دارند . بسيارى از كتابهاى ابن رشد بويژه آنهايى كه در شرح فلسفهء ارسطو است به زبان لاتينى ترجمه شده و همين كتابهاست كه براى او در ميان متفكران اروپايى مكانتى عظيم به وجود آورده است .\r\nخليفه ابو يوسف يعقوب المنصور چون پدرش مردى عالم بود و همواره جمعى از برگزيدگان علما و متفكرين را در نزد خود داشت ، به جدل و مناقشات فلسفى عشق مىورزيد . مجالس مخصوصى تشكيل مىداد تا به آراء ابن رشد و شروح او گوش فرا دهد . از مباحث مورد علاقهء او رابطهء ميان دين و فلسفه بود . چيزى كه ابن رشد بعدا رسالهء « فصل المقال فيما بين الشريعة و الحكمة من الاتصال » را در آن باب تأليف كرد .\r\nفيلسوف در اين هنگام بيشتر اوقات خود را در دربار موحدى در نزد خليفه مىگذرانيد .\r\nخليفه نيز گرامىاش مىداشت بدان حد كه او را در كنار خود مىنشاند و جايش را فرادست مشايخ موحدين قرار مىداد . جاى شگفتى است كه ابن رشد با چنين مقام علمى و آن همه تكريم و تعظيم كه از او به عمل مىآمد از ظاهرى آراسته آن‌سان كه در خور آن مقام علمى باشد برخوردار نبود . قاضى ابو مروان الباجى در وصف او گويد :\r\nقاضى ابو الوليد ابن رشد مردى خردمند بود و صاحب انديشه‌اى و الا . و هرچند جامه‌اش ژنده بود ، روحى نيرومند داشت .\r\nتقدير چنان خواست كه در آن مدت كه المنصور در قرطبه فرود آمد فيلسوف مورد خشم او قرار گيرد . ابن رشد همراه با خليفه به اندلس بازگشته بود و در سراى خود در\r\n\r\n","description":"","footnote":"","page_name":" 168 ","page_number":180},
  {"content":"\r\n\r\nقرطبه مىزيست . در واقع چنان نبود كه خليفه بىهيچ مقدمه‌اى با فيلسوف بىمهرى آغاز كند . بايد علل آن را در گذشته‌اى دور جستجو كرد . از قديم ميان ابن رشد و مردم قرطبه رميدگيهايى بود ، اينان بر او رشك مىبردند . حفاظ و طلبه و فقهاى موحدين نيز بر آراء و مباحث جدلى و فلسفى او اعتراض داشتند و بيش از همه از منزلتى كه نزد خليفه يافته بود به خشم آمده بودند . مىدانيم كه اين حفاظ و طلبه را در خليفهء موحدى نفوذى عظيم بود ، بخصوص در امور معنوى ، ناصحان و مستشاران او بودند . در حالى كه بيشتر اينان به ابن رشد كينه مىورزيدند . پس در نزد خليفه زبان به سعايت گشودند از جمله آن فيلسوف را به خروج از شريعت متهم نمودند و گفتند حكم طبيعت را بر حكم شريعت ترجيح مىدهد . فلسفه و مباحث آن در دربار موحدين از زمان عبد المؤمن - با آنكه علم و علما مورد تكريم بودند - از موضوعات مورد ترديد و مكروه بود . از اين‌رو دشمنان ابن رشد از درون سخنان و كتب او مواد اتهامات او را بيرون كشيدند . از جمله آنكه مىگفتند در فلان كتاب خود دربارهء ستارهء زهره گفته است كه از خدايان است . از اين گونه كلمات و عبارات صفحات بسيارى سياه كردند و در اوايل سال 591 ه / 1194 م به مراكش فرستادند تا به عرض خليفه برسانند . ولى خليفه سخت سرگرم تهيهء سازوبرگ و جمع‌آورى سپاه براى رفتن به اندلس بود و ساعيان نتوانستند به خليفه دسترسى يابند و نوميد به اندلس باز گرديدند .\r\nابن عبد الملك مراكشى در كتاب الذيل و التكمله عبارتى دارد كه به ظن قوى از ابن صاحب الصلاة اخذ كرده از اين قرار كه چون ابو يوسف يعقوب المنصور به شهر قرطبه آمد و چندى در آنجا درنگ كرد و بار ديگر مجالس مذاكره را تشكيل داد دشمنان ابن رشد را موقعيتى شايان حاصل شد كه زبان به بدگوئى آن فيلسوف گشايند و بر فضايل او خط بطلان كشند . عاقبت كار به آنجا كشيد كه خليفه فرمان داد كه مخالفان او به مسجد جامع روند و بر سر جمع اعلان كنند كه ابن رشد از دين بيرون رفته و\r\n\r\n","description":"","footnote":"","page_name":" 169 ","page_number":181},
  {"content":"\r\n\r\nمستحق آن است كه چون گمراهان مورد لعنت واقع شود . « 1 »\r\nابن رشد در اين اتهامها تنها نبود ، چند تن از شاگردان و همتايان او كه به « حكمت و علوم اوايل » اشتغال داشتند نيز به بددينى متهم شدند . از آن جمله بودند ابو جعفر الذهبى و فقيه ابو عبد الله محمد بن ابراهيم المهرى مشهور به اصولى و ابو الربيع الكفيف و حافظ و شاعر ابو العباس . از اين جمع ابن رشد و فقيه ابو عبد الله المهرى در مسجد جامع قرطبه حاضر شدند و بقيه فرار كرده بودند . قاضى ابو عبد الله بن مروان و خطيب ابو على بن الحجاج مأمور شده بودند كه موارد اتهام را برشمرند . صاحب التكمله نمىگويد كه ابن رشد در برابر اين اتهامات چه عكس العملى داشته است ظاهرا از خود دفاع كرده و اسناد اتهامات خود را مردود شمرده است .\r\nدرهرحال حكم به محكوميت فيلسوف صادر شد و خليفه مقرر نمود كه از قرطبه اخراج شود و در شهر اليسانه « 2 » ( يا اللسانه ) در جنوب قرطبه در نزديكى رود شنيل در بند كشيده شود . اين شهر از ساليان دراز جايگاه يهوديان اين منطقه از اندلس بود .\r\nبخصوص در ايام دولت بنى باديس صاحبان غرناطه ، شهرى آبادان بوده است . گويند از آن جهت او را در اين شهر حبس كردند تا به بنى اسرائيل منتسبش سازند ، زيرا در ميان قبايل اندلس نسبى شناخته شده نداشت . البته خليفه كه حكم به تبعيد او داد به سبب رعايت سن و وضع جسمانىاش بود . زيرا فيلسوف در اين روزها سال عمرش از هفتاد درگذشته بود . حكم تبعيد ديگر شاگردان و ياران او هم به ديگر شهرها صادر شد . پس از ابن رشد ، مبرزترين اين تبعيدشدگان ابراهيم الاصولى بود سپس فرمان شد كه همه كتابهايشان مصادره شود و در هرجا كه از آنها بيابند برفور بسوزانند .\r\nدربار موحدى بدين بسنده نكرد . خليفه ابو يوسف يعقوب ، منشورى به انشاى كاتب خود ابو عبد الله بن عياش به مراكش و ديگر شهرهاى مغرب و اندلس فرستاد ، بدين مضمون :\r\n\r\n\r\n","description":"","footnote":"\r\n( 1 ) . الذيل و التكمله ، مجلد پنجم ، مخطوط موزهء بريتانيا ، صاحب البيان المغرب نيز آن را به اختصار آورده است .\r\nص 202 .\r\n( 2 ) . به اسپانيايى  anecuL  و نيز رجوع كنيد به الادريسى ، وصف المغرب و الاندلس ( چاپ‌دوزى ) ص 205 .\r\n","page_name":" 170 ","page_number":182},
  {"content":"\r\n\r\nدر روزگاران گذشته قومى بودند كه در درياهاى اوهام غوطه‌ور بودند . . . اينان در جهان كتبى از خود برجاى نهادند كه فاصلهء آنها از شريعت چون فاصلهء ميان مشرق و مغرب بود و تباين آنها از دين همانند تباين جن و انس . اينان مىپنداشتند كه ميزان سنجش حقيقت عقل است . . . بدين‌گونه مىخواستند به خدا و مؤمنان خدعه ورزند و حال آنكه جز خويشتن را فريب نمىدادند و خود نمىدانستند . . .\r\nپس ايمان خود را از اين گروه محفوظ نگهداريد آن‌سان كه ابدان خود را از سمهاى كشنده محفوظ نگه مىداريد . هركس به يكى از كتابهاى آنان دست يابد بايد آن را به آتش بسوزاند آن‌سان كه خداوند صاحبان آنگونه كتب را در آتش عذاب خويش مىسوزاند . سرنوشت مؤلف و خواننده نيز چون سرنوشت كتاب است . مباد كه كسى به اين ستمگران گرايش يابد كه دچار آتش غضب خداوند مىشود . . . خداوند تعالى سرزمين شما را از وجود ملحدان پاك گرداند و نام شما در صحيفهء ابرار ثبت نمايد . خداوند نعمت‌دهنده و كريم است . « 3 »\r\nكار تكفير ابن رشد بدين‌گونه به پايان آمد ولى خشم خليفه را جز اين بهانه‌ها علت ديگر بود و آن روابط دوستانه ميان ابن رشد و ابو يحيى برادر خليفه بود . ابو يحيى در قرطبه فرمان مىراند و ميان دو برادر كدورت بود . ديگر آنكه ابن رشد به هنگام سخن گفتن با خليفه همواره مىگفت : « برادر گوش بده » و ابو يوسف يعقوب اين بىاحترامى در دل نگاه مىداشت . و در شرحى كه به كتاب الحيوان ارسطو نوشته بود در باب زرافه گفته بود كه « من زرافه را در نزد ملك بربر ديده‌ام » . و مرادش از ملك بربر ابو يوسف يعقوب بود . اين مدرك كه خليفه آن را اهانتى به خود مىدانست به خط ابن رشد به دست طاعنان و مخالفان او افتاده بود و به خليفه نشان داده بودند . « 4 »\r\nابن رشد نزديك به سه سال در اليسانه در بند ماند . جماعتى از مردم اشبيليه در\r\n\r\n\r\n","description":"","footnote":"\r\n( 3 ) . ابن عبد الملك المراكشى نص اين منشور موحدى را در الذيل و التكمله در ترجمه حال ابن رشد آورده است .\r\nمجلد پنجم از نسخه خطى موزهء بريتانيا .\r\n( 4 ) . المعجب ص 174 و 175 .\r\n","page_name":" 171 ","page_number":183},
  {"content":"\r\n\r\nباب او و يارانش نزد خليفه شفاعت كردند و بخصوص از ابن رشد تهمت بددينى و خروج از شريعت را نفى نمودند و به حسن ايمان و سلامت عقيدهء او گواهى دادند . و چون از او پرسيدند كه چرا از خليفه با عنوان ملك البربر ياد كرده گفت : من نوشته‌ام :\r\n« ملك البرين » ( يعنى پادشاه دو خشكى : مغرب و اندلس ) دشمنان آن را تحريف كرده‌اند . خليفه سرانجام شفاعت آن جماعت بپذيرفت و او را و ديگر متهمان را عفو كرد . اين واقعه در سال 594 ه اتفاق افتاد .\r\nپس از ابلاغ عفو خليفه ، فيلسوف به مراكش آمد تا به دربار موحدى پيوندد ولى پس از مدت كوتاهى در نهم ماه صفر سال 595 ه / دهم دسامبر سال 1198 م در سن هفتاد و پنج سالگى درگذشت . ابن رشد را نخست در مقبرهء باب تا غزوت بيرون از مراكش به خاك سپردند و پس از چند ماه پيكر او را به زادگاهش قرطبه بردند و در مقبرهء ابن عباس در كنار ديگر افراد خاندانش به خاك سپردند . « 5 »\r\nاين صحنه‌هاى دردناك كه مىتوان آن را يك نوع سركوبى فكرى نام نهاد در عصر مرابطين و موحدين نمونه‌هاى مكرر دارد . مسلما تعقيف و زندانى كردن و سوختن كتب ابن رشد داغ ننگى بر پيشانى دوران خلافت ابو يوسف يعقوب المنصور است .\r\n\r\n2\r\nخليفه ابو يوسف يعقوب در اين هنگام سرگرم تهيهء سازوبرگ نبرد بود . چون لشكر بسيج شد با قواى خود از قرطبه بيرون آمد و از كوه شارات ( سييرامورنا ) گذشت و به سوى طلبيره پيش راند . چون به حدود قشتاله رسيد ، رسولان آلفونسوى هشتم آمدند تا مگر قرارداد صلح بندند . خليفه بىهيچ پاسخى آنان را بازگردانيد . و بر طبق نقشه‌اى كه طرح كرده بود راهى قشتاله شد . طلبيره و مكاده را درنورديد و به سوى\r\n\r\n\r\n","description":"","footnote":"\r\n( 5 ) . در باب سرگذشت ابن رشد رجوع كنيد به الذيل و التكلمه از عبد الملك المراكشى نسخه ياد شده . نيز التكملهء ابن الابار در شرح‌حال ابن رشد . قاهره شمارهء 1497 .\r\n","page_name":" 172 ","page_number":184},
  {"content":"\r\n\r\nطليطله راهى جنوب شد و شهر را محاصره نمود . در آنجا آگاهى يافت كه پادشاه قشتاله موفق شده از پادشاه آراگون يارى طلبد و آن دو با قواى خود در نزديكى دژ مجريط « 6 » لشكرهاى خود بداشته‌اند و در انتظار رسيدن موحدين هستند . خليفه المنصور پس از آنكه اراضى طليطله را ويران ساخت شتابان به سوى مجريط روى آورد ، بدين اميد كه با نيروهاى مسيحى روياروى شود . خليفه به مجريط رسيد و روزى چند شهر را محاصره كرد ولى آن دو پادشاه در آنجا نبودند ، بلكه با بيشتر قواى خود به جبال وادى رمله « 7 » رفته بودند . و يك نيروى برگزيده به سردارى دون ديگو لوپث دوهارو در آنجا نهاده بودند . اين سردار همان كسى بود كه در جنگ ارك به دژ پناه برده بود .\r\nقشتاليان با سرسختى از دژ دفاع كردند . خليفه مجريط را ترك كرد و به دژ هنارس ( قلعة النهر ) و سپس وادى الحجاره لشكر برد و هرچه كشتزار بود همه را زير پى درنورديد و روستاها و مزارع را ويران كرد ولى نتوانست بر وادى الحجاره دست يابد .\r\nروز ديگر موحدين لشكر خود تعبيه دادند و با آرايش تمام جنگى در وادى الحجاره خودنمايى كردند تا در دل دشمن رعب افكنند ولى خليفه فرمان بازگشت داد و در اواخر ماه رمضان سال 593 ه به قرطبه بازگرديد و پس از اندك درنگى رهسپار اشبيليه شد و در روز عيد فطر / اوت سال 1197 م وارد اشبيليه شد . اين سفر جنگى چهار ماه مدت گرفت . « 8 »\r\nچون خليفه ابو يوسف يعقوب در اشبيليه قرار گرفت به كار اتمام صومعهء ( مناره ) مسجد بزرگ جامع ( الجامع الاعظم ) پرداخت . پدرش خليفه ابو يعقوب يوسف پيش از بيرون آمدنش به غزوهء شنترين در سال 580 ه بناى آن را فرمان داده بود و چون ابو يوسف يعقوب به حكومت رسيد فرمان داد كه بناى آن آغاز كنند . و احمد بن باسه را\r\n\r\n\r\n","description":"","footnote":"\r\n( 6 ) . بعدها در مكان اين دژ شهر مادريد بنا شد و  tirejaM  به  dirdaM  تبديل شد .\r\n( 7 ) . به اسپانيائى  amarradauG  .\r\n( 8 ) . البيان المغرب . القسم الثالث ص 203 . تاريخ ابن خلدون ج 6 / ص 245 . و نيز رجوع كنيد به :\r\n . 463 . P . I . loV , anapsE ed airotsiH : arimatlA \r\n","page_name":" 173 ","page_number":185},
  {"content":"\r\n\r\nبه نظارت در آن برگماشت ولى بناى آن به عللى تعطيل گرديد . خليفه در سال 584 ه / 1188 م كه از غزوات خود در افريقيه فراغت يافت ، فرمان تكميل بناى مسجد جامع و اتمام بناى صومعه را صادر كرد . ابن صاحب الصلاة مىگويد كه خليفه ابو يوسف اين جامع اعظم را از آجرهاى باروى قصور ابن عباد بنا كرد . هرگاه در اشبيليه بود كار بنا از سر گرفته مىشد و چون از اشبيليه بيرون مىرفت كار تعطيل مىگرديد . تا عصر اين خليفه رسم بر آن بود كه در بناها به استحكام و شكوه و فخامت آن توجه كنند و كمتر به تزيينات آن پردازند . خليفه ابو يوسف فرمود در تزيين و تذهيب آن سعى فراوان به كار برند .\r\nصومعه يا منارهء عظيم مسجد جامع اشبيليه امروزه هنوز هم برپاست .\r\nو به برج ناقوس كليساى بزرگ اشبيليه كه بر روى ويرانه‌هاى مسجد جامع اعظم ساخته‌اند ، تبديل شده . آن را به زبان اسپانيايى لاخير الدا\r\n adlariG aL \r\nگويند و با آنكه به برج ناقوس تبديل شده هنوز هم از شكوه اسلامى ديرين خود برخوردار است و يكى از آثار مهم باستانى اسپانيا به شمار است . « 9 »\r\nخليفه ابو يوسف در ايامى كه در اشبيليه بود به تنظيم امور و نظر در كار واليان پرداخت . امارت اشبيليه را به پسرش السيد ابو زيد داد و امارت بطليوس و حوالى آن را به السيد ابو الربيع بن ابى حفص بن عبد المؤمن و امارت منطقهء غرب را به ابو عبد الله بن ابى حفص بن عبد المؤمن . همچنين عمال خود را به اطراف فرستاد و به تعمير باروها و بناى استحكامات شهرها فرمان داد . « 10 »\r\nدر اين مدت در قشتاله و ليون هم دگرگونيهايى پديد آمده بود و معاهدهء تازه‌اى ميان قشتاله و آراگون براى مقاومت در برابر موحدين بسته شده بود و پدر وى دوم به يارى آلفونسوى هشتم برخاسته بود . اثر اين معاهده در نبرد وادى الحجاره معلوم شد .\r\nدر آن هنگام كه ابو يوسف يعقوب براى بار دوم به اراضى قشتاله لشكر برده بود . در اين\r\n\r\n\r\n","description":"","footnote":"\r\n( 9 ) . رجوع كنيد به كتاب ديگر من : الآثار الاندلسيه الباقيه چاپ دوم ص 51 - 56 .\r\n( 10 ) . البيان المغرب ، القسم الثالث ص 204 و العبر ج 6 / ص 245 .\r\n","page_name":" 174 ","page_number":186},
  {"content":"\r\n\r\nرويارويى اگرچه ميان دو طرف نبردى درنگرفت ولى خليفه همكارى و همدستى ميان قشتاله و آراگون را به عيان مشاهده كرد . از سوى ديگر اين دگرگونى در موقعيت و جبهه‌گيرى آلفونسوى نهم پادشاه ليون و هم‌پيمان موحدين تأثير داشت . از اين قرار كه او به يارى گروهى از سپاهيان موحدين به اراضى قشتاله لشكر كشيده و تا شهر كريون پيش رانده بود و اين درست به هنگامى بود كه موحدين از سمت جنوب به اراضى قشتاله تاخته بودند . چون موحدين دست از جنگ كشيدند و راهى جنوب شدند ، قواى مشترك آراگون و قشتاله سرزمين ليون را مورد حمله قرار دادند و تا كويانسا ( بلنسيه د دون خوان ) پيش رفتند و پادشاه ليون و آن گروه از موحدين را كه به يارىاش رفته بودند در بناونى محاصره كردند . پادشاه ليون حالت تدافعى گرفت و نخواست با دشمن درگير شود . قشتاليان و هم‌پيمانانشان با غنايم بسيار از ليون بازگشتند . پادشاه آراگون به كشور خود رفت و ليون از خطر برهيد .\r\nاندكى پيش از بيرون شدن خليفه ابو يوسف يعقوب از اشبيليه بار ديگر رسولان پادشاه قشتاله بيامدند و خواستار انعقاد قرارداد صلح شدند . خليفه با توجه به اين تطورات اين پيشنهاد را با شروطى قبول كرد . ابن عذارى صاحب البيان المغرب مىگويد كه خليفه گفت كه بايد اين صلح بر طبق شريعت اسلام منعقد گردد . « 11 » از سوى ديگر پاپ پادشاه ليون را به سبب اتحادش با موحدين از مذهب مسيح خارج شمرد و او را از كليسا طرد كرد و پادشاه پرتغال را اجازت داد كه به جنگ او رود . پادشاه ليون به اشبيليه آمد و به خليفه المنصور پناه برد و از او خواست به لشكر و مال يارىاش كند ولى از آنجا كه ميان موحدين و قشتاله پيمان صلح بسته شده بود سعيش به جايى نرسيد .\r\nچون كارها ساخته آمد ، از سوى خليفه فرمان صادر شد كه به مراكش بازگردند .\r\nدر اواسط ماه جمادى الاول سال 594 ه / اواخر مارس 1198 م از اشبيليه بيرون آمد و\r\n\r\n\r\n","description":"","footnote":"\r\n( 11 ) . البيان المغرب ، القسم الثالث ص 204 . تاريخ ابن خلدون ، العبر ج 6 / ص 245 . المعجب ص 160 .\r\n","page_name":" 175 ","page_number":187},
  {"content":"\r\n\r\nدر ماه شعبان سال 594 ه وارد مراكش گرديد .\r\nچهار سال بود كه خليفه همچنان در جنگ و سفر بود . اكنون خسته و كوفته به پايتخت بازگشته بود . نخستين اقدام او بيعت گرفتن براى پسرش ابو عبد الله محمد ملقب به الناصر بود . در سال 587 ه كه بيمار شده بود او را به ولايت عهدى برگزيده بود .\r\nسالهاى پايانى عمر ابو يوسف يعقوب به نوعى رنگ ديندارى داشت . از جمله فرمان داد اطفال يتيم را گرد آورند و ختنه كنند و هريك را جامه‌اى و يك دينار زر و يك درهم سيم و قدرى ميوه در دست نهند تا از رنجشان كاسته گردد . المراكشى مىگويد كه اين مراسم ختنه‌سوران در هر سال برپا مىشد . « 12 »\r\nهمچنين فرمان داد كه يهوديان جامهء خاص در بر كنند و مىدانيم كه موحدين از عهد عبد المؤمن به اهل ذمه سخت مىگرفتند . حتى عبد المؤمن فرمان داد كه يهود و نصارا يا بايد اسلام آورند و يا از بلاد موحدين خارج شوند و هركه خلاف اين كند پاداش او مرگ است . ولى پس از عبد المؤمن سياست موحدين به اعتدال گراييد و يهود و نصارا را اجازت دادند كه آزادانه در بلاد موحدى زيستن گيرند . هرچند در هر دوره‌اى بر يهوديان بيشتر از مسيحيان سخت مىگرفتند . آنچه او را به اتخاذ چنين تصميمى واداشت آن بود كه در عصر او يهود خودى نموده بودند و همانند مسلمانان لباس مىپوشيدند و در شيوه زندگى و مظاهر آن با مسلمانان يكسان مىزيستند . خليفه چنان ديد كه آنان را به پوشيدن لباس مخصوصى وادار سازد تا از مسلمانان شناخته آيند . اين لباس عبارت بود از قميصى ( پيراهن يا لنگى ؟ ) يك ذراع طول و يك ذراع عرض ، به رنگ كبود و برنسى كبود با آستينهاى گشاد و بلند و قلنسوه‌اى كبود به‌جاى عمامه كه تا گوشها پايين كشيده مىشد . المراكشى مىگويد كه آنچه ابو يوسف را به انتخاب اين لباس براى قوم يهوديان وادار كرد ، اين بود كه در اسلام ايشان شك كرده بود و مىگفت اگر برايم ثابت شود كه كافرند مردانشان را مىكشم و زن و فرزندشان را برده مىكنم\r\n\r\n\r\n","description":"","footnote":"\r\n( 12 ) . المعجب ص 162 .\r\n","page_name":" 176 ","page_number":188},
  {"content":"\r\n\r\nو اموالشان را به عنوان فيئ مسلمين تصرف مىكنم و اگر يقين كنم كه مسلمان هستند اجازه مىدهم تا چون مسلمانان با مسلمانان بياميزند ولى دربارهء ايشان ترديد دارم .\r\nاينان به اسلام تظاهر مىكنند و به مساجد مىآيند و خدا مىداند كه چه در دل دارند .\r\nفرمان خليفه در باب يهوديان در اوايل سال 595 ه صادر شد . ابن نغراله زعيم يهوديان مغرب در آن زمان - كه گويا از خاندان بنى نغراله يا بنى النغريلى باشد كه در ايام باديس بن حبوس در غرناطه كروفرى داشتند - چكامه‌اى ساخته و با ديگر همكيشانش در پوشيدن جامه‌هاى كبود اظهار همدردى كرده است با اين مطلع :\r\n لبس ذا الازرق ليس فيه خسارا ( ؟ ) * فافهموا يا قوم هذه الاشارا ( ؟ ) \r\nچون خلافت به ابو عبد الله محمد الناصر لدين الله فرزند ابو يوسف المنصور رسيد ، يهوديان نزد او آمدند و تضرع كردند و شفيعان برانگيختند تا خليفه را به لغو آن فرمان وادار ساختند . از آن پس بنا شد كه جامه‌هاى زرد در بر كنند و عمامه‌هاى زرد بر سر نهند و اين رسم تا پايان عهد موحدين ادامه داشت . « 13 »\r\n\r\n3\r\nپس از زمانى كوتاه خليفه ابو يوسف يعقوب المنصور بيمار شد ، او را از پايتخت به قصر صالحيه كه در خارج شهر احداث كرده بود بردند . چون مرگ خود نزديك ديد مشايخ موحدين و وجوه اهل بيت خود و اعيان دربار را فراخواند . چون همگان گرد آمدند با چشمانى پر اشك به آنان نگريست و گفت :\r\n« اى مردم ، خدا شما را رحمت كند ، اين امراض ما را رها نمىكنند . قواى ما و اعضايمان سستى گرفته ، پندارم - و خدا داناتر است - كه پايان حيات ما نزديك مىشود . خداوند\r\n\r\n\r\n","description":"","footnote":"\r\n( 13 ) . المعجب ص 173 ابن عذارى البيان المغرب ، القسم الثالث ص 205 . دائرة المعارف يهود  334 . P . I . . IOV \r\n","page_name":" 177 ","page_number":189},
  {"content":"\r\n\r\nشما را رحمت كند بنگريد كه چه‌كسى را بعد از من بر خود و بر مسلمانان امارت خواهيد داد . ؟ » .\r\nحاضران در گريه شدند و ابو موسى بن محمد بن الشيخ ابو حفص بن على برخاست و گفت كه به آن بيعت كه با ابو عبد الله محمد فرزند او كرده‌اند پايدارند . خليفه گفت دل نگرانىاش از آن است كه ابو عبد الله خردسال است و از آنها خواست كه او را به حال خود رها نكنند كه هرچه خواهد چنان كند بلكه يارىاش كنند تا به سن رشد رسد . آنگاه در حق السيد ابو الحسن و برادرش السيد ابو زيد سفارشها كرد و شيخ ابو زكريا و ابو محمد عبد الواحد را ستود و آنان را مستشاران فرزند خود قرار داد . و در پايان وصاياى خود گفت كه غزها ( - تركها ) را گرامى دارند و با عربها به ملاطفت و احسان رفتار كنند « 14 »\r\nاين ابى زرع گويد : چون بيمارى او شدت يافت رو به مشايخ موحدين كرد و گفت كه از هيچ‌يك از كارهاى خود پشيمان نيستم مگر از سه كار كه كاش مرتكب آنها نمىشدم :\r\nيكى داخل كردن عربها از افريقيه به مغرب زيرا مىدانم كه آنان اهل افسادند ، دو ديگر ساختن رباط الفتح و انفاق اموال بيت المال در آن راه ، و حال آنكه هنوز قابل سكونت نشده است و سوم آزاد ساختن اسيران نبرد الارك كه ترديد ندارم دست به انتقام خواهند زد « 15 » .\r\nدر شب جمعهء بيست و دوم ماه ربيع الاول سال 595 ه / بيست و دوم ژانويهء سال 1199 م خليفه ابو يوسف يعقوب المنصور در قصر صالحيه ديده از جهان فروبست « 16 » . پيكر او را در همان قصر به خاك سپردند و وفات او را مكتوم داشتند . سپس او را به تينملل نقل كردند . نهان داشتن مرگ او بعدها سبب بعضى شايعات گرديد : برخى پنداشتند كه تخت سلطنت رها كرد و در اندلس در زمرهء متطوعين و مجاهدان درآمد . بعضى نيز\r\n\r\n\r\n","description":"","footnote":"\r\n( 14 ) . ابن عذارى البيان المغرب ، القسم الثالث ص 206 - 209 .\r\n( 15 ) . ابن ابى زرع روض القرطاس ص 152 .\r\n( 16 ) . صاحب روض القرطاس مىگويد در قصبهء مراكش درگذشت . ص 152 . ابن خلكان سال وفات او را ماه جمادى الاول سال 595 ه يا غرهء صفر ضبط كرده است . وفيات الاعيان ج 2 / ص 431 و ابن الاثير هجدهم ربيع الاخر در شهر سلا . الكامل ج 12 / ص 57 .\r\n","page_name":" 178 ","page_number":190},
  {"content":"\r\n\r\nگفتند كه زهد اختيار كرد و در شهرها به سياحت پرداخت و آهنگ مشرق كرد و در گمنامى مرد و در شام به خاكش سپردند و شايعات ديگر « 17 » . با مرگ او درخشانترين دوره‌هاى دولت موحدين پايان گرفت .\r\n\r\n4\r\nخليفه ابو يوسف يعقوب المنصور يكى از بزرگترين خلفاى دولت موحدى است ، تنها جد او عبد المؤمن مؤسس دولت بر او برترى دارد . در سايهء او دولت موحدى به اوج قوت و عظمت خويش رسيد . ابن الخطيب او را ستارهء بنى عبد المؤمن وصف مىكند . در روايات اسلامى از علاقهء او به جهاد در اندلس و فداكارىاش در دفاع از اسلام سخن بسيار رفته است . ابو يوسف به امور سپاه و سپاهيان توجه خاص داشت و با عطاياى خود لشكريان را دلگرم مىداشت . موحدين را كه در لشكر بودند هر چهار ماه يك‌بار مواجب مىداد ولى غزها و عربها را هر ماهه و مىگفت موحدين مردم اين دياراند و اموال و اقطاع دارند ولى غزها و عربها غريب‌اند و نيازمند عطاى رسمى . غزوات او در مغرب و اسپانيا و بويژه پيروزى او در نبرد الارك قدرت نظامى او را به اثبات رسانيد . از خصوصيات او ورع و تقواى او بود . خود را به اجراى احكام شريعت سخت ملزم مىدانست . در امر به معروف و نهى از منكر و اقامهء حدود حتى در ميان خويشاوندان و فرزندان جد بليغ مىورزيد و به اقامهء نمازهاى پنجگانه پاىبند بود . به هنگام نماز مناديان مردم را به نماز فرا مىخواندند و هركس را كه تعلل مىورزيد يا ترك نماز مىكرد عقوبت مىنمود . در اقامهء حدود گاه از حد خارج مىشد و گويند هركس را كه شراب مىخورد مىكشت و بعضى از عمال را كه مردم از او شكايت كرده بودند هلاك كرد « 18 » .\r\n\r\n\r\n","description":"","footnote":"\r\n( 17 ) . البيان المغرب ص 211 . وفيات الاعيان ج 2 / ص 431 .\r\n( 18 ) . ابن خلكان وفيات الاعيان ج 2 / ص 418 و 433 . الكامل ج 12 / ص 536 ابن عذارى البيان المغرب ، القسم الثالث ص 205 . المقرى ، نفح الطيب ج 2 / ص 532 .\r\n","page_name":" 179 ","page_number":191},
  {"content":"\r\n\r\nاز جهت دينى شيوه خاصى داشت و مىتوان گفت در مذهب و عقيدهء موحدى انقلابى پديد آورد . در قدم اول علم فروع ، يعنى بحث در تفاصيل عبادات و معاملات را طرد كرد و فرمان داد در سرتاسر قلمرو حكم او كتب مذهب مالكى را چون كتاب سحنون و كتاب ابن يونس و نوادر ابو زيد و كتاب التهذيب برادعى و واضحهء ابن حبيب را بسوزانند . جماعتى از علماى علم حديث را فرمود تا احاديث راجع به صلاة را از كتب عشره گرد آورند و آن‌سان كه ابن تومرت كتابى در طهارت ترتيب داد ، در صلاة كتابى ترتيب دهند و مردم آن را از بر كنند و نيز دستور داد كه بايد مردم از اشتغال به علم رأى و خوض در آن بپرهيزند و هركس چنان كند به شديدترين عقوبتها مجازات شود .\r\nدر همه حال قصدش آن بود كه مذهب مالك را از مغرب براندازد « 19 » . المنصور از داعيان سرسخت مذهب ظاهرى بود . مذهب ظاهرى كه به وسيلهء فيلسوف ابن حزم قرطبى در اوايل قرن پنجم رواج يافت به قرن سوم بازمىگردد . مؤسس آن داود بن على بن خلف اصفهانى متوفى به سال 270 ه است . خلاصهء آن اين است كه بايد تنها به ظاهر قرآن و سنت يعنى حديث پرداخته شود و از رأى و قياس پرهيز نمود و اجماع منحصر در اجماع صحابهء رسول خدا ( ص ) است .\r\nخليفه ابو يوسف مردم را به پذيرفتن مذهب ظاهرى وادار نمود و گفت بايد به ظاهر قرآن و حديث عمل كرد و همواره از تعدد آراء و احكام مذهبى در يك مسئلهء واحد شكايت داشت و معتقد بود كه اخذ مذهب ظاهرى سبب از ميان رفتن بسيارى از اختلافات مىشود . مىتوان گفت كه مذهب ظاهرى در عصر او مذهب رسمى دولت موحدين شده بود . ظاهريان كارشان بالا گرفت و در سراسر مغرب پراكنده شدند . آنان را در آن زمان حزميه مىگفتند ، منسوب به ابن حزم يكى از مروجين بزرگ آن مذهب .\r\nخليفه ابو يوسف يعقوب ، ابن حزم را مىستود . چنان كه در سال 587 ه / 1191 م هنگامى كه از جنگى در اراضى پرتغال بازمىگشت ، در شمال شهر ولبه به قريهء منت‌ليشم به\r\n\r\n\r\n","description":"","footnote":"\r\n( 19 ) . المراكشى ، المعجب ص 157 و 158 . ابن الابار : التكمله ج 2 / 536 . ابن الاثير الكامل ج 12 / ص 57 . ابن خلكان ، وفيات الاعيان ج 2 / ص 432 النويرى ( طبع پاد شده ) ج 8 / ص 277 .\r\n","page_name":" 180 ","page_number":192},
  {"content":"\r\n\r\nزيارت قبر او رفت . چون در كنار قبر او ايستاد گفت در شگفتم كه از چنين مكانى چنين دانشمندى برخيزد . همهء دانشمندان ريزه‌خوار خوان او هستند . « 20 » ابن اثير مىگويد المنصور در اواخر عمرش قاضيان شافعى را به كار گمارد . چنان كه المراكشى يادآور مىشود پدرش ابو يوسف يعقوب و جدش عبد المؤمن نيز به مذهب ظاهرى گرايش داشتند ولى آشكار نمىكردند ، زيرا دولت موحدى هنوز در آغاز كار بود و عقيدهء المهدى بن تومرت بر هر عقيدهء ديگرى غلبه داشت . از آثار اين گرايش شكوفايى علم حديث در عهد خليفه المنصور بود . « 21 »\r\nهمچنين نشانه‌هايى در دست است كه معلوم مىدارد كه خليفه المنصور چندان در امامت محمد بن تومرت غلو نمىكرد ، بويژه به عصمت او ايمان نداشت . اين عقيده در عصر جانشينان او بسى آشكارتر گرديد . « 22 »\r\nخليفه ابو يوسف يعقوب را تعصب شديد مذهبى برانگيخته بود كه به مصر لشكركشى كند و آنجا را ضميمهء امپراطورى موحدى سازد . زيرا مصر در نظر موحدين سرزمين گرايش به بدعتها بود و منكرات در آن اشاعه داشت . خليفه بارها تصريح كرده بود كه مصر را تصرف خواهد كرد و آن بلاد را از وجود بدعتها پاكيزه خواهد ساخت .\r\nابن جبير نيز كه معاصر او بوده ، از تصميم خليفه در تصرف مصر ياد كرده است .\r\nابن جبير بويژه از اوضاع حجاز و ستمى كه به حجاج مىشود و غارت اموال آنان شكايت مىكند و آرزو مىكند كه روزى برسد تا آن حكومت ستم‌پيشه به نيروى شمشير موحدين كه انصار دين و حزب خداوند و مدافعان حرم او هستند زوال يابد . ابن جبير مىافزايد كه اعتقاد صحيح اگر هست در بلاد مغرب است نه در مشرق كه سراسر بدعت و ضلالت است . در آنجا نه عدالت هست و نه حق و نه دين و هرچه هست در نزد موحدين است . در آنجا از بازرگانان مسلمان چنان عشريه مىگيرند كه گويى اهل ذمه‌اند و به\r\n\r\n\r\n","description":"","footnote":"\r\n( 20 ) . المقرى ، نفح الطيب ج 2 / ص 162 . اين قريه را امروز  ojetnoM asaC  مىگويند .\r\n( 21 ) . المراكشى المعجب ص 157 و 158 .\r\n( 22 ) . المعجب ص 160 .\r\n","page_name":" 181 ","page_number":193},
  {"content":"\r\n\r\nنيرنگهاى گوناگون اموالشان را از چنگشان به‌در مىآورند و مرتكب ظلم مىشوند آن‌سان كه همانند آن شنيده نشده است . البته بايد سلطان عادل صلاح الدين را مستثنى نمود .\r\nابن جبير معتقد است كه مردم مصر در نهان به موحدين گراييده‌اند و او در قاهره و اسكندريه و ديگر شهرها با مردمى كه منتظر رسيدن موحدين هستند گفتگو كرده حتى بعضى از فقهاى آن بلاد خطبه‌هايى را كه بايد در روز ورود موحدين در برابر خليفه ابو يوسف يعقوب بخوانند مهيا كرده‌اند « 23 » .\r\nمىتوان گفت كه ابن جبير انعكاس دعوت موحدين را در مصر هنگام سفرش به آن ديار در سال 579 ه / 1183 م كمى پيش از خلافت ابو يوسف يعقوب دريافته باشد .\r\nابو القاسم المؤمن المصرى نيز در كتاب خود الانساب فى معرفة الاصحاب از پنجاه و يك تن از رجال مصر نام مىبرد كه همه گوش به فرمان المهدى بن تومرت داشتند . « 24 »\r\nاز مجموعهء اين مطالب برمىآيد كه فتح مصر از آغاز آرزوى موحدين بوده است و در عهد خليفه ابو يوسف يعقوب اين آرزو قوت گرفته و مىخواسته جامهء عمل بپوشد .\r\nبويژه پيروزيهايى كه در اسپانيا نصيب او شده بود ، او را در اجراى اين نقشه‌اش استوارتر گردانيد . از سوى ديگر شنيده بود كه فاطميان نيز از مغرب به راه افتادند و مصر را تصرف كردند و در آنجا تشكيل دولت دادند ولى نمىدانست كه مصر در آن هنگام كه فاطميان به آنجا لشكر بردند ، با مصر در عهد خليفه المنصور فرق بسيار داشته .\r\nالمنصور ابو يوسف خليفه‌اى روشن‌بين بود و در حديث و لغت و فقه استادى چيره‌دست . از بسيارى از علوم آگاهى داشت . علما را گرامى مىداشت بويژه مجلس بحث و مناظرهء او با حضور فيلسوف ابن رشد از رونق بسيار برخوردار بود . البته رفتار ناپسند او با ابن رشد و زندانى كردنش در اليسانه از لغزشهاى بزرگ او بود و بيشتر تحت تاثير و فشار ديگران انجام گرفت . از ادب و شعر نيز حظى وافر داشت و همواره جمعى\r\n\r\n\r\n","description":"","footnote":"\r\n( 23 ) . رحلة ابن جبير ( به اهتمام دكتر حسين نصار ، قاهره 1955 ) ص 53 و 54\r\n( 24 ) . اين مطلب را البيذق در اخبار المهدى بن تومرت از كتاب ابو القاسم المؤمن نقل كرده است ، ص 30 - 32 .\r\n","page_name":" 182 ","page_number":194},
  {"content":"\r\n\r\nاز شعراى اندلس و مغرب در مجلس او حاضر بودند و مدايح خود مىخواندند و صلات خود مىگرفتند . شاعر برگزيدهء او ابو العباس احمد بن عبد السلام الجراوى كتاب « صفوة الادب و ديوان العرب » را براى او تاليف كرد . ديگر از شعراى دربار او ابو بكر يحيى بن عبد الجليل بن مجبر مرسى اندلسى بود . ابن خلكان مىگويد مدايحى كه ابو بكر يحيى بن عبد الجليل براى او سروده بود در ديوانى گرد آمده است . « 25 » ابو يوسف علاوه بر اين صفات علمى ، مردى بخشنده بود مخصوصا سپاهيان غز و عرب را كه در لشكر او بودند به انعامات و صلات خويش مىنواخت تا همواره به او وفادار بمانند .\r\nخليفه ابو يوسف از آنجا كه در عهد پدرش مقام وزارت داشت در كارهاى ادارى و اجرايى ورزيده شده بود ، به گونه‌اى كه جزئيات امور نيز از ديدهء او پنهان نمىماند . در احوال عمال ، واليان و قضات نيك مىنگريست و خلافكاران را به سختى مجازات مىنمود . مثلا پس از پيروزى در نبرد الارك در سال 592 ه كه به اشبيليه بازگرديد بعضى عمال را كه مقصر بودند يا اختلاس كرده بودند مجازات كرد و اموالشان مصادره نمود . به امور مالى دولت خود توجه شايان داشت و از جمله كارهاى مهم او در اين مضمار تغيير دينار موحدى و دو برابر كردن وزن آن بود . همچنين به برآوردن بناها و احداث باغها و بستانسراها شوق وافر داشت . در آغاز حكومتش باغها و قصور صالحيه را در جنوب مراكش احداث كرد و شهر رباط الفتح را توسعه داد و قصبهء ( قلعه ) آن را تجديد بنا كرد و بناى باروها و دروازه‌هايش را به پايان رسانيد و مسجدى عظيم با صحنى گسترده در آنجا بساخت .\r\nالمراكشى گويد بزرگترين مساجد مغرب بود . منارهء اين مسجد همانند منارهء اسكندريه بود و بدون پلكان از آن بالا مىرفتند ولى عمرش وفا نكرد كه بناى مسجد به پايان آورد .\r\nبقاياى آن هنوز برجاى است و حكايت از عظمت آن دارد ، بويژه منارهء بلند آن بر ساحل دريا خودنمايى مىكند ، و امروز به مناره حسّان ( تور حسان ) مشهور است . « 26 »\r\nديگر از بناهاى مهم او بيمارستان بزرگ مراكش است كه در نوع خود اولين بنايى بود\r\n\r\n\r\n","description":"","footnote":"\r\n( 25 ) . ابن خلكان ، وفيات الاعيان ج 2 / ص 432 و 494 . ابن ابى زرع روض القرطاس ص 142 .\r\n( 26 ) . المراكشى المعجب ص 150 .\r\n","page_name":" 183 ","page_number":195},
  {"content":"\r\n\r\nدر مراكش . صحنى پهناور داشت پوشيده در باغها و بستانها . از اطراف آب به آنجا كشيده بود . پزشكان و داروخانه‌ها داشت . بيمار فقير را چون شفا مىيافت مالى مىدادند كه با آن زندگى كند و براى خود كارى بيابد . بيمارستان همواره پر از بيماران غريب بود كه از جايهاى ديگر مىآمدند . خليفه خود در روزهاى جمعه پس از نماز به عيادت بيماران مىرفت و از حال و حاجات ايشان پرسش مىنمود . « 27 »\r\nديگر از بناهاى او حصن الفرج بود در بيرون شهر اشبيليه و اتمام منارهء مسجد جامع بزرگ اشبيليه . خليفه در همان وقت منارهء الكتيبه را در مراكش به گونهء منارهء مسجد جامع اشبيليه بنا كرد ، همچنين در شهر رباط نيز مناره‌اى به همين نسق برافراشت . گويند بناى منارهء الكتيبه را عبد المؤمن آغاز كرد و به دست نواده‌اش پايان گرفت . در سال 594 اندكى پيش از مرگ خليفه بناى اين مناره به پايان رسيد . « 28 »\r\nاما وزراى او : در آغاز فرمانروايىاش برادر خود السيد ابو عبد الله را به وزارت برگزيد ، سپس وزارت به ابو حفض عمر بن ابى زيد الهنتاتى داد و چون ابو حفص درگذشت ابو يحيى ابو بكر بن عبد الله بن ابى حفص عمر الكبير به وزارت رسيد . او همچنان بر منصب خويش بود تا در نبرد الارك كشته شد . آنگاه ابو عبد الله محمد بن ابى بكر بن شيخ ابو حفص وزارت يافت . او پسر عم ابو يحياى شهيد بود . ابو عبد الله بيش از چند روزى در آن مقام نماند . به اختيار خود وزارت را رها كرد و به زهد گراييد و به نواحى اشبيليه رفت . خليفه بار ديگرش به كار فراخواند ولى او پوزش طلبيد . پس از او ابو زيد عبد الرحمان بن موسى بن يوجّان الهنتاتى به وزارت رسيد و او تا پايان عمر خليفه بر مسند وزارت جاى داشت و پس از او تا چندى وزارت پسرش محمد الناصر را عهده‌دار گرديد . « 29 »\r\nكتّاب و دبيران او عبارت بودند از ابو الفضل جعفر بن محشره از مردم بجايه . ابن محشره شاگرد ابو القاسم القالمى و كاتب پدرش ابو يعقوب نيز بوده است . نامه‌ها و\r\n\r\n\r\n","description":"","footnote":"\r\n( 27 ) . المراكشى ، المعجب ص 162 .\r\n( 28 ) . ابن ابى زرع روض القرطاس ص 151 .\r\n( 29 ) . المراكشى المعجب ص 148 . الحلل الموشيه ص 121 . ابن عذارى البيان المغرب ، القسم الثالث ص 209 .\r\n","page_name":" 184 ","page_number":196},
  {"content":"\r\n\r\nرساله‌هايى كه از او برجاى است شاهد حذاقت او در اين صناعت است . پس از مرگ او ابو عبد الله محمد بن عبد الرحمان بن عياش اندلسى از مردم بر شانه از اعمال المريه به اين مقام رسيد . تا پايان عمر خليفه همان منصب داشت .\r\nابن عياش در دستگاه پسر ابو يوسف ، محمد الناصر و نوادهء او يوسف نيز سمت دبيرى داشت . برخى نامه‌ها و رسائل او در دست است . از جمله نامه‌اى است كه در آن اتهامات ابن رشد و ياران او را برشمرده و آنان را به خروج از شريعت متصف ساخته است .\r\nدر عهد خليفه ابو يوسف يعقوب المنصور ، ابو جعفر احمد بن مضاء از مردم قرطبه منصب قضا داشت . پس از او ابو عبد الله محمد بن مروان از مردم و هران به قضاوت گماشته شد و چون عزل شد ابو القاسم احمد بن محمد از فرزندان بقى بن مخلد فقيه شهيد اندلسى جانشين او گرديد و تا زمان وفات خليفه بر منصب خود بود . « 30 »\r\nخليفه ابو يعقوب شانزده پسر برجاى نهاد يكى محمد كه ولىعهد بود و ديگر ابراهيم و عبد الله و عبد العزيز و ابو بكر و زكريا و ادريس و عيسى و موسى و صالح و عثمان و يونس و سعد و مساعد و حسن و حسين . از اين ميان جز محمد دو تن ديگر ابو محمد عبد الله العادل و ابو العلاء ادريس المأمون نيز به خلافت رسيدند . شمارى نيز دختر داشت .\r\nگويند كه خليفه ابو يوسف يعقوب ، چهره‌اى تيره‌رنگ داشت با قامتى بلند و صورتى زيبا و چشمانى درشت و سياه و بينى عقابى و ريش مستدير و اندامى درشت و بانگى بلند و بيانى شيوا . « 31 »\r\n\r\n\r\n","description":"","footnote":"\r\n( 30 ) . المراكشى ، المعجب ص 149 .\r\n( 31 ) . المراكشى المعجب ص 147 و 148 . ابن خلكان وفيات الاعيان ج 2 / ص 428 .\r\n","page_name":" 185 ","page_number":197},
  {"content":"\r\n . \r\n","description":"","footnote":"","page_name":" 186 ","page_number":198},
  {"content":"\r\n\r\n\r\nفصل پنجم عصر خليفه محمد الناصر لدين اللّه\r\nچون خليفه ابو يوسف يعقوب المنصور در شب جمعهء بيست و دوم ماه ربيع الاول سال 595 ه / بيست و دوم ژانويه سال 1199 م جهان را بدرود گفت ، بامداد روز بعد پسرش ابو عبد اللّه محمد ملقب به الناصر لدين اللّه به‌جاى او نشست . براى او در مدت يك هفته يعنى تا پايان ماه ربيع الاول بيعت گرفته شد و كسى از برادران و عموها به معارضه برنخاست . خليفهء پيشين پس از نخستين سفرش به اندلس و بازگشتش به مغرب در اواخر سال 578 ه كه سخت بيمار شد ، براى او بيعت گرفت . محمد الناصر به هنگام جلوس هفده ساله بود زيرا در اواخر سال 576 متولد شده بود . المراكشى مىگويد مادرش كنيزى ام ولد رومى بود به نام زهر ولى ابن ابى زرع مىگويد مادرش آزاد بود و امة اللّه نام داشت و دخت السيد ابو اسحاق بن عبد المومن بود « 1 » .\r\nوزارت خليفهء نو را وزير پدرش ابو زيد عبد الرحمان بن موسى بن يوجان بر عهده\r\n\r\n\r\n","description":"","footnote":"\r\n( 1 ) . المعجب ، ص 175 . روض القرطاس ، ص 152 .\r\n","page_name":" 187 ","page_number":199},
  {"content":"\r\n\r\nگرفت و ابو زيد پسر برادر شيخ ابو حفص بود . « 2 » شيخ ابو زكريا و برادرش شيخ ابو محمد عبد الواحد پسران شيخ ابو حفص عمر الهنتاتى ، سمت مستشارى او داشتند .\r\nرياست دربار با السيد ابو الحسن و السيد ابو زيد پسران السيد ابو حفص عم خليفهء متوفى بود . همهء اين انتصابات به وصيت ابو يوسف يعقوب در بستر مرگ انجام پذيرفت .\r\nچون كار بيعت به پايان آمد خليفه همگان را عطا داد و در اول ماه جمادى الاول به فاس رفت و تا پايان سال در آنجا ماند . در اين مدت السيد ابو الحسن بن السيد ابى حفص را امارت بجايه و اعمال آن داد و برادر خود ابو محمد عبد اللّه را به‌جاى السيد ابو زيد به حكومت اشبيليه فرستاد . « 3 » .\r\nدر اواخر عهد ابو يوسف يعقوب المنصور به خصوص به هنگامى كه سرگرم جهاد بود اوضاع افريقيه پريشان شده بود و اكنون وظيفه محمد الناصر بود كه به تدارك آن قيام نمايد .\r\n\r\n1\r\nدر ضمن حوادث افريقيه تا به آنجا آمديم كه يحيى بن اسحاق بن غانيهء ميورقى بر خصم خويش شرف الدين قراقوش غلبه يافت و قراقوش به كوه زد و يحيى بن غانيه طرابلس را از نايب او بستد . چون كار بر او قرار گرفت به قابس رفت . نايب قراقوش پس از فرار او از قابس بيرون رفته بود . شيخ ابو سعيد بن ابى حفص والى تونس يكى از موحدين را به نام ابن تفراجين به قابس فرستاد . يحيى بن غانيه نيز به قابس لشكر آورد و به مردم قابس نامه‌اى نوشت و آنان را به تسليم فراخواند و از هرگونه مخالفت برحذر داشت و سه روز مهلت داد تا دعوت او اجابت كنند . چون مهلت سر آمد يحيى بن غانيه\r\n\r\n\r\n","description":"","footnote":"\r\n( 2 ) . در بعضى روايات ابو زيد بن يوجاق آمده است . رحلة التجانى ، ص 363 .\r\n( 3 ) . ابن عذارى ، البيان المغرب ، القسم الثالث ص 212 ، 213 .\r\n","page_name":" 188 ","page_number":200},
  {"content":"\r\n\r\nبه شهر حمله كرد و آن را محاصره نمود و باغها و نخلستانهاى اطرافش را بريد مگر يك نخل كه آن را براى عبرت ديگران نگه داشت . مردم شهر تسليم شدند بدان شرط كه به والى ايشان ابن تفراجين امان داده شود و به او اجازه دهند كه از راه دريا با زن و فرزند خود شهر را ترك گويد . يحيى بن غانيه به اين شرط وفا كرد و بر آنان باجى مقرر كرد به مبلغ شصت هزار دينار . كاتب او ابو محمد بن عبد البر بن فرسان فتحنامه بنوشت و اعلام داشت كه شهر به دعوت عباسيان بازگرديد « 4 » .\r\nدر همان حال كه يحيى بن غانيه پايه‌هاى سلطهء خويش در بلاد جريد استوارى مىبخشيد در افريقيه كس ديگرى به نام ابن عبد الكريم شورش برپا كرد . محمد بن عبد الكريم رجراجى از سران سپاه بود و به شجاعت مشهور . پدرش سپاهى مردى از اهل مهديه بود و به قبيلهء كوميهء موحدى انتساب داشت و در نبرد با عربها و ديگر عناصر مفسده‌جوى جرئت و جلادت خويش نموده بود . والى افريقيه او را براى سركوب خوارج و متجاوزان برگزيد و دستش را گشاده داشت و او هركس را كه مىخواست مىكشت يا در بند مىكرد و پس از گرفتن اموال بسيار و گرفتن تعهدنامه رهايش مىساخت .\r\nچون شيخ ابو سعيد بن ابى حفص از سوى خليفه المنصور به افريقيه آمد و برادر خود ابو على يونس بن ابى حفص را به مهديه فرستاد ، ابو على يونس ، محمد بن عبد الكريم را فراخواند و خواست تا سهم او را هم از اموالى كه از عربهاى مخالف گرفته است ادا كند . ابن عبد الكريم سر باز زد . ابو على يونس او را بگرفت و به زندان فرستاد .\r\nابن عبد الكريم از شيخ ابو سعيد والى افريقيه دادخواهى نمود ولى پاسخى نشنيد . در اين هنگام عربها در سواحل دست به آشوب زده بودند . مردم از ابو على يونس خواستند كه محمد بن عبد الكريم را آزاد كند . ابو على آزادش كرد و به سركوبى عربها فرستاد .\r\nمحمد بن عبد الكريم با ياران خود برفت و در خارج شهر مهديه لشكرگاه خويش برپا كرد و از آنچه بر سر او رفته بود ياران خود را بياگاهانيد و در آنجا همه مصمم شدند كه بر شهر استيلا جويند . ابن اثير نيز مطالبى قريب به همين دارد حاكى از اينكه اين خلاف\r\n\r\n\r\n","description":"","footnote":"\r\n( 4 ) . رجوع كنيد به رحلة التجانى ، ص 105 - 108 .\r\n","page_name":" 189 ","page_number":201},
  {"content":"\r\n\r\nبر سر گرفتن اموال عربها پديد آمده بود و مىگويد كه ابن عبد الكريم در ماه شعبان سال 595 ه و در اوايل خلافت الناصر بر شهر مهديه استيلا يافت « 5 » .\r\nچون ابن عبد الكريم مهديه را گرفت خود را المتوكل على اللّه ناميد و كارش بالا گرفت . در اين احوال السيد ابو زيد بن ابى حفص از سوى خليفه الناصر امارت افريقيه يافت . جماعتى از مشايخ و سپاهيان با او بودند . ابن عبد الكريم سعى كرد پيش از آنكه ابو زيد آماده نبرد شود او را در تونس محاصره كند . پس به سوى قرطاجنه راند و بر ساحل دريا لشكرگاه برپا نمود . السيد ابو زيد از دريا و خشكى لشكر به جنگ او برد ولى منهزم گرديد و سپاهيان ابن عبد الكريم اطراف تونس را غارت كردند . عاقبت زبان به نصيحت او گشودند كه او نيز در زمره موحدين بود . ابن عبد الكريم را وعده‌هاى نيكو داد و به مهديه بازگرديد .\r\nدر اين اثناء ميان ابن عبد الكريم و يحيى بن غانيهء ميورقى به سبب حسد و همچشمى خلاف افتاد . ابن عبد الكريم به هواى نبرد با او و محاصره‌اش افتاد و او در اين هنگام در قابس بود . پسر خود عبد اللّه را در مهديه نهاد و خود به سوى قابس لشكر برد ولى چون به نزديكى قابس رسيد به وحشت افتاد و از آنجا به قفصه شد و بر آن مستولى گرديد . در اين هنگام يحيى بن غانيه به تعقيب او بيرون آمد . دو لشكر در مكانى به نام قصور لاله مصاف دادند ، ابن عبد الكريم منهزم شد و به مهديه گريخت تا جان به سلامت برد . يحيى بر لشكرگاه او غلبه يافت و همهء اموال آن به غارت برد . اين واقعه در آغاز سال 597 ه بود . يحيى بن غانيه بر سر آن بود كه مهديه را از خصم خود بستاند . پس نزد السيد ابو زيد به تونس كس فرستاد و از او خواستار صلح گرديد و نيز خواست كه چند كشتى به يارىاش فرستد تا به فتنهء ابن عبد الكريم پايان دهد . ابو زيد دو كشتى به يارىاش فرستاد . چون ابن عبد الكريم همهء راهها به روى خود بسته ديد ، به يحيى بن غانيه پيام داد كه او را به جان و مال امان دهد تا تسليم شود . يحيى بپذيرفت . ابن\r\n\r\n\r\n","description":"","footnote":"\r\n( 5 ) . رحلة التجانى ، ص 350 - 352 . الكامل ج 12 / ص 57 .\r\n","page_name":" 190 ","page_number":202},
  {"content":"\r\n\r\nعبد الكريم با پسر خود به نزد يحيى رفت تا بر او سلام كند . يحيى در حال فرمان داد او و پسرش را دستگير كنند . سپس بر مهديه مستولى شد و اموال و ذخاير او در تصرف آورد و او و پسرش را روانهء زندان كرد . پس از اندك زمانى پيكر او را مرده از زندان بيرون آوردند . يحيى پسرش را نيز به كشتى نشاند كه به ميورقه فرستد . در نزديكيهاى قسنطينه او را دست بسته به آب افكندند و غرقش ساختند « 6 » .\r\nبدين‌گونه يحيى بن اسحاق بن غانيهء ميورقى بر سراسر افريقيه جز سواحل شمالى آن فرمانروائى يافت و طرابلس و قابس و صفاقس و مهديه و قيروان و ديگر بلاد جريد را بگرفت و دعوت او تا بونه هم رسيد و در دست موحدين جز تونس و بجايه و قسنطينه نماند . ابو زيد والى افريقيه پيوسته معتقد بود كه يحيى به پيمان صلح پاىبند است ولى يحيى ناگهان باجه « 7 » ، واقع در غرب تونس ، را مورد حمله قرار داد . اين شهر از حيث آبادانى و نعمت بخصوص محصول گندم بهترين شهرهاى افريقيه بود . ميورقى بر باجه مستولى گرديد و در حال حاكم موحدى شهر را بكشت . ابو زيد سپاهى به سردارى برادر خود ابو الحسن والى بجايه به باجه فرستاد . ميورقى از باجه رفته بود ولى بار ديگر بازگشت و شهر را محاصره نمود . چون شنيد كه لشكر موحدى از راه مىرسد از محاصره دست برداشت و به رويارويى با دشمن شتافت و در مكانى به نام حصين نزديكى قسنطينه لشكرگاه زد . در آنجا ميان دو سپاه مصاف افتاد موحدين منهزم شدند و ميورقى بر اموال و بنهء آنان دست يافت . ابو الحسن با بقاياى لشكرش در بدترين حالات به بجايه بازگرديد . « 8 »\r\nشهر بسكره كه چندى پيش ميورقى بر آن غلبه يافته بود اينك خلع طاعت كرد و به اطاعت موحدين درآمده بودند . يحيى بن غانيه لشكر به بسكره برد و شهر را بگرفت و\r\n\r\n\r\n","description":"","footnote":"\r\n( 6 ) . اين تفاصيل را از رحلة التجانى نقل كرديم ، ص 352 - 354 كه به نظر مىرسد موثق‌تر از ديگر روايات باشد .\r\nو نيز رجوع كنيد به تاريخ ابن خلدون ج 6 / ص 194 و 195 .\r\n( 7 ) . اين باجه غير از باجهء اندلس است . رجوع كنيد به الاستبصار فى عجايب الامصار ، ص 160 .\r\n( 8 ) . المعجب ، ص 179 .\r\n","page_name":" 191 ","page_number":203},
  {"content":"\r\n\r\nمردم را به سبب نقض پيمان مجازات نمود و عامل موحدى را بگرفت و به زندان كرد .\r\nمردم بونه بترسيدند كه مبادا بر سر آنان چنين آيد كه بر سر مردم بسكره آمد پس به نزد ميورقى رسول فرستادند و اظهار اطاعت نمودند . اين واقعه در سال 598 ه / 1202 م اتفاق افتاد . يحيى به مهديه رفت و چندى بياسود « 9 » .\r\nدربار موحدى در مراكش از شنيدن اخبار ميورقه پريشان‌خاطر شده بود ، خليفه الناصر يا به عبارت بهتر مشاوران او مشايخ موحدين ، سپاهى به سردارى وزير ابن يوجان بدان صوب گسيل داشتند . ابن يوجان به تلمسان ، سپس به بجايه و قسنطينه آمد ولى نخواست با ميورقى درگير پيكار شود و به تلمسان بازگرديد . در آنجا بود كه به امارت فاس منصوب شد . و تا آن زمان كه همراه الناصر رهسپار افريقيه شد در آنجا درنگ كرد . « 10 »\r\nاين طرد و تعقيب ميورقى به حوادث منطقهء سوس بازمىگردد از اين قرار كه مردى اندلسى الاصل منسوب به قبيلهء جزوله ، به نام عبد الرحيم بن عبد الرحمان بن الفرس معروف به المهر و ابو قصبه و معروف در نزد بربر به ابن الجزاره در سوس عصيان كرد .\r\nاين شورشگر از علماى اندلس بود . روزى در مجلس ابو يوسف يعقوب المنصور به هنگام بحث سخنى از زبانش پريد كه از عاقبت آن بيمناك گرديد . مدتى متوارى زيست . پس از وفات خليفه المنصور در سوس آشكار شد و مدعى امامت شد و گفت او همان قحطانى است كه در حديث از او ياد شده كه قيامت برپا نمىشود تا آنگاه كه مردى از قحطان مردم را رهبرى كند و جهان را كه پر از ظلم و جور شده پر از عدل و داد كند و اين دو بيت به دو منسوب است :\r\n قولوا لابناء عبد المؤمن بن على * تأهبّوا لوقوع الحادث الجلل\r\nقد جاء سيّد قحطان و عالمها * و منتهى القول و الغلّاب للدّول \r\n\r\n\r\n","description":"","footnote":"\r\n( 9 ) . ابن خلدون العبر ج 6 / ص 195 و نيز .  . 311 . p ainahG uoneB sel : leB . A \r\n( 10 ) . البيان المغرب ، القسم الثالث ص 214 . المعجب ، ص 179 .\r\n","page_name":" 192 ","page_number":204},
  {"content":"\r\n\r\nدعوت ابو قصبه در سراسر بلاد سوس شايع شد و جمع بسيارى گرد او را گرفتند .\r\nعاقبت موحدين لشكرى به جنگ او گسيل داشتند . چون سپاه موحدى در حركت آمد قبايل بربر كه به ابن الجزاره پيوسته بودند ، او را رها كردند . جماعت بسيارى از كسانى كه با او مانده بودند كشته شدند . ابو قصبه را گرفتند و سرش را بريدند و به مراكش فرستادند . اين واقعه نيز در سال 598 ه / 1202 م اتفاق افتاد .\r\nدر نوزدهم جمادى الاول سال 597 ه / 26 مارس 1201 م در اشبيليه سيل عظيمى آمد كه كس همانند آن نشنيده بود . سيل به هنگام ظهر جارى شد و قسمت‌هايى از باروى شهر را ويران ساخت مخصوصا باروى ميان باب طريانه و باب الموّذن را . آب سراسر شهر را بگرفت و گويند شش هزار خانه ويران شد . جريان سيل سه روز ادامه داشت . سيل درهء نهر الكبير را از قرطبه تا اشبيليه ويران ساخت و تا قادس رسيد . خلق كثيرى در آب غرق شدند . حادثه‌اى دلگداز بود و مدتهاى دراز بود كه اشبيليه چنين محنتى به خود نديده بود . « 11 »\r\n\r\n2\r\nخليفه ابو عبد اللّه محمد الناصر و مشايخ موحدين براى كارى بزرگ مهيا مىشدند و آن فتح جزاير شرقى ( جزاير بليار ) بود . تاخت‌وتازهاى يحيى بن اسحاق بن غانيه در افريقيه دولت موحدى را واداشت كه ميورقه را فتح كند و به سلطه بنى غانيه پايان دهد .\r\nزيرا اگر جزاير شرقى فتح مىشد يحيى بن غانيه نيز از تجاوزات خويش در افريقيه باز مىماند .\r\nپيش از اين از استيلاى بنى غانيه بر جزاير شرقى و فرستادن ابو يعقوب يوسف\r\n\r\n\r\n","description":"","footnote":"\r\n( 11 ) . البيان المغرب ، القسم الثالث ص 214 . الذيل و التكمله ، الجزء الرابع ( نسخهء خطى موزهء بريتانيا در ترجمه محمد بن احمد بن تمام العذرى ) .\r\n","page_name":" 193 ","page_number":205},
  {"content":"\r\n\r\nعلى بن الربرتير را به جنگ اسحاق بن غانيه و شكست على بن الربرتير در اين پيكار سخن گفتيم . و نيز گفتيم كه على بن اسحاق بن غانيه به تصرف بجايه قيام كرد . و از آن پس بنى غانيه در افريقيه دست به تصرف شهرها زدند و كم‌كم بر قسمت اعظم آن استيلا يافتند .\r\nدر آن اوان كه يحيى بن اسحاق در افريقيه بود برادرش عبد اللّه بن اسحاق بن غانيه در ميورقه فرمان مىراند و چنان كه گفتيم عبد اللّه بن اسحاق در سال 584 ه / 1188 م حكومت ميورقه را از برادر خود محمد بن اسحاق منتزع كرده بود . ميورقه بزرگترين آن جزاير بود و عبد اللّه سالها بدون هيچ منازعى بر آن فرمان مىراند و چون پدرش اسحاق بن غانيه ، با دول مسيحى هم‌جوار بويژه جنووا و پيزا راه مسالمت مىپيمود و با آنان روابط دوستانه داشت . در سال 594 ه / 1198 م عبد اللّه با جمهورى جنووا به مدت ده سال معاهدهء صلح و تجارت بست . اين كار به وسيلهء نيكولالاكانوتزى سفير جنووا به ميورقه صورت گرفت .\r\nبازرگانان مسيحى در ميورقه در امن و آسايش بودند و بازار دادوستد رونق و رواج كامل داشت . البته از آن زمان كه آتش اختلاف ميان بنى غانيه و موحدين افروخته شده بود ، جزاير شرقى نمىتوانست با اندلس روابط بازرگانى برقرار كند ، از اين‌روى به سوى بلاد مسيحى روى آورده بود و در برابر حبوبات و ديگر محصولات كه صادر مىكرد نيازمنديهاى خود را از اسلحه و كشتى و ديگر چيزها تامين مىنمود . نتيجه اين روابط دوستانه براى مسيحيان آن بود كه سواحل كشورشان از تعرض بنى غانيه در امان مانده بود و عبد الله بن غانيه را اگر هواى پيكار با مسيحيان در سر مىافتاد سواحل فرانسه را كه با فرمانروايانشان پيمان دوستى نداشت مورد تعرض قرار مىداد و از اين راه هم ثروت كلانى به دست آورده بود . با وجود اين نمىتوانست همواره نيازهاى برادر خود يحيى را كه در افريقيه مىجنگيد از حيث كشتى و سپاهى برآورد . در هرحال مركز اصلى دولت بنى غانيه باز هم ميورقه به حساب مىآمد . « 12 » .\r\n\r\n\r\n","description":"","footnote":"\r\n( 12 ) .  . 911 811 . p . ainahG uoneB sel , leB . A \r\n","page_name":" 194 ","page_number":206},
  {"content":"\r\n\r\nخليفه محمد الناصر لدين الله و مشايخ موحدين حمله عظيمى را به ميورقه تدارك مىكردند . در اين اثناء عبد الله بن غانيه به جزيره يابسه واقع در جنوب غربى ميورقه لشكر برد تا مگر آن را از موحدين بستاند . اين واقعه در زمستان سال 597 اتفاق افتاد كه ناوگان موحدين در سبته پهلو گرفته بود . ابن ميمون سردار ناوگان موحدين به دفاع برخاست و دو كشتى مهاجمان را آتش زد و عبد الله نوميد به ميورقه بازگرديد . عبد الله سال بعد ( 598 ه ) لشكر به جزيرهء منورقه برد و آن را از موحدين بستد و مردى به نام زبير بن نجاح را از سوى خود بر آنجا امارت داد . گويا عبد الله خبر يافته بود كه موحدين را عزم تسخير ميورقه است از اين‌رو مىخواست با تصرف منورقه و يابسه خيالش از جانب شرقى و غربى ميورقه آسوده باشد .\r\nسرانجام لشكر موحدين براى تصرف ميورقه در حركت آمد . ناوگانى عظيم با سازوبرگ فراوان و آمادگى تمام براى محاصرهء ميورقه در مدتى دراز . اين لشكر در اواخر سال 599 ه / 1203 م از دانيه به راه افتاد و پس از چند روز به يابسه رسيد و روز بعد ، روز شنبه بيست و چهارم ذو الحجه سال 599 / سوم سپتامبر 1203 م رهسپار ميورقه شد . « 13 » ابن عذارى مىگويد كه بخشى از اين ناوگان به سردارى السيد ابو العلاء به جزيره منورقه راه كج كرد و جزيره را تصرف نمود و زبير بن نجاح را بگرفت و اعدام كرد و سرش را بياويخت . « 14 » بدين‌گونه لشكر موحدين توانست ميورقه را در محاصره گيرد . ناوگان موحدين پيش تاخت و در سواحل ميورقه پهلو گرفت و سپاه مهاجم قدم به خاك دشمن نهاد . عبد الله بن اسحاق بن غانيه نيز به دفاعى جانانه پرداخت و هفت روز مقاومت كرد ، سرانجام منهزم شد و بسيارى از سپاهيانش به قتل رسيدند . مدافعان دروازه‌ها را بستند ولى موحدين به شهر درآمدند و دست به تاراج زدند . در اين‌حال ابو العلاء و ابو سعيد كه سر عبد الله بن غانيه را بر نيزه كرده پيشاپيششان مىكشيدند برسيدند و مردم را امان دادند ولى زن و فرزند عبد الله بن غانيه را دستگير نمودند و\r\n\r\n\r\n","description":"","footnote":"\r\n( 13 ) . حميرى ، الروض المعطار ، ص 189 .\r\n( 14 ) . ابن عذارى ، البيان المغرب ، القسم الثالث ص 216 .\r\n","page_name":" 195 ","page_number":207},
  {"content":"\r\n\r\nفتحنامه به خليفه الناصر نوشتند . اين پيروزى در ماه ربيع الاول سال 600 / دسامبر سال 1103 م حاصل گرديد . « 15 »\r\nآنچه در باب فتح ميورقه آورديم روايت صاحب الروض المعطار است و نيز فتحنامه‌اى است كه از سوى الناصر كاتب او عبد الله بن عياش نوشته . روايت صاحب روض القرطاس كه مىگويد الناصر خود در جنگ ميورقه شركت داشت « 16 » از منبع ديگرى تأييد نشده است و حال آنكه ابن عذارى « 17 » و ابن خلدون « 18 » نيز مىگويند كه در اين پيكار الناصر خود در مراكش بود و ابو العلاء ادريس فرمانده ناوگان و شيخ ابو سعيد بن ابى حفص فرمانده نيروهاى زمينى بر ميورقه پيروز شدند .\r\nالسيد ابو العلاء پس از پيروزى ، عبد الله بن طاع الله الكومى را به امارت ميورقه برگزيد و فقيه و محدث عبد الله بن حوطه الله را منصب قضا داد . سپس خليفه الناصر عم خود السيد ابو زيد بن ابى يعقوب يوسف را امارت ميورقه ارزانى داشت و ابن طاع الله را فرماندهى ناوگان .\r\nفتح ميورقه بر پيكر بنى غانيه ضربت شديدى بود و براى هميشه به فرمانروايى ايشان بر جزاير شرقى پايان داد . از سوى ديگر در ممالك مسيحىنشين نزديك بويژه مملكت آراگون تاثيرى عميق داشت . زيرا ميان بنى غانيه و اين ممالك روابط سرشار دوستانه بود . و اكنون مىبايست اين جزاير را به ديده‌اى ديگر بنگرند . دولتهاى مسيحى چون آراگون و جنووا و پيزا همواره طمع در تصرف اين جزاير بسته بودند و اكنون كه از دست بنى غانيه بيرون آمده بود آتش اين طمع تيزتر شده بود . از سوى ديگر يحيى بن غانيه كه اميدش از ميورقه بريده شده بود تمام همت خويش را براى پاى برجا ساختن نفوذ خود در افريقيه به كار مىبرد و مىكوشيد تا به سلطه موحدين در آن\r\n\r\n\r\n","description":"","footnote":"\r\n( 15 ) . الروض المعطار ، ص 189 . الرسالة السادسه و الثلاثين من رسائل الموحديه ص 235 به بعد . روض القرطاس ص 153 .\r\n( 16 ) . روض القرطاس ص 153 . و نيز آلفردبل  761 . p , ainahG uoneB sel \r\n( 17 ) . ابن عذارى البيان المغرب ، القسم الثالث ص 218 .\r\n( 18 ) . تاريخ ابن خلدون ج 6 / ص 247 .\r\n","page_name":" 196 ","page_number":208},
  {"content":"\r\n\r\nسرزمين پايان دهد . يحيى در اين هنگام مهديه را گرفته بود و بر خصم خود ابن عبد الكريم پيروز شده بود ، اكنون درصدد استيلا بر تونس بود . ثغور شرقى و شهرهاى جنوبى تونس به تصرف او درآمده بود . والى افريقيه السيد ابو زيد در برابر تاخت‌وتاز يحيى بن غانيه حالت دفاعى به خود گرفته بود ، بويژه آنكه لشكركشى موحدين به ميورقه سبب شده بود كه از فرستادن يارى به افريقيه غافل شوند و اين عوامل يحيى بن غانيه را به پيروزى نزديكتر مىساخت .\r\nيحيى بن اسحاق بن غانيه پسر عم خود على بن الغانى بن عبد الله بن محمد بن غانيه معروف به الكافى را امارت مهديه داد و خود با سپاه خويش به سوى تونس در حركت آمد . اين واقعه در ماه ذو الحجه سال 599 بود . ميورقى در جبل الاحمر بيرون شهر تونس فرود آمد و برادرش غازى بن اسحاق در جايى به نام حلق الوادى ، آنجا كه دريا به درياچه شرقى شهر مىپيوندد ، موضع گرفت . آنگاه ترعه‌اى را كه بين درياچه و دريا بود پر كرد تا راه ورود كشتيها از دريا به درياچه بسته شود . سپس شهر را در محاصره آورد و منجنيقها نصب كرد . موحدين كه در تونس بودند شمارشان اندك بود و جرئت آن نداشتند كه پاى از دروازه بيرون نهند . محاصره چهار ماه مدت گرفت . روز شنبه هفتم ماه ربيع الاخر سال 600 / پانزدهم دسامبر سال 1203 م يحيى به شهر حمله كرد و شهر را بگرفت و والى شهر السيد ابو زيد و دو پسرش و جمعى از مشايخ موحدين را دستگير كرد . يحيى مردم شهر را امان داد ولى مقرر كرد كه مالى به مقدار صد هزار دينار بپردازند . و گفت براى تصرف شهر همين مقدار هزينه شده . آنگاه كاتب خود اثير بن عصفور و ابو بكر بن عبد العزيز السكاك را مأمور كرد كه آن مال از مردم بستانند . اينان نيز بر مردم سخت گرفتند و بسيارى در زير شكنجه تلف شدند . عاقبت ميورقى به رحم آمد و مردم را امان داد .\r\nميورقى خبر يافت كه ساكنان كوه نفوسه از پرداخت باج و خراج مقرر سر برتافته‌اند .\r\nبيشتر مردم اين ناحيه از خوارج بودند كه نه موحدين را قبول داشتند نه بنى غانيه را بلكه خود هواى استقلال در سر داشتند . يحيى خود بر سر ايشان رفت و ابو زيد و ديگر\r\n\r\n","description":"","footnote":"","page_name":" 197 ","page_number":209},
  {"content":"\r\n\r\nموحدين را كه در بند بودند با خود ببرد تا مبادا بگريزند . آنگاه مقرر كرد كه اهل نفوسه دو هزار هزار دينار بپردازند و با وسايل هولناك خود آن مبلغ از ايشان بستد و به تونس بازگرديد و در قلعه شهر اقامت گزيد . « 19 »\r\n\r\n3\r\nيحيى بن اسحاق بن عانيه بر پايتخت افريقيه مستولى شد و در دست موحدين جز بجايه و نواحى غربى آن جايى باقى نماند . سقوط تونس و اسارت والى و ياران او از مشايخ موحدين ، در دربار مراكش اثرى عميق داشت . آنچه براى موحدين دردناكتر بود ، رفتار ناپسند ميورقى با مردم شهرهاى تحت فرمان بود . بنابراين پس از استيلاء بر ميورقه كه مركز اصلى بنى غانيه بود اكنون مىبايست بر سلطه آنان در افريقيه هم پايان دهند ولى موحدين نيك مىدانستند كه اين كار آسانى نيست . از اين‌رو چون مجلس مشاوره تشكيل شد بيشتر به مصالحه دعوت كردند ولى ابو محمد بن شيخ ابو حفص به لشكركشى به افريقيه و جنگ با ابن غانيه راى داد و الناصر نيز با اين راى موافقت نمود .\r\nدر آن هنگام - يعنى در سال 600 ه كه لشكر موحدين به فتح ميورقه رفت - خليفه الناصر در مراكش ماند تا در كارهاى ادارى و نظامى اندلس نظر كند . از جمله فرمانى صادر كرد كه ولات اندلس به تهيه وسائل نبرد بپردازند . آنگاه به تغيير برخى واليان اندلس پرداخت . از جمله ابو عبد اللّه بن عبد السلام كومى را به فرماندهى ناوگان سبته فرستاد . در همين سال ابراهيم بن الفخار يهودى وزير آلفونسوى نهم پادشاه قشتاله به سفارت به مراكش آمد و خواستار تجديد معاهده صلح گرديد .\r\nچون خبر سقوط تونس و كشتار و تاراج ابن غانيه در افريقيه به گوش الناصر رسيد\r\n\r\n\r\n","description":"","footnote":"\r\n( 19 ) . رحلة التجانى ص 354 - 356 . تاريخ ابن خلدون ج 6 / ص 195 و 284 .\r\n","page_name":" 198 ","page_number":210},
  {"content":"\r\n\r\nعنان عزم از اندلس به سوى افريقيه گردانيد و فرمان داد كه ناوگان سبته به آبهاى افريقيه رود و ابو يحيى بن زكريا الهزرجى را به فرماندهى واحدها معين كرد . در اين روزها يحيى بن اسحاق بن غانيه ، پس از سركوبى ساكنان كوهستان نفوسه به ناحيه طره مركز بلاد نفزاوه رفته بود تا شورش آنان را سركوب نمايد . بسيارى از سپاهيانشان را كشته بود و خانه‌هايشان را آتش زده بود سپس در مطماطه نيز چنان كرده بود .\r\nخلاصه در سرتاسر افريقيه خون ريخته بود و آتش افروخته بود . « 20 »\r\nدر اين هنگام ميورقى از نزديك شدن قواى موحدى خبر يافت و دانست كه خليفه الناصر خود همراه سپاه است . خليفه در اواسط ماه جمادى الثانى سال 601 فوريه سال 1205 م از مراكش بيرون آمد و براى گرد آمدن سپاه موحدين در رباط الفتح استقرار يافت و از آنجا رهسپار افريقيه شد و ناوگان موحدى نيز در همان هنگام به محاذات ساحل به سوى بجايه در حركت بود . فرمانده ناوگان ابو يحيى بن ابى زكريا الهزرجى بود . ميورقى دريافت كه ياراى مقاومتش نيست پس اموال و ذخاير خويش را به مهديه گسيل داشت تا در حراست پسر عمش على بن الغانى باشد . سپس خود از تونس خارج شد و رهسپار جنوب گرديد تا به قيروان رسيد و در آنجا روزى چند درنگ كرد . از قيروان به قفصه راند و در آنجا طوايف عرب را با بذل اموال و دادن وعده‌ها به يارى خود فراخواند و از آنان پيمانها و گروگانها گرفت كه در جنگ او را فرونگذارند . قواى بحريه موحدين به تونس داخل شد و هركه را از اتباع ميورقى در آنجا يافت بكشت . آنگاه مردم را امان داد . الناصر كه از استيلاى قواى خود بر تونس و فرار ميورقى خبر يافت از پى او به سوى قفصه راند . ميورقى به كوه دمر رفت و در آنجا تحصن گرفت . الناصر از قفصه به قابس لشكر برد و از سوى خود عاملى در آنجا نهاد . يحيى بن اسحاق بن غانيه ميورقى همه سعيش آن بود كه تمام مقاومت خويش را در مهديه متمركز كند . از اين‌رو جمعى كثير از قواى خود را در مهديه جاى داده بود و دفاع از شهر را به عهده پسر عم خود على بن الغانى نهاده بود ولى خود در كوه دمر آماده رويارويى با سپاه موحدين بود .\r\n\r\n\r\n","description":"","footnote":"\r\n( 20 ) . رحلة التجانى ، ص 356 .\r\n","page_name":" 199 ","page_number":211},
  {"content":"\r\n\r\nسپاه موحدين به دو بخش شد ، بخشى به سردارى خليفه به محاصره و فروكوفتن مهديه رفت و بخشى نيز به سردارى شيخ ابو محمد عبد الواحد بن ابى حفص به سوى كوه دمر راند . ميورقى با ديدن عظمت سپاه موحدين آهنگ فرار كرد ، ولى سرداران سپاهش او را منع كردند و دل دادند . بر فراز تپه‌اى به نام راس‌تاجرا ميان دو فريق نبردى سخت خونين درگرفت و جمعى از ياران ميورقى به خاك هلاك افتادند يا اسير شدند .\r\nبرادرش جباره و كاتبش على بن لمطى و عاملش فتح بن محمد در ميان كشتگان بودند .\r\nيحيى با اندكى از ياران خود بگريخت . زن و فرزندان خود را كه در نزديكى ميدان جنگ در مكان امنى نهاده بود ، برگرفت و با خود ببرد تا به اسارت نيفتند . شيخ ابو محمد توانست السيد ابو زيد و اصحابش را زنده از اسارات ميورقى آزاد كند .\r\nموحدين به لشكرگاه او دست يافتند و علم سياه عباسى و هرچه را كه در لشكرگاه بود به ضبط درآوردند . همه غنايم و اسيران را نزد خليفه الناصر كه در كنار باروهاى مهديه بود بردند . مردى كه موكل بر السيد ابو زيد بود نيز به اسارت افتاده بود . او را بر اشترى بلندبالا نشاندند و علم سياه عباسى را به دستش دادند و بگردانيدند . شكست ميورقى در كوه تاجرا در روز دوازدهم ربيع الاول سال 602 ه / هفدهم اكتبر سال 1205 م بود . « 21 »\r\nموحدين براى تصرف مهديه بر فشار خود درافزودند . حاكم مهديه على بن الغانى سردارى دلير بود . محاصره و فروكوفتن شهر در زير ضربات منجنيق ادامه داشت تا ميورقى در رأس تاجرا شكست خورد و موحدين غنايم و اسيران و علم سياه را در كنار بارو بردند و در پيش چشم محاصره‌شدگان ميان خود تقسيم كردند . با وجود اين على بن الغانى به شكست ميورقى يقين نمىكرد تا شمار كشتگان مردم شهر و سپاهيان افزون گرديد . عاقبت امان خواست و از الناصر خواست كه اجازت دهد به يحيى پيوندد .\r\nخليفه او را امان داد . على بن الغانى كه موحدين او را الحاج الكافر مىناميدند به نيت\r\n\r\n\r\n","description":"","footnote":"\r\n( 21 ) . رحلة التجانى ، ص 357 - 359 . روض القرطاس ، ص 123 و 124 . البيان المغرب ، القسم الثالث ص 220 و 221 . و نيز :  . 921 . P , ainahG uoneB saL : leB . A \r\n","page_name":" 200 ","page_number":212},
  {"content":"\r\n\r\nپيوستن به يحيى از شهر بيرون آمد ولى روز ديگر بازگرديد و اعلان داشت كه به اطاعت موحدين درآمده است . الناصر از « توحيد » او شادمان شد و او را غرقه در اكرام خود ساخت . على بن الغانى همراه با خليفه به مراكش رفت . در آن هنگام خليفه براى جهاد به اندلس مىرفت با او به جهاد رفت و در جنگ عقاب شركت جست و در آنجا به هلاكت رسيد « 22 » .\r\nخليفه الناصر در روز بيستم جمادى الاخر از مهديه بيرون آمد . مردم شهر را عفو كرده بود . شيخ ابو عبد الله محمد بن يغمور هنتاتى را امارت مهديه داد و عبد الله بن ابراهيم بن جامع را امارت طرابلس . الناصر به تونس رفت و از آنجا فتحنامه به اطراف نوشت و باقى سال 602 و قسمت اعظم سال بعد را در آنجا ماند .\r\n\r\n4\r\nنبرد سخت و گسترده‌اى كه ميان بنى غانيه و موحدين آغاز شده بود ، بدين‌گونه با شكست يحيى بن اسحاق بن غانيهء ميورقى به پايان آمد . موحدين بار ديگر سلطهء خود را بر افريقيه بازيافتند و آن مناطق آبادان و پرجمعيت را پس از ربع قرن كه از دست داده بودند فراچنگ آوردند . بنى غانيه صاحبان جزاير شرقى بر ضد موحدين دشمنان سرسخت دولت مرابطين قيام كردند . آغاز اين كشاكش سال 580 ه / 1184 م در اوايل فرمانروايى خليفه ابو يوسف يعقوب المنصور بود . در اين سال عميد اين خاندان على بن اسحاق ميورقى بر شهر مرزى بجايه غلبه يافت و ما از اين تاريخ حركات و حادثه‌جوييهاى بنى غانيه در افريقيه را دنبال كرديم و ديديم كه چسان شهرهاى افريقيه را يكى پس از ديگرى فتح كردند . بنى غانيه مردان جنگ و سياست بودند . در اين\r\n\r\n\r\n","description":"","footnote":"\r\n( 22 ) . رحلة التجانى ، ص 358 ، 359 . روض القرطاس ، ص 153 و 154 . البيان المغرب ، القسم الثالث ص 220 و 221 و 222 .\r\n","page_name":" 201 ","page_number":213},
  {"content":"\r\n\r\nجنگها علاوه بر ميل به سلطه‌جويى و فرمانروايى هدف ديگرى نهفته بود ، و آن ويران ساختن پايه‌هاى دعوت موحدين و پايان دادن به حكومت آنان بود . بنى غانيه دعوت موحدين را دروغ و فريب مىخواندند و آنان را مشتى غاصب و گنهكار به حساب مىآوردند كه بدون هيچ حقى و يا سند شرعى بر ميراث دولت مرابطين به غدر و ستم چنگ افكنده‌اند . بنى غانيه مرابطين را سروران و رؤساى پيشين خود و انباز قبيلهء خويش مىشناختند و مجاهدان و شهدا مىخواندند و بر خود واجب مىدانستند كه انتقام ايشان بستانند .\r\nدر آغاز كه بنى غانيه به افريقيه آمدند و مبارزهء خود بر ضد موحدين را آغاز كردند ، چنين نيتى داشتند ولى پس از آنكه بر بيشتر شهرها مستولى شدند و از نعمت فرمانروايى برخوردار گرديدند و دستهايشان از نفايس غنايم پر شد خود به صورت گروهى حادثه‌جو درآمدند كه بيش از هرچيز و به هر وسيله در پى يافتن غنايم بودند و بنابراين آن هدف مذهبى و معنوى اندك‌اندك به يك مبارزه و كشاكش مادى بدل گرديد . در پى اين مقصود بود كه يحيى بن غانيه پس از مرگ برادرش على بن غانيه شهرهاى افريقيه را چون قيروان وسوسه و مهديه و صفاقس و قفصه و بلاد جريد و جبل نفوسه و طرابلس و غير آن را بگشود و سرانجام تونس را نيز فتح كرد و غزان را در منطقهء شرقى افريقيه بر جاى خود نشاند و لشكرهاى موحدين را يكى پس از ديگرى به هزيمت فرستاد و از آن پس جز بجايه و سواحل آن چيزى در دست موحدين باقى نماند .\r\nاين سرزمين وسيعى كه يحيى بن غانيه در تصرف آورده بود مجموعه‌اى بود از عناصر مختلف و متنافر از عرب و بربر و در جنوب آن در جبل نفوسه و حوالى آن طوايف خوارج مىزيستند كه هيچ‌يك از دولتها را قبول نداشتند . يحيى بن غانيه با آنكه سردارى رزم‌ديده و كارآزموده بود ، شيوهء كشوردارى نمىدانست ، از اين‌رو با آنكه بر دشمنان خويش در ميدانهاى جنگ پيروزى مىيافت نتوانست يك حكومت منظم و باثبات تشكيل دهد . روش فرمانروايى او آميخته به ستم و تعدى و قتل و مصادره بود .\r\n\r\n","description":"","footnote":"","page_name":" 202 ","page_number":214},
  {"content":"\r\n\r\nمفهوم حق و عدل را نمىشناخت و در برابر جانها اموال و نواميس مردم مسئوليتى براى خود قائل نبود . حكومت ميورقى و عمالش در آن اقطار چيزى جز يك دارودسته غارتگر و حادثه‌جو نبود . از اين‌رو قبايل عرب كه به هيچ روى آتش آزمنديشان خاموش نمىشد از هم‌پيمانان آنان بودند و ديديم كه چه به روز مردم تونس و ساكنان جبال نفوسه آوردند و براى گرفتن اموالشان چه خونها ريختند .\r\nچنين حكومتى محال است كه از خشم و انتقام محكومين خويش در امان بماند .\r\nزيرا همگان خواستار خلاص از زير يوغ آن هستند . حكومت بنى غانيه هم بر دهانهء آتشفشان خشم و كينهء مردم نشسته بود . نمىگوئيم كه حكومت موحدين در افريقيه يك حكومت ايده‌آل بود ولى مىگوئيم حكومتى بود اقلا داراى نظامات يك دولت . به اين علل عجيب نيست كه مردم شهرهاى افريقيه خواستار بازگشت حكومت موحدين مىبودند و لشكر موحدين را با شادباش و تهنيت استقبال مىكردند و از سقوط دولت ميورقيان شادمان مىشدند .\r\nاما يحيى بن اسحاق بن غانيه با آنكه در نبرد كوه تاجرا شكست خورد و اموال و سازوبرگ و بيشتر يارانش را از دست داد و سر در صحرا نهاد و به سوى جنوب گريخت ولى نيروى معنوى خويش را از دست نداد بلكه بار ديگر سر برداشت و خواهيم ديد كه با قواى تازه‌اى و آرزوهاى تازه‌اى قدم به ميدان كارزار مىنهد .\r\n\r\n5\r\nدر ايامى كه الناصر در افريقيه مىزيست تمام همش آن بود كه پايه‌هاى سلطهء موحدين را در آنجا مستحكم سازد و كارى كند كه يحيى بن غانيهء ميورقى بار ديگر آشوب برپا نسازد . ولى يحيى بن غانيه با آنكه در واقعه تاجرا شكست خورده بود همچنان هواى انتقام در سر داشت . از سوى ديگر برخى قبايل بربر در نواحى جنوبى فساد و عصيان آشكار كرده بودند . از اين‌رو در ماه صفر سال 603 ه الناصر كه هنوز\r\n\r\n","description":"","footnote":"","page_name":" 203 ","page_number":215},
  {"content":"\r\n\r\nدر تونس بود لشكرى به سردارى برادر خود ابو اسحاق بر سر ايشان فرستاد . ابو اسحاق تا طرابلس پيش رفت و ريشهء آن فساد و عصيان بركند و قبايل بنى دمر و مطماطه را بر جاى خود نشاند و تا جبال نفوسه شورشيان را تارومار كرد . ابو اسحاق در اين سفر رزمى به مانعى و مقاومتى برخورد نكرد « 23 » .\r\nالناصر براى آنكه از بابت افريقيه آسوده‌خاطر باشد امارت آن ديار را به ابو محمد عبد الواحد بن ابى حفص عمر هنتاتى عميد مشايخ موحدين پيشنهاد كرد . ابو محمد فاتح نبرد تاجرا بود و خواهر خليفه ، دختر ابو يوسف يعقوب المنصور را در حبالهء نكاح داشت .\r\nابو محمد بدان سبب كه از دربار مراكش دور مىافتاد ابتدا نپذيرفت سپس بدان شرط كه از سه سال درنگذرد و كسى در كار او دخالت نكند قبول كرد . الناصر اين شرطها بپذيرفت و او در هفتم ماه شوال سال 603 تونس را به قصد مراكش ترك كرد . الناصر مسافت سه روز راه به مشايعت او رفت . مردم تونس از بازگشتن يحيى بن غانيه بيمناك بودند ولى الناصر لدين الله آنان را به وجود ابو محمد دلگرم ساخت « 24 » . خليفه الناصر پس از درنگى در تلمسان وفاس و مكناسه و بررسى حساب عمال و مصادره و مجازات بعضى از آنها در ماه ربيع الاول به رباط الفتح رسيد و از آنجا پس از يك يا دو روز وارد مراكش شد « 25 » . در مراكش پس از استراحتى به كار ملك پرداخت و عمال اطراف را فراخواند تا در حسابهاى آنان نظر كند . از جمله عمالى كه از اندلس رسيدند يوسف بن عمر و كاتب و مورخ خليفه ابو يوسف المنصور بود . از او گزارشهاى بدى داده بودند . چون نزديك مراكش رسيد گرد او را گرفتند و همهء اموالش را توقيف كردند و در حضور شهود گشودند ولى چيزى كه در خور بهايى باشد نيافتند . خليفه فرمان داد رهايش كنند .\r\nالبته شفيع او در اين اتهام كتابى بود كه در محاسن پدرش تأليف كرده بود .\r\nدر اين اثناء خبر رسيد كه بار ديگر حوادثى در افريقيه رخ داده و يحيى بن غانيهء\r\n\r\n\r\n","description":"","footnote":"\r\n( 23 ) . البيان المغرب ، القسم الثالث ص 223 و 225 .\r\n( 24 ) . رحلة التجانى ، ص 361 و 362 . تاريخ ابن خلدون ج 6 / 248 و 249 .\r\n( 25 ) . ابن عذارى البيان المغرب ، القسم الثالث ص 225 و 226 .\r\n","page_name":" 204 ","page_number":216},
  {"content":"\r\n\r\nميورقى حادثه‌جويىهاى خود را آغاز كرده است . جماعتى از اعراب گرد او را گرفته بودند و او نيز دست كرم گشاده بود و ايشان را به مال مىنواخت و دستشان را نيز در كشتار و تاراج مردم ديگر باز گذاشته بود . از ميان قبايل عرب بنى زغبه با او بر سر كين بودند و همواره به موحدين ارادت مىورزيدند ولى جماعاتى از قبايل رياح و سليم و زواوده از بطون رياح و شيخ ايشان محمد بن مسعود البلط در همه حال در كنار يحيى بودند . چون خليفه از تونس عازم مغرب شد ، يحيى در اواخر سال 603 به سوى شمال راند و به هرجا كه رسيد كشتار و تاراج كرد . شيخ ابو محمد والى افريقيه بيدار كار بود . در حال لشكرى از موحدين و قبايل عرب كه به او وفادار بودند چون بنى عوف و سليم و مرداس بسيج كرد و به سوى او راند . دو لشكر در منطقهء تبيشه بر كناره درهء شبرو مصاف دادند . اين پيكار يك روز به طول انجاميد و در پايان روز به پيروزى موحدين و شكست مرابطين و ميورقين و عربها انجاميد . يحيى كه مجروح شده بود از معركه بگريخت .\r\nلشكرگاه او به دست موحدين افتاد و اموال و بنهء او به غنيمت بردند . اين واقعه در سىام ربيع الاول سال 604 ه / 24 اكتوبر 1207 م اتفاق افتاد . ابو محمد فتحنامه به خليفه نوشت ، خليفه او را سپاس گفت و به مقدار دويست هزار دينار اموال و اسب و جامه به نزد ابو محمد فرستاد تا ميان سپاهيان خويش تقسيم كند « 26 » .\r\nاين شكست نيز يحيى بن غانيه را بر جاى ننشاند و بار ديگر تجديدقوا كرده ، آشكار شد . يحيى بن غانيه اين‌بار رهسپار سجلماسه شد و آنجا را تاراج كرد و آن غنايم به ميان لشكريان خويش تقسيم كرد . رسيدن يحيى بن غانيه به حوالى مغرب و نزديك شدنش به پايتخت موحدين دلها را پر از بيم ساخت . شيخ ابو محمد بار ديگر به جنگ او لشكر آراست . و به والى تلمسان السيد ابو عمران موسى هشدار داد كه بناگاه ميورقى غافلگيرش نكند . ابو عمران در اين روزها از تلمسان بيرون آمده ميان قبايل زناته مىگرديد و به وعده ايشان را دلخوش مىداشت و به پرداخت باج و خراج مقرر و اطاعت از\r\n\r\n\r\n","description":"","footnote":"\r\n( 26 ) . ابن خلدون در العبر ج 6 / ص 196 ، 278 اين مبلغ را صد هزارهزار دينار ضبط كرده يعنى صد مليون دينار كه به نظر مىرسد در كلام او تحريفى رخ داده باشد .\r\n","page_name":" 205 ","page_number":217},
  {"content":"\r\n\r\nدولت ترغيب مىنمود . در ميان سپاهيان ميورقى جمعى از بطون زناته بودند كه سر به موحدين فرود نمىآوردند . برخى از زعماى زناته كه در جنوب تلمسان بودند به ياران خود پيوستند و ميورقى را خبر دادند كه او السيد ابو عمران آلت وعدتى ندارد و از شهرى كه در آن بتواند پناه گيرد نيز دور است . ميورقى خود را به جنوب تلمسان رسانيد .\r\nابو عمران چون مقدمهء لشكر ميورقى را ديد گرفتار اين ترديد شد كه آيا حمله كند يا واپس نشيند . ميورقى اين ترديد مغتنم شمرد و بر سپاه او زد . ابو عمران و يارانش پايدارى كردند تا همه كشته شدند . بعضى از افراد خاندان بنى عبد المؤمن و نيز كاتب ابو الحسن بن عياش و جمعى از طلبهء تلمسان اسير شدند . ميورقى را غنايم بسيار به دست افتاد آنگاه به تاهرت حمله كرد و شهر را تاراج نمود و ويران ساخت . اين واقعه در سال 605 / 1209 م اتفاق افتاد . سپاهيان ميورقه و مرابطين و عرب حوالى تلمسان را تاراج كردند و هرچه كشته يافتند نابود كردند . مردم تلمسان بترسيدند و دروازه‌ها را بستند .\r\nدر اين‌حال وزير ابو زيد بن يوجان امارت تلمسان يافت و با قواى خود به شهر درآمد .\r\nميورقى به سوى طرابلس راند كه در صحرا واپس نشيند . محمد بن مسعود شيخ زواوده و طوايف رياح و سليم و ديگر قبايل نيز با او بودند . « 27 »\r\nپس از اندك مدتى يحيى بن غانيه حملات خود را از سر گرفت . پيروزى در نبرد تاهرت روحيهء او را تقويت كرده بود و يارانش با اموالى كه به غنيمت گرفته بودند انتعاشى يافته بودند و غزها و عربها خواستار حملهء ديگر بودند . يحيى اين‌بار نيز قصد افريقيه داشت ولى نيات او بر ابو محمد بن ابى حفص پوشيده نبود .\r\nابو محمد بن ابى حفص در سال 606 ه با سپاهى عظيم از تونس به‌در آمد و رهسپار قابس شد . سپس به كوههاى نفوسه رفت ، در آنجا با مرابطين و هم‌پيمانان ايشان روياروى شد . چون نبرد آغاز گرديد ميسرهء موحدين در آغاز منهزم شد ولى شيخ ابو محمد كه در قلب لشكر بود با موحدين و حفاظ سخت پايدارى كردند بعضى طوايف\r\n\r\n\r\n","description":"","footnote":"\r\n( 27 ) . البيان المغرب القسم الثالث ص 229 و 230 . تاريخ ابن خلدون ج 6 / ص 249 ، 278 و نيز :\r\n . 941 841 . P , ainahG uoneB SEL : leB . A \r\n","page_name":" 206 ","page_number":218},
  {"content":"\r\n\r\nبنى عوف و بنى سليم نيز يارى دادند ، سرانجام مرابطين رو به گريز نهادند و موحدين بر لشكرگاه و همهء اموال و بنهء آنان دست يافتند . موحدين گريختگان را تعقيب كردند و بسيارى را كشتند يا اسير كردند . ابن خلدون به نقل از ابن نخيل كاتب ابو محمد گويد مقدار غنايمى كه به دست موحدين افتاد هجده هزار بار بود . محمد بن مسعود شيخ زواوده و نيز پسر عمش حركات بن ابى الشيخ و شيخ بنى قره و شيخ مقراوه و محمد بن الغازى بن غانيه در ميان كشتگان بودند . اين‌بار نيز يحيى بن غانيه با بقاياى لشكرش بگريخت .\r\nشيخ ابو محمد بن ابى حفص اعرابى را كه به ابن غانيه پيوسته بودند سخت گوشمال داد و اعرابى را كه در لشكر خودش با ابن غانيه جنگيده بودند غرقهء احسان خود نمود و در درهء قيروان اراضى پهناورى را به آنان بخشيد . ابن عصفور عامل يحيى بن غانيه نيز به سزاى خود رسيد . مردم جبال نفوسه بر او شوريدند و او و دو تن از معاونان او را كه از مرابطين بودند و نيز دو پسر يحيى بن غانيه را به قتل آوردند .\r\nپس از اين پيروزى بلاد افريقيه امن و راحت يافت و آوازهء درايت و سلحشورى شيخ ابو محمد بن ابى حفص در همه‌جا پيچيد آن‌سان كه دومين شخصيت دستگاه موحدين شد . ابو محمد تا سال 618 ه / 1221 م كه جهان را بدرود گفت همچنان در افريقيه زيست و پس از او به وسيلهء خاندان او دولت مستقلى در آن بخش از قلمرو موحدين به وجود آمد . « 28 »\r\nاما يحيى بن غانيه پس از شكست به صحراى جنوبى گريخت و چشم به راه حوادث نشست . پس از اندكى برادرش سير بن اسحاق بن غانيه از او جدا شد و در تونس به شيخ ابو محمد پناه برد و به اطاعت موحدين درآمد . شيخ ابو محمد او را به گرمى پذيرا گرديد . سير بن اسحاق اجازت خواست كه به مراكش رود او را اجازت دادند . به سال 607 وارد مراكش شد و مورد استقبال واقع گرديد .\r\nدر خلال اين احوال خليفه الناصر سرگرم ادارهء امور كشور بود . عادت بر اين داشت\r\n\r\n\r\n","description":"","footnote":"\r\n( 28 ) . تاريخ ابن خلدون ، ج 6 / ص 279 و نيز :  451 - 251 . P , AINAHG uoneB : leB . A \r\n","page_name":" 207 ","page_number":219},
  {"content":"\r\n\r\nكه عمال بلاد را پس از اندك مدتى تعويض مىكرد . از جمله در سال 605 ابو يحيى بن الحسن بن ابى عمران را از وزارت عزل كرد و مقرر ساخت كه در خانهء خود بماند . سپس او را امارت ميورقه داد و به‌جاى السيد ابو عبد الله بن ابى حفص فرستاد و ابو عبد الله را امارت بلنسيه داد و ابو سعيد بن ابى اسحاق بن جامع را به‌جاى ابو زيد بن يوجان وزارت داد .\r\nسپس برادر خود ابو اسحاق را امارت اشبيليه داد و برادر ديگرش ابو محمد را امارت ناحيه شرقى اندلس و شيخ ابو عمران بن ياسين هنتاتى را امارت مرسيه به‌جاى ابو الحسن بن واجاج و السيد ابو زيد را امارت جيان و ابو عبد الله بن ابى يحيى بن شيخ ابو حفص را امارت غرناطه . كتابت ديوان را به ابو محمد بن الحسن و ابو عبد الله بن منيع سپرد كه هر دو از كاتبان چيره‌دست بودند . نخستين به ديوان توقعيات اختصاص يافت و دومى به ديوان عسكر و تنفيذات سلطانى . اين تغييرات در حوزهء قضات نيز رخ داد . از جمله قاضى ابو عبد الله الباجى از قضاى اشبيليه عزل شد و به‌جاى او ابو محمد عبد الحق بن عبد الحق برگزيده شد . همچنين ابن حوط الله به‌جاى ابو على بن ابى محمد المالقى به قضاوت قرطبه معين شد و ابو على را به حضرت خواند و رياست طلبهء حضرت را به او داد ، پدر و برادرانش نيز پيش از او بر اين منصب بودند . ابو ابراهيم بن يغمور منصب قضاى بلنسيه يافت و سردار سپاه ابو عبد الله بن عيسى المرسى را به فرماندهى نيروهاى غربى در شلب برگزيد . و ابو الجيش محارب را براى استقبال و پذيرايى پادشاهان و سفراى روم تعيين نمود كه سمت مترجمى نيز داشت . و چنين شغلى در ميان مشاغل دربار موحدين تا آن روز سابقه نداشت . همهء اين تغييرات و تعيينات در مدت يك سال ، سال 607 ه / 1210 م صورت پذيرفت . « 29 »\r\nدر اين سال در مغرب حوادث ديگرى رخ داد كه درخور ذكر است . از آن جمله كشته شدن ابن عطيه زناتى يكى از شورشيان منطقهء جنوبى تلمسان بود . ابن عطيه از هم‌پيمانان يحيى بن غانيه در منطقهء تلمسان بود . ابن يوجان والى تلمسان حيلتى كرد و\r\n\r\n\r\n","description":"","footnote":"\r\n( 29 ) . ابن عذارى البيان المغرب ، القسم الثالث ص 230 ، 231 ، 234 . تاريخ ابن خلدون ، ج 6 / ص 249 .\r\n","page_name":" 208 ","page_number":220},
  {"content":"\r\n\r\nاو را در مقر خود به قتل رسانيد . از اين حادثه معلوم مىشود كه موحدين براى نابود كردن مخالفان از ترورهاى سياسى هم بهره مىگرفته‌اند . همچنين شيخ ابو محمد از يك‌سو و محمد بن عبد السلام عامل طرابلس به عربها و ديگر عناصرى كه روزى با يحيى بن غانيه همدست و همداستانى داشته بودند ، گوشمالى بواجب دادند و در آن مناطق آرامش برقرار كردند .\r\nاز حوادث بزرگ اين سال ، حريق مراكش است ، در شب پنجشنبهء سوم جمادى الاول به هنگامى كه مردم در خواب راحت بودند . آتش نخست محلهء قيساريه را به كام خود فرو برد و سپس همهء محلات را در برگرفت به ناگاه ناله و فرياد مردم برخاست . خليفه الناصر نيز از بستر بيرون جست و بر منارهء مسجد جامع فرارفت كه آتش‌سوزى را تماشا كند . حريق تا بامداد روز بعد ادامه داشت . مردم بىسروپا به محلات هجوم آوردند و هرچه از سوختن در امان مانده بود غارت كردند . خليفه روز ديگر فرمان داد اين تاراجگران را بيابند و اموال مردم را از ايشان بستانند . بسيارى را گرفتند و اعدام كردند . در اثر اين آتش‌سوزى بسيارى از خانه‌ها و دكانهاى مردم نابود شد و بسيارى از توانگران فقير شدند . خليفه فرمان داد محلات ويران شده را به بهترين وجه از نو بسازند . « 30 »\r\nابن عذارى در حوادث سال 607 به حادثه‌اى اشارت دارد كه درخور توجه است .\r\nاز اين قرار كه بعضى از اعيان و وجوه جزيرهء صقليه نزد شيخ ابو محمد بن ابى حفص در تونس آمدند و خبر دادند كه مسلمانان در صقليه بسيارى از پايگاههاى روميان را از ايشان گرفته‌اند و در بلاد خود به نام دولت موحدى خطبه مىخوانند و دعوت عباسيان و هركس ديگر را قطع كرده‌اند .\r\nاز بررسى تاريخ صقليه در اين دوره از زمان چنان برمىآيد كه اقليت مسلمانى كه در آن جزيره مىزيست سخت تحت فشار و آزار بود . از آن زمان كه آن جزيره در سال 479 ه / 1082 م به دست نورمانها افتاده بود ، مسلمانان پاره‌اى حقوق و امتيازات كسب\r\n\r\n\r\n","description":"","footnote":"\r\n( 30 ) . البيان المغرب ، ص 234 و 235 .\r\n","page_name":" 209 ","page_number":221},
  {"content":"\r\n\r\nكرده بودند . از آن جمله حق سكونت در برخى محلات و اراضى مسينى و بلرم ( پالرمو ) و تراپائى ( طرابنه ) و جرجنت و مازره و غير آن و مىتوانستند در اندك مساجدى كه باقى مانده بود مراسم مذهبى خود را به‌جاى آورند . اين وضع قريب يك قرن در ظل تسامح امراى نورمان بر دوام بود و مقدم بر همه پسر فاتح جزيره دوك روژهء ( رجار ) دوم بود و اين همان اميرى است كه شريف ادريسى را مورد عنايت خود قرار داد و او نيز كتاب شهير خود نزهة المشتاق در جغرافيا را به نام او تاليف كرد . چون روژه ( رجّار ) در سال 1154 م درگذشت پسرش ويليام ( گيوم ) اول ( غليام ) به‌جاى او نشست و پس از او پسرش ويليام دوم ( گيوم ) امارت يافت . در عهد اين پادشاه فشار بر مسلمين صقليه فزونى يافت . ويليام دوم مىخواست بعضى از اراضى را كه از آن مسلمانان بود براى توسعه و يا بناى ديرها و كليساها تصاحب كند . مسلمانان دست به برخى شورشهاى محلى زدند و بر برخى از دژهاى مسيحيان غلبه يافتند . ظاهرا ويليام بعدها از فشار خود كاسته باشد و بار ديگر ميان مسيحيان و مسلمانان صلح و صفا برقرار شده باشد . « 31 »\r\nچون ويليام دوم در سال 1189 م درگذشت ، امپراطور فردريك دوم به‌جاى او نشست او نخستين حاكم صقليه از خاندان هوهنشتاوفن بود . فردريك دوم بار ديگر بسيارى از اراضى مسلمانان را از ايشان بستد و به كليسا واگذار كرد . اين حادثه در سال 1208 م / 605 ه رخ داد . « 32 » ظاهرا بار ديگر مسلمانان دست به شورش زده و بعضى از دژهاى مسيحيان را تصرف كرده‌اند . ولى هيئتى كه از صقليه به نزد شيخ ابو محمد الحفصى آمد آنچنانكه انتظار داشت از او روى يارى نديد . سببش هم اين بود كه موحدين به هيچ‌وجه قصد دخالت در امور صقليه را نداشتند و خواهيم ديد كه چون مبارزه ميان مسلمانان و حكام مسيحى صقليه بار ديگر آغاز شد به سركوبى مسلمانان و اخراج آنان از سرزمينشان منجر گرديد .\r\n\r\n\r\n","description":"","footnote":"\r\n( 31 ) . رجوع كنيد به رحلهء ابن جبير ( قاهره 1955 ) ص 314 و 323 و 332 و 333 .\r\n( 32 ) .\r\n . 195 685 . p ) 2781 eznereiF ( ailiciS id inamlusuM ied airotS : iramA . M \r\n","page_name":" 210 ","page_number":222},
  {"content":"\r\n\r\n\r\nفصل ششم نبرد عقاب\r\nخليفه محمد الناصر لدين الله از اوايل سال 595 ه كه بر تخت فرمانروايى نشست سرگرم حوادث افريقيه و استيلاء بر بنى غانيه و تصرف شهرهاى آن ديار و نفاذ امر موحدين در آن سرزمين بود و از اين‌رو به آنچه در اندلس مىگذشت نمىپرداخت . در اين مدت كه خود دوازده سال را دربر مىگرفت در آن بلاد دست به كارى مهم و اساسى نزد . حتى فتح جزاير شرقى هم به مبارزهء او بر ضد بنى غانيه در افريقيه ارتباط داشت .\r\nاما اوضاع اسپانيا در اين مدت به عواقبى ناگوار مىانجاميد . ممالك اسپانياى مسيحى و مقدم بر همه قشتاله پس از شكست در نبرد الارك سر در لاك خود فرورده بود و از درگير شدن با قواى موحدين حذر مىنمود . افزون بر اين قشتاله و ليون با موحدين قرارداد صلح بسته بودند . چون مبارزه موحدين با بنى غانيه به طول انجاميد و گسترش يافت و سالها گذشت و نيروهاى موحدين به شبه جزيره نيامدند ، مسيحيان دريافتند كه براى لشكركشى به اراضى اسلامى فرصت تازه‌اى دست داده است ولى آنچه آنان را از بهره‌جويى از اين فرصت بازمىداشت ، جنگهاى داخلى ايشان بود .\r\n\r\n","description":"","footnote":"","page_name":" 211 ","page_number":223},
  {"content":"\r\n\r\nهنگامى كه زمان معاهدهء صلح ميان قشتاله و موحدين در شرف پايان يافتن بود ، پادشاه قشتاله آلفونسوى هشتم به بسيج جنگ با اندلس پرداخت . او از زمان هزيمتش در الارك در عطش انتقام مىسوخت . در اوايل سال 1209 سپاه از قشتاله بيرون آورد و رهسپار جيان و بياسه شد . در راه به هر روستا و به هر كشته كه رسيد نابود كرد ، مىكشت و اسير مىگرفت . آلفونسو تا ولايت مرسيه نيز پيش تاخت و با غنايم بسيار به طليطله بازگرديد .\r\nدر همان هنگام در شرق اندلس نيز حوادثى از اين دست اتفاق مىافتاد . السيد ابو العلاء ادريس بن يوسف سردار ناوگان موحدى و فاتح جزاير شرقى به آبهاى برشلونه آمده بود و سپاهيانش در سواحل قطلونيه كشتار و تاراج كرده بودند . ابو العلاء نيز غنايم فراوان حاصل كرده بود . اين واقعه در تابستان سال 1210 م / 607 ه اتفاق افتاد .\r\nپدر وى دوم پادشاه آراگون به خشم آمد . سپاه گرد آورد و همراه با جمعى از شواليه‌هاى معبد ( داويه ) حركت كرد و تا نواحى شمالى بلنسيه را زير پى سپرد و چند دژ اسلامى را در آن منطقه تصرف كرد . « 1 »\r\nاز سرگيرى مسيحيان جنگهاى ويرانگر خود را ، در اراضى اندلس انعكاس عميقى داشت . مسلما پادگانهاى كوچك موحدين كه در شهرها بودند ياراى مقاومتشان با جنگجويان منظم مسيحى نبود و بنابراين مىبايست خليفه خود به تن خويش به شبه جزيره آيد و در جهاد شركت جويد . جماعتى از ساكنان شرق اندلس هم به مغرب آمده در برابر تجاوز آلفونسو از خليفه يارى مىطلبيدند . خليفه - با آنكه شيخ ابو محمد بن ابى حفص با لشكركشى به اندلس موافق نبود « 2 » - نداى جهاد درداد و به بسيج نيرو پرداخت . در همان حال به واليان اشبيليه و قرطبه نامه نوشت كه سپاه گرد آورند و آذوقه و علوفه فراهم سازند و به تعمير راهها پردازند « 3 » .\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، القسم الثالث ، ص 234 .\r\n( 2 ) . تاريخ ابن خلدون ، ج 6 / ص 249 .\r\n( 3 ) . ابن عذارى البيان المغرب ، القسم الثالث ص 235 ، 236 . تاريخ ابن خلدون ، ص 249 . ابن ابى زرع ، روض القرطاس ص 154 .\r\n","page_name":" 212 ","page_number":224},
  {"content":"\r\n\r\nچون كارها ساخته آمد ، در روز شنبهء بيستم شعبان سال 607 ه / پنجم فوريهء سال 1211 م از مراكش به رباط الفتح راند و در حومهء شهر در جايى به نام برج الحمام لشكرگاه برپا كرد و در روز دوشنبهء هجدهم شوال / چهارم آوريل سال 1211 م سپاه در حركت آورد و راهى قصر كتامه ( القصر الصغير ) گرديد . اين راه ، راه لشكركشى مراكش به اندلس بود ولى به نحو شگفت‌انگيزى لشكر دچار كمبود آذوقه و علوفه شد و به صورت بىسابقه‌اى قيمتها بالا رفت . خليفه به خشم آمد و فرمان داد عبد الحق بن ابى داود و نواب او را بگيرند و اموالشان را بستانند . همچنين به قصر كتامه كه وارد شد عامل سبته محمد بن يحيى المسوفى و عمالش را دستگير كرد و بند برنهاد و به فاس فرستاد « 4 » .\r\nعبور لشكر از دريا چند هفته مدت گرفت و الناصر همچنان در قصر كتامه بود . پس از عبور سپاه و بنه خود نيز در اول ماه ذو الحجه / پانزدهم ماه مه از آب گذشت و در جزيرهء طريف به خشكى آمد و مورد استقبال سرداران و فقهاى اندلس واقع شد . خليفه پس از سه روز كه در طريف بياسود به سوى اشبيليه لشكر در حركت آورد . در اواخر سال 607 ه / اواسط ژوئيه سال 1211 م لشكر موحدى در اشبيليه استقرار يافت و خليفه با لشكرى عظيم ، از موحدين و عربها و مردم اندلس و متطوعه و غزها ، اشبيليه را پشت سر نهاد و رهسپار قرطبه شد و از آنجا به جيان و بياسه . الناصر به دژ شلبطره « 5 » مىرفت .\r\nاين قلعه در جنوب غربى قلعه رباح بود . ميان قلعهء رباح و جبال شارات ( سييرا - مورنا ) .\r\nخليفه ابو يوسف يعقوب المنصور ، قلعه رباح را در سال 1195 از شواليه‌هاى جمعيت دينى قلعه رباح پس از پيروزىاش در نبرد ارك گرفته بود و شواليه‌هاى آنجا به قلعهء شلبطره رفته بودند . اين شواليه‌ها بودند كه اراضى جيان و بياسه و اندوجر را مورد حمله قرار مىدادند . خليفه الناصر مىخواست ابتدا اين پايگاه را از ميان بردارد .\r\n\r\n\r\n","description":"","footnote":"\r\n( 4 ) . البيان المغرب ، القسم الثالث ، ص 237 ، روض القرطاس ص 155 .\r\n( 5 ) . شلبطره ، آن‌سان كه در الروض المعطار آمده به اسپانيايى  arreitavlaS  در روض القرطاس ، ص 156 و در العبر ج 6 / 249 سربطره و شربطره آمده ، المراكشى در المعجب ص 182 شلب‌تره ضبط كرده و مىگويد به معنى زمين سفيد است . النويرى نيز از او پيروى كرده ج 8 / ص 279 .\r\n","page_name":" 213 ","page_number":225},
  {"content":"\r\n\r\n\r\n1\r\nلازم است پيش از ورود به موضوع نظرى به اوضاع اسپانياى مسيحى - در اين روزها كه باز نشانه‌هاى جنگى خونين ميان مسلمانان و مسيحيان در افق ظاهر شده است - بيفكنيم . در سال 591 ه / 1194 م كه نبرد الارك درگرفت ميان ممالك اسپانياى مسيحى اتحاد و هم‌آهنگى نبود ، بلكه پادشاه قشتاله در اين پيكار تنها بود و از اين‌رو پس از هزيمت ، سلامت را در پيمان صلح با خليفهء مسلمانان يافت ، خليفه هم‌اكنون كه ضرب شست خود را به مسيحيان نشان داده بود از اين پيشنهاد استقبال كرد .\r\nاسپانياى مسيحى پس از نبرد الارك چندى در آرامش و صلح سپرى ساخت . در اين اواخر پيمان صلحى ميان قشتاله و ليون بسته شده بود ، زيرا آلفونسوى نهم پادشاه ليون با شاهزاده برنجيلا دخت آلفونسوى هشتم پادشاه قشتاله ازدواج كرده بود ولى اين صلح ديرى نپاييد ، زيرا پادشاه ليون پس از پنج سال در اثر فشار مستمر پاپ زن خود را رها كرد . از سوى ديگر يكى از اشراف بزرگ قشتاله به نام دون ديگو لوبث دوهارو سرور بسكايه و برادر زوجهء نخستين پادشاه ليون سر برداشته بود و از اهانتى كه به خواهرش دونيا اوراكا رفته بود به خشم آمده لشكر به ناوار برده و بر اراضى قشتاله دست تجاوز گشوده بود . آلفونسوى هشتم با قواى خود به سوى ناوار رفت . پادشاه ناوار سانچو از عاقبت كار بترسيد و دون‌ديگو را از مملكت خود بيرون راند . دون‌ديگو به پدروى دوم پادشاه آراگون پناه برد ولى او نيز از يارىاش سر برتافت . عاقبت مجبور شد به مسلمانان در ولايت بلنسيه پناه برد و از آنجا با ياران خويش ، اراضى آراگون را مورد حمله قرار دهد .\r\nنخستين نتيجهء اين حوادث اين بود كه ميان ناوار و قشتاله در سال 1207 م به مدت پنج سال پيمان صلح بسته شد ، سپس پادشاه قشتاله وارد عمل شد و كوشيد تا ميان پادشاه ناوار و پادشاه آراگون نيز عقد دوستى برقرار گردد . اين پيمان در سال 1209 صورت وقوع يافت و بدين‌گونه ميان ممالك اسپانياى مسيحى جز مملكت ليون\r\n\r\n","description":"","footnote":"","page_name":" 214 ","page_number":226},
  {"content":"\r\n\r\nتفاهم ايجاد شد .\r\nقرارداد صلح ميان موحدين و آلفونسوى هشتم در سال 1210 پايان مىگرفت .\r\nآلفونسوى هشتم كه به دوستى ديگر پادشاهان مسيحى دلگرم شده بود حملات خويش را به اراضى مسلمانان در منطقهء جيان و بياسه و اندوجر آغاز كرد . اين تجاوزات ميان سالهاى 1209 و 1210 آغاز شد و آلفونسو به احتجاج رسولان خليفه وقعى ننهاد . قلعهء شلبطره كه اكنون مقر شواليه‌هاى قلعهء رباح شده بود پايگاه حملات خونين بر ضد مسلمانان بود . پدروى دوم پادشاه آراگون نيز به آلفونسوى هشتم تأسّى كرده در منطقه بلنسيه دست به كشتار و تاراج گشوده بود . و بدين‌گونه مىخواست از موحدين به سبب حمله به سواحل كشورش انتقام بستاند . پدرو نيز بر چند دژ مستولى شده بود .\r\nدر چنين شرايطى آلفونسوى هشتم مىتوانست در صورت جنگى ميان او و موحدين از پادشاه آراگون يارى جويد .\r\nپاپ اينوسان سوم « اينوكنتيوس » كه در سال 1198 بر كرسى رسولى فرارفته بود داراى روحيه‌اى سخت صليبى بود و اين روحيه با روحيهء پادشاهان اسپانياى مسيحى كه در آتش كينهء مسلمانان مىسوختند ، نيكو موافقت داشت . از اين‌رو پادشاه قشتاله هنگامى كه آهنگ لشكركشى نمود گرهارد اسقف شقوبيه را به نزد پاپ فرستاد تا با راه انداختن يك جنگ صليبى بر ضد مسلمانان اسپانيا به او يارى رساند . همچنين ردريك مطران طليطله « 6 » را و چند تن ديگر از اكابر اسقفها را به فرانسه و امم مجاور گسيل داشت و از آنان خواست كه در آن مهم كه در پيش داشت يارىاش نمايند . پاپ به نداى او پاسخ داد و در ژانويهء سال 1212 م نزد اسقفهاى جنوب فرانسه كس فرستاد كه رعاياى خود را موعظه كنند تا به جان و مال به يارى پادشاه قشتاله برخيزند و او در عوض گناهان هركس را كه در اين راه قدم نهد مىبخشايد . در اين اوان ولىعهد قشتاله\r\n\r\n\r\n","description":"","footnote":"\r\n( 6 ) . ردريك طليطلى صاحب تاريخ مشهور است به لاتينى به نام  senadeloT selanA  متضمن تاريخ اسپانياى مسيحى تا اوايل قرن سيزدهم . اين كتاب در سال 1606 م در فرانكفورت در سلسلهء  atartsulI anapsiH  و نيز با چاپ عربى تاريخ المكين بن العميد در سال 1625 در لندن منتشر شده است .\r\n","page_name":" 215 ","page_number":227},
  {"content":"\r\n\r\nفرزند آلفونسوى هشتم مرده بود و پاپ براى او تسليت فرستاد . همچنين به سبب از دست رفتن شلبطره - كه به دست موحدين افتاده بود - او را تعزيت گفته بود و نيز بيم خود را از جنگ بر ضد البىهاى ( آلبيگائيان ) جنوب فرانسه بدون داوطلبان كافى اظهار داشته بود . « 7 »\r\nو براى او در تمام جبهه‌ها از خداوند پيروزى خواسته بود . در ضمن توصيه كرده بود كه اگر با « امير المؤمنين » پيمان دوستى بندد تا آلت و عدت بيفزايد بهتر خواهد بود .\r\nدر ماه ذو الحجهء سال 607 ه / ماه مه سال 1211 م كه الناصر لشكر خود را از دريا گذرانيد وضع قشتاله و ممالك اسپانياى مسيحى بدين‌گونه بود .\r\nالناصر با سپاه خود در روزهاى نخستين سال 608 ه / اواخر ژوئيه سال 1211 م از اشبيليه بيرون آمده رهسپار جيان ، سپس ابدّه و بيّاسه شد آنگاه رهسپار شمال گرديد تا به قلعه شلبطره رود . اين قلعه بر روى تپه بلندى ، نزديك به كوههاى شارات قرار داشت و از استوارترين قلاع آن نواحى بود . از سخنان صاحب روض القرطاس برمىآيد كه خليفه از همان آغاز آهنگ قشتاله داشت ولى وزيرش ابن جامع او را به وجوب تسخير شلبطره قانع نمود ، و موقعيت حساس آن را براى او بيان داشت . « 8 » از روايات ديگر برمىآيد كه هدف خليفه از اين لشكركشى شلبطره بوده و در فتحنامه‌اى كه پس از جنگ شلبطره نوشته است بر اين امر اشارت دارد كه هرچند پادشاه قشتاله را خانه نزديكتر بوده است ولى بدان سبب كه فصل غزو و جهاد سپرى گرديده و راهها همه باران و گل و لاى و آبگيرهاست و بيشتر پلها ويران شده و اسبها را ياراى حركت نيست ، دژ شلبطره را بر مملكت قشتاله فعلا مقدم داشته است زيرا در قلب اسلام جاى\r\n\r\n\r\n","description":"","footnote":"\r\n( 7 ) . آلبىها  secnegiblA  فرقه‌اى است الحادى كه در جنوب فرانسه در اوايل قرن يازدهم در شهر آلبى ظاهر شدند و بر ضد مذهب كاتوليك قيام كردند و تا اوايل قرن دوازدهم كه به دست سيمون دومونفور تارومار شدند آيين خويش تبليغ مىكردند .\r\n( 8 ) . ابن ابى زرع ، روض القرطاس ص 156 ، 157 .\r\n","page_name":" 216 ","page_number":228},
  {"content":"\r\n\r\nدارد و به منزلهء پايگاهى است براى مسيحيان بر ضد مسلمانان « 9 » در هرحال موحدين نخست بر حوالى قلعه مستولى شدند و از مسيحيان چهارصد تن را كشتند و همه آن نواحى را به آتش كشيدند و دژ اللج را در نزديكى آن گرفتند . سپس چهل منجنيق هولناك در اطراف نصب كردند و دژ را زير ضربات سنگهاى گران گرفتند تا مدافعان را مجبور به تسليم كردند . اين نبرد بنابر قول صاحب الروض المعطار پنجاه و يك روز مدت گرفت . چون مسلمانان دژ را به تصرف درآوردند در حال كليساهايش را به مسجد بدل كردند . خليفه نيز به وعدهء خود وفا كرد و پادگان مسيحى را اجازت داد كه به بلاد خود روند . اين واقعه در آغاز سال 608 ه / اواخر اوت سال 1211 م بود . الناصر پس از فتح شلبطره ، پيروزمند به اشبيليه بازگرديد . آلفونسو از ديگر ملل مسيحى يارى طلبيد و آنان را به حمايت از دين خود برانگيخت . اجابتش كردند و از هر سو به نزد او شتافتند .\r\nدر همان هنگام كه الناصر پس از فتح شلبطره به اشبيليه آمد پادشاه قشتاله با سعى و تلاش تمام به بسيج نيرو و سازوبرگ پرداخت اين تلاش منحصر به يارى خواستن از ديگر ملوك مسيحى اسپانيا نبود بلكه - چنان كه آورديم - نزد پاپ نيز رسول فرستاده بود تا او را وادارد كه به جنگ با مسلمانان رنگ يك جنگ صليبى بدهد . پاپ نيز به دعوت او گوش فراداد و از اسقفهاى جنوب فرانسه و ديگر جايها خواست كه مردم را به جنگ مسلمانان برانگيزند . زيرا سقوط شلبطره و تارومار شدن شواليه‌هاى قلعهء رباح براى ممالك مسيحى همجوار به مثابه زنگ خطرى بود و صليبى كردن چنين جنگى را توجيه مىكرد . « 10 » ردريك طليطلى مورخ كه خود سمت مطرانى داشت ، از كسانى بود كه براى گردآورى متطوعين مسيحى در نواحى جنوبى فرانسه به گردش پرداخته بود . در تمام سال 1211 م اين وضع ادامه داشت و دسته‌دسته متطوعين به\r\n\r\n\r\n","description":"","footnote":"\r\n( 9 ) . البيان المغرب ، القسم الثالث ص 239 ، و نيز رجوع كنيد به المعجب ص 182 . در بعضى از روايات مسيحى سقوط قلعه را در سپتامبر 1210 نوشته‌اند :  . 81 . p ) 6591 laeR daduiC ( avartalaC ed nedro aL \r\n( 10 ) .  . 81 . p : avrartalC ed nedrO aL \r\n","page_name":" 217 ","page_number":229},
  {"content":"\r\n\r\nطليطله مىآمدند ، زيرا طليطله محل گرد آمدن اين لشكرها بود . در اوايل سال 1212 م مطران ردريك ، با جمع كثيرى از متطوعين فرانسوى به طليطله بازگرديد و شواليه‌هاى دينى قلعه رباح و شنت‌ياقب و اسبتاريه و داويه ( شواليه‌هاى معبد ) و هر جمعيت دينى كه در آن حدود بود در طليطله گرد آمدند . كنتها و شواليه‌هاى قشتاله نيز حاضر شدند و مقدم بر ايشان روساى خاندان لارا و كنت ديگو لوبث و لوبه دياث دهارو با همه سواران خود آماده پيكار شدند . گومث راميرس سركردهء شواليه‌ها قلعهء رباح بود و پدرو آرياس سركردهء شواليه‌ها شنت‌ياقب و سركردهء استباريه پسر جوتيرو هرمنجلد . بر صفوف جنگجويان هر شهرى اسقفى فرمان مىراند و هزينه سربازان خود را تأمين مىنمود .\r\nعلاوه بر اينها جمعى از روحانيان فرانسه نيز آمده بودند كه هريك جمعى از جنگجويان را در پى داشتند و مقدم بر همه دو اسقف بورد و ونانت بودند .\r\nهنوز ماه مه سال 1212 م نرسيده بود كه از اطراف قريب به دو هزار از بارونها با حواشى خود و ده هزار سوار جنگجو و پنجاه هزار پياده مهياى رزم بودند . اين سپاه صليبى مركب بود از سپاهيان قشتاله و آراگون و ناوار و آنهايى كه از جليقيه و پرتغال آمده بودند . براى پادشاه قشتاله افزون بر اين افراد ، مقادير فراوانى هم اموال و اسلحه و آذوقه از اطراف فرانسه و ايتاليا رسيده بود . در ماه ژوئن سال 1212 شمار سپاهيان مسيحى به صد و ده هزار نفر رسيد . پاپ اينوسان سوم براى پيروزى جنگجويان مسيحى ، سه روز روزه در رم اعلام كرد و نمازهاى عمومى برپا كرد . روحانيان و راهبان جامه‌هاى سياه پوشيدند و با پاى برهنه راه مىرفتند .\r\nدسته‌جات دينى به راه افتاده بود و از كليسائى به كليساى ديگر مىرفتند . پاپ خود موعظهء مهيجى كرد و از مسيحيان خواست به درگاه خداوند دعا كنند تا مسيحيان بر مسلمانان اندلس پيروز گردند . « 11 » در روايات المراكشى « 12 » و ابن عذارى « 13 » و\r\n\r\n\r\n","description":"","footnote":"\r\n( 11 ) . اشباخ تاريخ الاندلس فى عهد المرابطين و الموحدين ( ترجمهء عربى ) ص 358 - 360 .\r\n( 12 ) . المعجب ، ص 182 .\r\n( 13 ) . البيان المغرب ، القسم الثالث ص 240 .\r\n","page_name":" 218 ","page_number":230},
  {"content":"\r\n\r\nصاحب الروض المعطار « 14 » از سازوبرگ بسيار آلفونسو پادشاه قشتاله ياد شده است .\r\nاز اين‌سو نيز خليفه الناصر بيكار ننشست و چون از شلبطره به اشبيليه بازگرديد به جمع‌آورى لشكر پرداخت و بر سازوبرگ لشكر خود بيفزود . در روز بيستم ژوئيهء سال 1212 م سپاه عظيم مسيحيان در حركت آمد و از طليطله رهسپار جنوب گرديد .\r\nاين سپاه منقسم به سه لشكر اصلى بود يكى مقدمه كه شمار آن را شصت هزار نفر نوشته‌اند و بعضى صد هزار نفر ، اينان از جاى ديگر آمده بودند . فرمانده اين لشكر سردار قشتالى ديگو لوبث دهارو بود كه جمعى از اكابر روحانيان و كنتها با او همكارى مىكردند . لشكر دوم قواى آراگون و قطلونيه و شواليه‌هاى داويه بودند به سردارى پدروى دوم پادشاه آراگون و لشكر سوم عقبداران بودند مركب از قواى قشتاله و ليون و پرتغال و شواليه‌هاى قلعهء رباح و شنت‌ياقب و اسبتاريه . سردار اينان آلفونسوى هشتم پادشاه قشتاله بود و جمعى از روحانيان و سروران او را يارى مىدادند و مقدم بر همه ردريك مطران طليطله بود . در روايات شمار اين بخش از سپاه را سىهزار سوار نوشته‌اند غير از پيادگان .\r\nدر روز بيستم محرم سال 609 ه / بيست و سوم ژوئن سال 1212 م الناصر از اشبيليه بيرون آمد و رهسپار جيان شد تا با سپاه مسيحيان روياروى شود . در همين هنگام سپاهيان مسيحى به سوى اراضى اسلامى در حركت بودند . روز بيست و چهارم ژوئن به دژ ملجون در حدود اراضى اسلامى رسيدند و بر آن استيلا يافتند و پادگان كوچك مسلمانان را كشتند و همچنان تا قلعهء رباح كه بزرگترين پايگاههاى اسلامى در آن منطقه بود پيش آمدند . قلعهء رباح را خليفه المنصور پس از نبرد الارك - چنان كه گفتيم - از شواليه‌هاى قلعهء رباح گرفته بود و كليساى آن به مسجد تبديل كرده بود و ابو الحجاج يوسف بن قادس از سواران دلير اندلس ، فرمانروايى آن دژ را بر عهده داشت ، در اين هنگام مدافعان قلعه هفتاد سوار بودند . « 15 » مسيحيان هنگام عبور از رود وادى يانه\r\n\r\n\r\n","description":"","footnote":"\r\n( 14 ) . الروض المعطار ص 137 .\r\n( 15 ) . روض القرطاس ، ص 157 .\r\n","page_name":" 219 ","page_number":231},
  {"content":"\r\n\r\nكه قلعه رباح در كنار آن بود به سبب موانعى كه مدافعان ايجاد كرده بودند به سختى عبور كردند . و در حال قلعه را محاصره نمودند ولى دست يافتن به آن بس دشوار مىنمود . از اين‌رو سه روز در آنجا درنگ كردند و به سگالش پرداختند كه آيا آن را اكنون محاصره كنند و به تصرف آورند يا بعد از پيروزى بر لشكر خليفه الناصر . عاقبت تصميم به حمله گرفتند و در روز سىام ژوئن حمله آغاز كردند . و كار به آنجا منتهى شد كه مدافعان قلعه را امان دهند تا به بلاد خود روند آنگونه كه در نبرد شلبطره مسلمانان مدافعان قلعه را امان داده بودند .\r\nابو الحجاج يوسف بن قادس از خليفه كه در همان نزديكى بود يارى خواست ولى پاسخى نشنيد و چون دفاع را بيهوده مىدانست و نمىخواست مردانش بيهوده كشته شوند به اين پيشنهاد گردن نهاد . آلفونسو پادشاه قشتاله نيز خوشدل شد . اما آراگونيها و ديگر جنگجويانى كه از ديگر جايها آمده بودند نمىخواستند بدون ريختن خون مدافعان مسلمان به اين كار تن دردهند . پس از گفتگوهايى مقرر شد مدافعان قلعه بدون سلاح و تنها با سى و پنج اسب از قلعه خارج شوند . آلفونسو قلعه را به صاحبان پيشين آن يعنى شواليه‌هاى قلعهء رباح تحويل داد . « 16 »\r\nفتح قلعهء رباح سبب شد كه در لشكر مسيحيان ميان جنگجويان قشتالى و آنان كه از ديگر جايها آمده بودند خلاف افتد . آنان كه از ديگر جايها آمده بودند رها كردن مدافعان قلعه را خلاف يك جنگ صليبى مىشمردند و از سوى ديگر آلفونسو را متهم ساختند كه ذخاير نفيس قلعه را خود تصاحب كرده است . از اين‌رو اظهار كردند كه هواى گرم اسپانيا را برنمىتابند و با شركت در جنگ ملجون و قلعهء رباح وظيفه شرعى خود را ادا كرده‌اند و بايد اكنون به بلاد خويش بازگردند . مطران بوردو كه بزرگترين مطرانهايشان بود نيز اين رأى را تأييد مىكرد . تلاشهاى پادشاه قشتاله و ديگر\r\n\r\n\r\n","description":"","footnote":"\r\n( 16 ) . المراكشى ، المعجب ص 183 . ابن ابى زرع ، روض القرطاس ، ص 157 . نيز رجوع كنيد به روايت اسقف اربونه كه در جنگ شركت داشته :\r\n . 342 - 242 . P ) 6591 dirdaM ( atsiuqnoceR al ed sallataB sednarG saL : adnariM iciuH \r\n","page_name":" 220 ","page_number":232},
  {"content":"\r\n\r\nهم‌پيمانان او سود نبخشيد و جز ارنولد اسقف اربونه و نيز كنت بلاسكون كه در اصل قشتالى بود و جمعا صد و سى سوار به همراه داشتند باقى طوايف لشكرگاه قشتاله را ترك گفتند . اينان قريب به پنجاه هزار نفر بودند كه به سوى جبال پيرنه در حركت آمدند . « 17 »\r\nمردم شهرهايى كه بر سر راهشان بود از بيم تجاوز و تاراج آنان دروازه‌ها را به رويشان بستند . « 18 » در روايات اسلامى هم به اين اختلاف و كشاكش در لشكرگاه آلفونسو اشارت رفته است . از جمله المراكشى در المعجب تصريح مىكند كه چون آلفونسو آنان را از كشتن مدافعان قلعهء رباح منع كرد ، گفتند ، آمده‌ايم كه شهرها را فتح كنيم و مسلمانان را بكشيم و چون ما را از آن منع مىكنى ماندن ما را روى نيست . « 19 »\r\n\r\n2\r\nدر اين هنگام الناصر با لشكر جرار خويش به جيان رسيد و روزى چند در خارج شهر بياسود و منتظر عبور از رودخانه شد . از سقوط قلعهء رباح و خلاف افتادن در لشكر دشمن و بازگشت قسمت بزرگى از آن به شهرهاى خود خبر يافت . ابو الحجاج يوسف بن قادس با ياران به لشكرگاه خليفه آمد تا ماجراى خود شرح دهد . وزير ابو سعيد بن جامع نگذاشت با خليفه ديدار كند و خود زبان به سعايتش گشود و او را متهم ساخت كه در تسليم قلعه به مسيحيان مرتكب خيانت شده است . الناصر او و دامادش را بىآنكه به سخن او گوش دهد و در كار او تحقيق كند به اعدام محكوم كرد .\r\nآن دو را زير ضربات نيزه كشتند . كشتن اين سردار دلير اندلسى بدينگونه ، سپاهيان اندلسى را به خشم آورد و چون وزير ابو سعيد بن جامع از خشم آنان خبر يافت سران\r\n\r\n\r\n","description":"","footnote":"\r\n( 17 ) . اشباخ تاريخ المرابطين و الموحدين ( ترجمه عربى ) ص 361 ، 362 .\r\n( 18 ) . اشباخ ، تاريخ المرابطين و الموحدين ( ترجمهء عربى ) ص 362 ، 363 . و نيز روايت اسقف اربونه در  . 542 . P : dibI : adnariM . H \r\n( 19 ) . المعجب ، ص 183 .\r\n","page_name":" 221 ","page_number":233},
  {"content":"\r\n\r\nآنان را بخواند و فرمان داد كه از لشكرگاه بروند زيرا موحدين را در اين پيكار به آنان نيازى نيست و اين امر سبب شد كه در لشكر موحدين نابسامانيهايى پديد آيد .\r\nسقوط قلعهء رباح به دست مسيحيان در روحيهء خليفه تأثير ناگوارى داشت .\r\nآلفونسوى هشتم پس از استيلاء بر قلعه توانست بىنظميهايى را كه از رفتن آن جنگجويان در لشكرگاهش حاصل شده بود رفع كند و باقى قوايش را يعنى سپاهيان قشتاله و آراگون و جليقيه و پرتغال را نظام دهد . پادشاه ناوار با آنكه با قشتاله دشمنى ديرين داشت و با موحدين پيمان صلح بسته بود راضى شد كه در اين جنگ كه جنبهء مذهبى داشت شركت كند و اين به سبب اصرار پاپ بود . « 20 » بارى قواى متحد مسيحى راه جنوب ، راه اراضى اسلامى را در پيش گرفت . نخست بر شلبطره غلبه يافت و طلايع آن بر كوهستان شارات ( سييرامورنا ) آشكار شد و گذرگاه مورادال را اشغال كرد . اين واقعه در روز سيزدهم ژوئيهء سال 1212 م / دهم صفر سال 609 ه بود .\r\nخليفه الناصر نيز با سپاه خود به سوى شمال در حركت بود تا با دشمن روياروى شود . سپاه موحدى بر طبق عادت به تقسيمات نژادى و قبيله‌اى منقسم بود و به پنج قسمت تقسيم مىشد : يكى طوايف عرب و ديگر قبايل مغرب چون صنهاجه و زناته و مصامده و غماره و غير ايشان و سوم متطوعين و چهارم سپاهيان منظم موحدين و پنجم سپاهيان اندلسى . در باب شمار سپاه موحدين ارقام مبالغه‌آميزى ذكر كرده‌اند . مثلا صاحب روض القرطاس مىگويد كه متطوعين صد و شصت هزار پياده و سوار بودند و پيادگان سيصد هزار و غلامانى كه زوبين به دست پيشاپيش خليفه مىرفتند سى هزار نفر و تيراندازان و غزان ده هزار نفر و اينان غير از مزدوران موحدين و زناته و عرب و غير ايشان بود . « 21 » و اين بدان معنى است كه سپاه موحدى يك سپاه نيم ميليون نفرى بوده است ، آن هم غير از مزدوران . روايت ديگر شمار اين سپاه را ششصد هزار جنگجو ضبط كرده است . « 22 » مسلم است كه تهيهء ارزاق و علوفه چنين لشكر عظيمى امرى محال است و\r\n\r\n\r\n","description":"","footnote":"\r\n( 20 ) . ابن عذارى البيان المغرب ، القسم الثالث ص 241 .\r\n( 21 ) . ابن ابى زرع روض القرطاس ص 155 و 159 و 160 .\r\n( 22 ) . نفح الطيب ج 2 / ص 538 . السلاوى نيز در الاستقصاء آن را نقل كرده است ، ج 1 / ص 191 .\r\n","page_name":" 222 ","page_number":234},
  {"content":"\r\n\r\nحال آنكه بارها ديده‌ايم كه مسئله ارزاق و علوفه يكى از مسائل مهم قواى موحدين بوده است . ما معتقديم كه سپاه موحدى با توجه به واحدهاى مختلف آن از دويست هزار تجاوز نمىكرده است .\r\nموحدين از رود وادى الكبير گذشتند و به سوى بياسه راندند . دليران موحدى گذرگاههاى كوههاى شارات را كه به بياسه و ابّده منتهى مىشد گرفتند ، از جمله گذرگاه صعب العبور لوسا بود و لشكر در دشت وسيعى واقع در برابر اين گذرگاه فرود آمد . اين ناحيه امروزه در سمت غربى سانتا النا  anelE atnaS  قرار دارد و در فتحنامه‌ها از آن به المرشه ياد شده است . خليفه را قصد بر آن بود كه در اين مكان بايستد تا لشكر مسيحيان برسد . الناصر با اخبارى كه از انشعاب در لشكر آلفونسو شنيده بود و اطلاعى كه از وضع سازوبرگ و ارزاق و علوفهء دشمن داشت يقيين داشت كه در اين نبرد پيروزى از آن اوست .\r\nخوشبختانه براى من فرصتى پيش آمد كه از كوههاى سييرامورنا ( شارات ) بالا روم و مكانهايى را كه سپاه مسيحيان از آنجا گذشته‌اند يا در آنجا لشكرگاه ساخته است ببينم و در دامنهء كوه جايگاه لشكر موحدين را بررسى كنم .\r\nاين جنگ را در تواريخ مسيحيان جنگ ناواس دوتولوسا  asoloT ed savaN  گويند و اين نام امروز بر خردك روستايى در دامنهء كوه نزديك شمال شرقى لاكارولينا بر سر بزرگراه مادريد به‌سمت جنوب به اندلس اطلاق مىشود .\r\nولى اين نام يعنى ارتفاعات تولوسا يا عقاب تولوسا امروز مدلول قديم خود را از دست داده‌اند و از معلومات و اسناد تاريخى و نيز تحقيقات جديد ، چنين برمىآيد كه اين جنگ درست در اين مكان كه اين نام بر آن اطلاق مىشود واقع نشده بلكه ده كيلومتر آن طرفتر در ارتفاعات و دشتهاى غرب قريهء سانتاالنا ميان آن و قريهء ميرانده‌دل‌رى در پايين تپه‌اى به نام مائدة الملك  yeR led aseM  درگرفته است .\r\nبرخى آلات نبرد از جمله پيكانهاى موحدين كه براى بستن اسب در زمين فرو مىكرده‌اند هنوز هم در آنجا يافته مىشود و اين نظريه را تأييد مىكند . من با رنجى\r\n\r\n","description":"","footnote":"","page_name":" 223 ","page_number":235},
  {"content":"\r\n\r\nفراوان از كوه شارات كه زمانى اندلس و اسپانياى مسيحى را از هم جدا مىكرده است فرارفتم تا به محل دژ عقاب برسم . اين دژ را امروز به زبان اسپانيائى دژ كاستروفرال  larreF ortsaC  گويند و صاحب روض القرطاس آن را حصن العقاب و گاه حصن العقبان ناميده است ، دژ عقاب بالاى يكى از كوههاى شارات در صف سوم يا چهارم و روبه‌روى شهر سانتاالنا است امروز از آن جز ويرانه‌اى باقى نمانده است .\r\nسپاه مسيحيان پس از اشغال مورادال توانستند دژ كاستروفرال يا حصن العقاب را تصرف كنند ولى احساس كردند كه نگهداشتن آن چندان سودى ندارد زيرا هم راه صعب العبور بود و هم دسترسى به آب و آذوقه دشوار . پس مىبايست از كوهستان بگذرند ولى موحدين گذرگاهها را در تصرف داشتند و راهها بسته بودند . رأى بر آن دادند كه به دشت بازگردند و از راه ديگر به اندلس درآيند ولى پادشاه قشتاله با اين رأى مخالف بود زيرا بازگشتن روحيهء حماسى را در سربازان مىكشت و دشمن آن را فرار تلقى مىكرد . در اينجا در روايات مسيحى قصه‌اى است و آن اينكه چوپانى كه در آن نواحى گوسفندان مىچرانيد ، نزد سردار سپاه آمد و گفت در اين كوهستان راهى را مىشناسد كه به دشت ابده منتهى مىشود و بدون آنكه دشمن آگاه شود سپاه مىتواند از آن بگذرد . دو سردار سپاه مسيحيان لوبث دهارو و گارسيا روميرو براى بررسى راه با او رفتند و درستى گفتارش را باور كردند . در همان روز ، روز شنبهء چهاردهم ژوئيه سپاه آن راه كوهستانى را پشت سر نهاد و به زمين مرتفع پهناورى درآمد كه آن را مائدة الملك ( ميز پادشاه )  yeR led aseM  مىگويند . مسيحيان معتقدند كه اين چوپان را خداوند فرستاده بود . « 23 »\r\nاين حركت از چشم موحدين پنهان نماند و مكان تازهء دشمن را شناختند . در حال\r\n\r\n\r\n","description":"","footnote":"\r\n( 23 ) . اين قصه در بيشتر كتب تاريخ اسپانياى مسيحى آمده است . نيز رجوع كنيد به :\r\n . 896 P . loV ) ladiP . dE ( lareneG acinorC aremirP . 052 . P . atsiuqnoeR al ed sallataB sednarG saL : iciuH \r\n- و اشباح ، تاريخ المرابطين و الموحدين ( ترجمهء عربى ) ص 365 .\r\n","page_name":" 224 ","page_number":236},
  {"content":"\r\n\r\nفرمان شد كه لشكر را تعبيه دهند و جنگ آغاز كنند . سران سپاه مسيحى يكى به سبب موضع استوارى كه داشتند و ديگر اكراه از جنگ در روز يكشنبه نمىخواستند در آن روز آسياب جنگ را به چرخش درآورند ولى يا به سبب قلت آذوقه و علوفه يا بدان سبب كه مىپنداشتند سپاه موحدين كه شنبه را بياسوده يك‌باره هجوم خود آغاز كند ، ناچار آماده رزم شدند . خيمه سرخ‌رنگ خليفه را بر فراز تپه‌اى بلند برپاى كردند . اين تپه رو به روى مواضع سپاه مسيحى بود . بردگان كه بيشتر در زمره نگهبانان خليفه بودند تمام سلاح اطراف خيمه را محاصره كردند . در حال گرداگرد آن محوطه را كه خيمه خليفه در آنجا بود با نرده‌هاى محكم و زنجيرهاى ستبر محصور كردند . خليفه به سپرى تكيه داده با مشايخ موحدين درون خيمه نشسته بود . اسبش زين كرده بر در خيمه بود .\r\nطبلها و علمها در پيشاپيش بندگان تحت فرمان وزير ابو سعيد بن جامع بود . مسيحيان مىتوانستند انبوه لشكر اسلام و در قلب سپاه خيمه سرخ امير المؤمنين را ببينند . « 24 »\r\nلشكر مسيحيان نيز به روايت ردريك طليطلى چنين آرايشى داشت : پادشاه قشتاله آلفونسوى هشتم ، فرمانده عالى ، در قلب ايستاده بود و در جناح راست سانچو پادشاه ناوار جاى داشت ، علاوه بر سپاهيان ناوارى سپاهيان سريه و آبله و شقوبيه و مدينة سالم و سواران فرانسوى به سردارى مطران اربونه و سپاه جليقيه و پرتغال نيز در اين جناح بودند . در جناح چپ ، پدروى سوم پادشاه آراگون بود . طلايه‌داران و افواجى كه اشراف آراگون فرماندهى مىكردند در اين قسمت جاى داشت . شواليه‌هاى داويه و اسبتاريه و شواليه‌هاى قلعه رباح هريك تحت فرمان سردارى در قلب استقرار داشتند .\r\nهمچنين در قلب صفوفى بود كه فرماندهى آنها بر عهده مطران طليطله و پنج تن از اسقفهاى قشتالى بود « 25 » .\r\nشب دوشنبهء پانزدهم ماه صفر سال 609 ه / شب شانزدهم ژوئيهء سال 1212 م دو\r\n\r\n\r\n","description":"","footnote":"\r\n( 24 ) . روض القرطاس ص 158 و :\r\n . 752 . P . atsiuqnoceR al ed sallataB : G saL , senadeloT selanA . tiC : iciuH \r\n( 25 ) . اشباخ ، تاريخ المرابطين و الموحدين ( ترجمه عربى ) ص 367 . و نيز :  . 452 352 . P ; dibi : iciuH \r\n","page_name":" 225 ","page_number":237},
  {"content":"\r\n\r\nلشكر آماده پيكار بودند . مسيحيان بخشى از شب را در نماز و دعا سركردند و اسقفها از سوى پاپ آنان را تبرك مىكردند . اما در وايات اسلامى چيزى كه حكايت از چنين مناظرى در لشكرگاه مسلمانان داشته باشد ديده نمىشود . زيرا بر خلاف جنگ الارك در اين جنگ خليفه به پيروزى خويش سخت اميدوار بود .\r\nسحرگاه روز دوشنبهء پانزدهم صفر هر دو لشكر نبرد آغاز كردند . نخست مسيحيان حمله كردند و پيشتازان سپاهشان از ارتفاعاتى كه در دست داشتند به مائدة الملك  ) yeR led aseM (  و از آنجا به دشت سرازير شدند . اين دشت در مغرب شهر سانتا النا بود و پشت آن سلسلهء تپه‌هايى كوتاه . افواج متطوعين با قوت و ثبات در برابر اين حمله ايستاد ، آن‌سان كه مهاجمان آهنگ گريز كردند ولى دسته‌هاى سوار به ياريشان شتافت . در اين هنگام جناح چپ و جناح راست لشكر مسيحيان تاختن آغاز كرد و بر دو جناح لشكر موحدين حمله آورد . نبردى خونين و هولناك درگرفت . برحسب عادت آواز طبلهاى موحدين آفاق را به لرزه درآورده بود . از روايات مسيحيان و مسلمانان برمىآيد كه متطوعين با آنهمه پايدارى عاقبت پس از آنكه بسيارى از ايشان بر خاك هلاك افتاد مجبور به عقب‌نشينى شدند . صاحب روض القرطاس مىگويد چندان پايدارى ورزيدند كه تا آخرين نفر به شهادت رسيدند ، و سپاهيان موحدين و عرب و سرداران اندلس مىنگريستند و از جاى خود نمىجنبيدند . « 26 » مسيحيان پس از قلع‌وقمع متطوعين بر قلب سپاه موحدين زدند ولى با مقاومتى شديد روبه‌رو شدند و بازگرديدند . از سوى ديگر رزم‌آوران جناح راست و چپ موحدين توانستند با دلاورى شگرف خويش مسيحيان را به عقب برانند آن‌سان كه هر دو لشكر يقين كردند كه پيروزى نصيب مسلمانان خواهد شد .\r\nاما اين اميد چندان نپاييد . آلفونسوى هشتم پادشاه قشتاله از فراز بلندى به عيان مىديد كه مسيحيان را در برابر مسلمانان ياراى مقاومت نيست و نشانه‌هاى هزيمت\r\n\r\n\r\n","description":"","footnote":"\r\n( 26 ) . ابن ابى زارع ، روض القرطاس ص 158 .\r\n","page_name":" 226 ","page_number":238},
  {"content":"\r\n\r\nآشكار شده است . « 27 » از اين‌رو خود آهنگ قتال كرد و با وجود ممانعت مطرانها و اسقفها و ديگر سرداران با نيروهاى ويژهء خود تاختن آورد .\r\nپادشاهان آراگون و ناوار نيز با قواى خود بر دو جناح لشكر موحدين زدند . دو جناح لشكر موحدين واپس نشستند و اندلسيان و عربها روى به گريز نهادند و صفوف لشكر موحدين درهم ريخت . در اينجا مسيحيان همه هجوم خود را به قلب سپاه موحدين متمركز كردند ، در آنجا كه خيمه سرخ‌رنگ خليفه را افراشته بودند و در گرداگرد آن نگهبانان با نيزه‌هاى بلند چون سدى استوار ايستاده بودند . خليفه كه از حقيقت حال آگاه شده بود از خيمه بيرون آمد و لشكر خود را به مقاومت تحريض مىنمود . عاقبت مسيحيان توانستند از قلب سپاه بگذرند و خود را به دايره نگهبانان رسانند . نخستين كسى كه از سد نيزه‌داران گذشت كنت البارونونيز دلارا بود كه پيشاپيش سواران قشتاله پرچم سفيد در دست اسب مىتاخت . در همان هنگام پادشاهان آراگون و ناوار هريك از سمت خود به درون دايره نيزه‌داران درآمدند . سپاه موحدين از هر سو تارومار شده بود و شمار كشتگان هول‌انگيز بود . خليفه الناصر تا آخرين لحظه در جاى خود ايستاده بود و لشكرش را به پايدارى فرامىخواند ، در حالىكه لشكر پراكنده شده بود و هرچه در اطراف خود مىديد پيكرهاى در خون خفته بود يا سپاهيانى كه شتابان مىگريختند .\r\nخليفه آن‌قدر در جاى خود ايستاد كه نزديك بود كشته شود بيش از ده هزار نفر از بندگان در اطراف او بر خاك هلاك افتادند . مىگويند اگر خليفه تا اين حد پايدارى نمىكرد سپاهيان موحدين تا آخرين نفر كشته يا اسير مىشدند . « 28 »\r\nدر اين لحظات الناصر بر پشت اسبى كه اعرابيى به نزديكش آورد برجست و با چند تن از ياران خود به سوى جنوب به سوى بياسه تاخت ، سپس راه جيان در پيش گرفت . در اين هنگام بقاياى لشكر موحدى به اطراف مىگريختند و سواران مسيحى در\r\n\r\n\r\n","description":"","footnote":"\r\n( 27 ) . روايت الفونسوى دانشمند است و نيز رجوع كنيد به :\r\n . 107 . p , 11 . lov ) ladiP . dE ( lareneG acinorC aremirP \r\n( 28 ) . روض القرطاس ص 159 . ، المعجب ص 183 . ابن عذارى ، البيان المغرب ، القسم الثالث ص 241 .\r\n","page_name":" 227 ","page_number":239},
  {"content":"\r\n\r\nپى ايشان مىتاختند و مىكشتند . اين تعقيب و كشتار هولناك تا سه منزل و تا آنگاه كه شب تاريك شد ، ادامه داشت . دهها هزار از فراريان طعمه تيغ هلاك شدند . آنگاه لشكرگاه موحدين را با آنكه مطران طليطله آنان را منع كرده بود ، به غارت بردند .\r\nپادشاهان مسيحى و مطران‌ها و اسقفها و جمع كثيرى از سپاهيان مسيحى در خيمه‌هاى موحدين جاى گرفتند و بياسودند . شگفتا سپاه عظيم موحدى در مدت چند ساعت به كلى نابود شده بود . اين نبرد را در تواريخ مسيحى نبرد  ed savaN saL asoloT  گويند و در تواريخ اسلامى نبرد عقاب ، يا چنان كه صاحب روض القرطاس آورده نبرد عقبان كه جمع كلمه عقبه به معنى گردنه است و نيز نام آن دژ كه از آن ياد كرديم و آن دژ را به اسپانيائى  larreF ortsaC  گويند بر فرار كوه شارات . اينكه بعضى آن را از عقاب به معنى معاقبت گرفته‌اند و مىگويند چون موحدين به نيروى خويش اتكاء داشتند و به غضب خداوند گرفتار آمدند ، بىاساس است .\r\nخسارات و تلفات مسلمانان در اين جنگ بسيار بود . روايات اسلامى همه بر اين باوراند كه قسمت اعظم لشكر موحدى نابود شده است . ولى ارقامى كه ارائه مىدهند مبالغه‌آميز است . مثلا صاحب روض القرطاس مىگويد از هر هزار يك نفر زنده ماند و مىگويد سبب اين كشتار فجيع آن بود كه پادشاه قشتاله اسير گرفتن را ممنوع كرده بود و گفته بود هركس اسيرى بياورد خود و اسيرش را خواهد كشت . « 29 » صاحب الحلل الموشيه آن را هزيمت عظمى مىخواند و مىگويد مردم اندلس و مغرب هلاك شدند .\r\nصاحب الذخيرة السنيه مىگويد در اين جنگ كشتگان مسلمانان را از بسيارى شماره كردن ممكن نبود و سپاهيان مغرب و اندلس نابود گرديدند . صاحب الروض المعطار مىگويد جمعى از اعيان و طلبه به قتل رسيدند و از آن جمله بودند ابو بكر بن عبد اللّه بن ابى حفص و على بن الغانى الميورقى . همچنين بسيارى از علما و حفاظ به خاك هلاك افتادند : چون احمد بن هارون بن عات النفزى و اسحاق بن ابراهيم المجابرى و محمد بن حسن الانصارى معروف به ابن صاحب الصلاة و محمد بن ابراهيم الحضرمى و ايوب بن\r\n\r\n\r\n","description":"","footnote":"\r\n( 29 ) . روض القرطاس ، ص 159 .\r\n","page_name":" 228 ","page_number":240},
  {"content":"\r\n\r\nعبد اللّه بن عمر الفهرى و شاعر زاهد تاشفين بن محمد المكتب « 30 » ارقامى كه در تاريخ مسيحيان راجع به كشتگان سپاه موحدين آمده است معتدل‌تر از ارقامى است كه مورخين مسلمان ذكر كرده‌اند . ولى آنان در اندك نشان دادن كشتگان مسيحيان مبالغه كرده‌اند مثلا ردريك طليطلى مىگويد در اين جنگ بيش از بيست و پنج نفر از مسيحيان كشته نشدند و آلفونسو در نامه‌اى كه به پاپ نوشته شمار كشتگان مسيحى را از سى نفر بيشتر نمىداند . ارنولد مطران اربونه معتقد است كه در حدود پنجاه نفر كشته داده‌اند و حال آنكه كشتگان مسلمان را گاه دويست هزار و گاه صد هزار و كمتر از همه شصت هزار رقم زده‌اند . « 31 » بدين‌گونه مىخواسته‌اند بر اين پيروزى جامهء معجزه بپوشانند .\r\nمسيحيان بر لشكرگاه موحدين مستولى شدند و از سازوبرگ نظامى گرفته تا خيمه‌هاى نفيس و ظرفهاى طلا و نقره و سكه‌هاى زر و فرشها و جامه‌هاى گرانبها و هزاران رأس چارپايان باركش هرچه بود به غارت بردند و اين بزرگترين غنايمى بود كه تا آن زمان به دست مسيحيان افتاده بود . « 32 »\r\nيكى از مهمترين غنايم كه مسيحيان را به چنگ افتاد خيمه حرير و زركش خليفه الناصر بود و نيز علم بزرگ موحدى كه تا به امروز در موزه‌هاى اسپانيا نگهدارى مىشود . آلفونسوى هشتم خيمهء الناصر و بسيارى از طوائف را براى پاپ فرستاد تا در كليساى پطرس مقدس نگهدارى شود و يادآور اين پيروزى باشد . زنجيرهاى آهنينى كه گرداگرد خيمهء خليفه كشيده شده بودند به دست پادشاه ناوار افتاد . اما علم موحدى\r\n\r\n\r\n","description":"","footnote":"\r\n( 30 ) . المعجب ص 182 . الروض المعطار ص 138 . ابن الابار ، التكمله قاهره شماره 262 ، 517 ، 1508 ، 1559 .\r\n( 31 ) . رجوع كنيد به اشباخ ، تاريخ المرابطين و الموحدين ( ترجمه عربى ) ص 370 و 371 و نيز :\r\n . 762 662 . P atsiuqnoceR al ed sallataB sednarG saL : eciuH \r\n( 32 ) . رجوع كنيد به المعجب ص 183 و 185 . البيان المغرب ، القسم الثالث 240 - 242 . روض القرطاس ، ص 156 - 160 . الروض المعطار ص 137 ، 138 . الحلل الموشيه ص 122 . العبر ج 6 / ص 249 . نفخ الطيب ، ج 2 / ص 528 و نيز منابع شمارهء قبل .\r\n","page_name":" 229 ","page_number":241},
  {"content":"\r\n\r\nامروز در دير سلطنتى در شهر برغش ( بورگس ) « 33 » است . موقعى كه به ديدن اين شهر تاريخى رفتم اين علم را در موزهء شهر ديدم همانند فرش بزرگى است به طول 30 / 3 و عرض 20 / 2 متر در وسط دايرهء بزرگ زردرنگى است در ميان يك مربع . دايره و مربع به نقشهاى عربى و اسلامى منقش شده است و آن مربع در مربع ديگرى به رنگ قهوه‌اى قرار دارد و بر آن به خط آبى آيات قرآنى نوشته شده و در پايين آن دايره‌هايى است كه درون آنها دعاهاى مختلف مكتوب است . ظاهرا اين علم را در جلو لشكر حركت نمىداده‌اند ، بلكه آن را در خيمهء خليفه مىآويخته‌اند . از اين‌روى در اين موزه آن را به اين نام مىخوانند  savaN sal ed nodneP  يعنى آويزهء جنگ عقاب . و در يك سطر در زير آن اين عبارت را به زبان اسپانيائى نوشته‌اند « غنيمتى كه در جنگ عقاب از دشمن گرفته شده . » « 34 »\r\n\r\n3\r\nاكنون بايد به بيان علل و اسباب مادى و معنوى شكست موحدين در اين جنگ پرداخت ، و عوامل اين فاجعهء هولناك را بررسى نمود . حقيقت اين است كه لشكر عظيم موحدى دستخوش اختلال و عدم انتظام بود . افراد تشكيل دهندهء آن از نژادها و عناصر مختلف بودند و از يك فرماندهى واحد نيرومند محروم .\r\nهمچنين به سبب دور بودن از مركز خود از حيث سازوبرگ رزم و آذوقه و علوفه در\r\n\r\n\r\n","description":"","footnote":"\r\n( 33 ) . به اسپانيايى :  sagaleuH sal ed oiretsanoM laeR \r\n( 34 ) . براى آگاهى بيشتر از ويژگيهاى اين علم رجوع كنيد به كتاب ديگر مؤلف : الاثار الاندلسيه الباقيه فى اسبانيا و البرتغال ( الطبعة الثانيه ) ص 213 و 214 .\r\nو نيز رجوع كنيد به :\r\n laeR led senamlusuM sanesnE atsiuqnoceR al ed seratliM soeforT : soiR sol ed . A . 84 - 72 . P ) 3981 dirdaM ( . ) sogruB ( sagleuH sal ed oiretsanoM \r\n","page_name":" 230 ","page_number":242},
  {"content":"\r\n\r\nمضيقه بود . علاوه بر اينها از نظر روحيه آمادگى شركت در چنان نبردى را نداشت .\r\nدر روايات اسلامى بر اين اشارت رفته است كه به سبب آنكه مواجب و عطاياى آنان پرداخته نشده بود سپاهيان از وزراء و سرداران كينه به دل داشتند . در زمان خليفه المنصور رسم بر آن بود كه هر چهار ماه بدون تأخير سپاهيان را مواجب و عطايا مىدادند ولى اين رسم در عهد الناصر ملغى شده بود و سپاهيان از همان آغاز از شركت در جنگى كه براى ايشان هيچ فايدتى دربر نداشت اكراه داشتند .\r\nالمراكشى مىگويد علاوه بر حبس عطايا جماعتى از ايشان كسانى بودند كه دست به اسلحهء خود نبردند و تا فرنگان تاختن آوردند روى به گريز نهادند و اين كار به عمد مىكردند . « 35 » اما كمى پيش از آغاز جنگ خليفه الناصر دست به كارهايى زده بود كه سبب رنجيدگى و دلسردى سپاهيان شده بود . از جمله قتل سردار دلير و بىگناه اندلسى ابن قادس و دامادش بود كه نه عذرش را شنيد و نه به دفاعش گوش فراداد ، ديگر اهانت وزير ابو سعيد بن جامع به سرداران اندلسى كه گفته بود در اين جنگ به آنها نيازى نيست و اگر خواهند بروند . اين اعمال در روحيهء سپاهيان اندلسى كه با وجود شمار اندك در كارزار بويژه در سرزمين اسپانيا داراى مهارت شگرفى بودند ، شكست آورد « 36 » و ديديم كه خليفه المنصور چگونه در اثر گوش نهادن به رهنمودهاى ابن صناديد سردار اندلسى در نبرد الارك پيروز گرديد . سرانجام خليفه به كثرت لشكر خود مغرور شده بود و دشمن را حقير مىشمرد از اين‌رو رعايت احتياط را نمىكرد و ديديم كه اين بىاعتنايى چه‌سان پيروزى قشتاليان را كه ناگهان به قلب سپاه موحدى تاختند ميسّر ساخت . در برخى روايات اسلامى هم آمده است كه شكست الناصر در نبرد عقاب كيفرى الهى بود ، زيرا به كثرت لشكر و سازوبرگ جنگى خود اعتماد كرده بود نه به حول و قوهء خداوندى . « 37 »\r\n\r\n\r\n","description":"","footnote":"\r\n( 35 ) . المعجب ص 183 . الروض المعطار ص 138 .\r\n( 36 ) . ابن ابى زرع روض القرطاس ص 146 و 147 . الروض المعطار 138 . و نيز رجوع كنيد به نفح الطيب ج 2 / ص 538\r\n( 37 ) . روض القرطاس ص 160 .\r\n","page_name":" 231 ","page_number":243},
  {"content":"\r\n\r\nشكست سخت موحدين در نبرد عقاب ، هم براى اندلس و هم براى مغرب عواقب ناگوارى دربر داشت . اين شكست به قدرت و شهرت نظامى موحدين در شبه جزيره پايان داد و سپرى كه اندلس و دولت اسلامىاش را در برابر دول مسيحى مجاور حفاظت مىكرد در هم شكست . پايه‌هاى دولت موحدى در اندلس لرزان شد و اندلس در چنگال هرج و مرجها و آشوبها گرفتار آمد بار ديگر احزاب و دسته‌ها سر بر كردند تا بر سر يكديگر زنند و جنگهاى داخلى آغاز شد آن‌سان كه در آغاز عهد ملوك الطوايف ديديم .\r\nاز سوى ديگر پيروزى مسيحيان در ارتفاعات تولوسا به اسپانياى مسيحى تفوق سياسى ارزانى داشت و آنان را براى آن هدف اصلى كه بازپس‌گيرى يا فتح مجدد  atsiuqnoceR aL  مىناميدند دليرتر ساخت و از آن پس شهرهاى بزرگ اندلس يك‌يك سقوط كرد . وحشت و اضطرابى كه پس از اين شكست سراسر اندلس را فراگرفت در ادب و شعر نيز راهى گشود و ابو اسحاق ابراهيم بن الدباغ الاشبيلى چنين سرود :\r\n و قائلة اراك تطل فكرا * كانك قد وقفت لدى الحساب\r\nفقلت لها افكر فى عقاب * عذا سببا لمعركة العقاب\r\nفما فى الارض اندلس مقام * و قد دخل البلامن كل باب « 38 » \r\nبراى مغرب و دولت موحدى نيز اين جنگ فاجعهء عظيمى بود . زيرا جمع كثيرى از قبايل بربر و سپاهيان منظم موحدين طعمه تيغ هلاك شدند و ديگر براى قبايل مقدور نبود كه براى شركت در جنگى ديگر آنهمه نيرو به ميدان كارزار فرستند و موحدين نيز از آن پس نتوانستند چنان لشكرهايى بسيج كنند كه عبد المؤمن و ابو يعقوب يوسف و ابو يوسف يعقوب المنصور و محمد الناصر بسيج مىكردند . در روايات اسلامى از عواقب دردناك اين شكست براى اندلس سخن بسيار رفته است و از آن به عنوان « سبب هلاك اندلس » ياد\r\n\r\n\r\n","description":"","footnote":"\r\n( 38 ) . المقرى نفح الطيب ج 2 / ص 582 .\r\n","page_name":" 232 ","page_number":244},
  {"content":"\r\n\r\nكرده‌اند . « 39 » در باب تلفات سهمگين آن در مغرب و اندلس گفته‌اند كه در آن جنگ مردم مغرب و اندلس نابود شدند و گويى بيشتر بلاد مغرب خالى شد « 40 » و هرچه داشت از دليران و رزم‌ديدگان در اين پيكار فنا گرديد . « 41 » ابن الابار مىگويد كه « اين جنگ اندلس را ويران ساخت و سبب شد كه مسيحيان يك‌يك بلاد را در تصرف آرند تا روزى كه بر سراسر آن استيلا يابند . « 42 » » صاحب الروض المعطار گويد « اين حادثه اولين خللى بود در اركان دولت موحدين و از آن پس مردم مغرب نتوانستند سيادت خود را بازيابند . » « 43 »\r\nشگفت اينجاست كه خليفه محمد الناصر پس از اين شكست فجيع مهر خاموشى بر لب ننهاد ، بلكه در نامه‌اى كه از اشبيليه به مراكش و ديگر شهرهاى بزرگ مغرب و اندلس فرستاد عذرها مىآورد و شكست خود را توجيه مىكند .\r\nاين نامه در اواخر ماه صفر سال 609 به انشاء وزير كاتب ابو عبد الله بن عياش است و ابن الابار فقراتى از آن را در كتاب خود آورده است . الناصر در اين نامه از سازوبرگ جنگى و سپاه عظيم آلفونسوى هشتم و اهتمام پاپ و روحانيان مسيحى به معاونت و يارى او و وجود پادشاهان آراگون و ناوار در ميدان جنگ داد سخن مىدهد . كه با اين همه به سپاه اسلام چشم‌زخمى نرسيده است . « 44 »\r\n\r\n4\r\nآلفونسوى هشتم پادشاه قشتاله پس از پيروزى بزرگش در نبرد عقاب اكنون از ثمرات آن بهره مىيافت . پس از چند روز بيشتر دژهاى اسلامى را در آن ناحيه به تصرف درآورد و\r\n\r\n\r\n","description":"","footnote":"\r\n( 39 ) . ابن عذارى البيان المغرب ، القسم الثالث ص 240 .\r\n( 40 ) . الحلل الموشيه ص 122 .\r\n( 41 ) . المقرى نفح الطيب ج 2 / ص 538 .\r\n( 42 ) . ابن الابار ، التكمله ج 1 / ص 102 .\r\n( 43 ) . الروض المعطار ص 138 .\r\n( 44 ) . البيان المغرب ، القسم الثالث ، ص 241 و 242 .\r\n","page_name":" 233 ","page_number":245},
  {"content":"\r\n\r\nاز جملهء آنها دژ فرّال ( يا دژ عقاب ) بود كه در همان آغاز تخليه شده بود و نيز دژ بلج و بانيوس و تولوسا ، سرانجام دو شهر بياسه و ابّده ، كه چندان از ميدان جنگ دور نبودند .\r\nبيشتر ساكنان بياسه از شهر رفته بودند ولى اكنون جمع كثيرى از مجروحان و ضعفا و فراريان در آنجا مىزيستند . مسيحيان خانه‌ها را آتش زدند و مسجد جامع آنجا را خراب كردند و بيشتر كسانى را كه در آنجا يافتند كشتند و بعضى را نيز اسير كردند . آلفونسو از بياسه به ابده رفت . مردم كثيرى در ابده گرد آمده بودند . جمعى از بياسه گريخته بودند و جمعى از ميدان جنگ . ابده حالت دفاعى به خود گرفت . آلفونسو شهر را محاصره كرد .\r\nمدت محاصره سيزده روز به طول انجاميد . مسلمانان نيكو پايدارى كردند و تلفاتى هم بر سپاه آلفونسو وارد آوردند . ولى عاقبت مجبور شدند فديه‌اى به مبلغ هزار هزار دينار بپردازند به شرطى كه مسيحيان به شهر تعرض نكنند و بگذارند شعائر دينى خويش بر پاى دارند . آلفونسو و همتايانش پادشاهان ناوار و آراگون پذيرفتند ولى كشيشان به مخالفت برخاستند و گفتند كه شهر بايد بدون هيچ قيد و شرطى تسليم شود . پادشاهان در برابر فشار آنان تسليم شدند و حمله به شهر را آغاز كردند و پيمان خود شكستند و قريب به شصت هزار نفر از مردم را كشتند و همين تعداد اسير كردند . در روايات مسيحى به اين كشتار و اسارت اشارت رفته است و شمار كشتگان و اسيران ابده را صد هزار نفر نوشته‌اند و در بعضى روايات از صد هزار اسير سخن گفته‌اند . « 45 » المراكشى مورخ معاصر آن حادثه مىگويد كه آلفونسو به شهر داخل شد و كشتار كرد و اسير گرفت . او و يارانش از زنان و كودكان آنقدر به بردگى فروختند كه بلاد روم پر از بردگان مسلمان شد و اين امر براى مسلمانان دردناكتر از هزيمت بود . « 46 » و چون شهر را از مردم خالى كردند خانه‌ها را نيز ويران ساختند و از ابده جز بيابانى باقى نماند .\r\nميان شهر جيان و شاه پيروزمند جز چند مرحله‌اى نبود و طبيعتا مىبايست لشكر بدان سو برد و اگر چنين مىكرد مسلما به آنچه مىخواست مىرسيد ولى وضع آذوقه و علوفهء\r\n\r\n\r\n","description":"","footnote":"\r\n( 45 ) . اشباخ تاريخ المرابطين و الموحدين ( ترجمهء عربى ) ص 372 و نيز :\r\n . 724 . P . 11 . loV . edahomlA oirepmI : iciuH \r\n( 46 ) . المعجب ص 184 .\r\n","page_name":" 234 ","page_number":246},
  {"content":"\r\n\r\nلشكر نابسامان بود و سپاهيانى كه اكنون دستهايشان پر از غنايم بود مىخواستند به موطن خويش بازگردند . از ديگرسو گرماى هوا و تعفن هزاران جسد كه بر خاك افتاده بود ، موجب بيمارى شده بود ، از اين‌رو پادشاهان رهسپار شمال شدند و در ميان موكبى عظيم و فاخر به طليطله درآمدند و در همه‌جا به شكرانهء اين پيروزى مراسم نماز و جشن برپا گرديد و مقرر شد كه روز شانزدهم ژوئيه كه روز آن پيروزى بوده است عيد ملى گردد و آن روز را « پيروزى صليب » ناميدند .\r\nاما خليفه محمد الناصر لدين الله ، در آخرين لحظات از ميدان جنگ گريخت و به جيان رفت و از جيان شتابان راهى اشبيليه گرديد و در اواخر صفر سال 609 وارد اشبيليه شد . از آنجا نامه به همهء شهرهاى مغرب و اندلس نوشت تا مگر شكست خويش توجيه كند . تا ماه رمضان آن سال در اشبيليه ماند . به هيچ كارى نمىپرداخت . سپس از دريا گذشت و به مغرب آمد و به مراكش وارد شد . پس از چند روز براى پسرش السيد ابو يعقوب يوسف ( دوم ) ملقب المستنصر به ولايت عهدى بيعت گرفت . موحدين همه بيعت كردند و بر منابر اندلس و مغرب به نام او خطبه خواندند . اين واقعه در اواخر ماه ذو الحجهء سال 609 بود .\r\nاز آن پس الناصر در قصر خود ماند و از مردم روى نهان كرد و چنان كه صاحب روض القرطاس نوشته است به نوشخوارى و لذتجويى نشست .\r\nدر اوايل ماه شعبان سال 610 بيمار شد و در شب چهارشنبهء دهم شعبان سال 610 / بيست و دوم دسامبر سال 1213 درگذشت . « 47 » در سبب مرگ او اختلاف است . بعضى گويند از شدت اندوه مرد « 48 » و بعضى گويند كه او را سگى گزيد و سبب مرگش شد « 49 » بعضى نيز گويند وزراء از انتقام او بيمناك بودند به دست يكى از كنيزان زهر در شرابش كردند و در حال بمرد . « 50 » اما المراكشى كه اطلاع بيشتر و موثقترى دارد ، مىگويد مرگ او در اثر\r\n\r\n\r\n","description":"","footnote":"\r\n( 47 ) . المراكشى المعجب ص 184 .\r\n( 48 ) . الحلل الموشيه ص 122 .\r\n( 49 ) . الروض المعطار ص 138 .\r\n( 50 ) . البيان المغرب ، القسم الثالث ص 243 و روض القرطاس ص 160 .\r\n","page_name":" 235 ","page_number":247},
  {"content":"\r\n\r\nسكته بود كه از ورم دماغ عارض او شد روز جمعهء پنجم شعبان سكته كرد . روز شنبه و يك شنبه و دوشنبه و سه‌شنبه همچنان خاموش بود و هيچ نمىگفت . خواستند رگش را بزنند ، اجازت نداد . روز چهارشنبه دهم شعبان سال 610 ه چشم از جهان فروبست و روز پنجشنبه به خاكش سپردند و جمعى از خواص حشم بر او نماز خواندند . « 51 »\r\nخليفه محمد الناصر لدين الله آخرين خليفه‌اى از موحدين بود كه در عصر او حوادث مهمى رخ داد . نخستين اين حوادث در هم كوبيدن شورش بنى غانيه در افريقيه بود . و سپس نبرد ناميمون عقاب كه اركان دولت موحدين را لرزانيد .\r\nدر آغاز حكومتش هرگز برنمىآمد كه چنين سرنوشت شومى در پيش داشته باشد . زيرا هيبت عصر المنصور و خاطرهء پيروزى در جنگ الارك هنوز سايهء خويش از سر دستگاه خلافت برنگرفته بود . الناصر نيز در به دو حكومتش خوش درخشيد ، به تنظيم امور كشور پرداخت ، عمال رشوه‌خوار و ستمگر را از مسند فرمانروايى دور ساخت ولى در اين اصلاحات گاه استبداد و خودكامگى بر اعمالش غلبه داشت تا خرد و حزم .\r\nالناصر در آغاز چنان كه پدر وصيت كرده بود از راى و رويت مشايخ موحدين سود مىبرد ، بويژه شيخ ابو محمد عبد الواحد بن ابى حفص . ولى چون سالى چند سپرى گرديد ديگر به سخن كس گوش فرانمىداد حتى نصيحت شيخ را كه او را از لشكركشى به اندلس و جنگى كه منجر به شكست عقاب شد ، منع مىكرد ، نپذيرفت . در عصر او در زمينه عمران و آبادى كارى كه در خور ذكر باشد صورت نگرفت . او را از علم و معرفت چندان بهره‌اى نبود و در دستگاه او نشانى از آن علماى مبرز كه گرد پدرش بودند ، ديده نمىشود . تنها برخى شاعران متملق چون ابو العباس الجراوى و وزيرش خالد اللخمى و يك دو تن ديگر ، راه داشتند .\r\nمورخ معاصرش عبد الواحد المراكشى او را به حلم و شجاعت مىستايد و مىگويد كم سخن مىگفت و اين شايد به سبب لكنتى بود كه در زبان داشت . و از بخل او عيب\r\n\r\n\r\n","description":"","footnote":"\r\n( 51 ) . المعجب ص 184 . النويرى به نقل از المعجب ج 8 / ص 280 .\r\n","page_name":" 236 ","page_number":248},
  {"content":"\r\n\r\nمىگيرد ولى مىگويد در خون ريختن امساك مىكرد . « 52 » گويا فراموش كرده است كه چگونه در ريختن خون عمال خود و سرداران اندلسى به سرعت تصميم مىگرفت و عمل مىكرد .\r\nصاحب روض القرطاس مىگويد : الناصر لدين الله مردى بلندهمت بود و روى به مردم نشان نمىداد ، آن‌سان كه از اوضاع مملكت بىخبر مىماند . در كارها خودراى بود و مىخواست تنها سخن سخن او باشد . « 53 » در توصيف ظاهر او گفته‌اند كه سپيدچهره و سرخ‌موى و سياه‌چشم و لاغراندام و تمام‌بالا بود .\r\nوزير او در آغاز ، وزير پدرش عبد الرحمان بن يوجان بود . سپس برادر خود ابراهيم را به وزارت برگزيد . آنگاه وزارت به ابو عبد الله محمد بن على بن ابى عمران داد . اين وزير خليفه را به كارهاى نيك وامىداشت و به نشر عدل و احسان بر رعيت و سپاه تحريض مىكرد . الناصر او را عزل كرد و ابو سعيد عثمان بن عبد الله بن ابراهيم بن جامع را به وزارت برگزيد . و اين ابراهيم بن جامع از اصحاب ابن تومرت بود و ما از او ياد كرديم . آنگاه وزارت به ابو القاسم احمد بن بقى قاضى زمان پدرش داد ، سپس ابو عبد الله محمد بن مروان وزارت يافت و تا سال 601 بر اين منصب بود . ابو عمران موسى بن عيسى بن عمران جانشين او شد و تا آخر عهد الناصر و چندى نيز در زمان فرزندش بر مسند وزارت بود . از دبيران او بودند اديب بارع ابو عبد الله محمد بن عبد الرحمان بن عياش كاتب پدرش و ابو الحسن على بن عياش بن عبد الملك بن عياش كه پدرش كاتب عبد المؤمن بوده است و ابو عبد الله محمد بن يخلفتن الفازازى .\r\nاز لشكرنويسان او ابو الحجاج يوسف المرانى بود ، از مردم شريش و ابو جعفر احمد بن منيع . الناصر سه پسر داشت : يوسف المستنصر ولىعهد و خليفه بعد از او و يحيى كه در سال 608 در حيات پدر بدرود زندگى گفت و اسحاق و چند دختر .\r\n\r\n\r\n","description":"","footnote":"\r\n( 52 ) . المعجب ص 176 .\r\n( 53 ) . ابن ابى زرع ، روض القرطاس ، ص 153 .\r\n","page_name":" 237 ","page_number":249},
  {"content":"\r\n . \r\n","description":"","footnote":"","page_name":" 238 ","page_number":250},
  {"content":"\r\n\r\n\r\nباب سوم دولت موحدى در سراشيب انحلال و تجزيه\r\n\r\n","description":"","footnote":"","page_name":" 239 ","page_number":251},
  {"content":"\r\n . \r\n","description":"","footnote":"","page_name":" 240 ","page_number":252},
  {"content":"\r\n\r\n\r\nفصل اول عصر خليفه يوسف المستنصر باللّه و اوايل ظهور بنى مرين\r\nپس از مرگ خليفه محمد الناصر لدين الله در دهم شعبان سال 610 ه دولت موحدى وارد مرحله جديدى از مراحل حيات خود شد ، مرحله انحلال و مبارزه مستمر داخلى بر سر تصاحب تخت خلافت . خاندان شامخ بنى عبد المؤمن دستخوش پراكندگى گرديد و به احزاب ناتوان و متخاصم تقسيم شد و رشته پيوستگى قبايل موحدى از هم بگسست و هر گروه گرد اين مدعى يا آن مدعى را گرفتند . بدين‌گونه نيروى دولت موحدى چه در مغرب و چه در اندلس روى به تحليل نهاد . اين مرحله بويژه در اندلس عواقب شومى داشت و اندلس بار ديگر به صورت صحنه‌اى براى جنگهاى داخلى در مىآمد . اين جنگ گاه ميان اندلسيان و موحدين بود و گاه ميان اندلسيان با يكديگر .\r\nدر تمام اين مدت اسپانياى مسيحى منتظر فرصت بود تا برنامه « بازپس‌گيرى و فتح مجدد » را به اجرا درآورد .\r\nالمستنصر بالله ابو يعقوب يوسف ( دوم ) به‌جاى پدرش محمد الناصر ، روز بعد از وفات او بر تخت خلافت نشست . جلوس او در روز يازدهم شعبان سال 610 ه / بيست و سوم سپتامبر سال 1213 م بود . مادرش آزادزنى بود به نام فاطمه دخت السيد ابو على\r\n\r\n","description":"","footnote":"","page_name":" 241 ","page_number":253},
  {"content":"\r\n\r\nبن يوسف بن عبد المؤمن . بعضى گويند مادرش كنيزى ام ولد ، و مسيحى بود به نام قمر . « 1 » المستنصر به هنگام تصدى امر خلافت جوانى شانزده ساله بود ، زيرا در اول شوال سال 594 ه « 2 » متولد شده بود . بعضى مىگويند ده ساله بود « 3 » ولى ما روايت اول را كه روايت مورخ موحدى معاصر اوست ترجيح مىدهيم و هم او تاريخ ولادتش را نقل كرده و ابن خلكان و ابن خلدون نيز اين راى را برگزيده‌اند . « 4 »\r\nالمستنصر جوانى خوبروى ، سبزه و سياه‌چشم بود . به قول بعضى از مورخان در همهء بنى عبد المؤمن كس به حسن و ملاحت و خوش‌سخنى او نبود . پدرش الناصر لدين الله پس از بازگشت از اندلس و شكست در جنگ عقاب براى او در اواخر ماه ذو الحجه ، سال 609 ه كمى پيش از وفاتش ، بيعت گرفت . در روز بيعت خاص ، مشايخ موحدين چون ابو موسى عيسى بن عبد المؤمن و ابو زكريا يحيى بن ابى حفص عمر بن عبد المؤمن و ابو محمد عبد العزيز بن عمر بن ابى زيد هنتاتى و ابو على عمر بن موسى بن عبد الواحد شرقى و ابو مروان عبد الملك بن يوسف تينمللى بيعت كردند . اين خويشاوندان و مشايخ سمت وصايت و راهنمايى خليفه جوان را بر عهده داشتند . بيعت خاص در روزهاى پنجشنبه و جمعه يازدهم و دوازدهم صورت گرفت و در روز شنبه بيعت عام بود .\r\nعبد الواحد المراكشى كه به هنگام بيعت گرفتن حاضر بوده ، مىگويد كه ابو عبد اللّه بن عياش كاتب در آنجا بر پاى ايستاده بود و هر طايفه كه مىآمدند مىگفت كه « با امير المومنين پسر امير المؤمنين بيعت كنيد آن‌سان كه اصحاب رسول خدا با رسول خدا بيعت كردند و هر فرمان كه دهد بشنويد و اطاعت كنيد ، چه خوش باشد و چه ناخوش چه آسان باشد و چه دشوار و نيكخواه او و كارگزاران او و همه مسلمانان باشيد .\r\n\r\n\r\n","description":"","footnote":"\r\n( 1 ) . روايت اول قول صاحب روض القرطاس است ص 160 و روايت دوم قول صاحب المعجب است ص 184 .\r\n( 2 ) . المعجب ص 184 .\r\n( 3 ) . ابن عذارى ، البيان المغرب ، القسم الثالث ص 243 . الحلل الموشيه ص 133 .\r\n( 4 ) . ابن خلكان وفيات الاعيان ج 2 / ص 434 . تاريخ ابن خلدون ج 6 / ص 250 .\r\n","page_name":" 242 ","page_number":254},
  {"content":"\r\n\r\nاين وظيفه شماست و اما او نيز تعهد مىكند كه رسولان شما را نراند و چيزى را كه سودش به شما مىرسد براى خود ذخيره نسازد و در اداى عطاى شما تاخير نكند و روى از شما نهان ندارد . خداوند شما را يارى كناد كه به بيعت خود وفا نماييد و او را نيز در وظايفى كه بر عهده دارد مدد رساناد . » « 5 » خليفه جديد لقب المستنصر باللّه يافت و در بعضى روايات المنتصر لقب گرفت « 6 » . آنگاه از بلاد مختلف بيعتها برسيد ، تنها شيخ ابو محمد عبد الواحد بن ابى حفص والى افريقيه در بيعت درنگ كرد زيرا سن خليفه را براى تصدى چنان مقامى مناسب نمىدانست . ولى در اثر سعى وزير ابو سعيد بن جامع شيخ ابو محمد نيز بيعت خويش اعلان كرد . « 7 »\r\nوزير پيشين پدرش ابو سعيد عثمان بن عبد اللّه بن ابراهيم بن جامع را به وزارت برگزيد و او تا سال 615 ه در آن مقام بود . سپس او را عزل كرد و زكريا بن يحيى بن اسماعيل الهزرجى را به‌جاى او نشانيد . او پسر دختر خليفه ابو يوسف يعقوب المنصور بود . يعنى پسر عمه المستنصر و تا پايان عهد او همچنان وزارتش ادامه داشت . دبيران او دبيران پدر و جدش ابو عبد اللّه بن عياش و ابو الحسن بن عياش بودند .\r\nخليفه جديد دلباخته نوشخوارى و خوشگذرانى بود و به سبب كششهاى جوانى به كار ملك نمىپرداخت . كار مملكت را برحسب وصيت پدرش مشايخ موحدين مىگردانيدند . عهد او كلا عهد آرامش و ركود بود . در خلال فرمانروايىاش حادثه مهمى رخ نداد . به جايى لشكر نبرد و از دريا نگذشت كه به شبه جزيره قدم نهد و حال آنكه از عهد اولين خليفه موحدين عبد المومن بن على رسم بر آن بود كه خلفا سرى به اندلس مىزدند .\r\nالمستنصر در آغاز حكومتش برخى عمال مغرب و اندلس را تغيير داد ، از جمله السيد ابو ابراهيم اسحاق ملقب به الامير الظاهر فرزند يوسف بن عبد المومن را كه والى\r\n\r\n\r\n","description":"","footnote":"\r\n( 5 ) . المعجب ص 185 ، 186 .\r\n( 6 ) . روض القرطاس ص 160 . الزركشى تاريخ الدولتين ص 14 .\r\n( 7 ) . وفيات الاعيان ج 2 / ص 234 . تاريخ ابن خلدون ج 6 / ص 250 .\r\n","page_name":" 243 ","page_number":255},
  {"content":"\r\n\r\nغرناطه بود امارت فاس داد . ابو ابراهيم اسحاق پدر خليفه المرتضى است .\r\nهمچنين عم خود السيد ابو اسحاق بن يعقوب المنصور را - معروف به احول - به امارت اشبيليه برگزيد . و عم پدرش ابو العلاء الكبير ادريس بن يوسف بن عبد المومن امارت تونس يافت .\r\nنخستين حادثه مهمى كه در ايام خلافت المستنصر اتفاق افتاد ، فرونشاندن شورش فاطمى عبيدى بود . المراكشى داستان او را به‌طور كامل نقل كرده است زيرا او را مىشناخته و او را ديده است . نام او عبد الرحمان بود و مدعى بود كه از بنى عبيد خلفاى فاطمى مصر و فرزند خليفه العاضد باللّه آخرين خلفاى فاطميان است . در ايام خليفه المنصور به مغرب آمد و كوشيد كه با او ديدار كند ولى خليفه اجازه ديدارش نداد .\r\nعبد الرحمان در شهرهاى مغرب به گردش پرداخت تا عاقبت گرفتند و در سال 596 ه به زندانش كردند . در زندان ماند تا آنگاه كه در سال 608 الناصر آهنگ افريقيه نمود . زكريا بن يحيى بن اسماعيل هزرجى شفاعت كرد تا عبيدى از زندان آزاد گردد .\r\nخليفه نيز آزادش كرد بدان شرط كه در جاى خود بيارامد و كارى نكند كه از آن فتنه‌اى زايد . ولى عبد الرحمان تا از زندان برهيد از مراكش به بلاد صنهاجه رفت . در آنجا جمع كثيرى به دعوتش جذب شدند و به تعظيم و اكرامش پرداختند . المراكشى گويد : غالبا سر فرومىداشت و در سكوت مىگذارنيد و ظاهرى آراسته داشت . چون شمار يارانش فزونى يافت آهنگ سجلماسه كرد . السيد ابو الربيع سليمان بن ابى حفص عمر بن عبد المومن براى منع او از شهر بيرون آمد . در جنگى كه درگرفت ابو الربيع شكست خورد و به شهر بازگرديد . عبيدى همچنان در ميان قبايل بربر از جايى به جايى مىرفت بىآنكه در جايى استقرار يابد و يا ياران ثابت‌قدمى داشته باشد . سبب آن بود كه در آن بلاد غريب بود و زبان آن مردم نمىدانست و عشيره و ريشه‌اى نداشت كه به آن اتكاء كند . دست حوادث او را به حوالى فاس افكند . نيروهاى موحدى در تعقيب او بودند . او را در خارج فاس گرفتند و به حاكم فاس السيد اسحاق سپردند . حاكم دربارهء او از المستنصر دستور خواست فرمان شد\r\n\r\n","description":"","footnote":"","page_name":" 244 ","page_number":256},
  {"content":"\r\n\r\nبكشندش و بر دارش كنند . پس سرش را ببريدند و جسدش را بر دار كردند و سرش را به مراكش فرستادند تا در كنار سرهاى ديگر عصيانگران بياويزند . « 8 »\r\nابن عذارى تاريخ ظهور عبيدى را سال 612 ه / 1215 م ضبط كرده است و گويد كه او در بلاد جزوله از اقليم سوس قيام كرد و مىپنداشت كه فاطمى و از ذريهء عبيد الله الشيعى است . عاقبت موحدين بر او ظفر يافتند ، كشتندش و سرش را بر دروازهء شهر بياويختند . « 9 » از ميان اين دو روايت ، ما روايت المراكشى را ترجيح مىدهيم زيرا معاصر و شاهد واقعه بوده است .\r\nدر همين سال 612 ه / 1215 م ابراهيم بن الفخار يهودى وزير پادشاه قشتاله به نزد خليفه آمد تا مگر پيمان صلح بندد . خليفه و سرپرستانش از اين پيشنهاد استقبال كردند و دو نامه به اندلس فرستاد يكى به السيد ابو الربيع والى جيان نوشت و يكى به شيخ ابو العباس بن ابى حفص والى قرطبه . و از آن دو خواست كه با پادشاه قشتاله عقد صلح بندند . شروط صلح در مراكش ميان خليفه و ابن الفخار مورد موافقت قرار گرفته بود . اين پيمان صلح سبب شد كه اندلس مدتى در صلح و آرامش به سر برد . « 10 »\r\nاكنون بايد به عللى كه پادشاه قشتاله را به انعقاد چنين قراردادى وادار كرد در حالى كه تنها سه سال از پيروزى او در نبرد عقاب گذشته بود نظر افكنيم .\r\nچون آلفونسوى هشتم پادشاه قشتاله درگذشت ، در ماه اكتبر سال 1214 پسر خردسالش هنرى ( انريكى ) به‌جاى او نشست . هنرى هنوز از يازده سالگى درنگذشته بود .\r\nمادرش ملكه اليونور سرپرستى او بر عهده گرفت . ولى اليونور پس از چند ماه بمرد و خواهر پادشاه دونيابرنجلا در وصايت جانشين او شد . برنجلا زوجهء مطلقه آلفونسوى نهم پادشاه ليون بود . خاندان نيرومند لارا مىخواستند سرپرستى پادشاه را خود بر عهده گيرند ، از اين‌رو برنجلا با شروطى خود از سرپرستى پادشاه كناره گرفت و كار را به آنان واگذاشت .\r\n\r\n\r\n","description":"","footnote":"\r\n( 8 ) . المراكشى المعجب ص 86\r\n( 9 ) . ابن عذارى ، البيان المغرب ، القسم الثالث ص 243 .\r\n( 10 ) . ابن عذارى البيان المغرب ، القسم الثالث ص 244 .\r\n","page_name":" 245 ","page_number":257},
  {"content":"\r\n\r\nشروطى كه مىبايست به آنها احترام گذارند عبارت بودند از اينكه اولا با هيچ پادشاهى جنگ نكنند و ثانيا از اراضى مملكت جايى را به كسى واگذار ننمايند . سوم بدون اجازه و موافقت او مالياتى وضع نكنند . مدتى در قشتاله كارها بر اين منوال جارى بود . تا آنگاه كه پادشاه خردسال به هنگام بازى با كودكان ديگر - در ژوئن سال 1217 م - كشته شد . ملكه برنجلا پسر خود فرناندو را كه پدرش آلفونسوى نهم پادشاه ليون بود و تازه دوازده سال از عمرش رفته بود فراخواند .\r\nسپس با ياران يكدل خويش به شهر وليد رفت و در آنجا خود را ملكهء قشتاله خواند ولى به نفع پسرش فرناندو از پادشاهى كناره گرفت و فرناندو در اول ژوئيهء سال 1217 م پادشاه قشتاله شد . اين پادشاه خردسال همان است كه بعدها به فرناندوى سوم يا فرناندوى مقدس شهرت يافت « 11 » .\r\nعلاوه‌بر اين دگرگونيهائى كه تخت پادشاهى قشتاله گرفتار آن بود اوضاع عمومى كشور نيز رضايت‌بخش نبود . هنوز آثار و با و طاعون در بيشتر نواحى مشاهده مىشد و بدين سبب كار كشاورزى مختل شده بود و مردم دچار قحطى بودند . با توجه به اين اوضاع معلوم مىشود كه چرا قشتاله به صلح نياز داشت .\r\nدر سال بعد يعنى سال 613 ه / 1216 م حادثه‌اى اتفاق افتاد كه اگرچه در ظاهر بىاهميت بود ولى عواقب مهمى در پى داشت و آن ظهور طلائع بنى مرين در حوالى شهر فاس بود . ابن خلدون اصل اين قوم را كه مقدر شده بود كه ملك از موحدين بستانند براى ما شرح داده است . اينان شعوبى از بنى واسين از بطون قبيلهء زناته بودند . چند قبيلهء ديگر از قبايل بربر كه در تاريخ مغرب نقشى داشته‌اند ، چون مغراوه و مغيله و مديونه و بنى يفرن و بنى دمر و زواغه و جراوه و بنى عبد الواد و غير ايشان از زناته‌اند . با وجود اين بنى مرين چون بسيارى از خاندانهاى بربرى كه در مغرب دولتهايى تشكيل داده‌اند نسب خود به عرب مىرسانند . « 12 »\r\n\r\n\r\n","description":"","footnote":"\r\n( 11 ) .\r\n . 183 - 083 . P . III . T . anapS ed lareneG airotsiH : etneufaL . M \r\n( 12 ) . الذخيره السنيه فى تاريخ الدولة المرينيه ( الجزاير 1920 ) ص ، 10 ، 11 ، 16 و 17 ، تاريخ ابن خلدون ج 7 / ص 161 .\r\n","page_name":" 246 ","page_number":258},
  {"content":"\r\n\r\nديديم كه مرابطين نيز كه از قبيلهء لمتونه بودند و لمتونه از صنهاجه ، مىگفتند كه نسبشان به عربهاى يمانى مىرسد . موحدين نيز صاحب دعوت خود المهدى بن تومرت را از اهل بيت مىشمردند و عبد المؤمن مىگفت نسب از قيس عيلان بن مضر بن نزار بن معد بن عدنان دارد . بنى مرين هم مدعى بودند كه از فرزندان بر بن قيس عيلان بن مضر بن نزارند . منازل بنى مرين و برادرانشان بنى مديونه و بنى يلومى و بنى يادين بن محمد در مغرب اوسط بود ، ميان وادى ملويه در شمال و سجلماسه در جنوب . ميان بنى مرين و همسايگانشان بنى يادين كه به بنى عبد الواد انتساب داشتند و بعدها صاحب مملكت تلمسان شدند جنگهايى بود كه در آنها اغلب غلبه با بنى مرين بود .\r\nبنى مرين نيز چون ديگر بطون بربر در اين منطقه ، چادرنشين بودند و در آن بيابانها گاه به سوى مشرق و گاه به سوى مغرب در جولان بودند ، گاه نيز در ناحيهء شرقى تا بلاد زاب هم پيش مىرفتند . بنابر روايات رياستشان در سالهاى گذشته با محمد بن وزير بن فكوس بن كرماط بن مرين بوده است و پس از محمد پسر بزرگترش حمامه جانشين پدر گرديد و برادرش عسكر به‌جاى حمامه نشست . پس از عسكر رياست به پسرش ابو يكى ملقب به المخضب رسيد . المخضب بر مسند رياست قوم بود كه موحدين ظهور كردند و عبد المؤمن از پى تاشفين بن على به تلمسان رفت و در سال 536 ه با او جنگ درپيوست . عبد المؤمن سپاهى به سردارى شيخ ابو حفص عمر هنتاتى به جنگ شورشيان بطون زناته فرستاد . بنى يادين و بنى يلومى و بنى مرين و مغراوه براى رويارويى با او متحد شدند ولى شكست خوردند . بنى يلومى و بنى يادين و بنى عبد الواد به اطاعت موحدين گردن نهادند ولى بنى مرين راه بيابان در پيش گرفتند و به سوى زاب راندند . چون عبد المؤمن در پى تاشفين بنى على وارد وهران شد و قواى تاشفين پراكنده گرديد ، بر اموال و ذخاير لمتونه دست يافت . عبد المؤمن آن اموال و ذخاير را به گروهى از سپاهيان موحدين سپرد كه به تينملل حمل كنند . ولى بنى مرين از اين امر خبر يافتند و راه بر كاروان گرفتند و هرچه بود تاراج كردند . عبد المؤمن از ياران خود در قبايل زناته سپاهى گرد آورد تا همراه با موحدين براى نجات آن غنايم از پى بنى\r\n\r\n","description":"","footnote":"","page_name":" 247 ","page_number":259},
  {"content":"\r\n\r\nمرين روند . موحدين و بنى مرين در مكانى به نام دشت مسون تلاقى كردند . بنى مرين منهزم شدند و شيخ ايشان مخضب بن عسكر كشته شد . اين واقعه در سال 540 ه / 1145 اتفاق افتاد . بنى مرين از آن پس در صحرا مكان گرفتند و منتظر فرصت نشستند .\r\nپس از مخضب بن عسكر پسر عمش ابو بكر بن حمامة بن محمد به رياست رسيد و چون او در سال 561 بمرد ، نوبت رياست به پسرش محيو رسيد . محيو بر مسند رياست بود كه خليفه ابو يوسف يعقوب المنصور آنان را براى جهاد در اندلس فراخواند . جماعتى از ايشان در جنگ الارك شركت جستند و در اين جنگ رشادتها نمودند ( 591 ه / 1195 م ) . رئيسشان محيو مجروح شد و پس از چند ماه در اثر آن جراحت بمرد .\r\nپسر بزرگش ابو محمد عبد الحق به جايش نشست . او از بهترين امراى ايشان بود . در عصر او بود كه ستارهء اقبال بنى مرين در افق درخشيدن گرفت . « 13 »\r\nپس از فاجعهء شكست عقاب و نابود شدن بيشتر لشكر موحدين در شبه جزيرهء اندلس نشانه‌هاى ضعف و تجزيه در دولت موحدى پديدار گرديد . اين وضع بر بنى مرين پوشيده نبود . چون خليفه الناصر درگذشت و پسر نوجوانش يوسف المستنصر به جايش نشست و به اقتضاى جوانى به لهو و لعب مشغول شد و اين سستى و بىخيالى در مشايخ و سادات موحدى هم رسوخ يافت ، بنى مرين احساس كردند كه فرصت فرارسيده است .\r\nبنى مرين در بيابان مىزيستند و تابع هيچ حكومتى نبودند و به كس باج و خراج نمىپرداختند ، از كشت و زرع نيز آگاهى نداشتند ، كارشان شكار بود و غارت و بيشتر اموالشان اسب و اشتر . « 14 » منازلشان همچنان در ناحيهء جنوبى وادى ملويه بود و بويژه در منطقهء ممتد ميان وادى ملويه و مكناسه در حركت بودند و با عشاير زناته كه در آن حدود مىزيستند الفت داشتند . در بهار و تابستان قوت زمستان خويش فراهم مىآوردند و سپس به منازل خود در بيابان بر فراز تل‌ها و تپه‌ها بازمىگشتند . چون دولت موحدى\r\n\r\n\r\n","description":"","footnote":"\r\n( 13 ) . تاريخ ابن خلدون ، ج 7 / ص 167 .\r\n( 14 ) . الذخيرة السنيه ، ص 23 .\r\n","page_name":" 248 ","page_number":260},
  {"content":"\r\n\r\nرا در چنان پريشانى و ضعف ديدند بر آن شدند كه از صحرا به شهرها آيند . پس رهسپار نواحى مجاور خود در مغرب شدند .\r\nدست به تاراج گشودند و غنايم فراوان فراچنگ آوردند . اين در آغاز فرمانروايى المستنصر بود . دربار مراكش به‌هم برآمد . خليفه فرمان بسيج لشكر داد و ابو على بن وانودين را به سردارى برگزيد و او را به فاس نزد السيد ابراهيم بن اسماعيل والى فاس فرستاد و فرمان داد لشكر به جنگ بنى مرين برد . بنى مرين كه از ماجرا خبر يافتند پس از مشاورت تصميم به رويارويى با موحدين گرفتند اموال و زن و فرزند خود را در دژ تاروطا در سرزمين غماره نهادند و خود به فاس روانه شدند . جمعا چهارصد سوار بودند . سپاه موحدين بيست هزار يا به روايتى ده هزار . در وادى نكور جنگ درگرفت .\r\nموحدين شكست خوردند و بنى مرين اموال و چارپايانشان حتى جامه‌هايشان را تاراج كردند . السيد ابراهيم هم اسير گرديد ولى بعدها آزادش كردند . بقاياى سپاه موحدين به فاس برگشتند و بعضى به رباط تازه رفتند . سپاهيان چنان عريان مانده بودند كه عورت خود با برگ درختى به نام مشعله پوشيده بودند . از اين‌روى اين جنگ را جنگ مشعله ناميده‌اند و آن سال ( سال 613 ) را عام المشعله خوانده‌اند . « 15 »\r\nآنگاه ميان بنى مرين خلاف افتاد و به دو گروه تقسيم شدند . يك گروه به زعامت بنى عسكر بن محمد و يك گروه ديگر به زعامت بنى حمامة بن محمد . در آغاز ، رياست در ميان بنى عسكر بود . سپس به بنى حمامة بن محمد منتقل شد . بنى عسكر به خشم آمدند و بر امير خود ابو محمد عبد الحق خروج كردند و با اعراب رياح كه از وابستگان به موحدين بودند پيمان دوستى بستند . اين اعراب را خليفه المنصور در آن منطقه سكنى داده بود . در سال 614 ه ميان بنى عسكر و هم‌پيمانانشان از يك‌سو و بنى حمامه از سوى ديگر در وادى سبو نبرد افتاد . بنى حمامه در آغاز منهزم شدند و اميرشان ابو محمد عبد الحق و پسر بزرگش ادريس كشته شدند . بنى حمامه در آتش انتقام\r\n\r\n\r\n","description":"","footnote":"\r\n( 15 ) . تاريخ ابن خلدون ، ج 7 / ص 169 . ابن عذارى ، البيان المغرب القسم الثالث ص 244 و 247 . ابن ابى زرع روض القرطاس ص 188 . الذخيرة السنيه ، ص 26 - 28 .\r\n","page_name":" 249 ","page_number":261},
  {"content":"\r\n\r\nمىسوختند تا بار ديگر نيروى خويش گرد آوردند و جنگ آغاز كردند . از دو سو جمع كثيرى كشته شدند . عاقبت موحدين و عربها شكست خوردند و لشكرگاهشان به تاراج رفت . اين واقعه در ماه جمادى الاخر سال 614 ه اتفاق افتاد . پس از كشته شدن عبد الحق بنى مرين پسر او ابو سعيد عثمان را بر خود رياست دادند و اين همان كسى است كه بنى مرين را به صورت نيرويى عظيم در صحنهء سياست آشكار ساخت . « 16 »\r\n* * * در باب معاهده صلح ميان موحدين و مملكت قشتاله اشارت كرديم . اكنون مىگوئيم كه اين معاهده نسبت به ديگر ممالك اسپانياى مسيحى تحقق نيافت . از اين‌رو در ناحيهء غربى اندلس حوادث مهمى اتفاق افتاد كه در نتيجهء آن اندلس بخشى از اراضى و قلعه‌هايش را از دست داد .\r\nنخستين ضربه‌اى كه اندلس از تجاوز مسيحيان چشيد از دست دادن شهر القصر يا قصر ابى دانس « 17 » يكى از استوارترين پايگاههاى دفاعى اسلامى در منطقهء غربى بود .\r\nقصر ابى دانس در سال 555 ه / 1160 م پس از بروز حوادثى در منطقه غرب به دست پرتغاليان افتاد . چون خليفه المنصور بار نخست به شبه جزيره اندلس لشكر كشيد تا شلب را كه پرتغاليان به معاونت مسيحيان صليبى در سال 585 گرفته بودند ، بازستاند ، به منطقه غرب لشكر برد و در جمادى الاول سال 585 ه / ژوئن سال 1191 م القصر را از مسيحيان بستد و ابو بكر محمد بن وزير را بر آن امارت داد . قصر ابى دانس در جنوب شرقى اشبونه بر مصب رود شطوبر  aodaS  در نزديكى اقيانوس اطلس واقع است . و مصب چندان گشاد بود كه كشتيهاى بزرگ تا پاى باروهاى آن پيش مىآمدند . در اوايل سال 614 ه / 1217 م ناوگانى از صليبيان آلمان كه به مشرق مىرفتند به سواحل پرتغال رسيدند و در آبهاى اشبونه لنگر انداختند . پرتغاليان اين فرصت را مغتنم شمردند و آنان را به جنگ مسلمانان فراخواندند و قصر ابى دانس را از\r\n\r\n\r\n","description":"","footnote":"\r\n( 16 ) . الذخيرة السنيه ، ص 32 - 34 . تاريخ ابن خلدون ج 7 / ص 170 .\r\n( 17 ) . به اسپانيائى  las od recaclA \r\n","page_name":" 250 ","page_number":262},
  {"content":"\r\n\r\nدريا و خشكى در محاصره گرفتند . اين واقعه در سىام ژوئيه سال 1217 م اتفاق افتاد .\r\nمسلمانان پايدارى ورزيدند و والى شهر عبد الله بن وزير - پسر ابو بكر بن وزير والى پيشين - از موحدين يارى خواست چون فرياد دادخواهى او به مراكش رسيد ، المستنصر به واليان قرطبه و اشبيليه و جيان و واليان غرب نوشت كه لشكرها گرد آورند و به يارى شهر مرزى محاصره شده بشتابند . در اوايل سپتامبر لشكر موحدين رهسپار قصر ابى دانس شد . مسلمانان درون شهر همچنان پايدارى مىكردند و توانسته بودند چند حمله مسيحيان را نيز دفع كنند . در اين هنگام كشتيهاى موحدين راه كشتيهاى پرتغاليان را سد كرد و ميان دو لشكر نبرد درگرفت . گويا مسيحيان در شمار بر مسلمانان تفوق داشته‌اند . گويند بيست هزار پياده بودند و تعدادى سوار . مسلمانان منهزم شدند و صفوف لشكرشان پراكنده شد . صاحب روض القرطاس مىگويد چون چشمشان به لشكر مسيحيان افتاد بترسيدند و پا به فرار نهادند و اين ترس از هزيمت عقاب مايه مىگرفت . مسيحيان آنان را تعقيب كردند و تا آخرين نفر به قتل رسانيدند « 18 » . صاحب الروض المعطار مىگويد كه از آن لشكر بزرگ فقط هفتاد نفر جان بسلامت بردند و چون مدافعان قصر چنان ديدند يقين كردند كه بر آنان نيز غلبه خواهند يافت . « 19 »\r\nابن الابار تاريخ حادثه را ماه جمادى الاول سال 614 ه و در جاى ديگر ماه ربيع الاول يا ربيع الثانى سال 614 ه ضبط كرده است . « 20 »\r\nاما قصر ابى دانس همچنان استوار از خود دفاع مىكرد . مسيحيان دو برج چوبين به بلندى باروهاى شهر ساختند و تيراندازان و سنگ‌افكنان باروهاى شهر را زير ضربات سخت خود گرفتند تا عاقبت مسلمانان تسليم شدند . خواستند كه اجازت دهند اموال خود بردارند و بروند ولى مسيحيان موافقت نكردند . عاقبت موافقت شد كه تنها خود از\r\n\r\n\r\n","description":"","footnote":"\r\n( 18 ) . ابن ابى زرع ، روض القرطاس ، ص 161 .\r\n( 19 ) . الروض المعطار ، ص 162 .\r\n( 20 ) . روايت نخستين از الحلة السيراء ص 242 است و روايت دوم در التكمله ، ج 2 / شماره 1577 .\r\n","page_name":" 251 ","page_number":263},
  {"content":"\r\n\r\nقصر بيرون آيند و به هر جاى كه خواهند بروند . شهر پس از آن مقاومت سرسختانه در روز هجدهم اكتبر سال 1217 م / چهاردهم رجب سال 614 ه به دست مسيحيان افتاد . مدت محاصره دو ماه و نيم بود . فرمانده شهر عبد اللّه بن وزير خود را تسليم مسيحيان نمود و تا جان به سلامت برد تظاهر به مسيحيت كرد ولى پس از چند روز گريخت و خود را به اراضى اسلامى رسانيد و به اشبيليه رفت . مسيحيان به شهر داخل شدند و هركه را يافتند كشتند . در روستاهاى مجاور نيز چنين كردند . تصرف اين شهر راه پرتغاليان را به جنوب يعنى به شهرهايى چون باجه و ميرتله و شلب باز كرد ، ولى آلفونسوى دوم پادشاه پرتغال كه در محاصره قصر شركت نكرده بود ترجيح داد كه مدتى مهلت دهند تا اراضى مفتوحه را به سامان آورد . از سوى ديگر صليبيان نيز پس از آنكه از سوى پاپ فرمان رسيد كه فورا رهسپار مشرق شوند ، از آبهاى پرتغال رفتند « 21 » .\r\nهنوز چند سالى از سقوط شهر القصر نگذشته بود كه اندلس يكى ديگر از دژهاى مقدم خود را از دست داد و آن دژ قاصرش « 22 » بود . آلفونسوى نهم با موحدين پيمان صلح نداشت و همواره طمع در قاصرش بسته بود . اين شهر در شمال مارده و در مغرب ترجاله بود . آلفونسو قاصرش را از آن رومى خواست كه سلامت دژ قنطره را كه بر ساحل رود تاجه و در شمال غربى آن بود ، تضمين كند . اين قلعه مركز جمعيت شواليه‌هاى قنطره بود . در ماه نوامبر سال 1218 م / 616 ه لشكر به قاصرش برد و آن را محاصره نمود . نگهبانان مسلمان قلعه نيك مقاومت كردند . آلفونسوى نهم به مناسبت فرارسيدن روز ميلاد مسيح دست از محاصره برداشت . در سال 1221 م / 619 ه شواليه‌هاى قنطره شهر اسلامى « بلنسيه « 23 » » را تصرف كردند و در سال بعد شواليه‌هاى شنت‌ياقب و پادشاه ليون مشتركا قاصرش را محاصره نمودند ولى آلفونسو\r\n\r\n\r\n","description":"","footnote":"\r\n( 21 ) . ابن ابى زرع روض القرطاس ص 161 . الروض المعطار ص 161 و 162 و نيز :\r\n . 344 244 . P , edahomlA oirepml led acitiloP airotsiH : iciuH . A \r\n( 22 ) . به اسپانيائى  serecaC \r\n( 23 ) . اين شهر به بلنسيهء قنطره معروف است ، در غرب قاصرش . بنابراين غير از شهر بزرگ بلنسيهء در شرق است .\r\n","page_name":" 252 ","page_number":264},
  {"content":"\r\n\r\nبازگرديد و بار ديگر شهر اسلامى از محاصره بيرون آمد . در سالهاى بعد هجوم ليونيها بر قاصرش به حمايت جماعتى از قشتاليان تكرار شد و منجر به سقوط آن گرديد ، اين واقعه در تابستان سال 1223 م / 622 ه دو سال بعد از وفات خليفه المستنصر باللّه بود .\r\nاز سوى ديگر با آنكه ميان خليفهء موحدى و دولت قشتاله معاهدهء صلح بسته شده بود عناصر متعصب مسيحى كه نمىخواستند فرصتى را كه براى جنگ با مسلمانان به دست آمده از دست بدهند . براى نقض پيمان و از سر گرفتن جنگ تلاش مىكردند .\r\nمقدم بر همه اينان روحانى متعصب ردريگو خمينث در ادا مطران طليطله بود . او خود يك لشكر صليبى به راه انداخت و از ناحيه شرقى به اراضى اسلامى تاخت و بر چند دژ از دژهاى مسلمانان مستولى گرديد و در حمله‌اى خود را به ركانه در مغرب بلنسيه رسانيد . مسيحيان آهنگ تسخير ركانه نمودند و آن را زير ضربات منجنقيهاى خود گرفتند و حتى يكى از برجهايش را نيز ويران كردند ولى نتوانستند به هدف خود برسند و نوميد بازگشتند . اين حادثه در اواخر سال 1219 م / 617 ه بود .\r\n* * * در خلال اين احوال پايتخت موحدى بىخبر از همه‌جا و آسوده از هر دردسرى به حيات خود ادامه مىداد و در دربار مراكش سكون و آرامش برقرار بود . خليفهء جوان يوسف المستنصر سرگرم عيش و عشرت خود بود و مشايخ موحدين سر در لاك خود داشتند ، آن‌سان كه نهضت بنى مرين هم آنان را به خود نياورد و سقوط شهر مرزى القصر و حوادثى كه در پى آن آمد سبب نشد كه به فكر تحكيم خطوط دفاعى خود در اندلس بيفتند . سال 616 ه / 1218 م فرارسيد و از زمين حاصلى به دست نيامد و قحطى و گرانى و گرسنگى چهره كريه خود آشكار ساخت . ميان قبايل مغرب كشاكشها آغاز شده بود ، بعضى نيز خلع طاعت كرده بودند .\r\nراهزنان در راهها كمين گرفته بودند ، آمدوشد قوافل مختل و آميخته با خطرات بود .\r\nتوانايان بر ناتوانان تجاوز مىورزيدند . بازرگانى كاسد شده بود و درآمد دولت و در\r\n\r\n","description":"","footnote":"","page_name":" 253 ","page_number":265},
  {"content":"\r\n\r\nنتيجه عطايا و مواجب نقصان پذيرفته بود ولى حكومت موحدى قدمى در اصلاح احوال مملكت برنمىداشت . چون سختى به غايت رسيد و المستنصر از رنج و هلاك مردم خبر يافت فرمان داد انبارهاى سلطانى را بگشايند و آنچه گندم و جو ذخيره كرده‌اند به مردم مستمند دهند و از آنها بها نگيرند ولى بهاى آن از توانگران بستانند . همچنين مقادير بسيارى درهم و دينار در ميان مردم تقسيم كرد و از اين اقدام اندكى از تنگى و فشار بر مردم كاسته شد . عجب اين است كه در سال 617 در اندلس هم قحطى افتاد و قيمتها بالا رفت ولى آن وضع چندان دوام نيافت و به زودى امور به مجراى طبيعى خود افتاد . « 24 »\r\nدر اين سال ، سال 617 ه / 1219 م خليفه به شيوهء ديگر خلفاى پيش از خود نامه‌اى به شهرهاى مغرب و اندلس فرستاد و واليان و اعيان و كارگزاران را به تمسك به دين و اتبّاع احكام شرع و التزام امر به معروف و نهى از منكر و امثال اين مقولات فرمان داد . « 25 »\r\nدر سال 618 ه / 1220 م سفير قشتاله بار ديگر به مراكش آمد تا در تجديد معاهدهء صلح اقدام كند . گفتگوهاى نخستين ميان قشتاليان و واليان اندلس يعنى سادات موحدين انجام پذيرفته بود و بر وفق توجيه خليفه المستنصر بالله معاهدهء صلح بسته شد . وزير خليفه ابو يحيى بن ابى زكريا به ملكهء قشتاله برنجيلا دختر آلفونسوى هشتم پادشاه قشتاله و زوجهء مطلقهء آلفونسوى نهم پادشاه ليون كه در آن هنگام متولى سرپرستى فرزند خردسال خود فرناندو بود ، نامه نوشت . اين نامه به انشاى ابن عياش كاتب بود و در آن انعقاد صلح را ميان خليفه و سفراى او تأييد كرد . « 26 »\r\nاز آخرين اقدامات المستنصر تعيين عمش ابو محمد عبد اللّه بن يعقوب المنصور بود به امارت مرسيه . ابو محمد پيش از اين والى قرطبه بود و هم اوست كه بعدها به العادل\r\n\r\n\r\n","description":"","footnote":"\r\n( 24 ) . ابن عذارى البيان المغرب ، القسم الثالث ص 245 .\r\n( 25 ) . همانجا ص 245 و 246 .\r\n( 26 ) . ابن عذارى ، البيان المغرب ، القسم الثالث ص 246 .\r\n","page_name":" 254 ","page_number":266},
  {"content":"\r\n\r\nملقب گرديد . اين انتصاب در سال 619 ه / 1221 م صورت گرفت .\r\nخليفه المستنصر باللّه هنوز عمرش از بيست و چهار سالگى درنگذشته بود كه جهان را بدرود گفت . صاحب روض القرطاس در سبب مرگ او نوشته است كه خليفهء جوان به اسب و گاو علاقهء بسيار داشت . گاوهايى را از اندلس آورده بود و آنها را در مزارع بزرگى كه در مراكش داشت پرورش مىداد . شامگاهى المستنصر بر كره‌اى سوار شد و به آن مزرعه رفت تا گاوهاى خود را در نور ماه ببيند . در آن هنگام كه از ميان گاوها مىگذشت گاوى با شاخ قلبش را بردريد و به حياتش خاتمه داد . اين واقعه در شامگاه روز شنبهء دوازدهم ماه ذو الحجهء سال 620 ه / چهارم ژانويه سال 1224 م اتفاق افتاد . « 27 » در باب مرگ ناگهانى او روايت ديگرى هم هست حاكى از اينكه به تدبير وزيرش ابو سعيد بن جامع و غلامش مسرور او را زهر داده‌اند . اين روايت را زركشى از ترجمان العبر نقل كرده است . « 28 »\r\nده سال فرمانروايى المستنصر عصر پريشانى و سستى و فقر و سالهاى بحرانهاى اقتصادى و اجتماعى بود . ابن عذارى مىگويد المستنصر باللّه نه خود تحركى داشت و نه لشكرى برانگيخت . در تمام اين مدت از مراكش پاى بيرون ننهاد جز برحسب عادت براى زيارت قبر المهدى در تينملل و من خبر مهمى كه در خور ذكر باشد از او نشنيده‌ام جز آنچه در نامه‌ها و رساله‌ها آمده است . و خدا است كه به هركه خواهد پادشاهى دهد . « 29 » صاحب روض القرطاس مىگويد كه المستنصر در تمام مدت خلافتش از مراكش قدم بيرون ننهاد تا بمرد . فرمانهايش كه اجرا نمىشد ، بيشتر به سبب ضعف و نرمخويى او و نيز بدان سبب بود كه امور مملكت را به دست سفلگان سپرده بود و خود به لهو و لعب نشسته بود . « 30 »\r\nابن خلدون گويد : پس از الناصر پسرش يوسف المستنصر به خلافت نشست در\r\n\r\n\r\n","description":"","footnote":"\r\n( 27 ) . ابن ابى زرع روض القرطاس خض 161 .\r\n( 28 ) . الزركشى ، تاريخ الدولتين ، ص 14 .\r\n( 29 ) . البيان المغرب ، القسم الثالث ، ص 247 .\r\n( 30 ) . روض القرطاس ، ص 161 .\r\n","page_name":" 255 ","page_number":267},
  {"content":"\r\n\r\nحالى كه هنوز به سن بلوغ نرسيده بود . اعمال كودكانه و جنون‌آميز آن ايام او را از پرداختن به سياست و تدبير ملك بازمىداشت . از اين‌رو در عهد او اوضاع ثغور به تباهى گراييد و پادگانهاى مرزى ضعيف شد و باد دولت موحدين فرونشست . « 31 »\r\nكارگزاران دولت او بيشتر رجالى بودند كه در عصر پدرش محمد الناصر نيز زمام امور را در دست داشتند . وزيرش ابو سعيد عثمان بن عبد اللّه بن ادريس بن ابراهيم بن جامع وزير پدرش بود . قريب نيم قرن اين خاندان عهده‌دار وزارت خلفا بودند و جد ايشان از اصحاب المهدى بود . وزارت ابو سعيد تا سال 615 به طول انجاميد . سپس المستنصر او را عزل كرد و يكى از نزديكان خود زكريا بن يحيى بن اسماعيل الهزرجى را وزارت داد و او تا پايان عمر خليفه در آن مقام بود . دبيران او ، دبيران پدرش و جدش يعنى ابو عبد اللّه بن عياش و ابو الحسن بن عياش بودند . چون آن دو از پى هم در سال 619 ه وفات كردند ، ابو عبد اللّه محمد بن يخلفتن فازازى را كه پيش از اين دبير الناصر بود به دبيرى برداشت . ابو عبد اللّه پيش از دبيرى قاضى مرسيه بود . خليفه ابو جعفر احمد بن محمد بن عبد الرحمان بن عياش را در اين كار با او شريك گردانيد .\r\nكاتب جيش او احمد بن منيع بود ، كاتب جيش پدرش . مبشر الخصى حاجب پدرش منصب حاجبى او را داشت و چون او بمرد فارح الخصى معروف به ابو السرور جاى او بگرفت و تا پايان حيات خليفه در همان منصب باقى بود .\r\nابو عمران موسى بن عيسى بن عمران قاضى عصر پدرش تا پايان عصر او نيز منصب قضا داشت . خاندان ابو عمران نيز از زمانهاى كهن عهده‌دار مناصب قضا بودند . جد ايشان ابو عمران موسى الضرير داماد عبد المؤمن بود .\r\nالمستنصر صاحب فرزندى نشد . گويند كنيزى از او حامله بود كه از سرنوشت فرزند او خبرى در دست نيست . « 32 »\r\n\r\n\r\n","description":"","footnote":"\r\n( 31 ) . تاريخ ابن خلدون ، العبر ج 7 / ص 169 .\r\n( 32 ) . ابن ابى زرع ، روض القرطاس ، ص 161 .\r\n","page_name":" 256 ","page_number":268},
  {"content":"\r\n\r\n\r\nفصل دوم ابو محمد عبد الواحد و ابو محمد عبد اللّه ملقب به العادل و شورش البياسى در اندلس\r\nچون خليفه يوسف المستنصر بالله بىآنكه فرزندى برجاى گذارد در روز شنبهء دوازدهم ذو الحجهء سال 620 ه درگذشت ، رأى مشايخ موحدين و مقدم بر همه وزير ابو سعيد بن جامع بر اين قرار گرفت كه السيد ابو محمد « 1 » عبد الواحد فرزند خليفه يوسف بن عبد المؤمن را به‌جاى او نشانند « 2 » . ابو محمد عبد الواحد پيرمردى بود كه بيش از شصت سال از عمرش گذشته بود و زندگى آرام و آسوده‌اى داشت . بيعت با او به زودى انجام گرفت . يعنى در روز يك‌شنبهء سيزدهم ذو الحجه كار به پايان آمد . اين شتاب به دو منظور بود يكى آنكه خليفهء سالخوردهء جديد آلت دست آنها باشد و ديگر آنكه مدت خلافتش به سبب كهولت و فرتوتىاش به دراز نكشد و در اين مدت اندك آنها بتوانند اختلافات خود را بر طرف سازند و خليفهء حقيقى را برگزينند .\r\nابو محمد عبد الواحد مردى بود به صفات حميده موصوف . كوچكترين فرزندان\r\n\r\n\r\n","description":"","footnote":"\r\n( 1 ) . در الحلل الموشيه ، كنيهء او ابو مالك ذكر شده ، ص 123 .\r\n( 2 ) . المراكشى ، المعجب ، ص 187 .\r\n","page_name":" 257 ","page_number":269},
  {"content":"\r\n\r\nيوسف بن عبد المؤمن بود . مادرش آزادزنى بود به نام مريم از قبيلهء صنهاجه از مردم قلعهء بنى حماد . هنگامى كه عبد المؤمن قلعه را فتح كرد او و مادرش هر دو اسير شدند ولى عبد المؤمن هر دو را از بندگى آزاد كرد و مريم را براى فرزند خود يوسف به زنى گرفت . يوسف از او صاحب هشت فرزند شد . چهار پسر و چهار دختر . پسران او عبارت بودند از ابراهيم و موسى و ادريس و عبد الواحد و عبد الواحد كوچكترين پسران او بود .\r\nعبد الواحد ايام جوانى خود را در آسودگى گذرانيد و عهده‌دار هيچ كارى نبود . چون پسر عمش الناصر لدين الله به خلافت رسيد او را در سال 598 ه به امارت مالقه فرستاد ، سپس در سال 603 امارت قبيلهء هسكوره را كه منطقهء وسيعى بود به او سپرد تا سالى چند از عهد المستنصر در آن مقام بود . المستنصر او را امارت سجلماسه و سپس اشبيليه داد و اين به هنگامى بود كه برادرش ابو العلاء ادريس را از آنجا به تونس فرستاده بود .\r\nعبد الواحد پس از چندى به مراكش بازگرديد .\r\nابو محمد عبد الواحد ، نه خود راضى به خلافت بود و نه درخور چنين مسئوليتى « 3 » .\r\nالمراكشى كه خود او را ديده بود مىگويد : مردى پرهيزكار بود و دورانديش و با اراده‌اى توانا و در پيروى حق حريص و در اين راه از هيچ ملامتى باك نداشت . همواره يا قرآن مىخواند ، يا ذكر و ورد و در اين كارها هيچ چيز مانع او نمىشد . برنامه‌اى را كه براى خود ترتيب داده بود از علم‌آموزى و قرائت قرآن و خواندن اذكار ، در اوقات روز و شب به دقت اجرا مىكرد . همچنين مردى نرمخوى و متواضع بود . « 4 »\r\nبيعت با السيد ابو محمد عبد الواحد در جوى از تفاهم و وفاق انجام گرفت و هيچكس نه با او مخالفتى كرد و نه اعتراضى . خليفهء جديد چون اسلافش لقب خلافت نداشت ولى بعدها به المخلوع ملقب گرديد زيرا اولين كسى از فرزندان عبد المؤمن بود كه از خلافت خلع شد . اولين تصرفات او يكى آن بود كه ابن اشرفى صاحب المخزن را به محاسبه كشيد . ديگر آنكه برادر خود ابو العلاء الكبير را به امارت افريقيه بازگردانيد\r\n\r\n\r\n","description":"","footnote":"\r\n( 3 ) . روض القرطاس ، ص 162 .\r\n( 4 ) . المعجب ، ص 188 .\r\n","page_name":" 258 ","page_number":270},
  {"content":"\r\n\r\nو المستنضر فرمان به عزل او داده بود ولى ابو العلاء پيش از آنكه حكومت از سر گيرد بمرد . همچنين فرمان داد وزير پيشين ابو زيد عبد الرحمان بن موسى بن يوجان را از بند برهانند ولى وزير ابن جامع به تنفيذ چنين فرمانى اعتراض كرد و ابن يوجان را به ميورقه تبعيد نمود . « 5 » ولى هنگامى كه به اندلس رسيد او را گرفتند و به زندان جنجاله بردند و در زندان بماند تا ابن جامع بمرد ، آنگاه آزاد شد . « 6 »\r\nهنوز چند ماهى از بيعت با خليفهء جديد نگذشته بود كه در مشرق اندلس نداى مخالفت برخاست و ابو محمد عبد الله بن يعقوب المنصور دعوى خلافت كرد .\r\nابن ابو محمد در اين هنگام والى مرسيه و از برادرانش : ابو العلى ( يا ابو العلاء ) والى قرطبه بود و ابو الحسن والى غرناطه و ابو موسى والى مالقه . ابو محمد ابو زيد بن يوجان را پس از آزادى از زندان به وزارت برگزيده بود و او مردى مكار بود . چون خبر بيعت با ابو محمد عبد الواحد به اندلس رسيد ، ابن يوجان نزد السيد ابو محمد عبد الله رفت و او را از بيعت با خليفهء جديد برحذر داشت و گفت با نصب عبد الواحد به خلافت امامت را از نسل سيد ما ابو يوسف يعقوب المنصور بيرون بردند و خود شهادت داد كه المنصور گفت اگر محمد ( يعنى الناصر ) صلاحيت خلافت نداشت ، عبد الله را برگزينيد .\r\nابن يوجان گفت كه او از ابو محمد عبد الواحد احق به خلافت است . زيرا پسر خليفه المنصور است و برادر خليفه الناصر و عم خليفه المستنصر ديگر آنكه صاحب عقل و حزم و سياست است و حتى دو تن نيز با او به مخالفت برنخواهند خاست . بويژه آنكه مردم از بنى جامع كه پشت در پشت منصب وزارت را اشغال كرده‌اند ملول شده‌اند .\r\nاز ديگرسو هرچند از مركز خلافت به دور داشته شده ولى برادرانش فرمانروائى قرطبه و غرناطه و مالقه را دارند و بيعت گرفتن براى او آسان خواهد بود « 7 » . با اين توجيه ابو محمد عبد الله نهضت كرد و مشايخ موحدين و فقها و اعيان را كه در مرسيه و حوالى\r\n\r\n\r\n","description":"","footnote":"\r\n( 5 ) . ابن خلدون ، العبر ، ج 6 / ص 251 .\r\n( 6 ) . الروض المعطار ، ص 67 .\r\n( 7 ) . الروض المعطار ، ص 68 ، روض القرطاس ، ص 162 .\r\n","page_name":" 259 ","page_number":271},
  {"content":"\r\n\r\nآن بودند فراخواند و خواست كه با او بيعت كنند . آنان نيز با او بيعت كردند و او را العادل لقب دادند . اين امر در روز سيزدهم ماه صفر سال 612 ه يعنى دو ماه بعد از بيعت با ابو محمد عبد الواحد واقع شد . برادرانش فرمانروايان غرناطه و قرطبه و مالقه نيز بيعت كردند . همچنين السيد ابو محمد عبد الله بن ابى عبد الله محمد بن يوسف بن عبد المؤمن صاحب جيان نيز به او دست بيعت داد . و اين همان كسى است كه بعدها به البياسى معروف شد زيرا در بياسه بر ضد العادل قيام نمود .\r\nسبب پيوستن او به العادل آن بود كه خليفه عبد الواحد او را عزل كرده بود و عم خود ابو الربيع بن ابى حفص را به‌جاى او معين كرده بود . « 8 » در روايت ديگر آمده است كه بياسى به هنگام قيام العادل والى اشبيليه بوده است . « 9 » بارى ، العادل توانست بيعت ديگر شهرهاى اندلس را به دست آورد جز بلنسيه و دانيه و شاطبه كه در فرمان ابو زيد بن ابى عبد اللّه محمد برادر بياسى بودند و او از بيعت امتناع ورزيد . العادل در صحبت وزير خود ابو زيد بن يوجان از مرسيه به اشبيليه رفت و به تدبير امور پرداخت و چون از خودسريهاى ابن يوجان و دخالت او در همهء كارها ملول شده بود ، او را به سبته فرستاد تا ترتيب بازگشتش را به مغرب دهد و نايب او باشد . اوضاع مغرب دگرگون شد .\r\nدر روايتى آمده است كه چون العادل به اشبيليه آمد ، بيعت اهل مراكش و بلاد مغرب به او رسيد و در روايتى ديگر آمده است كه او به مشايخ موحدين كه در مراكش بودند نامه نوشت و آنان را به بيعت خود و خلع عبد الواحد فراخواند . آنان نيز به نزد عبد الواحد رفتند و او را تهديد كردند تا مجبور شد در برابر قاضى و فقهاء و مشايخ خلع خود را اعلان كند . اين واقعه در روز بيست و دوم ماه شعبان سال 621 ه بود . چند روز پس از آن جمعى از موحدين بر او داخل شدند و خفه‌اش كردند و قصرش را غارت نمودند و زن و فرزندش را اسير كردند . و اين نخستين خليفه‌اى از بنى عبد المؤمن بود كه خلع شد و به قتل رسيد . « 10 »\r\n\r\n\r\n","description":"","footnote":"\r\n( 8 ) . تاريخ ابن خلدون ، ج 6 / ص 251 .\r\n( 9 ) . اين روايت ابن عذارى است در البيان المغرب ، القسم الثالث ص 248 .\r\n( 10 ) . البيان المغرب ، القسم الثالث ص 247 . روض القرطاس ص 162 و 163 .\r\n","page_name":" 260 ","page_number":272},
  {"content":"\r\n\r\nظاهرا چون خبر بيعت با العادل به مشايخ موحدين در مراكش رسيد ، نخست ميانشان خلاف افتاد و وزير ابن جامع را عزل كردند و قدرتها را ميان خود تقسيم نمودند و فرمانى صادر كردند كه ناوگان مغرب مانع ورود العادل شود . ولى بعدها تصميم خود ديگرگون ساختند و بيعت خود را با العادل اعلان داشتند . « 11 »\r\n\r\n1\r\nدر اين اثناء اوضاع اندلس پريشان گرديد و حوادثى رخ داد كه تصورش را نكرده بودند . السيد ابو محمد عبد اللّه بن محمد بن يوسف بن عبد المؤمن ، صاحب جيان ، چون ديد برادرش ابو زيد والى بلنسيه و دانيه و شاطبه بيعت العادل رد كرده و خود دعوى استقلال كرده او نيز ، خلع طاعت پسر عم خود العادل را اعلان كرد و خود را خليفه خواند و الظافر لقب داد . مردم جيان و ابده و قيجاطه و بياسه و ديگر شهرهاى آن منطقه نيز با او بيعت كردند . العادل برادر خود ابو العلاء ادريس بن المنصور را از اشبيليه با لشكر بزرگى بر سر او فرستاد . الظافر از جيان به بياسه رفت و در آنجا موضع گرفت و از اين پس او را البياسى لقب دادند . بياسى نزد فرماندوى سوم پادشاه قشتاله كس فرستاد و از او يارى طلبيد . از عهد ملوك الطوايف مىدانيم كه اسپانياى مسلمان در برابر اين‌گونه يارى خواستن‌ها از پادشاهان اسپانياى مسيحى چه بهاى گزاف پرداخته است .\r\nمسلما بياسى نيز بهاى گزافى خواهد پرداخت .\r\nسپاه موحدين به سردارى ابو العلاء بن المنصور ، در اواخر سال 621 ه / اواخر سال 1223 م به بياسه رسيد و در خارج شهر فرود آمد . زمستان بود و سرما در اوج خود . باران مىباريد و همه‌جا را سيلاب فراگرفته بود . ابو العلاء بياسه را چند روز محاصره كرد سپس ترسيد كه مبادا نهر وادى الكبير طغيان كند و راه بازگشت بسته\r\n\r\n\r\n","description":"","footnote":"\r\n( 11 ) . تاريخ ابن خلدون ، ج 6 / ص 251 و 252 .\r\n","page_name":" 261 ","page_number":273},
  {"content":"\r\n\r\nگردد . علاوه بر آن ممكن بود كه قشتاليان ، هم‌پيمانان بياسى به ناگاه لشكر او را در ميان گيرند . در اين اثناء بياسى او را پيام داد كه به اطاعت ابو محمد عبد الله العادل بازگشته است و فرزند كوچك خود را نيز به گروگان فرستاده بود . ابو العلاء به همين اكتفا كرد و با قواى خود به اشبيليه بازگرديد . در اشبيليه سخت مورد سرزنش واقع شد و العادل لشكر ديگرى بسيج كرد و به سردارى ابو سعيد عثمان بن ابى حفص روانه ساخت . اين لشكر در پنج ميلى جنوب بياسه فرود آمد . قريب به صد سوار از اصحاب بياسى و جمعى از قواى قشتاله به سوى آنان در حركت آمدند . تا موحدين را چشم بر دشمن افتاد يكباره رو به گريز نهادند و به اشبيليه بازگرديدند و بياسى بىهيچ منازعى باقى ماند و هم‌پيمانان او ، قشتاليان قصبهء شهر را اشغال كردند . « 12 » از آن پس بياسى مناطق وسطاى اندلس را تصرف كرد و در برابر العادل به صورت رقيب سرسختى خودنمايى كرد .\r\nابو محمد عبد الله العادل در اشبيليه پس از شكست در نخستين جنگهايش دچار وضع دشوارى شده بود . علاوه‌بر اين در غرب اشبيليه در اراضى الشرف نيز گرفتار تجاوز مسيحيان شده بود . از اين قرار سپاهى از مردم ليون به سردارى مارتن‌سانچز پسر غيرشرعى پادشاه پرتغال سانچوى دوم كه اكنون به خدمت پادشاه ليون درآمده بود از كوههاى شارات گذشت و راهى جنوب شد و بر اراضى الشرف مستولى گرديد و در آن منطقه دست به كشتار و تاراج زد و بسيارى غنايم و اسيران به چنگ آورد . العادل و برادرش ابو العلاء و وزيرش ابن يوجان و مشايخ موحدين كه با او بودند از دفع سپاه مهاجم و حمايت از شهر ناتوان بودند . در شهر هرج‌ومرج افتاد و مردم از خاص و عام در مسجد جامع گرد آمدند . العادل و مشايخ موحدين فرمان دادند كه مردم به دفاع برخيزند ولى بيشتر آنها سلاح نداشتند . جمعا صد سوار بسيج كرد و به سوى دشمن فرستاد .\r\nلشكر ليون در نزديكى طلياطه « 13 » بود در مغرب اشبيليه و نزديك لبله ، عامه نيز دسته‌هاى كوچك سوار تشكيل دادند كه به جنگ شتابند . فرمانده سپاه عبد لله بن ابى بكر بن\r\n\r\n\r\n","description":"","footnote":"\r\n( 12 ) . الروض المعطار ، ص 58 .\r\n( 13 ) . به اسپانيايى  adajeT  .\r\n","page_name":" 262 ","page_number":274},
  {"content":"\r\n\r\nيزيد گفت صلاح آن است كه عامه در شهر بمانند و از فراز باروها دفاع كنند ولى مردم دشنامش دادند و با سواران او از شهر بيرون آمدند . به ناگاه سپاه منظم مسيحيان بر اين گروههاى پراكنده حمله آوردند . مسلمانان راه فرار در پيش گرفتند . بعضى نوشته‌اند كه شمار كشتگان به ده هزار تن رسيد . اين فاجعه در ماه جمادى الاول سال 622 ه / ماه مه سال 1224 م اتفاق افتاد « 14 » .\r\nچند ماه بعد در مشرق اندلس نيز ميان مسيحيان و مسلمانان جنگى درگرفت كه به هزيمت مسلمانان انجاميد . حكام قونقه و وبذه و اركون و مويا قواى خود گرد كردند و به سردارى البروتليس به سوى بلاد اسلامى گسيل داشتند . اينان پس از عبور از دره شقر رهسپار جنوب شدند و به اراضى مرسيه درآمدند .\r\nمردم مرسيه نيز سپاهى گرد آوردند و با ابو على بن اشرفى روانهء كارزار شدند .\r\nدر مكانى به نام عفص  epsA  در مشرق مرسيه نبردى شديد درگرفت و مسلمانان به هزيمت شدند و خلق كثيرى كشته و اسير گرديد . اين واقعه در ماه رجب سال 622 ه / ژوئيه سال 1224 م اتفاق افتاد .\r\n\r\n2\r\nدر اين اوان خبر بيعتهاى موحدين از مراكش و مغرب به اشبيليه رسيده و خليفه عبد الواحد خلع و كشته شده و تخت خلافت موحدى خالى افتاده بود . العادل ديد كه اكنون زمان رفتن به مغرب است بويژه آنكه اندلس دستخوش حوادث شده بود .\r\nدر ماه ذو القعدهء سال 622 ه / اكتبر سال 1224 با تحمل رنج بسيار به مغرب وارد شد « 15 » .\r\n\r\n\r\n","description":"","footnote":"\r\n( 14 ) . روض القرطاس ، ص 136 .\r\n( 15 ) . تاريخ ابن خلدون ج 6 / ص 252 . الروض المعطار ، ص 129 .\r\n","page_name":" 263 ","page_number":275},
  {"content":"\r\n\r\nچون به مراكش رسيد در قصر خلافت استقرار يافت و ابو زيد بن ابى محمد بن ابى حفص را به وزارت برگزيد و به تدبير امور مملكت پرداخت .\r\nدر باب نسب او اشارت كرديم كه او ابو محمد عبد الله بن يعقوب المنصور بن يوسف بن عبد المؤمن بن على بود . مادرش زنى مسيحى و از مردم پرتغال بود از اسيران شنترين به نام سر الحسن . ظاهرا به هنگام اولين حملهء المنصور به پرتغال در سال 586 ه / 1190 م به اسارت افتاده بود . بدين ترتيب مىتوانيم تاريخ ولادت العادل را در حدود سال 587 ه / 1191 م حدس بزنيم و بگوئيم كه در سى و چهار سالگى به خلافت رسيده است . لقب كامل او « العادل فى احكام اللّه تعالى » بود .\r\nابو محمد عبد اللّه العادل در سال 619 ه در ايام خلافت برادرش يوسف المستنصر امارت غرناطه داشت و به اختيار خود به مرسيه منتقل گرديد و از مرسيه بود كه براى احراز خلافت قيام كرد . در روز سيزدهم صفر سال 621 ه در اندلس با او بيعت شد و جز آن دو برادر كه از آنها ياد كرديم كس با او مخالفت نورزيد . اما در مغرب جز بنى حفص واليان افريقيه همه با او بيعت كردند . بنى حفص در اين هنگام در صدد آن بودند كه از موحدين جدا شوند و در قلمرو خود به استقلال فرمان رانند .\r\nالعادل ، نخستين اقدامى كه در طريق فرمانروايى خود كرد نامه‌اى بود كه به مردم اندلس نوشت و به آنان اطمينان داد كه اندلس مورد توجه موحدين است . و آنان نيز بايد با يكديگر متحد شوند تا در جهاد با دشمنان خويش پيروز گردند . ابن عذارى همهء آن نامه را در تاريخ خود آورده است . « 16 »\r\nواقع امر اين است كه مسئلهء اندلس مهمترين دل‌مشغولى او بود . زيرا به هنگامى از اندلس بيرون آمد كه آن ديار از دو سو دستخوش خطر بود : كشاكشهاى داخلى و تجاوز قواى مسيحى .\r\n\r\n\r\n","description":"","footnote":"\r\n( 16 ) . ابن عذارى البيان المغرب ، القسم الثالث ص 249 .\r\n","page_name":" 264 ","page_number":276},
  {"content":"\r\n\r\n\r\n3\r\nچون العادل از اندلس بيرون آمد برادر خود ابو العلى ادريس را در اشبيليه نهاد تا با حوادث پنجه درافكند . نهضت بياسى گسترش يافت و تا اشبيليه و نواحى غربى اندلس نيز كشيده شد . بياسى چنان كه گفتيم از فرناندوى سوم پادشاه قشتاله يارى خواسته بود و به يارى او توانست چند شهر بزرگ اندلس را فتح نمايد . فرناندو نيز چون اسلافش از مزاياى چنين دعوتى آگاه بود ، از اين‌رو به زودى به دعوت او پاسخ داد . و همين امر سبب شد كه بياسى بر سپاهى كه العادل به جنگش فرستاده بود پيروز گردد .\r\nبياسى چون اين پيروزى حاصل كرد ، از فرناندوى سوم خواست در تصرف قيجاطه « 17 » نيز به او يارى رساند . اين شهر در جنوب شرقى بياسه بود . فرناندوى سوم در پاييز سال 1224 م / اواخر سال 622 ه رهسپار ابده شده بود تا به قيجاطه لشكر برد . قيجاطه شهرى سخت توانگر بود . قشتاليان قيجاطه را تصرف كردند و بيشتر بارويش را ويران نمودند و هزاران تن از مردمش را كشتند . از جمله همهء افراد پادگان موحدين را كشتند يا اسير كردند . اين واقعه در ماه سپتامبر سال 1224 م اتفاق افتاد . قشتاليان در همان هنگام بر چند دژ از دژهاى آن منطقه غلبه يافتند . آنگاه با هم‌پيمان خود بياسى رهسپار اراضى جيان شدند و از مردم آنجا نزديك به هزار و پانصد تن را به قتل رسانيدند ( اكتبر سال 1224 م ) پادشاه قشتاله به سبب نزديك شدن زمستان با غنايم و اسيران بسيار از نهر وادى الكبير گذشت و به بلاد خود بازگرديد . « 18 »\r\nدر تابستان سال بعد ، سال 623 ه / 1225 م فرناندوى سوم پادشاه قشتاله با لشكرى گران از گذرگاه مورادال در جبال سييرامورنا ( كوه شارات ) گذشت و در دشت عقاب نزديكى بياسه فرود آمد و بياسى را به حضور خواند . بياسى به ديدار او شتافت و\r\n\r\n\r\n","description":"","footnote":"\r\n( 17 ) . به اسپانيائى  adaseuQ \r\n( 18 ) . ابن عذارى ، البيان المغرب ، القسم الثالث ، ص 249 ، الروض المعطار ، ص 61 و نيز :\r\n selanA tiC : ) 6491 dirdaM ( aiculadnA ne III odnanreF ed satsiuqnoC saL : zelaznoG . J . 73 63 P : senadeloT \r\n","page_name":" 265 ","page_number":277},
  {"content":"\r\n\r\nمراسم رسمى خضوع به‌جاى آورد و با او پيمانى بست و خود را تحت فرمان او قرار داد .\r\nدر اين تعهدنامه آمده بود كه اگر مرتش و اندوجر و جيان را پادشاه تصرف كند از آن او باشد . همچنين هر دژ و شهر ديگرى را كه در اراضى مسلمانان بگيرد . بياسى فرزند خردسال خود را نيز به گروگان به نزد پادشاه نهاد تا ولاء و اخلاص خويش به اثبات رساند . پادشاه قشتاله هم تعهد كرد كه بياسى را با نيروهاى نظامى خود مدد كند تا املاك خود را بازستاند و امنيت آنها را فراهم سازد . « 19 »\r\nدر پى اين معاهده پادشاه قشتاله و هم‌پيمانش بياسى رهسپار شهر جيان شدند . در راه به هرجا مىرسيد - جز مكانهايى را كه بياسى تصرف مىكرد - ويران مىنمود . چون به جيان رسيد شهر را محاصره نمود و چند روز پىدرپى حمله كردند ولى سودى حاصل نشد . جيان شهرى استوار بود و قلعه‌اى تسخيرناپذير داشت . ويرانه‌هاى آن امروز باقى است . پادگان موحدى به سردارى عمر بن عيسى بن ابى حفص بن يحيى مردانه از شهر دفاع مىكرد . گروهى نيز از سواران مسيحى به رياست الباربيريث دكاسترو كه چون پدرش در خدمت موحدين بود ، در دفاع با او شركت داشتند . چون حملات دشمن شدت گرفت مسلمانان از شهر بيرون تاختند و بر دشمن زدند ولى با دادن صد و هشتاد كشته و دو هزار اسير به شهر بازگشتند و در شهر همچنان به دفاع پرداختند . چون پادشاه قشتاله از اين محاصره طرفى نبست از آنجا دور گرديد . « 20 »\r\nپادشاه قشتاله و بياسى رهسپار القبذاق « 21 » شدند و آن را تصرف كردند . فرناندو آن را به هم‌پيمانش داد زيرا سابقا در قلمرو او بود . آنگاه به سوى جنوب در حركت آمدند و به باغه « 22 » راندند . باغه نيز پس از مقاومتى تسليم شد . آنگاه آهنگ لوشه نمودند . لوشه در جنوب باغه و بر كرانه رود شنيل بود . لوشه را نيز گرفتند و مردم را\r\n\r\n\r\n","description":"","footnote":"\r\n( 19 ) .  . 83 . P , dibi : zelaznoG . J \r\n( 20 ) .  . 04 . P : anital acinorC . tiC , dibi : zelaznoG . J \r\n( 21 ) . به اسپانيايى  eteduaclA \r\n( 22 ) . به اسپانيايى  ogeirP \r\n.\r\n","page_name":" 266 ","page_number":278},
  {"content":"\r\n\r\nكشتند و تاراج كردند . چون به شهر حامه در جنوب لوشه رسيدند آن را خالى از سكنه يافتند . مردم از ترس گريخته بودند .\r\nقشتاليان به سوى شمال ، به سوى غرناطه راندند . مردم غرناطه الباربيريث را به يارى خود خوانده بودند . چون قشتاليان شهر را محاصره كردند ، الباربيريث را فرستادند تا با پادشاه قشتاله مذاكره كند تا مگر از آنجا برود . قرار بر آن شد دو هزار و سيصد اسير مسيحى را كه در نزد آنهاست آزاد كنند و بر اين توافق كردند . پادشاه ، الباربيريث را نيز عفو كرد . او نيز موحدين را ترك گفت و به پادشاه پيوست . قواى قشتاله رهسپار شمال شدند تا به نزديكى بياسه رسيدند . در آنجا برحسب تعهدى كه بياسى كرده بود مرتش و اندوجر را به پادشاه تقديم كرد . « 23 » .\r\nچون بياسى احساس كرد كه جاى پاى مستحكم كرده است و از سوى مسيحيان نيز مدد مىرسد با سپاه خود و مسيحيان به سوى اشبيليه در حركت آمد . شمار اين سپاه را بيست هزار نوشته‌اند . « 24 » . بياسى از نهر وادى الكبير گذشت و به الشرف آمد .\r\nقواى اشبيليه به سردارى السيد ابو العلى بيرون آمد در نزديكى طلياطه در مكانى به نام فحص القصر دو لشكر مصاف دادند . موحدين و مردم اشبيليه منهزم شدند و دو هزار تن كشته دادند . « 25 » نتيجه اين شكست اين شد كه سراسر منطقه شرقى ميان اشبيليه و قرطبه در زير سلطه بياسى قرار گرفت .\r\nمردم قرطبه چون بدين‌گونه تفوق لشكر بياسى را مشاهده كردند از فرمان حاكم موحدى خود السيد ابو موسى برادر العادل بيرون آمدند و به بياسى اظهار اطاعت كردند .\r\nفرماندوى سوم در اين اثناء بازگرديد و با قواى خود بار ديگر به اراضى اندلس درآمد .\r\nبياسى را به دژ اندوجر فراخواند و از او خواست چند دژ ديگر در منطقهء قرطبه را به او\r\n\r\n\r\n","description":"","footnote":"\r\n( 23 ) . الروض المعطار ص 161 و 165 و 174 . و نيز :\r\n . 24 . P : anital acinorC . tiC , dibi : zelaznoG . J \r\n( 24 ) . روض القرطاس ، ص 164 .\r\n( 25 ) . الروض المعطار ، ص 58 .\r\n","page_name":" 267 ","page_number":279},
  {"content":"\r\n\r\nدهد . بياسى وعده داد كه دژهاى شلبطره و قباله و برج الحمه « 26 » را به او خواهد داد و براى تضمين قول خود قلعهء بياسه را به او واگذار كرد . شواليه‌هاى قلعهء رباح و مردان او فعلا در قلعهء بياسه جاى گرفتند و مسلمانان به حال خود در شهر رها شدند . بياسى با كوشش بسيار ساكنان دژ شلبطره و برج الحمه را وادار كرد كه تسليم مسيحيان شوند ولى دژ قباله پايدارى ورزيد و تسليم شد . « 27 »\r\nبياسى به آنچه گرفته بود قانع نشد و اينك مىخواست علاوه بر پايتخت قديم اندلس - يعنى قرطبه - اشبيليه را هم در تصرف آورد . و به سلطهء رقيب خود العادل و برادرش ابو العلى پايان دهد . پس قواى خود را بار ديگر به اشبيليه برد و آهنگ محاصرهء آن نمود . ابو العلى آمادهء پيكار بود . با سپاهيان موحدين و مردم شهر بيرون تاخت و پس از نبردى سخت بياسى را به هزيمت دادند . لشكرش تارومار شد و بقاياى آن به قرطبه بازگرديد . ابن عذارى تاريخ اين پيروزى را بيست و پنجم صفر سال 623 ه ضبط كرده است و آن موافق است با تاريخى كه مورخين مسيحى ياد كرده‌اند يعنى بيست و پنجم فوريهء سال 1226 م « 28 »\r\nاين پيروزى موحدين نتايج بسيار دربرداشت . طلياطه و حصن القصر و باقى دژها و بلادى كه در مشرق اشبيليه به دست بياسى افتاده بود بازپس گرفته شد و به اطاعت خليفهء العادل درآمدند . السيد ابو العلاء خبر اين پيروزى را به مراكش نوشت .\r\nفرماندوى سوم بار ديگر با قواى خود بيرون آمد . اين‌بار هدفش استيلاء بر دژ قباله بود ؛ از دژهاى شمالى قرطبه در شمال كوه شارات . بياسى نتوانسته بود بر وفق تعهدات خود آن را تسليم او كند . بياسى در اين هنگام شكست‌خورده وارد قرطبه شده بود . مردم قرطبه چون ديدند در دوستى با مسيحيان افراط مىكند و دژهاى اسلامى را يك‌يك به آنان تسليم مىنمايد ، ترسيدند كه مبادا غدر ورزد و قرطبه را هم تسليم ايشان كند . از اين‌رو بر او شوريدند . بياسى كه اوضاع شهر را نامساعد ديد به دژ مدور گريخت . اين دژ در نزديكى قرطبه و در جنوب غربى آن و در جنوب نهر بود . شورشيان از پى او رفتند\r\n\r\n\r\n","description":"","footnote":"\r\n( 26 ) . به اسپانيايى به ترتيب  arr eitavlaS'allipaC anicnE al ed sonaB  .\r\n( 27 ) . الروض المعطار ص 58 . و نيز  74 - 64 . P'dibi zelaznoG . J . \r\n( 28 ) . ابن عذارى ، البيان المغرب ، القسم الثالث ص 250 :  84 . P'dibi . zelaznoG . J . \r\n","page_name":" 268 ","page_number":280},
  {"content":"\r\n\r\nو مدور را محاصره كردند سپس به درون دژ درآمدند و او را كشتند و سرش را بريدند و نزد السيد ابو العلى به اشبيليه فرستادند . او نيز سر را به نزد العادل به مراكش فرستاد .\r\nالعادل به پاداش ابن عمل قرطبه را نيز بر قلمرو برادر درافزود . بياسى به هنگام مرگ پيرمردى بود كه سالش از شصت گذشته بود .\r\nبدين‌گونه شورش ابو محمد عبد اللّه بن محمد بن يوسف بن عبد المؤمن موسوم به البياسى سركوب شد . اين شورش سه سال مدت گرفته بود .\r\nدر روايات اسلامى از بياسى به بدى ياد شده . حتى ابن عذارى او را به ارتداد از اسلام متهم مىكند .\r\n\r\n4\r\nفرناندوى سوم قباله را ( در اوايل ژوئن سال 1226 م ) محاصره كرده بود كه خبر قتل بياسى را شنيد ، از اين‌رو بر حملات خود افزود . مقرر شد كه مردم گروگانهاى خود نزد او فرستند و تسليم شوند ولى رسولانى نيز به قرطبه فرستند و از ابو العلى يارى خواهند ، اگر در ظرف هشت روز از قرطبه مدد نرسيد قباله را به شرط امان تسليم كنند .\r\nرسولان نوميد بازگشتند و دژ تسليم فرناندو شد . ساكنان دژ به غافق كه در همان نزديكى بود نقل كردند . فرناندو در حال مسجد آن را به كليسا بدل كرد و پادگانى مسيحى در آنجا نهاد . اين واقعه در اوايل اوت سال 1226 م / اواخر سال 623 ه بود .\r\nپس از مرگ بياسى سرنوشت بياسه به دست تقدير سپرده شد . پادشاه قشتاله آن را از املاك تابع خود مىشمرد . شواليه‌هاى قلعهء رباح در قصبهء آن جاخوش كرده بودند . چون بياسى كشته شد مردم بياسه تصميم گرفتند كه مسيحيان را از قصبه بيرون كنند از اين‌رو نزد عمر بن عيسى بن ابى حفص بن يحيى كس فرستادند و از او يارى خواستند . او نيز شمارى از سپاهيانش را به سردارى محمد بن يوسف المسكدالى بفرستاد . جز در قصبه شمار كثيرى از مسيحيان در درون شهر بودند همهء آنان در دفاع\r\n\r\n","description":"","footnote":"","page_name":" 269 ","page_number":281},
  {"content":"\r\n\r\nاز خويش به قتل رسيدند . آنان كه در قصبه بودند مقاومت مىورزيدند . مردم از والى موحدى درخواستند كه يك دو روز آنها را محاصره كند تا تسليم شوند زيرا خوراك روزانهء خود را هر روز از شهر مىبرند . والى موحدى از بيم فرارسيدن لشكر قشتاله نپذيرفت و گفت من از شهر رفتم هركه خواهد با من بيايد و هركه خواهد در شهر بماند .\r\nمردم از بيم قتل و اسارت همه از شهر بيرون رفتند . مسيحيانى كه در قصبه بودند بيرون آمدند و شهر را گرفتند . اين واقعه در ماه ذو الحجهء سال 623 ه / اول دسامبر سال 1226 م رخ داد . فرناندوى سوم بسيارى از خانه‌ها و باغها و مزارع شهر را به شواليه‌هاى قلعهء رباح كه در قصبهء شهر مانده بودند بخشيد « 29 »\r\nدر سال بعد فرناندوى سوم شوذر « 30 » ، واقع در جنوب بياسه و چند دژ مجاور آن را تصرف كرد و بقيهء مسلمانان را از بياسه و مرتش و ديگر شهرها و قلعه‌ها بيرون راند .\r\nبدينگونه قشتاليان توانستند از شورش بياسى بهره‌بردارى بسيار كنند و بخش بزرگى از شهرها و دژهاى منطقهء جيان و قرطبه را مسخر كنند و بر خطوط دفاعى منطقه وسطاى اندلس استيلا يابند و به قرطبه كه تصرف آن آرزوى بزرگ ايشان بود نزديك شوند .\r\nالسيد ابو العلى ( يا ابو العلاء ) ادريس از آن پس كه بعد از قتل بياسى به قرطبه آمده بود تا حدودى جلو پيشرويهاى قشتاليان را گرفته بود ولى چون ديد كه فشار آنان بر اراضى اسلامى شدت يافته مصمم شد كه با فرناندوى سوم پيمان صلح بندد . پس رسول خود ابو القاسم را براى گفتگو به نزد او فرستاد . قرارداد صلح به مدت يك سال بسته شد و در عوض موحدين سيصد هزار قطعه  idevaraN  نقره بپردازند . بخشى از آن پرداخت گرديد و براى پرداخت بقيه مدتى معين گرديد « 31 » .\r\n\r\n\r\n","description":"","footnote":"\r\n( 29 ) . الروض المعطار ، ص 58 و 59 و نيز :  . 25 . P : dibI : zelaznoG . J \r\n( 30 ) . به اسپانيائى  radoJ  .\r\n( 31 ) .  . 55 . P , anitaL acinorc tic , dibi : zelaznoG . J \r\n","page_name":" 270 ","page_number":282},
  {"content":"\r\n\r\n\r\n5\r\nاكنون داستان دردناك اندلس را رها مىكنيم و به مغرب مىپردازيم .\r\nدورهء فرمانروايى العادل از دو سال درنگذشت و آن نيز سراسر آشوب و اغتشاش بود . قبايل عرب و بربر بخصوص قبايل هسكوره در همان حوالى پايتخت دست به آشوب و تاراج گشوده بودند و كار بنى مرين روزبه‌روز بالا مىگرفت و بر بسيارى از قبايل و نواحى غلبه يافته بر مردم باج و خراج مىبستند . فاس و تازى و مكناسه كه در نزديكى منازل ايشان بودند ، بيشتر در معرض تعرض ايشان قرار داشتند . « 32 »\r\nاز مهمترين حوادثى كه در اين مدت كوتاه اتفاق افتاد يكى قيام عربهاى خلط بود كه شيخ ايشان هلال بن مقدم نام داشت و ديگر قيام بربرهاى هسكوره كه شيخ ايشان عمر بن وقاريط بود . نخست ابن يوجان براى گوشمال آنان اقدام كرد ولى كارى از پيش نبرد ، آنگاه العادل لشكرى به سردارى ابراهيم بن اسماعيل بن ابى حفص گسيل داشت .\r\nاو نيز منهزم شد و كشته گرديد و آشوب و تاراج و كشتار همچنان برقرار خود بماند . « 33 »\r\nدر حالىكه در مغرب وضع بدين‌سان بود ، در اندلس نيز حادثه‌اى عظيم رخ داد السيد ابو العلى والى اشبيليه و قرطبه بر ضد برادر خود العادل قيام كرد و خود را خليفه خواند . در دوم ماه شوال سال 624 ه / پانزدهم سپتامبر سال 1227 م در اشبيليه خلع طاعت كرد .\r\nبعضى از مشايخ موحدين زمينهء كار را آماده كرده بودند ، در روز عيد فطر قاضى شهر ابو الوليد بن ابى الاصبغ بن الحجاج خطبه‌اى ادا كرد و در آن از استحقاق ابو العلى به خلافت سخن گفت . روز بعد مشايخ موحدين در مجلس او گرد آمدند و با او به خلافت بيعت كردند و او را المامون لقب دادند . از آن پس واليان اندلس و مقدم بر همه السيد ابو زيد والى بلنسيه با او بيعت كردند و خبر بيعت به آن سوى آب به سبته و طنجه\r\n\r\n\r\n","description":"","footnote":"\r\n( 32 ) . ابن ابى زرع روض القرطاس ص 166 ، تاريخ ابن خلدون ، ج 7 / ص 170 .\r\n( 33 ) . تاريخ ابن خلدون ، ج 6 / ص 252 .\r\n","page_name":" 271 ","page_number":283},
  {"content":"\r\n\r\nرسيد « 34 » .\r\nابو العلى المأمون نزد ابن يوجان كس فرستاد و او را به بيعت خويش فراخواند . در اين روزها ابن يوجان مغضوب خليفه العادل بود . او نيز هلال بن مقدم شيخ عربهاى خلط و عمر بن و قاريط شيخ هسكوره را گفت كه همچنان به آشوب و تاراج و كشتار خود در حوالى مراكش ادامه دهند تا موحدين العادل را خلع نمايند « 35 » . صاحب روض القرطاس مىگويد كه ابو العلى مشايخ موحدين در مغرب را نيز پيام داد كه برادرش را از ميان بردارند و با او بيعت كنند « 36 » . ولى جريان امور در دربار مراكش به گونه‌اى ديگر بود . دو تن از رجال موحدين ، ابو زكريا بن الشهيد زعيم هنتاته و يوسف بن على شيخ تينملّل بر دربار تسلط كامل داشتند . چون از قيام ابو العلى آگاه شدند و شورش اعراب خلط و بربرهاى هسكوره نيز بالا گرفت به خلع العادل مصمم شدند . پس با ابو زكريا يحيى بن محمد الناصر بيعت كردند ، آنگاه موحدين به قصر العادل درآمدند و از او خواستند خود را خلع كند ، چون سر برتافت كشتندش « 37 » . اين واقعه در روز بيست و دوم ماه شوال سال 624 ه واقع گرديد « 38 » . ابن ابى زرع مىافزايد كه موحدين نخست با المأمون بيعت كردند و به نام او خطبه خواندند ولى چون از خشم انتقام او مىترسيدند ، بيعت را شكستند و با پسر برادرش يحيى بن الناصر بيعت نمودند . ابن الخطيب نيز اين روايت را تاييد مىكند . پس از قتل العادل ، در روز بيست و هشتم ماه شوال با يحيى بن الناصر بيعت كردند . پس از چندى وزير سابق ابو زيد بن يوجان و پسر بزرگش با آنكه مخفى شده بودند گرفتار آمدند و به جرم تحريك عربهاى خلط و هسكوره به آشوب به قتل رسيدند . « 39 » .\r\n\r\n\r\n","description":"","footnote":"\r\n( 34 ) . البيان المغرب ، القسم الثالث ص 255 . روض القرطاس ، ص 166 .\r\n( 35 ) . الروض المعطار ، ص 69 .\r\n( 36 ) . روض القرطاس ص 166 و 167 .\r\n( 37 ) . البيان المغرب ص 253 .\r\n( 38 ) . روض القرطاس ص 165 .\r\n( 39 ) . الروض المعطار ص 69 و 70 .\r\n","page_name":" 272 ","page_number":284},
  {"content":"\r\n\r\nيحيى بن الناصر المعتصم لقب يافت . به هنگام بيعت شانزده ساله بود . عربهاى خلط و قبيله هسكوره از بيعت با او ابا كردند و بر بيعت المأمون باقى ماندند .\r\nچون اين خبرها به المأمون كه در اندلس بود ، رسيد سخت به خشم آمد . او به جزيرة الخضراء آمده بود كه به مغرب آيد ولى بار ديگر به اشبيليه بازگرديد و سوگند خورد كه بكوشد تا تخت خلافت فراچنگ آرد و از كسانى كه بيعت او را شكسته‌اند انتقام بستاند . ولى پيش از پرداختن به اين حوادث به بيان اوضاع مغرب مىپردازيم .\r\n\r\n","description":"","footnote":"","page_name":" 273 ","page_number":285},
  {"content":"\r\n . \r\n","description":"","footnote":"","page_name":" 274 ","page_number":286},
  {"content":"\r\n\r\n\r\nفصل سوم عصر خليفه ابو العلى ادريس المأمون الغاى رسوم المهدى بن تومرت و قيام دولت حفصيان در افريقيه\r\nچون ابو العلى يا ( ابو العلاء ) المأمون پس از غلبه بر ابن هود به اشبيليه بازگرديد ، همواره يك انديشه در سر داشت و آن هم آمدن به مغرب و گرفتن تخت خلافت از پسر برادرش يحيى المعتصم و تنبيه بيعت‌شكنان بود . آنچه او را در اين كار تشجيع مىكرد رسيدن بيعت والى فاس و والى تلمسان و والى سبته و والى بجايه و نيز دعوت مقدم بن هلال امير عربهاى خلط بود . « 1 » المأمون نمىخواست بدون يك نيروى نظامى قوى به مغرب رود . از اين‌رو به پادشاه قشتاله فرناندوى سوم روى آورد . او در اواخر سال 1228 م / اوايل سال 626 ه به حدود اندلس آمده بود و حوادث آن ديار را زير نظر گرفته بود ، تا فرصت حمله را از دست ندهد . المأمون نزد او كس فرستاد و خواست كه آن پيمان صلح را يك سال ديگر در برابر گرفتن سيصد هزار قطعه  idevaraM  نقره تجديد كند و نيز ازو طلب كرد كه بخشى از قواى خود را در اختيار او گذارد تا با او به مغرب روند و شرط كرد كه در برابر اين عمل ده دژ از دژهاى اسلامى را در مرزها\r\n\r\n\r\n","description":"","footnote":"\r\n( 1 ) . تاريخ ابن خلدون ، ج 6 / ص 253 . الزركشى تاريخ الدولتين ، ص 16 .\r\n","page_name":" 275 ","page_number":287},
  {"content":"\r\n\r\n- هرجا كه او خواهد - تسليمش كند و در مراكش براى مسيحيان كليسايى ساخته شود كه در آنها شعائر دينى خود بر پاى دارند و اگر يكى از مسيحيان اسلام آورد اسلام او پذيرفته نشود و او را به نزد همكيشانش بازگردانند تا دربارهء او قضاوت كنند ولى اگر مسلمانى كيش مسيحيت برگزيد كس مانع او نخواهد شد . با اين بهاى گزاف فرناندو سپاهى بزرگ مركب از دوازده هزار سوار همراه او كرد . ابو العلى المأمون با اين سپاه گران در ماه رمضان سال 626 ه به مغرب رسيد و او نخستين كسى بود كه با لشكرى از مسيحيان از اندلس به مغرب آمد . « 2 » البته اين عدد مبالغه‌آميز به نظر مىآيد ، زيرا پادشاه قشتاله را چنان لشكر عظيمى نبوده است كه دوازده هزار سوار آن را همراه خليفهء موحدى به مغرب فرستد . در روايات مسيحى آمده است كه فرناندو پانصد سوار با او فرستاد . « 3 » ابن عذارى نيز اين عدد را تأييد مىكند . « 4 »\r\nالمأمون هرچه لشكر داشت همه را به مغرب آورد و در شهرهاى اندلس جز پادگانهايى ناتوان باقى نگذاشت . حركت او از جزيرة الخضراء به سبته در ماه ذو القعدهء سال 626 ه / اكتبر سال 1228 م بود . روزى چند در سبته ماند و سپس به سوى مراكش در حركت آمد . پسر برادرش خليفهء جوان يحيى المعتصم بن الناصر و مشايخ موحدين كه به او گرايش داشتند ، چون بشنيدند آمادهء پيكار شدند . سپاهيان يحيى المعتصم عربها و موحدين بودند . نبرد در كوهستان ايجليز نزديكى مراكش رخ داد در روز بيست و پنجم ربيع الاول سال 627 ه / ژانويه سال 1229 م . سواران مسيحى به خيمه سرخ يحيى المعتصم حمله كردند و آن را گرفتند و لشكريان او را تارومار ساختند و بسيارى را كشتند . يحيى خود از ميانه بگريخت و به كوه هنتاته پناه برد .\r\nابو العلى المأمون به شهر درآمد . مشايخ موحدين با او بيعت كردند و بر كرسى خلافت استقرار يافت . « 5 »\r\n\r\n\r\n","description":"","footnote":"\r\n( 2 ) . ابن ابى زرع ، روض القرطاس ، ص 167 .\r\n( 3 ) .\r\n . 41 atoN , 95 . P aiculadnA ne III odnanreF ed satsiuqnoC saL : zelaznoG . J \r\n( 4 ) . البيان المغرب ، القسم الثالث ، ص 264 .\r\n( 5 ) . البيان المغرب ص 265 . روض القرطاس ، ص 167 . تاريخ ابن خلدون ج 6 / ص 253 . الاحاطه ج 1 / ص 419 .\r\n","page_name":" 276 ","page_number":288},
  {"content":"\r\n\r\nنخستين اقدام او تعقيب كسانى بود كه بيعت او شكسته بودند ، مخصوصا مشايخ هنتاته و تينملل . المأمون براى جذب آنان حيله‌اى انديشيد و همه را امان داد . چون همه به سلام او شتافتند ، آنان را به پاى حساب كشيد و خطوط آنان و بيعت‌نامه‌هايشان را بيرون آورد . اين كار در حضور قاضى فقيه المكيدى بود كه از اشبيليه با او آمده بود .\r\nسپس قاضى را مخاطب گردانيد و گفت : اى فقيه چه مىگويى در باب قومى كه با كسى بيعت كنند ، سپس بيعت بشكنند و او را خلع كنند و بكشند آنگاه با ديگرى بيعت كنند و بيعت او را هم بشكنند و او را نيز بكشند . سپس با ديگرى بدين‌سان بيعت كنند و بيعت او نيز بشكنند ؟ قاضى گفت : سزاى همه مرگ است . سپس اين آيه را تلاوت كرد :  « فَمَنْ نَكَثَ فَإِنَّما يَنْكُثُ عَلى نَفْسِهِ »  مأمون حكم اعدام همه را صادر كرد . نزديك به صد نفر از اعيان موحدين بودند . پس از كشتن پيكرشان را در حفرهء بزرگى خارج باب الساده دفن كردند . آنگاه به تعقيب باقى آنها پرداخت و بيشترشان را اعدام كرد . با اين عمل قدرت مشيخهء موحدين روى در كاستى آورد و آن نيروى عظيم كه از زمان المهدى همواره سرنوشت دولت موحدى را در دست داشت روى به ضعف نهاد .\r\nدر ماه رمضان اين سال - سال 627 ه - خليفه از مراكش بيرون آمد تا هجوم تازه يحيى المعتصم بن الناصر و ياران او را كه از موحدين بودند ، دفع كند . بار ديگر شكست در لشكر يحيى افتاد و شمار كثيرى از آنان به قتل رسيد . يحيى و بقاياى لشكرش به درعه و سجلماسه گريختند . خليفه المأمون چهار هزار سر كه بريده بود بر باروهاى مراكش بياويخت . قضا را هوا گرم بود و بوى بد آنها مردم را آزار مىداد . شكايت به او بردند . گفت ، در اين شهر ديوانگانى هستند كه اين سرها به منزله حرزهاى آنهاست كه جز به آنها شفا نيابند اما بوى آنها در مشام دوستان ما چون بوى خوش عطر است و در مشام دشمنان ما بوى گند .\r\nالمأمون مىخواست دولت فرسودهء موحدين را از نو تجديد كند و تازگى بخشد .\r\nنخست به سراسر بلاد نوشت كه نام المهدى از خطبه و سكه بردارند و از نامه‌ها محو كنند . و در بانگ نماز الفاظ بربرى را چون « تاصليت الاسلام » و « سودود » و « ناردى »\r\n\r\n","description":"","footnote":"","page_name":" 277 ","page_number":289},
  {"content":"\r\n\r\nنيز « اصبح و لله الحمد » و غير آن را كه از آغاز دولت موحدى جارى بود ، نياورند . و نيز در منشورى كه به همه‌جا صادر كرد تأكيد نمود كه وصف كردن المهدى بن تومرت به الامام المعصوم ، نفاق و بدعت و باطل است و بايد به آن پايان داد . زيرا جز عيسى بن مريم مهدى ديگرى وجود ندارد كه تنها او در مهد ( گهواره ) تكلم كرده است . « 6 » ابن عذارى نص اين منشور را آورده است . « 7 »\r\nصاحب روض القرطاس مىگويد كه المأمون چون به مراكش داخل شد و موحدين با او بيعت كردند در جامع المنصور بر منبر شد ، خطبه خواند و المهدى بن تومرت را لعنت كرد و گفت اى مردم او را معصوم مخوانيد . او گمراهى ناستوده بوده است . و فرمان داد تا نام او از سكه و خطبه بيندازند . سپس گفت هرچه او كرده و اسلاف ما از او پيروى كرده‌اند همه بدعت است و راهى براى باقى گذاشتن بدعت نيست . پس به قصر خود رفت و سه روز به كس روى ننمود . روز چهارم بيرون آمد و مشايخ موحدين را فراخواند و پس از سرزنش كردن ايشان در باب نقض بيعت ، همه را اعدام نمود . « 8 » به نظر ما المأمون نمىتوانسته پيش از كشتن مشايخ موحدين برنامهء خويش را در باب المهدى به اجرا درآورد . چون خليفه رسوم المهدى را برافكند و تعليمات او را ملغى ساخت با مخالفت چندانى روبه‌رو نشد . حتى شعرا در مدح او به سبب اين پيروزى قصائد سرودند كه ابن عذارى برخى از آنها را در كتاب خود آورده است . « 9 »\r\nخليفه المأمون در همان وقت هم‌پيمانان مسيحى خود را كه همراه آورده بود اجازه داد تا در مراكش كليسا بسازند و اين يكى از شروط پادشاه قشتاله بود . چون بناى آن به پايان آمد ناقوسها براى اولين بار در پايتخت موحدى به صدا درآمد . « 10 »\r\n\r\n\r\n","description":"","footnote":"\r\n( 6 ) . مىپنداشته كه « مهدى » از « مهد » به معنى گهواره گرفته شده . م .\r\n( 7 ) . البيان المغرب ، القسم الثالث ص 267 و 268 . الاحاطه ص 419 ، 420 .\r\n( 8 ) . ابن ابى زرع ، روض القرطاس ، ص 167 و 168 .\r\n( 9 ) . ابن عذارى البيان المغرب ، القسم الثالث ص 268 ، 269 .\r\n( 10 ) . تاريخ ابن خلدون ، ج 6 / ص 253 .\r\n","page_name":" 278 ","page_number":290},
  {"content":"\r\n\r\n\r\n1\r\nدر كنار محو اصول عقيدهء موحدى ، از مهمترين حوادثى كه در عصر خليفه المأمون اتفاق افتاد ، جدا شدن افريقيه از دولت موحدى است و به وجود آمدن دولت مستقلى است تحت سلطهء بنى حفص . مىدانيم كه چون كار يحيى بن اسحاق بن غانيه ميورقى در افريقيه بالا گرفت و بر چند شهر و سرانجام بر تونس مستولى گرديد و نزديك بود بخش بزرگى از امپراطورى وسيع موحدين از دست برود ، خليفه الناصر لدين الله لشكر به جنگ او برد و پيوسته در تعقيب او بود تا در كوه رأس تاجرا در سال 602 ه آخرين ضربت را بر او وارد آورد و شهرهاى افريقيه را يكى پس از ديگرى از او بستد .\r\nخليفه الناصر مىخواست خاطرش از افريقيه آسوده باشد پس امارت آن ناحيه را به فاتح نبرد تاجرا شيخ ابو محمد عبد الواحد بن ابى حفص بن عمر الهنتاتى داد . شيخ ابو محمد در آن روزگار عميد مشايخ موحدين بود و در نزد خليفه از نفوذ بسيار برخوردار بود . و نيز خواهر خليفه را كه دخت خليفه المنصور بود به زنى داشت . شيخ با اكراه آن امارت بپذيرفت ولى بدين شرط كه از استقلال تام برخوردار باشد كه شيخ ابو محمد همچنان با خردمندى و حزم امور افريقيه را مىگردانيد و ميورقى و هر مفسده‌جويى را بر سر جاى خود نشاند و استقرار و امنيت برقرار ساخت .\r\nچون خليفه الناصر پس از واقعهء شوم عقاب در روز دهم شعبان سال 610 ه درگذشت و پسرش يوسف المستنصر به‌جاى او نشست ، مشايخ موحدين در هرجا كه بودند با او بيعت كردند جز شيخ ابو محمد كه در بيعت چندى درنگ كرد و عاقبت به سعى وزير او ابن جامع به خليفهء جديد دست بيعت داد .\r\nاما در آن هنگام كه المستنصر عمال نواحى را معين مىنمود عم خود السيد ابو العلاء الكبير ادريس بن يوسف بن عبد المؤمن را به امارت تونس فرستاد تا در قصبهء شهر مستقر باشد و از آنجا حركات ميورقى را زير نظر داشته باشد ، اين امر بر شيخ ابو محمد گران آمد .\r\n\r\n","description":"","footnote":"","page_name":" 279 ","page_number":291},
  {"content":"\r\n\r\nدر روايت ديگر آمده است كه السيد ابو العلاء ادريس چند ماه پس از وفات شيخ ابو محمد در اواخر سال 618 ه به امارت تونس برگزيده شد . آنچه اين روايت را تأييد مىكند اين است كه تا السيد ابو العلاء به تونس وارد شد محمد بن احمد بن النخيل كاتب شيخ و دو برادر او ابو بكر و يحيى را به تهمت توطئه بر ضد دولت دستگير كرد و محمد بن احمد و برادرش يحيى را اعدام كرد . « 11 »\r\nشيخ ابو محمد عبد الواحد در آغاز ماه محرم سال 618 ه هشتم مارس 1220 م پس از چهارده سال كه منصب فرمانروايى افريقيه داشت بدرود حيات گفت . شيخ ابو محمد عبد الواحد بدون ترديد يكى از نيرومندترين رجال دولت موحدى بود كه به پايمردى و عزم و دلاورى او نهضت بنى غانيه سركوب شد و بخش شرقى امپراطورى از تعرض مصون ماند .\r\nدر اينكه پس از وفات شيخ ابو محمد چه‌كسى جانشين او شد اختلاف است .\r\nابن عذارى مىگويد پسرش ابو محمد عبد الله به‌جاى پدر نشست ولى تحت نظر ابو العلاء ادريس بود . « 12 » روايت ديگر حاكى است كه كسى جز ابو العلاء ادريس جاى او را نگرفت ، زيرا از سوى خليفه المستنصر به افريقيه آمده بود .\r\nدر هرحال وفات شيخ ابو محمد عبد الواحد دو نتيجهء مهم در پى داشت ، يكى بار ديگر سر برداشتن ابن غانيه و ديگر تحولى در حكومت افريقيه .\r\n\r\n2\r\nچون يحيى بن اسحاق بن غانيه از مرگ دشمن ديرين سرسخت خويش شيخ ابو محمد عبد الواحد آگاه گرديد نفسى به راحت كشيد و از گوشه عزلت خويش در صحرا\r\n\r\n\r\n","description":"","footnote":"\r\n( 11 ) . تاريخ ابن خلدون ، ج 6 / ص 196 . و نيز :  . 461 . P . ainahG uoneB seL . leB . A \r\n( 12 ) . البيان المغرب ص 274 .\r\n","page_name":" 280 ","page_number":292},
  {"content":"\r\n\r\nدر حركت آمد . يحيى از آن‌وقت كه از شيخ ابو محمد شكست خورده بود در ودان و حوالى آن مىزيست . نه سال منتظر چنين فرصتى بود . پس رهسپار شمال شد و در بلاد جريد دست به قتل و تاراج گشود . السيد ابو العلى ادريس با لشكر موحدين به قابس آمد و در قصر العروسين مقام كرد تا مگر قابس به دست يحيى بن اسحاق بن غانيه نيفتد .\r\nپسر خود ابو زيد را با سپاهى به درج و غدامس فرستاد و لشكر ديگرى روانهء ودّان نمود تا راه بر ابن غانيه بربندد و او را در محاصره اندازد ولى اعراب و ديگر هم‌پيمانان ابن غانيه راه بر موحدين سد كردند و ابن غانيه و يارانش كه از ملثمين و اعراب بودند به سوى زاب گريختند ، ابو زيد از پى او برفت . ابن غانيه موفق شد به بسكره در جنوب قسنطينه رود و آنجا را ويران كند و به تاراج برد . ابو زيد بر سيد و شهر از او بستد . ابن غانيه بگريخت و با جماعاتى از عرب و بربر به حوالى تونس رفت . ابو زيد نيز با موحدين و جماعاتى از عرب و بخصوص قبايل هواره از پى او روان شد . در جايى به نام مجدول جنگ سختى درگرفت و ابن غانيه شكست خورد و بسيارى از لشكرش به قتل رسيدند و موحدين را غنايم بسيار به چنگ افتاد . اين واقعه در اوايل سال 621 ه / 1223 م بود . ابن غانيه باز به ميان واحه‌هاى جنوب گريخت و به جمع‌آورى لشكر پرداخت و منتظر فرصت مناسب نشست « 13 » .\r\nالسيد ابو زيد در اين‌حال خبر مرگ پدر خود السيد ابو العلى را شنيد و به تونس بازگشت تا در مقر امارت خود باشد . بنابراين روايت تعيين السيد ابو زيد به حكومت افريقيه بايد از سوى خليفه ابو محمد عبد الواحد مخلوع بوده باشد كه در اواخر سال 620 متولى امر خلافت شد . ابن عذارى بر وفق روايت خود مىگويد كه امارت السيد ابو زيد در افريقيه به همان نمط امارت پدرش السيد ابو العلى بوده است . از اين قرار كه شيخ ابو محمد عبد الله بن شيخ ابو محمد عبد الواحد در ولايت افريقيه به همان شيوه پدر خود كار مىكرد يعنى امور جمع‌آورى خراج را به عهده داشت . السيد ابو زيد روشى ناپسند در پيش گرفت و بر خلاف شيخ ابو محمد عبد الواحد و پسرش عبد الله بر مردم\r\n\r\n\r\n","description":"","footnote":"\r\n( 13 ) . تاريخ ابن خلدون ، ج 6 / ص 196 ، 197 . الزركشى ، تاريخ الدولتين ص 14 و نيز :  761 . P , dibi : leB . A \r\n","page_name":" 281 ","page_number":293},
  {"content":"\r\n\r\nسخت گرفت . مردم از حكومت او ملول شدند و خواستار زوال آن گرديدند . ولى او همچنان در مقر فرمانروايى خود بود تا خليفه ابو محمد عبد الواحد بمرد و خليفه العادل به‌جاى او نشست . العادل در ماه ربيع الثانى سال 623 ه ابو زيد را از منصب خود بر كنار ساخت و عمش السيد ابو عمران موسى بن ابراهيم بن اسماعيل الحفصى را به افريقيه فرستاد كه در آنجا بماند تا حاكم اصلى كه خليفه اختيار مىكند برسد . اين حاكم ابو محمد عبد الله بن شيخ ابو محمد عبد الواحد بود . پس از چند ماه ابو محمد عبد الله و برادرش ابو زكريا يحيى به افريقيه آمدند . ابو محمد عبد الله قدرى در بجايه توقف كرد .\r\nبرادرش ابو عبد الله لحيانى « 14 » نيز با او بود و برادر خود ابو زكريا يحيى را به تونس فرستاد تا ترتيب استقبال او بدهد . سپس در روز هفدهم ذو القعدهء سال 623 ه / نوامبر سال 1225 م با موكبى بزرگ به شهر درآمد و بىهيچ منازعى بر مسند فرمانروايى قرار گرفت . آنگاه برادر خود امير ابو زكريا يحيى را به حكومت قابس و حمه فرستاد و برادر ديگر خود امير ابو ابراهيم را بر توزر و نفطه و ديگر بلاد قسطيله امارت داد « 15 » .\r\nبدينگونه دولت بنى حفص در افريقيه تأسيس شد . سيرت شيخ ابو محمد و سياست عادلانه و مدارا و رفق او با مردم سبب شد كه نام نيك او بر سر زبانها افتد .\r\nدر اين اثناء يحيى بن غانيه در صحرا استقرار يافته و به جمع اموال و گردآورى سپاه سرگرم بود تا فرصت مناسب فرارسد . در اواخر سال 623 ه به حركت درآمد و به سوى شمال به قسنطينه لشكر برد و شتابان از آنجا گذشت و بجايه را تصرف كرد و از آنجا راهى تدلس شد . در هرجا كه مىرسيد جز قتل و تاراج كارى نداشت . آنگاه به غرب متوجه شد و متيجه را گرفت و به منازل زناته تاخت و هرچه يافت غارت كرد . شيخ مغراوه عبد الرحمان بن منديل ، كه از ياران موحدين بود ، راه بر او بگرفت . ابن غانيه سپاهش را درهم شكست و خودش را بكشت . سپس مليانه و آنگاه الجزاير را در تصرف آورد و پيكر ابن منديل را بر باروى الجزاير بياويخت . شيخ ابو محمد عبد الله براى تعقيب\r\n\r\n\r\n","description":"","footnote":"\r\n( 14 ) . به سبب ريش بلندش او را لحيانى مىگفتند . تاريخ ابن خلدون ، ج 6 / 218 .\r\n( 15 ) . الزركشى ، تاريخ الدولتين ص 15 . البيان المغرب ص 274 .\r\n","page_name":" 282 ","page_number":294},
  {"content":"\r\n\r\nابن غانيه به شتاب از تونس بيرون آمد ؛ در اواسط سال 624 ه . و رهسپار ابه شد و منازل هواره را مورد حمله قرار داد . اينان ابن غانيه را يارى كرده بودند . زعماى ايشان را بگرفت و دست بسته به مهديه فرستاد . سپس از پى ابن غانيه رفت و به بجايه شد و اوضاع بجايه به صلاح آورد و راهى مليانه گرديد . ابن غانيه پس از تصرف الجزاير از آنجا بيرون رفته بود و همچنان در ناحيهء جنوب غربى تا حوالى سجلماسه پيش رانده بود . شيخ ابو محمد عبد الله دست از تعقيب او بداشت و به تونس بازگرديد . اين واقعه در ماه رمضان سال 624 ه بود « 16 » .\r\nاز اين پس ديگر اخبار يحيى بن اسحاق بن غانيه فروكش كرد و حال آنكه چهل سال اين كشاكش تلخ ادامه يافته بود ، و ما شرح آن گفته‌ايم . يحيى بن غانيه سالهاى پايانى عمر خود را همراه با جمعى از ياران خود آواره زيست ولى هرگاه فرصتى دست مىداد به مرزهاى افريقيه دستبرد مىزد . ابو زكريا يحيى همواره مراقب اعمال او بود .\r\nاين دستبردها تا سال 626 ه ادامه داشت . تا آنجا كه يارانش روى به كاهش نهادند و پس از آنكه برادرش و دو پسرش در عرصه كارزار هلاك شدند ، جز چند دختر كسى را نداشت . در سالهاى آخر عمرش انحلال دولت موحدى را كه عمر خود صرف مبارزهء با آن كرده بود و به چشم خود ديد و در عين‌حال مىديد كه از پنجاه سال مبارزه با آن دولت چيزى حاصل نكرده است و علم دولت مرابطين كه مىكوشيد آن را افراشته نگاه دارد با مرگ او براى هميشه سرنگون خواهد شد . يحيى بن اسحاق بن غانيه در پايگاه خود در كنار رود شليف نزديكى مليانه در سال 631 ه يا 633 ه / 1234 م ديده از جهان فروبست و در آنجا به خاك سپرده شد . آثار قبرش را مخفى ساختند .\r\nابن خلدون پس از ذكر وفات او گويد « با هلاكت او كار ملثمين از مسوفه و لمتونه در جميع بلاد افريقيه و مغرب و اندلس از دست بشد و با رفتن او دولت صنهاجه از ميان رفت » . . گويند يحيى كمى پيش از مرگ خود دخترانش را نزد امير ابو زكريا يحيى فرستاد تا در كنف حمايت او بياسايند . امير حفصى بر حسن‌ظن او آفرين گفت و\r\n\r\n\r\n","description":"","footnote":"\r\n( 16 ) . تاريخ ابن خلدون ، ج 6 / ص 197 و نيز :  471 . P : dibi . leB . A \r\n","page_name":" 283 ","page_number":295},
  {"content":"\r\n\r\nسرپرستى ايشان به نيكوترين وجهى كفالت كرد . و براى حفاظت آنان خانه‌اى در تونس بنا كرد كه به قصر البنات شهرت يافت . آن دختران در آنجا پير شدند و مردند و براى خود شوهرى انتخاب نكردند « 17 » .\r\n\r\n3\r\nگفتيم كه چون ابو العلى ( يا ابو العلاء ) بن المنصور براى تصاحب تخت خلافت قيام كرد ، خود را المامون لقب داد و از اندلس به مراكش آمد و بر پسر برادر خود يحيى المعتصم غلبه يافت و در سال 626 ه نزد ابو محمد عبد اللّه والى افريقيه كس فرستاد تا بيعت كند . ابو محمد عبد اللّه از بيعت سر برتافت . المأمون ، برادر او ابو زكريا يحيى را كه حاكم قابس بود امارت افريقيه داد و ابو محمد عبد اللّه را عزل كرد . ابو زكريا يحيى با المأمون بيعت كرد و ميان دو برادر خلاف افتاد .\r\nابو محمد عبد اللّه با لشكر خود از تونس بيرون آمد تا برادر را گوشمال دهد . چون به قيروان رسيد مشايخ موحدين او را از اين كار منع كردند و كار به درشتى كشيد . و اين امر بدان سبب بود كه مشايخ موحدين با ابو زكريا يحيى دل يكى داشتند . مشايخ به ابو زكريا خبر دادند و او بيامد و زمام لشكر به دست گرفت و برادر را بگرفت و بند بر نهاد و به تونس فرستاد و در آنجا چندى در قصر ابن فاخر محبوس داشت . در روز بيست و چهارم رجب سال 625 ه ابو زكريا يحيى وارد تونس شد . در حال ابو عمر كاتب برادر را بگرفت و شكنجه كرد و بكشت و به نام خليفه ابو العلى المأمون خطبه خواند .\r\nسپس برادر را از راه دريا به مراكش فرستاد . چندى بعد از سوى خليفه براى افريقيه حكامى فرستاده شد و اين كار بر ابو زكريا گران آمد و آن حكام بازگردانيد و دعوت المأمون خلع كرد و به نام يحيى المعتصم خطبه خواند و اين اولين گام در استقلال\r\n\r\n\r\n","description":"","footnote":"\r\n( 17 ) . رجوع كنيد به تاريخ ابن خلدون ج 6 / ص 197 . و نيز :  . 681 , P , dibi : leB . A \r\n","page_name":" 284 ","page_number":296},
  {"content":"\r\n\r\nافريقيه بود « 18 » .\r\nابن عذارى مىافزايد كه ابو زكريا يحيى در آغاز نام مهدى بن تومرت را نيز در خطبه مىآورد و در نامه و سكه ثابت مىداشت « 19 » .\r\nدر آغاز سال 627 ه / نوامبر سال 1229 ابو زكريا يحيى به كلى خود را از اطاعت بنى عبد المؤمن مبرا اعلان كرد . نخست او را امير خطاب مىكردند و اين لقب بر صدرنامه‌هاى او مىنوشتند . قسنطينه و بجايه همچنان در دست حكام موحدين بود و ابو زكريا را سعى بر آن بود كه سراسر افريقيه را در حيطهء قدرت خويش درآورد . از اين‌رو در سال بعد ، سال 628 ه لشكر به قسنطينه برد و چند روزى آنجا را محاصره كرد . عاقبت بر شهر مستولى گرديد و والى موحدى را بگرفت و از سوى خود در آنجا عاملى نهاد . آنگاه به سوى بجايه راند و بجايه را فتح كرد و ابو زكريا عمران والى بجايه را نيز دستگير كرد و هر دو را به مهديه فرستاد و زن و فرزندشان را به اندلس روانه داشت . همچنين جمعى از مشايخ موحدين و اعراب دوستدار آنان را بگرفت و به زندان كرد . بدين‌گونه سيادت بنى حفص بر سرتاسر افريقيه گسترده گرديد . امير ابو زكريا يحيى برادر خود ابو عبد اللّه لحيانى را كه در بجايه متصدى اشغال بود به نزد خود برد ولى برادر ديگرش ابو محمد عبد اللّه در مراكش درگذشت .\r\nدر روز جمعه هفتم صفر سال 633 در خطبه نام امير ابو زكريا را پس از نام امام المهدى آوردند ، و بار ديگر همگان با او بيعت نمودند . ولى به همان لقب امير بسنده كرد و خود را امير المؤمنين نناميد . « 20 »\r\nاز اين پس در افريقيه ، در يكى از قاليم دولت بزرگ موحدى ، دولت جديدى روى كار آمد كه چون موسسان آن بنى حفص بودند دولت حفصيه نام گرفت . اينان فرزندان شيخ\r\n\r\n\r\n","description":"","footnote":"\r\n( 18 ) . الزركشى ، تاريخ الدولتين ، ص 17 .\r\n( 19 ) . البيان المغرب ، القسم الثالث ص 274 و 276 . و نيز رجوع كنيد به ابن الخطيب ، الاحاطه ج 1 / ص 320 ، 321 .\r\n( 20 ) . الزركشى ، تاريخ الدولتين ، ص 18 . البيان المغرب ، ص 276 .\r\n","page_name":" 285 ","page_number":297},
  {"content":"\r\n\r\nابو محمد عبد الواحد بن ابى حفص عمر بن يحيى الهنتاتى هستند . ابو حفص عمر ، از اصحاب دهگانهء المهدى محمد بن تومرت بود كه در دستگاه موحدين از مقامى شامخ برخوردار بود و در سال 571 ه بدرود حيات گفت . پسرش شيخ ابو محمد عبد الواحد يكى از چند فرزند او بود كه در مغرب و اندلس صاحب مناصب بزرگ بود و شيخ بزرگ موحدين محسوب مىشد به‌جاى او نشست . ديديم كه چگونه جنبش بنى غانيه را فرو نشاند و افريقيه را براى موحدين حفظ كرد و امنيت و سلامت بخشيد .\r\nجدا شدن افريقيه بدين‌گونه ضربتى سخت بر پيكر دولت موحدى و عامل تازه‌اى در ضعف و پريشانى آن بود . ولى اين اقدام در دربار مراكش چندان انعكاسى نيافت .\r\nزيرا دربار موحدى در اين هنگام سرگرم مناقشات خود بر سر تخت خلافت و زدوخوردها و رقابتهاى خود بود . و از سوى ديگر بنى مرين هم سر برداشته بودند و در اطراف مغرب تاخت‌وتاز مىكردند . در مكناسه و سبته نيز شورشهاى محلى پديد آمده بود و ديگر نيرو يا وسيله‌اى كه بتواند به مبارزه با اين حادثه محتوم پردازد ، در دست نداشت .\r\n\r\n4\r\nاما خليفه المأمون ، توانست رقيب و برادرزاده خود يحيى المعتصم را بار ديگر در دشت واونزرت در نزديكى مراكش ، در ماه رمضان سال 627 ه شكست دهد . سپس منشورى صادر كرد كه در آن به محو اسم و رسم المهدى فرمان داده بود . در سال بعد ، سال 628 ه فرمانى به بلاد موحدين در مغرب و اندلس فرستاد و مردم را به امر به معروف و نهى از منكر و اقامه صلاة و دادن زكات و صدقات و نهى از نوشيدن شراب و ديگر مسكرات دعوت نمود . ابن الخطيب فصولى از نامه او را آورده است . « 21 » غالبا خلفاى موحدين\r\n\r\n\r\n","description":"","footnote":"\r\n( 21 ) . الاحاطه ، ج 1 / ص 421 و 422 .\r\n","page_name":" 286 ","page_number":298},
  {"content":"\r\n\r\nهريك كه بر سر كار مىآمدند از اين گونه فرمانها صادر مىكردند و ما به آنها اشارت كرديم .\r\nدر همان حال خليفه ابو العلى المأمون سرگرم اصلاحات مذهبى و دينى خود بود كه در امر خلافت مدعى جديدى سر برداشت . اين مدعى السيد ابو موسى بن يعقوب المنصور برادر او بود . خليفه برادر خود ابو موسى را امارت ثغر سبته داده بود . در سال 629 ه ابو موسى دعوى خلافت كرد و خود را المؤيد باللّه ناميد . در همين هنگام قبايل فازاز و مكلاته نيز عصيان آغاز كردند و در منطقه مكناسه دست به كشتار و تاراج گشودند و مكناسه را محاصره كردند . خليفه لشكر از مراكش بيرون كشيد تا قبايل شورشى را ادب كند و سپس به سبته رود . در اين‌حال يقين داشت كه برادرزاده‌اش يحيى المعتصم نمىتواند دست به اقدامى به زيان او بزند ، زيرا موحدين او را رها كرده و خود به كوهستانهاى خود رفته بودند . يحيى با جمع اندكى در حوالى درعه و سجلماسه مىزيست .\r\nچون خليفه المأمون با لشكر خود رهسپار مكناسه شد قبايل شورشگر پراكنده شدند ، از اين‌رو راه سبته در پيش گرفت . چون به سبته رسيد شهر را از سوى خشكى در محاصره آورد ، ولى اين محاصره سودى نداد زيرا سمت ديگر دريا بود و از آنجا آذوقه به شهر مىرسيد . السيد ابو موسى بن يعقوب نزد ابن هود به اندلس كس فرستاد و از او يارى خواست . ابن هود نيز چند كشتى به يارىاش فرستاد . ابو العلى المأمون سه ماه در آنجا درنگ كرد و با آنكه هر روز شهر را با سنگهاى منجنيق فرومىكوبيد نه توانست خانه‌اى را ويران كند و نه توانست رخنه‌اى در ديوار پديد آورد . در اين‌حال خبرى بس ناگوار شنيد كه در حال ، دست از محاصره برداشت و آن افتادن مراكش در دست يحيى المعتصم بود .\r\nچون ابو العلى المأمون از سبته دور شد برادرش السيد ابو موسى به اندلس رفت .\r\nابن هود در اين اوان در ذروهء قدرت خويش بود و بيشتر شهرهاى اندلس با او بيعت كرده بودند . ابو موسى نيز با او بيعت كرد و سبته را به او واگذاشت و ولايت المريه را در\r\n\r\n","description":"","footnote":"","page_name":" 287 ","page_number":299},
  {"content":"\r\n\r\nعوض بستد . ابن هود سردار سابق خود الغشتى را به امارت سبته فرستاد ولى پس از چند ماه مردم بر او شوريدند و از اطاعت ابن هود بيرون آمدند و با ابو العباس احمد بن محمد اليانشى بيعت كردند . يانشى زمام سبته به دست گرفت و خود را الموفق باللّه ناميد . اين واقعه در سال 630 ه اتفاق افتاد . « 22 »\r\nيحيى المعتصم غيبت خليفه المأمون را مغتنم شمرده بود . گروهى گرد خود جمع كرده بود و عربهاى قبيلهء سفيان به سردارى شيخشان جرمون بن عيسى و ابو سعيد بن وانودين شيخ هنتاته نيز به او پيوسته بودند و او به سوى مراكش در حركت آمده بود و شهر بىدفاع را تصرف كرده بود .\r\nيحيى المعتصم همهء اموال و ذخاير را كه در مراكش بود گردآورد و به كوه فرستاد و بسيارى از مردم بويژه يهوديان را كشت و اسير كرد و كليساى مراكش را آتش زد و كشيشان و مسيحيان را به قتل آورد . خليفه ابو العلى المأمون سبته را در محاصره داشت كه اين اخبار به او رسيد . در ماه ذو القعدهء سال 629 ه بود كه به سوى مراكش بازگشت . دوستان و هم‌پيمانان مسيحىاش كه با او بودند از ويران شدن كليسا و كشته شدن همكيشانشان سخت به خشم آمده بودند . خليفه سوگند خورد كه سه روز دست آنان در شهر گشاده دارد تا انتقام خويش بستانند . چون به رود العبيد ، شاخهء شمالى رود ام الربيع رسيد ناگهان بيمار شد و بمرد . مرگ او در آخر ذو الحجهء سال 629 ه بود . زن او حبابهء روميه كه مادر فرزند بزرگ و ولىعهد او عبد الواحد الرشيد بود مرگ او مخفى داشت و جز برخى سران كس آگاه نشد . روز بعد در آغاز محرم سال 630 ه / هجدهم اكتبر سال 1232 م مشايخ و سران گرد آمدند و با پسرش ابو محمد عبد الواحد الرشيد بيعت كردند . اين بيعت به خلافت بيعت خواص و سرى بود . الرشيد نوجوانى چهارده ساله بود . شايع شد كه امير المؤمنين بيمار است آن‌سان كه نمىتواند بر اسب نشيند . او را در تابوتى در هودجى نهادند و سپاهيان با سازوبرگ پيشاپيش\r\n\r\n\r\n","description":"","footnote":"\r\n( 22 ) . البيان المغرب ، ص 276 . روض القرطاس ، ص 169 .\r\n","page_name":" 288 ","page_number":300},
  {"content":"\r\n\r\nبراى نبرد با يحيى المعتصم در حركت بودند « 23 » .\r\nچون نزديك مراكش رسيدند ، يحيى المعتصم با قواى خود از موحدين و عربهاى سفيان بيرون آمد . پس از نبردى يحيى شكست خورد و بيشتر لشكرش به قتل رسيد و باقى به اطراف پراكنده شدند . و هنگامى كه به شهر رسيدند ، شهر را آماده دفاع يافتند .\r\nابو سعيد بن وانودين والى شهر از منصب خود بر كنار شده بود و مردم به‌جاى او السيد ابو الفضل جعفر بن ابى سعيد را برگزيده بودند . به مردم خبر رسيده بود كه خليفه به مسيحيان قول داده كه سه روز دست آنان بر مال و جان مردم گشاده دارد تا از مردم انتقام بكشند . مردم بر فراز باروها گردآمده بودند تا از شهر خود دفاع كنند . در اين هنگام مردم شهر را از مرگ المأمون و خلافت پسرش الرشيد آگاه كردند . الرشيد مردم را عفو كرد و امان داد . قاضى ابو محمد عبد الحق به بارو نزديك شد و اين پيام به مردم رسانيد . مردم شادمان شدند و دروازه‌ها بگشودند . حبابه مادر خليفه با سرداران مسيحى بدينگونه توافق كرد كه در عوض آن وعده كه خليفهء متوفى به آنها داده ، مبلغى به آنها پرداخت شود . گويند الرشيد پانصد هزار دينار به آنان داد تا از غارت شهر منصرف شدند . خليفهء جديد بر سرير فرمانروايى استقرار يافت .\r\n\r\n5\r\nلازم است پيش از سخن از خلافت الرشيد ، از صفات و سجاياى پدرش المأمون سخنى چند بياوريم :\r\nابو العلى از هوشمندترين و تواناترين خلفاى موحدين بود . بسيارى از صفات پدرش خليفه يعقوب المنصور در او وجود داشت ، اگر روزگار مجالش داده بود\r\n\r\n\r\n","description":"","footnote":"\r\n( 23 ) . ابن عذارى البيان المغرب ، القسم الثالث ص 280 - 282 . تاريخ ابن خلدون ، ج 6 / ص 253 و 254 . ابن ابى زرع ، روض القرطاس ص 169 . ابن الخطيب الاحاطه ( 1956 ) ج 1 / ص 425 .\r\n","page_name":" 289 ","page_number":301},
  {"content":"\r\n\r\nمىتوانست دولت موحدين را از ورطهء سقوط برهاند ولى مدت پنج سالهء حكومتش همه در كشاكش و نزاع گذشت . اشتباه بزرگ او يارى خواستنش از مسيحيان براى به دست آوردن خلافت بود ولى اين امر نيز در آن دورانهاى دردناك يك عمل رايج بود و اغلب زعماى اندلس چه پيش از او و چه بعد از او بدان توسل مىجستند .\r\nابو العلى المأمون در شهر مالقه در سال 581 ه / 1185 م متولد شد . مادرش زنى آزاد بود ، و صفيه نام داشت ، دختر امير شرق محمد بن سعد بن مردنيش . المأمون نيز چون پدرش دانش‌آموخته و بافرهنگ بود . در فقه و حفظ قرآن و حديث سرآمد بود .\r\nدر علوم دينى و لغت و ادب و سير آگاهى وسيع داشت و در نظم و نثر استاد بود . به تدريس صحيح بخارى و الموطّأ مالك و سنن ابى داود عنايت خاص داشت . همچنين در كار حكومت نيز از حزم و اقتدار و سياست ، نيك برخوردار بود . با آنكه در دربار او كاتبان فصيح و بليغ حضور داشتند او خود به دست خود نامه‌ها و فرمانهايش را مىنوشت . ابن الخطيب يكى از نامه‌هاى او را كه به مردم اندوجر در اندلس نوشته و آنان را از گرايش به تسليم در برابر مسيحيان برحذر داشته در كتاب خود آورده است . ابن عذارى نيز آن را ضبط كرده است « 24 » .\r\nوزير او شيخ ابو زكريا بن ابى الغمر بود . از دبيرانش ابو زكريا الفازازى و ابو المطرف بن عميرة المخزومى و ابو الحسن الرعينى و ابو عبد الله بن عياش و ابو العباس بن عمران بودند « 25 » .\r\nالمأمون مردى سپيدچهره و معتدل‌قامت و خوبروى و سيه‌چشم و شيرين‌سخن بود و در سخن گفتن آوازى نرم داشت « 26 » .\r\nاز او چند پسر برجاى ماند : ابو محمد عبد الواحد الرشيد كه ولىعهد او بود و پس از او به خلافت رسيد . ديگر عبد الله و عبد العزيز و عثمان و ابو الحسن على ملقب به\r\n\r\n\r\n","description":"","footnote":"\r\n( 24 ) . البيان المغرب ، القسم الثالث ص 266 و 267 ، الاحاطه ( 1956 ) ج 1 / ص 422 و 423 .\r\n( 25 ) . البيان المغرب ، ص 283 . الاحاطه ج 1 / ص 424 .\r\n( 26 ) . روض القرطاس ، ص 166 .\r\n","page_name":" 290 ","page_number":302},
  {"content":"\r\n\r\nالسعيد . السعيد پس از برادرش الرشيد به حكومت رسيد و نيز صاحب چند دختر بود .\r\nمادران همهء اينان از مسيحيان يا از كنيزان مغربى بودند « 27 » .\r\n\r\n\r\n","description":"","footnote":"\r\n( 27 ) . البيان المغرب ، ص 282 ، 283 .\r\n","page_name":" 291 ","page_number":303},
  {"content":"\r\n . \r\n","description":"","footnote":"","page_name":" 292 ","page_number":304},
  {"content":"\r\n\r\n\r\nباب چهارم فروپاشى اندلس و سقوط شهرهاى بزرگ آن\r\n\r\n","description":"","footnote":"","page_name":" 293 ","page_number":305},
  {"content":"\r\n . \r\n","description":"","footnote":"","page_name":" 294 ","page_number":306},
  {"content":"\r\n\r\n\r\nفصل اول شورش در مرسيه و بلنسيه هشدارى به مرحلهء نخستين انقراض\r\n\r\n1\r\nقيام خليفه العادل در اندلس و خروج او بر خليفه ابو محمد عبد الواحد ، سپس قيام ابو العلى المأمون نيز در اندلس و خروج او بر برادرش العادل ، در جامعهء اندلس انعكاسى عميق داشت . اندلس مىخواست از نظام هشتاد ساله‌اى كه موحدين بر آن تحميل كرده بودند خود را آزاد كند . از اين‌رو يك سلسله نهضتها در اينجا و آنجا پديد آمد . ولى همه پراكنده و آميخته به رقابتها و خصومتها . اگرچه همهء اين نهضتها را يك هدف بود :\r\nبيرون آمدن از زير يوغ موحدين و حمايت سرزمين خود از تجاوز و مسيحيان .\r\nنخستين كس از زعماى اندلس كه علم استقلال‌خواهى برافراشت مردى از خاندان رياست و رهبرى بود به نام محمد بن يوسف بن هود الجذامى از نوادگان بنى هود ملوك سرقسطه . آخرين كسى از اين خاندان كه ذكرش را آورديم ابو جعفر احمد بن عبد الملك بن احمد بن يوسف بن هود بود كه سيف الدوله و المستنصر بالله و گاه المستعين لقب داشت . ما اخبار او را از آن هنگام كه از قلعهء روطه آخرين مستقر بنى هود ، پس از سقوط سرقسطه به سال 512 ه / 1118 م به دست آراگونيها بيرون آمد و تحت لواى پادشاه قشتاله آلفونسوريمونديس قرار گرفت ، ياد كرديم . چون اندلس برضد مرابطين\r\n\r\n","description":"","footnote":"","page_name":" 295 ","page_number":307},
  {"content":"\r\n\r\nقيام كرد ، سيف الدوله نيز دست به كارى زد . نخست در شهرهاى مناطق وسطا چون جيان و قرطبه و غرناطه و سپس در مشرق اندلس در بلنسيه و مرسيه خود را داخل معركه نمود تا در نبرد البسيط در ماه شعبان سال 540 ه / فوريهء سال 1146 م كشته شد . ازين پس در حوادث اندلس از بنى هود سخنى نمىشنويم تا آنگاه كه محمد بن يوسف بن هود قيام كرد . نسب او بنابر قول خودش چنين است . محمد بن يوسف بن محمد بن عبد العليم بن احمد المستنصر و بنابراين از نوادگان سيف الدوله است كه از او ياد كرديم .\r\nظهور محمد بن يوسف بن هود در همان منطقه‌اى بود كه هشتاد سال پيش جدش سيف الدوله قيام كرد ، يعنى در مشرق اندلس و در شهر مرسيه . در روايات چيزى از زندگى پيشين او به دست نمىآيد . آنچه مىدانيم اين است كه او در مرسيه و ديگر جايها پيشهء سپاهيگرى داشته است « 1 » . همدست مردى بود به نام الغشتى كه كارش مبارزه با مسيحيان بود و گاه نيز قوافل مسلمانان را تاراج مىكرد . به اينكه منجمين آيندهء او را چگونه پيشگويى كرده بودند كارى نداريم ، به‌همين اكتفا مىكنيم كه با الغشتى در ميان نهاد كه چه در سر دارد .\r\nابن هودوالغشتى در يكى از حملات خود به اراضى مسيحيان غنايم و اسيران بسيار به دست آوردند و ابن هود بر شمار ياران خود اندك‌اندك درافزود تا در آن نواحى جاى پاى استوار ساخت . البته نام و نسب او كه از خاندان پادشاهى بوده است مردم را بيشتر به سوى او مىكشيد . چون آلت وعدت گردآورد با ياران خود به موضعى معروف به صخيرات يا صخور كه دژ كوچكى بر كنار رود شقوره در نزديكى مرسيه بود ، استقرار يافت و مردم در آنجا با او به امارت بيعت كردند . « 2 » چون نامش بر زبانها افتاد ، سواران و سپاهيان از اطراف بيامدند و به دو پيوستند . در اين ايام موحدين در مراكش\r\n\r\n\r\n","description":"","footnote":"\r\n( 1 ) . حميرى ، الروض المعطار ، ص 118 .\r\n( 2 ) . ابن عذارى ، البيان المغرب ، القسم الثالث ص 256 ، 257 . ابن الخطيب ، اعمال الاعلام ص 278 ، 279 ، الروض المعطار ، ص 118 .\r\n","page_name":" 296 ","page_number":308},
  {"content":"\r\n\r\nسرگرم كشاكشهاى خانوادگى بودند .\r\nولايت مرسيه از آن هنگام كه السيد ابو محمد عبد الله بن يعقوب المنصور يا العادل پس از بيعت به خلافت از آنجا بيرون آمده بود ، در دست پسر عمش السيد ابو العباس بن ابى عمران بن يوسف بن عبد المؤمن بود . مسلم است كه اين فرمانروايان با پادگان اندكى كه در خدمت خود داشتند همواره در بيم و هراس به سر مىبردند . از اين‌رو ابن هود فرصت را از دست نداد و لشكر به مرسيه كشيد . ابو العباس با لشكرى كه در مرسيه داشت به دفاع بيرون آمد ولى ابن هود او را شكست داد و دربند نمود .\r\nاين واقعه در ماه رجب سال 625 ه / ژوئن سال 1228 م اتفاق افتاد . درپى آن السيد ابو زيد والى بلنسيه با قواى خود به پيكار شتافت ، ابن هود او را نيز شكست داد و بر لشكرگاه او مسلط شد ولى نخواست به بلنسيه داخل گردد و به مرسيه بازگشت . به هنگام ورود علمهاى سياه را كه نشان بنى عباس بود برافراشته بود . اين كار با توافق قاضى شهر ابو الحسن على بن محمد قسطلى بود كه بعدها او را كشت . آنگاه والى شهر السيد ابو العباس را بكشت . « 3 » با محمد بن يوسف بن هود در اول ماه رمضان سال 625 ه / چهارم اوت 1228 م بيعت شد « 4 » و او را امير المسلمين و معز الدين خواندند . در خطبه نام خليفهء عباسى المستنصر بالله را آورد و ماجرا به بغداد نوشت . خليفه براى او خلعت و فرمان فرستاد و او را « مجاهد الدين سيف امير المؤمنين عبد الله المتوكل على الله » خواند . از اين‌رو علامت او چنين بود : « توكلت على الله الواحد القهار » .\r\nانديشه ابن هود ، در اينكه زير علم خلافت عباسى قرار گرفت آن بوده به حكومت خود صورت شرعى دهد و بتواند با موحدين اعلان نبرد كند . ابن هود اعلان كرد كه به زودى اندلس را از يوغ موحدين و تجاوز مسيحيان نجات خواهد داد و شريعت اسلام و سنن آن را كه در عهد موحدين كهنه و فرسوده شده بود احياء خواهد نمود . به زودى\r\n\r\n\r\n","description":"","footnote":"\r\n( 3 ) . ابن الابار الحلة السيراء ص 249 . الروض المعطار ص 119 .\r\n( 4 ) . ابن عذارى ، البيان المغرب ، القسم الثالث ص 270 . تاريخ ابن خلدون ج 4 / ص 169 . ابن ابى زرع ، روض القرطاس ، ص 182 .\r\n","page_name":" 297 ","page_number":309},
  {"content":"\r\n\r\nصيت شهرتش بسيط اندلس را بگرفت . از شهرهاى شرقى شاطبه و جزيرهء شقر و متعلقات آنها و از نواحى جنوبى و وسطاى اندلس شهرهايى چون قرطبه و جيان به اطاعت او درآمدند . مردم قرطبه والى موحدى السيد ابو الربيع را كشتند و موحدين را از آنجا بيرون كردند . همچنين غرناطه و مالقه و المريه اظهار اطاعت كردند .\r\nچون كار محمد بن يوسف بن هود بالا گرفت ، السيد ابو العلى در اشبيليه بود و در اين روزها او را خليفه المامون مىخواندند . خبر حوادث مشرق و شكست موحدين و از دست رفتن مرسيه و فرياد دادخواهى السيد ابو زيد را بشنيد در اين هنگام ، آهنگ عبور از اندلس به مغرب را داشت . پس ترجيح داد كه بيش از رفتن به مراكش فتنهء ابن هود را پيش از آنكه نيرومند شود سركوب كند . از اشبيليه بيرون آمد و رهسپار مرسيه شد .\r\nميان او و ابن هود نبردى رخ داد . ابن هود شكست خورد و به مرسيه گريخت و او پيروزمند به اشبيليه بازگرديد و شاعران در تهنيت اين پيروزى قصايد سرودند . اين واقعه در اواخر سال 625 ه بود . « 5 »\r\nدر روايت ديگر آمده است كه ابن هود در مرسيه بود ، خليفه المامون شهر را محاصره كرد و چون بر آن دست نيافت به اشبيليه بازگرديد و اين واقعه در اوايل سال 626 ه / 1229 م بوده است . « 6 »\r\nتا ابو العلى المامون از اشبيليه پاى بيرون نهاد كه از دريا بگذرد و به مغرب رود ، مردم گرد آمدند و در روز دوم عيد اضحاى سال 626 ه اعلان كردند كه ديگر سر به دولت موحدين فرود نخواهند آورد ، بلكه مطيع فرمان ابن هود و در ظل خلافت عباسى هستند . ابو بكر بن البناء نامه‌اى به المتوكل على الله ابن هود نوشت و اطاعت مردم اشبيليه اعلان داشت . ابن هود نيز برادر خود ابو النجاء سالم ، ملقب به عضد الدوله را به\r\n\r\n\r\n","description":"","footnote":"\r\n( 5 ) . القسم الثالث ص 258 . ابن عذارى اين قصايد را آورده است . تاريخ ابن خلدون ، ج 4 / ص 168 . الاحاطه ( 1956 ) ج 1 / ص 420 .\r\n( 6 ) . الروض المعطار ص 120 .\r\n","page_name":" 298 ","page_number":310},
  {"content":"\r\n\r\nاشبيليه به امارت فرستاد . شهرهاى مارده و بطليوس نيز مانند اشبيليه به اطاعت ابن هود درآمدند . بدين‌گونه منطقهء فرمانروايى او نواحى وسطا و غربى اندلس را نيز فراگرفت .\r\nدر آن هنگام سراسر اندلس چشم به پرچم اين رهبر تازهء اندلسى دوخته بود ، بدان اميد كه بتواند اندلس را از تعرض خصمان حفظ كند و در ميان مردمش وحدت كلمه ايجاد نمايد و صفوف پراكنده‌اش را متحد سازد .\r\n\r\n2\r\nدر همان هنگام كه شورش ابن هود در مرسيه اوج گرفته بود ، شورش ديگرى در بلنسيه آغاز شد و در آنجا نيز حوادثى همانند مرسيه رخ داد . از اين قرار كه از سال 620 ه السيد ابو زيد عبد الرحمان بن محمد بن يوسف بن عبد المؤمن ، برادر السيد ابو محمد عبد الله بياسى - كه اخبار او را آورديم - در بلنسيه حكومت مىكرد . چون ابن هود در مرسيه قيام كرد ، ابو زيد با سپاه خود به جنگ او رفت ولى شكست خورده به بلنسيه بازگرديد . قيام ابن هود و شكست ابو زيد در بلنسيه انعكاس وسيعى يافت و سبب شورش جديدى شد ، بويژه آنكه بلنسيه از قديم يكى از كانونهاى ضد موحدين بود . و ديديم كه مملكت شرق اندلس در ايام امير محمد بن سعد بن مردنيش نزديك به يك ربع قرن با دولت موحدين در كشاكش بود . و اكنون با صحنهء جديدى از شورش بلنسيه بر ضد موحدين روبه‌رو مىشويم .\r\nرهبر اين شورش نيز به خاندان مردنيش منتسب بود به نام ابو جميل زيان بن ابى الحملات مدافع بن يوسف بن سعد بن مردنيش الجذامى . جد او ابو الحجاج يوسف بن سعد بن مردنيش برادر امير شرق محمد بن سعد بن مردنيش بود . خليفه ابو يعقوب يوسف بن عبد المؤمن ، هنگامى كه خاندان مردنيش پس از وفات عميدشان امير محمد بن سعد در سال 567 ه - 1171 م به دو تسليم شد و او بر مرسيه و بقيهء مملكت شرقى مستولى گرديد ، آنان را مورد عنايت خويش قرار داد و امير ابو الحجاج يوسف بن سعد بن\r\n\r\n","description":"","footnote":"","page_name":" 299 ","page_number":311},
  {"content":"\r\n\r\nمردنيش ، برادر امير متوفى را بر بلنسيه و حوالى آن امارت داد . ابو الحجاج كه به الرئيس شهرت داشت تا سال 582 ه در امارت بلنسيه باقى ماند . پس از او السيد ابو عبد الله محمد نوادهء خليفه عبد المؤمن جانشين او شد و پس از او پسرش السيد ابو زيد . از الرئيس ابو الحجاج يوسف چند پسر بر جاى ماند ، از آن جمله بود ابو الحملات مدافع و ابو المظفر غالب و ابو الحارث سبع و ابو سلطان عزيز و ابو ساكن عامر و ابو محمد طلحه . اينان همگى در سايهء دولت موحدى در شهرهاى مختلف شرق صاحب مقامات و مناصبى شدند . و در اواخر دولت موحدى در اندلس اشتهارى به دست آوردند . اينان را نيز چون پدرشان با عنوان الرئيس خطاب مىكردند .\r\nپس از وفات خليفه يوسف المستنصر اينان نيز در جريان فتنه‌ها افتادند . عميدشان در آن روزگار الرئيس ابو جميل زيان بن ابى الحملات مدافع بود . پدر ابو جميل ، ابو الحملات در جوانى كشته شده بود . در كنار او در بلنسيه و حوالى آن ده تن از رؤساى خاندانش ، چون برادران و پسر عموها مىزيستند . ابو جميل خود وزير السيد ابو زيد بود و از كارگزاران و خواص و رازداران بزرگ او . « 7 » در روايت ديگر آمده كه متولى امر دفاع از بلنسيه بود . « 8 » چون ابو زيد از برابر ابن هود بگريخت و در بلنسيه شورش برپا شد ، مردم گرد ابو جميل زيان كه از خاندانهاى قديم امارت بود گرد آمدند و او را به رياست شهر برگزيدند . چون ميان او و ابو زيد خلاف افتاد ، از بلنسيه بيرون آمده در دژ انده در نزديكى آن موضع گرفت . ابو زيد نيز كه اوضاع را بر ضد خود مىديد به نوبهء خود زن و فرزند و اموال برگرفت و در اوايل ماه صفر سال 626 ه از بلنسيه بيرون آمد و در يكى ديگر از دژهاى نزديك شهر جاى گرفت .\r\nدر اين هنگام الرئيس ابو جميل زيان از آن دژ كه بود به شهر درآمد و در روز بيست و ششم صفر سال 626 ه / ژانويهء سال 1229 م ، در قصر فرود آمد و در اول ماه ربيع الاول مردم با او بيعت كردند و به نام خليفه المستنصر باللّه عباسى خطبه خواند . در حال دانيه و جنجاله و چند دژ ديگر به اطاعت او درآمدند و كارش بالا گرفت ، ولى ابو سلطان عزيز بن يوسف والى\r\n\r\n\r\n","description":"","footnote":"\r\n( 7 ) . تاريخ ابن خلدون ج 4 / ص 167 .\r\n( 8 ) . المقرى ، نفح الطيب ج 2 / ص 578 .\r\n","page_name":" 300 ","page_number":312},
  {"content":"\r\n\r\nجزيرهء شقر به خلاف او برخاست و به نام ابن هود دعوت كرد . در شاطبه نيز كه والى او از پسرعموهاى زيان بود ، چنين شد .\r\nبدين‌گونه ميان ابو جميل زيان و محمد بن يوسف بن هود خلاف افتاد . ابن هود به بلنسيه لشكر كشيد . زيان به دفاع بيرون آمد و شكست خورد . ابن هود به تعقيب او تا بلنسيه برفت ولى شهر در برابر او مقاومت ورزيد . ابن هود از آن پس به حوادث ديگر سرگرم شد . « 9 »\r\nبزرگان اندلس در چنان موقعيتى اين گونه روياروئيها را ناخوش مىداشتند و آن را منافى اتحاد و وحدت كلمه مىدانستند از جمله علامهء فقيه ابو بكر بن عزيز بن خطاب عميد علماى مرسيه نامه‌اى به خطيب ابو عبد اللّه بن قاسم به بلنسيه نوشته و از او خواسته كه ابو جميل زيان را به دخول در اطاعت امير المسلمين ابن هود وادارد و اين پيش از حركت ابن هود به جنگ زيان در بلنسيه است . در اين نامه تأكيد مىكند كه قوت در اتحاد است و آن چيزى است كه خدا و رسول نيز بدان فرمان داده‌اند و بر علماى دينى واجب است كه در تحقق آن بكوشند زيرا مخالفتها سبب انقطاع رياست و استيلاى دشمنان دين بر بلاد مىشود . سپس از او مىخواهد كه امير ابو جميل را به دخول در همان راهى كه راه همهء مسلمانان است تحريض كند ، تا محبت اهل اندلس و محبت همهء مسلمين شامل حالش شود . « 10 »\r\nاما السيد ابو زيد چندى در آن دژ كه پناه گرفته بود درنگ كرد و چون دولت موحدين را در حال از دست رفتن مىديد و از هرجا مأيوس شده بود چاره‌اى جز التجاء به مسيحيان نديد . از اين‌رو با زن فرزند و اموال آهنگ خايمهء « 11 » اول پادشاه آراگون نمود . ابو عبد اللّه\r\n\r\n\r\n","description":"","footnote":"\r\n( 9 ) . رجوع كنيد به اعمال الاعلام ص 172 . البيان المغرب ص 270 . العبر ج 4 ص 167 و نيز :\r\n . 672 572 . p ) 5091 azogaraZ ( anamlusuM aicruM ed airotsiH : orimeR rapsaG . M \r\n( 10 ) . اين نامه در كتاب زواهر الفكر و جواهر الفكر محمد بن على بن عبد الرحمان معروف به ابن المرابط آمده است .\r\nاسكوريال شماره 518 الغزيرى ( يرنبور شماره 520 ) .\r\n( 11 ) . در روايات اسلامى از  emiaJ  به عنوان جاقمه ملك ارغون ( الروض المعطار ص 48 و ( اعمال الاعلام ص 273 ) و در جايى دون‌جايمش ( اعمال الاعلام ص 337 ) ياد شده است . و خايمه به اسپانيايى يعقوب است .\r\n","page_name":" 301 ","page_number":313},
  {"content":"\r\n\r\nمحمد بن عبد اللّه بن ابى بكر القضاعى معروف به ابن الابار مورخ و شاعر توانا ، كاتب او و پدرش نيز همراه او بود .\r\nاين واقعه به قول ابن الخطيب در روز بيست و ششم ماه صفر سال 626 ه اتفاق افتاد يعنى در همان روزى كه الرئيس ابو جميل زيان وارد بلنسيه شد .\r\nدر روايات اسلامى به‌همين اكتفا شده كه السيد ابو زيد به مسيحيان پيوست و به دين آنها درآمد « 12 » ولى اين مرد موحدى را داستانى است مفصل كه در روايات و اسناد مسيحيان معاصر او از آن سخن بسيار رفته است .\r\nخلاصه آنكه ابو زيد و يارانش به قلعهء ايوب آنجا كه خايمهء اول پادشاه آراگون مىزيست وارد شدند . در روز بيستم ماه آوريل سال 1229 م بيست و سوم جمادى الاول سال 626 ه السيد ابو زيد و پسرش ابو محمد با پادشاه آراگون و پسرش آلفونسو ديدار كردند . در اين روز خايمه را قصد حركت به جنگ ميورقه بود . ميان آن دو معاهده‌اى منعقد شد كه ابو زيد از همه اراضى و دژهايى كه در دست دارد ربع آنها را به خايمه بدهد و او را حق دهد كه هرچه از ديگر جايها گشود از آن او باشد و براى تضمين اين معاهده دژهاى بنشكله و مرله و قله و البونت و شارقه و شبرب « 13 » را به گروگان دهد . خايمه نيز تعهد مىكند در برابر دشمنان از او و فرزندش دفاع كند و دو دژ ديموس و قشتيل الحبيب « 14 » را كه پدرش پدرو فتح كرده است تسليم او نمايد .\r\nالبته هنگامى كه السيد ابو زيد چنين معاهده‌اى را با پادشاه آراگون منعقد مىساخت از برادر خود السيد عبد اللّه البياسى سرمشق مىگرفت آنگاه كه او نيز در زير علم فرناندوى سوم پادشاه قشتاله جاى گرفت و بخشى از اراضى و قلاع اسلامى را به او واگذار كرد و همچنين از پسر عمش خليفه ابو العلى المامون كه باز با پادشاه قشتاله پيمان دوستى بست و\r\n\r\n\r\n","description":"","footnote":"\r\n( 12 ) . البيان المغرب ، القسم الثالث ص 270 . العبر ج 4 / ص 167 و 168 . الاحاطه ، نسخه خطى اسكوريال .\r\n( 13 ) . به اسپانيايى\r\n ebrogeS , acireJ , etneuplA , alluC , alleroM , alocsoneP \r\n. ( 14 ) . به اسپانيايى  zumedA . tibafleitsac  .\r\n","page_name":" 302 ","page_number":314},
  {"content":"\r\n\r\nچند دژ و بخشى از اراضى اسلامى را به او داد .\r\nدر پى اين قرارداد السيد ابو زيد با شواليه پدرو داساگرا صاحب شنتمريهء شرق و بلاسكود آلاگون زعيم آراگونى - كه دو سال پيش به بلنسيه پناهنده شده و به خدمت موحدين درآمده بود ، سپس به آراگون بازگشته و مورد عفو شاه آراگون واقع شده بود - با چند تن از سواران آراگونى لشكرى بيرون آورد و به آن بخش از اراضى كه هنوز تا اندازه‌اى در آنجاها مورد تأييد بود حمله آغاز كرد . السيد ابو زيد با آنكه بر بخشى از آن سرزمينها دست يافت حتى تا نزديكى بلنسيه را در تصرف آورد ولى ديد كه نمىتواند به تمام موادى كه در آن عهدنامه بود جامهء عمل بپوشد . از اين‌رو در ماه ژانويه سال 1232 م بازگرديد و همهء حقوقى را كه در آن عهدنامه براى خود حفظ كرده بود به او تسليم كرد خواه در درون شهر بلنسيه و خواه در اراضى آن . « 15 »\r\nدر خلال اين احوال السيد ابو زيد پا فراتر نهاد و مردى كه از نوادگان عبد المؤمن بود يكسره به كيش مسيحيت درآمد و براى خود نامى مسيحى ، بثنته  etneciV  يا به عربى « بجنت » را برگزيد و با زنى مسيحى از مردم سرقسطه ازدواج كرد . در اسناد مسيحى او را بثنته نوادهء امير المؤمنين مىخوانند . در روايات مسيحى تصريح نشده كه او از چه زمانى اين كيش را برگزيد ولى از روايات چنان برمىآيد كه از آن زمانها كه والى بلنسيه بود ، اين نيت در دل نهان مىداشت و حتى در اين روايات آمده است كه چون معلوم شد رسولان خود را در نهان نزد پاپ و پادشاه آراگون فرستاده و اين آيين را برگزيده است او را از بلنسيه طرد كردند . « 16 »\r\nدر روايات اسلامى نيز به ارتداد او از اسلام تصريح شده « 17 » . از سوى ديگر دبير او ابن الابار كه با او به دربار پادشاه آراگون رفته بود چون ديد كه تسليم مسيحيان شده و مىخواهد دين آنان را برگزيند رهايش كرد و به بلنسيه بازگرديد و به خدمت ابو جميل\r\n\r\n\r\n","description":"","footnote":"\r\n( 15 ) .\r\n . 926 , 626 , 526 , 226 . P ) 1091 aicnelaV ( ebarA aicnelav : srabi selip serednA \r\n( 16 ) .  . atoN , atiruZ , tic . 226 , 816 , 716 . P , dibi , srabI . P . A \r\n( 17 ) . رجوع كنيد به البيان المغرب ، القسم الثالث ص 270 . العبر ج 4 / ص 167 و 168 .\r\n","page_name":" 303 ","page_number":315},
  {"content":"\r\n\r\nزيان درآمد . « 18 » ابن الابار يكى از مبرزترين كسانى است كه حوادث دردناك بلنسيه را به چشم خود ديده و به قلم در آورده است .\r\n\r\n3\r\nدر اين اوان كه آتش فتنه سراسر بلاد اندلس را در برگرفته بود و آن پيكر عظيم گرفتار تجزيه شده بود ، اسپانياى مسيحى اميد در آن بسته بود كه بهرهء خويش برگيرد و جزئى نيز از آن پيكر متلاشى شده به دامن او افتد مگر به آرزوى ديرين بازپس‌گيرى و فتح مجدد  atsiuqnoceR  دست يابد . زيرا قواى موحدين در اسپانيا به تحليل رفته بود و دربار موحدى در مغرب گرفتار مشكلات خود بود . نيروهاى اندلسى هم در تحت فشار موحدين ناتوان شده بود زيرا موحدين خود امور دفاعى را بر عهده مىگرفتند . علاوه بر آن آنچه باقى مانده بود در حوزه‌هاى گوناگون فرمانروايى پراكنده شده بود . سه پادشاه اسپانيا ، خايمهء اول پادشاه آراگون و فرناندوى سوم پادشاه قشتاله و آلفونسوى نهم پادشاه ليون بر سرنوشت بخشى از شبه جزيره نظر داشتند . پادشاه آراگون بر نواحى شرقى و پادشاه قشتاله بر ناحيه وسطا و پادشاه ليون بر ناحيه غربى .\r\nاولين ضربات از ناحيه غربى وارد آمد ، از جانب پادشاه ليون و او از آن دو پادشاه ديگر اهميتى كمتر داشت و سپس ضربات محكمترى از سوى قشتاله و آراگون فرود آمد . قشتاله به شهرهاى ناحيه وسطا روى نهاد و آراگون به جزاير شرقى تا پس از آن بتواند شهرهاى خاورى و بلنسيه را در تصرف آورد .\r\nپادشاه ليون ، آلفونسوى نهم ( پدر فرناندوى سوم ) از آن هنگام كه در سال 622 ه / 1227 م شهر استوار قاصرش را گرفته بود منتظر فرود آوردن ضربت بعدى در ناحيه غربى اندلس بود . مارده و بطليوس در جنوب قاصرش بودند و نزديكترين شهرهاى اندلس\r\n\r\n\r\n","description":"","footnote":"\r\n( 18 ) . ازهار الرياض ج 3 / ص 205 .\r\n","page_name":" 304 ","page_number":316},
  {"content":"\r\n\r\nسال 630 / ه 1233 م بود .\r\nگويا هدف قشتاليان در اين جنگ قطع كردن رابطهء ابن هود بود با ثغور جنوبى .\r\nابن هود در سال 629 جزيرة الخضراء را گشوده بود ، سپس جبل طارق را فتح كرده بود و در اين سال سبته نيز به فرمان او درآمده بود . ابن هود با وجود شكست خود همچنان سلطهء خود را بر شهرها و ثغور جنوبى حفظ كرده بود . همين كه فرناندوى سوم ، از تنظيم امور داخلى - بعد از مرگ پدر - فراغت يافت ، مهيا شد كه جنگ از سر گيرد . از آن زمان كه از تصرف جيان نوميد شده بود هواى تصرف ابده در سرش افتاده بود . ابده نيز شهرى بزرگ و پرجمعيت بود . فرناندو از ژانويه تا ژوئيه سال 1233 / اواخر سال 630 ه ابده را محاصره نمود . چون در شهر خوردنى به پايان رسيد و از جايى مددى نرسيد ، ابده مجبور به تسليم گرديد . مردم امان خواستند و اجازت يافتند كه از اموال خود هرچه مىتوانند با خود بردارند و به اراضى اسلامى روند . « 24 »\r\nدر همين سال 630 ميان ابن هود و پادشاه قشتاله معاهده‌اى بسته شد كه در هر روز ابن هود هزار دينار به پادشاه بدهد « 25 » . ابن هود در وضعى به بستن اين معاهده تن درداد كه رقيب او ابن الاحمر در منطقهء جيان قيام كرده بود و برخى از شهرها از جمله اشبيليه از فرمان او بيرون رفته بود . پس براى جدال و آويز با دشمنان جديد با مسيحيان پيمان صلح بست .\r\n\r\n4\r\nدر آن هنگام كه پادشاه قشتاله منطقهء وسطاى اندلس را زير ضربات خود گرفته بود خايمهء اول پادشاه آراگون ، نخستين جنگهاى خود را در ناحيهء شرقى شبه جزيره ، يعنى جزاير شرقى آغاز كرد .\r\n\r\n\r\n","description":"","footnote":"\r\n( 24 ) . ابن عذارى ، البيان المغرب ، ص 288 و نيز :  ) 46 ( aton Y 92 P , dibi : zelaznoG . J \r\n( 25 ) . البيان المغرب ص 288 . روض القرطاس ص 183 .\r\n","page_name":" 305 ","page_number":317},
  {"content":"\r\n\r\nپرچم يك رهبر متحد شود و بار ديگر به صورت قدرتى استوار درآيد كه غلبه بر آن صعب گردد . بنابراين پيش از آنكه ابن هود تن و توشى گيرد دست به كار شد . از اين‌رو در اوايل سال 1230 م / اوايل سال 627 ه با قواى خود از قشتاله بيرون آمد و رهسپار اندوجر گرديد ، سپس از نهر وادى الكبير گذشت و به هرجا كه مىرسيد محصولات را نابود مىكرد و روستاها را ويران مىنمود و زن و فرزند مردم را اسير مىكرد تا به دشت غرناطه رسيد و از آنجا به شمال بازگرديد . ظاهرا اين حمله براى آن بود كه از وضع دفاعى بلاد اسلامى اطلاع حاصل كند . چون ابن هود با لشكر خود رهسپار غرب شد قشتاليان پنداشتند كه به جنگ ايشان مىآيد ولى ابن هود آهنگ رهايى مارده را داشت . در اين‌حال فرناندوى سوم با قواى خود به سوى شهر جيان در حركت آمد . جيان بزرگترين شهرهاى اين منطقه بود . فرناندو شهر را محاصره نمود - اين واقعه در اواخر سال 1230 م اتفاق افتاد - جيان در زير ضربات منجنيق فرناندو قرار گرفت ولى چون صخره‌اى سخت بر جاى ايستاده بود كه هم باروهاى استوار داشت و هم مدافعان دلير . پس از سه ماه فرناندو مجبور شد دست از محاصره بردارد و به راه خود رود . چون به قشتاله رسيد خبر يافت كه پدرش آلفونسوى نهم پادشاه ليون پس از بازگشت از فتح مارده و بطليوس درگذشته است . فرناندو شتابان به ليون رفت تا تخت پادشاهى پدر را اشغال كند ، بدينگونه قشتاله و ليون بار ديگر متحد شدند . « 23 »\r\nجيان ، شهر بزرگ اسلامى ، براى مدت‌زمانى از خطر سقوط برهيد . ولى پادشاه قشتاله بار ديگر هواى حمله به اندلس در سرش افتاد . سال بعد سپاهى ، به سردارى برادرش انفانت آلفونسو ، روان داشت . انفانت آلفونسو از اندوجر بيامد و در اطراف قرطبه دست به كشتار و تاراج زد و همچنان به سوى غرب پيش رفت تا به حوالى اشبيليه رسيد . سپس به شريش بازگرديد . به هرجا قدم مىنهاد مىكشت و ويران مىكرد . در اين هنگام بار ديگر ابن هود براى راندن مسيحيان لشكر بياراست و در دشت شريش با قشتاليان مصاف داد . ولى با وجود برترى لشكرش باز هم شكست خورد . اين واقعه در\r\n\r\n\r\n","description":"","footnote":"\r\n( 23 ) .\r\n . 36 26 . P , aiculadnA ne III odnanreF ed atsiuqnoC sal : zelaznoG . J \r\n","page_name":" 306 ","page_number":318},
  {"content":"\r\n\r\nبه مرز ليون . چون در اندلس فتنه و آشوب بالا گرفت و پادشاه ليون دريافت كه منطقهء غرب بدون مدافع مانده و قيام ابن هود در شرق اندلس نمىتواند مانع اقدام او شود ، در اواخر سال 1229 م / اوايل سال 627 ه لشكر از ليون بيرون آورد و به سوى جنوب به‌طرف شهر يانه در حركت آمد « 18 » و نخست بر دژ منتانجش « 19 » واقع در نزديكى و در شمال مارده دست يافت سپس رهسپار مارده گرديد . مارده در مشرق بطليوس بود ، بر ساحل نهر يانه . مارده را محاصره نمود . ابن هود بر حركت پادشاه ليون آگاه شد و هرچه توانست نيرو گرد آورد و براى نجات شهر محصور رهسپار غرب گرديد . مارده از شهرهايى بود كه به او اعلام فرمانبردارى كرده بود . چون ابن هود به نزديكى مارده رسيد ، آلفونسوى نهم محاصره را رها كرد و به مقابلهء لشكر او شتافت . در كنار دژ الحنش « 20 » ميان دو لشكر مصاف افتاد . ابن هود شكست خورد و بگريخت . ليونيها به مارده درآمدند و پس از اندكى مدتى بطليوس را نيز گرفتند . اين واقعه در ماه مه سال 1230 م / اواسط سال 627 ه رخ داد . ابن عذارى بدين سبب ابن هود را ملامت مىكند كه او با ساقهء لشكرش روى به هزيمت نهاد و باقى لشكر نيز به هزيمت شدند آنگاه مىگويد كه ابن هود طبعا مردى ملول و عجول بود و اين اولين و بزرگترين غزوات او بود . « 21 »\r\nابن هود پس از هزيمتش به اشبيليه راه كج كرد . از حوادثى كه به هنگام ورود او رخ داد شورش مردم بر ضد عبد اللّه بن وزير حاكم سابق شهر القصر بود . عبد اللّه بن وزير به اشبيليه پناه برده بود . شورشيان گرفتندش و ابن هود او را و برادرش عبد الرحمان بن وزير را اعدام كرد . ابن الابار مىگويد كه اين شورش به تحريك ابن هود بود . « 22 »\r\nدر اين هنگام فرناندوى سوم پادشاه قشتاله را قصد فرود آوردن ضربات خود بر ناحيهء وسطاى اندلس بود . فرناندوى سوم اعمال ابن هود را زير نظر داشت و مىديد كه چگونه يك يك شهرهاى اندلس به فرمان او گردن مىنهند ، مىترسيد كه مبادا سراسر اندلس در زير\r\n\r\n\r\n","description":"","footnote":"\r\n( 18 ) . ازهار الرياض ج 3 / ص 205 .\r\n( 19 ) . به اسپانيايى  zehcnatnoM  .\r\n( 20 ) . به اسپانيايى  ejnalA  .\r\n( 21 ) . البيان المغرب ، القسم الثالث ص 270 . تاريخ ابن خلدون ج 4 / ص 169 . المقرى ، نفح الطيب ج 2 / ص 582 .\r\n( 22 ) . الحلة السيراء ، ص 242 .\r\n","page_name":" 307 ","page_number":319},
  {"content":"\r\n\r\nجزاير شرقى يا جزاير بليار يعنى ميورقه و منورقه و يابسه و چند جزيرهء كوچك ديگر را از سال 600 ه موحدين از بنى غانيه گرفته بودند و حكام موحدى بر آنها فرمان مىراندند . ابن جزاير از جهت امور ادارى تابع بلنسيه بودند . در آن هنگام كه در اندلس بر ضد موحدين شورش برپا شده بود ، والى جزاير شرقى ابو يحيى بن عمران تينمللى بود و او چهارمين والى موحدين بر آن جزاير بود . ابو يحيى از سال 606 در آنجا فرمان مىراند . در روايت ابن عميرة المخزومى صاحب كتاب . « تاريخ ميورقه » « 26 » آمده است كه والى آن جزاير در آن هنگام محمد بن على بن موسى بود و او بود كه در سال 606 ه امارت آن جزاير يافت . ولى روايت نخستين را ترجيح مىدهيم زيرا روايت مورخ مسيحى معاصر اوست و نيز در تاريخ خايمهء اول هم بارها نام ابو يحيى به عنوان فرمانرواى جزيرهء ميورقه آمده است « 27 » . مخزومى سبب لشكركشى مسيحيان را به ميورقه بدين‌گونه حكايت مىكند كه والى ميورقه چند كشتى باركش و يك كشتى جنگى به جزيرهء يابسه فرستاده بود تا از آنجا چوب بياورند . والى مسيحى طرطوشه از آن آگاه شد و آنها را تصرف كرد . والى ميورقه به خشم آمد و عزم آن كرد كه به بلاد روم لشكر برد . در اواخر سال 623 ه / اوايل ژانويه سال 1225 م سفاين برشلونه و طرطوشه در آبهاى يابسه آشكار شدند . والى ميورقه فرزند خود را با چند كشتى به آبهاى يابسه فرستاد . او توانست بر يكى از كشتيهاى بزرگ جنووا دست يابد سپس كشتى برشلونه را نيز به تصرف آورد .\r\nمسيحيان از اين اقدام به‌هم برآمدند و از پادشاه خود خواستند كه لشكر به جزاير برد و خود داوطلب پيكار شدند . بيست هزار تن از مردم بلاد و شانزده هزار نفر ديگر در دريا تجهيز شدند . اين واقعه در اوايل سال 626 بود « 28 » .\r\nاين بود سخن مخزومى در علل جنگ ميورقه . ولى مقدمات اين جنگ از چندى\r\n\r\n\r\n","description":"","footnote":"\r\n( 26 ) . المقرى ، نفح الطيب ج 2 / ص 584 به نقل از كتاب تاريخ ميورقهء مخزومى . اين كتاب به دست ما نرسيده است . ابن الخطيب نيز از اين كتاب ياد مىكند . الاحاطه ج 1 / ص 184 .\r\n( 27 ) .\r\n . 2 aton , 77 P . VI . T , anapsE ed lareneG airotsiH . etneufaL . M \r\n( 28 ) . نفح الطيب ج 2 / ص 584 .\r\n","page_name":" 308 ","page_number":320},
  {"content":"\r\n\r\nپيش مهيا شده بود . امراى قطلونيه و جمهوريهاى پيزا و جنووا همواره هواى تصرف جزاير شرقى را در سر داشتند . كرسى رسولى نيز چنين فتحى را ترغيب مىكرد . مسيحيان پيش از اين در سال 508 ه / 1116 م در اوايل عهد مرابطين يك‌بار اين جزاير را فتح كرده بودند و مرابطين آن را بازپس گرفتند . چون كار بنى غانيه در آن جزاير بالا گرفت و بار ديگر سواحل بلاد مسيحيان را مورد حمله قرار داد تا دول مسيحى مجبور شوند با مسلمانان معاهدات صلح بندند . چون موحدين جزاير را از بنى غانيه بستدند ، دول مسيحى نيز به فكر تصرف آنها افتادند و بيش از همه مملكت آراگون در آتش اين اشتياق مىسوخت . زيرا آن جزاير روبه‌روى سواحل آراگون بودند و آراگونيها تصرف آنها را حق طبيعى خود مىدانستند . پدرو پادشاه آراگون يك‌بار به فكر تصرف جزاير افتاد ولى به آرزوى خود نرسيد ، اكنون بر فرزند او خايمهء اول واجب بود كه اين آرزوى پدر را برآورد . برافتادن سلطه موحدين از شبه جزيره و افروخته شدن آتش فتنه‌ها در اندلس از عواملى بود كه اسپانياى مسيحى را براى تحقق نقشه ديرينه فتح مجدد  atsiuqnoceR aL  به حركت درآورد . آراگون كه بر شرق شبه جزيره غلبه يافته بود همه ميراث شرق اندلس را حق خود مىدانست . در اوايل سال 626 ه كه السيد ابو زيد موحدى از بلنسيه رانده شد و نزد خايمهء اول رفت . خايمه آماده حركت براى فتح آن جزاير بود . در ماه دسامبر 1228 م مجلس مشاورهء قطلونيه را در شهر برشلونه فراخواند و پيشنهاد كرد كه حمله به جزاير شرقى را آغاز كند تا راه بازرگانى قطلونيه در درياى مديترانه تأمين گردد . مجلس اين پيشنهاد را پذيرفت و اجازت داد كه پادشاه براى تامين هزينه آن مالياتى بر چارپايان شاخ‌دار معين كند و نيز مقرر شد كه بزرگان راهبان و اسقفها نيز خود با سواران و سپاهيانى كه گرد مىآورند در جنگ شركت جويند . از اشراف قطلونيه چون نونيوسانشيز كنت روسيون و هوگو دامبرياس و اخان رامون و گلين دومونكادا و ديگر بزرگان خواست كه با همهء سواران و پيادگان خويش در نبرد حاضر شوند . پادشاه اين پيشنهادها را قبول كرد و خود نيز تعهد كرد كه دويست سوار تمام سلاح از مردم آراگون به ميدان كارزار فرستد ، آنگاه اراضى مفتوحه و غنايم\r\n\r\n","description":"","footnote":"","page_name":" 309 ","page_number":321},
  {"content":"\r\n\r\nبه دست آمده به عدالت ميان شركت‌كنندگان در جنگ تقسيم شود . همه بر اين تعهد سوگند خوردند و بنابر آن شد كه پس از آماده شدن سازوبرگ در ماه اوت سال بعد در طرطوشه اجتماع كنند . « 29 »\r\nدر روز پنجم سپتامبر سال 1229 م / چهاردهم شوال سال 626 ه ناوگان آراگون با سپاهى گران از ثغور سالوو طركونه و كامبريلس در حركت آمد . صد و پنجاه و پنج كشتى جنگى بود و شمارى سفاين كوچكتر كه دريانوردان حادثه‌جوى جنووايى و ديگران آنها را مىراندند . جنگجويان هزار و پانصد سوار و پانزده هزار پياده بودند و اين غير از داوطلبان جنووايى و پرووانسى و ديگران بودند . كشتيها پس از اندكى سرگردانى در اثر باد مخالف در خليج پالما ، خليجى كه شهر ميورقه پايتخت جزيره در كنار آن است پهلو گرفتند . ابو يحيى بن ابى عمران كه از پيش آگاهى يافته بود مهياى دفاع بود و توانسته بود دو هزار سوار و هجده هزار پياده بسيج كند . در اين هنگام يك توطئه براى خلع ابو عمران كشف شد و او چهار تن از اكابر اعيان و از جمله دو خواهرزاده ابو حفص بن سيرى را كه از موجهين شهر بودند گرفت و اعدام كرد و چون مردم خشم و خروش كردند پنجاه تن از بزرگان را گرفت و به زندان كرد . اين واقعه در اواسط شعبان بود . هنوز دو يا سه روز از اين واقعه نگذشته بود كه سفاين دشمن آشكار شدند . ابو يحيى از گناه مخالفان بگذشت و آماده پيكار شد « 30 » . قضا را ناوگان مسيحيان توانستند شب‌هنگام با سرعتى شگفت وارد خليج شوند آن‌سان كه مسلمانان نتوانستند آنان را كه دويست سوار و پانصد پياده بودند دفع كنند .\r\nاولين بار يك نيروى هفتصد نفرى مسيحى به سردارى برناردو دارخنتونا پاى به خشكى نهادند و بر سر يكى از تپه‌ها موضع گرفتند . از پى او گروه سواران رامون دمونكادا به خشكى آمدند و بر لشكرگاه مسلمانان حمله كردند و همه را پراكنده نمودند . سپس سواران قطلونيه و برخى طوايف آراگونى قدم به خشكى نهادند . در اين\r\n\r\n\r\n","description":"","footnote":"\r\n( 29 ) .  . 57 . P . VI . T ; dibi : etneufaL . M \r\n( 30 ) . نفح الطيب ج 2 / ص 585 .\r\n","page_name":" 310 ","page_number":322},
  {"content":"\r\n\r\nهنگام ميان مسلمانان و مسيحيان نبردى سخت درگرفت . آراگونيها و هم‌پيمانانشان به شدت شكست خوردند و چند تن از اشرافشان و جمعى از سواران قطلونيه از جمله گلين مونكادا و برادرش رامون كشته شدند و مسيحيان به يارى شكست‌خوردگان شتافتند .\r\nقواى مسيحيان شهر ميورقه را در محاصره آورد و زير ضربات خود گرفت .\r\nمسلمانان نيز دفاع مىكردند . گروهى آهنگ آن كردند كه راه آبى را كه به لشكرگاه مسيحيان از كوه مىآمد قطع كنند ولى به دست آنان گرفتار شدند . شمارى را كشتند و سرهايشان را بريدند و به داخل شهر افكندند . بدبختانه وضع دفاعى شهر نيكو نبود و ميان مدافعان نيز اختلاف بود . بسيارى از آنان كه با والى شهر سر خصومت داشتند ، به لشكرگاه مسيحيان رفتند . عاقبت مسيحيان توانستند به باروها نزديك شوند و چهار برج را ويران سازند . ابو يحيى والى شهر دريافت كه اكنون وقت گفتگو براى تسليم شهر است . به وسيله دون نونيوسانشيز يكى از سران سپاه براى خايمه پيام فرستاد . مردى يهودى كه عربى مىدانست به نام باشول نيز همراه او بود . گفت كه حاضر است مبلغى بپردازد و پادشاه آراگون از آنجا برود . و آن هزينه لشكركشى اوست از روزى كه از طركونه بيرون آمده تا روزى كه ميورقه را ترك مىگويد ولى به اين شرط كه پادشاه آراگون در جزيره پادگان مسيحى برجاى نگذارد . چون ديد كه پادشاه آراگون جز به تسليم شهر راضى نمىشود ، خواست تا اجازت دهد كه او با زن و فرزند و اموال و حشم خود به مغرب رود و چند كشتى هم در اختيار آنان گذارد كه به سواحل افريقيه رود و هركس از مردم مسلمان شهر هم كه خواهد در شهر بماند . ولى خايمه تحت فشار زعماى قطلونيه اين پيشنهاد را نيز نپذيرفت . زيرا آنها مىخواستند انتقام خاندان مونكادا را بگيرند و بر غنايم و ثروتهاى شهر دست يابند .\r\nدر اين هنگام ابو يحيى مصمم شد - ولى مأيوسانه - دفاع كند . مسيحيان نيز حمله آغاز كردند و در روز سىام دسامبر سال 1229 پس از مراسم قداس سپيده‌دم حمله كردند و در بارو رخنه‌اى پديد آوردند و از ناحيه باب الكحل به شهر درآمدند . ميان مسلمانان و مسيحيان مهاجم در كوچه‌ها و چهارراهها پيكارى صعب درگرفت . ابو يحيى\r\n\r\n","description":"","footnote":"","page_name":" 311 ","page_number":323},
  {"content":"\r\n\r\nوالى شهر بر پشت اسب سفيد خود نشسته با شمشير كشيده رزم‌آوران را به پايدارى ترغيب مىكرد . ديرى نپاييد كه در صفوف مسلمانان پراكندگى افتاد و از دروازه‌هاى پورتبين و پرتوليت و ديگر نواحى پا به فرار نهادند و مسيحيان در پى آنها مىرفتند و كشتار مىكردند . در روايات اسلامى شمار كشتگان اين نبرد را بيست و چهار هزار نفر نوشته‌اند . قريب به سى هزار تن به كوهها گريختند . والى و پسرش ابو يحيى اسير شدند و مسيحيان در ميان سيل خون بر ميورقه استيلا يافتند . اين واقعه در روز دوشنبه سى و يكم دسامبر سال 1229 م / سيزدهم ماه صفر سال 627 ه رخ داد . « 31 »\r\nدر تواريخ مسيحيان شمار كشتگان مسلمان را در اين واقعه سى هزار و در برخى روايات پنجاه هزار نوشته‌اند كه مبالغه‌آميز مىنمايد . « 32 » .\r\nخايمهء اول به قصر المدينه كه قصر واليان مسلمان بود داخل شد . ابو يحيى را بياوردند و چهل و پنج روز شكنجه دادند تا بمرد . پسرش كه جوانى سيزده ساله بود به طبق روايات مسيحى ، كيش مسيحيت برگزيد و او را دون خايمه ناميدند . « 33 »\r\nاما نبرد پايان نيافت . ابو حفص بن سيرى زعيمى كه بدان اشارت كرديم ، چون هزيمت مسلمانان و سقوط شهر را مشاهده كرد راه كوهستان در پيش گرفت . جماعت كثيرى از فراريان از پى او رفتند . شمارشان به چند هزار نفر رسيد و آماده مقاومت شدند .\r\nپس از چند روز خايمه با جمعى از سپاه خود از سواران قطلونيه بر سر آنان تاخت .\r\nپس از چند جنگ سرانجام جمعشان پراكنده شد و سردارشان ابن سيرى در روز دهم\r\n\r\n\r\n","description":"","footnote":"\r\n( 31 ) . ابن الابار ، التكمله ( القاهره ) 400 و 631 . او روز دوشنبه را با چهاردهم صفر برابر دانسته . ابن خلدون ج 4 / ص 171 . الروض المعطار ص 191 و همچنين :\r\n seraelaB salsI sal ne atimalsI noicanimoD al ed ocirotsiH ojeuqsoD : setreuF y renapmaC . 681 . 971 . P ) 8881 amlaP ( \r\n( 32 ) .  . 881 . P : dibi : setreuF y renapmaC \r\n( 33 ) .  7 atoN , 97 . P . VI . T : dibi . etneufaL . M \r\n","page_name":" 312 ","page_number":324},
  {"content":"\r\n\r\nربيع الاخر سال 628 ه / سيزدهم فوريهء سال 1231 م يعنى پيش از يك سال از سقوط شهر به قتل رسيد . و از آن پس مسيحيان بر تمام دژها و جنگ‌گاهها استيلا يافتند و اين در ماه رجب همان سال بود . « 34 »\r\nآرى مسلمانان جزيرهء توانگر و ارجمند ميورقه بزرگترين جزاير شرقى را پس از پانصد سال كه در اختيار خود داشتند از دست دادند . فتح ميورقه اثرى عميق در ملل مسيحى كه در غرب درياى مديترانه سكونت داشتند بر جاى گذاشت خايمه پيروزمند به آراگون بازگرديد . پانزده ماه در اين جنگ سپرى ساخته بود . از اين پس او را به فاتح ملقب ساختند .\r\nخايمه در اواخر سال 1231 م هنگامى كه شنيد امير حفصى آهنگ آن دارد كه از افريقيه لشكر به ميورقه برد و آن را بازستاند به ميورقه بازگرديد و بعضى قلاع را كه هنوز مقاومتى نشان مىدادند مطيع خود ساخت و با سران نيرومند مسلمين كه در نواحى كوهستانى بودند پيمانهايى بست . بار ديگر در تابستان سال 1232 به ميورقه آمد و به هرگونه مقاومت و عصيانى نقطهء پايان نهاد . مهمترين كارى كه در اين سفر انجام داد تقسيم اراضى و محلات و خانه‌هاى ميورقه بود ميان زعماى فاتحين ، آن‌سان كه تعهد كرده بود . اين كار به دست جمعى از روحانيان و اعيان صورت گرفت . سند اين تقسيم را به سه زبان لاتينى و قطلونى و عربى نوشتند و به كتاب « تقسيم  orbiL lE otneimitrapeR led  » شهرت يافت . اين سند در اول ژوئن سال 1232 به دست كاتب مؤتمن پدرو روملينو نوشته شد . هنوز هم در موزه شهردارى ميورقه محفوظ است و من به هنگام سفر به ميورقه آن را ديده‌ام . « 35 »\r\nسرنوشت باقى جزاير پس از سقوط ميورقه معلوم است . مثلا جزيره يابسه  azibI  را كه كوچكترين آن سه جزيره است و در جنوب غربى ميورقه واقع شده ، آراگونيها در سال\r\n\r\n\r\n","description":"","footnote":"\r\n( 34 ) . نفح الطيب ج 2 / ص 585 .\r\n( 35 ) . براى آگاهى از كيفيت اين كتاب رجوع كنيد به كتاب من الاثار الاندلسيه الباقيه ، چاپ دوم ، ص 133 و 136 .\r\n","page_name":" 313 ","page_number":325},
  {"content":"\r\n\r\n632 ه / 1235 م اشغال كردند . ساكنان مسلمان آنجا به مقاومت برخاستند . پنج ماه ميان دو فريق كشاكش بود تا سرانجام به تسليم مسلمانان و استيلاى آراگونيها انجاميد « 36 » مسيحيان در همان وقت بر جزيرهء كوچك فرمنترا واقع در جنوب يابسه و در نزديكى آن دست يافتند . اين جزيره را مسلمانان تخليه كرده بودند .\r\nاما جزيرهء منورقه كه در مشرق ميورقه واقع است و از حيث وسعت دومين اين جزاير است مدت‌زمانى تحت حكم مسلمانان باقى ماند .\r\nوالى آن الرئيس ابو عثمان سعيد بن حكم الاموى از مردم طبيره از غرب اندلس بود .\r\nمردى بود سركش كه سراسر اندلس و افريقيه زير پى سپرده بود . در سال 624 به منورقه وارد شد و نخست به جمع خراج و لشكريان پرداخت و چون اوضاع مغشوش گرديد به رياست رسيد . ابو عثمان از سوى ابو يحيى امارت منورقه يافت و در سال 631 با همت و براعت زمام امور آن بر دست گرفت . ابو عثمان عالم و محدث بود و نحوى و اديب . شعر نيكو مىسرود و نثر را نيكو مىنوشت و از علم طب آگاهى داشت . علما از اطراف به نزد او روى آوردند و هريك از ايشان كه به اسارت دشمن مىافتاد فديه او مىداد و آزادش مىكرد . ابو عثمان مردى پرهيزكار بود و در اجراى احكام دين حريص .\r\nاو را الرئيس لقب داده بودند . در عهد او مردم منورقه در آسايش و امن مىزيستند . چون خايمه بر ميورقه دست يافت ، ابو عثمان صلاح در آن ديد كه با مسيحيان تفاهم كند و به اطاعت خايمه اعتراف نمايد و جزيه بپردازد . از اين‌رو ابو عثمان توانست نيم قرن ديگر در آن جزاير فرمان راند . علما و طلاب از انحاء اندلس و مغرب به نزد او مىرفتند و بازرگانان در آمدوشد بودند . وى به جمع كتب شوق وافر داشت از اين‌رو كتابخانه‌اى عظيم ترتيب داد .\r\nابو عثمان سعيد بن حكم در ماه رمضان سال 680 ه / 1281 م درگذشت . پسرش ابو عمر حكم بن سعيد به جايش نشست . او نيز چون پدرش مردى اديب و عالم بود . ولى زمان فرمانروائيش به دراز نكشيد . زيرا مسيحيان به فكر افتادند منورقه را از مسلمانان\r\n\r\n\r\n","description":"","footnote":"\r\n( 36 ) . روض القرطاس ، ص 183 .\r\n","page_name":" 314 ","page_number":326},
  {"content":"\r\n\r\nبستانند . آراگونيها در سال 386 ه / 1287 م به آنجا لشكر بردند و مسلمانان را از آنجا كوچ دادند . بدين‌گونه كار اسلام در جزاير شرقى پايان گرفت . ابو عمر با زن و فرزند و استخوانهاى پدرش از آنجا بيرون آمد . نخست به سبته رفت . سپس آهنگ تونس نمود ولى خود و زن و فرزندش در دريا غرق شدند . « 37 »\r\n\r\n\r\n","description":"","footnote":"\r\n( 37 ) . ابن الابار ، الحلة السيراء ص ، 255 . الروض المعطار ، ص 185 .\r\nابن الخطيب ، اعمال الاعلام ، ص 275 - 277 . ابن عبد الملك ، التكمله ، نسخهء خطى اسكوريال 1686 ، الغزيرى برگ 9 الف و 10 ب » .\r\n","page_name":" 315 ","page_number":327},
  {"content":"\r\n . \r\n","description":"","footnote":"","page_name":" 316 ","page_number":328},
  {"content":"\r\n\r\n\r\nفصل دوم ابن هود و ابن الاحمر و سقوط قرطبه\r\nالمتوكل على الله محمد بن يوسف بن هود به جايى رسيد كه علاوه بر مرسيه كه خاستگاه شورش و مهد حركت او بود ، شاطبه و جيان و غرناطه و مالقه و المريه و سپس اشبيليه مركز فرمانروايى موحدين به اطاعت او اعتراف كردند . ابن هود به حق احساس كرد كه با برافتادن فرمانروايى موحدين و قرار گرفتن آن بلاد در تحت فرمان او موظف است كه اندلس را در برابر تجاوز مسيحيان حمايت كند و در سايهء اين شعار براى رهايى مارده از تصرف ليونيها لشكر در حركت آورد ولى در نبرد شكست خورد و مارده و بطليوس ( در سال 627 ه ) در تصرف مسيحيان باقى ماند . در سال 629 ه ابن هود جزيرة الخضراء و جبل الفتح را از موحدين بستد و اين پيروزى به معاونت السيد ابو عمران موسى والى سبته و برادر خليفه المأمون به هنگامى كه بر ضد برادر خود شورش كرده بود ، صورت گرفت . ابو عمران دعوى خلافت داشت و در همان آغاز به سود ابن هود از سبته چشم پوشيد و الغشتى نايب ابن هود بر آن شهر امارت يافت . ابن هود در اواخر آن سال رهسپار شمال گرديد و در نزديكى وادى آش با قشتاليان مصاف داد . در اين نبرد\r\n\r\n","description":"","footnote":"","page_name":" 317 ","page_number":329},
  {"content":"\r\n\r\nقشتاليان شكست خوردند و بسيارى از آنان به خاك هلاك افتادند . « 1 » اين واقعه در اواخر سال 630 ه / 1233 م اتفاق افتاد و ما بدان اشارت كرديم .\r\nابن هود از همان آغاز خود را در سايه لواى دولت عباسى كشيد و شعار سياه برگزيد و به نام خليفه المستنصر بالله عباسى خطبه خواند و از او منشور و خلعت خلافت خواست . خليفه نيز به دست ابو على حسن بن على بن حسن الكردى ملقب به الكمال براى او منشور و خلعت فرستاد . ابو على در سال 630 ه به هنگامى كه ابن هود در غرناطه بود به نزد او رفت . در مصلاى نماز عيد منشور خليفه را خواندند . قضا را مردم در آن روز براى طلب باران به دعا آمده بودند و ابن هود جامه سياه كرده بود و علم سياه در برابر خود برافراشته بود و چون دعا كردند باران باريد و مردم آن را به فال نيك گرفتند و آن روز از روزهاى ديدنى و فراموش‌ناشدنى بود . خليفه در آن منشور ابن هود را به القابى چون « الامير ، اصفهصلار الكبير ، الاجل ، المرابط ، المثاغر ، الغازى ، مجاهد الدين ، مجد الاسلام ، جمال الانام ، نجم الدوله ، عز المله ، معين الامه ، فخر الملوك ، قامع المشركين ، قاهر الخوارج و المتمردين ، زعيم الجيوش ، شرف الامراء تاج الخواص ، خوانده بود . « 2 »\r\nبا اين منشور ابن هود زعيم شرعى اندلس شد و همانند عصر مرابطين شعار خلافت عباسى در اندلس جاى گرفت . قلمرو دولت او در اين هنگام در شرق اندلس از جزيره و شاطبه بود تا المريه در جنوب و نواحى ميان المريه و جزيرة الخضراء و در وسط اندلس نواحى ميان قرطبه و غرناطه و جز شهرهاى بلنسيه در شرق اندلس و جيان در ناحيه وسطا و اشبيليه در غرب . اشبيليه ابتدا به اطاعت او درآمد ، او نيز برادر خود عماد الدوله را به آنجا فرستاد ولى ديرى نپاييد كه مردم بيعت خود نقض كردند و عماد الدوله را بيرون راندند و بر گرد قاضى شهر ابو مروان الباجى اجتماع كردند .\r\nابو مروان نخست از قبول عنوان والى امتناع ورزيد و شهر به صورت شورا اداره مىشد ولى پس از چندى خود زمام امور به دست گرفت و قرمونه را هم ضميمهء اشبيليه كرد .\r\n\r\n\r\n","description":"","footnote":"\r\n( 1 ) . ابن الخطيب ، اعمال الاعلام ، ص 280 .\r\n( 2 ) . نص منشور در اعمال الاعلام آمده است ، ص 280 - 286 و در البيان المغرب نيز برخى فقرات آن ، ص 277 ، 278 .\r\n","page_name":" 318 ","page_number":330},
  {"content":"\r\n\r\nاين واقعه در سال 629 ه اتفاق افتاد .\r\nچون ابن هود منشور امارت از خليفه گرفت فرزند خود ابو بكر محمد بن محمد را به ولايت‌عهدى برگزيد و او را الواثق بالله و المعتصم بالله لقب داد و در نامه‌اى اين خبر به همهء حكام و واليان و اعيان و فقها و وزراى اندلس بداد . « 3 »\r\n\r\n1\r\nمحمد بن يوسف بن هود در فرمانروايى اندلس بدون رقيب نبود و اگر چنين بود شايد اندلس سرنوشت ديگرى مىداشت . يكى از رقبا - چنان كه گفتيم - ابو جميل زيان بن مردنيش بود در شرق اندلس ، در بلنسيه . ابو جميل چندان خاطر او را مشغول نمى داشت . آنچه سبب دل‌مشغولى او شده بود زعيم ديگرى بود كه ستارهء اقبالش در نواحى وسطا و جنوبى اوج مىگرفت و او محمد بن يوسف بن محمد بن احمد بن خميس النصرى بود ، معروف به ابن الاحمر . بنى نصر نسب به سعد بن عباده سرور خزرج مىرسانيدند و در اصل در دژ ارجونه مىزيستند . اين دژ در نزديكى رود وادى الكبير و از اعمال جيان بود . بنى نصر در آن منطقه صاحب عصبيت و وجاهت بودند . چون اوضاع پريشان شد و سلطه موحدين در اندلس برافتاد و ابن هود در شرق اندلس سر برداشت و دامنهء نفوذش تا جنوب امتداد يافت محمد بن يوسف بن الاحمر دريافت كه هنگام عمل فرارسيده است .\r\nپس دعوى فرمانروايى كرد و نخست در سال 629 ه در ارجونه با او بيعت كردند . سال بعد به جيان درآمد و از مردم بيعت گرفت آنگاه در بسطه و وادىاش نيز بسط نفوذ داد و ديرى نكشيد كه به نواحى وسطا و جنوبى نيز دست‌اندازى كرد . ابن الاحمر نخست به نام امير ابو زكريا الحفصى صاحب افريقيه خطبه خواند و از او نيز ياريها ديد ولى پس از چندى او نيز مانند ابن هود ، خطبه به نام خليفهء عباسى المستنصر بالله كرد . « 4 »\r\n\r\n\r\n","description":"","footnote":"\r\n( 3 ) . اين نامه در كتاب زواهر الفكر كه پيش از اين از آن ياد كرديم آمده است . ( نسخهء خطى اسكوريال شماره 520 الغزيرى و 518 يرنبور ) .\r\n( 4 ) . البيان المغرب ، ص 279 ، تاريخ ابن خلدون ج 4 / ص 170 .\r\n","page_name":" 319 ","page_number":331},
  {"content":"\r\n\r\nابن هود مصمم شد كه به كار محمد بن الاحمر پايان دهد ، از اين‌رو با قشتاله پيمان صلح بست تا با خاطر آسوده اين مهم از ميان بردارد . ابن الاحمر نيز با ابو مروان الباجى كه بر اشبيليه غلبه يافته بود ، بر ضد ابن هود دست اتحاد داد و دختر خويش نيز به او داد .\r\nابن هود و ابن الاحمر كارشان به جنگ كشيد . مصاف در نزديكى اشبيليه واقع شد .\r\nدر اين نبرد ابن هود شكست خورد و ابن الاحمر و هم‌پيمانش ابو مروان پيروز شدند .\r\nاين جنگ در اوايل سال 631 ه / 1233 م اتفاق افتاد . « 5 » ابن الاحمر پس از اندك‌زمانى به اشبيليه درآمد ولى از هم‌پيمان و دامادش ابو مروان خوشدل نبود . از اين‌رو يكى ديگر از نزديكان خود از بنى اشقيلوله را برانگيخت تا در ماه جمادى الاول همان سال او را به قتل رسانيد . ابن الاحمر قصبهء ( قلعه ) شهر را به تصرف آورد ولى جز يك ماه نپاييد زيرا مردم اشبيليه بر او شوريدند و او را از قصبه و از شهر بيرون راندند ، و بار ديگر به ابن هود بازگشتند . ابن هود برادر خود عماد الدوله سالم را بار ديگر به امارت اشبيليه فرستاد . ابن عذارى مىگويد مردم قرطبه هم با ابن الاحمر چنان معامله‌اى كردند . يعنى نخست با او بيعت نمودند و چون ديدند كه با ابو مروان الباجى غدر ورزيد و مردم اشبيليه بر او شوريدند ، آنان نيز شورش كردند و بيعت او گسستند و به اطاعت ابن هود درآمدند . « 6 »\r\nدر اين هنگام حادثه‌اى رخ داد كه انتظارش نمىرفت و آن انعقاد پيمان صلح ميان ابن هود و ابن الاحمر بود . هر دو زعيم دريافته بودند كه آغاز جنگ داخلى تنها به سود پادشاه قشتاله تمام خواهد شد . از اين‌رو در ماه شوال سال 631 ه / ژوئن سال 1234 م ميان آن دو پيمان صلح بسته شد و ابن الاحمر به فرمانروايى ابن هود اعتراف كرد . ابن خلدون سبب اين اعتراف را صدور منشور خليفهء عباسى به نام ابن هود مىداند . « 7 »\r\nپس از اندك‌زمانى در سال 632 ه در شهر لبله ، از اعمال اشبيليه شورشى پديد\r\n\r\n\r\n","description":"","footnote":"\r\n( 5 ) . روض القرطاس ، ص 183 .\r\n( 6 ) . البيان المغرب ، القسم الثالث ص 279 و 322 . تاريخ ابن خلدون ، ج 4 / ص 170 .\r\n( 7 ) . روض القرطاس ، ص 183 . تاريخ ابن خلدون ، ج 4 / ص 170 .\r\n","page_name":" 320 ","page_number":332},
  {"content":"\r\n\r\nآمد . قاضى لبله شعيب بن محمد بن محفوظ به نام خود دعوت كرد و خود را المعتصم ناميد . ابن هود لشكر به جنگ او برد و مدتى شهر را محاصره نمود و شهر همچنان مقاومت مىورزيد .\r\nابن هود سرگرم محاصره لبله بود كه خبر يافت كه پادشاه قشتاله با قواى خود به سوى اندلس روى نهاده است . ولى فرناندوى سوم لشكر خود به منطقهء جيان كه در قلمرو ابن الاحمر بود ، برد و در حوالى ارجونه و جيان دست به كشتار و تاراج زد .\r\nابن هود دست از محاصرهء لبله برداشت تا به قلمرو خود بازگردد . در بين اشبيليه و قرطبه سفير فرناندو الباربيرث به نزد او آمد و ميانشان گفتگوهايى صورت گرفت كه به تجديد قرارداد صلح انجاميد به مدت سه سال . از اين قرار كه ابن هود خراجى به مبلغ صد و سى هزار دينار به فرناندو بپردازد كه پنجاه هزار دينار آن در حال و بقيه در ظرف سه سال پرداخت شود . همچنين ابن هود بعضى از دژهايى را كه در منطقه كوه شارات ( سييرامورنا ) واقع است به او واگذارد . البته اين دژها به سبب دوريشان به گونه‌اى نبود كه مسلمانان را امكان دفاع از آنها باشد . « 8 » ابن خلدون مىگويد كه آنها سى دژ بودند و پادشاه قشتاله تعهد كرد كه از يارى ابن الاحمر دست بردارد و ابن هود را در تصرف قرطبه يارى نمايد . « 9 » البته آنچه ابن خلدون مىگويد با قرارداد صلحى كه ميان ابن الاحمر و ابن هود منعقد شده بود سازگار نيست . بارى پيمان صلح ميان ابن هود و فرناندو پادشاه قشتاله در اواخر سال 632 ه / تابستان 1235 م منعقد گرديد .\r\nپس از آن پادشاه قشتاله به بلاد خود بازگرديد . در خلال بازگشت « حصن الاطراف »  faratanzI  را محاصره كرد . مسلمانان امان خواستند و با برخى از اموال و امتعهء خود كه مىتوانستند با خود حمل كنند آنجا را ترك گفتند . فرناندوى سوم سپس دژ « شنت‌اشتيبن » را در راه بياسه و ابده به محاصره درآورد و تصرف كرد .\r\nهمچنين چند دژ ديگر از منطقهء جيان را تصرف كرد و همه اين‌ها از دژهايى بودند كه در آن پيمان‌نامه به او واگذار شده بود .\r\n\r\n\r\n","description":"","footnote":"\r\n( 8 ) . البيان المغرب ، القسم الثالث ص 322 و نيز :  saton y . 17 . P , dibI : zelaznoG . J \r\n( 9 ) . تاريخ ابن خلدون ج 4 / ص 171 .\r\n","page_name":" 321 ","page_number":333},
  {"content":"\r\n\r\n\r\n2\r\nدر واقع همهء اين حوادث چون حملات پىدرپى فرناندوى سوم به اراضى اندلس و قرارداد صلح با ابن هود و استيلاى او و جماعات دينى كه به نام او عمل مىكردند بر دژهاى منطقهء جيان ، همه مقدماتى بود براى يك هدف مهمتر كه پادشاه قشتاله در دل نهان مىداشت و آن فرود آوردن ضربتى كارى بر پيكر اندلس و استيلايش بر شهر بزرگ قرطبه بود .\r\nپايتخت قديم خلافت ، از آن هنگام كه موحدين از شبه جزيره رانده شده بودند و از آن زمان كه مردمش بر والى موحدى خود السيد ابو الربيع شوريدند و او را كشتند ، همچنان سرگردان مانده بود ، نمىدانست با ابن هود به فرمانبردارى بيعت كند يا ابن الاحمر .\r\nعاقبت در زير پرچم ابن هود درآمد . متاسفانه مورخين اسلامى كه همواره به احوال و اخبار قرطبه توجه خاص دارند ما را از اوضاع اين شهر بزرگ اندلس ، در سالهاى پايان حياتش چندان آگاه نمىكنند . از اين‌رو ناچاريم به منابع مسيحى معاصر آن سالها روى آوريم . زيرا آنجا به تفصيلات بيشترى دست مىيابيم .\r\nپيش از اين در موارد بسيار به اين نكته آگاه شديم كه مردم قرطبه مردمى متمرد و سركش بودند و گذشت حوادث نتوانسته بود از اين تمرد و سركشى بكاهد . حتى در اين موقعيت حساس كه سرنوشتشان بدان وابستگى داشت نتوانستند دست از كينه‌جوييها بردارند و تحت يك شعار واحد متحد گردند .\r\nدر اوايل سال 1236 م / اواخر ربيع الاول سال 633 ه جماعتى از سواران قشتالى كه خود از حادثه‌جويان آن مناطق بودند و بيشتر از مردم اندوجر واقع در مشرق قرطبه ، بيرون آمدند و به سوى قرطبه حركت كردند و چون شب در رسيد داخل شهر شدند . شهر قرطبه در آن ايام به پنج محله تقسيم مىشد و هر محله براى خود بارويى داشت . « 10 » محلهء نخست در شرق قرطبه بود و الربض الشرقى ناميده مىشد و باقى محلات\r\n\r\n\r\n","description":"","footnote":"\r\n( 10 ) . الروض المعطار ، ص 153 .\r\n","page_name":" 322 ","page_number":334},
  {"content":"\r\n\r\nدر منطقه‌اى كه به المدينه معروف بود قرار داشتند . المدينه در مغرب الربض الشرقى جاى داشت و اين دو در ساحل شمالى نهر وادى الكبير بودند . چون سواران قشتالى - كه در روايات شمارشان را دهها نفر نوشته‌اند - به الربض الشرقى نزديك شدند ترتيب ورود به شهر را دادند . آلفونسوى حكيم مىگويد كه سواران قشتالى چند تن از مسلمانانى را كه با زعمايشان خصومتى داشتند اسير كردند و از آنان دريافتند كه شهر سخت حراست مىشود . بنابراين با آنان به تفاهم رسيدند در باروى ربض شرقى رخنه‌اى ايجاد كنند و بدين‌گونه به درون رفتند و در يك شب تاريك و طوفانى بر برجها مسلط شدند . « 11 » در روايت ديگر آمده است كه يكى از مردم شهر كه مسيحى شده بود قشتاليان را مدد كرد كه نقشهء خود به اجرا درآورند و به آنان گفت الربض الشرقى ساكنان اندكى دارد و از باروهاى خارجى آن چندان حراست نمىشود . قشتاليان با راهنمايى او توانستند از بارو فروروند و ناگهان بر ربض مستولى شوند و نگهبانان را بكشند . مردم ربض به درون شهر گريختند . مسيحيان برجهاى استوار را گرفتند . در حال شهر دچار هرج‌ومرج گرديد . مدافعان شهر براى راندن مهاجمان بسيج شدند و از دو جانب خلقى به قتل رسيدند ولى مسيحيان همچنان در برجها پايدارى كردند و كس فرستادند و مدد خواستند . « 12 »\r\nاز اين حملهء ناگهانى در روايات اسلامى به‌همين بسنده شده كه در سال 633 ه مسيحيان ناحيهء شرقى قرطبه را به غدر تصرف كردند . اين واقعه در سوم ماه شوال بود .\r\nخداى عز و جل زنان و كودكان را از آسيب نگه داشت تا به ناحيهء غربى پيوستند و مردم با مهاجمان سخت درگير نبرد شدند . « 13 »\r\nنداى قشتاليان به يارانشان كه در مرز بودند به سرعت رسيد و در حال دو تن از سرداران ، اردنيو الباريث و الباربيرث كه قبلا هم از آنان ياد كرديم با قواى خود برسيدند . اسقف بياسه با مردان خود نيز از پى آنها روان شد و از پى او اسقف قونقه با\r\n\r\n\r\n","description":"","footnote":"\r\n( 11 ) .  . 4401 . oN ) ladip . M . dE ( lareneG acinorC \r\n( 12 ) .\r\n . 67 - 47 . P ; adaR ed anitaL acinorC , tiC ; dibi : zelaznoG \r\n( 13 ) . ابن ابى زرع ، روض القرطاس ، ص 183 .\r\n","page_name":" 323 ","page_number":335},
  {"content":"\r\n\r\nقواى خود در حركت آمد ، ديگران نيز از پى درآمدند . تا اين خبر به فرناندوى سوم پادشاه قشتاله رسيد - در نونتى نزديك ليون بود - مجلس مشاورهء خود را تشكيل داد .\r\nوزرا و مشاوران صلاح نمىدانستند زيرا پادشاه با ابن هود پيمان صلح بسته بود و قرطبه در قلمرو ابن هود بود . از سوى ديگر قرطبه شهرى عظيم بود با ساكنان بسيار و فتح آن جز به نيروى عظيم ميسر نمىشد . از اين مهمتر قرطبه در نظر مسلمانان داراى شأن و مقام خاصى بود و به اين آسانى از آن چشم نمىپوشيدند . فصل نيز مناسب لشكركشى نبود ، زيرا زمستان بود ، فصل سرما و فيضان رودها . پادشاه قشتاله در مورد نقض پيمانى كه با ابن هود بسته بود ، نگران نبود زيرا مىگفت گروهى از مردم قرطبه خود ، مسيحيان را فراخوانده‌اند . از اين‌رو برفور رهسپار جنوب شد . تنها صد سوار همراه او بود . رسيدنش به پاى باروهاى قرطبه در روز هفتم فوريه در جنگجويانى كه قبلا در آنجا گرد آمده بودند روح سلحشورى برانگيخت و هر روز از قشتاله و ليون فوج‌فوج سواران و پيادگان به دو مىپيوستند . فرناندوى سوم لشكرگاه خود روبه‌روى پل قرطبه كه به جادهء استجه منتهى مىشود برپاى داشت و براى استيلاى بر شهر به طرح نقشه پرداخت . « 14 »\r\nاكنون به حق اين سئوال پيش مىآيد كه قرطبه در برابر اين خطر عظيم چه موضعى در پيش گرفته بود و بخصوص ابن هود چه وضعى داشت . اما مردم قرطبه - شكى نيست - كه از همان لحظه اول مهياى دفاع از شهر خود شدند . ولى آنچه كم داشتند يك فرمانده دورانديش رزم‌ديده بود و نيز اتحاد و هم‌آهنگى . در روايات اسلامى خبر از پايدارى سخت مردم قرطبه مىدهند « 15 » ولى نامى از فرماندهى كه اين نبرد را رهبرى كرده باشد در ميان نيست ولى در روايات مسيحى از كسى به نام ابو الحسن نام برده‌اند . اما ابن هود كه صاحب قانونى قرطبه بود ، تا مردم قرطبه از او يارى خواستند شتابان با سى هزار جنگجو بيامد و در لشكر او دويست سوار مزدور مسيحى بود . چون نزديك شهر رسيد ،\r\n\r\n\r\n","description":"","footnote":"\r\n( 14 ) .\r\n . 34 . P . VI . T ; anapsE ed lareneG airotsiH etneufaL . M : 87 - 67 . p , dibi : zelaznoG . J \r\n( 15 ) . روض القرطاس ، ص 183 .\r\n","page_name":" 324 ","page_number":336},
  {"content":"\r\n\r\nراه كج كرد و در نزديكى استجه لشكرگاه برپاى داشت . مردم قرطبه بىصبرانه منتظر فرارسيدن ابن هود بودند . ترديدى هم نبود كه اگر ابن هود با اين نيروى عظيم با سپاه قشتاله درگير مىشد پيروزى از آن او بود . زيرا در سپاه قشتاله جز دويست سوار كه آن هم غالبا از اشراف بودند نيروى كارآمد ديگرى نبود . ولى چنان اتفاق افتاد كه ابن هود همچنان بىهيچ جنبشى در جاى خود بماند و پاى پيش ننهاد . بعضى مىگويند به سبب سرماى هوا و بارانهاى سيل‌آسا و نداشتن آذوقه و علوفه بود . ولى تاريخ آلفونسوى حكيم داستانى ديگر مىآورد . خلاصه آنكه در سپاه ابن هود مردى قشتالى بود به نام لورنسو خوارز با دويست سوار كه پادشاه قشتاله او را از خود رانده بود . ابن هود را به او اعتمادى وافر بود و به نصايح او گوش فرامىداد . چون ابن هود با سپاهش در استجه فرود آمد و آهنگ قتال قشتاليان نمود ، اين سردار قشتالى به فكر افتاد كه براى جلب رضايت پادشاهش اكنون موقعى مناسب است . بدين‌گونه كه ابن هود را گمراه كند و از قتال با قشتاليان بازدارد . لورنسو به ابن هود گفت اگر اجازت دهد نهانى برود و ميزان قواى قشتاله را بسنجد و بازگردد ابن هود موافقت كرد و لورنسو در همان شب خود را به لشكرگاه قشتاله رسانيد . و گفت كه مىخواهد با شخص شاه ديدار كند . چون فرناندو را چشم بر او افتاد خشمگين شد ، و چون هدف خويش از آمدن را بيان داشت و گفت كه مرادش فريب و ترساندن ابن هود است از او خوشدل گرديد و وعده‌هاى جميلش داد .\r\nلورنسو به نزد ابن هود بازگشت و در كثرت سربازان و سازوبرگ فرناندو سخت مبالغه نمود و او را از رويارويى با چنان لشكرى برحذر داشت . ابن هود نصيحت او باور كرد و از يارى قرطبه و درگيرى با قشتاليان منصرف شد . « 16 »\r\nدر روايت ديگر آمده است كه ابن هود روز بعد از ورود خود ، نامه‌اى از صاحب بلنسيه ابو جميل زيان دريافت داشت كه در آن از لشكركشى خايمه پادشاه آراگون و محاصرهء او خبر داده بود و از او خواسته بود كه به يارىاش شتابد . ابن هود به نصيحت لورنسو مشاور خود گوش داد و به بلنسيه بازگرديد و بدان طمع كه آنجا را در تصرف آورد قرطبه را به حال خود رها كرد و دفاع از آن را به عهدهء مردمش نهاد و نجات آن را\r\n\r\n\r\n","description":"","footnote":"\r\n( 16 ) .\r\n . 237 . P . II . T ) ladiP . dE ( lareneG acinorC . tiC dibi : zelaznoG . J \r\n","page_name":" 325 ","page_number":337},
  {"content":"\r\n\r\nبه فرصت ديگر موكول نمود . « 17 »\r\nالبته اين روايات مسيحيان نمىتوانند به نحو قانع‌كننده‌اى سكوت و سكون ابن هود را در اين موقعيت توجيه كنند . يك روايت اسلامى در اين باب تا اندازه‌اى پرده از روى حقيقت برمىگيرد . ابن ابى زرع در خلال حوادث سال 633 ه پس از ذكر سقوط قرطبه مىگويد در اين سال ميان پادشاه قشتاله و ابن هود پيمان صلحى به مدت چهار سال و به مبلغ چهارصد هزار دينار در سال بسته شد « 18 » . شايد بازايستادن ابن هود از يارى مردم قرطبه يكى از شروط عهدنامه بوده باشد .\r\nبه‌هرحال فرناندوى سوم محاصرهء قرطبه را شدت بخشيد و رابطهء آن را با ديگر جايها هم از خشكى و هم از رودخانهء نهر الكبير بريد . آن‌سان كه نه كس مىتوانست به شهر داخل شود و نه از شهر بيرون آيد . تا آنجا كه مردم دچار تنگى معيشت شدند .\r\nسرانجام رضا دادند كه با پادشاه قشتاله به مذاكره پردازند ، باشد كه ايشان را به جان و مال امان دهد . پادشاه قشتاله هم با اين شرط موافقت كرد . در اين‌حال مردم قرطبه دانستند كه سپاه قشتاله دچار نقصان آذوقه است ، از اين‌رو از رأى خويش بازگشتند ، شايد قشتاليان دست از محاصره بردارند و شهر از سقوط برهد . پادشاه قشتاله دريافت كه ابن هود را در اين ماجرا دستى است از اين‌رو نزد محمد بن الاحمر فرمانرواى جيان كس فرستاد كه با او عقد آشتى بندد . ابن الاحمر با آنكه با ابن هود پيمان بسته بود ولى همچنان او را خصم و رقيب خود در رياست اندلس به حساب مىآورد ، از سوى ديگر با مردم قرطبه كه او را از خود رانده بودند دشمنى مىورزيد .\r\nمردم قرطبه چون از ماجرا خبر يافتند نوميد شدند و بار ديگر به شروط پيشين گردن نهادند . اكنون چند ماه از محاصره سپرى شده بود . برخى از روحانيون و اشراف از اصحاب فرناندوى سوم معتقد بودند كه هرگونه مصالحه‌اى را بايد رد كرد و به شهر داخل شد و همهء ساكنان مسلمانش را كشت ولى برخى ديگر از مشاوران پادشاه مىگفتند كه اين اقدام مردم شهر را مأيوس مىكند و سبب مىشود كه خود شهر و\r\n\r\n\r\n","description":"","footnote":"\r\n( 17 ) .  . 337 . P . II . T . dibI : zelaznoG \r\n( 18 ) . روض القرطاس ، ص 183 .\r\n","page_name":" 326 ","page_number":338},
  {"content":"\r\n\r\nمسجد جامع و ذخاير و ثروتهايش را ويران كنند و نابود سازند . ظاهرا ابن الاحمر هم‌پيمان پادشاه قشتاله يا متابع او از كسانى بود كه او را به قبول تسليم و تأمين اهل شهر قانع ساخته باشد . « 19 » پس از عقد قرارداد تسليم ، مردم قرطبه خانه‌ها و اوطان خود را رها كردند و با كوله‌بارى از اسباب و اثاثهء خود راه بلاد ديگر در پيش گرفتند ، در حالى كه از شدت گرسنگى و اندوه ياراى رفتنشان نبود . در روز يك‌شنبهء بيست و سوم شوال سال 633 ه / بيست و نهم ژوئن سال 1236 م « 20 » سپاه قشتاليان به قرطبه داخل شد . در حال صليبى بر فراز منارهء مسجد بزرگ جامع نصب كردند . اسقف اوسمه به مسجد جامع درآمد و آن را به كليسا بدل ساخت . روز بعد ، روز دوشنبه سىام ژوئن فرناندوى سوم با اشراف و كفات قوم وارد قرطبه شد و به مسجد جامع رفت . اسقفهاى اوسمه و بياسه و قونقه و ساير روحانيان به استقبال آمدند و در حال مراسم قداس به عمل آمد و پادشاه متبرك شد . بر طبق روايات مسيحى پادشاه فرمان داد كه آن ناقوسها كه حاجب المنصور از كليساى شنت‌ياقب ( سانتياگو ) به هنگام فتح اين شهر در سال 387 ه / 997 م كنده بود و بر دوش اسيران مسيحى تا قرطبه آورده بود ، از جاى بكنند . اين ناقوسها را به صورت چلچراغ درآورده از سقف مسجد جامع آويخته بودند .\r\nآنگاه فرمان داد كه آنها را بر پشت اسيران مسلمان نهند تا شنت‌ياقب ببرند و در جاى خود در همان كليسا نصب نمايند . « 21 » پادشاه سپس به قصر قرطبه كه نزديك مسجد جامع بود درآمد . اينجا كاخهاى امرا و خلفاى اموى بود . و در آنجا فرود آمد .\r\nدون‌تليو آلفونسو را والى شهر مفتوح ساخت و براى حراست شهر پادگانى نيرومند در آنجا نهاد . مسيحيان از اطراف به قرطبه آمدند و در خانه‌ها سكونت گزيدند آنگاه بر طبق طرحى كه پادشاه داده بود به تعمير شهر پرداختند و پادشاه قشتاله فرناندوى سوم به كشور خود بازگرديد « 22 » .\r\n\r\n\r\n","description":"","footnote":"\r\n( 19 ) .  . satoN y 08 97 . P , dibI : zelaznoG \r\n( 20 ) . ابن الابار التكمله ، ص 202 .\r\n( 21 ) .  . 437 . P : ) ladiP dE ( lareneG acinorC \r\n( 22 ) .  . satoN Y 18 08 . p : dibI : zelaznoG . J \r\n","page_name":" 327 ","page_number":339},
  {"content":"\r\n\r\nبدين‌گونه قرطبه پايتخت قديم خلافت و بزرگترين شهر اندلس و جايگاه علوم و ادبيات اندلسى سقوط كرد . از سال 92 ه / 711 م تا آن روز پانصد و بيست و پنج سال بود كه مسلمانان بر آن فرمان مىراندند . قرنها كانون علم و فرهنگ اسلامى بود و پرتو علوم و فنون آن نه تنها سراسر شبه جزيره بلكه تا آن‌سوى جبال پيرنه را هم روشن ساخته بود . عجيب و اندوهبار اين است كه شعر و نثر اندلسى كه آنهمه در سقوط ديگر بلاد چون طليطله و بلنسيه و اشبيليه به سوك نشسته و گريسته است در مصيبت سقوط قرطبه خاموش است . شايد بدين سبب بوده كه در آن روزها شاعرانى مثل ابن الابار و ابو المطرف بن عميرة المخزومى و ابراهيم بن سهل الاشبيلى در قرطبه حضور نداشته‌اند .\r\nسقوط قرطبه خبر از تسليم ديگر شهرها و قلاع در برابر پادشاه قشتاله مىداد . با آنكه فرناندوى سوم به آنها لشكركشى رسمى نكرد همه به اطاعت او درآمدند و باج و خراج بر عهده گرفتند و اجازه دادند پادگانهاى مسيحى در آنجا مستقر شوند . از جمله آنها بودند : استجه ، المدور ، اشتبه ، بيانه ، اجيلار ( بلاى ) مرشانه ، قبره ، اشونه ، لسانه و مورور و چند شهر و دژ ديگر .\r\n\r\n3\r\nچون ميان پادشاه قشتاله و ابن هود قرارداد صلح تجديد شد و فاجعه به خوددارى ابن هود از يارى كردن قرطبه انجاميد و در نتيجه قرطبه به دست مسيحيان افتاد ، ابن هود با قواى خود از استجه بيرون رفت اما از روايات برنمىآيد كه به كدام سوى رفت . ولى پس از اندك‌مدتى در بيست و چهارم جمادى الاول سال 634 ه فرمانى به حكام خود در بلادى كه در اطاعت او بودند صادر كرد و آنان را به ترس از خدا و مراعات احكام و حدود شريعت و اقتدا به سلف صالح و پرهيز از خونريزى جز در مواردى كه شرع مقرر كرده و سفارشهايى در باب حفظ اموال مسلمانان و منع زورآوران از ستم بر ناتوانان صادر كرد و در پايان مقرر داشت كه كارها بر وفق احكام كتاب خدا مجرا\r\n\r\n","description":"","footnote":"","page_name":" 328 ","page_number":340},
  {"content":"\r\n\r\nگردد و كتاب خدا براى مردم تلاوت شود . « 23 »\r\nآنچه از احوال او در اين ماه‌هاى اخير مىدانيم اين است كه با قواى خود در اوايل سال 635 ه رهسپار ثغر المريه شد . المريه قبل از ديگر شهرها به اطاعت او درآمده بود .\r\nابو عبد اللّه محمد بن عبد اللّه بن ابى يحيى الرميمى به نام او در المريه خطبه خواند . اين ابو عبد اللّه نوادهء والى سابق آن ابو يحيى بود كه در سال 545 ه مسيحيان شهر را از دست او گرفته بودند و موحدين در ايام خلافت عبد المؤمن بن على در سال 552 ه آن را بازپس گرفته بودند . ابو عبد اللّه ، پس از آنكه در المريه به نام او خطبه خواند ، به نزد او به مرسيه رفت و ابن هود او را به وزارت خويش برگزيد و كارهاى خود به او سپرد .\r\nابو عبد اللّه نيز در خدمت شرط وفادارى به‌جاى آورد و ابن هود را قانع كرد كه المريه را از حيث دفاعى مستحكم سازد تا در موقع نياز به آنجا پناه برد . ابن هود كارهاى المريه را نيز به او واگذاشت . ابو عبد اللّه به فرمانروائى پرداخت . او را ذو الوزارتين لقب داده بودند . در اينكه چرا ابن هود پس از ترك قرطبه به المريه رفت روايات مختلف است .\r\nبعضى مىگويند كه او مىخواست به يارى ابو جميل زيان به بلنسيه رود پس به المريه رفت تا سپاه خود را با ناوگان المريه به بلنسيه منتقل كند . اين روايت مسيحى است و با آنچه پيش از اين آورديم كه ابو جميل زيان از ابن هود به هنگامى كه در استجه بود يارى خواسته بود موافق مىافتد . به نظر ما ارجح اين است كه بگوئيم كه ابن هود از شورشهاى غرناطه بر ضد خود خبر يافته بود ، و اكنون به المريه آمده بود تا به اوضاع جنوب اندلس سر و سامانى بدهد .\r\nدر روايات اسلامى تعليل ديگرى ارائه شده ، از اين قرار كه ابن هود را كنيزى زيباروى بود از مردم اسپانيا و از خاندانهاى اشراف . او را به ابو عبد الله ابن الرميمى در المريه سپرده بود مبادا زنش از آن خبر يابد . ابو عبد الله دلباختهء آن زن شد و او را از آن خود ساخت . اين خبر به ابن هود رسيد و به نيت انتقام از ابو عبد الله رهسپار المريه گرديد . چون به نزديكى شهر رسيد ابو عبد الله به استقبال او بيرون شتافت و او را به\r\n\r\n\r\n","description":"","footnote":"\r\n( 23 ) . بخشى از اين نامه را ابن عذارى در كتاب خود البيان المغرب آورده است ، ص 332 - 335 .\r\n","page_name":" 329 ","page_number":341},
  {"content":"\r\n\r\nاكرام تمام به قصر خود دعوت كرد تا كنيزش را تقديم او كند . ابن هود اين دعوت بپذيرفت و در مهمانى شكوهمندى كه ترتيب داده بود حاضر شد . چون پاسى از شب گذشت چهار تن از مردان او ابن هود را كه در حمام بود كشتند . بعضى گويند با متكا خفه كردند . روز بعد اعلان كرد كه ابن هود در اثر صرع ناگهانى مرده است . پيكر او را در تابوتى نهادند و از راه دريا به مرسيه بردند . مرگ ابن هود بدين‌گونه در بيست و چهارم جمادى الاول سال 635 ه / بيست و يكم ژانويه سال 1138 م بوده است « 24 »\r\nوفات ابن هود در اندلس اثرى عميق داشت ، بخصوص در شرق اندلس كه مركز دعوت و جايگاه رياست او بود . چون خبر وفات او به مرسيه رسيد مردم گرد آمدند و با پسر و ولىعهد او ابو بكر بن محمد بن يوسف بن هود بيعت كردند . پدرش - چنان كه گفتيم - او را در سال 629 به ولايت‌عهدى برگزيده و الواثق لقب داده بود . بلاد شرقى كه تحت حكم پدرش بودند به فرمانبردارى از او گردن نهادند . « 25 »\r\nابن الابار مىگويد كه چون ابن هود درگذشت رياست مرسيه با برادرش على بن يوسف ملقب به عضد الدوله « 26 » بود . در هرحال خواهيم گفت كه اين رياست ديرى نپائيد .\r\nاما در غرب اندلس ، بيرون رفتن ابن هود از ميدان سياست ، در اشبيليه انعكاسى عظيم داشت . پس از او در شهر تحولى شگرف رخ داد و بار ديگر به اطاعت موحدين درآمد . در ماه شوال سال 635 ه مردم اشبيليه به زعامت ابو عمرو بن الجد با خليفه موحدى ابو محمد عبد الواحد الرشيد بيعت كردند و ابو عبد الله بن السيد ابى عمران را كه با دو برادرش ابو زيد و ابو موسى - پس از قتل پدرشان در افريقيه - به اشبيليه پناه برده بود به امارت برداشتند . اين سه برادر در اشبيليه در سايه حمايت ابن هود مىزيستند .\r\nاز اشبيليه هيأتى به مراكش رفت تا بيعت مردم اشبيليه را به خليفه اعلان دارد . خليفه ،\r\n\r\n\r\n","description":"","footnote":"\r\n( 24 ) . البيان المغرب ، القسم الثالث ص 335 و 336 . المقرى ، نفح الطيب ، ج 2 / ص 582 . ابن الابار مرگ ابن هود را در 27 جمادى الاول سال 635 نوشته است .\r\n( 25 ) . البيان المغرب ، ص 377 .\r\n( 26 ) . ابن الابار ، الحلة السيراء ، ص 250 .\r\n","page_name":" 330 ","page_number":342},
  {"content":"\r\n\r\nابو عبد الله را در امارت اشبيليه ابقاء كرد . در سبته همچنين تحولى رخ داد . آنان نيز از سال 630 ه بيعت موحدين را نقض كرده بودند . چون هيأت اشبيليه در راه رفتن به مراكش در سبته از كشتى پياده شدند مردم سبته نيز به خليفه الرشيد اظهار فرمانبردارى كردند و هيأتى به مراكش فرستادند تا بيعت ايشان اعلام دارد . بازگشتن سبته و اشبيليه به بيعت موحدين در مراكش موجب شادمانى گرديد و دو هيأت را به گرمى استقبال نمودند و به اكرام درآوردند و چون مردم اشبيليه عمر بن و قاريط زعيم پيشين هسكوره را كه بر ضد موحدين شورش كرده بود گرفتند و به مغرب فرستادند شادمانى دربار مغرب افزون شد . عمر بن وقاريط پس از هزيمت به اشبيليه رفته بود و در سايه امن ابن هود مىزيست . « 27 » و مادر جاى خود به تفصيل آن خواهيم پرداخت .\r\n\r\n4\r\nمحمد بن يوسف بن الاحمر در خلال اين احوال چشم به حوادث اندلس دوخته بود و منتظر فرصت . چون ابن هود درگذشت دريافت كه فرصت فرارسيده تا بر نواحى وسطاى اندلس دست اندازد ، تا مگر از آنجا بر مناطق شمالى هم مستولى گردد . هدف اصلى او غرناطه بود . ابن هود عتبه بن يحيى المغيلى را امارت غرناطه داده بود و او مردى ستمكار بود . عتبه بن يحيى با ابن الاحمر سخت دشمنى مىورزيد و فرمان داده بود تا او را در منابر سب كنند . چون ستم از حد درگذرانيد جمعى از اشراف شهر به زعامت ابن خالد بر او بشوريدند و قصبه و قصر را گرفتند و او را كشتند و اطاعت خويش از ابن الاحمر را اعلان داشتند و نزد او كس فرستادند و به نزد خود فراخواندندش . ابن الاحمر با جماعتى از ياران خود به اشبيليه شتافت و رعايت احتياط را در خارج شهر فرود آمد .\r\nروز ديگر هنگام غروب آفتاب به شهر درآمد جامه‌هاى خشن و حله‌اى مرقع پوشيده بود .\r\nبه مسجد قصبه ( قلعه ) رفت و در نماز مغرب بر مردم امامت كرد . سپس از مسجد بيرون\r\n\r\n\r\n","description":"","footnote":"\r\n( 27 ) . ابن عذارى ، البيان المغرب ، ص 337 و 339 .\r\n","page_name":" 331 ","page_number":343},
  {"content":"\r\n\r\nآمد كه به قصر باديس رود در حالىكه شمعهاى روشن در پيشاپيش او مىكشيدند .\r\nابن الاحمر در غرناطه ماند و از اين پس به‌جاى جيان غرناطه پايتخت و مقر حكومت او گرديد زيرا جيان همواره مورد تهديد مسيحيان بود . « 28 »\r\nچون ابن الاحمر در غرناطه استقرار يافت آهنگ فتح المريه نمود . تا ابو عبد الله بن الرميمى قاتل ابن هود را فرومالد . ابن الاحمر شهر را از ناحيه خشكى سخت محاصره كرد و چندى محاصره را ادامه داد . چون ابن الرميمى دريافت كه راه نجاتش بسته است از المريه بيرون آمد و با اموال و زن و فرزند خويش از راه دريا رهسپار تونس گرديد و به امير افريقيه ابو زكريا الحفصى پناه برد و در سايه رعايت او بياسود . « 29 »\r\nابن الاحمر در اواخر سال 635 ه بر المريه استيلا يافت . پيش از آن شريش و وادى آش از شهرهاى جنوبى به اطاعت او درآمده بودند . در سال بعد سال 636 ه مالقه به اطاعت درآمد ، گروهى از اعيان آن شهر به غرناطه آمدند و بيعت مردم آن عرضه داشتند . اين بيعت‌نامه به انشاء ، اديب بزرگ ابن عسكر بود . ابن الاحمر او را قضاى مالقه داد .\r\nبا استيلاى ابن الاحمر بر غرناطه و المريه و مالقه حدود مملكت جديد اسلامى كه ابن الاحمر مؤسس آن بود ترسيم شد : كشورى در اندلس كه غرناطه پايتخت آن شد .\r\nاين مملكت كوچك كه آن را دولت نصريه يا مملكت غرناطه مىنامند آخرين دولت اسلامى در شبه جزيره اسپانياست . با وجود وسعت كم و ثروت اندكش به حق بايد آن را وارث اندلس بزرگ ناميد . دولت غرناطه توانست دويست و پنجاه سال ديگر به حيات خود ادامه دهد و نبوغ امت اندلسى و علوم و فنون اندلس را كه روزگار در نزد او به وديعت نهاده بود حفظ كند . دولت غرناطه همچنان در طول حيات خود با اسپانياى مسيحى در پيكار بود تا سرانجام به پايان زندگى خود رسيد و در عين كرامت و\r\n\r\n\r\n","description":"","footnote":"\r\n( 28 ) . ابن عذارى ، البيان المغرب ص 336 و 337 . اللمحة البدريه ابن الخطيب ص 35 . تاريخ ابن خلدون ج 4 / ص 170 . الذخيرة السنيه ص 60 .\r\n( 29 ) . البيان المغرب ص 337 .\r\n","page_name":" 332 ","page_number":344},
  {"content":"\r\n\r\nسرفرازى به شهادت رسيد .\r\nابن الاحمر محمد بن يوسف با آنكه در اقاليم وسطا و جنوبى اندلس جاى پاى استوار كرده بود مدتها در اين انديشه بود كه به رياست خويش جنبه قانونى و شرعى نداده است . ديديم كه در سال 631 ه با ابن هود پيمان صلح بست و به اطاعت او درآمد . چون ابن هود وفات كرد ، بر آن شد كه در زير علم دولت موحدى جاى گيرد . از اين‌رو به خليفه الرشيد اعلان بيعت كرد و براى او در غرناطه و مالقه و جيان و ديگر بلادى كه تحت فرمان او بود بيعت گرفت . در سال 637 اين بيعت به عرض خليفه الرشيد رسيد و او را سخت خشنود ساخت . « 30 »\r\nابن الاحمر در تمام طول خلافت الرشيد بر بيعت خود باقى بود . و الرشيد نيز به همين‌كه نامش را در خطبه مىآورد راضى بود . چون الرشيد در سال 640 ه درگذشت ابن الاحمر نيز خطبه به نام موحدين را قطع كرد و به دولت حفصيه در افريقيه روى آورد و به امير ابو زكرياى حفصى اظهار فرمانبردارى نمود و همراه با ابو بكر بن عياش شيخ مالقه و ابو جعفر التنزولى بيعت خود به تونس فرستاد . امير ابو زكريا به عنوان هزينه جهاد اموال بسيار براى او گسيل داشت . « 31 » ابن الاحمر پس از امير ابو زكريا با پسرش امير المستنصر تجديد بيعت نمود . اين بيعت در سال 664 صورت گرفت و امير المستنصر براى او از راه دريا هدايا و اموالى كرامند فرستاد . « 32 »\r\nابن الاحمر در حالىكه براى توسعه مملكت و تحكيم سلطه خويش تلاش مىكرد از خطر مسيحيان غافل نبود و حركات فرناندوى سوم پادشاه قشتاله را زير نظر داشت .\r\nدر واقع ديگر شهرهاى منطقه وسطا بويژه جيان و حوالى آن پس از سقوط قرطبه مورد مزاحمت فرناندو بود . از جمله لشكرى به سردارى پسرش آلفونسو به منطقه جيان فرستاد و بر دژ ارجونه موطن ابن الاحمر و قوم او مستولى گرديد . و چند دژ ديگر را در\r\n\r\n\r\n","description":"","footnote":"\r\n( 30 ) . البيان المغرب ص 255 .\r\n( 31 ) . البيان المغرب ، ص 356 .\r\n( 32 ) . الذخيرة السنيه ، ص 125 .\r\n","page_name":" 333 ","page_number":345},
  {"content":"\r\n\r\nتصرف آورد كه همه از املاك ابن الاحمر بودند . قشتاليان سپس به سوى غرناطه در حركت آمدند و شهر را محاصره كردند ولى با تلفات سختى بازگرديدند . اين واقعه در سال 642 ه / 1244 م اتفاق افتاد .\r\nسال بعد بار ديگر قشتاليان به جيان لشكر كشيدند و آنجا را محاصره كردند ولى جيان بار ديگر در برابر آنان ايستادگى كرد .\r\nچون تجاوزات قشتاله افزون شد و ابن الاحمر دفاع از اراضى خود را دشوار ديد بر آن شد كه راه مصالحه در پيش گيرد شايد مملكت خود را سالى چند از سقوط حفظ كند . در روايات اسلامى آمده است كه در اواخر سال 643 ه / فوريهء 1246 توانست پيمان صلحى به مدت بيست سال با پادشاه قشتاله منعقد كند و در برابر عدم تجاوز او شهر جيان و دژهاى پيوسته به آن را به او تسليم نمايد و ارجونه و بيغ و حجار و قلعهء جابر و سرزمين فرنتره چشم بپوشد . در اين معاهده از اشبيليه و شريش سخنى به ميان نيامده بود . « 33 » در روايات مسيحى آمده است كه ابن الاحمر افزون بر اين به مقتضاى اين معاهده ملزم شد كه در باقى سرزمينهايى كه بر آن فرمان مىراند تابع پادشاه باشد و هر سال جزيه‌اى به مبلغ صد و پنجاه هزار مراويدى بپرداد و او را در جنگهايش يارى دهد و هر سال در زمرهء امراى تابع دولت قشتاله در مجلس مشاوره شركت جويد . « 34 »\r\nپادشاه قشتاله نيز توانست با خاطر آسوده در آن بخش از اراضى اندلس كه مشمول اين معاهده‌نامه نمىشد و در غرب مملكت غرناطه واقع بود ، از جمله اشبيليه به فتوحات خود ادامه دهد و البته فرناندوى سوم در بيست و هفتم رمضان سال 646 ه / بيست و سوم نوامبر 1248 م پس از محاصره‌اى طولانى بر اشبيليه استيلا يافت و ما در جاى خود به تفصيل به آن خواهيم پرداخت و از حوادث دردناك اين محاصره شركت ابن الاحمر با سواران خود در كنار پادشاه قشتاله بود . زيرا در معاهدهء صلح تعهد كرده بود كه در لشكركشيهاى پادشاه شركت جويد . در روايات اسلامى آمده است كه ابن الاحمر بر وفق آن\r\n\r\n\r\n","description":"","footnote":"\r\n( 33 ) . رجوع كنيد به : البيان المغرب ص 367 . الذخيرة السنيه ص 72 و 73 . تاريخ ابن خلدون ج 7 / ص 190 .\r\n( 34 ) .\r\n . 59 . p : dibi 647 . p . I . lov ) ladip . dE ( lareneG acinorC : zelaznoG . J \r\n","page_name":" 334 ","page_number":346},
  {"content":"\r\n\r\nقرارداد مجبور بود كه هر ساله به عنوان يكى از اتباع پادشاه قشتاله با او ديدار كند . « 35 »\r\nچون ابن الاحمر احساس كرد كه امور مملكتش سر و سامانى يافته پسر خود امير ابو سعيد فرج بن محمد بن يوسف بن نصر را به ولايت‌عهدى برگزيد . ولى امير ابو سعيد در سال 652 ه / 1254 م درگذشت « 36 » ، و مدت سه سال منصب ولايت‌عهدى خالى بود ، تا آنگاه كه پسر ديگر خود محمد ملقب به الفقيه را در سال 655 ه / 1257 م ولايت‌عهدى داد و همين پسر بعدها جانشين پدر بر تخت فرمانروايى غرناطه گرديد . « 37 »\r\nدر سال 659 ه روابط ميان ابن الاحمر و فقيه ابو القاسم العزفى صاحب سبته به عللى كه در روايات به آن اشارت نشده است تيره گرديد و ابن الاحمر لشكر به سبته كشيد . و ناوگان خود را از جزيره الخضراء به سردارى امير البحر ظافر در حركت آورد و وارد آبهاى سبته شد و شهر را مورد حمله قرار داد . ابو القاسم العزفى نيز سردار ناوگان خود ابو العباس الرنداحى را فرمان داد كه به مقابله پردازد .\r\nدر اين نبرد قواى اندلس شكست خورد و ظافر كشته شد . سرش را بريدند و به سبته بردند و در شهر گردانيدند . اين سال به سال ظافر معروف شد . « 38 » از آن پس ابن الاحمر به فكر حملهء مجدد به سبته نيفتاد .\r\nمدت قرارداد بيست سالهء صلح ميان ابن الاحمر و پادشاه قشتاله در سال 662 ه / 1264 م به پايان آمد و ابن الاحمر براى ديدار با پادشاه قشتاله به اشبيليه رفت .\r\nپادشاه قشتاله در اين ايام آلفونسوى دهم ملقب به حكيم بود كه به‌جاى پدرش فرناندوى سوم و پس از مرگ او در سال 1252 بر تخت فرمانروايى نشسته بود . ابن الاحمر مىخواست قرارداد را تجديد كند . دو داماد او ابو محمد و ابو اسحاق پسران اشقيلوله با پانصد سوار همراه او بودند . آلفونسوى دهم از شهر بيرون آمد و او را به درون شهر دعوت كرد تا به مذاكره پردازند . ابن الاحمر با دامادهاى خود و گروهى از سواران خود به درون\r\n\r\n\r\n","description":"","footnote":"\r\n( 35 ) . البيان المغرب ، ص 410 .\r\n( 36 ) . الذخيرة السنيه ، ص 88 .\r\n( 37 ) . البيان المغرب ، ص 415 .\r\n( 38 ) . ابن عذارى البيان المغرب ، ص 431 .\r\n","page_name":" 335 ","page_number":347},
  {"content":"\r\n\r\nشهر رفت و در عباديه از محلات شهر جاى گزيد . در حال او را خبر دادند كه مسيحيان كوچه‌هايى را كه به محل سكونت او منتهى مىشود با چوب بسته‌اند تا حركت اسبان را مانع شوند . ابن الاحمر بيمناك شد و با ياران خود از موانع گذشت و خشمناك از شهر بيرون شد . بعدها هرچه آلفونسو عذر آورد و توضيح داد سودمند نيفتاد . ابن الاحمر در راه بازگشت به غرناطه به شذونه ( مدينة ابن السليم ) « 39 » رفت و مردم را فرمان داد كه براى دفاع در برابر تهاجم مسيحيان آماده باشند . اين امر سبب شد كه روابط غرناطه و قشتاله تيره شود . « 40 »\r\nدر واقع ابن الاحمر در پى فرصتى مىگشت كه خود را از اين زنجير اهانت‌بارى كه معاهده با قشتاله بر دست و پاى او نهاده بود خلاص گرداند ولى از سوى ديگر مىدانست كه به تنهايى ياراى ايستادنش در برابر آن دولت مقتدر نيست . آلفونسوى دهم عاقبت نقاب تزوير از چهره برافكند و در همان سال ، سال 662 لشكر به غرناطه آورد و روزى چند شهر را محاصره كرد ، « 41 » ، ولى بىآنكه نتيجه‌اى حاصل كند بازگرديد . از اين پس ابن الاحمر در پى يافتن وسائلى افتاد كه او را در مقابل تجاوز قشتاله يارى دهد . حوادثى كه در نواحى شرقى و غربى اندلس رخ مىداد و بالا گرفتن رنج و محنت اين سرزمين و سقوط پىدرپى شهرهاى اسلامى به دست دشمن ، در آن سوى دريا ، در مغرب آنجا كه ستارهء اقبال دولت بنى مرين روز به روز درخشندگى بيشتر مىيافت انعكاسى عظيم داشت . دولت بنى مرين به پايه‌اى از قدرت رسيده بود كه بتوان در مهمات از او مدد خواست . نخستين گروه از متطوعين آنها به سردارى عامر بن ادريس بن عبد الحق به شبه جزيره آمدند و در اواخر سال 662 ه شهر شريش را گرفتند و مسيحيان را از قلعهء شهر اخراج كردند . از سوى ديگر در سراسر مغرب براى نجات اندلس قبل از آنكه به كلى از دست برود نهضتى بزرگ برخاسته بود و در اين نهضت شعرا و ادبا نيز سهم بسزايى داشتند . البته اين كوشش و تلاش چند سال بعد ثمر داد .\r\n\r\n\r\n","description":"","footnote":"\r\n( 39 ) . به اسپانيائى  ainodeS anideM \r\n( 40 ) . ابن عذارى ، البيان المغرب ، ص ، 437 و 438 .\r\n( 41 ) . الذخيرة السينه ، ص 111 .\r\n","page_name":" 336 ","page_number":348},
  {"content":"\r\n\r\nدر اين احوال ابن الاحمر سخت گرفتار حملات پىدرپى قشتاليان بود . در سال 664 ه براى بار دوم سپاه قشتاله به سوى غرناطه در حركت آمد و ابن الاحمر خود را از دفع آن عاجز مىديد . از اين‌رو بار ديگر مجبور به عقد قراردادى شد تا مگر اين بلا از خود دور سازد . در سال 665 ه / 1267 م معاهدهء صلح تازه‌اى بست و بنا به مقتضاى آن از چند شهر و دژ ديگر چون شريش و شذونه و القلعه و غير آن چشم پوشيد . گويند شمار بلاد و دژهايى كه در اين قرارداد جديد تسليم قشتاليان نمود به صد و پنج مىرسيد كه همه از بلاد غربى اندلس بودند « 42 » .\r\nاز دست رفتن پىدرپى شهرهاى بزرگ اندلس تنها در مدت سى سال مسلمانان را سخت اندوهناك كرده بود و شعراى زمان با سرودن مراثى دلگداز در فقدان ميهن از دست رفتهء خويش نوحه‌سرايى مىكردند از جمله اين قصايد يكى قصيدهء ابو الطيب صالح بن شريف الرندى است با اين مطلع :\r\n لكل شئ اذا ما تم نقصان * فلا يغر بطيب العيش انسان « 43 » . . . \r\nمحمد بن يوسف بن الاحمر شش سال باقى حكومت خود را همه در تنظيم امور مملكت غرناطه گذرانيد . در بيست و نهم جمادى الثانى سال 671 ه / دسامبر سال 1272 م در اثر جراحتى كه در يكى از نبردهايش با كسانى كه بر ضد او قيام كرده بودند برداشته بود ، درگذشت . به هنگام مرگ قريب به هشتاد سال از عمرش مىگذشت .\r\nاين بود زندگى مردى كه مؤسس مملكت غرناطه آخرين دولت اسلامى در اندلس بود . ابن الخطيب مورخ دولت نصريه از او به بزرگى ياد كرده و شهامت و پايدارى و زهد و پارسايىاش را ستوده است . « 44 » .\r\n\r\n\r\n","description":"","footnote":"\r\n( 42 ) . الذخيرة السينه ، ص 125 و 127 .\r\n( 43 ) . تمام اين قصيده در الذخيرة السينه ، ص 127 - 129 و نفح الطيب ، ج 2 / ص 594 و 595 و ازهار الرياض ، ج 1 / ص 47 - 50 آمده است .\r\n( 44 ) . الاحاطه فى اخبار غرناطه ، ج 2 / ص 61 .\r\n","page_name":" 337 ","page_number":349},
  {"content":"\r\n . \r\n","description":"","footnote":"","page_name":" 338 ","page_number":350},
  {"content":"\r\n\r\n\r\nفصل سوم سقوط بلنسيه و شهرهاى شرقى\r\n\r\n1\r\nاكنون به شرق اندلس بازمىگرديم تا حوادث آن منطقه را پى گيريم و آن از آغاز شورش بلنسيه است و قيام ابو جميل زيان بن مدافع بن مردنيش الجذامى در آن شهر ، پس از خروج والى موحدى آن السيد ابو زيد بن ابى عبد اللّه محمد و برافتادن سلطه موحدين در شرق .\r\nگفتيم كه السيد ابو زيد به پادشاه آراگون خايمهء اول پناه برد و در سايهء حمايت او آرميد و با او معاهده بست كه بخشى از شهرها و دژهايش را كه به يارى او بازپس مىستاند به او تسليم كند . ديديم كه عاقبت ابو زيد به كيش مسيحيت درآمد و در زمره مردمى كه به حمايت آنها اميد بسته بود قرار گرفت و از آن پس در لشكركشيهاى ايشان به اراضى اسلامى شركت جست .\r\nاين وقايع در سال 626 ه / 1230 م رخ داد ، اندكى پيش از آنكه خايمه به جزاير شرقى به جنگ آيد . سپس جنگ جزاير شرقى و فتح ميورقه در سال بعد يعنى سال 627 ه / 1231 م رخ داد . آنگاه فتح يابسه و استيلاى آراگونيها بر جزاير شرقى در سال 632 ه / 1234 م .\r\n\r\n","description":"","footnote":"","page_name":" 339 ","page_number":351},
  {"content":"\r\n\r\nدر اين احوال ابو جميل زيان امير بلنسيه در كار استحكام پايه‌هاى سلطهء خويش در بلنسيه و حوالى آن بود . دانيه در قلمرو ابن هود بود و از سوى او مردى اديب و شاعر يعنى ابو الحسن يحيى بن احمد بن عيسى الخزرجى بر آن فرمان مىراند . خزرجى در عين‌حال امارت شاطبه را نيز بر عهده داشت . « 1 » ابو جميل زيان دانيه را از او گرفت و پسر عم خود محمد بن سبيع بن يوسف بن سعد الجذامى را بر آنجا امارت داد « 2 » . زيان به اين اكتفا نكرد ، بلكه مصمم شد از مسيحيان كه به اراضى بلنسيه حملات ويرانگر مىنمودند انتقام بگيرد . اين حملات بيشتر به تحريك ابو زيد والى مخلوع بلنسيه بود .\r\nقضا را براى او فرصتى پديد آمد ، زيرا پادشاه آراگون خايمه مشغول فتح جزاير شرقى بود و از شهرهاى آن حدود پادگانى ضعيف پاسدارى مىنمود ، زيان اين فرصت مغتنم شمرد و اراضى آراگون را در طول ساحل تا ثغرطرطوشه مورد تاخت‌وتاز قرار داد و غنايم و اسيران بسيار آورد . « 3 »\r\nاين تجاوز ، پادشاه آراگون را واداشت تا در اولين فرصتى كه به دست مىآورد ابو جميل زيان را مورد تاخت‌وتاز خويش قرار دهد .\r\nچون پادشاه آراگون خايمه از فتح جزاير شرقى فراغت يافت آهنگ بلنسيه شهر عظيم اسلامى نمود . براى دست يافتن به بلنسيه لازم بود كه پادشاه قبلا چند شهر ديگر از اين اقليم را تصرف كند تا بلنسيه به انزوا افتد و از تهيه وسائل دفاع محروم ماند .\r\nپادشاه آراگون خايمه ، با آنكه مىتوانست از امكانات محدود بلنسيه و اختلاف زعماى منطقهء شرقى براى تصرف بلنسيه استفاده كند ولى ترجيح داد كه به حملهء خود صورت جنگ صليبى بدهد . پاپ گريگورى نهم به او پاسخ مثبت داد و فرمان فتح بلنسيه را صادر كرد . بسيارى از سروران و شواليه‌ها بخصوص شواليه‌هاى اسبتاريه در زير پرچم او گرد آمدند و براى هزينهء جنگى در قطلونيه پاره‌اى مالياتها وضع كردند .\r\n\r\n\r\n","description":"","footnote":"\r\n( 1 ) . ابن الابار ، الحلة السيراء ، ص 249 .\r\n( 2 ) . الحلة السيراء ، ص 255 .\r\n( 3 ) .  . 826 . P , ebarA aicnelaV : srabI . P . A \r\n","page_name":" 340 ","page_number":352},
  {"content":"\r\n\r\nدر اوايل سال 1233 م / اواخر سال 631 ه جنگ آغاز شد و طليعهء سپاه آراگون در سرزمينهاى شمالى بلنسيه آشكار شد . نخست آرس و مورله را تصرف كردند . خايمه در اين هنگام در طرويل بود و از جنگجويان ، السيد ابو زيد والى مسيحىشدهء پيشين بلنسيه كه اكنون به نام بثنته خوانده مىشد و هوگود فولكاركر و دون‌بلاسكود آلاجون در خدمت او بودند . دون‌بلاسكو مردى از آراگون بود كه مدتها در بلنسيه در خدمت والى موحدى آن زيسته بود و زبان عربى را نيكو مىدانست و به احوال مسلمانان آگاه بود . السيد ابو زيد در منطقه طرويل مستقر بود در اطاعت و تحت حمايت پادشاه آراگون خود و يارانش او را بر ضد مسلمانان يارى مىدادند .\r\nنخستين شهر مهم اقليم بلنسيه كه پادشاه آراگون بدانجا لشكر برد شهر بريانه بر ساحل دريا و در نزديكى بلنسيه بود . آراگونيها شهر را پس از آنكه روستاهاى آن و مزارع اطراف را ويران كردند به محاصره درآوردند . جمعى از اشراف و شواليه‌هاى داويه و اسبتاريه و قلعهء رباح در محاصره شركت داشتند . مسلمانان به سختى از شهر استوار خود دفاع مىكردند . اين محاصره در زير ضربات آراگونيها دو ماه مدت گرفت تا آنجا كه مردم دچار گرسنگى شدند و در ماه ژوئن سال 1233 م تسليم شدند . آنگاه به قلعهء بنشكله « 4 » روى آوردند و آن را به صلح گرفتند و مسلمانان را وعده دادند كه آنان را در كيش و آيين خود باقى خواهند گذاشت . سپس چند دژ ديگر كه بر كرانهء رود شقر بود تصرف كردند . آنگاه شهر مهم قسطلونه واقع در شمال بريانه را گرفتند . تسخير اين دو شهر براى تصرف بلنسيه بسيار ضرورى مىنمود ، زيرا آذوقه و علوفهء لشكر مهاجم را تأمين مىكردند . پادشاه آراگون به دشت بلنسيه آمد و چند قلعه از جمله قلعهء مونكاده و مشروس را كه در شمال بلنسيه و نزديك به آن بودند به تصرف درآورد . اين فتوحات همه در سال 1234 م / 632 - 633 ه ميسر گرديد . « 5 »\r\nدو سال گذشت و در طى آن در اقليم بلنسيه جز حملات كوچك و پراكنده اتفاق ديگرى نيفتاد . زيرا پادشاه به موطن خود بازگشته بود ولى هواى تصرف بلنسيه\r\n\r\n\r\n","description":"","footnote":"\r\n( 4 ) .  . alocsineP \r\n( 5 ) .\r\n . 38 , 28 . P . VI . T anapsE ed lareneG airotsiH : etneufaL . M \r\n","page_name":" 341 ","page_number":353},
  {"content":"\r\n\r\nهمچنان در سر او بود . چون احتمال مىرفت كه دژ انيشه يا انيجه را در نزديكى شهر و در شمال آن تصرف كند امير ابو زيان فرمان داد آن را ويران سازند . اين دژ در فاصلهء هفت ميلى شهر بر فراز تپه‌اى و مشرف بر باغها و مزارع بلنسيه بود . اما خايمه به قلعهء ايوب لشكر آورد و همراه با السيد ابو زيد كه اكنون مسيحى شده بود مكان دژ ويران شده را گرفت و بر خرابه‌هاى آن دژى بس استوار بنا كرد و پادگانى نيرومند به سردارى دايى خود دون‌برناردو در آنجا مستقر ساخت . ابو جميل زيان كه از اهميت نظامى آن دژ آگاه بود درصدد بازپس گرفتن آن افتاد و لشكرى - طبق روايت مسيحيان - ششصد سوار و چهل هزار پياده - كه البته مبالغه‌آميز است - به آنجا گسيل داشت . در خارج انيشه ميان مسلمانان و مسيحيان نبردى سخت درگرفت . مسلمانان شكست خوردند و جمع كثيرى كشته شدند . در ميان كشتگان جمعى از علما و وجوه و صلحاى بلنسيه نيز بودند . از جمله بزرگترين علماى آن ديار محدث ابو الربيع سليمان بن موسى بن سالم الكلاعى بود . اين مرد علاوه بر مقامات علمى سربازى جنگاور و رشيد بود كه در بيشتر جنگها حضور مىداشت و خود در جنگ دست به شمشير مىبرد . در جنگ انيشه نيز پيشاپيش صفوف مىتاخت و فراريان را به پايدارى تحريض مىكرد و فرياد مىزد « آيا از بهشت مىگريزيد ؟ » تا به شهادت رسيد . ابو عبد الله ابن الابار القضاعى كه در كنار مخدوم خود ابو جميل زيان بود در قصيده‌اى به اين مطلع :\r\n الما باشلاء العلا و المكارم * تقد به اطراف القنا و الصوارم \r\nاو را و هفتاد تن ديگر از علما را كه به خاك هلاك افتادند مرثيه گفت . شكست انيشه در ماه ذو الحجهء سال 634 ه / چهاردهم اوت سال 1237 م اتفاق افتاد . اين شكست بدين‌گونه خبر ناگوارى در پى داشت و آن سقوط دردناك بلنسيه بود . « 6 »\r\n\r\n\r\n","description":"","footnote":"\r\n( 6 ) . الروض المعطار ، ص 49 .\r\n","page_name":" 342 ","page_number":354},
  {"content":"\r\n\r\n\r\n2\r\nمرحله دوم و پايانى بسيج نيرو براى فتح بلنسيه به سرعت انجام مىيافت . سقوط قرطبه چند سال پيش به دست فرناندوى سوم پادشاه قشتاله اين تصميم را شتاب مىبخشيد . فرناندو بر بخش بزرگى از منطقه شمالى اندلس دست يافته بود و خايمه پادشاه آراگون بيم آن داشت كه سپاه قشتاله به سوى بلنسيه سرازير شود و آنگاه ميان دو پادشاه خلاف و كشمكش افتد . هرچند در معاهدهء كاسولا  alozaC  كه در سال 1179 م ميان قشتاله و آراگون بسته شده بود فتح بلنسيه سهم آراگون شده بود ، ولى خايمه نمىخواست فرصت را از دست بدهد . زيرا شكست انيشه نيروى مسلمانان را تحليل برده بود و مرگ ابن هود در سال 635 ه / ژانويه 1238 سبب نوميدى آنها شده بود زيرا ديگر كسى نبود كه به يارى ايشان بشتابد .\r\nخايمه براى آغاز حمله مجلس مشاورهء خود را در مونتشون تشكيل داد . در آن مجلس موافقت شد كه براى هزينهء جنگى مالياتى مقرر شود . آنگاه آهنگ بلنسيه نمود .\r\nدر اين اثناء خبر آوردند كه دايى او دون‌برنادو فرمانده پادگان انيشه درگذشته است .\r\nبعضى از مشاوران گفتند كه آنجا را رها كند ولى او نپذيرفت و پسر سردار متوفى را به جاى پدر به فرماندهى برگزيد . اين پادگان شامل پنجاه سوار بود .\r\nخايمه به هنگام حركت در برابر اشراف و سرداران سوگند خورد كه براى فتح بلنسيه خواهد رفت و تا آن شهر به دست او گشوده نشود به طرويل باز نخواهد گشت و از نهر طرطوسه ( ابرو ) نخواهد گذشت و براى تأكيد عزم خود اعلام كرد كه ملكه و شاهزاده خانم دخترش را نيز با خود خواهد برد « 7 » . در ماه مارس سال 1238 م پاى در ركاب آورد و رهسپار جنوب شد . در راه كه مىآمد چند دژ از دژهاى مسلمانان كه نزديك بلنسيه بودند چون المناره و نوليس و بطرنه و اوشو و ديگران اعلان وابستگى و اطاعت نمودند . قواى پادشاه آراگون به هنگام حركت از چند صد تن از شواليه‌هاى داويه و اسبتاريه و قلعهء رباح و سواران شاهى و چند هزار پياده\r\n\r\n\r\n","description":"","footnote":"\r\n( 7 ) .\r\n . 58 . P . VI . T , emiaJ noD yeR led . tsiH . tiC , dibI : etneufaL . M \r\n","page_name":" 343 ","page_number":355},
  {"content":"\r\n\r\nتجاوز نمىكرد . ولى در نزديكى بلنسيه با پيوستن اشراف و روحانيان آراگون و قطلونيه و سپاهيان ايشان از دريا و خشكى شمارشان به ده هزار سوار و شصت هزار پياده رسيد .\r\nمحاصرهء بلنسيه در پنجم ماه رمضان سال 635 ه / آوريل سال 1238 م آغاز شد و شهر زير ضربات منجنيقها قرار گرفت . با آنكه روحيهء مردم بلنسيه پس از شكست انيشه در چند ماه ضعيف شده بود و اوضاع شهر نابسامان ، ولى مردم با پديدار شدن طليعهء سپاه دشمن مصمم شدند كه تا آخرين رمق دفاع كنند . ابو جميل نيز چنين تصميمى داشت .\r\nرسولانى به اطراف فرستاد باشد كه از جايى مددى رسد . از جمله فقيه و متصوف محمد بن خلف بن قاسم الانصارى را به مرسيه فرستاد و هياتى به رياست مورخ بزرگ ابو عبد الله محمد بن عبد الله بن ابى بكر بن الابار القضاعى با اعلام بيعت خود و مردم بلنسيه به آن سوى آب به دربار امير ابو زكريا يحيى بن الشيخ ابى محمد عبد الواحد بن ابى حفص گسيل داشت . ابن الابار به تونس رسيد و در مجلس بزرگى كه به مناسبت ورود اين هيأت تشكيل شده بود در حضور امير شرط سفارت به‌جاى آورد و قصيده‌اى كه در آن محنت و رنج مردم بلنسيه را به شرح باز گفته بود برخواند و از او طلب يارى نمود . مطلع قصيده اين است :\r\n ادرك بخيلك خيل الله اندلسا * ان السبيل الى منجاتها درسا « 8 » \r\nامير ابو زكريا ناوگانى پر از سلاح و اطمعه و لباس و اموال ، مركب از دوازده كشتى بزرگ و شش كشتى كوچك به سردارى ابو يحيى بن يحيى بن الشهيد بن اسحاق بن ابى حفص الكبير به يارى بلنسيه روانه نمود . در روايات اسلامى بهاى آنها به صد هزار دينار زر تقدير شده است . اين كشتيها همراه با ابن الابار و همراهانش از تونس به قصد بلنسيه در حركت آمدند .\r\nآراگونيها در اين اثناء محاصرهء بلنسيه را شديدتر كرده بودند . يك‌بار رصافه ، ناحيهء جنوب شرقى را مورد حمله قرار دادند ولى مسلمانان آنان را واپس زدند و بر آنها تلفات\r\n\r\n\r\n","description":"","footnote":"\r\n( 8 ) . المقرى در نفح الطيب ، ج 2 / ص 578 - 580 همه قصيده را آورده و ابن خلدون نيز در العبر ، ج 6 / ص 283 - 285 بخش اعظم آن را نقل كرده است .\r\n","page_name":" 344 ","page_number":356},
  {"content":"\r\n\r\nسختى وارد آوردند . يك‌بار نيز به سليا حمله كردند كه حومهء جنوبى بلنسيه بود .\r\nمسيحيان بر سليا مسلط شدند . هنوز چند روزى نگذشته بود كه ناوگان تونسى در آبهاى بلنسيه ظاهر شدند و تا خليج گراو  oarG  در جنوب شرقى شهر روبه‌روى مصب رود طوريه يا نهر وادى ابيض  raivaladauG  كه از وسط بلنسيه مىگذشت پيش آمدند ولى مسيحيان آن ناحيه را در تصرف خود داشتند و راه ورود بسته بود . مردم شهر نيز نتوانستند خود را به آنها رسانند . كشتيهاى امداد رهسپار شمال شدند و تا شهر كوچك مرزى بنشكله واقع در شمال قسطلونه پيش رفتند . در آنجا نيز ناوگان آراگونى مانع عبور بودند . به ناچار روى به جنوب نهادند و بار خود را در دانيه دور از شهر محصور خالى كردند . سپس به افريقيه باز گشتند و چون از سوى ابو جميل زيان كسى حضور نداشت ، مالى را كه با خود آورده بودند بازگردانيدند و بلنسيه را دست به گريبان با سرنوشت خود رها كردند .\r\nمسيحيان به كوشش خود براى گشودن شهر درافزودند و باروها و برجها را به شدت فرو مىكوفتند . ميان دو سپاه جنگهاى متعددى رخ داد و در يكى از آنها خايمه از ناحيهء سر مجروح شد . محاصره پنج ماه مدت گرفت . از آوريل تا سپتامبر . تا در شهر خوردنى نماند و باروها از چند جاى فروريخت . در اين‌حال وجوه شهر و ابو جميل زيان امير شهر تصميم به تسليم گرفتند . مىخواستند تا به جنگ به شهر در نيامده‌اند شهر را به صلح تسليم كنند .\r\nابو جميل زيان و خايمه در روز سه‌شنبهء هفدهم ماه صفر سال 636 ه با يكديگر ديدار كردند و قرارداد صلح را منعقد نمودند . قرار بر آن شد كه در ظرف بيست روز مردم شهر با اموال و اسباب خود از شهر بيرون روند . از آن پس دسته‌دسته شهر را ترك گفتند و از دريا و خشكى به اطراف پراكنده شدند . صبح جمعهء بيست و هفتم ماه صفر ابو جميل خود با زن و فرزند يا گروه اندكى از ياران از قصر بيرون آمد و برفت . « 9 » خايمه با ابو جميل زيان معاهدهء ديگرى به مدت هفت سال منعقد كرد كه دانيه و قلييره  arelluC  از آن او باشد .\r\nدر روز جمعهء نهم اكتبر سال 1238 م / بيست و هفتم صفر سال 636 ه خايمه پادشاه فاتح آراگون با زنش ملكه ويولانته و اكابر و روحانيان و اشراف و شواليه‌هاى آراگون و قطلونيه\r\n\r\n\r\n","description":"","footnote":"\r\n( 9 ) . ابن الابار ، الحلة السيراء ، ص 190 و التكمله شمارهء 1745 و 2119 . البيان المغرب ، ص 345 .\r\n","page_name":" 345 ","page_number":357},
  {"content":"\r\n\r\nو نمايندگان جماعات دينى و اجتماعى به شهر بلنسيه درآمدند . علم آراگون بر فراز بلندترين برجها نصب شد و در حال مساجد به كليسا تبديل گرديد و همه قبور مسلمانان را نابود كردند . خايمه چند روز در شهر ماند تا خانه‌ها و اموال آن را ميان روحانيان و اشراف و شواليه‌ها برحسب شركتى كه در فتح داشته بودند تقسيم كرد . اين سهم به فرزندان آنان نيز به ارث مىرسيد . مسيحيان از اطراف براى سكونت در شهر بيامدند و به تعمير خرابيها پرداختند . بسيارى از مسلمانان نيز در شهر ماندند تا به راه سرنوشت تازهء خود بروند .\r\nبدين‌گونه بلنسيه پس از پانصد و بيست و پنج سال كه از آن مسلمانان بود به دست مسيحيان افتاد .\r\nسقوط بلنسيه در روحيهء شعرا و نويسندگان اندلس اثرى دردناك گذاشت ، آن‌سان كه سقوط طليطله گذاشته بود . بسيارى قصايد و نامه‌ها و رساله‌هاى پرسوزوگداز در رثاى آن سروده و نوشته شد . بيشتر اين شعرا و نويسندگان در آن روزهاى سخت در بلنسيه بودند ، چون ابو عبد الله بن الابار و ابو المطرف بن عميرة المخزومى و ابو عبد الله بن الجنان كه هرسه از دبيران امير بلنسيه ابو جميل زيان بودند .\r\nچون بلنسيه و شهرهاى نزديك آن به دست مسيحيان افتاد . بسيارى از مردم آن به ديگر شهرهاى اندلس در مشرق و جنوب و منطقهء وسطا مهاجرت كردند . بسيارى نيز از دريا گذشتند و به مغرب رفتند و در آن نواحى سكنى گزيدند . از جمله نامه‌اى در دست است به تاريخ بيست و يكم ماه شعبان سال 632 ه كه در آن خليفهء موحدى الرشيد مهاجران بلنسيه و جزيرهء شقر و شاطبه و ديگر كسانى را كه از شرق اندلس آمده بودند اجازه داده كه در رباط الفتح فرود آيند و در منازل و اراضى آن سكونت جويند و به زراعت و كسب و كار پردازند . « 10 » .\r\n\r\n\r\n","description":"","footnote":"\r\n( 10 ) . نسخهء خطى زواهر الفكر در كتابخانه اسكوريال شماره 518 الغزيرى و شماره 520 ديرنبور ، برگ 115 الف و 116 الف .\r\n","page_name":" 346 ","page_number":358},
  {"content":"\r\n\r\n\r\n3\r\nچون ابو جميل وطن قديم و مقر رياست خود و نياكانش بلنسيه را به خايمه فاتح قشتالى تسليم كرد ، از آنجا بيرون آمد . امير زيان با زن و فرزند نخست به جزيرهء شقر در ساحل جنوبى رود شقر پناه برد و ابن الابار وزير او با زن و فرزند خود به تونس رفت .\r\nابو جميل زيان از مردم شقر براى امير ابو زكريا الحفصى صاحب افريقيه بيعت گرفت ولى هنوز جاى گرم نكرده بود كه آراگونيها برسيدند و شهر را محاصره كردند . زيرا شقر جزء پيمان صلح نبود و آن پيمان فقط دانيه و قلييره را شامل مىشد . امير زيان مجبور شد از شقر به دانيه رود و اين در ماه رجب سال 636 چند ماه پس از سقوط بلنسيه بود . امير زيان در آنجا به نام امير ابو زكريا الحفصى خطبه خواند . مسيحيان چندى از حمله و هجوم به اراضى آن منطقه دست بازداشتند . و در خلال آن امير ابو جميل زيان از خايمه خواست كه دژ لقنت را از او بستاند و جزيرهء منورقه را بر سبيل اقطاع به او دهد . خايمه پوزش خواست كه لقنت در قلمرو او جاى نخواهد گرفت . بلكه در قلمرو قشتاله است . « 11 » ديگر آنكه در اين هنگام ابو عثمان سعيد بن حكم الاموى بر منورقه فرمان مىراند و او تحت حمايت خايمه بود و هر ساله مبلغى مىپرداخت .\r\nدر اين هنگام نظر امير زيان متوجه مرسيه شد . مرسيه در ايام ابن هود مقر رياست او بود و چون ابن هود در المريه بمرد ( جمادى الاول سال 635 ه ) مردم مرسيه با پسرش ابو بكر بن محمد بن يوسف بن هود بيعت كردند و او الواثق لقب يافت ولى عمش على بن يوسف پس از اندكى او را برافكند و به نام خود خطبه خواند و خود را عضد الدوله ناميد .\r\nرياست عضد الدوله هم دوامى نيافت . زيرا عميد مرسيه و بزرگ علماى آن فقيه ابو بكر عزيز بن عبد الملك بن محمد بن الخطاب بر او بشوريد و او را از شهر اخراج كرد و خود دعوى فرمانروائى نمود و ضياء الدوله لقب يافت . پس از چند هفته بلنسيه سقوط كرد و مردم مرسيه و ديگر شهرها بيمناك شدند . جماعتى از مردم شهر چنان ديدند كه امير زيان را\r\n\r\n\r\n","description":"","footnote":"\r\n( 11 ) .  . 88 . P . VI . T , dibI : etneufaL . M \r\n","page_name":" 347 ","page_number":359},
  {"content":"\r\n\r\nدعوت كنند تا عهده‌دار رياست آنان شود . امير زيان در اين ايام در دانيه بود و چشم به راه حوادث . امير زيان به مرسيه رفت . مردم بر ابو بكر عزيز ضياء الدوله بشوريدند و رياست را به زيان دادند . اين واقعه در پانزدهم ماه رمضان سال 636 ه اتفاق افتاد . امير زيان فرمان داد ضياء الدوله را بكشند . ضياء الدوله ابن الخطاب در مرسيه صاحب خاندانى كهن بود . جدش ابو عمر احمد بن الخطاب همان كسى است كه المنصور محمد بن ابى عامر را و لشكر او را به هنگامى كه در اوايل سال 375 ه / 985 م به غزاى برشلونه مىرفت و بر مرسيه گذشت مهمان كرد . « 12 »\r\nامير زيان در مرسيه به نام امير ابو زكريا الحفصى صاحب افريقيه خطبه خواند و باقى بلاد شرق اندلس به اطاعت او درآمد . امير زيان بيعت همهء شهرهاى قلمرو خود را به اطلاع امير ابو زكريا رسانيد و امير ابو زكريا در سال 637 ه مالى براى گشايش در كارهاى او با منشور امارت به مرسيه فرستاد .\r\nامير زيان تازه باقيماندهء شهرهاى شرق اندلس را زير يك فرمان گرد آورده بود كه مردى به نام ابن عصام اوريوله را مجزا كرد و فقيه محمد بن على بن احلى لورقه را .\r\nامير زيان دو سال در رياست مرسيه ماند . كاتب او در اين مدت قاضى ابو المطرف بن عميره المخزومى بود . زيان كوشيد كه با فرناندوى سوم پادشاه قشتاله طرح آشتى ريزد و نامه‌اى به او نوشت . سبب آن بود كه ميان پادشاهان قشتاله و آراگون بر سر مرسيه توافقى شده بود و مرسيه حق قشتاله قلمداد شده بود . ولى رياست امير زيان در مرسيه ديرى نپاييد . زعيمى از بنى هود از بنى اعمام محمد بن هود المتوكل كه او نيز محمد بن هود خوانده مىشد بر ضد او قيام كرد . مردم مرسيه گرد او را گرفتند و بهاء الدوله‌اش لقب دادند . امير زيان از مرسيه بيرون آمد و در سال 638 ه / 1240 م با قوم و عشيرهء خود به لقنت پناه برد . سالى چند در گمنامى در آنجا زيست و شاهد سقوط شهرهاى شرقى اندلس به دست آراگون بود . تا آنگاه كه به لقنت نيز رسيدند . در سال 644 ه / 1246 م كه اندلس\r\n\r\n\r\n","description":"","footnote":"\r\n( 12 ) . الحلة السيراء ، ص 250 - 252 . الذخيرة السنيه ص 59 و نيز :\r\n . 592 . P anamlusuM sicruM : orimeR . G . M \r\n","page_name":" 348 ","page_number":360},
  {"content":"\r\n\r\nرا پشت سر نهاد و با زادورود خويش به تونس رفت و در كنف حمايت امير آن بزيست تا در سال 668 ه / 1269 م جهان را بدرود گفت . « 13 »\r\nآراگونيها در خلال اين سالها ، در ماه ذو الحجهء سال 641 / ماه مه سال 1244 بردانيه مستولى شدند و دو سال بعد در اواخر صفر سال 644 ه / ژوئيهء سال 1246 م شاطبه را گرفتند . از شهرهاى شرق اندلس جز مرسيه و حوالى آن باقى نمانده بود و تقدير در كمين مرسيه بود .\r\n\r\n4\r\nچون بهاء الدوله محمد بن هود حكومت مرسيه را از امير ابو جميل زيان ( در سال 638 ه ) بستد ، ابن عصام صاحب اوريوله به اطاعت او درآمد ولى ابن احلى صاحب لورقه سر به فرمان نياورد .\r\nپس از گذشت اندك‌زمانى مردم مرسيه كه سقوط شهرهاى شرق اندلس را يكى پس از ديگرى مىديدند دريافتند كه مرسيه نيز از چنين سرنوشتى بر كنار نخواهد بود و دير يا زود طعمهء مهاجمان مسيحى خواهد شد . از سوى ديگر بودن مرسيه تحت لواى امير ابو زكريا امير افريقيه دردى را دوا نخواهد كرد زيرا دورى راه ، يارى رساندن به هنگام مصيبت را متعذر خواهد ساخت . پس بهتر است كه با مسيحيان به تفاهم رسند شايد پيمان صلحى بندند و مرسيه از جنگ و غارت و تخريب در امان ماند . ولى ميان قشتاله و آراگون قشتاله را برگزيدند و هيأتى به رياست احمد بن محمد بن هود فرزند والى خود ، به نزد پادشاه قشتاله فرستادند و ضمن اعتراف به اطاعت مبالغى نيز به عنوان جزيه تقبل كردند و از او خواستند كه براى نگهدارى شهر پادگانى از سوى خود\r\n\r\n\r\n","description":"","footnote":"\r\n( 13 ) . ابن خلدون ج 4 / ص 168 و ج 6 / ص 285 . صاحب الذخيرة السنيه مىگويد امير زيان به دژ الش پناه برد و نيز رجوع كنيد به :\r\n . 692 592 . P : dibI , orimeR . G . M \r\n","page_name":" 349 ","page_number":361},
  {"content":"\r\n\r\nدر آنجا نهد . در روايات اسلامى تاريخ اين سفارت را سال 639 ه / 1241 م نوشته‌اند كه با آنچه مورخين مسيحى نوشته‌اند توافق دارد . « 14 »\r\nپادشاه قشتاله فرناندوى سوم در اين روزها بيمار بود و در برغش مىزيست ولى پسر و ولىعهدش انفانت آلفونسو در طليطله بود . سفيران مرسيه به نزد وليعهد رفتند و او خبر به پدر داد و پدر با پيشنهاد آنان موافقت كرد . انفانت آلفونسو با شمار اندكى از سواران به مرسيه رفت در كرس با نمايندگان مرسيه ملاقات كرد و با آنان معاهدهء تسليم را منعقد ساخت . آنگاه با احمد بن محمد بن هود به شهر درآمد . اين معاهده در ماه شوال سال 640 ه / دوم آوريل سال 1243 م بسته شد . « 15 » از سوى قشتاله گروهى از سپاهيان در مرسيه استقرار يافتند و بر بعضى از دژهاى تابع آن مستولى شدند . امير مرسيه بر لقنت و اوريوله والش و بعضى اماكن ديگر كه در ضمن اعمال مرسيه بود سيادت تامهء خود را حفظ كرد ولى لورقه و موله و قرطاجنه كه از اعمال مرسيه بودند مدتى استقلال خود را حفظ كردند تا در سال 1245 م قشتاليان آن را به تصرف درآوردند . اما مرسيه مدتى در تحت فرمان والى خود بهاء الدوله بود . چون او بمرد پسرش ابو جعفر احمد بر آن فرمان راند ولى در حمايت پادشاه قشتاله بود . والى مرسيه در نزد مسيحيان به ملك مرسيه شهرت داشت . و اين شگفت‌انگيز است كه مملكت مرسيهء اسلامى پس از سقوط بلنسيه در حالىكه مسيحيان از ناحيهء لقنت والش و ديگر جايها بر آن اشراف داشتند تا مدتى توانست استقلال خود را حفظ كند . شايد به اين علت بود كه در بلنسيه بر ضد آراگونيها همواره اغتشاش بود . و مسلمانان ساكن بلاد مسيحى ( مدجنين ) در بلنسيه و شاطبه و مربيطر و قسطلونه و غير آن قيام كرده بودند و مىخواستند به نيروى اسلحه استقلال خود را از نو فراچنگ آرند . حتى توانسته بودند در سال 1254 م چند دژ مهم را نيز تسخير كنند . از سوى ديگر مملكت غرناطه قويدست شده بود . اين مملكت را\r\n\r\n\r\n","description":"","footnote":"\r\n( 14 ) . الذخيرة السنيه ، ص 64 و نيز :  88 . P , dibI : zelaznoG . J \r\n( 15 ) . ابن الابار در التكمله شرح‌حال شمارهء 1671 چنين گويد ولى المقرى گويد كه اين واقعه در شوال سال 639 ه ( 11 آوريل 1242 ) اتفاق افتاده است . نفح الطيب ج 2 / 585 .\r\n","page_name":" 350 ","page_number":362},
  {"content":"\r\n\r\nابن الاحمر در جنوب اندلس تأسيس كرده بود و همواره براى يارى مردم مرسيه آمادگى داشت . خايمه پس از آنكه در بلنسيه و حوالى آن شورش برپا شد در دژهايى كه در آن حدود داشت پادگانهاى تازه نهاد و به زور ، هزاران تن از مسلمانان را از اراضى بلنسيه بيرون كرد . اينان به مرسيه و اعمال آن آمدند و در آنجا پراكنده شدند . هزارها تن ديگر هم به مملكت غرناطه رفتند . قشتاليان از كسانى كه به مرسيه و اعمال آن مهاجرت مىكردند ، هريك مبلغى كه قدر آن يك  etnaseB  بود مىگرفتند . با آمدن اين مهاجرين مرسيه نيرومند شد و توانست بار ديگر استقلال داخلى خود را بر مسيحيان تحميل كند .\r\nابو جعفر احمد بن محمد بن هود تا سال 662 ه / 1264 م بر مرسيه فرمان مىراند . در اين سال ابو بكر محمد بن محمد بن يوسف بن هود كه پس از وفات پدرش المتوكل چند ماهى بر شهر مرسيه فرمان رانده بود بر او خروج كرد . او را الواثق لقب داده بودند .\r\nالواثق مىپنداشت به يارى مسلمانانى كه در تحت حكم مسيحيان بودند و نيز ابن الاحمر مىتواند خود را از زير بار فرمان مسيحيان بيرون بياورد و به مرسيه استقلال كامل بخشد . همچنين احساس مىكرد كه قشتاله را ياراى آن نيست كه مانع او شود زيرا فرناندوى سوم در سال 1252 م مرده بود و آلفونسوى دهم جانشين او شده بود و اكنون سرگرم كشاكش با دولت غرناطه بود . بدين سبب الواثق آن معاهده را ناچيز شمرد و گفت با تجاوز قشتاله به حقوق مرسيه آن قرارداد خود لغو شده است . حتى كسانى را به رم نزد پاپ فرستاد و از او خواست كه پادشاه قشتاله را به رعايت مواد قرارداد ملزم سازد . ولى ناگهان خبر يافت كه پادشاه آراگون خايمه بر اراضى مرسيه لشكر آورده و مردم را آزار مىدهد . از اين‌رو اطاعت خويش از ابن الاحمر اعلان داشت . ابن الاحمر نيز سپاهى به سردارى داماد خود الرئيس ابو محمد بن اشقيلوله به مرسيه فرستاد . ابو محمد بيامد و زمام امور آن ديار به دست گرفت و به نام ابن الاحمر خطبه خواند .\r\nچون كار سركشى مرسيه بالا گرفت و آلفونسوى دهم خود را در برابر آن ناتوان يافت\r\n\r\n","description":"","footnote":"","page_name":" 351 ","page_number":363},
  {"content":"\r\n\r\nنزد خايمه كه اكنون پدرزن او شده بود - دختر خود ويولانته را به او داده بود - كس فرستاد و از او خواست در كار مرسيه به يارىاش برخيزد ، زيرا انقلابات مرسيه سيادت او را در بلنسيه به خطر انداخته بود . خايمه پس از مشورت با روحانيان و امراء به آهنگ فتح مرسيه قدم در راه نهاد و با آنكه مرسيه در منطقهء نفوذ پادشاه قشتاله بود به خواست او تن در داد « 16 » و با لشكرى گران رهسپار جنوب شد و مرسيه را در محاصره گرفت . آراگونيها همه راهها بويژه راه غرناطه را به مرسيه بستند . اين محاصره چند ماه مدت گرفت . چون الواثق هيچ راه ديگرى در پيش نداشت با خايمه به مذاكره پرداخت كه شهر را تسليم كند و در عوض مرسيه دژ يسر را به او دهد كه با زن و فرزند و ياران در آنجا زندگى كند . خايمه پادشاه آراگون در ماه فوريهء سال 1266 م / 664 ه به مرسيه داخل شد « 17 » . خايمه پادشاه آراگون از مردم مرسيه نخواست مانند ديگر شهرهايى كه به دست آنها افتاده بود شهر را ترك كنند ولى از آنها خواست اجازت دهند تا مردم آراگون و قطلونيه به مرسيه مهاجرت كنند .\r\nبدين‌گونه مرسيه پايگاه بزرگ مسلمانان در ناحيهء شرقى اندلس سقوط كرد .\r\nخايمه از آن پس بر ديگر بلاد شرقى اندلس از بنشكله و قسطلونه در شمال تا قرطاجنه و لورقه در جنوب غلبه يافت ، در مدتى كه از سى سال تجاوز نمىكرد . با سقوط مرسيه سيادت اسلام پس از پانصد سال از آن منطقهء وسيع اندلس اسلامى برافتاد . مسلمانان ساكن آن نواحى ترجيح دادند كه در اوطان قديم خود بمانند و تسليم حكم فرمانروايان جديد خود شوند و به از دست رفتن حقوق دينى و مدنى خويش تن دردهند و ويژگيهاى بزرگ خود را اندك‌اندك به فراموشى بسپرند . چند شورش داخلى هم گرهى از كارشان باز ننمود تا به مرور ايام دين قديم خود را از دست دادند و زبان عربى را فراموش كردند و به ذلت و عبوديت افتادند . عاقبت كيش مسيحى جاى اسلامشان را گرفت و كليساى اسپانيا جاى محاكم اسلامى را اشغال كرد و اين يكى از دردناكترين غمنامه‌هاى تاريخ است و از\r\n\r\n\r\n","description":"","footnote":"\r\n( 16 ) .  . 231 . P . VI . T ; dibi : etneufaL . M \r\n( 17 ) . ابن خلدون سقوط مرسيه را به اجمال بيان مىكند ج 4 / ص 171 . و ما بخشى از مطلب خود را از :\r\n 303 - 003 . P , dibi : orimeR . G \r\nبرگرفته‌ايم كه اقوال مورخين مسيحى را خلاصه كرده است .\r\n","page_name":" 352 ","page_number":364},
  {"content":"\r\n\r\nدلگدازترين آنها . و ما از آن به تراژدى موريسكىها يا عربهاى مسيحىشده تعبير مىكنيم . « 18 »\r\n\r\n\r\n","description":"","footnote":"\r\n( 18 ) . اين تراژدى را در كتاب خود پايان اندلس آورده‌ايم .\r\n","page_name":" 353 ","page_number":365},
  {"content":"\r\n . \r\n","description":"","footnote":"","page_name":" 354 ","page_number":366},
  {"content":"\r\n\r\n\r\nفصل چهارم سقوط اشبيليه و شهرهاى غربى\r\n\r\n1\r\nدر همان هنگام كه شهرهاى ناحيهء شرقى پىدرپى سقوط مىكرد و به دست آراگونيها مىافتاد ، پادشاه قشتاله فرناندوى سوم ، از هنگامى كه بر قرطبه پايتخت قديم خلافت در ماه شوال سال 633 ه غلبه كرده بود فتوحات خود را در منطقهء وسطا همچنان ادامه مىداد .\r\nمحمد بن الاحمر امير غرناطه در خلال اين احوال در جنوب اندلس جاى پاى خويش استوار مىساخت و چون پس از وفات ابن هود بر المريه و مالقه غلبه يافت تن‌وتوش بيشترى يافت و قلمرو خويش را از جنوب وادى الكبير تا دريا و از المريه تا رنده بسط داد .\r\nابن الاحمر منطقهء شمالى منطقهء جيان و ارجونه ، خاستگاه نهضت خود و موطن خود و خاندانش را فراموش نكرده بود . قشتاليان از زمان استيلايشان بر قرطبه بارها در آن منطقه دست به كشتار و تاراج زده بودند و آن سرزمينها را ويران كرده بودند .\r\nابن الاحمر براى طرد قشتاليان با سپاهى گران از غرناطه بيرون آمد و آهنگ مرتش در جنوب غربى جيان نمود . مرتش در تصرف قشتاله بود . ابن الاحمر در سال 636 ه\r\n\r\n","description":"","footnote":"","page_name":" 355 ","page_number":367},
  {"content":"\r\n\r\nمرتش را محاصره كرد ولى قواى مسيحيان براى رهايى آن شتابان دررسيدند و او مجبور شد دست از محاصره بردارد . در اين هنگام ميان او و قشتاليان به سردارى دون‌ردريگو الونسو برادر غيرشرعى فرناندوى سوم نبرد سختى درگرفت و قشتاليان سخت به هزيمت رفتند و جمعى از ايشان از جمله جمعى از شواليه‌هاى شنت‌ياقب كشته شدند . اين حادثه را در روحيهء قشتاليان اثرى عميق بود . دو يا سه سال از اين واقعه گذشت و فرناندوى سوم براى جبران آن قيام كرد ، و با سپاهى از ناحيهء ارجونه رهسپار اندلس گرديد . فرناندو در آن حوالى مىگشت و تاراج مىكرد و ويران مىنمود . سپس در سمت جنوب به جيان و قبذاق لشكر راند و در آنجا نيز چنان كرد . آنگاه بخشى از لشكر خود را به فتح ارجونه موطن ابن الاحمر و جايگاه خاندانش فرستاد . قشتاليان دو روز شهر را محاصره كردند . روز سوم فرناندو خود با باقى سپاه دررسيد . مردم شهر امان خواستند و با امتعه و ذخاير خويش شهر را ترك كردند . فرناندو قواى خود را به سمت جنوب به سوى غرناطه فرستاد . در آنجا نيز دست به كشتار و ويرانى و تاراج زد .\r\nاين واقعه در اواخر سال 1244 م / اوايل سال 642 ه واقع شد . سپس فرناندو به قرطبه بازگشت و تا اوايل سال بعد در آنجا بياسود .\r\nمهمترين هدف پادشاه قشتاله در آن منطقه استيلاء بر شهر جيان بود . اين شهر را در سال 1230 م / 627 ه محاصره كرده بود ولى نتوانسته بود بر آن دست يابد و ابن الاحمر در آغاز كار آنجا را مقر فرمانروايى خود ساخته بود . جيان شهرى بزرگ بود با كاخها و بناهاى زيبا و باروهاى بلند و مستحكم كه با تصرف آن دست يافتن به ديگر شهرهاى آن ناحيه آسانتر مىشد .\r\nدر سال 642 ه / سال 1245 م فرناندوى سوم قواى خويش به جيان كشيد و آنجا را محاصره كرد . اين محاصره در دل زمستان و فصل سرما و باران بود . فرناندو يك ماه با رنج فراوان محاصره را ادامه داد . مردم در عين‌حال كه بارها به قصد نبرد از شهر بيرون آمدند ولى گرفتار نوميدى و گرسنگى بودند . يك‌بار هم از ابن الاحمر يارى خواستند و او بر ايشان مقاديرى آذوقه فرستاد و اين آذوقه با وجود محاصرهء قشتاليان به\r\n\r\n","description":"","footnote":"","page_name":" 356 ","page_number":368},
  {"content":"\r\n\r\nشهر رسيد .\r\nابن الاحمر در نهايت ناتوانى منتظر حوادث بود . چون ديد راهى براى نجات جيان در پيش ندارد تصميم گرفت كه با فرناندو وارد مصالحه شود . روزى در پاى باروهاى جيان به لشكرگاه او رفت و با او معاهده‌اى منعقد كرد كه جيان و اعمال آن از آن قشتاله باشد و او بر غرناطه و حوالى آن فرمان راند ، بدان شرط كه تابع پادشاه قشتاله باشد و باج و خراج بر گردن گيرد . اين مبلغ صد و پنجاه هزار مراويده بود كه در مدت ده سال پرداخت مىشد و اين ده سال ميان دو طرف روابط دوستانه برقرار بود .\r\nاين معاهده در اوايل سال 1246 م / اواخر سال 643 ه منعقد شد . « 1 »\r\nپس قشتاليان به شهر بزرگ جيان درآمدند و در حال مسجد جامع آن را به كليسا بدل كردند . بيشتر مسلمانان شهر را ترك كردند و در شهرهاى جنوبى اندلس پراكنده شدند . پس از ورود لشكر ، پادشاه خود نيز به شهر درآمد و در مراسم قداس شركت جست و در مسجد جامع جشن عظيم پيروزى تشكيل شد . پادشاه خانه‌هاى شهر را ميان سران سواران كه بيشترشان از جماعت شواليه‌هاى شنت‌ياقب و شواليه‌هاى قلعهء رباح بودند تقسيم كرد .\r\nجيان از مراكز مهم علوم و ادبيات در اندلس بود . شمارى از ادبا و علما به آنجا انتساب دارند . از آن جمله است الحافظ ابو على جيانى و فقيه ابو ذر مصعب بن محمد بن مسعود الخشنى .\r\nابن الاحمر علاوه بر جيان از ارجونه و بركونه و بيغ و حجار « 2 » نيز صرف‌نظر كرد و چون نمىتوانست فرنتره را نگهدارد ، آن را نيز به قشتاليان واگذاشت . بدين‌گونه ابن الاحمر سلامت خود و مملكت و اراضى خود را به اين بهاى گزاف بخريد تا مگر چند صباحى به فرمانروايى خود در غرناطه ادامه دهد . « 3 »\r\n\r\n\r\n","description":"","footnote":"\r\n( 1 ) .\r\n . 59 49 . P , aiculadnA neIII odnanreF ed atsiuqnoC saL : zelaznoG . J \r\n( 2 ) . به اسپانيايى : ارجونه  anojrA  ، بركونه  anucroP  بيغ يا بيغو  ogeirP  ، حجار  areugiH \r\n( 3 ) . ابن خلدون ، العبر ، ج 7 / ص 190 . الذخيرة السنيه ، ص 72 . ابن الخطيب ، اللمحة البدريه ، ص 36 و الاحاطه ، ج 2 / ص 65 .\r\n","page_name":" 357 ","page_number":369},
  {"content":"\r\n\r\n\r\n2\r\nدر مدت ده سال شهرهاى بزرگ اندلس در ناحيهء شرقى و وسطا چون قرطبه و بلنسيه و شاطبه و دانيه و بياسه و ابدّه و جيان و بسيارى ديگر از دست بشدند و اندلس در حال برآوردن آخرين نفسهايش بود . تنها در چند شهر در جنوب آن ، در سايه مملكت غرناطه ، به حيات خويش ادامه مىداد و از شهرهاى بزرگ تنها شهر عظيم اشبيليه و توابع آن و چند شهر در نزديكى آن هنوز فتح ناشده مانده بود .\r\nپس از قرطبه همهء توجه پادشاه قشتاله به اشبيليه بود . روحانيان و شواليه‌هاى مسيحى كه از فتح بلاد اسلامى در اندلس ، غنايم بسيار فراچنگ مىآوردند اكنون اشبيليه را مىخواستند ولى اشبيليه مانند قرطبه طعمه‌اى نبود كه به اين آسانى به دست آيد .\r\nپيش از اين گفتيم كه چون محمد بن يوسف بن هود در شرق اندلس قيام كرد و بيشتر بلاد در منطقهء وسطا و شرقى سر به فرمان او نهادند ، اشبيليه نيز سر از فرمان موحدين برتافت و به اطاعت ابن هود درآمد و ابن هود نيز برادر خود عماد الدوله را به امارت آن فرستاد . پس از اندك‌زمانى مردم بشوريدند و عماد الدوله را از شهر راندند و بيعت ابن هود را نقض كردند و قاضى خود ابو مروان الباجى را بر خود امارت دادند .\r\nاين واقعه در سال 629 ه اتفاق افتاد . چون كار ابن الاحمر در جيان بالا گرفت و رقابت ميان او و ابن هود شدت يافت ، با ابن مروان الباجى بر قتال ابن هود پيمان بستند و در سال 631 ه در نزديكى اشبيليه او را منهزم ساختند . ابن الاحمر به اشبيليه داخل شد و در توطئه‌اى كه ترتيب داد ابن مروان را كشت . مردم بر او شوريدند و او را از شهر بيرون راندند و بار ديگر به اطاعت ابن هود درآمدند .\r\nچون محمد بن يوسف ابن هود در اوايل سال 635 ه درگذشت و با مرگ او دعوتش در بسيارى از بلاد اندلس انقراض يافت ، مردم اشبيليه بار ديگر به فرمان موحدين درآمدند . زعيمشان ابو عمرو بن الجد ، نوادهء ابو بكر بن الجد بود . فرمانبردارى\r\n\r\n","description":"","footnote":"","page_name":" 358 ","page_number":370},
  {"content":"\r\n\r\nخويش را به خليفهء موحدى الرشيد ، در مراكش ، خبر دادند و السيد ابو عبد اللّه بن ابى عمران را بر خود امير ساختند . الرشيد نيز او را در مقر خويش ابقاء كرد و بدين‌گونه اشبيليه تحت لواى خلافت موحدى قرار گرفت .\r\nاين بازگشت صورت ظاهر داشت و زمام امر حكومت در دست نيرومند ابن الجد باقى ماند . اصولا اشبيليه از آن هنگام كه در سراسر اندلس فتنه‌ها بالا گرفت از نوعى استقلال برخوردار بود هرچند كه هرچندگاه در زير پرچم اين امير بود يا آن امير . بارى در اين هنگام دولت موحدى دچار پريشانى اوضاع شده بود چنان كه احتمال انقراض آن مىرفت . بنابراين ديگر نمىتوانست به وضع اندلس برسد . از سوى ديگر دولت حفصيه در افريقيه ، بر سر كار آمده بود و روزبه‌روز كارش بالا مىگرفت و بنابراين رسالت دفاع از شبه جزيرهء اندلس بر عهدهء او آمده بود . مثلا لشكركشى امير حفصى ابو زكريا به بلنسيه ، براى يارى ابو جميل زيان در سال 636 ه هرچند دچار شكست شد ولى در روحيهء مردم اندلس خالى از تأثير نبود . بدين سبب بود كه مردم اشبيليه از زعيم خود ابو عمرو بن الجد خواستند كه بيعت موحدين را نقض كند و با دولت حفصيه بيعت كند و پيش از آنها ابن الاحمر چنين كرده بود .\r\nدر سال 643 ه / 1245 م مردم اشبيليه با امير ابو زكريا بيعت كردند و در همين سال ابو على بن خلاص صاحب سبته نيز با امير ابو زكريا بيعت كرد و با پسر خود هدايائى گران با كشتى به نزد او فرستاد ولى كشتى در دريا غرق شد . پس از بيعت ، امير ابو زكريا براى امارت سبته ، ابن الشهيد هنتاتى را برگزيد . و ابن ابى خالد البلنسى را به عنوان صاحب الاشغال به آنجا فرستاد و ابو فارس عبد العزيز بن شيخ ابو حفص را نيز روانهء اشبيليه نمود كه در قصبه استقرار يابد و امور شهر را با يارى ابن الجد اداره نمايند . « 4 »\r\nامير ابو زكريا نيز در محرم سال 646 ه نامه‌اى به مردم اشبيليه نوشت و از بيعت ايشان اظهار خوشحالى نمود و آنان را وعده‌هاى جميل داد . « 5 »\r\n\r\n\r\n","description":"","footnote":"\r\n( 4 ) . البيان المغرب ، القسم الثالث ص 375 . العبر ، ج 4 / ص 171 .\r\n( 5 ) . نص اين نامه در البيان المغرب آمده است ، ص 379 و 380 .\r\n","page_name":" 359 ","page_number":371},
  {"content":"\r\n\r\nهيأتى كه به اشبيليه رفته بودند پس از پايان كار خود با والى و جمعى از مردان كارگزار او از اشبيليه بازگشتند . در اين‌حال آن گروه كه از افريقيه آمده بودند دست به بعضى اعمال ناشايست زدند ، از اين‌رو مردم بشوريدند و آنان را از شهر اخراج كردند و ابن الجد را هم كه مسبب اعمال آنها شده بود كشتند . در روايت آمده است كه كشته شدن ابن الجد سبب شد قواى مسيحيان به اشبيليه آيند و آن را در محاصره گيرند . زيرا پادشاه قشتاله با ابن الجد مصالحه كرده بود و چون او مرده بود مصالحه نيز باطل شده بود « 6 » .\r\nالبته سبب قتل ابن الجد تنها آن حادثه نبود ، بلكه ابن الجد دشمنان و رقباى نيرومندى داشت و از خطاهاى او يكى آن بود كه دست آنان را از امور دولت كوتاه كرده بود و يا از فرماندهى سپاه دور ساخته بود ، اينان بودند كه شورش بر ضد او را برپا كردند . يكى از مبرزترين اينان مردى بود كه در روايات اسلامى از او به نام شقاف ياد شده « 7 » و در روايات مسيحى به نام  » fataXA «  . زعماى جديد در حال زمام امور به دست گرفتند و بطلان معاهدهء ابن الجد با مسيحيان را اعلان داشتند و با دولت حفصيه تجديد بيعت نمودند و اشبيليه زير علم آنان قرار گرفت « 8 » .\r\n\r\n3\r\nپس از مرگ ابن الجد و قطع روابط اشبيليه با قشتاله فرناندوى سوم پادشاه قشتاله به خشم آمد « 9 » . حكام جديد كه از عواقب خشم او بيمناك بودند بار ديگر درخواست\r\n\r\n\r\n","description":"","footnote":"\r\n( 6 ) . البيان المغرب ، ص 381 .\r\n( 7 ) . البيان المغرب ، ص 400 .\r\n( 8 ) . تاريخ ابن خلدون ، ج 4 / ص 117 و نيز :\r\n dirdaM ( anamlusuM adiV us ed sonA omitlu y edahomlA alliveS : sacigaC sal ed , SI . 03 . P ) 1591 \r\n( 9 ) . تاريخ ابن خلدون ، ج 4 / ص 171 .\r\n","page_name":" 360 ","page_number":372},
  {"content":"\r\n\r\nتجديد روابط دوستانه كردند ولى فرناندو نپذيرفت و تصميم گرفت كه از قاتلان ابن الجد انتقام بگيرد . موقعيت هم براى يك حمله مناسب بود زيرا ممكن نبود براى اشبيليه از جايى برفور يارى رسد . مملكت غرناطه خود فرمانبردار قشتاله بود و به موحدين هم اميدى نبود ، زيرا اشبيليه بارها با آنها بيعت كرده بود و بيعت شكسته بود و به دولت حفصيه در افريقيه كه مردم اشبيليه عمال او را از شهر بيرون رانده بودند ، نيز اميدى نبود . اشبيليه به ناچار تن به جنگ داد « 10 » .\r\nاشبيليه بزرگترين شهرهاى اندلس بود با جمعيت بسيار و ثروت و ذخاير بىحساب ولى فتح آن كار آسانى نبود و نياز به سازوبرگ فراوان داشت . حتى محاصرهء شهر نيز به دشوارى ميسر بود زيرا از يك‌طرف از راه رود وادى الكبير به دريا راه داشت و مىتوانست از مغرب آذوقه وارد كند . آلفونسو براى آنكه در محاصره موفق شود نخست همهء دژهاى خط مقدم را تصرف كرد سپس همهء مزارع و دشتهاى سرسبز آن را به نابودى كشيد و سرانجام ارتباط آن را با دريا قطع كرد .\r\nفرناندو پس از مشورت با اكابر سرداران ، محاصرهء شهر بزرگ را آغاز كرد .\r\nدر پائيز سال 1246 م / اوايل سال 644 ه با بخشى از سپاه خود بويژه از شواليه‌هاى شنت‌ياقب و شواليه‌هاى قلعهء رباح و سپاه قرطبه ، رهسپار اشبيليه شد . از مقابل قرمونه از رود وادى الكبير گذشت و مزارع و روستاهاى آن منطقه را ويران ساخت و شمارى از مسلمانان را اسير كرد . در نزديكى قرمونه ابن الاحمر نيز با پانصد سوار بر طبق قراردادى كه با او داشت به او پيوست . قواى مشترك به سوى جنوب به سوى قلعهء جابر ، دژ جنوب شرقى اشبيليه روان شدند . ابن الاحمر پادگان مسلمان آن دژ را وادار كرد كه به خاطر پرهيز از خونريزى و حفظ اموال و ارزاق تسليم شوند و تسليم شدند .\r\nفرناندو يك پادگان مسيحى در آنجا مستقر ساخت . فرناندو بخشى از قواى خود را به سردارى برادرش دون‌آلفونسو و بلاىكوريا فرمانده شواليه‌هاى شنت‌ياقب فرستاد\r\n\r\n\r\n","description":"","footnote":"\r\n( 10 ) .  . 101 001 . P , dibi : zelaznoG . J \r\n","page_name":" 361 ","page_number":373},
  {"content":"\r\n\r\nتا دشت الشرف را كه در جنوب اشبيليه گسترده شده بود در تصرف آرد . و نيز قواى مشترك غرناطه و قشتاله و شواليه‌هاى قلعهء رباح را به جنوب فرستاد براى تخريب دشت شريش . در اين هنگام براى فرناندو خبر آوردند كه مادرش مرده است . پس پايان نبرد را اعلام كرد . فرمانرواى غرناطه ، ابن الاحمر با قواى خود به قرطبه رفت و از آنجا به جيان ، تا زمستان را در آنجا بگذراند .\r\nاين مرحلهء اول فتح اشبيليه بود . در اثناى اين احوال امير البحر رامون‌بونيفاس در ثغور كانتابريا ناوگان نيرومندى بسيج كرده بود ، همه دريانوردان و سربازان و آذوقه .\r\nفرناندوى سوم از پاپ فرمانى تحصيل كرده بود كه كليساى قشتاله و ليون ثلث درآمد خود را به هزينهء جنگى او اختصاص دهند و چون اين وسائل مهيا گرديد فرناندو به قرطبه رفت و آن پايگاهى بود كه لشكركشى خود را در سال 1247 م از آنجا آغاز كرده بود . جماعات شواليه‌هاى دينى و قواى ليون و بطليوس در آنجا گرد آمدند .\r\nفرناندو بخشى از قواى خود را به قرمونه گسيل داشت . قرمونه دژ مدافع اشبيليه در شمال شرقى آن بود ، و در آنجا كشتار و تاراج و ويرانى بسيار به بار آورد . در روايات مسيحى آمده است كه قواى غرناطه هم جزء قوايى بود كه به قرمونه اعزام گرديد و اين به معنى شركت ابن الاحمر است در فتح اشبيليه . « 11 » البته در روايات اسلامى وجود سپاه ابن الاحمر در فتح اشبيليه تأييد شده است « 12 » . قرمونه كه در برابر سپاه عظيم قشتاله دفاع را بيهوده مىدانست ، پيشنهاد كرد كه پس از شش ماه اگر از جايى مددى براى او نرسيد تسليم گردد . پادشاه قشتاله قبول كرد . فرناندو رهسپار اشبيليه شد . در راه لوره را به امان بستد و مردمش به اطاعت درآمدند . سپس قنطلانه « 13 » را تصرف كرد . اين شهر در شمال اشبيليه بر ساحل وادى الكبير بود . از مردم قنطلانه هفتصد تن را به اسارت بردند . سپس آهنگ غليانه « 14 » نمودند . مردم غليانه كه از حوادث قنطلانه عبرت گرفته\r\n\r\n\r\n","description":"","footnote":"\r\n( 11 ) .  . 947 . P . II . V ) ladip . dE ( lareneG acinorC \r\n( 12 ) . ابن خلدون ج 7 / ص 190 .\r\n( 13 ) . به اسپانيايى  anallitnaC \r\n( 14 ) . به اسپانيائى  anelliuG \r\n","page_name":" 362 ","page_number":374},
  {"content":"\r\n\r\nبودند تسليم شدند . مردم جرينه « 15 » نيز تسليم شدند . فرناندو نيرويى به سوى شهر قلعة النهر « 16 » فرستاد ، در شمال و در نزديكى اشبيليه ، مدافعان سخت پايدارى كردند .\r\nفرناندو شهر را محاصره كرد و زير ضربات منجنيق گرفت . مدافعان بارها بر سپاه قشتاله زدند . مسيحيان همه مزارع و تاكستانها و باغهاى اطراف را نابود كردند . سردار مدافعان ابو الحسن بن ابى على حاكم سابق قرمونه ، دفاع را بيهوده ديد . از فرناندو خواست كه اجازه دهد كه او با سيصد سوار خود به اشبيليه رود و شهر را به امان با هر شروطى كه خواهد تسليم او كند . بدين‌گونه قلعه نيز سقوط كرد . اكنون پايگاههاى مدافع اشبيليه در جانب مشرق و شمال و غرب به دست قشتاليان افتاده بود .\r\n\r\n4\r\nچون دژها و پايگاههاى مقدم و خطوط دفاعى سقوط كرد نوبت به فتح پايتخت بزرگ اندلس رسيد . در اين مرحله براى به زانو درآوردن آن راهى جز محاصره و فشار از حد افزون نبود تا مگر بدين وسيله سر تسليم فرود آرد .\r\nبراى آغاز محاصره سردار ناوگان مسيحى رامون‌بونيفاس با سيزده كشتى جنگى بزرگ و شمارى كشتيهاى كوچك پر از مردان جنگى از مصب رود وادى الكبير به درون آمد و راه رسيدن هرگونه مددى را از سبته و طنجه و ديگر جايها بربست .\r\nفرناندو خود با سپاهش از شهر قلعة النهر به سوى جنوب در حركت آمد و در پانزدهم اوت 1247 به تنظيم امر محاصره پرداخت . محاصره اشبيليه آسان نبود .\r\nمىبايست نيروها از دريا و خشكى يارى دهند تا كار به سامان آيد . از ديگرسو در درون شهر هزاران مرد جنگجو بودند كه هر آن ممكن بود به بخشى از قواى دشمن بتازد .\r\n\r\n\r\n","description":"","footnote":"\r\n( 15 ) . به اسپانيائى  anereG \r\n( 16 ) .  oiR led alaclA \r\n","page_name":" 363 ","page_number":375},
  {"content":"\r\n\r\nخوشبختانه مردم اشبيليه توانسته بودند محصولات خود را درو كنند و به شهر برند . از اين‌رو شهر از حيث آذوقه در مضيقه نبود . در روايات مسيحى از قدرت دفاعى اشبيليه مطالب بسيار آمده ولى در روايات اسلامى چندان تفصيلى ديده نمىشود . تنها از چند تن از سرداران كه در اين محاصرهء پانزده ماهه كروفرى داشته‌اند چون شقاف و يحيى بن خلدون و ابن شعيب و مسعود بن خيار نام برده شده است .\r\nمحاصرهء اشبيليه در اواسط اوت سال 1247 م / جمادى الاول سال 645 ه آغاز شد . قواى قشتاله و ليون و جليقيه و ديگران هريك بخشى از منطقه محاصره را اشغال كرده بودند . لشكرگاه فرناندو بر ساحل رود وادى الكبير بود ، نزديك به ناوگان ولى در اثر حملات مسلمانان مجبور شد مكان استقرار خود را نزديكتر ، به بلاطه برد ، تا ناوگان مسيحى وارد رودخانه شوند . در روز بيستم اوت اشبيليه از همه طرف در محاصرهء دشمن درآمد . از حوادث دردناك وجود ابن الاحمر در رأس سواران خود در كنار قواى مسيحى بود . سواران ابن الاحمر با سواران شنت‌ياقب در جنوب حصن الفرج استقرار يافته بودند . ابن خلدون اين عمل نابكارانهء ابن الاحمر را چنين توجيه مىكند كه او مىخواست بدين‌گونه از مردم اشبيليه انتقام كشد ، زيرا بيعت او نقض كرده و او را از شهر خود بيرون رانده بودند « 17 » . با وجود اين محاصره ، به روايت مورخان مسيحى باز هم برخى گشتيهاى مسلمانان در آمدوشد بودند و از سبته و طنجه به وسيله پلى كه بر بخشى از نهر وادى الكبير زده بودند به اشبيليه مدد مىرسانيدند و چون شهر از حيث آذوقه و سازوبرگ هنوز در تنگنا نيفتاده بود ، دلاورانه مىجنگيد و بر قواى دشمن تلفات وارد مىآورد . در يكى از حمله‌ها شواليه‌هاى قنطره و قلعهء رباح كشته‌هاى بسيار دادند حتى مسلمانان يك‌بار مقر پادشاه را مورد حمله قرار دادند ولى با دفاع ولىعهد آلفونسو و انفانت‌انريكى مواجه شدند و با دادن تلفاتى به شهر بازگرديدند .\r\nدر خلال محاصرهء اشبيليه مسيحيان به روستاها و مزارع مجاور حمله مىكردند و\r\n\r\n\r\n","description":"","footnote":"\r\n( 17 ) . تاريخ ابن خلدون ج 7 / ص 190 .\r\n","page_name":" 364 ","page_number":376},
  {"content":"\r\n\r\nهرچه بود ويران مىكردند و غارت مىنمودند . حتى بارها به منية البحر كه همه باغها و بستانها بود و موحدين در جنوب شرقى شهر احداث كرده بودند ، حمله كردند و هرچه يافتند از چارپايان و اموال و جامه‌ها بردند و همه مسلمانانى را كه در آنجا بودند كشتند و خانه‌ها را آتش زدند . در ربض مقرينه در شمال شرقى شهر نيز چنين كردند .\r\nدر بهار سال 1248 براى لشكر فرناندو از اطراف مدد رسيد . نيرويى از سواران قشتاله به سردارى ولىعهد آلفونسو و نيرويى از سواران قطلونيه به سردارى آلفونسو ولىعهد آراگون و نيرويى از سواران پرتغالى به سردارى پدرو ولىعهد پرتغال و نيرويى از سپاهيان بسكونيه و قشتالهء قديم به سردارى لوپث‌دهارو و نيز يوحنامطران شنت ياقب با نيرويى از سپاهيان جليقيه برسيد . جماعاتى هم از مدينهء سالم و مدلين و قوريه و غير آن پيوستند . بسيارى از اسقفها و راهبان و شواليه‌هاى دينى بيامدند و همه در قسمتهاى مختلف قرار گرفتند و در محاصرهء شهر شركت جستند .\r\nنه ماه از محاصرهء اشبيليه گذشت و شهر همچنان استوار مقاومت مىكرد . ولى پس از مدتى كه تمام راهها به دقت بسته گرديد كم‌كم شبح گرسنگى چهرهء مخوف خود را آشكار ساخت . تنها راهى كه به روى مردم شهر اندكى باز بود راه طريانه بود . قلعهء طريانه كه در جنوب غربى اشبيليه بود مشرف به دشت الشرف بود . از آن راه مردم اشبيليه نزد امرا و زعماى مغرب كس فرستادند و به صورت نظم و نثر رنجهاى خود برشمردند و يارى خواستند ولى پاسخى نشنيدند . « 18 »\r\nقلعهء طريانه در جنوب غربى اشبيليه خاطر مسيحيان را به خود مشغول داشته بود . قبل از دست يافتن به آن مىبايست پل بزرگى را كه در نزد برج الذهب بر روى نهر وادى الكبير ساخته بودند و طريانه را به اشبيليه مىپيوست ويران ساخت . اين پل شمارى كشتى بود كه با زنجيرهاى محكم به‌هم بسته شده بودند . بونيفاس سردار ناوگان مسيحى خود ، ويران كردن پل را بر عهده گرفت . براى اين منظور دو كشتى بزرگ\r\n\r\n\r\n","description":"","footnote":"\r\n( 18 ) . اين قصايد در الذخيرة السنيه ، ص 74 به بعد و در البيان المغرب ، ص 382 - 384 ، آمده است .\r\n","page_name":" 365 ","page_number":377},
  {"content":"\r\n\r\nبرگزيد و خود بر يكى از آنها سوار شد و به سوى پل راند . يكى از كشتيها توانست زنجيرهاى آهنى را ببرد و در پل شكافى پديد آورد . فرناندو براى حمايت بونيفاس و كشتى او نيرو فرستاد ، اين واقعه در روز سوم ماه مه سال 1248 م اتفاق افتاد .\r\nويران كردن پل بدين‌گونه ضربت شديدى بر مسلمانان بود ، زيرا رابطهء شهر و قلعهء طريانه بگسست و راه الشرف قطع شد و حال آنكه آخرين پناهگاهى بود كه براى مردم شهر باقى مانده بود . بريده شدن پل ، طريانه را نيز از شهر جدا ساخت و در معرض خطر مسيحيان قرار داد و چون پل بريده شد حمله به آن را آغاز كردند .\r\nولى استيلاء بر طريانه كار آسانى نبود . زيرا مسلمانان به اهميت دفاعى آن آگاه بودند و از اين‌رو آن را به اسلحه و مردان جنگجو و آذوقه انباشته بودند . مخصوصا جماعتى تيرانداز چيره‌دست در آنجا استقرار يافته بودند كه از فاصله‌اى دور سواران دشمن را به تير مىزدند . مسيحيان براى تصرف طريانه سپاهى بزرگ به حركت درآوردند ولى مدافعان به سرعت اين حمله را دفع كردند . مسيحيان چندبار ديگر حمله كردند و ناكام شدند . سردار سپاه شقاف در اين دژ بود . عاقبت فرناندو خود با قوائى كه در اختيار داشت به دژ نزديك شد و حفاران را براى ايجاد رخنه‌اى در بارو پيش فرستاد و مسلمانان اين‌بار دشمن را واپس راندند . مسيحيان به محاصرهء طريانه از دريا و خشكى پرداختند و آن را زير ضربات سنگهاى منجنيق گرفتند و كشتيهايشان تا پاى باروهاى آن پيش آمدند و همه راههاى ارتباطى آن را با اشبيليه بريدند .\r\nمحاصرهء طريانه و اشبيليه هر روز شدت بيشتر مىيافت تا آنجا كه اندك‌اندك مردم در تنگناى گرسنگى افتادند . ابن عذارى مىگويد در شهر هيچ خوردنى نبود مگر در خانهء برخى از توانگران چون فقيه قاضى ابن منظور . قاضى اميدوار بود كه مسيحيان روزى از آنجا بركنند ، از اين‌رو مردم را تحريض مىكرد كه بجنگند و آنان را زير باران تير بگيرند . بسيارى از خلق خداى از گرسنگى مردند و چون هيچ نيافتند به خوردن\r\n\r\n","description":"","footnote":"","page_name":" 366 ","page_number":378},
  {"content":"\r\n\r\nپوست و چرم پرداختند . ديگر نه سپاهيان را قدرت جنگيدن بود نه مردم را . « 19 » بيمارى نيز افزون شد . پانزده ماه بود كه شهر در محاصره بود . در مغرب موحدين خود سرگرم مبارزه با بنى مرين بودند كه تازه سربرداشته بودند و امراى افريقيه هم كه به تازگى عنوان خلافت يافته بودند بدان سبب كه مردم اشبيليه عمالشان را از شهر رانده بودند ، بدان‌سو نمىنگريستند .\r\nچون گرسنگى به غايت رسيد ، شقاف كه در طريانه بود با مسيحيان به مذاكره پرداخت كه بگذارند به شهر رود شايد مردم شهر را به تسليم وادارد . زعماى اشبيليه پس از نگريستن جوانب امر به مسيحيان پيشنهاد كردند كه قلعه و ماليات خود را به پادشاه قشتاله دهند البته به همان اندازه كه به ملوك خود مىپرداخته‌اند . ولى فرناندو اين پيشنهاد را رد كرد . بار ديگر زعماى شهر پيشنهاد كردند كه قلعه و ثلث شهر را تسليم كنند . باز هم نپذيرفت . بار ديگر پيشنهاد كردند كه نيمى از شهر را تسليم كنند و ميان دو نيمهء آن ديوار كشند . برخى از مشاوران فرناندو گفتند كه اين پيشنهاد را بپذيرد ولى او جز تسليم سراسر شهر بدون هيچ قيد و شرطى نمىخواست . « 20 »\r\nدر اين هنگام مردم اشبيليه سرنوشت محتوم خود را پذيرفتند و دون‌ردريگو الباريس نماينده فرناندو با مردم به مذاكره پرداخت و مقرر شد كه اشبيليه تسليم شود ولى به چند شرط : يكى آنكه مردم هيچ بنايى را ويران نكنند و شهر كامل و دست‌نخورده تسليم شود . ديگر آنكه مردم شهر را ترك گويند و هرچه خواهند از امتعه و اموال و اسلحه با خود ببرند و نخست قصر را تسليم كنند آنگاه باقى شهر را بر طبق شروط تسليم . پادشاه قشتاله به سردار سپاه شقاف و الرئيس ابن شعيب مكانى در بلاد الشرف چون شلوقه و حصن الفرج و لبله پس از فتح آن ارزانى خواهد داشت تا در آن زندگى كنند . به مردم شهر نيز يك ماه مهلت داده شد كه امور خود روبه‌راه كنند و براى\r\n\r\n\r\n","description":"","footnote":"\r\n( 19 ) . البيان المغرب ، ص 381 و 382 .\r\n( 20 ) .\r\n - . ON . lareneG acinorC , 811 . p : dibi : zelaznoG . J . 95 . p . VI . T . dibi : etneufaL . M . 2211 \r\n","page_name":" 367 ","page_number":379},
  {"content":"\r\n\r\nمهاجرت آماده شوند . چون معاهدهء تسليم امضاء شد ، قصر كه مقر واليان بود و در جنوب شهر در نزديكى دروازه جهور بود به پادشاه قشتاله تحويل داده شد . پادشاه كس فرستاد تا شعار پادشاهى را بر فراز برج بلند آن نصب كند . اين روز ، روز دوشنبهء پنجم شعبان سال 646 ه / بيست و سوم ماه نوامبر سال 1248 م بود . در روايات اسلامى اين روز را روز سقوط اشبيليه مىدانند .\r\nمسلمانان يك ماه در شهر ماندند و كارهاى خود ترتيب دادند و آنچه فروختنى بود فروختند . فرناندو سوارانى را در راهها گذاشته بود تا مهاجران به سلامت بگذرند و به شهر شريش روند و نيز در دريا مامورانى معين كرده بود كه آنان را به سبته رسانند .\r\nنيز ناوگانى مركب از پنج كشتى بزرگ و هشت كشتى كوچك در اختيار آنان گذاشته بود « 21 » . مردم گروه‌گروه از شهر خارج مىشدند . شمار مهاجران را چهارصد هزار نفر نوشته‌اند كه از اين شمار صد هزار نفر از راه دريا به سبته رفتند و سيصد هزار نفر از راه خشكى به شريش « 22 » . مهاجران در اكناف اندلس و مغرب پراكنده شدند . شمار كثيرى نيز به ترغيب ابن الاحمر به غرناطه رفتند . جمعى نيز در استان لبله در غرب اندلس مسكن گزيدند . آنان كه از آب گذشتند جمعى در سبته ماندند و جمعى به تونس رفتند .\r\nزعيم اشبيليه شقاف نيز از مهاجران بود كه به سبته رفت و به پيشنهاد فرناندو كه گفته بود به او اقطاع خواهد داد گوش ننهاد . جمعى از سران و سرداران نيز با او بودند .\r\nظاهرا شقاف در امور سبته به دخالت پرداخته بود و با والى حفصى ابن ابى خالد در برخى كارها همدست شده بود . از اين‌رو مىبينيم كه رهبر دينى سبته فقيه ابو القاسم العزفى به خلاف او برخاست و به يارى هم‌پيمان خود ابو العباس الرنداحى رياست را از آن خود كرد و شقاف و جمعى از يارانش از قربانيان اين انقلاب بودند . اين واقعه در ماه رمضان سال 647 ه اتفاق افتاد « 23 » .\r\n\r\n\r\n","description":"","footnote":"\r\n( 21 ) . الروض المعطار ص 22 . و نيز :  021 . p , dibi . zelaznoG . J \r\n( 22 ) .  . 4211 . ON . dibI . lareneG acinorG \r\n( 23 ) . الذخيره السنيه ، ص 85 . البيان المغرب ص 400 و 401 .\r\n","page_name":" 368 ","page_number":380},
  {"content":"\r\n\r\nپس از آنكه مردم اشبيليه شهر را ترك كردند شهر سه روز خالى و بىسكنه بود .\r\nدر روز بيست و دوم ماه دسامبر سال 1248 م اوايل رمضان سال 647 ه فرناندوى سوم پادشاه قشتاله به شهر درآمد ، با موكبى شكوهمند . مطران طليطله مسجد بزرگ جامع را به كليسا تبديل كرد . پادشاه مسيحى و حواشى او از اكابر اسقفها و سرداران شواليه‌ها به آنجا رفتند و مراسم قداس انجام گرفت . سپس پادشاه به قصر رفت و به تنظيم امور پرداخت و اشبيليه را مركز مطرانى قرار داد چنان كه پيش از آمدن مسلمانان به آن سرزمين چنين موقعيتى داشته بود . آنگاه خانه‌ها و اراضى مسلمانان را ميان فاتحان تقسيم كرد . مسيحيان كه در خارج شهر سكونت داشتند به درون شهر آمدند و در خانه‌ها زيستن گرفتند « 24 » .\r\nاز اين تاريخ اشبيليه به‌جاى طليطله پايتخت مملكت قشتاله و مقر دربار قشتالى گرديد .\r\nبدين‌گونه اشبيليه شهر عظيم اندلس سقوط كرد . از آن هنگام كه موسى بن نصير در سال 712 م آن را فتح نمود تا اين زمان كه مسلمانان از آن اخراج شدند قريب به پانصد و سى و پنج سال مىگذشت . يك قرن تمام موحدين در آنجا فرمان راندند .\r\nسقوط اشبيليه پس از سقوط قرطبه و شهرهاى شرقى نقطه پايان سلطهء آنان در شبه جزيرهء اسپانيا بود . اشبيليه نيز همانند قرطبه از بزرگترين مراكز علوم و ادبيات در غرب اسلامى بود . از آنجا مردان بزرگى برخاستند چون بنى زهر بزرگترين استادان طب و كيميا در غرب ، در قرون وسطى و ابو العباس بن الروميه بزرگترين گياهشناسان و داروگران پس از ديسقوريدس . اشبيليه در عصر ملوك الطوايف در سايه عنايت بنى عباد درخشيد و به مدت نيم قرن بزرگترين مجمع ادب و شعر و نثر در اندلس بود .\r\n\r\n\r\n","description":"","footnote":"\r\n( 24 ) . دربارهء فتح اشبيليه رجوع كنيد به البيان المغرب ، ص 381 و 382 . تاريخ ابن خلدون ، ج 4 / ص 171 و ج 7 / ص 190 . الذخيره السنيه ، ص 71 - 72 و ص 80 . الروض المعطار ، ص 22 و از مراجع قشتالى رجوع كنيد به :\r\n : ed . SI - 121 - 89 . P , dibI zelaznoG . J . 5211 - 0801 . oN ) ladiP . dE ( lareneG acinorC . 95 - 35 . P . VI . T : dibI : etneufaL . M . 33 - 13 . P : edahomlA alliveS : sacigaC sal \r\n","page_name":" 369 ","page_number":381},
  {"content":"\r\n\r\nموحدين اشبيليه را مركز حكومت خود در اندلس قرار دادند و اشبيليه در پرتو عنايت ايشان به صورت بزرگترين شهرهاى شبه جزيره درآمد با كاخها و باغهاى پرشكوه .\r\nمسجد جامع اشبيليه پس از مسجد جامع قرطبه بزرگترين مساجد جامع اندلس بود و منارهء بلند آن كه امروز به برج ناقوس كليسا تبديل شده هنوز شكوه و زيبايى خود را حفظ كرده است .\r\nسقوط اشبيليه در باقى شهرهاى اندلس كه هنوز به دست مسيحيان نيفتاده بود تاثيرى نوميدكننده داشت و در مغرب و ديگر انحاء عالم اسلامى تاثيرى دردناك . شعرا در رثاى آن - حتى قبل از آنكه به كلى به دست دشمن افتد - مرثيه‌هاى دلگداز سروده‌اند .\r\n\r\n5\r\nسقوط اشبيليه هشدارى بود براى شهرهاى نزديك به آن بويژه شهرهاى غربى كه از بقيه شهرهاى اندلس جدا افتاده بودند .\r\nچون فرناندوى سوم از تنظيم امور مملكت اشبيليه فراغت يافت قواى خود را براى فتح ديگر شهرهاى آن منطقه به سوى شرق و جنوب گسيل داشت . از كيفيت سقوط اين شهرها آگاهى بسيارى نداريم ولى در روايات مسيحى آمده است كه فرناندوى سوم پس از فتح اشبيليه توانست سلطه خود را به شريش و شذونه و القلعه و قادس و شلوقه و اركش و البريجه و روطه يا روضه بسط دهد « 25 » . بعضى را به فتح و بعضى را به صلح گرفت .\r\nدر سال 1249 م / 647 ه كار فتح اين شهرها نيز به پايان آمد . . .\r\nشهرهايى در ولايت غربى ، واقع در غرب وادى الكبير بودند تا اراضى پرتغال ، بيشترشان تحت سلطهء قاضى شعيب بن محفوظ نيرومندترين زعماى اين منطقه بود .\r\n\r\n\r\n","description":"","footnote":"\r\n( 25 ) . نام شهرها به ترتيب به اسپانيايى\r\n zereJ , ainodeS anideM , alaclA , zidaC , racuL naS , socrA , ajirbeL , atoR . \r\n","page_name":" 370 ","page_number":382},
  {"content":"\r\n\r\nشهر استوار لبله مركز فرمانروايى او بود . ابن محفوظ در سال 632 ه شورش كرد و خود را المعتصم لقب داد و توانست حكومت خود را در شهرهاى منطقهء غربى وادى الكبير و آن‌سوى وادى يانه بسط دهد . در روايات از شخصيت ابن محفوظ و اصل و نسب و منشاء او چيزى به دست نمىآيد . ولى چنان برمىآيد كه او از بقاياى زعماى موحدين در اين منطقه بوده است . مخصوصا در روايات مسيحى به اين امر اشارت رفته است . چون قشتاليان بر اشبيليه حملهء خود آغاز كردند و دژهاى مقدم به تصرف ايشان درآمد ابن محفوظ دريافت كه حكومت او نيز در معرض انقراض قرار گرفته است . پس با پادشاه قشتاله به تفاهم رسيد . و اين شيوهء عمل غالب زعماى مسلمان در اسپانيا بود .\r\nبنابه روايات اسلامى طبيره و العلى و شلب و خزانه و مرشوشه و بطرنا و حره را كه همه از شهرهاى غربى بودند به او واگذار كرد . اين معامله در سال 645 ه / 1247 م انجام يافت « 26 » . پادشاه نيز او را در فرمانروايى لبله باقى گذاشت . و چون فرناندو اشبيليه را تصرف كرد ، ابن محفوظ براى ارضاء خاطر او قدمى ديگر برداشت و حصن اللقوه و جبل العيون و وادى انه و شنتيل و حصين و شلطيش را نيز به او تقديم كرد و جزيه به گردن گرفت و قلمرو او به لبله و حوالى آن محدود گرديد .\r\nاما شهرهاى غربى پرتغال چون شلب و طبيره و شنتمريهء غربى سرانجام نصيب پادشاه پرتغال شد . پادشاه پرتغال آلفونسوى سوم ، پس از سقوط اشبيليه به دست قشتاليان و انحلال قدرت دفاعى در ديگر شهرهاى غرب اسلامى فرصت مغتنم شمرد و بر مابقى متصرفات مسلمانان كه در جنوب پرتغال بودند دست تطاول گشود . برادرش و پادشاه پيش از او سانچوى دوم ميرتله را از مسلمانان بستد و به شواليه‌هاى شنت‌ياقب تسليم كرد تا به نگهدارى آن قيام كنند . در سال 640 ه / 1242 پرتغاليها شلب را از موحدين بستدند . والى موحدى منصور نام داشت . پس از تصرف شلب كه از اهم بلاد جنوب غربى بود جز طبيره و شنتمريه غربى باقى نماند . طبيره در سال 641 ه / 1243 م\r\n\r\n\r\n","description":"","footnote":"\r\n( 26 ) . الذخيرة السنيه ، ص 76 .\r\n","page_name":" 371 ","page_number":383},
  {"content":"\r\n\r\nبه دست سواران پرتغالى افتاد و اما شنتمريهء غربى را آلفونسوى سوم پس از محاصره آن از دريا و خشكى در سال 647 ه / 1249 م تصرف كرد . و بر آن اتفاق كردند كه مسلمانان آنجا دين و شريعت خود را حفظ كنند و رعيت پادشاه پرتغال باشند و جزيه بپردازند . آلفونسوى سوم از آن پس فتوحات خود را در آن منطقه ادامه داد و بقاياى دژها و بلاد اسلامى را تصرف كرد . هنوز سال 1250 م نرسيده بود كه همهء ولايت غربى به دست پرتغاليان افتاد . در سال بعد پرتغاليها از رود يانه گذشتند و چند دژ ديگر را در جانب چپ رود به تصرف درآوردند .\r\nو دو قلعهء اورشه و اورسينه را در نزديكى لبله تسخير كردند . پادشاه قشتاله عبور پرتغاليها را به اين منطقه تجاوز به اراضى خود تلقى كرد و منتظر فرصتى نشست تا آنان را به آن سوى رود يانه بازگرداند .\r\nچون در سال 1252 م فرناندوى سوم بمرد و پسرش آلفونسوى دهم به‌جاى او نشست ابن محفوظ صاحب لبله احساس كرد كه پادشاه جديد قشتاله در حزم و سطوت به پايهء پدرش نمىرسد . از اين‌رو پيمانهايى كه با پدرش بسته بود يك‌يك نقض كرد و از پرداخت جزيه سربرتافت و دروازه‌هاى لبله را بست و در آنجا موضع دفاعى گرفت .\r\nآلفونسوى دهم با سپاهى گران بيامد و شهر را محاصره نمود . افواجى از سپاه ابن الاحمر نيز در لشكر او بود . فتح لبله بدان سبب كه شهر بر فراز بلندى بود و نيز باروهايى استوار داشت كار آسانى نبود . مسلمانان از فراز باروها مسيحيان را زير بارانى از آتش و سنگ گرفتند . از آلات پرتاب‌كننده بانگى عظيم برمىخاست كه تا آن زمان در شبه جزيرهء اندلس كس آنها را نمىشناخت و شبيه به توپهاى اوليه بودند . از اين‌رو مهاجمان نه ماه در پاى باروها ماندند و به درون شهر راه نيافتند . ولى سرانجام مردم لبله را كه از هيچ‌جا اميد يارى نداشتند گرسنگى از پاى درآورد و خواستار تسليم شهر شدند بدين شرط كه آنان را امان دهند . آلفونسو بپذيرفت و ابن محفوظ را در برابر تسليم شهر ، ضياع و املاكى در حوالى اشبيليه در دشت الشرف داد . تسليم لبله به سال\r\n\r\n","description":"","footnote":"","page_name":" 372 ","page_number":384},
  {"content":"\r\n\r\n657 ه / 1257 م انجام يافت . « 27 »\r\nدر روايات اسلامى سال تسليم لبله در 660 يا 661 ه / 1262 يا 1263 م يعنى چهار سال بعد از تاريخى كه در روايات مسيحى آمده است ضبط شده و در باب سرنوشت ابن محفوظ گويد كه پس از تسليم لبله از دريا گذشت و با زن و فرزند و ياران به مغرب رفت و در مراكش به خليفه المرتضى پيوست و در سايه عنايت او بياسود .\r\nخليفه موحدى او را به سردارى لشكر برگماشت و تا پايان عمر در اين منصب بود . « 28 »\r\nاما اراضى غربى واقع در شرق نهر يانه چون دو قلعهء اورشه و اورسينه كه پرتغاليان بر آن مستولى شده بودند سبب اختلاف پرتغال و قشتاله شد و اگر پاپ دخالت نكرده بود كار به جنگ مىكشيد . عاقبت اختلاف ميان آلفونسوى دهم پادشاه قشتاله و آلفونسوى سوم پادشاه پرتغال بدين‌گونه حل شد كه پادشاه پرتغال شاهزاده بياتريس دختر غيرقانونى پادشاه قشتاله را به زنى گيرد و پادشاه قشتاله از آن اراضى صرف‌نظر كند و به طريق اقطاع به پادشاه پرتغال دهد و پادشاه پرتغال نيز پنجاه سوار براى يارى پادشاه قشتاله اختصاص دهد تا هرگاه بخواهد در جنگهايش شركت جويند . اين معاهده در سال 1263 م منعقد گرديد . « 29 »\r\nفرناندوى سوم پادشاه قشتاله پس از يك بيمارى سخت در سىام ماه مه سال 1252 م درگذشت به هنگام مرگ پنجاه و چهار ساله بود . سى و شش سال حكومت كرده بود .\r\nاو را در اشبيليه ، آخرين و بزرگترين شهرى كه فتح كرده بود ، پايتخت جديد كشورش به خاك سپردند ، پس از او پسرش و ولىعهدش آلفونسوى دهم كه به آلفونسوى حكيم يا دانشمند ملقب بود به پادشاهى رسيد .\r\nتواريخ اسپانيا از فرناندوى سوم به عنوان مردى نابغه كه منشاء اعمال عظيم بوده\r\n\r\n\r\n","description":"","footnote":"\r\n( 27 ) .  . 911 . P . T , dibi ; etneufaL . M \r\n( 28 ) . البيان المغرب ص 436 .\r\n( 29 ) .  . 021 . PVI . T . dibI ; etneufaL . M \r\n","page_name":" 373 ","page_number":385},
  {"content":"\r\n\r\nاست ياد مىكند . او را بزرگترين پادشاهان قرون وسطى مىشمارند . فتوحات بازپس‌گيرى و فتح مجدد  atsiuqnoceR aL  به دست او به ذروهء خود رسيد . استيلاى او بخصوص بر قرطبه و اشبيليه بزرگترين مراكز علم و فرهنگ اسلامى در غرب اسلامى ضربه‌اى سخت بر سلطهء مسلمانان در آن ناحيه بود . مسيحيان فرناندو را به عنوان يكى از قهرمانان دينى كاتوليكى كه با جنگهاى خود بر ضد مسلمانان به نفوذ آنان پايان داد ، مىستايند .\r\nپاپ كلمنس دهم به او صفت قداست داد و در سال 1671 م فرناندو در شمار قدسيان درآمد و به قديس فرناندو  odnanreF naS  يا فرناندوى مقدس  odnanreF otnaS le  معروف شد .\r\n\r\n","description":"","footnote":"","page_name":" 374 ","page_number":386},
  {"content":"\r\n\r\n\r\nباب پنجم پايان دولت موحدين\r\n\r\n","description":"","footnote":"","page_name":" 375 ","page_number":387},
  {"content":"\r\n . \r\n","description":"","footnote":"","page_name":" 376 ","page_number":388},
  {"content":"\r\n\r\n\r\nفصل اول عصر خليفه ابو محمد عبد الواحد الرشيد\r\nپس از وفات ابو العلى المأمون با پسرش ابو محمد عبد الواحد الرشيد بيعت شد .\r\nالرشيد در اين هنگام با سپاه خود از سلا به مراكش مىآمد . اين بيعت كه بيعت خاصه بود ، در آغاز ماه محرم سال 630 ه / هجدهم اكتبر سال 1232 م انجام گرفت . مشايخ و سادات موحدى مرگ خليفهء متوفى را چندى نهان داشتند . ابو محمد عبد الواحد پس از هزيمت پسر عمش يحيى بن الناصر در اواسط محرم به مراكش درآمد و در قصر فرود آمد . مردم از آمدن او شادمان شدند ، زيرا طوايف موحدين و عرب كه با يحيى آمده بودند بويژه عربهاى سفيان و شيخ ايشان جرمون بن عيسى در پايتخت دست به آشوب و تخريب و تاراج اموال مردم زده بودند . همراه با الرشيد جماعتى از اعراب خلط كه به او و پدرش ارادت مىورزيدند ، آمده بودند . اينان در نواحى مختلف استقرار يافتند .\r\nهمچنين عمش السيد ابو محمد عبد اللّه بن ابى سعد المنصور نيز همراه او بود و مورد اكرام خليفه .\r\nچون الرشيد به مراكش آمد ، مردم سر به فرمان او نهادند و از شهرها و از ميان\r\n\r\n","description":"","footnote":"","page_name":" 377 ","page_number":389},
  {"content":"\r\n\r\nقبايل مختلف ، همه‌جا اعلام بيعت شد .\r\nعصر اين خليفه كه قريب به دهسال مدت گرفت عصر آشوبها و انقلابها بود . ولى در آن برخى حادثه‌هاى مهم نيز رخ داد ، از جمله : آن گروه از موحدين كه عصيان كرده بودند ، به تأييد دولت موحدى بازگشتند و آيين المهدى كه منسوخ شده بود بار ديگر به قاعدهء اول بازگشت و به تمرد عربهاى خلط و قبيلهء هسكوره پايان داده شد و بلاد از آشوب و تاراج آنان برهيد ولى از مهمترين اين حادثه‌ها سربرداشتن بنى مرين و سلطهء آنان بر نواحى شمالى كشور بود .\r\nدر اوايل سال 630 ه عمر بن وقاريط زعيم هسكوره از كوهستان خود به مراكش آمد . فرزندان خليفه المأمون برادران الرشيد نيز همراه او بودند . يكى از ايشان السيد ابو الحسن بود كه پدرش او را در اشبيليه به كفالت يكى از مشايخ موحدين سپرده بود .\r\nسپس مردم اشبيليه او را اخراج كردند و او نزد عم خود ابو موسى به سبته رفت و آن فرزندان به هنگام اشغال مراكش به وسيله يحيى به هسكوره پناه بردند و تحت حمايت ابن وقاريط قرار گرفتند .\r\nابن وقاريط در آغاز از ياران خليفه المأمون و از دشمنان پسر برادرش يحيى بود .\r\nولى چون الرشيد به خلافت رسيد در او وسوسه‌اى پديد آمد . و بدان توسل جست كه با فرزندان خردسال المأمون به حضرت آيد تا عطوفت و ثقت الرشيد را برانگيزد . چون به مراكش رسيد و در آنجا استقرار يافت با السيد ابو محمد بن ابى سعد عم خليفه الرشيد و دوست مهربان او علامهء فقيه ابو اسحاق بن الحجر طرح دوستى افكند . ولى در دوستى خود صادق نبود و گهگاه گرايشهاى مختلف در او به وجود مىآمد كه در پردهء حوادث پوشيده نماند .\r\nابن وقاريط به كثرت افراد و نفوذ قبيلگى خود اعتماد فراوان داشت و از اين‌رو همواره هواهاى تازه در سر مىپرورانيد . بويژه از آن هنگام كه دوست و ناصح او ابو محمد بن ابى سعد درگذشت ، الرشيد همهء خواستهاى او را اجابت مىكرد . حتى جمع‌آورى باج و خراج هزرجه و اغمات وريكه و ديگر قبايل را به او واگذاشت ولى او\r\n\r\n","description":"","footnote":"","page_name":" 378 ","page_number":390},
  {"content":"\r\n\r\nهمچنان گرفتار اطماع خود بود . روزى در اواخر سال 630 ه به بهانهء رفتن به نزد برادران و سر و صورت دادن به كارهاى خود از مراكش بيرون رفت و ديگر بازنگرديد و پس از چندى پرده از كار خويش برگرفت و بر ضد الرشيد عصيان كرد و زير علم رقيب او يحيى المعتصم قرار گرفت و نزد او به ميان قبيلهء مزاله رفت . اين عمل او خبر از فصل جديدى در مبارزه بين الرشيد و يحيى و هم‌پيمانانش مىداد .\r\n\r\n1\r\nچون الرشيد از انعقاد پيمان ميان قبايل هسكوره و يحيى آگاه شد نيرو گرد آورد و به قتال خصمان خويش بيرون شد و داماد خود - شوى دخترش - السيد ابو العلى ادريس را به‌جاى خود در مراكش نهاد . چون ابن وقاريط و يحيى از لشكركشى الرشيد خبر يافتند آنان نيز قبايل هسكوره و مزاله و جلاوه را گرد آوردند و آمادهء حركت به سوى مراكش گرديدند . مادر الرشيد به نزد پسر خود كس فرستاد و پيش از آنكه دشمنان به پايتخت او رسند آگاهش ساخت . الرشيد راه ديگر كرد و آهنگ بلاد هزرجه نمود و در راه از اراضى هسكوره گذشت و به هرجا كه رسيد دست به كشتار و ويرانى زد . يحيى و هم‌پيمانانش به رويارويى با او بسيج شدند . چون ميان دو گروه مصاف افتاد ، ياران يحيى شكست خوردند و به كوهها زدند و لشكرگاه و مساكن خود رها كردند .\r\nالرشيد بر هرچه بود دست يافت . يحيى المعتصم با بقاياى لشكر خود به بلاد سجلماسه رفت و الرشيد پيروزمندانه به مراكش بازگرديد . « 1 »\r\nدر اين هنگام گونثالو ( غنصله ) برادر سانچو سردار رومى ( سپاه مسيحى ) با طايفه‌اى از سپاهيان مسيحى به حضرت آمد . او پيش از آمدنش بر شهر قادس گذشته\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، القسم الثالث ص 291 ، 292 . ابن خلدون ج 6 / ص 254 .\r\n","page_name":" 379 ","page_number":391},
  {"content":"\r\n\r\nبود و با ياران خود به شهر حمله كرده و مردم را كشته و تاراج كرده بود و از آنجا جمعى را نيز اسير كرده بود . قادس در آن هنگام در تصرف ابن هود بود كه سخت با موحدين دشمنى مىورزيد . گونثالو ، اسيران مسلمان را تا ثغر آسفى بياورد ولى مردم آسفى همت كردند و همه را فديهء دادند و آزاد ساختند . قادس از آن پس ويرانه ماند تا در عهد آلفونسوى دهم به تصرف مسيحيان درآمد . « 2 »\r\nاز مهمترين حوادث اين سال - سال 631 ه - آن بود كه ميان زعماى موحدين و الرشيد تفاهم ايجاد شد و اين تفاهم به دست ابو عثمان سعيد بن زكريا الجدميوى بود .\r\nبعضى از بازرگانان مسيحى به جدميوه كه از منازل قديم موحدين بود آمدوشد داشتند .\r\nاز جمله اينان كسى بود كه از سوى خوان‌كيس وكيل سانچو سردار مسيحيان به جدميوه مىآمد . اين مرد به نزد ابو عثمان آمدوشد داشت و براى آنكه كارهايش زودتر به راه افتد به او هدايايى تقديم مىكرد ، ابو عثمان نيز به خدمت و يارى او برمىخاست . چون خوان‌كيس از ماجرا خبر يافت مصمم شد كه خود به ديدار ابو عثمان رود تا با او روابط دوستانه برقرار سازد . ابو عثمان او را به گرمى استقبال كرد و فرصت غنيمت شمرد و علاقهء خود را به بازگشت به اطاعت موحدين آشكار ساخت ولى خواست كه سانچو به سبب مكانتى كه در نزد الرشيد دارد خود اين مهم را بر عهده گيرد . خوان‌كيس او را پاسخ مثبت داد . آن گروه از موحدين كه بر يحيى خروج كرده بودند اكنون از اعمال يحيى المعتصم ملول شده بودند و از افتادن او به دامان هسكوره و ابن وقاريط كه دشمن بزرگ ايشان بود به جان آمده بودند . از اين‌رو به فكر بازگشت و بستن معاهدهء دوستى با الرشيد افتاده بودند . ابو عثمان دلش مىخواست اين مصالحه به دست او صورت گيرد . چون سردار سپاه نيز به اهميت و فائدهء اين كوشش پسنديده آگاه بود به عرض الرشيد رسانيد و موافقت او جلب كرد ، رشيد نيز خشنودى خويش ابراز داشت و براى ابو عثمان امان‌نامه فرستاد . چون نامهء امان به دست او رسيد با برادران شتابان به\r\n\r\n\r\n","description":"","footnote":"\r\n( 2 ) . ابن عذارى ، البيان المغرب ج 3 / ص 292 . الذخيرة السنيه ، ص 70 .\r\n","page_name":" 380 ","page_number":392},
  {"content":"\r\n\r\nمراكش روى نهاد . جمعى از قبيلهء او نيز همراهش بودند . از او استقبال كردند و او را به سرايى كه برايش اختصاص داده بودند درآوردند و خليفه نيز او را بنواخت و صلات و جوايز داد . ابو عثمان كوشيد تا با رجال دولت ، از يك‌سو و با موحدين از سوى ديگر روابط مستحكمى برقرار كند ، و موحدين را برانگيخت كه بر گرد تخت خلافت گرد آيند . موحدين نيز روى به حضرت نهادند . خليفه الرشيد عم خود موسى بن الناصر را معين كرد كه با آنان تماس حاصل كند . در اين هنگام شيخ عربهاى خلط مسعود بن حميدان دريافت كه پيوستن موحدين به الرشيد سبب تقويت شوكت او و ضعف و ناتوانى در موقعيت عربهاى خلط خواهد شد . از اين‌رو نيرويى از مردان خود گرد آورد تا بر موحدين تازد . موحدين خبر يافتند و به جبال خود بازگرديدند . الرشيد كه اين سخن بشنيد به خشم آمد و پس از مشاورت با وزراى خود مصمم شد كه زعيم عربهاى خلط را به دام كشد و بكشد .\r\nابن وقاريط در خلال اين احوال به تحكيم و تقويت مواضع خود مىپرداخت و هم‌پيمان و دوست قديم خود مسعود بن حميدان شيخ خلط را به عداوت تحريك مىكرد و مسعود نيز به نوبهء خود در هرجا كه ميسرش مىافتاد دست به آشوب مىزد و بر مردم ستم مىكرد و از آنان باج و خراج مىگرفت و اموال مردم تاراج مىكرد و به حرم و حريمشان تطاول مىنمود . وكيل او موسى الكافر مردى تاجر بود كه بدون هيچ آزرمى بر مردان دستگاه خلافت فخر مىفروخت . خليفه الرشيد اين همه مىديد و در آتش غضب مىسوخت و همه در اين انديشه بود كه خود را از اين مرد باغى و ستمكار خلاص سازد .\r\nاز ميان برداشتن شيخ خلط كارى آسان نبود . زيرا در حدود دوازده هزار سوار و خيل كثيرى از پيادگان در خدمت داشت با سلاح تمام . و از اموال بسيار و جامه‌ها و ستوران نيك برخوردار . در واقع مىتوان گفت كه مسعود بن حميدان پادشاهى بىديهيم بود . « 3 »\r\n\r\n\r\n","description":"","footnote":"\r\n( 3 ) . ابن عذارى ، البيان المغرب ، ص 295 - 298 .\r\n","page_name":" 381 ","page_number":393},
  {"content":"\r\n\r\nالرشيد براى پايان دادن به اعمال او با وزرا و ناصحان دربار خود مشورت كرد .\r\nقرار بر آن شد كه با وزير خود السيد ابو محمد الكبير سپاهى به بلاد حاحه فرستد به اين عنوان كه مىخواهد باج و خراج آن بستاند . سپس مسعود بن حميدان را براى پاره‌اى مذاكرات به دربار خود فراخواند . الرشيد چنين كرد او نيز بيامد و مورد اكرام واقع شد .\r\nمسعود با جماعت يارانش به دربار خلافت در آمدوشد بود . معاوية بن وقاريط عم عمر بن وقاريط در دربار الرشيد مىزيست ، او به مخالفت با عمر بن وقاريط و دوستى با الرشيد تظاهر مىكرد ، ولى از سوى ديگر با مسعود دوستى مىورزيد . روزى معاويه براى صبحانه سفره‌اى رنگين گسترد و مسعود را دعوت كرد ولى الرشيد پيشدستى كرد و معاويه را بگرفت و اعدام كرد . مسعود در اين هنگام در سراى خليفه بود ، چون او را خبر دادند هيچ نگفت جز آنكه گفت نگذاشتند صبحانهء عربهاى خود را بخوريم . پس براى او و يارانش در عوض آن مهمانى كه به‌هم خورده بود از سوى الرشيد سفره‌اى رنگين‌تر افكندند و در اكرام او مبالغه كردند .\r\nالرشيد اكنون مىخواست مسعود را از سر راه خود بردارد . بنا شد هنگامى كه به قصر مىآيد جمعى بر سر راهش كمين كنند و بكشندش . چون مسعود به سراى خليفه رسيد ، مىخواست با ياران خود درآيد ، گفتندش تنها او خود اجازهء دخول دارد . چون به درون آمد و به مكانى رسيد كه يحيى بن عبد الرحيم با جمعى از بندگان كمين گرفته بود ، از توطئه آگاه شد و شمشير خود بركشيد و ياران را ندا درداد و توانست بازگردد و خود را به آنان برساند . ياران او نيز شمشير بركشيدند و آهنگ خروج كردند ولى همه درها را بسته يافتند . با كوشش تمام در اول را باز كردند ديدند كه ابن ماكسن صاحب شرطه با افراد خود در آنجا ايستاده است . به در دوم روى آوردند آن نيز بسته بود . در اين‌حال همه كسانى كه در ميان باغها خود را پنهان ساخته بودند بيرون آمدند و به سوى اعراب روى نهادند . مسعود مردانه دفاع مىكرد تا يارانش همه يك يك بيفتادند و بمردند . آخرين كس ، او بود كه كشته شد در حال سرش را بريدند و نزد الرشيد بردند . آنگاه الرشيد فرمان داد همه اعراب خلط را كه در پايتخت بودند\r\n\r\n","description":"","footnote":"","page_name":" 382 ","page_number":394},
  {"content":"\r\n\r\nگرفتند و كشتند و سرشان را بر نيزه كرده در شهر گردانيدند . با كشته شدن مسعود يكى از شورشگرانى كه بر مردم ستم مىكرد و دربار موحدى را در تنگنا گذاشته بود از ميان برداشته شد . « 4 »\r\nروزى چند پس از كشته شدن زعيم خلط سپاهى كه الرشيد به سردارى السيد ابو محمد به بلاد حاحه فرستاده بود پيروز بازگرديد . آنگاه الرشيد نامه‌هايى به اطراف به نزد موحدين فرستاد و از آنان خواست به نزد او روند . موحدين نيز دو رسول ، ابو بكر بن يعزى تينمللى و محمد بن بزريجن هنتاتى را به نزد او فرستادند . الرشيد آن دو را به اكرام درآورد و مورد الطاف خود قرار داد . آن دو گفتند موحدين هنگامى به نزد او بازخواهند گشت كه آيين مهدى كه منسوخ شده بار ديگر زنده گردد . نام محمد بن تومرت در خطبه‌ها بيايد و بر سكه‌ها نقش شود و پس از هر نماز بر او درود فرستاده شود . و در اذان به عبارات « تاصليت الاسلام » و سودوت ، و ناردى ، و « اصبح و للّه الحمد » و غير آن بانگ بردارند . الرشيد وعده داد كه خواسته آنان برآورد . سپس موحدين به حضرت آمدند و در خانه‌هايى كه به آنان اختصاص داده شده بود جاى گرفتند . « 5 » و املاك و اموال ايشان و همهء مزايا و حقوق پيشين را به آنان بازگردانيد .\r\nموحدين نيز به صفوف سپاه پيوستند و هريك عهده‌دار كارى شد . « 6 »\r\n\r\n2\r\nحقيقت امر چيز ديگر بود ، از دولت موحدى پيكر ناتوانى بيش باقى نمانده بود .\r\nقلمرو خليفه از حوالى پايتخت - مراكش - فراتر نمىرفت . دولت حفصيه در افريقيه قيام\r\n\r\n\r\n","description":"","footnote":"\r\n( 4 ) . ابن عذارى ، البيان المغرب ، ص 301 - 303 . تاريخ ابن خلدون ، ج 6 ص 255 .\r\n( 5 ) . ابن عذارى ، البيان المغرب ، ص 304 و 305 . ابن خلدون ، العبر ج 6 / ص 254 .\r\n( 6 ) . ابن عذارى ، البيان المغرب ، ص 306 .\r\n","page_name":" 383 ","page_number":395},
  {"content":"\r\n\r\nكرده بود و بنى مرين بيشتر نواحى شمال شرقى را گرفته بودند و طوايف عرب بويژه خلط بر نواحى نزديك به مراكش استيلا داشتند و يحيى المعتصم با بقاياى لشكر خود در سجلماسه موضع گرفته بود . از ديگرسو ، كشته شدن زعيم خلط ، مسعود بن حميدان نتايج بد درپى داشت . زيرا طوايف خلط به هيجان آمدند و يحيى بن هلال بن حميدان را به رياست خود برگزيدند و آتش فتنه برافروختند . عمر بن وقاريط اين فرصت مغتنم شمرد كه عربهاى خلط را زير نفوذ خود گيرد و آنان را به گرفتن انتقام برانگيزد .\r\nعمر بن وقاريط پس از شكست هزرجه نزد يحيى المعتصم بود . عربهاى خلط لشكرى گران بسيج كردند ، ابن وقاريط و يحيى بن هلال هم به آنان پيوستند و به مراكش روى نهادند . هرچه باغها و مزارع و روستاها بر سر راه ديدند ويران كردند ، آن‌سان كه در مراكش قحطى افتاد . الرشيد به دفع مهاجمان برخاست . گونثالو سردار رومى با سواران خود و لشكر الرشيد به سوى وادى تانسيفت كه عربهاى خلط و هسكوره گرد آمده بودند ، در حركت آمد . عبد الصمد بن يلولان‌هسكورى نيز با او بود كه دشمن سرسخت ابن وقاريط بود . در اين نبرد سپاه مراكش شكست خورد و به درون شهر گريخت .\r\nدروازه‌ها را بستند . مردم بترسيدند و پريشان‌حال شدند و هيبت خليفه و خلافت فروكاست . جريان كارها از روزهاى سخت خبر مىداد . اين وقايع در سال 632 ه / 1234 م اتفاق افتاد . « 7 »\r\nموحدين به الرشيد پيشنهاد كردند كه براى رهايى شهر از ويرانى و اسارت اهالى ، از شهر بيرون رود و به كوهستانهاى موحدين در اقصاى جبال اطلس پيوندد . الرشيد اين رأى بپسنديد ولى راه خروج او از شهر بسته بود . الرشيد براى بيرون رفتن از شهر دست به حيله‌اى زد . از اين قرار كه از زبان جرمون شيخ عربهاى سفيان كه همواره از ياران المأمون و پسرش الرشيد بودند و از دشمنان سرسخت خلط ، نامه‌اى جعل كند و خطاب به الرشيد كه ما در وادى ام الربيع ايستاده‌ايم كه به يارى تو بيائيم . دو رسول\r\n\r\n\r\n","description":"","footnote":"\r\n( 7 ) . ابن عذارى البيان المغرب ، ص 307 و 308 . ابن خلدون ، العبر ج 6 / ص 255 .\r\n","page_name":" 384 ","page_number":396},
  {"content":"\r\n\r\nدروغين با نامه در راه كردند و آن دو از نزديكى لشكرگاه خلط گذشتند . آنان را بگرفتند و نامه در نزد ايشان يافتند . عربهاى خلط ترسيدند كه مبادا مواطنشان در خطر افتد ، از اين‌رو لشكرگاه خود بركندند و رهسپار وادى ام الربيع شدند و از اطراف مراكش دور شدند و الرشيد توانست بيرون بيايد و بگريزد . « 8 » چون برفت ابو محمد عبد اللّه بن زكريا را به‌جاى خود نهاد . پس از خروج خليفه از شهر مردم نيز دسته‌دسته بيرون آمدند . خوشبختانه هيچ‌كس متعرض آنان نشد تا با اموال و زادورود خود به اغمات رسيدند . چون عربهاى خلط از فريبى كه خورده بودند آگاه شدند از پى خليفهء فرارى تاختن آوردند و دو روز او را در اغمات محاصره كردند و در ضمن آن به تهيهء ارزاق و علوفه پرداختند . الرشيد براى فرار از اغمات و رفتن به كوهستان حيله‌اى ديگر انديشيد و موفق شد . و چون عربهاى خلط وضع را چنان ديدند و كس در لشكرگاه نديدند به آنجا كه آمده بودند بازگرديدند .\r\nالرشيد با قواى خود به سوى جنوب راند و از بلاد هرغه گذشت و به سجلماسه رفت . والى شهر ارقم بن يحيى بن شجاع بن مردنيش در شهر موضع گرفت و آماده پيكار شد . مسيحيانى كه در شهر بودند دروازه‌ها را گشودند و اظهار اطاعت كردند . مردم به شهر درآمدند و آذوقه برگرفتند و اوضاع آرام شد .\r\nاز آن هنگام كه الرشيد از مراكش بيرون آمده بود ، مردم مراكش سخت در تنگناى گرسنگى افتاده بودند آن‌سان كه برگ درختان و علفهاى خشك مىخوردند و بسيارى از گرسنگى مردند و عربها كه در خارج شهر بودند به داد مردم نمىرسيدند و خود در فراوانى نعمت بودند . سپس السيد ابو ابراهيم بن ابى حفص ملقب به ابى حاقه از بارو بالا رفت و والى شهر ابو محمد بن ابى زكريا بگريخت . ابو ابراهيم زمام كارهاى مراكش به دست گرفت . مردم اميدوار بودند كه از تاراج و كشتار عرب خلاصى يافته‌اند .\r\nدر اين اثناء يحيى المعتصم و ابن وقاريط و طوايف خلط برسيدند و مردم احساس\r\n\r\n\r\n","description":"","footnote":"\r\n( 8 ) . البيان المغرب ، ص 310 و 311 .\r\n","page_name":" 385 ","page_number":397},
  {"content":"\r\n\r\nخطر كردند . يحيى به شهر وارد شد و اصحاب او از عربها و قبايل هسكوره خانه‌ها را تصرف كردند . در اين هنگام وزارت يحيى با ابو محمد بن وانودين و ابو يحيى بن زكريا بن يجلد بود . ابن وقاريط و اتباعش در سراى وزير پيشين ابو سعيد بن جامع فرود آمدند . زعما قصرها و محله‌ها را ميان خود تقسيم كردند . ابن وقاريط و عربها زمام اختيار خليفهء ناتوان را به دست گرفتند . از خواص يحيى المعتصم غلامى بود به نام ابو حمامه بلال ، روزى از على برادر يحيى در نزد او سعايت كرد ، يحيى برادر را بگرفت و بكشت و با آنكه ابن وقاريط و عربهاى خلط هم شفاعت كردند سودى نبخشود . اين امر سبب شايعاتى شد . موحدينى كه در شهر بودند ، شهر را ترك كردند و به هر وسيله كه بود خود را به كوهستان رسانيدند و چشم به راه حوادث نشستند . .\r\nدخول يحيى به مراكش در اواخر سال 632 ه / 1235 م بود . تا اوايل سال بعد در مراكش ماند و الرشيد در سجلماسه بود و سرگرم ساز نبرد . چون كارهاى خود سروسامان داد اعراب سفيان نيز كمر به يارى او بستند . شيخ عربهاى سفيان جرمون بن عيسى بود . الرشيد با قواى خود از سجلماسه به سوى مراكش در حركت آمد . بار ديگر در مراكش هرج‌ومرج افتاد . يحيى از مراكش بيرون شد تا با الرشيد روياروى شود .\r\nمصاف آغاز شد و چند روز به طول انجاميد . در خلال جنگ سواران رومى از لشكر الرشيد بر عربهاى خلط زدند و آنان را با اميرشان از آوردگاه فرارى دادند و لشكر يحيى شكست خورد و زنان و فرزندانشان به اسارت افتادند . الرشيد در ميان موكبى شكوهمند به مراكش وارد شد و ياران خود را صله‌ها داد و دشمنان را عفو كرد . اين وقايع در سال 633 ه / 1236 م به پايان آمد . « 9 »\r\nالرشيد پس از استقرار مصمم شد كه ريشه فساد عربهاى خلط را قطع كند و از پى آنها رفت . در اين زمان عربها از يحيى المعتصم جدا شده بودند . يحيى با اندكى از ياران خود به ميان عربهاى معقل رفت و به آنان پناه برد .\r\n\r\n\r\n","description":"","footnote":"\r\n( 9 ) . البيان المغرب ، ص 318 - 324 . ابن خلدون ، العبر ج 6 / ص 255 .\r\n","page_name":" 386 ","page_number":398},
  {"content":"\r\n\r\nدر سال 633 ه كه مراكش سرگرم جنگهاى داخلى بود ، حادثهء ديگرى اتفاق افتاد و آن حملهء جنووائيها به سبته بود . اينان با كشتيهاى خود براى امور بازرگانى به سبته مىآمدند ، از اين‌رو همواره گروهى از آنان در شهر بودند . جماعتى از ايشان بر آن شدند كه بر شهر استيلا يابند زيرا سبته از نظر تجارى منطقه مهمى بود . اين راز را يكى در نهان با والى شهر ابو العباس اليانشى بازگفت . او نيز قبايل مجاور را بسيج كرد و در روزى معين به شهر فراخواند و آنان در آن روز به شهر درآمدند . جنووائيها كه نقشه خود را شكست‌خورده يافتند به دروازه‌ها هجوم آوردند تا آنها را در ضبط آرند .\r\nسپاهيان بربر آنان را پراكنده ساختند و جمع كثيرى را كشتند . بسيارى خود را از بيم در دريا افكندند و به كشتيهاى جنووايى رسانيدند . اموال و مسافرخانه‌هايشان به تاراج رفت . چون فراريان به جنووا رسيدند ، در حال صد كشتى براى محاصرهء سبته در حركت آمد . چون برسيدند منجنيقها راست كردند و بارو و شهر را زير ضربات خود گرفتند .\r\nفرمانرواى شهر يانشى بر آن شد كه با ايشان به گفتگو پردازد . پس از مذاكره مقرر شد كه خساراتى را كه به جنوايىها وارد آمده به مبلغ چهارصد هزار دينار بپردازند . مردم سبته اين مال گرد آوردند و به آنان دادند و جنووائيها از شهر رفتند . اين واقعه در سال 632 ه / 1235 م اتفاق افتاد و اين روايت صاحب روض القرطاس است . برخى نيز حدوث اين واقعه را در سال 636 ه / 1238 م ضبط كرده‌اند . « 10 »\r\nدر اين اثناء عربهاى خلط بقاياى ياران خود را گرد آوردند و كار را از سر گرفتند .\r\nابن وقاريط به ايشان پيشنهاد كرد كه به فرمانرواى اندلس محمد بن يوسف بن هود اعلان بيعت كنند و از او يارى جويند . عربها موافقت كردند و ابن وقاريط و جماعتى از اعيان خود را برگزيدند تا به نزد او روند . ابن وقاريط در واقع قصد خروج از مغرب را داشت ، زيرا دريافته بود در اين كار پيروز نمىشود . پس با ياران خود به اندلس رفت و بر ابن هود فرود آمد . ابن هود ايشان را مورد تكريم خويش قرار داد . اينان تا سال\r\n\r\n\r\n","description":"","footnote":"\r\n( 10 ) . دربارهء جنگ سبته رجوع كنيد به البيان المغرب ، ص 346 و 347 . روض القرطاس ، ص 183 .\r\n","page_name":" 387 ","page_number":399},
  {"content":"\r\n\r\n635 ه در اشبيليه نزد او زيستند . عربهاى خلط همچنان چشم به راه اقدامات ابن وقاريط بودند كه الرشيد بار ديگر حمله آغاز كرد و آنان به اطراف پراكنده شدند .\r\nالرشيد بسيج نبرد با دشمنان خود كرده بود و موحدين را عطا داد . شيخ ابو على بن ابو محمد عبد العزيز را والى مراكش ساخت و ابو عبد اللّه بن ابى زيد را صاحب الاشغال و ابو زيد مكادى را منصب قضا داد و يوسف بن عثمان را رياست شرطه .\r\nالرشيد با سپاه خود به فاس رفت و در آنجا به امور ملك پرداخت و جمع خراج .\r\nآنگاه به فرماندهى وزير السيد ابو محمد سعيد بن المنصور لشكر به غماره فرستاد و شيخ ابو موسى بن عطوش را به وزارت برگزيد . موحدين در فاس ماندند . و از قبايل غماره و فازاز اموال بسيار گرد آورد و در كار لشكر گشايش داد و كارها استقامت گرفت .\r\nدر خلال اقامت الرشيد در فاس ، يحيى المعتصم بمرد . يحيى پس از شكست اخيرش به عربهاى معقل به نزديكى رباط تازا روى نهاده بود و مردم آن سامان پناهش داده بودند و وعده يارى . ولى در ميان او و عربها خلاف افتاد و آنان نيز به قتلش آوردند . آنگاه پيكر او را به خاك سپردند . اين واقعه در روز دوشنبهء بيست و هشتم رمضان سال 633 ه / ماه مه سال 1236 م در جايى به نام فحص الزاد بين فاس و رباط تازا اتفاق افتاد . سرش را به فاس نزد الرشيد فرستادند . خليفه نيز آن سر را در خيك عسل نهاد و به مراكش فرستاد و نامه‌اى به والى مراكش ابو عبد اللّه بن ابى محمد همراه سر بفرستاد . والى مردم را گرد كرد و نامه بر ايشان بخواند و سر را بر دروازه باب الشريعه بياويخت . « 11 »\r\nابو على در حال به فرمان خليفه زعماى عرب سفيان و جابر را كه در زندان مراكش محبوس بودند اعدام كرد .\r\nابو على در حال به فرمان خليفه زعماى عرب سفيان و جابر را كه در زندان مراكش محبوس بودند اعدام كرد .\r\nچنين بود پايان كار يحيى المعتصم بن الناصر بن المنصور . مدت شورش او از سال 624 كه با او بيعت كردند تا 633 كه كشته شد نه سال مدت گرفت كه همه در\r\n\r\n\r\n","description":"","footnote":"\r\n( 11 ) . البيان المغرب ، ص 339 . ابن خلدون ، العبر ج 6 / ص 255 . روض القرطاس ، ص 166 . در روض القرطاس محل قتل او را فيح عبد اللّه از توابع رباط تازا نوشته است .\r\n","page_name":" 388 ","page_number":400},
  {"content":"\r\n\r\nسرگردانى و پريشانى بود و هرگز فرصت نيافت كه جامهء خلافت بر تن راست كند .\r\nيحيى مردى ناتوان بود و هميشه آلت دست ياران خود و در اين مدت هيچ كار مهمى نكرد .\r\n\r\n3\r\nدر اوايل سال 634 الرشيد از فاس به مراكش بازگرديد . سال صلح و آرامش بود .\r\nعمال نواحى را برگزيد . موحدين نيز سر و سامان يافتند و به كشت اراضى و بهره‌جويى از يك زندگى راحت و آسوده پرداختند .\r\nدر اين سال حادثه‌اى رخ داد كه ابو محمد بن وانودين والى درعه توانست بر سجلماسه استيلا جويد . سجلماسه از اطاعت بيرون آمده بود . زيرا الرشيد چون از سجلماسه بيرون آمد يوسف بن على تينمللى را امارت سجلماسه داد . او نيز يكى از نزديكان خود را به نام يحيى بن ارقم بن مردنيش ، به اداره شهر برگزيد . يكى از صنهاجيان يحيى بن ارقم را كشت . پسر او ارقم بن يحيى بر شهر استيلا جست و به‌جاى پدر نشست . ارقم را بيم آن بود كه الرشيد عزلش كند ، از اين‌رو ادعاى استقلال كرد و همچنان ابو محمد بن وانودين در شهر بود . عاقبت او را وادار كرد تا دست از عصيان برداشت و شهر را بازپس داد و الرشيد نيز او را عفو كرد . « 12 »\r\nخليفه الرشيد بار ديگر از مراكش به فاس آمد و شيخ ابو محمد بن ابى ابراهيم را به جاى خود در مراكش نهاد . در فاس رسولان بنى مرين به نزد او آمدند ، خليفهء موحدى به فراست دريافته بود كه كار آنان بالا خواهد گرفت ، از اين‌رو رسولان را نيكو اكرام كرد و جوايز و صلات داد .\r\n\r\n\r\n","description":"","footnote":"\r\n( 12 ) . تاريخ ابن خلدون ج 6 / ص 256 . البيان المغرب ، ص 331 .\r\n","page_name":" 389 ","page_number":401},
  {"content":"\r\n\r\nدر اين هنگام عمر بن وقاريط به سلا حمله كرد تا مگر آن را در تصرف آورد . ابن وقاريط از آن زمان كه به اندلس رفته بود در اشبيليه مىزيست . به ابن هود پيشنهاد كرد كه چند كشتى به او دهد تا سلا را بستاند . ابن هود نيز موافقت كرد و او با دو كشتى به سلا آمد . السيد ابو العلى شوى فاطمه بنت المأمون خواهر خليفه الرشيد در سلا فرمان مىراند . ابن وقاريط با مقاومت شهر روبه‌رو شد و بازگرديد . الرشيد به سلاكس فرستاد و مادر و خواهرش را به نزد خود خواند تا آسيبى به آنها نرسد « 13 » .\r\nاين آخرين اقدام ابن وقاريط بود . زيرا چون به اشبيليه بازگشت اوضاع دگرگون شد . المتوكل بن هود در ماه جمادى الاول سال 635 ه در المريه بمرد و ما در جاى خود شرح واقعه بيان كرديم . در اين هنگام مردم اشبيليه به زعامت ابو عمرو بن الجد بر پاى خاستند و طاعت بنى هود خلع كردند و به اطاعت موحدين بازگرديدند . در سبته نيز چنين حادثه‌اى رخ داد . مردم ابو العباس اليانشى والى سبته را خلع كردند و با الرشيد بيعت نمودند و بيعت خود به مراكش فرستادند . در همين اوان مردم اشبيليه ابن وقاريط را گرفتند . آنكه در اين اقدام پيش قدم شد ابو عبد اللّه المومنانى فقيه اشبيليه بود كه با موحدين دوستى داشت . او مردم را به دستگيرى ابن وقاريط تحريض كرد و او را به مغرب فرستاد . در ازمور او را تسليم شيخ ابو زكريا بن عطوش نمودند . در زندان ازمور جمعى از زعماى عربهاى خلط محبوس بودند همه را الرشيد به گونه‌اى فريب داده و به خدمت خوانده و دستگير كرده بود . آنگاه لشكر به محلات آنها فرستاده و زن و فرزندشان را به اسارت گرفته بود . الرشيد فرمان داد همه را اعدام كنند . پس همه را سر بريدند و سرها را در سبدى نهاده بر شتر بار كردند و ابن وقاريط را نيز بر آن شتر سوار كردند و به مراكش فرستادند . چون به مراكش وارد شد مردم گرد او را گرفتند و لعنتش كردند . سپس به زندانش بردند و پس از چندى كشتند . پيكر او را بر دروازهء باب الشريعه بياويختند . اين واقعه در اواخر سال 635 ه اتفاق افتاد . « 14 »\r\n\r\n\r\n","description":"","footnote":"\r\n( 13 ) . البيان المغرب ، ص 341 . تاريخ ابن خلدون ج 6 / ص 256 .\r\n( 14 ) . البيان المغرب ، ص 341 و 342 . تاريخ ابن خلدون ج 6 / ص 256 .\r\n","page_name":" 390 ","page_number":402},
  {"content":"\r\n\r\nدر سال 636 ه بيعت ابن الاحمر صاحب غرناطه و مالقه برسيد . ابن الاحمر متردد بود كه آيا خود را در زير علم حمايت ابن هود قرار دهد يا بنى عباس و يا موحدين ، سرانجام موحدين را برگزيد . ابن الاحمر تا پايان عمر الرشيد در سال 640 ه بر بيعت خود باقى بود .\r\nدر سال 636 ه در بلاد سوس مردى به نام ابن ياوجى خروج كرد . و در دژ تيوينوين تحصن اختيار كرد و جمعى گرد او را گرفتند . اعراب معقل نيز به دو گرويدند .\r\nوالى سوس مردى از قبيلهء جزوله را كه مىتوانست به دژ داخل شود به قتل او واداشت .\r\nآن مرد او را كشت و سرش را بريد و به مراكش فرستاد . قبل از او ابو قصبه در آن دژ عصيان آشكار ساخته بود ، آنگاه ابن الفرس بر او شوريد و به قتلش آورد .\r\nدر سال 637 ه در سبته و حوالى آن قحطى عظيمى افتاد . اين سال را « عام سغبه » ناميدند زيرا در اين سال فتنه‌هايى چند پىدرپى اتفاق افتاد . از قحطى و گرانى و قتل و غارت و امثال آن .\r\nگفتيم كه بنى مرين چگونه به وجود آمدند و چگونه از منازل خود در باديه‌هاى ملويه در سراسر انحاء مغرب پراكنده شدند و ميان ايشان و موحدين در ايام يوسف المستنصر چه جنگهايى درگرفت . در اين ايام كه موحدين سرگرم جنگهاى داخلى خود بودند ، بنى مرين جاى پاى خود استوار مىكردند و نفوذ خويش به اطراف بسط مىدادند . و به سوى غرب به درون بلاد مغرب پيش‌روى مىكردند تا آنجا كه بر مكناسه و ديگر بلاد مجاور باج و خراج بستند . اميرشان در اين ايام ابو سعيد عثمان بن عبد الحق بود و الرشيد از خطر ورود بنى مرين به اين مناطق غافل نبود ولى به سبب ازدياد قدرتشان ترجيح مىداد با آنان به ملايمت رفتار كند و پيمان صلح ببندد .\r\nچون طنجه و سبته در اطاعت الرشيد درآمد و كارها در اواخر سال 635 ه به گونه‌اى به صلاح آمد ، الرشيد ابو محمد عبد اللّه بن وانودين را به امارت مناطق غربى فرستاد . ابن وانودين از بهترين زعماى موحدين بود . از طريق دامادى به خاندان خلافت انتساب داشت . السيده دختر يوسف المستنصر را به زنى گرفته بود . به وزارت\r\n\r\n","description":"","footnote":"","page_name":" 391 ","page_number":403},
  {"content":"\r\n\r\nيحيى المعتصم نيز رسيد . سپس او را رها كرد و به خدمت الرشيد پيوست . خليفه او را در سال 632 ه امارت بلاد درعه داد . ابن وانودين در اثناء اين احوال توانست سجلماسه را از ارقم بن مردنيش چنان كه گفتيم بستاند . الرشيد او را بر سجلماسه امارت داد . سپس در سال 634 به مراكش بازگرديد .\r\nدر همان هنگام كه الرشيد ، ابن وانودين را ولايت غرب داد ، ابو على بن خلاص البلنسى را امارت سبته ارزانى داشت و ابو زكريا بن مزاحم الكومى را به نظارت در امور دار الصناعه برگماشت . ابن وانودين با سپاهى گران از مراكش بيرون آمد . نخست براى نظر در اوضاع بلاد اغمات به آنجا رفت . بعضى قبايل در آنجا شورش كرده بودند و بعضى نيز به اطاعت بنى مرين درآمده بودند . خليفه الرشيد به هوش و كياست او در معامله با بنى مرين اعتقاد داشت و همراه او چندبار جامه‌هاى فاخر براى هديه به بنى عبد الحق و مشايخ بنى مرين فرستاده بود . ولى ابن وانودين چون به نزديكى مقر ايشان رسيد ، خصومت آشكار كرد و از ايشان خواست كه همهء فراريان بنى غماره را كه در نزد ايشان است به او تحويل دهند . بنى مرين نپذيرفتند و ميانشان كار به جنگ كشيد .\r\nبنى مرين بر مكان ابن وانودين حمله كردند و جمع بسيارى از لشكرش را كشتند . چون رشيد خبر يافت ابن وانودين را فرمان داد كه براى دفع تجاوز بنى مرين در آن منطقه استقرار يابد . « 15 »\r\nبنى مرين در اين منطقه روز به روز پيشرفت مىكردند و قبايل بزرگى چون هواره و تسوله و مكناسه به اطاعت ايشان درآمد . در برخى شهرها نيز مقرر داشتند كه باج و خراج خويش هر ساله به آنان دهند . از جملهء اين شهرها بودند : فاس و مكناسه و رباطتازا . هنگامى كه بنى مرين ضعف دولت موحدى و شورش بر ضد ايشان را در انحاء مختلف و هرج‌ومرج داخلى را مشاهده كردند گفتند كه در چنين موقعيتى ايشان به نظر كردن در امور دين و حفظ مصالح مسلمين و حمايت آنان از تجاوز دشمن ، اولى از\r\n\r\n\r\n","description":"","footnote":"\r\n( 15 ) . البيان المغرب ص 350 و 351 .\r\n","page_name":" 392 ","page_number":404},
  {"content":"\r\n\r\nموحدين هستند . « 16 »\r\nدر سال 637 ه و به روايتى در محرم سال 638 ه / 1240 م امير بنى مرين ابو سعيد عثمان بن عبد الحق كشته شد . جوانى كه او را از كودكى پرورده بود به ناگاه او را به قتل رسانيد و به نزد ابن وانودين گريخت . بعضى مىگويند ابن وانودين او را به قتل سرور خود مأمور كرده بود . « 17 » پس از ابو سعيد عثمان پسرش امير ابو معرف محمد بن عبد الحق به رياست بنى مرين رسيد . بنى مرين اطاعت كردند ولى پسر عمان او بنى حمامه مخالفت ورزيدند و بار ديگر دشمنى ميان بنى حمامه و بنى عسكر آغاز گرديد و صفوفشان از هم بردريد . ابن وانودين به قلم كاتب خود ابو الحسن السرقسطى نامه‌اى به رشيد نوشت و ماجرا بازگفت و خود با بنى عسكر طرح دوستى ريخت و همراه ايشان به جنگ بنى عبد الحق ( بنى حمامه ) لشكر كشيد . دو لشكر در حوالى سلفات مصاف دادند و از هر دو سو جمعى كشته شدند . ابن وانودين با موحدين و بنى عسكر بازگرديدند و در بيرون مكناسه فرود آمدند . ابن وانودين بر مردم مكناسه كه به بنى عبد الحق گرايش داشتند سخت گرفت و مطالبهء اموال نمود . سپس به فاس رفت و در فاس نيز چنين كرد تا به نزديكى كوه زرهون واقع در شمال مكناسه فرود آمد . مردم از گرد او پراكنده شدند . « 18 »\r\nبنى مرين بر گرد امير خود محمد بن عبد الحق گرد آمدند . زناته و قبايل ديگر نيز به آنان پيوستند و روى به مكناسه نهادند . محمد بن عبد الحق در آنجا با جمعى از سپاهيان مسيحى كه ابن وانودين به حراست آن منطقه فرستاده بود برخورد كرد و آنان را نابود ساخت . بار ديگر ميان ابن وانودين و بنى مرين در هشت ميلى مكناسه جنگ افتاد ، اين‌بار نيز موحدين شكست خوردند و عربها و بنى عسكر كه در لشكر او بودند\r\n\r\n\r\n","description":"","footnote":"\r\n( 16 ) . روض القرطاس ، ص 192 .\r\n( 17 ) . البيان المغرب ص 351 . روض القرطاس ص 192 . الذخيرة السنيه ص 62 .\r\n( 18 ) . البيان المغرب ، ص 352 .\r\n","page_name":" 393 ","page_number":405},
  {"content":"\r\n\r\nبگريختند . ابن وانودين به مكناسه پناهنده شد . بنى مرين بر لشكرگاه او دست يافتند و هرچه امتعه و ستوران بود ، همه را بردند . ابن وانودين با جمعى از سواران خود و پسرش ابو زكريا از مكناسه بيرون آمد و به قصر عبد الكريم ( قصر الكبير ) رفت تا به زن و فرزند و خويشاوندان خود پيوندد و در آنجا موضع گرفت . اين حوادث در اواخر سال 637 ه بود . « 19 »\r\nهزيمت ابن وانودين به اين نحو ، ضربتى تازه بر خلافت موحدى بود و بر هيبت بنى مرين بيفزود و دامنهء نفوذشان تا قصر الكبير كشيده شد . بقيهء قبايل بنى مرين و قبايل غماره نيز به امير محمد بن عبد الحق پيوستند . بنى مرين در آن نواحى به آزادى هر جاى كه مىخواستند جولان مىدادند . الرشيد با آنان به آشتى گراييد و ميانشان نامه‌هاى مودت‌آميز رد و بدل شد .\r\nابن وانودين در قصر عبد الكريم كه بود ، ديد مردم بلادى كه در تحت فرمان او هستند از او به الرشيد شكايت مىنويسند و او را متهم كرده‌اند كه مىخواهد پاى به جاى پاى بنى حفص نهد و دعوى استقلال كند و الرشيد نيز اين اتهامات را باور كرده است . ابن وانودين از قصر عبد الكريم بيرون آمد و آهنگ جبال موحدين نمود و با آنكه بنى مرين در تعقيب او بودند شب و روز اسب تاخت تا به آنجا پناه برد و چون بر الرشيد ثابت كرد كه قصد عصيان نداشته است به مراكش بازگرديد و مورد استقبال او واقع شد .\r\nدر سال 639 ه / 1241 م خليفه وزير و كاتب خود ابو حفص بن المومنانى را از كار دور ساخت و بكشت . سبب آن بود كه در نامه‌اى كه خود به دوستش السيد ابو حفص عمر بن عبد العزيز بن المنصور نوشته بود و او را به سبب فرمانروايىاش در يكى از بلاد تهنيت گفته بود اين عبارت را آورده بود كه « انشاء اللّه اين آغاز خلافت باشد » . پيكى كه نامه را مىبرد اشتباه كرد و آن را به اهل قصر داد و به دست سردار سپاه ابو المسك\r\n\r\n\r\n","description":"","footnote":"\r\n( 19 ) . البيان المغرب ، ص 353 .\r\n","page_name":" 394 ","page_number":406},
  {"content":"\r\n\r\nافتاد . ابو المسك آن را به الرشيد نشان داد ، در حال فرمان قتل مومنانى و السيد ابو حفص را صادر كرد و هر دو فداى يك عبارت كه از سر بىپروايى در نامه آمده بود ، گرديدند . « 20 »\r\nهنوز چند ماهى از اين حادثهء خونين نگذشته بود كه خليفه الرشيد جان باخت . او براى تفرج به يكى از باغهايى كه در جوار قصر احداث كرده بود ، رفت . در آنجا آبگيرى بود . با يكى از كنيزان در زورقى نشستند تا گردش كنند . زورق برگشت و خليفه در آب افتاد و غرق شد و در حال بمرد . بعضى نيز گويند او را كه سخت در تب مىسوخت از آب بيرون آوردند و به قصر بردند و در آنجا پس از سه روز بمرد . اين حادثه روز سه‌شنبهء هفتم جمادى الاخر سال 640 ه / دوم دسامبر سال 1242 م اتفاق افتاد .\r\nابن عذارى مىگويد در گردش بر روى آب عمامه از سر برداشت و گرفتار سرماخوردگى شد و بمرد . الرشيد به هنگام مرگ بيست و چهار سال از عمرش رفته بود . خلافتش از ده سال درگذشته بود .\r\nوزيران او عبارت بودند از السيد ابو محمد عبد اللّه بن ابى سعد بن المنصور و ابو زكريا بن ابى الغمر و ابو عبد اللّه محمد بن عبد اللّه الجنفيسى و ابو على بن ابى محمد عبد العزيز كه بدين ترتيب وزارت كردند جز جنفيسى كه دوبار وزارت كرد . الرشيد با آنكه چون پدرش المأمون نبود كه از ادب و بلاغت بهره برده باشد ، باز هم براى امر كتابت خود عده‌اى از اعلام كتاب عصر را از مغرب و اندلس به خدمت گرفت . اينان عبارت بودند از ابو زكريا الفازازى و ابو عبد اللّه القباجى و ابو عبد اللّه بن ابى عشره و ابو عبد اللّه الفازازى و ابو المطرف بن عميرة المخزومى و ابو الحسن الرعينى و ابو عبد اللّه تلمسانى . بعضى از اينان كاتب پدرش نيز بوده‌اند چون ابو زكريا الفازازى و ابو المطرف بن عميره و ابو الحسن الرعينى .\r\nدر وصف او گفته‌اند كه جوانى گلگون‌چهر و سرخ‌موى بود با ريشى انبوه و قامتى\r\n\r\n\r\n","description":"","footnote":"\r\n( 20 ) . البيان المغرب ، ص 358 . روض القرطاس ، ص 171 . الذخيرة السنيه ، ص 64 .\r\n","page_name":" 395 ","page_number":407},
  {"content":"\r\n\r\nنيكو . چهره‌اش اندكى خال‌خالى بود . « 21 »\r\n\r\n\r\n","description":"","footnote":"\r\n( 21 ) . البيان المغرب ، ص 283 .\r\n","page_name":" 396 ","page_number":408},
  {"content":"\r\n\r\n\r\nفصل دوم عصر خليفه ابو الحسن على السعيد\r\n\r\n1\r\nدر روز جمعهء دهم جمادى الاخر سال 640 ه / پنجم دسامبر سال 1242 م كه خليفه الرشيد ديده از جهان بربست خليفهء نو برگزيده شد . او ابو الحسن على بن ابى العلى ادريس بن يعقوب المنصور بود و برادر خليفه متوفى . ابو الحسن از بزرگان و مشايخ موحدين بود . نخست مىخواستند پسر الرشيد را كه كودكى خردسال بود به خلافت بردارند . ولى بزرگان گفتند كه از خلافت كودكان ملول شده‌اند و به ابو الحسن على برادر خليفه نيز نمىپرداختند . زيرا ابو الحسن على رنگى سخت سياه داشت كه مادرش كنيزى از مردم نوبه بود . ولى ابو محمد بن وانودين ، بزرگ مشايخ موحدين برخاست و با او بيعت كرد و او را بر تخت خلافت نشاند . پس از او خويشاوندان و نزديكان و مشايخ با او بيعت كردند و كار انتخاب خليفه به پايان آمد « 1 » .\r\nخليفهء جديد السعيد و المعتضد باللّه لقب گرفت و بيشتر به السعيد معروف گرديد .\r\n\r\n\r\n","description":"","footnote":"\r\n( 1 ) . ابن عذارى ، البيان المغرب ، ص 358 و 359 .\r\n","page_name":" 397 ","page_number":409},
  {"content":"\r\n\r\nاين كار كارى موفقيت‌آميز بود ، زيرا خليفهء نو شخصيتى قوى و با عزم و اراده بود و در چنين موقعيتى كه دولت موحدى گرفتارش شده بود ، وجودش ضرورى مىنمود . خليفه السعيد ، ابو اسحاق بن ابراهيم و ابو زكريا بن عطوش را به وزارت برگزيد و ابو الحسن الرعينى و ابو عبد اللّه تلمسانى را نيز در مقام دبيرى خود ابقاء كرد .\r\nالسعيد نخستين اقدامى كه كرد دستگير كردن و به زندان فرستادن جمعى از رجال موحدين بود كه با او مخالفت مىورزيدند . همچنين سيده حبابه مادر برادر خود الرشيد ، را زندانى كرد و مبالغ گزافى از اموال او را مصادره نمود ، تا از شر دسايس او در امان ماند . آنگاه عربهاى خلط و جشم را بنواخت و زعماى آنان را به خود نزديك گردانيد . از كار مزدوران يعنى سربازان مسيحى كه در لشكر او بودند غافل نماند .\r\nاينان را پدرش المأمون به مراكش آورده بود و در كليسايى كه در پايتخت ساخته بودند زندگى مىكردند و در لشكركشيها شركت مىجستند .\r\nدر ابتداى امر عبد اللّه بن زكريا الهزرجى در سجلماسه بر او خروج كرد . عبد اللّه از معارضان بيعت او بود . عبد اللّه بن زكريا به نام ابو زكريا الحفصى صاحب افريقيه خطبه خواند . از سوى ديگر در اطراف تلمسان حوادث ديگرى رخ داد . زعيم نيرومند بنى عبد الواد يغمراسن بن زيان كه اكنون فرمانرواى تلمسان شده بود از بيعت موحدين خارج شده بود . لازم است در اينجا شمه‌اى به علل اين دگرگونى پردازيم :\r\nپس از غزوات محمد بن اسحاق ابن غانيه در مغرب اوسط و حوالى تلمسان و ويران ساختن او اين نواحى را ، قبايل زناته بر ضد موحدين خروج كردند . مقدم بر همهء اين قبايل بنى عبد الواد و بنى راشد و بنى توجين بودند . اينان به حوالى تلمسان و مغرب اوسط نفوذ كردند . شهرهاى شرقى مغرب نيز در اثر جنگهاى بنى غانيه ويران شده بود . از اين‌رو قبايل زناته در مغرب اوسط شهرى آباد و توانگر جز تلمسان نيافتند . پس آن را مورد حملات تاراجگرانهء خود قرار دادند . موحدين به استحكامات تلمسان توجه خاص داشتند تا آنجا كه تلمسان استوارترين شهرهاى مغرب شده بود ولى اين استحكامات نتوانست آن را از سرنوشتى كه در انتظارش بود دور نگهدارد . آل\r\n\r\n","description":"","footnote":"","page_name":" 398 ","page_number":410},
  {"content":"\r\n\r\nزيان - از بنى عبد الواد - نيرومندترين و حادثه‌جوترين قبايل زناته بودند . منازلشان ميان بطحاء و وادى ملويه در مغرب تلمسان بود . زعيم ايشان يغمراسن بن زيان بن ثابت ، از دليران اين خاندان بود كه از سال 633 ه بر قوم خود رياست يافته بود . بنى مظهر و بنى راشد نيز به او پيوستند و يغمراسن براى دست‌يابى به تلمسان مانعى بر سر راه خود نمىديد . افزون بر اينها پادگان موحدين در آن شهر نيز ناتوان بود . يغمراسن تلمسان را پايگاه دولت خود گردانيد و ترتيب سپاه داد و جامه رياست بر تن راست نمود و آثار دولت بنى عبد المؤمن بزدود و تنها به اين اكتفا كرده بود كه به خليفهء مراكش در خطبه دعا كند . جمع كثيرى از مردم شرق اندلس و در رأس آنها ابن وضاح به نزد او آمدند و ابن وضاح از مقربين و مشاوران او شد . همچنين شاعر بزرگ ابو بكر بن الخطاب هم بيامد و منصب دبيرى او يافت . يغمراسن از نيات بنى عبد المؤمن و بنى حفص برحذر بود و نيز از آزمنديهاى بنى مرين خود را در امان نمىدانست و ميان آنان كشمكشهاى پىدرپى رخ مىداد . « 2 » يغمراسن رشتهء دوستى خود را از دربار موحدين نگسسته بود . و الرشيد او را دوست مىداشت و براى او هدايايى مىفرستاد تا به بنى مرين گرايش نيابد .\r\nيغمراسن به هنگام جلوس خليفه على السعيد هديه‌اى گرانبها از اسبان راهوار فرستاد و به او نوشت كه حاضر است با بنى مرين وارد جنگ شود . چون امير ابو زكريا الحفصى امير افريقيه از اين امر خبر يافت ترسيد كه مبادا ميان يغمراسن و بنى مرين هم روابط دوستى برقرار شود . آنگاه هر سه به جنگ با افريقيه همداستان شوند ، از اين‌رو براى بىاثر ساختن چنين نقشه‌اى وارد اقدام شد . در اين هنگام بعضى از زعماى زناته نزد او آمدند و او را به جنگ تلمسان ترغيب كردند شايد از آن پس بر ملك موحدين استيلا يابد . امير ابو زكريا لشكرى گران گرد آورد و رهسپار تلمسان شد و در اواخر سال 639 ه شهر را در محاصره آورد . يغمراسن ديد ياراى مقاومتش نيست با زن و فرزند و خواص خود از شهر بيرون آمد . محاصره‌كنندگان راه بر او گرفتند و او از ميان آنان\r\n\r\n\r\n","description":"","footnote":"\r\n( 2 ) . تاريخ ابن خلدون ج 7 / ص 77 ، 78 ، 79 .\r\n","page_name":" 399 ","page_number":411},
  {"content":"\r\n\r\nراهى برگشود و به صحرا گريخت و به كوهى پناه برد . ابو زكريا وارد تلمسان شد و مردمش را عفو نمود . چون با خواص خود از ميان موحدين ، مشورت كرد كه چه‌كسى را بر تلمسان امارت دهد همه به يغمراسن اشارت كردند . امير او را امان داد و فراخواند و بر تلمسان و اعمال آن امارت داد ، تاميان مملكت افريقيه و شمال ناحيهء مغرب كه در آنجا قدرت بنى مرين روز به روز در افزايش بود حايل باشد .\r\nاين حادثه در ماه ربيع الاول سال 640 ه / اوايل سال 1243 م اتفاق افتاد . « 3 »\r\nخليفه على السعيد به امر سجلماسه پرداخت . والى شورشگر آن به نام امير ابو زكريا الحفصى خطبه مىخواند و عربها از هرسو به نزد او مىرفتند . امير ابو زكريا كارها به او واگذار كرده بود و او را وعدهء يارى داده بود . جماعتى از مشايخ موحدين كه از تعرض و غدر السعيد ترسيده بودند مىخواستند بگريزند و به سجلماسه روند . السعيد در اين هنگام با قواى خود از مراكش بيرون آمده و در وادى تانسيفت و در نزديكى آن فرود آمده بود . از اين مشايخ ابو زيد عبد الرحمان بن زكريا الجدميوى و ابن واجاج و ابو سعيد العود الرطب هنتاتى ، از آنجا به تلمسان گريختند ، ولى ابو عثمان سعيد برادر ابو زيد كه رهبر اين حركت بود گرفتار شد و السعيد به قتل او فرمان داد و پس از مصادرهء همهء اموالش در مراكش او را كشتند . رؤساى فرارى با تحمل مشقات به سجلماسه رسيدند و در كنف حمايت والى شورشگر آن يغمراسن قرار گرفتند ابو سعيد هنتاتى به تونس رفت و از امير تونس اكرام فراوان يافت .\r\nوالى سجلماسه عبد اللّه بن زكريا الهزرجى بسيج دفاع مىكرد . السعيد نيز به نوبهء خود مىكوشيد به حركت او پايان دهد ، تا براى ديگران عبرت باشد . پس با قواى خود وارد درعه گرديد . آنگاه نزد مشايخ سجلماسه نامه فرستاد و در آن نامه وعده‌هاى جميلشان داد . در اين هنگام ابو زيد زكريا الجدميوى براى بازگشت به اطاعت خليفه\r\n\r\n\r\n","description":"","footnote":"\r\n( 3 ) . تاريخ ابن خلدون ج 6 / ص 257 و ج 7 / ص 81 . البيان المغرب ، ص 361 و 362 . الذخيرة السنيه ، ص 64 و 65 . تاريخ الدولتين زركشى ، ص 21 .\r\n","page_name":" 400 ","page_number":412},
  {"content":"\r\n\r\nفرصتى يافت . با سران مسيحى كه در شهر بودند در نهان توطئه كرد . مسيحيان عربهايى را كه نگهبانان قصبه ( قلعه ) بودند تحت فشار قرار دادند و ابو زيد با مشايخ سجلماسه توانستند به درون روند . ابو زيد قصبه را به مردان جنگى و تيراندازان ماهر پر كرد . و در حال به السعيد پيام فرستاد و او را از آنچه كرده بود آگاه نمود . خليفه سپاس گفت و از گناه او درگذشت . در اين اثناء عبد اللّه بن زكريا الهزرجى را دستگير كرد و دست بسته نزد السعيد فرستاد . او نيز فرمان به اعدامش داد و با وجود شفاعتهاى بسيار به قتلش آورد . سرش را بريدند و بر دروازهء باب الكحول مراكش بياويختند . السعيد بدون آنكه به سجلماسه داخل شود به مراكش بازگرديد . ( به سال 642 ه / 1244 م ) . « 4 »\r\nابو على بن خلاص البلنسى والى سبته بيعت موحدين به يك‌سو افكند . همچنين مردم اشبيليه در اندلس نيز خلع طاعت كردند و اين كار به راهنمايى زعيمشان ابو عمرو بن الجد بود . دو شهر سبته و اشبيليه با فرمانرواى افريقيه امير ابو زكريا الحفصى بيعت كردند . از سوى مردم اشبيليه هيأتى به تونس رفت و اعلام بيعت نمود .\r\nابن خلاص نيز فرزند خود را با بيعت خود و هدايايى براى امير ابو زكريا الحفصى به تونس فرستاد ولى همه در آب غرق شدند و ما پيش از اين بدان اشارت كرديم . در اينجا مىافزايم كه نفوذ بنى مرين در شمال منطقه مغرب گسترش يافت حتى به درون اقاليم مغرب نيز سرايت كرد .\r\nاز اين‌رو در سال 646 ه السعيد بار ديگر از مراكش به قصد اقاليم غربى بيرون آمد . جمع كثيرى از مصامده و عربها و روميان با او بودند . بعضى شمار سپاه او را ده هزار و برخى بيش از بيست هزار نوشته‌اند . خليفه السعيد به سوى بنى مرين در حركت آمد . بنى مرين هم به سردارى ابو معرف محمد بن عبد الحق مستعد رويارويى با موحدين گرديدند . ميان دو لشكر در اغلان در نزديكى فاس نبرد افتاد . امير بنى مرين پيش\r\n\r\n\r\n","description":"","footnote":"\r\n( 4 ) . البيان المغرب ، ص 363 و 364 . تاريخ ابن خلدون ، ج 6 / ص 257 .\r\n","page_name":" 401 ","page_number":413},
  {"content":"\r\n\r\nتاخت . يكى از سواران مسيحى به نام خوان‌گايتان كه در لشكر موحدين خدمت مىكرد آهنگ او كرد و با سلاح خود او را بزد و بر زمين افكند و بكشت . بنى مرين منهزم شدند و به جبال غياثه موضع گرفتند . در آنجا به‌جاى امير مقتول خود برادرش ابو يحيى يا ابو بكر بن عبد الحق را به رياست برگزيدند . اين واقعه در ماه جمادى الاخر سال 642 ه / اواخر سال 1244 اتفاق افتاد . « 5 » اين روايت صاحب الذخيرة السنيه و ابن خلدون است ولى ابن عذارى مىگويد جنگى رخ نداد و ميان دو فريق صلح افتاد . « 6 » مىتوان اختلاف دو روايت را بدين‌گونه بر طرف كرد كه پس از شكست بنى مرين ميان ايشان و موحدين پيمان صلح بسته شده باشد ، هرچند با توجه به خصومتهايى كه ميان بنى مرين و موحدين همچنان باقى بود اين توجيه را نمىتوان پذيرفت .\r\nاز حوادث سال 642 ه يكى آن بود كه السعيد ، ابو محمد بن وانودين قطب مشايخ موحدين و همان كه او را بر تخت خلافت نشاند ، بگرفت و با ابو زكريا بن مزاحم و ابو زكريا بن عطوش به ازمور فرستاد تا در آنجا زندانى شوند . اما ابن وانودين يكى از نگهبانان را با دادن مالى بفريفت و شب از زندان بگريخت و بامدادان به منازل اعراب سفيان رسيد . كانون بن جرمون سوارى چند همراه او نمود تا به جبال هنتاته رفت و در ميان قوم خود نزول كرد . چون السعيد از ماجرا خبر يافت فرمان داد تا همهء نگهبانان را گردن زدند و سرها را از باروى شهر بياويختند و ابن عطوش و ابن مزاحم را نيز از زندان آزاد نمود . آنگاه از ابن وانودين پوزش خواست و او را فراخواند ولى ابن وانودين ترجيح داد كه در تيفنوت بماند . و در همانجا ماند تا مرگش فرارسيد « 7 » .\r\nكانون بن جرمون و قومش عربهاى سفيان با السعيد دل بد كردند ولى از آن‌سو عربهاى خلط و بنى جابر به دو گراييدند . كانون با امير ابو يحيى بن عبد الحق ، امير\r\n\r\n\r\n","description":"","footnote":"\r\n( 5 ) . الذخيرة السنيه ، ص 66 و 67 ، تاريخ ابن خلدون ج 7 / ص 171 . روض القرطاس ، ص 193 .\r\n( 6 ) . البيان المغرب ، ص 366 .\r\n( 7 ) . ابن عذارى ، البيان المغرب ، ص 368 - 370 . تاريخ ابن خلدون ج 6 / ص 257 .\r\n","page_name":" 402 ","page_number":414},
  {"content":"\r\n\r\nبنى مرين پيمان دوستى بست . بنى مرين سپاهى عظيم در منطقهء غرب گرد آوردند و بنى راشد از زناته و بنى وراو و بنى سفيان نيز به آنان پيوستند . السعيد خطر را احساس كرد و لشكر خود را عطا داد و آماده پيكار شد و به سوى شمال در حركت آمد تا به تامسنا رسيد . بنى مرين در آنجا تحت فرمان ابو يحيى گرد آمده بودند و در نزديكى واسنات براى نبرد استقرار يافتند . در اين نبرد نيز بنى مرين منهزم شدند . السعيد از تعقيب آنان بازايستاد ، زيرا مىترسيد كانون بن جرمون و عربهاى سفيان كه از ميدان جنگ بيرون رفته‌اند روى به مراكش نهند . از اين‌رو خود به سوى مراكش در حركت آمد . ولى كانون و قومش راه نزديكتر و آسان‌ترى را اختيار كرده بودند و آن راه ازمور بود . كانون به يارى زعيم شهر ابن يزيمر بر ازمور استيلا يافت و از مردم بويژه يهوديان اموالى گزاف به زور بستد . والى ازمور ابن معنصر الكومى از شهر بيرون آمده براى اداى تحيت به نزد السعيد رفته بود . چون خليفه السعيد از استيلاى كانون بر ازمور خبر يافت به ازمور روى نهاد . كانون از شهر بيرون آمد و به دكّاله رفت . در آنجا با السعيد مصاف داد . بيشتر اعراب همراه او كشته شدند . كانون خود بگريخت و السعيد سرهاى كشتگان به مراكش فرستاد . سرها از سور بياويختند . السعيد به ازمور داخل شد و مردم را عفو كرد و ابن يزيمر را بگرفت و دست بربسته به مراكش فرستاد . او در آنجا كشته شد . اين واقعه احتمالا در اوايل سال 643 ه / 1245 م اتفاق افتاد . « 8 »\r\n\r\n2\r\nچون امير ابو يحيى بن عبد الحق به زعامت قوم خود بنى مرين رسيد ، نخستين اقدامى كه كرد اين بود كه مناطق مغرب را كه تحت فرمان او بود ميان قبايل بنى مرين تقسيم كرد و خود با لشكرش برفت و در ناحيه‌اى ميان سلفات و كوه زرهون در شمال\r\n\r\n\r\n","description":"","footnote":"\r\n( 8 ) . البيان المغرب ، ص 370 - 373 . تاريخ ابن خلدون ج 6 / ص 352 .\r\n","page_name":" 403 ","page_number":415},
  {"content":"\r\n\r\nمكناسه فرود آمد . بار ديگر كشاكش ميان بنى مرين از سر گرفته شد . بنى عسكر بار ديگر به امير خود بشوريدند و به موحدين پيوستند و آنان را بر ضد بنى عبد الحق برانگيختند . خليفه السعيد نيز از فرود آمدن بنى مرين در نزديكى مكناسه بيمناك بود .\r\nپس با سپاه خود به فاس رفت و در آنجا بنى عسكر با او بيعت كردند . همچنين يغمراسن صاحب تلمسان نيز به او پيوست ولى اين اتحاد به زودى از هم بگسست . زيرا خليفه گروگانهاى بنى عسكر را آزاد نساخت مگر آنگاه كه بنى عسكر متوسل به زور گرديدند .\r\nاز سوى ديگر يغمراسن كسى نبود كه بتوان به نيات او پى برد . سرانجام لشكر خود برگرفت و به تلمسان بازگرديد . « 9 »\r\nچون بنى مرين مكناسه را محاصره كردند و راه آمدوشد بر آن بستند ، مردم مكناسه براى خروج از تنگنا قيام كردند و والى موحدى خود را كشتند . امير يعقوب بن عبد الحق ، برادر امير ابو يحيى ، زعيم مكناسه ابو الحسن بن ابى العافيه را واداشت تا از مردم شهر براى ابو زكريا الحفصى بيعت بستاند و بنى مرين در اين ايام فرمانبردار او بودند . تصميم عملى شد و ابو المطرف بن عميره كه در آن روزها منصب قضاى مكناسه را بر عهده داشت نامهء بيعت بنوشت و به افريقيه فرستاد . امير ابو زكريا الحفصى ثلث ماليات شهر را به امير يعقوب بن عبد الحق اقطاع داد .\r\nاين واقعه در روز جمعهء بيستم ربيع الاول سال 643 ه اتفاق افتاد . « 10 »\r\nاين واقعه در دربار موحدين انعكاس بزرگى داشت . زيرا امپراطورى موحدى دچار انحلال شده بود . مثلا اندلس از حوزه اقتدار موحدين بيرون رفته و به دست ابن هود و ابن الاحمر افتاده بود ، سپس اندك‌اندك طعمه مسيحيان مىشد . افريقيه را نيز بنى حفص گرفته بودند و سبته از ربقهء طاعت ايشان بيرون آمده بود . بنى عبد الواد بر تلمسان و حوالى آن غلبه يافته بودند و بنى مرين تا اعماق مغرب پيش رانده بيشتر\r\n\r\n\r\n","description":"","footnote":"\r\n( 9 ) . الذخيرة السنيه ، ص 68 - 70 . تاريخ ابن خلدون ج 7 / ص 171 ، 172 .\r\n( 10 ) . نص اين بيعت در البيان المغرب ، آمده است ، ص 373 - 378 .\r\n","page_name":" 404 ","page_number":416},
  {"content":"\r\n\r\nنواحى غربى آن را تصرف كرده بودند و در مكناسه در نزديكى فاس پايتخت دوم موحدين استقرار يافته بودند . اكنون دولت موحدى نياز به بازويى توانا داشت كه بار ديگر عظمت امپراطورى را تجديد كند و السعيد از آغاز حكومتش مىخواست چنين بازويى شود . پس موحدين و قبايل مصامده و ديگر قبايل و نيز مسيحيان و غزان را فراخواند . كانون بن جرمون و قومش عربهاى سفيان نيز به او پيوستند . قبايل جشم و طوايف عرب نيز بيامدند و با اين لشكر عظيم در ماه ذو الحجهء سال 645 ه / آوريل سال 1248 م از مراكش بيرون آمد و در وادى تانسيفت استقرار يافت . قصدش آن بود كه نخست بنى مرين را گوشمال دهد و آنان را از اقطار مغرب اوسط دور سازد ، سپس تلمسان را از بنى عبد الواد بستاند آنگاه به جنگ بنى حفص رود و افريقيه را به قلمرو موحدين درآورد . السعيد به سوى شمال در حركت آمد تا به وادى ملويه و رباط تازه رسيد ، و روبه‌روى منازل بنى مرين فرود آمد . چون امير ابو يحيى زعيم بنى مرين را چشم بر آن لشكر گران افتاد ، دانست كه ياراى پايدارىاش نيست . پس راه آشتى در پيش گرفت و از همهء بلادى كه اشغال كرده بود چشم پوشيد و به سوى بلاد ريف واپس نشست . در اين معاهدهء صلح آمده بود كه بايد گروههايى از بنى مرين ، در تصرف تلمسان ، خليفه را يارى دهند . چون به مكناسه رسيد ، مردم فرزندان خود را با قرآن پيش فرستادند و طلب بخشايش كردند خليفه نيز از گناهشان بگذشت و امانشان داد .\r\nخليفه السعيد از آنجا رهسپار فاس شد و در خارج شهر فرود آمد . مشايخ و فقهاى فاس براى عرض تحيت بيرون آمدند . آنگاه در نوزدهم محرم سال 646 ه روانهء تلمسان گرديد كه چون از كار تلمسان فارغ شود روى به افريقيه نهد . غرض از حركت موحدين به سوى افريقيه نزديك شدنشان به صقليه بود و كوشش در انعقاد پيمانى با فرمانرواى آن . فردريك اول پادشاه صقليه نزد الرشيد سفير و هديه فرستاده بود ولى پيش از رسيدن سفير و هدايا الرشيد مرده بود . برادرش السعيد از فرستادهء صقليه به گرمى استقبال كرد و به نوبهء خود براى پادشاه صقليه هدايايى ارسال داشت و خواست كه او را\r\n\r\n","description":"","footnote":"","page_name":" 405 ","page_number":417},
  {"content":"\r\n\r\nدر تصرف افريقيه با فرستادن ناوگانى يارى دهد . « 11 » چون به نزديكى تلمسان رسيد نزد يغمراسن پيام فرستاد كه به نزد او رود . يغمراسن وزير خود فقيه عبدون را روانه ساخت و فرمانبردارى خويش را به او اعلان داشت ولى از رفتن به نزد او پوزش خواست .\r\nيغمراسن در اين هنگام از تلمسان بيرون آمده بود و به دژ تامزجدرت يا تامجردرت پناه برده بود . خليفه مصمم شد يغمراسن را به چنگ آورد از اين‌رو از پى او به سوى دژ در حركت آمد . وزيرش ابن عطوش و ديگران او را از رفتن در گردنه‌هاى پيچ‌درپيچ كوهستان منع كردند ولى او نشنيد و وارد تنگناها گرديد . بنى عبد الواد بر سر راه او كمين گرفته بودند . به ناگاه برجستند و وزير ابن عطوش را كشتند و پس از او السعيد را نيز بر خاك هلاك افكندند . سپاه موحدين پراكنده شده روى به گريز نهاد . كسى كه السعيد را كشت سوارى بود موسوم به يوسف بن عبد المؤمن الشيطان كه در دامنهء كوه كمين گرفته بود و يغمراسن نيز پشت سر او بود و پسر عمش يعقوب بن جابر در كنار او .\r\nچون خليفهء موحدى از اسب درغلطيد ، در همان نفسهاى آخر يغمراسن بر روى او خم شد و سوگند خورد كه به دست او كشته نشده . سپس فرمان داد او را غسل دهند و كفن كنند و در مكانى به نام العباد خارج شهر تلمسان به خاك سپارند . بنى عبد الواد بر لشكرگاه عظيم موحدين مسلط شدند . اين واقعه در روز سه‌شنبهء آخر ماه صفر سال 646 ه / بيست و سوم ژوئن سال 1248 م اتفاق افتاد . « 12 »\r\nبدين‌گونه خليفه ابو الحسن على السعيد به ناگهان كشته شد بدون آنكه بتواند طرحى را كه ريخته بود عملى سازد . شايد اگر فرصت يافته بود مىتوانست دولت موحدى را از سقوط نجات دهد .\r\nدر روايات آمده است السعيد مردى دلير و بلندهمت و سلحشور بود . رنگ پوستش سياه بود ، قامتى معتدل و مويى صاف و چشمانى مليح داشت . « 13 »\r\n\r\n\r\n","description":"","footnote":"\r\n( 11 ) . البيان المغرب ، ص 386 .\r\n( 12 ) . الذخيرة السنيه ، ص 78 . البيان المغرب ، ص 387 ، 388 . تاريخ ابن خلدون ، ج 6 / ص 58 و ج 7 / ص 82 .\r\nروض القرطاس ، ص 102 .\r\n( 13 ) . ابن ابى زرع ، روض القرطاس ، ص 171 .\r\n","page_name":" 406 ","page_number":418},
  {"content":"\r\n\r\n\r\nفصل سوم عصر خليفه ابو حفص عمر المرتضى لامر اللّه\r\n\r\n1\r\nچون خليفه ابو الحسن السعيد در كوهستان تلمسان در اواخر ماه صفر سال 646 ه به قتل رسيد و خبر كشته شدن او و پراكنده شدن لشكرش ، به مراكش رسيد ، دربار موحدى به‌هم برآمد و السيد ابو زيد برادر خليفهء مقتول كه والى مراكش بود به تكاپو افتاد و مشايخ موحدين را كه در پايتخت بودند فراخواند تا خليفهء جديد را برگزينند . آنان به ابو زيد اشارت كردند ولى ابو زيد پوزش خواست . برخى السيد ابو حفص عمر والى سلا را پيشنهاد كردند كه به خردمندى و پرهيزكارى موصوف بود . موحدين بر اين اتفاق كردند و در غياب ابو حفص برادرش ابو زيد ، به نيابت از او بيعت گرفت . ابو حفص عمر ، پسر السيد ابو ابراهيم فرزند خليفه ابو يعقوب يوسف بن عبد المؤمن بود . سابقا والى اغمات بود سپس السعيد او را امارت سلا و رباط الفتح داده بود . در جامع المنصور در اوايل ماه ربيع الاول براى او بيعت گرفته شد . حاكم ابن اصلماط نامهء بيعت را براى او برد . ابو حفص عمر از سلا به تامسنا مىآمد ، مىخواست به مراكش رود . جمعى از مشايخ موحدين نيز با او بودند . در راه براى او خيمه‌اى برپا كردند و نامهء بيعت را خواندند حاضران نيز دست بيعت دادند . آنگاه با\r\n\r\n","description":"","footnote":"","page_name":" 407 ","page_number":419},
  {"content":"\r\n\r\nموكبى كه در خور مقام خلافت بود بيامد تا به نزديكى پايتخت رسيد . مشايخ موحدين نيز با طبل و علم به استقبال شدند . خليفه نخست در البحيره فرود آمد ، آنگاه با موكبى عظيم به شهر درآمد . « 1 »\r\nخليفهء جديد را المرتضى لامر الله لقب دادند . مردى پنجاه ساله بود . با طبعى ملايم و پارسا و دور از آزمندى . در آغاز كار ابو محمد بن يونس را به وزارت برگزيد و چون برادرش ابو اسحاق از سجلماسه آمد وزارت به او داد . آنگاه يعقوب بن كانون را بر اعراب بنى جابر و عم خود يعقوب بن جرمون را بر عرب سفيان مقام شيخى داد و هريك را به بلد خود فرستاد . آنگاه برخى از حواشى و خدم خليفه السعيد را بگرفت ، بخصوص مصاحب او ابن المسك و حرة عزونه خواهر او را به زندان فرستاد و از آنان اموال بسيار مصادره نمود . « 2 »\r\nخلافت المرتضى قريب به نوزده سال مدت گرفت و اين عصرى است كه امپراطورى موحدين روى به انقراض نهاده بود .\r\nقتل خليفه ابو الحسن على السعيد ، سبب شد كه بنى مرين قوت گيرند . از اين قرار كه امير ابو يحيى بن عبد الحق امير بنى مرين تا خليفه السعيد بر خاك هلاك افتاد ، براى تحقق اهداف خويش قيام كرد . او با السعيد قراردادى منعقد كرده بود كه او را بر ضد بنى عبد الواد صاحبان تلمسان يارى رساند و از قوم خود چند تن را به گروگان نزد او نهاده بود . السعيد نيز آن گروگانها را در رباط تازا نگهداشته بود . چون كار السعيد و لشكر جرارش به پايان آمد ، ابو يحيى برفور به سوى رباط تازا روان شد . والى تازا السيد ابو على برادر ابو العلى ادريس معروف به ابو دبوس بود كه بعدها به خلافت رسيد . ابو على نزد ابو يحيى كس فرستاد و درخواست ديدار و مذاكره نمود . در اين مجلس ابو يحيى تعهد كرد كه نه تنها به تازا و مردمش آسيبى نرساند ، بلكه آنان را از هر آسيبى در امان دارد . در اين هنگام ابو على از تازا بيرون آمد و با زن و فرزند و اموال و متاع خود برفت . ابو يحيى و\r\n\r\n\r\n","description":"","footnote":"\r\n( 1 ) . ابن عذارى البيان المغرب ، ص 389 و 390 . روض القرطاس ص 173 .\r\n( 2 ) . ابن عذارى البيان المغرب ، ص 391 . تاريخ ابن خلدون ، ج 6 / ص 258 .\r\n","page_name":" 408 ","page_number":420},
  {"content":"\r\n\r\nبنى مرين به شهر درآمدند . مردم تازا و آن حوالى با او بيعت كردند . تازا نخستين شهر مغرب بود كه بنى مرين از دست موحدين بيرون آوردند . اين واقعه در اوائل ماه ربيع الاول سال 646 ه / ژوئيهء سال 1248 م اتفاق افتاد . « 3 »\r\nپس از چند هفته بنى مرين به درون امپراطورى موحدى راه باز كردند . چون ابو يحيى امور تازا را سر و صورت داد ، آن را به برادر خود امير ابو يوسف تسليم كرد و خود لشكر به شهر فاس برد . فاس پايتخت امپراطورى موحدى بود . ابو يحيى در راه كه به فاس مىرفت شهر اجرسيف و ديگر دژهاى وادى ملويه را در تصرف آورد . « 4 » و بر در فاس فرود آمد و شهر را محاصره كرد . مردم كه سخت در تنگنا افتاده بودند از شيوخ خود خواستند كه با امير ابو يحيى گفتگو كند . والى موحدى السيد ابو العباس بن ابى حفص بود ، و بيش از دويست تن سپاهى نداشت . آنها هم مسيحيانى بودند كه پس از كشته شدن ابو الحسن على السعيد با سردار خود شديد به فاس آمده بودند . شيوخ شهر پذيرفتند كه با ابو يحيى گفتگو كنند و با او بيعت نمايند . نخستين كسى كه بيعت كرد بزرگ فقهاى مراكش شيخ پارسا ابو محمد الفشتالى و ديگر فقها و شيوخ بودند . والى خليفه موحدى با زن و فرزند خويش شهر را ترك گفت . ابو يحيى در روز بيست و ششم ربيع الاخر سال 646 ه ، دو ماه بعد از مرگ خليفه السعيد به شهر داخل شد « 5 » .\r\nامير ابو يحيى بيش از يك سال در فاس به تنظيم امور پرداخت . از اطراف هيأتهايى براى بيعت به نزد او مىآمدند . سراسر آن منطقه روى به آرامش نهاد و هرج‌ومرجها پايان يافت و راهها امن شد . تسلط بنى مرين بر اين شهر - كه بعدها پايتخت بنى مرين شد - آغاز دولت بنى مرين و پايان عهد موحدين بود . در ماه رجب سال 647 ه امير ابو يحيى از فاس بيرون آمد و غلام خود ابن خرباش الحشمى را به‌جاى خود در فاس نهاد و به بلاد فازاز و\r\n\r\n\r\n","description":"","footnote":"\r\n( 3 ) . البيان المغرب ، ص 392 . تاريخ ابن خلدون ، ص 252 . روض القرطاس ، ص 195 .\r\n( 4 ) . الذخيرة السنيه ، ص 79 .\r\n( 5 ) . الذخير و السنيه ، ص 79 . روض القرطاس ، ص 195 . تاريخ ابن خلدون ، ج 7 / ص 174 . البيان المغرب ، ص 393 .\r\n","page_name":" 409 ","page_number":421},
  {"content":"\r\n\r\nحوالى آن رفت و قبايل آن نواحى به اطاعت آورد و باج و خراج گرفت . ابو يحيى پاى كه از فاس بيرون نهاد بعضى از زعماى شهر كه از موحدين بودند كوشيدند تا اوضاع را به حال اولش بازگردانند . اينان با قاضى شهر ابو عبد الرحمان المغيلى گفتگو كردند و بيعت ابو يحيى را نقض نمودند و نايب او را نيز كشتند و يارانش را از شهر راندند و بيعت با خليفهء موحدى المرتضى را اعلام داشتند . كوششهاى قاضى شهر ابو عبد الرحمان المغيلى در ممانعت از خلع ابو يحيى و قتل نايبش مسعود سود نبخشيد . در اين شورش سران سپاهيان رومى ( مسيحى ) با توطئه‌گران همدست بودند ، زيرا آنان طبعا از طرفداران دولت موحدى بودند . مشايخ شهر و در رأس آنان ابن جشار و برادرش ابن ابى طاهر با سران سپاهيان رومى ( مسيحى ) به قلعه رفتند و مسعود بن خرباش را و جمعى از يارانش را كشتند و هرچه اموال و ذخاير يافتند تاراج كردند و سر مسعود را بر نيزه كرده و در شهر گردانيدند و دروازه‌ها را بستند و سردار رومى عهده‌دار ضبط آنها شد . مشايخ شهر اعلان كردند كه فرمانبردار خليفهء موحدين هستند و نزد المرتضى پيام فرستادند . المرتضى نيز وعده داد كه ياريشان خواهد كرد . اين انقلابات در شهر فاس در ماه شوال و به قولى در بيستم شعبان سال 647 ه بود . « 6 »\r\nالبته المرتضى لامر الله نه خود به فاس رفت و نه كس به يارى مردم فرستاد . امير ابو يحيى در بلاد فازاز مىجنگيد كه خبر شورش فاس به گوشش رسيد . محاصره را رها كرد و براى عقوبت مردم فاس در نقض بيعت خويش راهى آن ديار شد . و شهر را محاصره نمود .\r\nالمرتضى كه خود از هر اقدامى ناتوان بود به يغمراسن بن زيان نوشت و او را بر ضد بنى مرين تحريض كرد . چون ابو يحيى به فاس آمد يغمراسن نيز به سوى رباط تازا حركت كرد . ابو يحيى ناچار شد جمعى از قواى خود را به محاصرهء تازا برگمارد و با جمعى ديگر به جنگ يغمراسن رود . چون ابو يحيى به رباط تازا رسيد يغمراسن از آنجا برفت . ابو يحيى از\r\n\r\n\r\n","description":"","footnote":"\r\n( 6 ) . تاريخ ابن خلدون ، ج 7 / ص 174 و 175 . الذخيرة السنيه ، ص 81 و 82 . البيان المغرب ، ص 399 .\r\nروض القرطاس ، ص 196 .\r\n","page_name":" 410 ","page_number":422},
  {"content":"\r\n\r\nپى او روان شد و در وادى ابسلى نزديكى وجده ميانشان نبردى رخ داد كه منجر به شكست يغمراسن گرديد . يغمراسن با بقاياى لشكرش به تلمسان بازگرديد . اين واقعه در ماه ذو الحجهء سال 647 ه بود « 7 » .\r\nابو يحيى به فاس بازگرديد . مردم از او امان خواستند . امان داد و از خطايشان بگذشت و براى بار دوم در بيستم جمادى الاخر سال 648 ه / اكتبر سال 1250 م به شهر داخل شد و در قصر فرود آمد . مشايخ شهر را فرمان داد كه هرچه از ذخاير و اموال برده‌اند بازپس دهند و بهاى آن را صد هزار و به قول ابن عذارى سيصد هزار دينار برآورد كرد . مشايخ در اين كار بماندند . پس زعماى آنان و مقدم بر همه قاضى ابو عبد الرحمان المغيلى و ابن جشار و برادرش ابن ابى طاهر را بگرفت و بكشت و سرهايشان از دروازه‌ها بياويخت . ( رجب سال 648 ه ) و مردم شهر و بقيه شيوخ شهر را ملزم كرد كه آن مبلغ بپردازند و در شهر وحشت حكمفرما شد و خيال هر فتنه‌اى و عصيانى از سر مردم به در رفت « 8 » .\r\n\r\n2\r\nدر اين هنگام فرمانرواى افريقيه ابو زكريا يحيى بن شيخ ابو محمد عبد الواحد الحفصى درگذشت . پس از كشته شدن خليفه ابو الحسن على السعيد او بسيج نيرو كرده بود كه به سوى اقاليم مغرب آيد . در اوايل سال 647 ه لشكر از تونس بيرون آورد . چون به شهر عناب در نزديكى بونه رسيد ، ناگهان بيمار شد و مرض كم‌كم شدت گرفت تا در بيست و دوم جمادى الاخر سال 647 ه / 1249 م چشم از جهان بربست . به هنگام مرگ چهل و نه سال از عمرش رفته بود . اميرى بزرگ و دلير و با عزم و اراده بود . او بود كه به دولت\r\n\r\n\r\n","description":"","footnote":"\r\n( 7 ) . تاريخ ابن خلدون ج 7 / ص 175 . الذخيرة السنيه ، ص 83 .\r\n( 8 ) . تاريخ ابن خلدون ج 7 / ص 175 . الذخيرة السينه ، ص 84 . البيان المغرب ، ص 395 . روض القرطاس ، ص 197 .\r\n","page_name":" 411 ","page_number":423},
  {"content":"\r\n\r\nحفصيه در افريقيه استقلال بخشيد . امير ابو زكريا مردى عالم و اديب بود نثر و شعرى نيكو داشت و علما را گرامى مىداشت . جمعى از علما و ادباى اندلس پس از غلبهء مسيحيان بر شهرهاى بزرگ آن به نزد او مهاجرت كردند . يكى از آنان فقيه كاتب مورخ و شاعر بزرگ ابن الابار القضاعى بود . چون امير ابو زكريا درگذشت با پسرش ابو عبد الله محمد در تونس بيعت شد و او را المستنصر بالله ناميدند .\r\nمرگ امير ابو زكريا در زندگى مسلمانانى كه هنوز در صقليه باقى مانده بودند تأثيرى عظيم داشت . اينان پس از فتوحات نرمانيها در جزيرهء صقليه در سايهء دولت رجار ( روژه ) فاتح جزيره و جانشينان اوليهء او در امن و راحت به زندگى خويش ادامه مىدادند ولى پس از چندى مورد سركوبى و تعقيب قرار گرفتند . پيش از اين نيز گفتيم كه در سال 605 ه هيأتى از اعيان ايشان نزد شيخ ابو محمد حفصى والى افريقيه آمدند تا مگر يارى خليفهء موحدى محمد الناصر را جلب كنند ولى به نتيجهء مطلوب نرسيدند . چون افريقيه استقلال يافت و در عهد نخستين امراى بنى حفص ابو زكريا يحيى به صورت دولت نيرومندى درآمد ، مسلمانان صقليه بر آن شدند كه از او يارى جويند .\r\nاز روايات اسلامى برمىآيد كه امير ابو زكريا با پادشاه صقليه فردريك دوم نيز در باب مسلمانان صقليه مذاكراتى هم كرده است و او نيز همهء حقوقى را كه پيش از اين مىداشتند ، به آنان بازپس داده است ، اما هنگامى كه امير ابو زكريا درگذشت بار ديگر آن حقوق سلب گرديد و مسلمانان مورد تعقيب قرار گرفتند آن‌سان كه بسيارى شهرها را رها كردند و به كوهستانها پناه بردند . در اين زمان يكى از بنى عباس را به امارت خود برگزيدند . ولى اين اقدام نيز ثمرى در بر نداشت ، زيرا پادشاه صقليه آنان را در محاصره گرفت تا مجبور شدند از كوهها فرود آيند و سپس آنان را به اجبار در منطقهء لوچرا اسكان داد و بعد به جزيرهء مالطه ( مالت ) رفت و مسلمانان را از آنجا اخراج نمود و به منطقهء لوچرا فرستاد . اين آخرين ضربت بر مسلمانان صقليه بود كه به انحلال و تلاشى آنان انجاميد . از آن پس آثار اسلام اندك‌اندك از صقليه برافتاد و پس از\r\n\r\n","description":"","footnote":"","page_name":" 412 ","page_number":424},
  {"content":"\r\n\r\nچهارصد سال تمدن درخشان از آنجا رخت بربست . « 9 »\r\nمرگ امير ابو زكريا يحيى در سبته نيز منشأ انقلابهايى شد و دولت جديدى به وجود آمد . پيش از اين گفتيم كه سبته به دعوت امير ابو زكريا گرويد و ابو زكريا نيز دو تن از رجال ، ابن ابى خالد و ابن الشهيد را به آنجا فرستاد تا امور آنجا را زير نظر داشته باشند . اين دو رفتارى ناپسند در پيش گرفتند . آن‌سان كه مردم از آنان ملول شدند . چون امير ابو زكريا درگذشت فرصت غنيمت شمردند و يكى از علماى شهر ابو القاسم العزفى با امير البحر ابو العباس الرنداحى همدست شدند تا انقلاب خود را به ثمر برسانند . ولى آن دو از دو چيز بيمناك بودند يكى رجال امير حفصى و ديگر جمعى از سواران اندلسى كه تحت فرمان سردار سپاه شقاف اشبيلى در سبته فرود آمده بودند .\r\nآن دو قرار بر آن نهادند كه خود را از شر آن دو گروه برهانند . رنداحى ضيافت مهمى ترتيب داد و سران سپاه و بزرگان دولت را به سراى خود دعوت كرد . آنگاه شب‌هنگام مردان خود را فرستاد تا شقاف و يارانش را كشتند . سپس به قلعه داخل شدند و ابن ابى خالد را به قتل رسانيدند و ابن الشهيد را در زورقى نهاده به اندلس فرستادند . و از اطاعت بنى حفص بيرون آمدند . قاضى ابو القاسم العزفى زمام قدرت را به دست گرفت ( به سال 647 ه ) . ابو القاسم پسر علامه بزرگ پارسا و زاهد ابو العباس العزفى است كه چون پدر رئيسى دورانديش و دانا بود ، زمام امور سبته به دست گرفت و سى سال بر سرير قدرت بماند . تا در سال 677 ه درگذشت . « 10 »\r\n\r\n3\r\nدر اينجا لازم است به حادثه‌اى اشارت كنيم كه از جهت دينى و ادبى نتيجهء مهمى\r\n\r\n\r\n","description":"","footnote":"\r\n( 9 ) . تاريخ ابن خلدون ، ج 6 / ص 280 .\r\n( 10 ) . البيان المغرب ص 402 . تاريخ ابن خلدون ، ج 7 / ص 182 .\r\n","page_name":" 413 ","page_number":425},
  {"content":"\r\n\r\nدربرداشت ، اگرچه نتايج مادى يا سياسى مهمى بر آن مترتب نبود . و آن مكاتبه‌اى است كه ميان خليفهء موحدى المرتضى لامر اللّه و پاپ اينوسان چهارم صورت گرفته است .\r\nخوشبختانه نامهء خليفهء موحدى به پاپ هنوز در كتابخانهء رسولى واتيكان موجود است . ولى ضرورى است پيش از آنكه به محتويات نامه بپردازيم به روابط ميان خلافت موحدى و كرسى رسولى اشارت كنيم .\r\nاين روابط از زمان خليفه ابو العلى المأمون برقرار شد . از اين قرار كه خليفهء موحدى پاپ را واداشت تا در داخل امپراطورى موحدى نفوذ خود را گسترش دهد .\r\nزيرا هنگامى كه المأمون به قصد تصرف تخت خلافت قيام كرد هنوز در اندلس بود .\r\nچون آهنگ گذر از دريا و آمدن به مغرب نمود از فرناندوى سوم پادشاه قشتاله يارى طلبيد تا جمعى از سپاهيان مزدور مسيحى را براى جنگ با مخالفانش ، در اختيار او گذارد . فرناندوى سوم علاوه بر گرفتن چند دژ در اندلس از او خواست كه اجازه دهد مسيحيان در مراكش كليسايى بسازند تا بتوانند شعاير دينى خود را انجام دهند و نيز هرگاه يكى از مسيحيان اسلام آورد ، اسلام او پذيرفته نشود بلكه او را برفور به نزد هم‌كيشانش بفرستند تا دربارهء او طبق قوانين خويش قضاوت كنند ولى اگر مسلمانى به كيش مسيحيت درآمد او را در انتخاب دين جديدش آزاد بگذارند . « 11 » چون المأمون به يارى اين سپاهيان مسيحى يا به اصطلاح آنان رومى به خلافت رسيد ، قبل از هر كار فرمان داد تا در مراكش كليساى بزرگى بسازند و اين اولين كليسا در پايتخت موحدى بود . چنان برمىآيد كه اين كليسا تنها محل عبادت نبود ، بلكه پايگاهى بود براى سرداران و سپاهيان مسيحى . تا آنجا كه با مهاجرت پىدرپى مسيحيان از آن سوى دريا به مراكش شمار كثيرى از آنان در پايتخت موحدى گرد آمدند و در جنگها و كشاكشها و انقلابات سياسى خليفه را يارى مىدادند .\r\n\r\n\r\n","description":"","footnote":"\r\n( 11 ) . ابن ابى زرع روض القرطاس ، ص 167 . و نيز رجوع كنيد به صفحهء 368 همين كتاب .\r\n","page_name":" 414 ","page_number":426},
  {"content":"\r\n\r\nوجود اين پايگاه در مراكش وسيله‌اى شده بود كه كرسى رسولى در مراكش بسط نفوذ دهد . نخستين اقدام آن بود كه در سال 1246 پاپ اينوسان چهارم ، كشيش لوپه فرنانديث را به مراكش فرستاد . در اين هنگام السعيد بر تخت خلافت بود . لوپه فرنانديث به‌سمت اسقف مراكش تعيين شده بود . السعيد نيز چون پدرش المأمون سپاهيان مسيحى را مورد الطاف خود قرار مىداد و آنان را تكيه‌گاه تخت خلافت به حساب مىآورد . پاپ با اين اسقف نامه‌اى هم براى خليفه فرستاده بود و او را به سبب پيروزىاش بر دشمنان خود در سجلماسه و بلاد غربى تهنيت گفته بود و از نقشى كه سپاهيان مسيحى در اين پيكار بر عهده داشته‌اند ستايش كرده بود . همچنين از خليفه خواسته بود كه اجازه دهد طوايف تازه‌اى از سپاهيان مسيحى به مراكش آيند . حتى اندرزش داده بود كه خود به كيش مسيحيت درآيد تا از حمايت خدا و كرسى رسولى برخوردار شود . پاپ آرزو كرده بود كه ديگر اتفاقى كه در عصر يحيى المنتصر افتاد كه مسيحيان را كشتند و كليسايشان را آتش زدند ، تكرار نگردد و بهتر است خليفه چند دژ استوار به آنان سپارد كه هرگاه چنان حوادثى رخ داد مسيحيان به آنجا موضع گيرند .\r\nپاپ در همين هنگام به امراى تونس و بجايه و سبته هم‌چنين نامه‌هايى نوشت و آرزو كرده بود كه مسيحيان مراكش را اجازه دهند كه با همكيشانشان در آن شهرها رابطه برقرار كنند .\r\nنامهء پاپ در دربار خليفه السعيد انعكاسى چندان نيافت . زيرا او با آنكه در خشنودى سپاهيان مسيحى خود مىكوشيد چنان آمادگيى نداشت كه به كرسى رسولى هيچ نوع حقوق يا امتيازاتى داده شود و نه تنها به كيش مسيح درنيامد بلكه به مخالفت هم برخاست و اين ، از نامهء خليفه المرتضى به پاپ معلوم مىشود .\r\nخليفه المرتضى نامهء خود را با كشيش لوپه مذكور به نزد پاپ فرستاد . نامه‌اى است طولانى و در پايان آن تاريخ هجدهم ماه ربيع الاول سال 648 ه ضبط شده . در اين نامه از پاپ با عناوين مطاع ملوك النصرانيه و معظم عظماء الامة الروميه و قيم الملة المسيحيه و وارث رياستها الدينيه البابا اينه‌سانس ، انار اللّه بصيرته بتوفيقه و ارشاده و\r\n\r\n","description":"","footnote":"","page_name":" 415 ","page_number":427},
  {"content":"\r\n\r\nجعل التقوى التى امر عز و جل بها عدته لمحياه و معاده ، ياد شده بود .\r\nدر آغاز نامه به مسأله‌اى اصلى كه اسلام و مسيحيت را از يكديگر جدا مىنمايد اشاره مىكند و پيشنهاد پاپ را كه مسيحيت را به او عرضه كرده بود بدين‌گونه به سختى رد مىنمايد : « اما بعد خدايى را ستايش مىكنم كه معبودى جز او نيست . ستايش كسى كه مىداند كه او پروردگارى است يكتا و بر وحدانيت او براهين و شواهد قاطع دلالت دارد . عقول برتر او را از اينكه داراى فرزندى باشد يا پدر خوانده شود منزه مىداند ذات بارى از آنچه پيروان تثليث و مشبهان و منكران به دو نسبت مىدهند بسى برتر است » .\r\nسپس درود بر پيامبر اسلام مىفرستد و از محمد بن تومرت به عنوان الامام المعصوم المهدى المعلوم ياد مىكند و خلفاى موحدى را به لقب الخلفاء الراشدين مىستايد . و آنگاه از نامه‌هايى كه ميان پاپ و خليفه موحدى مبادله شده ياد مىكند و از بازگشت رسول پاپ و اقامت او در مراكش در نهايت عزت و احترام سخن مىگويد و از او مىخواهد اگر كس ديگرى را به‌جاى او براى نظارت در امور مسيحيان اين طرف مىفرستد سعى كند از خردمندان باشد و صاحبان اخلاق پسنديده .\r\nچنان كه گفتيم نامهء خليفه به پاپ در هجدهم ربيع الاول سال 648 ه / دهم ژوئن سال 1250 م نوشته شد . متأسفانه در منابع عربى اشاره‌اى به اين مكاتبات مهم ميان دربار موحدين و دستگاه پاپ نيافتيم . « 12 »\r\n\r\n4\r\nدر همين سال ، يعنى سال 648 ه دو تن از زعماى بنى مرين كه از امير ابو يحيى\r\n\r\n\r\n","description":"","footnote":"\r\n( 12 ) . اين نامه در موزه واتيكان تحت نمره  IIIVX . L . A . A  ضبط است .\r\nدر مجلهء\r\n sirepseH - seniacoraM sedutE setuaH ed tutitsnil ed nitelluB \r\nدر شمارهء سال 1926 نيز عكس نامه و ترجمه فرانسوىاش را چاپ كرده‌اند .\r\n","page_name":" 416 ","page_number":428},
  {"content":"\r\n\r\nجدا شده بودند به نزد خليفه المرتضى آمدند . اين دو يكى ابو عمران موسى بن زيان المونكاسى است و يكى برادرش على بن زيان . خليفه آن دو را گرامى داشت و مالى بخشيد و آن دو خليفه را به جنگ با بنى مرين تحريض نمودند . خليفه ساز نبرد كرد و رسولان خود به اندلس فرستاد تا گروه جديدى از مزدوران مسيحى را گرد آورند . آنان نيز شمارى را گرد آوردند . در سال 649 ه / 1251 م المرتضى از مراكش با قواى موحدين و عرب بيرون آمد . على بن زيان و برادرش نيز همراه او بودند . خليفه آهنگ جنگ بنى مرين داشت . مىخواست مانع عبور آنان از درهء ابى رقراق به تامسنا شود . در ماه رمضان همين سال مراكش را ترك گفت . نخست به تينملل رفت تا قبر المهدى و قبور اجدادش را زيارت كند سپس از راه مراكش بازگرديد و رهسپار سلا شد . والى سلا ابن ابى يعلى با افراد خود آماده پيوستن به او شده بود . المرتضى چندى در سلا ماند تا از بنى مرين اخبارى به دست آورد . سپس با سپاه خود عازم مكان بنى مرين گرديد .\r\nامير ابو يحيى چون از آمدن خليفه به قتال او خبر يافت ، شيوخ بنى مرين و هم‌پيمانان خود را گرد آورد و با آنان به مشورت پرداخت . آنان چنان ديدند كه به مسالمت و صلح گرايد . ابو يحيى به المرتضى نامه نوشت و خواستار آشتى شد . المرتضى خود خواستار چنين پيمانى بود . ولى وزراى دولت به معارضه پرداختند و او را از خطر چنين مصالحه‌اى آگاه كردند . پس خليفه عازم جنگ شد . لشكرى گران و اموالى فراوان براى هزينه و انفاق با خود داشت چون به نزديكى بنى مرين رسيد ، در مكانى موسوم به امن ملولنين ( يا اميلولين ) از حوالى مكناسه فرود آمد . موحدين نبرد را آغاز كردند .\r\nموحدين و على بن زيان و لشكرش پيش تاختند ، هريك از ناحيه‌اى . بنى مرين به ظاهر عقب نشستند . كسانى را در كمينگاهها نهاده بودند تا موحدين را به دام اندازند .\r\nموحدين به فراست دريافتند و فراريان را تعقيب نكردند . در اين‌حال هم‌پيمان المرتضى يعقوب بن جرمون شيخ سفيان بنابر نامه‌اى كه از ابو يحيى دريافت كرده بود شايع ساخت كه ميان دو لشكر صلح افتاده است . المرتضى به‌همين شايعه اكتفا كرد و فرمان بازگشت داد . لشكر موحدين به سوى مراكش در حركت آمد . در اين‌حال\r\n\r\n","description":"","footnote":"","page_name":" 417 ","page_number":429},
  {"content":"\r\n\r\nبنى مرين از پى آنان تاختند و بسيارى از سازوبرگ و اموال و امتعهء ايشان به تاراج بردند . بويژه همه اموال و امتعه‌اى كه خليفه با خود آورده بود به دست ايشان افتاد .\r\nموحدين بىهيچ نظامى تا ازمور رفتند . المرتضى در آنجا بياسود . سپس به مراكش رفت . اين هزيمت بدون جنگ دليل تازه‌اى از انحلال و انقراض قواى موحدين بود . « 13 »\r\nچون المرتضى به پايتخت آمد وزير خود ابن يونس را كه در آغاز با بيعت او مخالفت مىكرده بود معزول نمود . ( به سال 650 ه )\r\nدر سال بعد - سال 651 - والى سوس على بن يدرّ عصيان خود علنى ساخت و المرتضى جمعى از قواى موحدى را به سوس فرستاد ولى كارى از پيش نبرد و شكسته به مراكش بازگرديد . سال بعد كار شورشيان بالا گرفت و على بن يدر نيرومند شد زيرا عربهاى شبانات و بنى حسان و ديگر طوايف به دو پيوستند . على بن يدر به محاصره تارودانت پايتخت سوس رفت . سپاهى از مراكش برسيد . على بن يدر از محاصره دست به اشت و راه صحرا در پيش گرفت .\r\nموحدين به دو دست نيافتند و بازگرديدند . على بن يدر بار ديگر بيامد و تارودنت را محاصره كرد و در آن حوالى به كشتار و تاراج پرداخت . اين وقايع در سال 652 ه - اتفاق افتاد . چندى بعد المرتضى را نامه‌اى به دست افتاد كه على بن يدر براى ابن يونس وزير نوشته بود حاكى از اينكه ابن يونس او را به مال و سلاح يارى مىدهد . المرتضى در سال 653 ه ابن يونس و فرزندانش را دستگير كرد . ابن يونس را كشت ولى پس از چندى فرزندانش را آزاد كرد .\r\nدر خلال اين احوال امير ابو يحيى و بنى مرين جاى پاى محكم مىكردند و در فاس به تنظيم امور دولت خويش سرگرم بودند و چون ابو يحيى از اين كار فراغت يافت با بخشى از سپاهيانش به بلاد فازاز رفت و آنجا را بگشود و بطون زناته را كه در آن منطقه بودند مطيع ساخت و بر آنان خراج بست و خيال هر عصيانى را از سرشان به در\r\n\r\n\r\n","description":"","footnote":"\r\n( 13 ) . تاريخ ابن خلدون ، ج 6 / ص 258 و ج 7 / 176 . البيان المغرب ، ص 402 - 405 .\r\n","page_name":" 418 ","page_number":430},
  {"content":"\r\n\r\nنمود . آنگاه لشكر به منطقه‌اى كه ميان وادى ابى رقراق و وادى ام الربيع قرار دارد گسيل داشت . قصد او لشكركشى به سلا و رباط الفتح بود . از اين حركت در دربار موحدى بانگ و خروش برخاست و خليفه آماده دفاع گرديد .\r\nخليفه المرتضى كه پيرى پارسا و باوقار بود در اين روزها ضربات خود را بر دشمنان داخلى خود فرود مىآورد . پس از كشتن ابن يونس نوبت به شيوخ خلط رسيد ، معلوم شد كه ايشان در توطئهء قتل السعيد دست داشته‌اند . زيرا آنان بودند كه او را در عرصه جنگ رها كردند و چون به قتل رسيد آنان نخستين كسانى بودند كه لشكرگاهش را تاراج نمودند . حتى اين عمل پيش از رسيدن بنى عبد الواد به لشكرگاه خليفهء مقتول صورت پذيرفت . المرتضى آنان را به نزد خود دعوت كرد ، چون بيشتر ايشان به قصر او داخل شدند جمعى كه در كمين ايشان نشسته بودند برجستند و آنان را كشتند . بعضى مىگويند زهر در طعامشان كرده بود . در اين روز هفتاد تن از شيوخ خلط به قتل رسيد . اين حادثهء خونين در سال 652 ه اتفاق افتاد . « 14 »\r\nهم در اين سال يعقوب بن محمد بن قيطون زعيم بنى جابر عصيان كرد . خليفه به او اقطاعات وسيعى داده بود . المرتضى به سردارى ابو الحسن بن يعلى لشكرى به تامسنا فرستاد . ابو الحسن بن يعلى كه ابن جرمون نيز با او بود ، ابن قيطون را براى مذاكره به نزد خود دعوت كردند . چون بيامد ابو الحسن بن يعلى اظهار كرد كه يعقوب بن جرمون بر ديگر عربهاى منطقه برترى دارد . يعقوب بن محمد بن قيطون به خشم آمد و خواست بازگردد ولى او و وزيرش ابن مسلم را گرفتند و ابو الحسن آنان را بند برنهاد و با خود به مراكش برد . « 15 »\r\nدر اين احوال بنى مرين نيرو گرفته بودند و پيشروى آنان در قلب مغرب براى موحدين مسئلهء مرگ و زندگى بود . المرتضى تصميم گرفت كه خود به مصاف بنى مرين\r\n\r\n\r\n","description":"","footnote":"\r\n( 14 ) . تاريخ ابن خلدون ، ج 6 / ص 259 . البيان المغرب ، ص 409 .\r\n( 15 ) . البيان المغرب ، ص 410 .\r\n","page_name":" 419 ","page_number":431},
  {"content":"\r\n\r\nرود . پس با سپاهى گران از موحدين و مصامده و عرب از مراكش بيرون آمد و رهسپار سلا شد و از آنجا به سوى فاس در حركت آمد . ابو يحيى نيز بسيج نيرو كرد . المرتضى مىخواست به هر نحوى كه شده فاس را از دست بنى مرين بيرون آورد . كوششهاى آشتىجويانهء ابو يحيى سود نبخشيد و ميان دو لشكر بر دامنهء كوه بهلوله يا بنى بهلول در نزديكى فاس جنگ درگرفت و به شكست موحدين و پراكنده شدن لشكرشان انجاميد . جمع كثيرى از آنان كشته شدند . بنى مرين بر لشكرگاهشان مستولى شدند و امتعه و چارپايانش را بردند . عامل مهم در اين شكست خيانت عربها بود كه در همان آغاز جنگ بازگشته بودند . خليفه با بقاياى لشكرش به ازمور گريخت و در آنجا درنگ كرد تا والى مراكش ابو سعيد بن تيجا براى او پاره‌اى لوازم فرستاد . اين شكست در سال 653 ه / 1255 م بود « 16 » .\r\nالمرتضى پس از اين شكست خيال جنگ از سر به در كرد و خود را به بناى قصرهايى براى فرزندانش سرگرم ساخت و در اين راه اموال فراوان هزينه نمود . مسجد جامع على بن يوسف را نيز تعمير كرد و اين عمل پيش از اين در نظر موحدين امرى مكروه بود . به قول ابن عذارى علاوه بر امير ابو يحيى با ابو القاسم العزفى صاحب سبته و ابو الحجاج يوسف بن الامين صاحب طنجه روابط گرم دوستانه برقرار نمود . « 17 »\r\nزمانى اندك از نبرد كوه بهلوله گذشته بود كه بنى مرين به فتح منطقهء تازه‌اى از مناطق نفوذ موحدين دست زدند . اين‌بار لشكر به سجلماسه و درعه بردند . بعضى گويند كه اين حملهء جديد در اواخر سال 653 ه بود « 18 » و بعضى گويند در سال 655 ه بود « 19 » . شرح ماجرا از اين قرار است كه والى موحدى سجلماسه ، ابو محمد عبد الحق\r\n\r\n\r\n","description":"","footnote":"\r\n( 16 ) . ابن عذارى ، البيان المغرب ، ص 411 و 412 . ابن ابى زرع ، روض القرطاس ، ص 197 . تاريخ ابن خلدون ج 6 / ص 259 و ج 7 / ص 176 .\r\n( 17 ) . ابن عذارى ، البيان المغرب ، ص 414 ، 415 . تاريخ ابن خلدون ، ج 7 / ص 182 .\r\n( 18 ) . الذخيرة السنيه ، ص 89 . تاريخ ابن خلدون ، ج 7 / ص 176 .\r\n( 19 ) . البيان المغرب ص 416 . روض القرطاس ، ص 197 .\r\n","page_name":" 420 ","page_number":432},
  {"content":"\r\n\r\nالجنفيسى با سپاه خود در قصبهء ( قلعهء ) سجلماسه استقرار يافته بود . يكى از زعماى شهر به نام ابو يحيى محمد القطرانى براى غدر بر آنان ترتيب توطئه‌اى داد تا شهر را به بنى مرين تسليم كند . قطرانى نزد امير ابو يحيى رفت و او را به گرفتن سجلماسه ترغيب كرد . امير ابو يحيى گروهى از لشكريانش را به سجلماسه فرستاد و قطرانى آنان را به شهر درآورد . اينان به قصبه حمله كردند و والى را گرفتند و به نزد امير ابو يحيى فرستادند . سپس امير ابو يحيى خود بيامد و به شهر داخل شد و هرچه اموال در قصبه بود همه را تصرف كرد . از سوى امير ابو يحيى يكى از بنى مرين بر شهر امارت يافت .\r\nابو يحيى سپس به درعه در جنوب سجلماسه لشكر برد و پس از استيلاى بر آن به فاس بازگرديد خليفه با شنيدن اين خبر به خشم آمد و از اداى فديه براى آزادى ابو محمد عبد الحق ، از اسارت به سبب قصور در كار ابا كرد . « 20 »\r\nدر همين وقت كار بلاد سوس بالا گرفته بود و على بن يدر سخت نيرومند شده بود .\r\nخليفه المرتضى تصميم گرفت كه آتش اين فتنه را خاموش كند . پس سپاهى به سردارى ابو محمد بن اصناج روانه نمود . اين سپاه در تارودانت فرود آمد . على بن يدر از آنجا بيرون رفته بود و در دژ تيونوين موضع گرفته بود . ابن اصناج به جنگ او رفت . على بن يدر به قتال بيرون آمد و ابن اصناج منهزم شد و با بقاياى لشكرش به مراكش بازگرديد « 21 » .\r\nاما در سجلماسه آشوب پايان نيافت ، زيرا امير ابو يحيى بيمار شد و در ماه رجب سال 656 ه در فاس بمرد . براى جانشينى او ميان پسرش عمر و برادرش ابو يوسف يعقوب خلاف و كشاكش افتاد . قطرانى اين فرصت مغتنم شمرد و بر سجلماسه مستولى شد . والى بنى مرين موفق شد با زن و فرزند خود قصبه را ترك گويد . قطرانى نزد المرتضى كس فرستاد و از آنچه در سجلماسه از او سر زده بود معذرت خواست و تعهد\r\n\r\n\r\n","description":"","footnote":"\r\n( 20 ) . البيان المغرب ، ص 417 . تاريخ ابن خلدون ج 7 / ص 416 . روض القرطاس ، ص 197 .\r\n( 21 ) . البيان المغرب ، ص 415 .\r\n","page_name":" 421 ","page_number":433},
  {"content":"\r\n\r\nكرد كه دعوت موحدين برپاى خواهد داشت ولى بدان شرط كه خود عامل سجلماسه باشد .\r\nالمرتضى نيز موافقت كرد و فقيه ابو عمرو بن حجاج را به قضاى سجلماسه فرستاد و نيز جمعى از سپاهيان مسيحى ( رومى ) با سردارشان . مدتى بدين حال سپرى شد ولى يك روز سردار سپاهيان مسيحى برجست و قطرانى را به قتل رسانيد و اين به تحريك المرتضى بود . در شهر هرج‌ومرج افتاد قاضى اعلان كرد كه آنچه اتفاق افتاده است به فرمان خليفه بوده است . خليفه ادارهء امور شهر را به ابو عمرو سپرد . « 22 »\r\nچون فرمانرواى بنى مرين امير ابو يحيى درگذشت پسرش عمر بن ابى يحيى به‌جاى او نشست ولى بزرگان بنى مرين بدين انتخاب راضى نشدند . اينان طرفدار عم او امير ابو يوسف يعقوب بن عبد الحق برادر فرمانرواى متوفى بودند كه به هنگام مرگ برادر در رباط تازا مىزيست . ابو يوسف يعقوب به فاس آمد و مشايخ بزرگ گرد او را گرفتند .\r\nعمر از ميانه بگريخت و در قصبه موضع گرفت . ابو يوسف يعقوب براى آنكه اختلاف پايان يابد اظهار كرد كه حاضر است در همان رباط تازا بماند ولى بزرگان مشايخ بنى مرين اصرار مىورزيدند كه پايدارى كند . عاقبت عمر با جمعى از يارانش به جنگ برخاست .\r\nاين جنگ در خارج شهر فاس درگرفت . عمر شكست خورد و كار بر آن قرار گرفت كه ابو يوسف يعقوب به رياست دولت بنى مرين برگزيده شود و عمر بن ابى يحيى نيز به امارت مكناسه و حوالى آن . ابو يوسف يعقوب پيروزمندانه به شهر درآمد و بر تخت فرمانروايى نشست . اين واقعه در ماه شوال سال 656 ه / اواخر سال 1258 م اتفاق افتاد . « 23 »\r\n\r\n\r\n","description":"","footnote":"\r\n( 22 ) . ابن عذارى البيان المغرب ، ص 419 .\r\n( 23 ) . الذخيرة السينه ، ص 92 و 93 . تاريخ ابن خلدون ج 7 / 177 . البيان المغرب ، ص 420 و 421 .\r\n","page_name":" 422 ","page_number":434},
  {"content":"\r\n\r\n\r\n5\r\nدر اين هنگام از امپراطورى گسترده موحدين جز پايتخت و حوالى آن و منطقه‌اى ميان رود ابو رقراق و رود ام الربيع جايى در قلمرو موحدين باقى نماند . جلگهء تامسنا و شهر مرزى سلا و رباط الفتح در اين منطقه بود . از اين‌رو بنى مرين توجهشان به تصرف اين منطقه جلب شده بود . در سال 657 ه يكى از بزرگان بنى مرين يعقوب بن عبد الله بن عبد الحق ، پسر برادر سلطان ابو يوسف با سپاهى راهى تامسنا شد . چنان وانمود كرد كه براى شكار و جمع‌آورى علف به آنجا مىرود . در عين عبوله در نزديكى سلا فرود آمد . صاحب الذخيرة السنيه مىگويد كه اين حركت به فرمان عمش سلطان ابو يوسف انجام گرفت . « 24 » ولى ابن خلدون روايت ديگر مىآورد از اين قرار كه امير ابو يحيى سلا را در سال 649 ه از دست موحدين بيرون آورده بود و پسر برادر خود يعقوب بن عبد الله را بر آن امارت داده بود ولى موحدين بار ديگر سلا را تصرف كردند . يعقوب با يارانش در همان نزديكيها اقامت گزيد و منتظر فرصتى براى بازپس گرفتن سلا بود . چون عمش ابو يوسف به حكومت رسيد به سبب برخى امور بر يعقوب خشم گرفت و يعقوب براى استرداد سلا در پى چاره برخاست . « 25 » به‌هرحال يعقوب ترتيب حمله به سلا را داد . والى سلا از سوى المرتضى ، در اين هنگام ابو عبد الله محمد بن ابى يعلى الكومى بود . يعقوب لشكر به سلا نزديك كرد چون نيروى دفاعى شهر ضعيف بود نخست به خدعه قصبهء رباط الفتح را گرفت و محمد بن ابى يعلى را از آن اخراج كرد . ابن ابى يعلى به ازمور گريخت و يعقوب بىهيچ جنگى بر سلا غلبه يافت . و اين قول صاحب الذخيره و ابن خلدون است ولى ابن عذارى مىگويد كه ياران يعقوب با نردبام بر فراز باروها رفتند و نگهبانان را كشتند يا از بارو فروافكندند سپس دروازه را شكسته به شهر درآمدند و\r\n\r\n\r\n","description":"","footnote":"\r\n( 24 ) . الذخيرة السنيه ، ص 102 .\r\n( 25 ) . الذخيرة السنيه ، ص 102 . تاريخ ابن خلدون ، ج 7 / ص 178 .\r\n","page_name":" 423 ","page_number":435},
  {"content":"\r\n\r\nخانه‌ها را تاراج كردند و مردم به هر سو فرار كردند . از جمله محمد بن ابى يعلى با كشتى به ازمور گريخت و يعقوب سلا و رباط الفتح را تصرف كرد . اين واقعه در اوايل سال 658 ه اتفاق افتاد . « 26 »\r\nچون يعقوب بن عبد الحق در سلا استقرار يافت بر عم خود سلطان ابو يوسف عصيان ورزيد و دعوى استقلال كرد و به جمع‌آورى سازوبرگ پرداخت . شيوخ سلا به قصبه ( قلعه ) رفتند و سلاح از خود دور كردند تا از شر او در امان باشند . يعقوب به آلفونسوى دهم پادشاه قشتاله پيام فرستاد و از او خواست دويست تن از سربازان مزدور مسيحى را در اختيار او گذارد تا بر دشمنان خود غلبه يابد .\r\nاين درخواست عواقب ناگوارى در پى داشت . زيرا آلفونسوى دهم از آغاز حكومتش مىخواست موقعيتى پيش آيد كه آن جنگ صليبى را كه در اسپانيا مدتها بود ادامه داشت به افريقيه منتقل كند . پاپ اينوسان چهارم و بعد از او پاپ الكساندر چهارم او را تحريض مىكردند . آلفونسوى دهم در اشبيليه حوضه‌هايى براى ساختن كشتى تأسيس كرده بود تا هستهء ناوگانى باشد كه بايد به سوى افريقيه در حركت آيد .\r\nآلفونسو نامهء مددخواهى يعقوب بن عبد الله را بهانه قرار داد كه ناوگان كوچكى را براى فتح سلا فرستد . فقيه عزفى صاحب سبته به وسيله جاسوسان خود از اين تداركات آگاه شده بود . از اين‌رو به همهء شهرهاى مرزى مغرب خبر داد كه بيدار كار باشند . كشتيهاى قشتالى بيامدند و در آبهاى سلا پهلو گرفتند . مردم شهر پنداشتند كه بازرگانان هستند .\r\nو يعقوب بن عبد الله پنداشت كه همان سپاهيانى هستند كه از پادشاه قشتاله خواسته است كه به يارى او فرستد . قشتاليان كشتىهاى خود را كم‌كم در خليج گرد آوردند و ناگهان به شهر حمله كردند و بسيارى از مردم را كشتند و زنان و كودكان بىدفاع را اسير نمودند . مردم شتابان سلاح برگرفتند ولى سودى نبخشيد . مردم براى فرار از شهر روى به دروازه‌ها نهادند جمعى نيز در اين ازدحام به قتل آمدند . در تمام اين\r\n\r\n\r\n","description":"","footnote":"\r\n( 26 ) . البيان المغرب ، ص 422 .\r\n","page_name":" 424 ","page_number":436},
  {"content":"\r\n\r\nاحوال يعقوب بن عبد الله در قصبه موضع گرفته بود و هيچ كارى نمىتوانست كرد و عاقبت سوءسياست خود مشاهده مىنمود . مسيحيان زنان و كودكان اسير را در مسجد جامع گرد آوردند و زنان و دوشيزگان را غصب كردند و پيران را كشتند و مساجد را ويران نمودند . اين اعمال شنيع در سلا ، در روز دوم ماه شوال سال 658 ه / دهم دسامبر سال 1260 م اتفاق افتاد . « 27 »\r\nاين اخبار دردناك به ابو يوسف كه در فاس بود ، رسيد . شتابان با بخشى از لشكريان خود به سلا راند و مسيحيان را در شهر محاصره نمود . جمعى از متطوعين از بلاد نزديك بيامدند و از فراز باروها با مسيحيان با سنگ و تير جنگ درپيوستند . چند روز نبرد ادامه داشت . تا روز سيزدهم شوال . عاقبت مسيحيان پس از دادن تلفاتى از شهر بيرون آمدند و با اسيران مسلمان خود و هرچه غارت كرده بودند ، در روز چهاردهم شوال بر كشتيهاى خود سوار شده برفتند . ابو يوسف بر سلا و رباط الفتح مستولى گرديد و باروها و مسجد جامع و ديگر مساجد را تعمير نمود . گويند او خود با بزرگان قوم خود در كشيدن سنگ و آجر بنايان را مدد مىنمود .\r\nاما يعقوب بن عبد الله از قصبه گريخت و به دژ علودان در جبال غماره رفت . سلطان ابو يوسف پسر خود امير ابو مالك را از پى او فرستاد .\r\nمسيحيان كشتيهاى خود را در برابر ساحل به حركت درآوردند تا مگر آب و آذوقه‌اى تحصيل كنند ولى به هرجا فرود مىآمدند ، مسلمانان آنان را مىراندند .\r\nبعضى از مسيحيان از جماعت خويش مىگسستند و از مسلمانان امان مىخواستند و به خدمت سلطان ابو يوسف مىپيوستند .\r\nاما اسيران مسلمان كه مسيحيان با خود بردند ، بعضى گويند سه هزار نفر زن و مرد و خرد و كلان را به اشبيليه بردند . مسلمانان شريش سيصد و هشتاد تن را فديه داده آزاد كردند . سلطان ابو يوسف در اواسط ماه ذو الحجهء همان سال ابو بكر بن يعلى را\r\n\r\n\r\n","description":"","footnote":"\r\n( 27 ) . الذخيرة السنيه ، ص 103 . البيان المغرب ، ص 424 .\r\n","page_name":" 425 ","page_number":437},
  {"content":"\r\n\r\nبه اندلس فرستاد تا اسيران را با دادن فديه آزاد كند . شمار بزرگى از آنان از جمله قاضى سلا را آزاد ساخت ولى از سرنوشت بقيه خبرى به دست نيامد . « 28 »\r\nتجاوز مسيحيان به سلا از وجود خطر جديدى كه مغرب را تهديد مىكرد پرده برداشت . سلطان ابو يوسف چندى در سلا درنگ كرد و به اصلاح خرابيها پرداخت . زيرا بيشتر شهر را مسيحيان ويران كرده يا در آتش سوخته بودند . آنگاه ابو عبد الله بن احمد الفنزارى را بر شهر امارت داد و از سلا بيرون آمد و بر بلاد تامسنا مستولى شد و قبايل مجاور را به فرمان آورد . « 29 »\r\nچون خليفهء موحدى المرتضى ديد كه هيچگونه ياراى مقاومتش در برابر بنى مرين نيست نزد سلطان ابو يوسف هديه‌اى گران فرستاد و نامه‌اى از سوى مشايخ موحدين و ساير فقها و صلحاء و از او خواستار صلح گرديد . سلطان ابو يوسف با انعقاد پيمان صلح موافقت كرد و رود ام الربيع مرز ميان بنى مرين و موحدين شد .\r\nپس از شورش يعقوب بن عبد اللّه در سلا فرزندان عم او پسران ادريس كه برادرزادگان سلطان ابو يوسف بودند در قصر كتامه شورش كردند و خود را زير علم محمد بن ادريس درآوردند . جمعى نيز از خويشاوندان و ياران گرد او را گرفتند و در جبال غماره موضع گرفتند . سلطان ابو يوسف لشكرى به جنگ آنان فرستاد و آنان را فرود آورد . برادرشان عامر بن ادريس را بر يك لشكر سه هزار نفرى از بنى مرين و متطوعه فرماندهى داد . نامه‌هاى ابن الاحمر صاحب غرناطه پىدرپى مىرسيد و از ابو يوسف طلب مىكرد كه براى جهاد لشكر به اندلس برد . ابو يوسف لشكرى كوچك براى جهاد به اندلس فرستاد . ابن الاحمر استقبال كرد و ضيافتها نمود . اينان نخست به مالقه رفتند و باقى سال 660 ه را در آنجا ماندند . سال بعد ، سال 661 ه به سرزمين فرنتره داخل شدند و آهنگ شريش نمودند . شريش در قلمرو ابن الاحمر مىبود ولى مسيحيان آن را اشغال كرده بودند . سپاه مرينى آن را از مسيحيان بستد ولى براى\r\n\r\n\r\n","description":"","footnote":"\r\n( 28 ) . البيان المغرب ، ص 428 .\r\n( 29 ) . الذخيرة السنيه ، ص 104 .\r\n","page_name":" 426 ","page_number":438},
  {"content":"\r\n\r\nمدتى كوتاه . البته اين لشكرهاى كوچك مرينى كه به اندلس مىرفتند ، سبب شد كه ميان دولت بنى مرين و دولت غرناطه همكارى و اتحادى بر ضد اسپانياى مسيحى ايجاد كند كه مدتها سبب تقويت دولت غرناطه شد .\r\nاما يعقوب بن عبد اللّه همچنان به عصيان خويش ادامه مىداد تا در سرزمين عبوله نزديكى سلا به دست طلحة بن على سردار مرينى ، در سال 668 كشته شد . « 30 »\r\nاز حوادث سال 659 ه يكى هم اين بود كه ابن الاحمر صاحب غرناطه لشكرى به جنگ سبته فرستاد . ميان عزفى صاحب سبته و او خلافى پديد آمده بود . ناوگان سبته به سردارى رنداحى بر ناوگان اندلس زد ، سردار ناوگان اندلس ظافر كشته شد و قواى مهاجم بازگرديد . گفتيم كه اين سال را سال ظافر ناميده‌اند . « 31 »\r\n\r\n6\r\nدر خلال اين مدت لبريز از حوادث ، ستاره اقبال بنى مرين روزبه‌روز در درخشش بيشتر بود . خليفهء موحدى المرتضى لامر اللّه سرگرم امور داخلى پايتخت خود بود و به كارهاى خود مىپرداخت و مىكوشيد از طوايف عرب استمالت كند و با آنان راه سازش در پيش گيرد . المرتضى يعقوب بن جرمون را بر عرب سفيان رياست داده بود . يعقوب به سبب حادثه‌اى فرمان داد پسر برادرش كانون بن جرمون را بكشند . برادران مقتول چون فرصتى به دست آوردند او را كشتند و به بلاد بنى مرين رفتند و به اطاعت آنان درآمدند . چون المرتضى از واقعه خبر يافت عبد الرحمان بن يعقوب را بر عربهاى سفيان رياست داد ولى او از خرد بهره‌اى نداشت و چون پدرش مردى حريص بود . روزى قوافل بازرگانان را كه در وادى تانسيفت از نزديكى مراكش مىگذشتند غارت كرد و چون از\r\n\r\n\r\n","description":"","footnote":"\r\n( 30 ) . تاريخ ابن خلدون ، ج 7 / ص 179 .\r\n( 31 ) . ابن عذارى ، البيان المغرب ، ص 431 .\r\n","page_name":" 427 ","page_number":439},
  {"content":"\r\n\r\nعواقب عمل خويش بيمناك شد ، اعلان كرد كه از اطاعت موحدين بيرون آمده است و به اراضى بنى مرين گريخت و تحت حمايت آنان قرار گرفت . المرتضى مسعود بن كانون را كه مردى عاقل و كاردان بود بر عربهاى سفيان رياست بخشيد و او كارها را به صلاح آورد .\r\nدر اين هنگام عواج بن هلال از زعماى عربهاى خلط كه از اطاعت بنى مرين بيرون آمده بود با شمار كثرى از اتباع خود به مراكش آمد . المرتضى گرامىاش داشت . و آنان را صله و انعام داد . چون عبد الرحمان بن يعقوب بشنيد نزد خليفه كس فرستاد و از او امان خواست . خليفه نيز او را امان داد . او نيز با جمع كثيرى از قومش به مراكش آمد .\r\nخليفه استقبالش كرد ولى در پى چاره‌اى بود كه خود را از او خلاص كند و اين‌بار نيز به همان شيوهء ديرين خود عمل كرد بدين‌گونه كه او را با جمعى از يارانش دعوت كرد و همه را بكشت و سرهايشان را از دروازه دكاله بياويخت . خليفه اسماعيل بن يعقوب بن قيطون را بر بنى جابر امارت داد و على بن ابى على را بر عربهاى خلط ولى عواج بن هلال را كه از او سعايت كرده بودند اعدام نمود . « 32 »\r\nپرداختن المرتضى به كار اين عربها مسئلهء اصلى را كه مبارزه با بنى مرين بود از ياد او نبرد . البته پيمان صلحى كه پس از نبرد سلا و رباط الفتح ميان او و امير ابو يوسف منعقد شد امرى موقت بود . از اين‌رو پس از اندكى امير ابو يوسف به قصد يافتن چراگاه از فاس بيرون آمد . در اراضى تامسنا به ميان قبايل بر غواطه و ديگران رفت تا به بسط نفوذ خود پردازد . المرتضى كه آماده رويارويى با بنى مرين بود و سپاهى از موحدين و عرب و غز و روم ( مسيحيان مزدور ) به سردارى ابو زكريا يحيى بن وانودين گسيل داشت .\r\nاين سپاه به وادى ام الربيع در شمال مراكش رفت كه ابو يوسف در آنجا در انتظار رسيدن سپاه موحدين بود . چون جزاير كوچكى از آب رودسر به در كرده بودند و به شكل پاى آدمى بودند آنجا را « ام الرجلين » مىگفتند ( رجل - پاى ) اين جنگ را نيز جنگ\r\n\r\n\r\n","description":"","footnote":"\r\n( 32 ) . البيان المغرب ، ص 432 و 433 .\r\n","page_name":" 428 ","page_number":440},
  {"content":"\r\n\r\nام الرجلين ناميدند . در اين نبرد موحدين شكست خوردند و بسيارى از آنان به قتل رسيدند . بنى مرين بر لشكرگاهشان مستولى شدند و امتعه و سازوبرگشان به تاراج بردند .\r\nابن وانودين به مراكش بازگرديد و عذر آورد كه شكست او در اثر غدر و فرار عربهاى بنى جابر بوده است . مردم مراكش به وحشت افتادند و دروازه‌ها را بستند و چون خبر آوردند كه بنى مرين به بلاد خود بازگشته‌اند ، مردم آرامش يافتند . « 33 »\r\nدر همان سال پس از نبرد ام الرجلين موحدين به سردارى محمد بن على بن اصلماط براى فرونشاندن شورش على بن يدر لشكر به بلاد سوس بردند . در اين جنگ نيز شكست خوردند و سردارشان محمد بن على بن اصلماط كشته شد . المرتضى بار ديگر لشكرى به سردارى ابو زيد بن يخيت يكى از وزراى خود و دون‌لوپه ( ذاللب ) سردار مسيحيان مزدور به بلاد سوس فرستاد . اين‌بار نيز پايدارى سخت على بن يدر سبب شد كه موحدين منهزم شوند . ابن يخيت اين شكست را در اثر عدم همكارى سردار مسيحى با خود دانست و به خليفه چنين گزارش كرد . خليفه نيز فرمان قتل او و يارانش را صادر كرد . در راه بازگشت همهء آنان به دست على بن ابى زيد بن زكريا الجدميوى كشته شدند . « 34 »\r\nسلطان ابو يوسف را قصد آن بود كه پس از پيروزى در جنگ ام الرجلين به مراكش روى نهد ولى واقعه‌اى كه در حساب نمىآمد او را از اين كار بازداشت . پسران برادرش امير ابو يحيى ، يعنى ابو مظهر و ابو سالم و ابو حديد با سيصد سوار از بنى مرين و غير ايشان به طنجه رفتند . صاحب طنجه ابن الامين آنان را به گرمى پذيرا شد ولى اينان او را كشتند . مردان ابن الامين برآشفتند و هركه را از بنى مرين در قصر يافتند كشتند و سپس هركه را كه در شهر بود به قصبه فراخواندند و به قتل آوردند . مردم شهر از انتقام بنى مرين بترسيدند و از صاحب سبته فقيه العزفى يارى خواستند او نيز ناوگان\r\n\r\n\r\n","description":"","footnote":"\r\n( 33 ) . الذخيرة السنيه ص 105 . تاريخ ابن خلدون ، ج 6 / ص 259 و ج 7 / ص 179 .\r\n( 34 ) . تاريخ ابن خلدون ، ج 6 / ص 260 ، البيان المغرب ، ص 436 .\r\n","page_name":" 429 ","page_number":441},
  {"content":"\r\n\r\nخود را به سردارى رنداحى به طنجه فرستاد . رنداحى بر شهر مستولى شد و فرزندان و اصحاب ابن الامين را بگرفت و به سبته فرستاد و از سوى خود بر شهر حاكمى نهاد به نام ابن حمدان . چون امير ابو يوسف از قتل خويشاوندان و سواران خود آگاه شد و شنيد كه فقيه العزفى از مردم طنجه حمايت كرده است با سپاهى به سبته آمد و شهر را مدتى محاصره كرد . مردم از فراز باروها با مهاجمان جنگيدند عاقبت ناچار شد كه بازگردد .\r\nاين واقعه در سال 662 ه اتفاق افتاد . « 35 »\r\n\r\n7\r\nسلطان ابو يوسف مرينى مصمم شد كه آخرين ضربت را بر پيكر دولت موحدى فرود آورد . پس خود به مراكش لشكر برد و از رود ام الربيع عبور كرد و برفت تا در كوه ايجليز فرود آمد . اين كوه در نزديكى مراكش بود . سپاه موحدين به مقابله بيرون آمد و چند جنگ درگرفت و در يكى از آنها امير عبد اللّه پسر سلطان ابو يوسف كشته شد . امير عبد اللّه جوانى خوبروى و دلير بود از اين‌رو او را به لهجهء خود « عجوب » يا « عجب » مىخواندند . مرگ او سبب شد كه لشكرگاه بنى مرين عزادار شود . المرتضى هيأتى را به نزد خصم خود سلطان ابو يوسف فرستاد و او را در مرگ فرزندش تسليت گفت . اين عمل در ابو يوسف سخت مؤثر افتاد . رسولان المرتضى پس از مذاكراتى موافقت كردند كه مراكش هر سال مالى به بنى مرين بپردازد و ابو يوسف لشكر خود را از آنجا بازگرداند . اين نبرد در سال 661 يا 662 ه اتفاق افتاد به نظر ما 662 ارجح است . « 36 »\r\nاما اتفاقى تازه افتاد كه سلطان ابو يوسف را امكان آن مىداد كه هدف خود را در تصرف مراكش از نو تعقيب كند . از اين قرار كه السيد ابو العلاء\r\n\r\n\r\n","description":"","footnote":"\r\n( 35 ) . البيان المغرب ، ص 439 و 440 .\r\n( 36 ) . البيان المغرب ، ص 440 . الذخيرة السنيه ص 108 . تاريخ ابن خلدون ج 7 / ص 179 .\r\n","page_name":" 430 ","page_number":442},
  {"content":"\r\n\r\nادريس بن عبد الله بن ابى حفص بن عبد المؤمن از پسر عمّان المرتضى سر به شورش برداشت . ابو العلاء بدان هنگام كه در اندلس بود همواره گرزى ( دبوس ) به دست مىگرفت از اين‌رو به ابو دبوس شهرت يافته بود . « 37 » ابو دبوس با المرتضى دشمنى داشت . صاحب روض القرطاس معتقد است كه ابو دبوس مىترسيد المرتضى او را بكشد . « 38 » ابن خلدون مىگويد در نبرد ام الرجلين سردار سپاه المرتضى بود چون سپاه منهزم شد ساعيان در حق او نزد خليفه سعايت كردند و او از سعايت آنان آگاهى يافت و از سطوت خليفه بترسيد . « 39 » صاحب الذخيرة السنيه مىگويد كه ابو دبوس در نهان با بنى مرين مكاتبه داشت و در انديشهء قيام بر ضد المرتضى بود . بارى چون جان خويش در خطر ديد از قلعه بگريخت و با پسر عم خود السيد ابو موسى در محرم سال 663 ه به فاس رفت و به ابو يوسف مرينى پناهنده گرديد . چون المرتضى از فرار آن دو خبر يافت فرمان داد فرزندان آنان را بگيرند و خانه‌هايشان را تصرف كنند . و هركس را كه احتمال مىدهند با آن دو در رابطه بوده‌اند دستگير كنند . ابو يوسف متعهد شد كه ابو دبوس را براى دست يافتن به هدفش با سپاه و اموال يارى رساند . آنگاه لشكرى كه شمار آن را از يك هزار تا پنج هزار نوشته‌اند با سلاح و سازوبرگ و اموال در اختيار او نهاد و ابو دبوس در ماه ذو القعدهء سال 663 ه / اوت 1256 م از فاس روانهء مراكش شد .\r\nنخست به مكناسه رفت ، سپس به معدن و آنگاه به تادلا . پس رهسپار هسكوره در جنوب شرقى مراكش گرديد و در آنجا به نزد زعيم هسكوره مسعود بن جلداسن فرود آمد و چندى درنگ كرد . « 40 »\r\nدر خلال توقفش در جبال هسكوره قبايل مختلف و نيز طوايف موحدين به دو پيوستند\r\n\r\n\r\n","description":"","footnote":"\r\n( 37 ) . الحلل الموشيه ، ص 127 . البيان المغرب ، ص 454 .\r\n( 38 ) . روض القرطاس ، ص 174 .\r\n( 39 ) . تاريخ ابن خلدون ج 7 / ص 179 . الذخيرة السنيه ، ص 123 .\r\n( 40 ) . الذخيرة السنيه ، ص 123 و 124 . روض القرطاس ، ص 174 . تاريخ ابن خلدون ، ج 7 / ص 179 . البيان المغرب ، ص 441 .\r\n","page_name":" 431 ","page_number":443},
  {"content":"\r\n\r\nو كارش بالا گرفت . چون المرتضى از اين وقايع آگاه شد مسعود بن كانون شيخ سفيان را زندانى كرد و نيز شيخ بنى جابر و گارسيا فرمانده مسيحيان مزدور را به تهمت همدلى با ابو العلاء ابو دبوس بگرفت و در چنين موقعيت حساسى بخشى از لشكر خود را به جنگ حاحه و رجراجه فرستاد . ظاهرا اين كار به تحريض وزراى او كه با ابو دبوس سر و سرى داشتند صورت گرفت تا پايتخت از سپاه خالى بماند . چون سران قبايل سفيان و بنى جابر را دستگير كرده بود بسيارى از افراد اين قبايل نيز به ابو دبوس پيوسته بودند .\r\nچون ابو دبوس اوضاع را مساعد يافت و دريافت كه مراكش بىدفاع شده است لشكر خود به سوى مراكش در حركت آورد . نخست به اغمات راند . ابو زيد بن يخيت با سپاه موحدين بيرون تاخت تا راه بر او بگيرد ولى پس از پيكارى لشكر موحدين شكست خورد و ابن يخيت كشته شد . ابو دبوس به مراكش رسيد مردان خود را فرستاد تا باروها را بررسى كنند . خبر آوردند كه ديگر نگهبانى و مدافعى برجاى نمانده است . در اين احوال رجال هسكوره از بارو فرارفتند و به شهر درآمدند و دروازهء الصالحه را گشودند اين دروازه در جنوب شهر بود . ابو دبوس به شهر درآمد . آن روز روز شنبهء بيست و دوم محرم سال 665 ه بود ولى تا عصر نتوانست بر قصبه ( قلعه ) دست يابد . « 41 » المرتضى از آنجا گريخته بود . المرتضى با دو تن از وزراء و برخى فرزندانش به شهر ازمور گريخت . والى ازمور عبد العزيز بن عطوش داماد او بود و المرتضى با پرداخت فديه‌اى گران او را از اسارت بنى مرين بازخريده بود . اما عبد العزيز بن عطوش كه با ابو دبوس بيعت كرده بود او را به شهر راه نداد .\r\nابو دبوس كه از فرار المرتضى خبر يافت كسانى را از پى او فرستاد . المرتضى و فرزندانش در غارى در نزديكى دريا پنهان شدند . او را يافتند و با فرزندانش دست بربستند تا به نزد ابو دبوس فرستند .\r\n\r\n\r\n","description":"","footnote":"\r\n( 41 ) . البيان المغرب ، ص 444 - 446 . الذخيرة السنيه ، ص 125 . روض القرطاس ، ص 175 . تاريخ ابن خلدون ، ج 7 / ص 180 .\r\n","page_name":" 432 ","page_number":444},
  {"content":"\r\n\r\nابو دبوس بدين‌گونه بر پايتخت موحدين مستولى شد . در مسجد جامع المنصور با او به خلافت بيعت كردند . و او را الواثق بالله خواندند . اين روز روز يك‌شنبهء بيست و سوم محرم سال 665 ه بود . ابو دبوس اين آخرين خليفهء موحدى مردى دورانديش و دلير بود . مادرش كنيزى ام ولد بود از روميان به نام شمس الضحى . ابو دبوس خود سپيدچهره بود و سرخ‌موى و كبودچشم و بلندبالا . با ريشى انبوه و طلعتى مهيب . « 42 »\r\nخليفهء جديد ، السيد ابو زيد عبد الرحمان بن ابى عمران و برادرش ابو موسى عمران بن ابى عمران را به وزارت برگزيد . دبيران او ابو الحسن الرعينى و ابو عبد اللّه التلمسانى بودند كه پيش از اين هم سمت دبيرى داشتند .\r\nالواثق ابو دبوس در پايتخت استقرار يافت و همگان به فرمانبردارى او اعتراف كردند . براى دلجويى از مردم مقرر كرد كه باج و خراج از مردم - خواه در شهرها و خواه در باديه‌ها بردارند و به همان واجبات شرعى بسنده كنند آن‌سان كه در ابتداى دولت موحدين عمل مىكردند . مجرمين را نيز عفو كرد . خليفه به زودى در تنگناى مالى افتاد و در خزانه هيچ نيافت . وزيرش ابو موسى عمران از زبان او به خليفهء محبوس المرتضى نامه نوشت كه مكان اموال به دو نمايد ولى المرتضى به خط خود پاسخ نوشت و سوگند ياد كرد كه مالى در جايى اندوخته نكرده و از آن هنگام كه بنى مرين سر برداشته‌اند هرچه اموال در بيت المال بوده به پايان رسيده است . و نيز ابو دبوس را سوگند داده بود كه بر او ببخشايد . « 43 » ابو دبوس از نامهء او به رقت آمد و فرمان داد كه او را به مراكش آورند ولى ابو زيد عبد الرحمان توصيه كرد كه كشتن او اولى است .\r\nخليفه الواثق ، عمر بن اصلماط را فرستاد تا او را در هرجا كه يافت بكشد . عمر بن اصلماط چون به فزرغون رسيد المرتضى و فرزندانش را ديد كه بند برنهاده بر چارپا نشانده مىآورند . به فرمان الواثق او را فرود آورد و به شمشير بكشت و در همانجا به خاك سپرد . اين واقعه در روز سه‌شنبه بيست و دوم ماه صفر سال 665 ه / بيست و دوم\r\n\r\n\r\n","description":"","footnote":"\r\n( 42 ) . روض القرطاس ، ص 174 . البيان المغرب ، ص 454 .\r\n( 43 ) . نص نامهء الواثق و پاسخ المرتضى را صاحب البيان المغرب آورده است ، ص 449 و 450 .\r\n","page_name":" 433 ","page_number":445},
  {"content":"\r\n\r\nنوامبر سال 1266 م بود . « 44 »\r\nمدت خلافت المرتضى نزديك به نوزده سال بود . بعد از عبد المؤمن و پسرش ابو يوسف يعقوب خلافت هيچ‌كس از موحدين اين همه طولانى نشده بود .\r\nوزيرانش چهره‌هاى درخشانى نبودند . چون ابو محمد بن يونس و ابو عبد الله محمد الجنفيسى و ابو زيد بن عزوز و برادرش ابو اسحاق و ابو محمد بن اصناج و ابو يوسف بن تيجاى جدميوى و ابو موسى بن عزوز هنتاتى\r\nدو وزير آخر دختران او را به زنى داشتند . ابو الحسن الرعينى و ابو عبد الله التلمسانى كه هردو از بلغاى عصر بودند دبيران او بودند .\r\nالمرتضى مردى فقيه و عالم و اديب و شاعر بود . ابن عذارى مجلدى از شعر و نثر او را ديده است ولى مىگويد كه شعرش ضعيف بوده است .\r\nالمرتضى به جمع‌آورى و تأليف كتب شوقى وافر داشت . يكى از علماى عصر او فقيه ابو محمد بن القطان كتاب « نظم الجمان و واضح البيان فيما سلف من اخبار الزمان » را براى او تأليف كرد . همچنين از آثار ابن القطان است « شفاء الغلل فى اخبار الانبياء و الرسل » و كتاب « الاحكام لبيان آياته عليه السلام » و « كتاب المناجاة » و « كتاب المسموعات » حاوى قصايدى برگزيده در ولادت پيامبر ( ص ) « 45 » . ابن القطان در نظم الجمان خليفه المرتضى را بسيار ستوده است . « 46 »\r\nپس از كشته شدن المرتضى فرزندانش چندان در زندان ماندند كه به دست امير ابو يوسف المرينى آزاد شدند . ابو يوسف پس از تصرف مراكش در اوايل سال 668 ه آنان را آزاد نمود و پسر بزرگ او ابو محمد در زندان به دست ابو دبوس به قتل رسيده بود . پسران او پس از رهايى از حبس به اندلس رفتند و در حمايت آلفونسوى دهم پادشاه قشتاله قرار گرفتند و در اشبيليه مستقر شدند . پس از مدتى به غرناطه آمدند\r\n\r\n\r\n","description":"","footnote":"\r\n( 44 ) . البيان المغرب ، ص 450 و 451 .\r\n( 45 ) . البيان المغرب ، ص 452 و 453 .\r\n( 46 ) . كتاب نظم الجمان ، نسخهء ياد شده ، برگ 67 .\r\n","page_name":" 434 ","page_number":446},
  {"content":"\r\n\r\nو ابن الاحمر آنان را گرامى داشت . يكى از برادران در سال 684 ه از اندلس به مغرب آمد و به سوس رفت . چون در اين سفر سوار بر خر بود او را ابو حماره خواندند . « 47 »\r\nدرخور ذكر است كه ابو دبوس الواثق را برادرى بود به نام السيد ابو زيد بن عبد الله و نوادهء خليفه عبد المؤمن كه به آلفونسوى دهم پادشاه قشتاله پناهنده شده بود و در اشبيليه مىزيست . در اواخر سال 659 ه / 1261 م مسيحى شدن خود را اعلان نمود . در مجلسى كه بدين منظور برپا شده بود پادشاه قشتاله به دست خود ريش او را تراشيد و بر او جامه شاهانه پوشيد . در اين هنگام ابو زيد بر كرسى فرارفت و ندا داد كه « اى مسلمانان ، مسيحيان و يهوديانى كه در اين مجلس حاضر شده‌ايد بدانيد كه من از چهل سال پيش مسيحى شده بودم ولى دين خود مكتوم مىداشتم و امروز اظهار مىكنم . دين مسيح بن مريم دين قديم و ازلى است » . قضا را ابو زيد پس از اعلان مسيحى شدن خود چندان در جهان نماند و پس از چهار ماه درگذشت ، در اوايل سال 660 ه / 1262 . « 48 »\r\nاين خود پديدهء دردناكى است كه بارها ديده‌ايم كه از بنى عبد المؤمن كسانى از اسلام به مسيحيت گرديده‌اند . به نظر ما عامل اصلى بواعث دنيوى بوده است تا دينى و معنوى .\r\n\r\n\r\n","description":"","footnote":"\r\n( 47 ) . البيان المغرب ، ص 454 .\r\n( 48 ) . الذخيرة السنيه ، ص 106 .\r\n","page_name":" 435 ","page_number":447},
  {"content":"\r\n . \r\n","description":"","footnote":"","page_name":" 436 ","page_number":448},
  {"content":"\r\n\r\n\r\nفصل چهارم پايان دولت موحدى عوامل پراكندگى و سقوط\r\n\r\n1\r\nابو العلاء ادريس ، ملقب به ابو دبوس ، در روز بيست و دوم محرم سال 665 ه به مراكش درآمد و پس از فرار خليفه المرتضى به قصر داخل شد و مشايخ و طلبه و همه بزرگان با او بيعت كردند و چنان كه گفتيم - او را الواثق بالله خواندند . الواثق ابو دبوس روز ديگر سوار شد و در محلات شهر به گردش پرداخت تا مردم آرامش يافتند . سپس به هم‌پيمان خويش سلطان ابو يوسف مرينى نامه نوشت و او را از آنچه اتفاق افتاده بود آگاه نمود . اين مكاتبات مدتى ميان دو طرف برقرار بود .\r\nپس از چندى ميان ابو دبوس و ابن جلداسن زعيم هسكوره خلاف افتاد و در روايات از سبب آن سخنى نرفته است . ابن جلداسن در فتح مراكش از معاونان و هم‌پيمانان او بود . الواثق پس از استقرار در مقام خلافت در دوازدهم شعبان سال 665 ه لشكر بيرون آورد و نخست در بحيره و سپس به بلاد هيلانه و وادى اغمات راند و در مكانى به نام تادارت معطاسه فرود آمد . در آنجا بعضى از شيوخ هسكوره از جمله حميدى بن مخلوف به ديدارش آمدند . اين مرد پيش از اين رابط ميان او و سلطان ابو يوسف بود . آنگاه عبد العزيز بن عطوش را به بازجست از اعمال ابن جلداسن زعيم هسكوره فرستاد . چون\r\n\r\n","description":"","footnote":"","page_name":" 437 ","page_number":449},
  {"content":"\r\n\r\nرسول بازآمد و خبرى كه موجب خشم و كين او شود نياورده بود ابن جلداسن را به حال خود رها كرد « 1 » .\r\nالواثق سپس از تادارت به ولجه در مشرق تادارت رفت . در اين اثناء خبر آوردند كه بنى مرين بازگشته‌اند و از رودام الربيع گذشته به بلاد خود رفته‌اند . امير ابو يوسف با لشكر خود به بلاد دكاله آمده بود و تا ابو دبوس را بترساند مزارع را درهم كوفته بود .\r\nابو دبوس ابو العباس هسكورى را با هدايايى گران به نزد امير ابو يوسف فرستاد تا ثابت كند به انجام تعهدات خويش وفادار است . اين صلح در دربار موحدى سبب شادمانى فراوان شد « 2 » ولى در همين هنگام اخبارى رسيد كه از وقوع حوادث نگران‌كننده‌اى در پايتخت حكايت داشت . از اين قرار كه السيد عبد العزيز پسر خليفه السعيد مدعى بود كه ابو دبوس الواثق از اعقاب خليفه المنصور نيست . از اين‌رو غاصب تخت خلافت است .\r\nبعضى از زعما هم به دو پيوسته بودند . عبد العزيز در نهان با ابن جلداسن باب مكاتبه باز كرده بود و بعضى از اين نامه‌ها به دست الواثق افتاده بود . عبد العزيز براى حفاظت از جان خويش ملازم سراى خود بود . السيد ابو زيد داماد الواثق كه اين نامه‌ها را او كشف كرده بود با چند تن از مشايخ موحدين به خانهء او رفت و نامه‌ها به او نمود . عبد العزيز مبهوت شد و هيچ نتوانست گفت . در همانجا گرفتندش و بند برنهادند . الواثق نيز حكم اعدامش را صادر كرد و آن توطئه در نطفه خفه شد . « 3 »\r\nالواثق آنگاه بسيج نيرو كرد كه به سوس رود . به هنگامى كه در وادى تانسيفت بود نامه و هدايايى از امير يغمراسن بن زيان صاحب تلمسان برسيد . يغمراسن به خليفه موحدى اعلام بيعت نموده بود و او را از طمع‌ورزيهاى بنى مرين برحذر داشته بود و وعده داده بود كه در برانداختن بنى مرين دست اتحاد به او خواهد داد . موحدين از اين روابط دوستانه شاد شدند و طبلها را به صدا درآوردند « 4 » . الواثق به سوى سوس در\r\n\r\n\r\n","description":"","footnote":"\r\n( 1 ) . البيان المغرب ، ص 457 ، 458 .\r\n( 2 ) . الذخيرة السنيه ، ص 126 .\r\n( 3 ) . البيان المغرب ، ص 459 ، 460 .\r\n( 4 ) . الذخيرة السنيه ، ص 127 . البيان المغرب ، ص 416 .\r\n","page_name":" 438 ","page_number":450},
  {"content":"\r\n\r\nحركت آمد و شيخ ابو زكريا بن وانودين پيشاپيش مىرفت تا قبايل موحدين را به جنگ برانگيزد . الواثق چون به جبال سوس ( شعبه‌اى از جبال اطلس ) رسيد فرود آمد و مراسم عيد فطر به‌جاى آورد . خليفه براى سركوبى شورش على بن يدر به سوس مىرفت .\r\nهنگامى كه به تارودنت پايتخت سوس رسيد بيشتر آن را ويران يافت . در درهء سبز و خرمى در پايين دژ تيزغت فرود آمد . پادگان نيرومندى از سپاه على بن يدر در آن دژ استقرار داشت . ميان دو طرف نبردى سخت درگرفت . عاقبت حمدين فرمانده دژ امان طلبيد و الواثق بپذيرفت ولى حمدين از تسليم دژ سرباز زد . سرانجام به دژ حمله كردند و همهء افراد پادگان را يا كشتند يا اسير كردند . خواهر على بن يدر هم در زمرهء اسيران بود . اين فتح در سيزدهم شوال سال 665 ه واقع شد و فتحنامه به مراكش فرستادند « 5 » .\r\nدر روز بيست و يكم شوال لشكر به درون بلاد سوس در حركت آمد . در اين هنگام ابو زكريا بن وانودين با جمعى كثير از واوزجيت بيامد . اينان از دشمنان على بن يدر بودند .\r\nپس از دو روز لشكر به نزديكى تارودنت رسيد و از آنجا به دژ تيونيومن . در اين دژ سخت استوار پادگان نيرومندى آماده دفاع بود . از اين‌رو براى تصرف آن نيروى عظيمى بسيج كرد با اينهمه تا روز بيست و يكم ذو الحجه كارى از پيش نبردند . در اين روز رسولان على بن يدر برسيدند و اعلان داشتند كه على بن يدر از اعمال خود توبه كرده و دست بيعت مىدهد . ولى اين كار صورت نگرفت .\r\nدر روز بيست و هشتم محرم سال 666 ه الواثق آهنگ بازگشتن نمود . موكب عظيم خلافت به وضعى پرشكوه در حركت آمد . مصحف كريم ( مصحف عثمان ) را در هودج ديرين خود بر پشت اشترى حمل مىكردند . بر گردن اشتر قلاده‌هاى سيمين انداخته بودند و غلامان با جامه‌هاى سفيد عنان آن در دست داشتند . الواثق خود از پى مصحف مىآمد با خاندان و نزديكان و حاشيه و در پى آنها وزراء و دبيران با علمهاى هفتگانه خلافت و قبايل موحدين هريك با علم سنتى خود . اين موكب پرشكوه بدين‌گونه\r\n\r\n\r\n","description":"","footnote":"\r\n( 5 ) . البيان المغرب ، ص 465 و 466 .\r\n","page_name":" 439 ","page_number":451},
  {"content":"\r\n\r\nوارد مراكش شد . مردم به استقبال آمدند با طبل و علم . آن روز از روزهاى ديدنى و فراموش‌ناشدنى بود « 6 » . هرگز به خاطر كسى خطور نمىكرد كه اين آخرين موكب خلافت موحدى باشد . گويى موحدين با عصر شكوهمند خود وداع مىكردند . آرى اين آخرين نفسهاى او بود و از آن پس مرگ فراز آمد .\r\n\r\n2\r\nاز زمانى كه الواثق ابو العلاء ( ابو العلى ) ادريس يا ابو دبوس به مراكش وارد شد و به يارى ابو يوسف مرينى بر تخت خلافت نشست يك سال گذشت و چنان مىنمود كه قصد آن ندارد كه به عهد خويش وفا كند . ابو دبوس تعهد كرده بود كه فرمانرواى مرينى ابو يوسف را در نيمى از قلمرو قديم موحدى كه به يارى لشكر او فتح مىكند شريك سازد . در اين هنگام امير ابو يوسف به او نامه نوشت و هشدارش داد كه بايد به عهد خويش وفا كند و نيمى از بلاد خود را به او واگذارد . ابو دبوس كه اينك به يارى يغمراسن صاحب تلمسان دلگرم شده بود و قبايل عرب و بربر دست بيعت به او داده بودند ، بر آن شد كه از تخت خلافت خود و ميراث دولت موحدى در برابر ادعاهاى ابو يوسف دفاع كند . از اين‌رو هنگامى كه پيام هشداردهندهء ابو يوسف را از رسول او شنيد برآشفت و با او به درشتى سخن گفت و گفت سرور خود را بگويد به آنچه اكنون در دست دارد قناعت كند و گرنه بر سر او لشكرى خواهد آورد كه كس همانند آن نشنيده باشد . سپس نامه‌اى به او نوشت و آن‌گونه كه خلفا با كارگزاران خود سخن مىگويند او را مورد عتاب قرار داد . ابو يوسف برآشفت و با لشكر بنى مرين از فاس بيرون آمد و از رود ام الربيع گذشت و به سوى پايتخت موحدى در حركت آمد و به نابود كردن مزارع و بركندن روستاها پرداخت . مردم در مراكش پريشانحال شدند و راه ورود آذوقه به شهر\r\n\r\n\r\n","description":"","footnote":"\r\n( 6 ) . ابن عذارى ، البيان المغرب ، ص 471 ، 472 .\r\n","page_name":" 440 ","page_number":452},
  {"content":"\r\n\r\nبسته شد و قيمتها بالا رفت . ابو دبوس در شهر تحصن گرفت و نزد هم‌پيمان خود يغمراسن بن زيان امير تلمسان كس فرستاد و از او يارى طلبيد . يغمراسن صبر كرد تا امير ابو يوسف با قواى خود دور شد سپس بلادى را كه در قلمرو او بود مورد حمله قرار داد بخصوص در وادى ملويه كه منازل اصلى بنى مرين بود كشتار و تاراج به راه انداخت . چون امير ابو يوسف خبر يافت موقتا پايتخت موحدى را رها كرد تا نخست به كار يغمراسن پايان دهد و چون از آن فراغت يابد به جنگ موحدين رود . از اين‌رو به فاس بازگرديد و آلت و عدت اندوخت و با سپاهى عظيم در اواسط ماه ربيع الاول سال 666 ه به جنگ يغمراسن از فاس بيرون شد . يغمراسن نيز بيامد و در وادى تلاغ ميان دو لشكر جنگ درگرفت . از خصوصيات اين جنگ آن بود كه زنان سربرهنه در كجاوه‌ها يا بر اسبها نشسته ميان دو لشكر ايستاده و مردان را به دليرى و پايدارى برمىانگيختند .\r\nدر اين نبرد بنى مرين پيروز شدند و شكست در بنى عبد الواد ، قوم يغمراسن افتاد .\r\nبسيارى از بزرگانشان و مقدم بر همه ابو حفص پسر يغمراسن به هلاكت رسيدند .\r\nيغمراسن با بقاياى لشكر خود به تلمسان گريخت . و همه لشكرگاه او با امتعه و اسلحه و ستوران و اموال به تصرف ابو يوسف مرينى درآمد . اين واقعه در روز دوازدهم جمادى الاخر سال 666 ه اتفاق افتاد « 7 » .\r\nابو يوسف پس از شكست يغمراسن ، به فاس بازگرديد و چندى بياسود تا براى نبرد آينده مهيا شود . در ماه شعبان همان سال ( 666 ه ) با سپاه بزرگ خود از فاس بيرون آمد و از رود ام الربيع گذشت و به سوى مراكش راند و در راه به هرجا رسيد بركند و بسوخت و اسير كرد و تاراج نمود . بقيهء سال 666 ه را در اين اعمال ويرانگر خويش به پايان آورد . آنگاه به منازل عربهاى خلط در ناحيهء تادلا حمله آورد و بسيارى را كشت و جمعشان پراكنده ساخت . پس به وادى العبيد لشكر برد و در منازل صنهاجه نفوذ نمود .\r\nاين منازل در شمال وادى تانسيفت واقع بود . ابو يوسف تا پايان سال 667 ه / 1268 م\r\n\r\n\r\n","description":"","footnote":"\r\n( 7 ) . الذخيرة السنيه ، ص 131 و 132 . تاريخ ابن خلدون ، ج 7 / ص 180 .\r\n","page_name":" 441 ","page_number":453},
  {"content":"\r\n\r\nسرگرم اين جنگهاى محلى بود « 8 » .\r\nدربار موحدين در خلال اين احوال سخت به وحشت افتاده بود و مشايخ موحدين و عرب از ابو دبوس مىخواستند پيش از آنكه كار بنى مرين بالا گيرد و بلاد ويران شود و مردم طعمه تيغ هلاك گردند جنگ را آغاز كند . و در واقع راهى جز جنگ در پيش پاى خليفه نبود . سرانجام سپاهى از موحدين و عرب و غزو بقاياى روميان گرد آورد و از مراكش بيرون تاخت . خليفه خود جنگجويى سلحشور بود . ابو دبوس به كارزار آمده بود كه يا بنى مرين را به درون سرزمينهاى خود برگرداند يا كشته شود . امير ابو يوسف چون از بيرون آمدن ابو دبوس با چنان لشكرى آگاه شد دست به خدعه زد بدين‌گونه كه پيوسته از جايى به جايى رود تا سپاه دشمن را خسته سازد . در واقع او نيز در برابر آن سپاه عظيم راهى جز اين در پيش پاى نداشت . چون به وادى غفو رسيدند ابو يوسف درنگ كرد و آماده جنگ شد . در آنجا دو لشكر جنگ درپيوستند و در نهايت شجاعت و چالاكى جنگ را درايستادند . ابو دبوس خود فرماندهى را بر عهده داشت ولى بنى مرين چون كوه در جاى خود ثابت ماندند آن‌سان كه شكست در لشكر موحدين افتاد . جمعى از دليران بنى مرين ، ابو دبوس و يارانش را كه بر گرد او بودند محاصره كردند . پس از پيكارى دليرانه ابو دبوس به ضرب نيزه كشته شد و از اسب فروافتاد .\r\nوزيرش ابو موسى عمران و كاتبش على بن عبد الله المغيلى نيز در كنار او بر خاك هلاك افتادند . سپاه موحدين پراكنده شد و لشكرگاه و اموال و امتعه و سلاح هرچه بود به غارت رفت . سر آخرين خلفاى موحدى را بريدند و نزد امير ابو يوسف مرينى آوردند .\r\nابو يوسف سر بسجدهء شكر نهاد و سر را به فاس فرستاد تا بر بارو بياويزند . اين واقعه در روز يكشنبهء دوم ماه محرم سال 668 ه / اول سپتامبر سال 1269 م اتفاق افتاد « 9 » .\r\nابو يوسف به مراكش راند . خويشاوندان خليفه و مشايخ موحدين به كوهستان موحدين در تينملل گريختند و در آنجا با السيد ابو اسحاق برادر خليفه المرتضى بيعت\r\n\r\n\r\n","description":"","footnote":"\r\n( 8 ) . روض القرطاس ، ص 204 تاريخ ابن خلدون ج 7 / ص 182 .\r\n( 9 ) . الذخيرة السنيه ، ص 132 و 133 . روض القرطاس ، ص 205 . تاريخ ابن خلدون ج 6 / ص 265 و ج 7 / ص 182 .\r\n","page_name":" 442 ","page_number":454},
  {"content":"\r\n\r\nكردند . روز يكشنبهء نهم محرم سال 668 ه ابو يوسف يعقوب فرمانرواى بنى مرين در ميان موكبى فخيم و شكوهمند به مراكش درآمد . اكابر و وجوه شهر از فقها و شيوخ به استقبال او بيرون آمدند و با او بيعت كردند . و از او خواستار امان و حمايت شدند .\r\nابو يوسف آنان را امان داد و نيز همهء مردم شهر را امان داد . مردم مطمئن شدند و آرامش يافتند . ابو يوسف به قلعه داخل شد و با فتح مراكش سراسر مغرب اقصى به قلمرو او درآمد . بر روى ويرانه‌هاى دولت موحدى دولت نوبنياد و جوان بنى مرين سر برافراشت كه از وادى ملويه و جبال اطلس در شرق تا اقيانوس اطلس در غرب از رباط تازه و جبال غماره در شمال و وادى تانسيفت در جنوب گسترده بود . ابو يوسف يعقوب را از آن پس كه بر مراكش دست يافت امير المسلمين لقب دادند و حال آنكه پيش از آن او را امير خطاب مىكردند « 10 » .\r\nامير المسلمين ابو يوسف يعقوب تا ماه رمضان سال 669 ه در مراكش ماند و به تنظيم امور پرداخت . از هرسو هيأتهايى به تهنيت نزد او آمدند . در همين روزها پسر خود ابو مالك عبد الواحد را با لشكرى به غزو بلاد سوس فرستاد . تا قبايلى را كه سر به فرمان نمىآوردند مطيع سازد . ابو مالك كه تا ماسه مرز سوس اقصى پيش تاخته بود بازگشت . ابو يوسف خود بر سر عربهايى كه دست به آشوب زده بودند لشكر برد و همه را قلع‌وقمع نمود و زنانشان به اسارت گرفت و همه بلاد درعه و دژهاى آن را فتح كرد .\r\nسپس به مراكش بازگرديد و پس از اندك درنگى امارت آن به محمد بن على بن يحيى كه از اكابر مقربان و وزراى او بود ، ارزانى داشت و از او خواست كه از بنى عبد المؤمن دست برندارد و آنان را در هرجا كه باشند به دست آورد . « 11 » در نتيجهء اين تعقيب در سال 674 السيد ابو اسحاق برادر خليفه المرتضى را كه موحدين به خلافت برگزيده بودند بگرفت همچنين پسر عم او السيد ابو الربيع و ديگر خويشاوندان او را دستگير كرد و با\r\n\r\n\r\n","description":"","footnote":"\r\n( 10 ) . تاريخ ابن خلدون ، ج 7 / ص 182 .\r\n( 11 ) . الذخيرة السنيه ، ص 134 و 138 . روض القرطاس ، ص 205 و 206 . تاريخ ابن خلدون ج 7 / ص 182 .\r\n","page_name":" 443 ","page_number":455},
  {"content":"\r\n\r\nفرزندانشان به مراكش فرستاد . همه را در آنجا به قتل آوردند « 12 » .\r\nابو يوسف يعقوب در اواسط ذو القعدهء سال 669 ه از مراكش بيرون آمد و به رباط الفتح رفت و عيد اضحى را در آنجا ماند و براى پسرش ابو مالك به ولايت‌عهدى بيعت گرفت « 13 » و سپس به پايتخت خود فاس بازگرديد .\r\nابو يوسف به سبته و طنجه پرداخت . زيرا اين دو شهر بدان سبب كه بر ساحل تنگه و گذرگاه مغرب به اندلس و اندلس به مغرب بودند اهميت بسيار داشتند بويژه از آن پس كه معلوم شد كه اسپانياى مسيحى را آهنگ تجاوز به مغرب است و كشتيهايشان در ساحل سلا آشكار گرديده‌اند ، اين دو شهر موقعيت ديگر يافتند . فرزندش امير ابو مالك در سال 666 ه به طنجه لشكر برد ولى طنجه سخت مقاومت ورزيد . اين دو شهر را فقيه العزفى در تصرف داشت . ابو يوسف خود لشكر بياراست و در اوايل سال 672 ه بر آن مستولى گرديد و مردم را امان داد . آنگاه پسرش ابو مالك را با لشكرى گران به سبته فرستاد . العزفى به فرمان او گردن نهاد و جزيه پذيرفت . سلطان قبول كرد و به فاس بازگرديد « 14 »\r\nاز شهرهاى مغرب اقصى جز فتح سجلماسه باقى نمانده بود . سجلماسه در دست يغمراسن بن زيان صاحب تلمسان و هم‌پيمانان او عربهاى منبّات - از بطون معقل - بود .\r\nابو يوسف با لشكرى گران برفت و شهر را محاصره نمود و در ماه صفر سال 673 ه آن را به جنگ بگشود . با فتح سجلماسه سراسر مغرب اقصى در قبضهء اقتدار بنى مرين قرار گرفت .\r\nپيش از اين در سال 670 ميان ابو يوسف و يغمراسن در حوالى تلمسان زدوخوردهايى اتفاق افتاد كه سخن در آنها موضوع بحث ما نيست زيرا متعلق به تاريخ بنى مرين و بنى عبد الواد است و ربطى به تاريخ موحدين ندارد .\r\n\r\n\r\n","description":"","footnote":"\r\n( 12 ) . تاريخ ابن خلدون ج 7 / ص 182 .\r\n( 13 ) . الذخيرة السنيه ، ص 139 . روض القرطاس ، ص 206 .\r\n( 14 ) . تاريخ ابن خلدون ، ج 7 / ص 187 .\r\n","page_name":" 444 ","page_number":456},
  {"content":"\r\n\r\nسلطان ابو يوسف از اين پس بارها به اندلس لشكر كشيد تا به نداى ابن الاحمر صاحب غرناطه پاسخ دهد و خود به جهاد رود . ابو يوسف در اين جنگها پيروز بود ولى روابط او با ابن الاحمر گاه دوستانه بود و گاه دشمنانه و ما در كتاب خود نهاية الاندلس [ جلد پنجم اين كتاب 
  ] به آن پرداخته‌ايم . البته بنى مرين نيز چون مرابطين و موحدين به عزم جهاد به اندلس لشكرى بردند ولى در زمانى كه فرصت از دست رفته بود و ديگر از اندلس اسلامى جايى باقى نمانده بود جز مملكت غرناطه آخرين ممالك اسلامى در اندلس . با اين همه به مدت هشتاد سال بنى مرين بزرگترين ياور غرناطه در مبارزه‌اش بر ضد اسپانياى مسيحى بودند . در واقع اگر بنى مرين نبودند و پيوسته به شبه جزيره اندلس لشكر نمىبردند دولت غرناطه از عمرى اين‌چنين طولانى برخوردار نمىگرديد ، و نمىتوانست پس از انقراض اندلس بزرگ مدت دو قرن به حيات خود ادامه دهد .\r\nسلطان ابو يوسف يعقوب المرينى براندازندهء دولت موحدى ، پس از فتوحات شگرف خود در سراسر مغرب و لشكركشى به اندلس در جزيرة الخضراء جهان را بدرود گفت .\r\nدر محرم سال 685 ه / مارس 1285 م . به سبب پيروزيهاى درخشانى كه در اندلس نصيبش گرديد او را المنصور بالله لقب نهادند . « 15 »\r\n\r\n3\r\nبا انقراض دولت موحدى اساس آن كاخ شامخ قبيلگى كه تكيه‌گاه دولت آنان بود نيز فروريخت . اين قبايل به دو مجموعه تقسيم مىشدند : يكى قبايل مصامده و ديگرى قبايل موحدى . مجموعهء نخست شامل قبايل هسكوره و دكاله و هيلانه و حاحه و غير آن\r\n\r\n\r\n","description":"","footnote":"\r\n( 15 ) . در باب جهاد ابو يوسف و غزوات او در اندلس به كتاب نهاية الاندلس و تاريخ العرب المنتصرين [ جلد پنجم اين كتاب 
  ] مراجعه كنيد .\r\n","page_name":" 445 ","page_number":457},
  {"content":"\r\n\r\nبود ، از قبايل مصامده هسكوره از ديگر قبايل بزرگتر بود و بطون بيشتر داشت . از بطون آن قبيلهء جنفيسه يا كنفيسه بود . هسكوره از حيث كثرت افراد در ميان قبايل دولت موحدى مكانى درخور توجه داشت . ولى مردمش خوى بدوى داشتند و به زندگى شهرى عادت نداشتند . بلكه همچنان در كوهستان بلند اطلس در جنوب شرقى مراكش تا حوالى سوس اقصى گسترده بودند . چون بنى مرين بر دولت موحدين غلبه يافتند . و رسم آن برافكندند هسكوره را نيز سركوب كردند و بر آنان باج و خراج گران نهادند . آنان نيز در كوهستانهاى خود انزوا گزيدند و به خدمت دولت جديد درنيامدند . و چون بنى مرين بر سرشان لشكر مىبردند با پرداخت مالى گزاف آنان را بازمىگردانيدند . بنابراين از نوعى استقلال محلى برخوردار بودند . ديگر قبايل مصامده كه در غرب مراكش بودند چون دكاله و هيلانه و حاحه نيز از چنين استقلالى نصيب داشتند . منازلشان به سوى غرب تا سواحل اقيانوس اطلس گسترده بود . « 16 »\r\nاما مجموعهء دوم از قبايل موحدين تشكيل مىشد . منازل اينان در نزديكى مراكش بود از اين مجموعه هفت قبيله بدان سبب كه پيش از ديگران به دعوت المهدى گرويده بودند و پيش از آنكه كارش بالا گيرد يا به عبارت ديگر پيش از فتح مراكش در راه پيروزى او فداكارى كرده بودند ، بر ديگر قبايل برترى داشتند . اين هفت قبيله نيز به مصامده انتساب داشتند و عبارت بودند از هرغه قبيلهء امام المهدى و هنتاته و تينملّل - كه همراه با هرغه در آغاز كار با المهدى بيعت نمودند - و جنفيسه و هزرجه و جدميوه ( كدميوه ) و وريكه . به اين هفت قبيله يك قبيلهء ديگر ملحق مىشود ( قبيلهء هشتم ) كه قبيلهء خليفه عبد المؤمن بن على بزرگترين اصحاب المهدى است . اين هشت قبيله به سبب سبقت در بيعت و ايثار در راه مهدى صاحب مناصب و مقامات مهم بودند .\r\nچون دولت موحدى منقرض شد كار آنان نيز روى به ضعف نهاد و در زمرهء رعاياى\r\n\r\n\r\n","description":"","footnote":"\r\n( 16 ) . تاريخ ابن خلدون ، ج 6 / ص 264 .\r\n","page_name":" 446 ","page_number":458},
  {"content":"\r\n\r\nعادى درآمدند . « 17 »\r\nقبيلهء هرغه - قبيلهء مهدى - اندكى پس از سقوط دولت موحدى به كلى حيثيت و اعتبار و نفوذ خود را از دست داد . قبيلهء تينملل هم كه مهدى در ميان ايشان فرود آمده بود و خانه و مسجد خود را در آنجا ساخته بود و همواره صاحب مقامات و عناوين دولتى بودند به سرنوشت قبيلهء هرغه دچار شدند و خود در زير سلطهء ديگر زعماى مصامده قرار گرفتند .\r\nقبر المهدى در نزد آنها بود و آن تا زمانى كه ابن خلدون تاريخ خود را مىنوشته يعنى حوالى سال 780 ه مورد تعظيم و تكريم مردم بوده است . و در آنجا قاريان به تلاوت قرآن مشغول بوده‌اند و حاجبان و حافظان داشته و مردم از اطراف به زيارت مىآمده‌اند و نذورات و صدقات مىداده‌اند . مردم تينملّل و اكثر مصامده اعتقاد جازم داشته‌اند كه المهدى بازمىگردد و دولت او در مشرق ظهور مىكند و دنيا را كه پر از جور و ظلم شده پر از عدل و داد مىكند . « 18 »\r\nاما هنتاته بيش از ديگر قبايل موحدين در كارهاى رزمى و سياسى دخالت داشت .\r\nزعيم اين قبيله شيخ ابو حفص عمر بن يحيى الهنتاتى يكى از اصحاب عشره نخستين بود و در نزد المهدى مقامى ارجمند داشت . پسرانش نيز مهمترين مناصب دولتى را اشغال كرده بودند . زعيم اين قبيله در عصر الناصر ، شيخ ابو محمد عبد الواحد بن ابى حفص بود . همان كه در ولايت افريقيه غلبه يافت و دولت حفصيه را به وجود آورد . چون دولت موحدين انقراض يافت هنتاته در موطن قديم خود در جبال درن ، در نزديكى مراكش ، باقى ماندند و در ايام بنى مرين از قبايل فرمانبردار دولت بودند . از سوى بنى مرين كسانى را بر آنان امارت مىدادند تا به جمع‌آورى باج و خراج پردازند .\r\nقبيلهء جدميوه تابع هنتاته و تينملل بود . كوهستانشان در جوار كوهستان هنتاته بود . پس از انقراض موحدين آنان نيز برخى به اطاعت بنى مرين درآمدند و برخى از\r\n\r\n\r\n","description":"","footnote":"\r\n( 17 ) . تاريخ ابن خلدون ، ج 6 / ص 266 .\r\n( 18 ) . تاريخ ابن خلدون ، ج 6 ص 267 .\r\n","page_name":" 447 ","page_number":459},
  {"content":"\r\n\r\nاطاعت ايشان سر برتافتند . وريكه نيز از قبايل مجاور هنتاته بود . ميانشان فتنه‌ها و جنگهاى پىدرپى اتفاق افتاد و از دو طرف بسيارى به قتل رسيد . « 19 »\r\nاين بود پايان كار آن مجموعه از قبايل بربرى و بدوى كه دعوت المهدى بن تومرت آنان را از اعماق بيرون كشيد و امكان داد تا چنان دولت عظيمى را در غرب اسلامى تأسيس كنند : دولت بزرگ موحدى را .\r\n\r\n\r\n","description":"","footnote":"\r\n( 19 ) . تاريخ ، ابن خلدون ج 6 / ص 270 ، 271 .\r\n","page_name":" 448 ","page_number":460},
  {"content":"\r\n\r\n\r\nباب ششم ممالك اسپانياى مسيحى در خلال عصر موحدى\r\n\r\n","description":"","footnote":"","page_name":" 449 ","page_number":461},
  {"content":"\r\n . \r\n","description":"","footnote":"","page_name":" 450 ","page_number":462},
  {"content":"\r\n\r\n\r\nفصل اول قشتاله و ليون از عهد آلفونسوى هشتم تا عهد فرناندوى سوم\r\n\r\n1 - مملكت قشتاله\r\nتاريخ ممالك اسپانياى مسيحى را تا مرگ قيصر آلفونسو ريمونديس ( 1157 م ) - پيش از اين - آورديم و گفتيم كه پس از مرگ او كشورش ميان دو فرزندش سانچو و فرناندو تقسيم شد . پسر بزرگ سانچو صاحب تخت قشتاله شد و پسر كوچك فرناندو فرمانرواى ليون و جليقيه . سانچو ناگهان در سال 1158 م پس از يك سال حكومت بمرد و از او جز كودكى سه ساله به نام آلفونسو باقى نماند . اين امر سبب شد كه بر سر سرپرستى اين كودك ميان دو خاندان كاسترو و لارا يك جنگ داخلى درگير شود . اين جنگ سالى چند دوام داشت و چون كودك به يازده سالگى رسيد به عنوان پادشاه قشتاله تحت سرپرستى خاندان نيرومند لارا به حكومت پرداخت .\r\nهمچنين از قيام جماعات شواليه‌هاى دينى در ممالك اسپانياى مسيحى و از تشكيل مملكت پرتغال و نيرومند شدن آن در عصر بنيانگذار حقيقىاش آلفونسو هنريكيز سخن گفتيم .\r\nاكنون مىخواهيم دنبالهء تاريخ ممالك اسپانياى مسيحى را به‌طور اختصار در عصر موحدى بياوريم بويژه در عصرى كه ميان آنها و اندلس مسلمان يا به عبارت ديگر ميان\r\n\r\n","description":"","footnote":"","page_name":" 451 ","page_number":463},
  {"content":"\r\n\r\nآنها و موحدين كشاكش و نزاع بود . البته مراحل اين كشاكش را در خلال مطالب اين كتاب به تفصيل بيان كرده‌ايم .\r\nپادشاه خردسال قشتاله آلفونسوى هشتم ملقب به آلفونسوى خوب چون به سن چهارده سالگى رسيد ، در سال 1169 م زمام ملك به دست گرفت . اسپانياى مسيحى در اين عصر شامل چهار مملكت بود : قشتاله و ليون و آراگون و ناوار ( نبرّه ) و اين غير از مملكت پرتغال است كه در اين اوان در غرب شبه‌جزيره راه خاص خود را گشوده بود و سياستى مستقل از ديگر ممالك اسپانيا در پيش گرفته بود . قشتاله علىرغم جدا شدن ليون از آن ، به عنوان يك مملكت مستقل ، همچنان از حيث وسعت خاك بزرگترين ممالك اسپانياى مسيحى بود . مملكت آراگون همجوار آن بود كه آن نيز به سبب اتحاد با امارت قطلونيه يا امارت برشلونه از سال 1137 م نيرومند شده بود .\r\nسومين ممالك اسپانياى مسيحى مملكت ليون بود . ليون با آنكه مملكتى مستقل بود و بر طبق وصيت قيصر آلفونسو ريمونديس از قشتاله جدا شده بود ، كشور ضعيفى بود كه با رنج و صعوبت بسيار به حيات خويش ادامه داد و در سير حوادث شبه جزيره تأثير مهمى نداشت .\r\nناوار چهارمين اين ممالك بود ، كشورى بود كوچك ولى بدان سبب كه در آن سوى كوههاى صعب العبور قرار گرفته بود دست يافتن به آن آسان نبود خود نيز به حفظ استقلالش سخت آزمند بود .\r\nدر اين روزها پادشاه جوان ديگرى بر تخت فرمانروايى آراگون بود . اين پادشاه رامون‌برنگر نام داشت و آلفونسوى دوم خوانده شد . او پس از پدرش رامون‌برنگر چهارم در سال 1162 م بر تخت نشست و همانند او به پادشاه آراگون و قطلونيه ملقب گرديد .\r\nروابط آراگون و قشتاله از اواخر عهد قيصر آلفونسو ريمونديس به صفا و وفاق گراييده بود . زيرا ميان قيصر و پادشاه آراگون رامون‌برنگر چهارم به سبب ازدواج او با دخترش ملكه برنجيلا خويشاوندى پديد آمده بود . نخستين كارى كه آلفونسوى هشتم كرد آن بود كه در ساهاگون با همتاى جوان خود پادشاه آراگون آلفونسوى دوم در سال 1170 م\r\n\r\n","description":"","footnote":"","page_name":" 452 ","page_number":464},
  {"content":"\r\n\r\nديدار كرد . بزرگان روحانيان و اشراف دو مملكت در اين مجلس حضور داشتند و دو پادشاه مسائل مورد اختلاف خود را حل كردند و بر ضد ديگر پادشاهان و امراء جز هنرى دوم پادشاه انگلستان قرارداد دوستى بستند و اين بدان سبب بود كه آلفونسوى هشتم دختر او شاهزاده الينور را خواستگارى كرده بود . سپس دو پادشاه به سرقسطه پايتخت آراگون رفتند . آلفونسوى هشتم قريب دو ماه در انتظار آمدن عروس خود شاهزاده خانم انگليسى در سرقسطه ماند . شاهزاده خانم همراه موكبى پرشكوه از روحانيان و سواران انگلستان و نورمان و گاسكونى بيامد . فرستادگان دربار قشتاله و در رأس آنها اسقف طليطله تا مرز بردو حركت كردند و با شاهزاده خانم انگليسى به اسپانيا بازگرديدند . دو پادشاه به طرسونه رفتند و در آنجا ميان آلفونسوى هشتم و شاهزاده خانم الينور در يك مجلس پرشكوه در اين شهر كوچك آراگون عقد ازدواج بسته شد .\r\nاولين اقدام آلفونسوى هشتم اعلان جنگ به ناوار بود . سانچوى ششم پادشاه ناوار غيبت آلفونسو را مغتنم شمرده بود و بخش بزرگى از اراضى قشتاله را كه همجوار كشورش بود به تصرف درآورده بود . چون ميان آراگون و قشتاله قرارداد دوستى بسته شد ، آلفونسو با لشكرى گران در تابستان سال 1173 م به ناوار حمله كرد و بر چند شهر مستولى شد . پادشاه ناوار منهزم شد و آلفونسو او را تا حوالى بنبلونه تعقيب كرد .\r\nپس از دو سال بار ديگر پادشاه قشتاله و هم‌پيمانش پادشاه آراگون بر ضد ناوار وارد جنگ شدند و ناوار بار ديگر شكست خورد .\r\nلشكركشى به اراضى اسلامى از اهداف مهم سياسى پادشاهان قشتاله بود و آلفونسو از اين قاعده مستثنى نبود . در اواخر سال 1176 م آلفونسو و سرپرست سابقش كنت نونيودلا را لشكر بيرون آوردند و رهسپار حدود شرقى اندلس شدند . شهر قونقه يكى از شهرهاى مرزى اسلامى هدف اين حمله بود . بويژه آنكه موحدين آن را پايگاه حملات خود به اراضى شرقى قشتاله كرده بودند . چون قونقه شهرى استوار بود قواى قشتاله مجبور شدند شهر را محاصره كنند . اين محاصره نه ماه مدت گرفت و قونقه\r\n\r\n","description":"","footnote":"","page_name":" 453 ","page_number":465},
  {"content":"\r\n\r\nهمچنان پايدار ايستاده بود ولى قواى موحدين بدان سبب كه سپاهيان پادشاه آراگون هم‌پيمان پادشاه قشتاله راه بر آنان بسته بود نمىتوانستند به شهر در محاصره افتاده يارى رسانند . عاقبت در سپتامبر سال 1177 م قونقه به دست قشتاليان سقوط كرد و ما در جاى خود از آن ياد كرديم . « 1 »\r\nبدان سبب كه پادشاه آراگون پادشاه قشتاله را در فتح قونقه يارى كرده بود بار ديگر ميان دو پادشاه پيمان دوستى تجديد شد و پادشاه قشتاله همتاى جوان خود را از پيمان ولاء كه از زمان رامون‌برنگر چهارم آراگون را به قشتاله مربوط مىساخت معاف داشت . در همان هنگام پادشاه قشتاله و سانچوى ششم پادشاه ناوار به حل اختلافات خود با يكديگر موفق شدند و هردو اتفاق كردند كه هنرى دوم پادشاه انگلستان عهده‌دار حكميت ميان آنان گردد و سفيرانى به لندن فرستادند تا در آنجا موارد اختلاف را عرضه دارند . پس از آنكه هنرى دوم جوانب مختلف امر را بررسى كرد و از پارلمان در اين باب راى گرفت فرمانى بدين قرار صادر كرد كه هريك از دو پادشاه آن‌گونه اراضى را كه ديگرى مدعى ملكيت آن است به او بازگرداند و پادشاه قشتاله سه شهر تصرف شده را به ناوار واگذارد و پادشاه قشتاله به مدت ده سال سه هزار مراويدى در هر سال بپردازد . دو پادشاه بر اين توافق كردند و به مدت ده سال ميان آنان صلح برقرار شد .\r\nانديشه هم‌پيمانى ميان قشتاله و آراگون كه هردو نيرومندترين كشورهاى اسپانياى مسيحى بودند قبل از هرچيز بر ضد اسلام در شبه جزيرهء اندلس و همكارى براى تحقق فتح مجدد و سياست بازپس‌گيرى  atsiuqnoceR aL  بود . از اين‌رو ضرورى مىنمود كه براى تنظيم اين حركت مناطق آن براى هريك از دو پادشاه مشخص باشد .\r\nتوافق جديدى از اين نوع ميان دو پادشاه در شهر كسولا « 2 » كه در سال 1179 در آنجا ملاقات كردند به عمل آمد . در آنجا مقرر شد كه آراگون فتوحات در منطقهء بلنسيهء\r\n\r\n\r\n","description":"","footnote":"\r\n( 1 ) . رجوع كنيد به‌همين كتاب ، صص 74 و 75 .\r\n( 2 ) .  alozaC \r\n","page_name":" 454 ","page_number":466},
  {"content":"\r\n\r\nاسلامى را به‌طرف جنوب ، تا لقنت بر عهده گيرد و قشتاله فتوحات در همهء اراضى واقع در جنوب خاك خود را . اين توافق مؤيد اولين توافقى بود كه در اين باب ميان قيصر آلفونسو ريمونديس و كنت رامون‌برنگر در شهر كريون در سال 1150 بسته شد و ما بدان اشارت كرديم .\r\nهمچنين پادشاه قشتاله و پادشاه آراگون معاهدهء جديدى بر ضد پادشاه ناوار منعقد كردند . زيرا او معارضه با قرارى را كه پادشاه انگلستان در حكميت خود صادر كرده بود ، آغاز كرد . پادشاه قشتاله مجبور شد چند شهر را اشغال كند . اين اماكن را مىبايست به ناوار واگذارد زيرا پادشاه ناوار از واگذارى آنچه مقرر شده بود به قشتاله واگذارد ، سر برتافته بود . پادشاه آراگون پيشنهاد كرد كه بار ديگر دو پادشاه متخاصم براى رفع اختلافات خود با هم ملاقات كنند . و اين ملاقات در سال 1185 م در جريدا صورت گرفت ولى نتيجهء قطعى نداد و روابط ناوار و قشتاله به سستى گراييد .\r\nدر سال 1188 م فرناندوى سوم پادشاه ليون و جليقيه درگذشت و او - چنان كه گفتيم - عم پادشاه قشتاله بود . پسرش آلفونسوى نهم به‌جاى او نشست . پادشاه جديد چنان ديد كه سياست خصومت‌آميزى را كه پدرش دربارهء قشتاله تعقيب مىكرد به يك سو نهد و به‌جاى آن روابط دوستى برقرار نمايد . پس با آلفونسوى هشتم در كريون ديدار كرد و نسبت به او اظهار فرمانبردارى نمود . پادشاه قشتاله او را خلعت داد .\r\nبدين‌گونه پس از سالها دشمنى ميان قشتاله و ليون روابط دوستى برقرار گرديد .\r\nنيازى نمىبينم كه از جنگهاى پىدرپى قشتاليان در اراضى اندلس از آن هنگام كه در سال 1182 م بر دژ شنتفيله استيلا يافتند تا غزوه مطران طليطله و شواليه‌هاى قلعه رباح در اراضى جيان و قرطبه در سال 1191 و خروج پادشاه قشتاله با قواى خود و گذشتن او از كوه شارات و جنگ در اراضى اندلس بار ديگر در سال 1194 م سخن مكرر كنيم . مىدانيم كه اين جنگ پس از پايان يافتن مدت پيمان صلحى كه با خليفه يعقوب المنصور منعقد شده بود به هنگامى كه يعقوب المنصور سرگرم حوادث افريقيه\r\n\r\n","description":"","footnote":"","page_name":" 455 ","page_number":467},
  {"content":"\r\n\r\nبود صورت گرفت . اين تجاوز سبب شد كه خليفهء موحدى با لشكرى گران براى دفع آن به اندلس آيد . اين لشكركشى به جنگ الارك ميان موحدين و قواى قشتاله و پيروزى موحدين منجر شد و ما در اين كتاب به تفصيل از آن حكايت كرده‌ايم .\r\nشكست الارك افسانهء تفوق نظامى قشتاله را ناچيز كرد و مانع ويرانگريهاى او در اراضى اندلس شد و اين فرصتى بود كه سانچو پادشاه ناوار آن را مغتنم شمرد و از ناحيهء سريه به اراضى قشتاله حمله نمود و دست به كشتار و تاراج زد . همچنين موحدين به نوبهء خود قلعهء رباح را بازپس گرفتند و در منطقهء طلبيره و طليطله و قلعه و وادى الحجاره دست به يك سلسله غزوات مخرب گشودند . آلفونسوى نهم پادشاه ليون نيز به يارى موحدين به اراضى قشتاله لشكر كشيد و تا شهر كريون پيش رفت . قواى قشتاله و آراگون متحدا اين حملات را دفع نمودند . « 3 »\r\nپادشاه قشتاله در برابر اين حوادث پىدرپى ، جز همدستى و هم‌پيمانى با آراگون چاره‌اى نداشت . پادشاه آراگون آلفونسوى دوم در سال 1196 م درگذشت و پسرش پدروى دوم به‌جاى او نشست . پادشاه جديد آراگون خود از بزرگترين ياران پادشاه قشتاله شد و نتيجهء اين معاهدهء دوستانه در يارى قشتاله در نبرد ناوار و ليون و هم‌پيمان آن يعنى موحدين آشكار شد . دو پادشاه با ناوار و سپس با ليون وارد نبرد شدند و دو لشكر متحد به ليون درآمدند و دست به تاراج و كشتار گشودند . از نتايج اين جنگ لغو ازدواج آلفونسوى نهم پادشاه ليون با شاهزاده خانم برنجيلا دخت پادشاه قشتاله بود . آلفونسوى هشتم مهر آن را بازگرداندن اراضى و دژهايى قرار داده بود كه از ليون مجزا كرده بود .\r\nچون سانچو پادشاه ناوار احساس كرد كه اتحاد دو پادشاه آراگون و قشتاله او را تهديد مىكند به فكر افتاد كه از موحدين يارى جويد آنچنانكه پادشاه ليون يارى جسته بود . پس با جمعى كثير از سواران خود به مراكش آمد تا از خليفه المنصور يارى طلبد ولى هنگامى به پايتخت موحدين رسيد كه المنصور وفات كرده بود و پسرش\r\n\r\n\r\n","description":"","footnote":"\r\n( 3 ) . رجوع كنيد به صفحه 174 .\r\n","page_name":" 456 ","page_number":468},
  {"content":"\r\n\r\nمحمد الناصر به‌جاى او نشسته بود ( در اواخر ژانويهء سال 1199 م ) الناصر پادشاه مسيحى را به گرمى و اكرام پذيرا شد . سانچو قريب دو سال در مراكش توقف كرد و ميان او و دربار موحدين روابطى سخت دوستانه پديد آمد ، تا آنجا كه بنا به روايات اسلامى قبول اسلام كرد « 4 » و بنا به روايات مسيحى سانچو در خلال اقامتش در مغرب در جنگهاى الناصر در افريقيه شركت جست و رشادتها نمود . « 5 » ولى در روايات اسلامى از شركت او در جنگهاى افريقيه نشانى نيست .\r\nبايد گفت كه پادشاه ناوار يك‌بار ديگر هنگامى كه الناصر در سال 607 به اندلس رفت در اشبيليه با او ديدار كرد شرح اين ديدار در منابع عربى آمده است .\r\nدر خلال اين سالها پادشاه قشتاله فرصتى يافت و لشكر به ناوار برد و ولايت جيبوسكوا را با آنكه مدتهاى دراز ضميمهء قشتاله بود اشغال نمود . چون آلفونسوى هشتم با قواى خود وارد ناوار شد و شهر وتوريه را محاصره نمود مردم جيبوسكوا از او خواستند كه ولايت ايشان را به اراضى قشتاله بازگرداند پس محاصرهء وتوريه را به دون‌دهارو واگذاشت و خود به جيبوسكوا رفت و با زعماى آن ولايت تحت شروطى به توافق رسيد . در نتيجه سپاه او سان‌سباستيان و چند مكان ديگر را اشغال كردند .\r\nهمچنانكه در سال 1200 بر البه مستولى گرديد در پى آن وتوريه نيز با موافقت سانچو تسليم شد . نايب او اسقف بنبلونه از دريا گذشت و به مراكش آمد تا او را از آنچه اتفاق افتاده بود آگاه سازد و با گرفتن موافقت او بازگرديد . بدين‌گونه مملكت ناوار بخش بزرگى از اراضى خود را از دست داد . « 6 »\r\nپادشاه آراگون در همان وقت كوشيد تا از اراضى ناوار او هم نصيبى برد . پس به ناوار حمله كرد ولى جز چند جاى كوچك چيزى به دستش نيفتاد . بنبلونه و ديگر شهرهاى ناوار به سختى از خود دفاع كردند و قواى مهاجم مجبور شد به عقب بازگردد .\r\n\r\n\r\n","description":"","footnote":"\r\n( 4 ) . رجوع كنيد به صفحه 215 همين كتاب .\r\n( 5 ) .\r\n . 643 . P . III , T , anapsE ed lareneG airotsiH : etneuF aL \r\n( 6 ) .  . 643 . P . III . T : dibI etneuF aL \r\n","page_name":" 457 ","page_number":469},
  {"content":"\r\n\r\nپناه آوردن پادشاه ليون آلفونسوى نهم و پادشاه ناوارسانچو به موحدين ، در اسپانيا انعكاس بدى داشت . دستگاه پاپ اين دو پادشاه را به سبب پيمان مودتشان با مسلمانان دشمنان دين خواند . پاپ سلستينوس سوم از سوى خود سفيرى فرستاد تا آن دو را اندرز دهد و تهديد كرد كه اگر بر اين قرار بمانند هردو را از كليسا نفى خواهد نمود . سانچو از اين تهديد پاپ بيمناك شد و با دو دشمن خود پادشاه آراگون و قشتاله پيمان دوستى بست ولى پس از چندى آن را نقض كرد . سپس پاپ سلستينوس درگذشت و پاپ اينوسان سوم به جايش نشست او رسول جديدى به اسپانيا فرستاد تا بنگرد كه نتيجهء جنگهاى متوالى داخلى ميان پادشاهان مسيحى به كجا كشيده شده است و نيز در همان وقت عقد ازدواج آلفونسوى نهم را با شاهزاده خانم برنجيلا دختر عمش آلفونسوى هشتم لغو كند . اين ازدواج چند سال پيش رخ داده بود و دستگاه پاپ به سبب خويشاوندى بسيار نزديك زن‌وشوى آن را باطل مىدانست .\r\nالغاء اين ازدواج از سوى پاپ مسئلهء ديگرى در ليون آفريد بخصوص بعد از آنكه پاپ اينوسان سوم فرمان خود را در باب محروميت كليسايى صادر كرد . روحانيان مسيحى دو دسته شدند بعضى آن ازدواج را تأييد مىكردند و بعضى منكر صحت آن بودند . با وجود اين پاپ در راى خود تجديدنظر كرد و اجازه داد اولين فرزندى كه از اين ازدواج به وجود آمده در كليساى بزرگ ليون مسيحى اعلام شود . اين پسر همان پسرى است كه فرناندو ناميده شد و از سوى مجلس مشاوره در سال 1204 م به ولايت عهدى پدر برگزيده شد . و سالها بعد فرناندوى سوم پادشاه بزرگ قشتاله شد و فاتح قرطبه و اشبيليه . از آن پس ملكه برنجيلا راضى شد كه از شويش طلاق بگيرد پاپ نيز قرار محروميت كليسايى را لغو نمود . بدين‌گونه مسأله‌اى كه صلح ليون را تهديد مىكرد پايان گرفت .\r\nبار ديگر ميان قشتاله و ليون به سبب طلاق شاهزاده خانم قشتالى خلاف افتاد .\r\nزيرا پدر مطالبه دژها و اراضى را مىكرد كه به عنوان مهر به ليون واگذار شده بود . ولى عقل سليم پيروز گرديد زيرا آلفونسوى هشتم مىدانست كه كار مهم و اساسى او اين\r\n\r\n","description":"","footnote":"","page_name":" 458 ","page_number":470},
  {"content":"\r\n\r\nاست كه براى جنگ با موحدين و فتوحات بازپس‌گيرى كاملا فارغ البال باشد و بايد تمام نيروى خود را صرف متحد ساختن پادشاهان مسيحى اسپانيا كند ، تا او را در اين مهم يارى رسانند . آلفونسو در سعى خود پيروز گرديد . مىدانيم كه ميان او و پادشاه آراگون پدروى دوم روابط دوستانه بود ، سپس سانچوى هفتم پادشاه ناوار در سال 1207 م در وادى الحجاره با او ديدار كرد و ميان دو دشمن ديرين تفاهم حاصل شد و به مدت پنج سال قرارداد صلح بسته گرديد . پادشاه قشتاله به توصيهء پدروى دوم وعده داد كه چنين پيمانى نيز با سانچو منعقد نمايد . و در همان وقت ميان دو پادشاه قشتاله و ليون بدان‌گونه كه در اجلاس وادى الحجاره توافق شده بود پيمان صلح بسته شد و سرانجام ميان آلفونسوى هشتم و سانچو پادشاه پرتغال تفاهم پديد آمد و اين تفاهم با ازدواج شاهزاده خانم اوراكا با آلفونسو ولىعهد پرتغال مستحكم‌تر گرديد .\r\nبدين‌گونه ممالك اسپانياى مسيحى همه در يك جبهه متحد شدند و تحت فرماندهى پادشاه قشتاله قرار گرفتند .\r\nاتحاد اسپانياى مسيحى بدين نحو تنها براى رفع جنگهاى داخلى و استقرار صلح ميان دول مسيحى نبود ، هدف اصلى آن اين بود كه اسپانياى مسيحى نيروى خود را براى جنگ با اسپانياى مسلمان ذخيره نمايد . اسپانياى مسيحى در اين پيكار تنها نبود ، دستگاه پاپ و همهء مسيحيان با او هماهنگ بودند بخصوص پاپ اينوسان سوم مىكوشيد تا به آن ، صورت يك جنگ صليبى دهد .\r\nآمدن خليفه محمد الناصر با سپاه جرار خود به اندلس در اواخر سال 607 ه / 1211 م عامل تازه‌اى براى افروختن آتش اين جنگ صليبى بود . زمانى دراز نگذشته بود كه پادشاه قشتاله بسيج نبرد كرد و با آنكه ميان او و موحدين پيمان صلح هم منعقد شده بود ، حملات مخرب خويش به اندلس را آغاز كرد .\r\nلشكركشى الناصر به اندلس در پاسخ اين تجاوز بود . او نخست به سوى منطقهء جيان تاخت و بر قلعهء شلبطره مستولى گرديد . سپس به اشبيليه بازگرديد و بر سربازان و ساز و برگ خويش درافزود و بار ديگر در محرم سال 609 ه ، ژوئن سال 1212 م لشكر\r\n\r\n","description":"","footnote":"","page_name":" 459 ","page_number":471},
  {"content":"\r\n\r\nبيرون آورد . آلفونسوى هشتم و هم‌پيمانان او پادشاهان اسپانيا نيز مهياى نبرد شده بودند و از آن سوى جبال پيرنه روحانيان و شواليه‌ها و متطوعه چون سيل مىآمدند و به آنان مىپيوستند . جنگ صورت يك جنگ صليبى واقعى را به خود مىگرفت . لشكرهاى متحد مسيحى با موحدين در ارتفاعات عقاب در دامنهء جبال شارات ( سييرامورنا ) روياروى شدند و سپاه موحدين شكست خورد و پراكنده شد . اين واقعه شوم در پانزدهم ماه صفر سال 609 ه ، شانزدهم ژوئيه سال 1212 م اتفاق افتاد و ما پيش از اين به تفصيل از آن ياد كرديم .\r\nشكست عقاب نشان انحلال جبههء دفاعى موحدين در اندلس بود و نشان انقراض اندلس و شورشها و انقلابهاى تازه‌اى كه پس از اين شكست در اندلس به وقوع پيوست فرا رسيدن اين انقراض را شتاب بخشيد .\r\nاسپانياى مسيحى پس از آنكه پيروزمند از نبرد عقاب بيرون آمد فرصت از دست نداد و آلفونسوى هشتم در بهار سال 1213 براى جنگ در اراضى اندلس اسلامى لشكر بيرون آورد و از ناحيه قلعهء رباح حمله آغاز كرد و بر شهر كرس غلبه يافت و مسجد آن را به كليسا بدل نمود .\r\nبا آنكه در اين سال در قشتاله حوادث ناگوارى چون از ميان رفتن كشتزارها و مردن چارپايان و رواج قحط و غلا و مردن بسيارى از مردم در اثر گرسنگى و بيمارى به وقوع پيوست ولى پادشاه قشتاله از لشكركشى بازنايستاد . اين‌بار از جبال شارات گذشت و به بياسه راند و آن را محاصره نمود . مسلمانان سخت پايدارى كردند و محاصره مدت گرفت و قحطى در لشكرگاه مسيحى افتاد . پادشاه قشتاله مجبور شد محاصره را رها كند و به طليطله بازگردد . پس از چند ماه از پايتخت بيرون آمد و براى گفتگو با پادشاه پرتغال رهسپار غرب شد . در اين سفر بيمار شد و بيمارىاش شدت گرفت تا در روز ششم اكتبر سال 1214 م ديده از جهان فروبست .\r\nنام آلفونسوى هشتم به سبب پيروزىاش در جنگ عقاب در شمار ملوك بزرگ اسپانيا ثبت شد و در سايهء اين پيروزى قشتاله بر ديگر ممالك مسيحى از حيث سياسى\r\n\r\n","description":"","footnote":"","page_name":" 460 ","page_number":472},
  {"content":"\r\n\r\nو نظامى برترى يافت ، آن‌سان كه در ايام فرناندوى اول آلفونسوى هفتم ( آلفونسو ريمونديس ) چنين مقامى يافته بود . اين سيادت و سرورى براى قشتاله چندان ميمون و مبارك هم نبود زيرا دول ديگر گاه بر ضد او با يكديگر هم‌پيمان مىشدند « 7 » .\r\nآلفونسوى هشتم علاوه بر پيروزيهاى نظامى كه حاصل كرده بود . به عمران و آبادانى كشور خود توجه خاص داشت و براى اجراى اين امور فرمان خاص  ) soreuF (  صادر كرد . نخستين دانشگاه اسپانيا به نام دانشگاه پالنسيا  aicnelaP  را در سال 1209 م او تأسيس كرد . و از فرانسه و ايتاليا استادان را براى تدريس آنجا دعوت كرد . روايات اسپانيايى او را به ورع و پرهيزگارى وصف مىكنند . چند اسقف‌نشين تازه و ديرهاى پرشكوه بنا نمود يكى از آنها دير برغش موسوم به دير سلطنتى بود . همچنين به كليساها و ديرها امتيازات مهمى اعطاء نمود .\r\nآلفونسوى هشتم پسر خود هنرى اول ( انريكى ) را به‌جاى خود نهاد . اين شاهزاده هنوز به يازده سالگى نرسيده بود . نخست مادرش ملكه الينور سرپرستى او را به عهده گرفت ولى مادر پس از اندكى درگذشت . پس از او خواهرش برنجيلا مطلقهء آلفونسوى نهم پادشاه ليون عهده‌دار سرپرستى او گرديد . برنجيلا نتوانست در برابر آزمنديهاى خاندان نيرومند لارا كنت البارونونيز و برادرانش كه خواستار سرپرستى پادشاه خردسال بودند مقاومت ورزد . عاقبت با شروطى از مقام خود كناره گرفت . آنان نيز سوگند خوردند كه به اجراى آن شروط وفادار باشند . خلاصه آنكه كنت‌دلارا به هيچ پادشاهى اعلان جنگ ندهد و بدون موافقت ملكه برنجيلا هيچ مالياتى وضع نكند . ولى كنت‌دلارا اين معاهده را محترم نشمرد . هدف اصلى خاندان لارا آن بود كه هرچه بيشتر آن كودك را تحت نفوذ خود درآورند . چون به هدف خود رسيدند مقرر كردند كه با شاهزاده خانم فالدا دختر سانچوى اول پادشاه پرتغال ازدواج كند در حالىكه هنوز عمرش از دوازده سال درنگذشته بود و آن شاهزاده خانم به سال از بيست گذشته بود .\r\n\r\n\r\n","description":"","footnote":"\r\n( 7 ) .\r\n . 663 . P . I . T : alonapsE noicaziliviC al ed Y anapsE ed airotsiH : arimatlA . R \r\n","page_name":" 461 ","page_number":473},
  {"content":"\r\n\r\nعقد اين ازدواج فعلا در سال 1215 م بسته شد تا آنگاه كه پسر به حد بلوغ رسد . ولى ملكه برنجيلا و بزرگان قشتاله به اين ازدواج به شدت اعتراض كردند و شكايت نزد پاپ اينوسان سوم بردند . پاپ نيز حكمى صادر كرد كه به سبب خويشاوندى نزديك ميان زن‌وشوى ، عقد باطل است . شاهزاده خانم به كشور خود بازگرديد و به يكى از ديرها داخل شد .\r\nپادشاه خردسال مىخواست خود را از يوغ خاندان لارا برهاند و نزد خواهر خود برنجيلا بازگردد ولى كنت البارونونيز مانع اين كار شد . سپس برفت و قلعهء اوتليو را كه برنجيلا و يارانش در آنجا بودند محاصره كرد . برنجيلا از شوى سابق خود آلفونسوى نهم پادشاه ليون يارى طلبيد . او نيز پسر خود فرناندو را با جمعى از قواى خود به يارىاش فرستاد . خاندان لارا دست از محاصره بداشتند و به پالنسيا رفتند . پادشاه خردسال در قصر اسقف پالنسيا فرود آمده بود و در صحن قلعه با بعضى از همسالان خود بازى مىكرد . يكى از آنان سنگى بر سر او زد و سرش را بشكست پس از اندك زمانى كودك بمرد . اين واقعه در روز ششم ژوئيهء سال 1217 م اتفاق افتاد .\r\nخواهرش دونيابرنجيلا پسر خود فرناندو و ياران وفادارش را فراخواند و به شهر الوليد رفت و در آنجا خود را ملكهء قشتاله خواند ولى در حال به سود پسرش فرناندو از تخت فرود آمد . فرناندو در اين زمان ( اول ژوئيهء سال 1217 م ) جوانى هجده ساله بود .\r\nاين پادشاه جوان همان فرناندوى سوم شد كه اندلس را مقهور خويش ساخت و شهرهاى بزرگش را در تصرف آورد .\r\n\r\n2 - مملكت ليون ( لئون )\r\nچون قيصر آلفونسو ريمونديس در سال 1157 م درگذشت مملكتش ميان دو پسرش تقسيم شد . قشتاله به پسر بزرگش سانچو رسيد و ليون به پسر كوچكش فرناندو . سانچو پس از يك سال حكومت به سال 1158 درگذشت و پسرش آلفونسوى هشتم كه پيش از اين احوال او را بيان داشتيم به جايش نشست .\r\n\r\n","description":"","footnote":"","page_name":" 462 ","page_number":474},
  {"content":"\r\n\r\nاما فرناندوى دوم همچنان در ليون فرمانروايى كرد تا در سال 1188 م درگذشت .\r\nاين فرناندوى دوم همان است كه در روايات اسلام به « الببوج » معروف است . فرناندو در ايام پادشاهىاش گاه با موحدين پيمان دوستى مىبست و گاه دشمنى آشكار مىنمود . از مهمترين اعمال او رفع اختلافات ميان ليون و پرتغال بود . آلفونسوى دوم پادشاه پرتغال به غزاى جليقيه رفته بود و بر بعضى مواضع آن مستولى شده بود .\r\nفرناندوى دوم براى انعقاد پيمان صلح دست به كار شد . دو پادشاه در يك جاى ديدار و بر آن اتفاق كردند كه فرناندو با شاهزاده اوراكا دخت آلفونسوى دوم ازدواج كند و آنچه پرتغاليان از جليقيه تصرف كرده‌اند مهر او باشد . همچنين فرناندو موفق شد كه با آلفونسوى هشتم پادشاه قشتاله در سال 1180 م پيمان صلح بندد و به مقتضاى اين پيمان صلح ، مرز ميان دو كشور معين شد و ميانشان روابط دوستانه برقرار گرديد و براى ادامه دادن فتوحات بازپس‌گيرى و فتح مجدد پيمان تازه‌اى منعقد نمودند ، از جملهء مواد آن يكى آن بود كه هيچ‌يك از دو طرف حق ندارند كه با مسلمانان پيمان صلح ببندند . يكى از بارزترين اعمال نظامى فرناندو محاصرهء قاصرش و سپس رها كردن آن و شتافتن به يارى پرتغال بود ، به هنگامى كه خليفه ابو يعقوب يوسف شنترين را محاصره كرده بود . اين حركت بنابر بعضى از روايات سبب اصلى عقب‌نشينى خليفهء موحدى و در نتيجه شكست لشكر موحدى در سال 1184 م بود .\r\nچون فرناندوى سوم در سال 1188 م درگذشت ، پسرش آلفونسوى نهم به‌جاى او نشست . در آغاز حكومتش در بعضى از اكناف ليون اضطراباتى رخ داد . عامل و محرك اين اضطرابات پادشاه قشتاله بود . پادشاه براى حل اين مسئله نمايندگان روحانيان و اشراف و كارگزاران بلاد را در شهر ليون فراخواند . مورخين معتقدند كه اين اولين كورتس\r\n setroC \r\nيا پارلمان واقعى اسپانياست . آلفونسوى نهم نيز چون پدرش در باب روابط خود با دو همسايه‌اش قشتاله و پرتغال با مشكلاتى روبه‌رو بود . قشتاله در واقع بيشتر شهرهاى خط مقدم دفاعى ليون را اشغال كرده بود . آلفونسوى نهم كوشيد تا با عمش پادشاه قشتاله در كريون ملاقات كند و چنان كه گفتيم در اثر اين ملاقات روابط\r\n\r\n","description":"","footnote":"","page_name":" 463 ","page_number":475},
  {"content":"\r\n\r\nدوستانه ميان دو پادشاه برقرار گرديد . البته آلفونسوى نهم در اين گرايش دوستانه صادق نبود زيرا همواره احساس مىكرد كه قشتاله براى بلاد او دندان تيز كرده است .\r\nاما در آنچه متعلق به پرتغال و حل مسئله مرزى ميان آن كشور و ليون بود ، آلفونسوى نهم چنان ديد كه با سانچوى اول پادشاه پرتغال طرح دوستى ريزد ، بدين‌گونه كه ميان آلفونسوى نهم و شاهزاده خانم تريسا ( ترزا ) دخت سانچو در سال 1191 عقد ازدواج بسته شد . ولى عروس و داماد را خويشاوندى نزديك بود و مادر آلفونسو دونيا اوراكا خواهر سانچو بود . از اين‌رو دستگاه پاپ با چنين ازدواجى موافقت ننمود و پاپ كلستينوس فرمان ابطال آن را داد و نيز بر ضد دو مملكت تحريمهايى را مقرر داشت . سرانجام آلفونسوى نهم پس از اينكه به سبب اين ازدواج صاحب سه فرزند شده بود ، تسليم ارادهء پاپ شد و زوجهء خود را در سال 1194 م طلاق گفت .\r\nآلفونسوى نهم همانند پدرش به روابط دوستى با موحدين بازگرديد .\r\nممالك ديگر مسيحى در واقع همه از قشتاله نفرت داشتند زيرا پادشاه قشتاله مدعى سيطره معنوى بر آنها بود . موحدين در اين اوان با سپاه جرار خود به سردارى خليفه المنصور از دريا گذشته به اسپانيا آمده بودند . در الارك ميان سپاهيان قشتاله به فرماندهى آلفونسوى هشتم و موحدين نبرد افتاد و به هزيمت قشتاليان و پيروزى موحدين انجاميد ( در 19 ژوئيه 1195 م ) پس از اين شكست ميان ليون و ناوار و ميان ليون و موحدين پيمان دوستى بسته شد و قشتاله در بهار سال 1196 م از شرق و غرب مورد حمله واقع گرديد ولى آلفونسو توانست به يارى آراگون در شرق و پرتغال در غرب در برابر اين هجوم ايستادگى كند .\r\nآلفونسوى نهم چندى ميان خصومت و مسالمت با قشتاله مردد بود ، عاقبت كار به آنجا كشيد كه پاپ براى رفع اختلافات پادشاهان مسيحى متوسل به تهديد و فشار شد و در نتيجه آلفونسوى هشتم پادشاه قشتاله در سال 1207 م موفق شد كه ميان پادشاهان اسپانيا وحدت كلمه‌اى پديد آورد . آلفونسوى نهم هم در برابر اين كوشش روى موافقت نشان داد و ميان او و خصم قديمش آلفونسوى هشتم تفاهم حاصل گرديد . تمرهء اين توافق اين شد كه\r\n\r\n","description":"","footnote":"","page_name":" 464 ","page_number":476},
  {"content":"\r\n\r\nدر جنگ عقاب در سال 1212 م در كنار يكديگر رودرروى موحدين قرار گرفتند .\r\nپادشاه قشتاله آلفونسوى هشتم سال بعد ( 1113 م ) براى نبرد عقاب در حركت آمد و رهسپار اراضى وسطاى اندلس گرديد . چندى بياسه را محاصره نمود و با همتاى خود پادشاه ليون توافق كرده بود كه به منطقهء اشبيليه لشكر برند و در اين جنگ در كنار او باشد و سواران قشتالى را به يارى او فرستد . ولى آلفونسوى نهم پس از آنكه با قواى خود به قاصرش رفت و چندى بيهوده در استيلاى بر آن كوشش به عمل آورد و سپس رهسپار مارده شد مقرر داشت كه به سبب فرارسيدن زمستان جنگ را متوقف كند و بازگردد . هم‌پيمانان قشتالى او خشمگين به بلاد خود بازگرديدند و به پادشاه خود كه ابدّه را محاصره كرده بود پيوستند ولى اين شهر اسلامى نيز سخت پايدارى مىورزيد و قشتاليان نيز به نوبهء خود بازگرديدند و در ژانويهء سال 1214 م به بلاد خود رفتند .\r\nدر همين سال 1214 م دون‌فرناندو پسر آلفونسوى نهم و ولىعهد او كه جوانى بيست و هشت ساله بود بمرد . آلفونسو را دو پسر ديگر از زوجهء مطلقه‌اش ملكه برنجيلا بود به نام فرناندو و آلفونسو ، ولى او صريحا معين نكرده بود كه از آن دو كدام يك وارث تخت او خواهد بود . چون پادشاه خردسال قشتاله هنرى اول در ژوئن سال 1217 م بمرد خواهرش ملكه برنجيلا پسر خود فرناندو را فراخواند و خود را ملكهء قشتاله خواند ولى در پى آن به نفع پسرش فرناندو از پادشاهى كناره گرفت و فرناندو پادشاه قشتاله شد . در اينجا ديگ طمع آلفونسوى نهم به جوش آمد و بر وفق نصايح خواص خود خويشتن را امپراطور قشتاله و ليون خواند و در حال لشكر به سوى قشتاله برد ولى هنوز به شهر وليد نرسيده بود كه شنيد پسرش فرناندو را به پادشاهى قشتاله نشانده‌اند . ملكه برنجيلا چند تن از اكابر روحانيان را نزد او فرستاده بود و از او خواسته بود كه به آنچه اتفاق افتاده است احترام بگذارد و به حفظ صلح در مملكت كمك كند . ولى او به سخن ملكه گوش نداد و راه خود را به سوى برغش ادامه داد . در اين هنگام ملكه و پادشاه و اكابر شواليه‌هاى قشتاله تصميم به بازگرداندن او گرفتند . آلفونسو پس از آنكه با پسر خود صلحى به مدت دو سال منعقد كرد بازگرديد . اين پيمان در نوامبر سال 1217 م بسته شد پس از آن در سال\r\n\r\n","description":"","footnote":"","page_name":" 465 ","page_number":477},
  {"content":"\r\n\r\n1218 معاهدهء صلح دايم ميان قشتاله و ليون منعقد گرديد .\r\nچون بدين‌گونه ميان قشتاله و ليون صلح برقرار شد آلفونسوى نهم به فتوحات « بازپس‌گيرى » در منطقه‌اى از اراضى اندلس كه سهم لشكركشيهاى ليون بود پرداخت .\r\nلشكركشى به اراضى اسلامى در اين عهد از سوى هريك از پادشاهان مسيحى صورت مىگرفت ، جنبهء جنگهاى صليبى را به خود مىگرفت و بويژه شواليه‌هاى جمعيتهاى دينى و متطوعين از كشورهاى ديگر در آن شركت مىجستند . در اواخر سال 1217 آلفونسوى نهم با لشكرى مختلط از قواى ليون و قشتاله و برخى جماعات دينى در حركت آمد و شهر قاصرش را محاصره نمود . ولى پس از چند هفته دست از محاصره بداشت و پادشاه ليون و هم‌پيمانان او بارها به آن شهر حمله كردند تا عاقبت در تابستان سال 1227 م آن را تصرف كردند .\r\nدر اواخر سال 1229 پادشاه ليون جنگ جديدى در اراضى اندلس تدارك ديد و اين بار بر دژ منتانجش در نزديكى مارده مستولى گرديد . سپس مارده را محاصره كرد .\r\nدر خلال اين احوال المتوكل بن هود با سپاه خود به يارى شهر محاصره شده آمد . دو لشكر درگير جنگ شدند و ابن هود شكست خورد و به سوى شرق اندلس گريخت . در پى اين شكست مارده و بطليوس به دست ليونها افتاد . اين واقعه در تابستان سال 1230 م اواسط سال 627 ه اتفاق افتاد .\r\nهنوز چند هفته‌اى از اين واقعه نگذشته بود كه آلفونسوى نهم پادشاه ليون در روز بيست و چهارم سپتامبر سال 1230 م بمرد . مسئلهء وراثت تخت ليون بزرگترين مسئلهء سالهاى آخر فرمانروايى او بود . زيرا او نمىخواست پسر خود فرناندوى سوم پادشاه قشتاله را به جانشينى خود برگزيند و تخت پادشاهى ليون را تسليم او نمايد . آلفونسوى نهم وصيت كرد كه پس از او دو دخترش سانچا و دولثى جانشينان او هستند . ولى پس از مرگ پدر اين دو شاهزاده خانم به نفع برادرشان فرناندو ، در اواخر سال 1230 م كناره گرفتند و بدين گونه بار ديگر دو مملكت ليون و قشتاله وحدت خود بازيافتند ، آن‌سان كه قبل از وفات قيصر آلفونسو ريمونديس در سال 1157 م متحد بودند . و قشتاله آنچنانكه بود به صورت\r\n\r\n","description":"","footnote":"","page_name":" 466 ","page_number":478},
  {"content":"\r\n\r\nبزرگترين و نيرومندترين ممالك اسپانيايى مسيحى درآمد .\r\n\r\n3 - قشتاله و عصر فرناندوى سوم\r\nدر همان وقت كه قشتاله و ليون در تحت فرمان فرناندوى سوم درآمد در آراگون هم پادشاه جوان ديگرى فرمان مىراند به‌نام خايمهء اول و همچنانكه فرناندو كمر به تصرف اراضى وسطاى اندلس بسته بود خايمه هم بلاد شرقى اندلس را مورد تاخت‌وتاز خود قرار مىداد .\r\nآنچه فرناندوى سوم در رأس برنامهء كار خود قرار داده بود همان فتوحات بازپس‌گيرى يا فتح مجدد  ) atsiuqnoceR aL (  بود . اوضاع اندلس پس از شكست موحدين در نبرد عقاب و پس از آن جنگهاى داخلى ميان فرزندان عبد المؤمن بر سر خلافت موحدى و شورش البياسى و قرار گرفتنش در زير علم پادشاه قشتاله و يارى خواستن خليفه المأمون از پادشاه قشتاله و سپس قيام ابن هود در شرق اندلس و ابن الاحمر در مناطق وسطاى اندلس و رقابت اين دو زعيم در بسط دامنهء نفوذ خود ، چندان رضايت‌بخش نبود .\r\nزيرا اين اوضاع به فرناندوى سوم مجال مىداد كه بر تجاوز خود بر ضد اندلس اسلامى دليرتر شود .\r\nدر سال 1230 م فرناندو به غزاى منطقهء اندوجر و جيان لشكر كشيد و تا جنوب اندلس پيش رفت . در سال 1233 م به حوالى قرطبه و اشبيليه تجاوز كرد و دست به كشتار و غارت زد . در همين سال ابده را محاصره كرد و بر آن چيره گرديد . انحلال قواى اندلس ميدان طمع‌ورزيهاى او را هرچه گشاده‌تر كرده بود . از اين‌رو مىبينيم كه در ماه شوال سال 633 ه / ژوئيه سال 1236 م قرطبه پايتخت قديم خلافت را تصرف مىكند . آنگاه بر شهرها و دژهاى حوالى آن مستولى مىگردد مانند استجه و المدور و اشتبه و غير آن . سپس ابن هود و ابن الاحمر هريك كوشيدند كه خود را به زير علم او كشند . چون ابن هود در سال 635 ه / 1237 م درگذشت و شهرهاى بزرگ جنوبى چون غرناطه و مالقه و المريه به ابن الاحمر تعلق گرفت ، فرناندوى سوم تمام نيروى خود را متوجه\r\n\r\n","description":"","footnote":"","page_name":" 467 ","page_number":479},
  {"content":"\r\n\r\nاو ساخت و بارها مناطق وسطاى اندلس را كه مركز اصلى ابن الاحمر بود و ارجونه موطن و جايگاه خاندانش در آنجا واقع شده بود مورد حمله قرار داد و حتى تا غرناطه هم پيشروى نمود . ابن الاحمر براى دفع اين فشار سهمناك مجبور شد با پادشاه قشتاله پيمان صلح بندد و خود را مطيع فرمان او قرار دهد . و جيان و شمار بسيارى از شهرها و دژهاى خود را در سال 643 ه / 1246 م به او واگذار كند و ما اين مطالب را به تفصيل آورده‌ايم و نيازى به تكرار آن نمىبينيم .\r\nبزرگترين كارهاى فرناندوى سوم فتح اشبيليه مهمترين شهرهاى اندلس بود . اين واقعه در سال 1248 م - 647 ه اتفاق افتاد . فتح اشبيليه چون فتح قرطبه كار آسانى نبود و پايتخت عظيم اسلامى در برابر حملات نيروهاى زمينى و دريايى مسيحيان با رشادت تمام پايدارى كرد و محاصرهء پانزده ماهه دشمن را تحمل نمود سپس تسليم سرنوشت محتوم خود شد و براى شرح اين غمنامه فصلى از اين كتاب را اختصاص داديم . « 8 » فتح اشبيليه براى فرناندوى سوم موفقيتى عظيم و افتخارآفرين بود . پس از سقوط اشبيليه به دست قشتاليان ديگر شهرهايى كه در جنوب رود وادى الكبير بودند ، چون اركش و شذونه و شلوقه ( سان لوكار ) و قادس و غير آن نيز تسليم قواى مسيحيان شدند .\r\nفرناندوى سوم با آنكه قسمت اعظم دوران فرمانروايى خود را صرف تصرف شهرهاى اندلس نمود ، به تنظيم امور داخلى نيز توجه خاص مبذول مىداشت . براى اصلاح امور ادارى و اجتماعى قوانين و احكامى وضع نمود . همچنين در تأسيس دانشگاهها جد بليغ مىنمود . از جمله دانشگاه شلمنقه بود كه سالهاى دراز به عنوان بزرگترين دانشگاه اسپانيا به حيات خويش ادامه داد و تا امروز هم از نام و آوازهء ديرين خود برخوردار است . فرناندو چون اشبيليه را فتح كرد آن را پايتخت مملكت قشتاله قرار داد و در آنجا كارخانهء عظيمى براى ساختن كشتىهاى جنگى تأسيس نمود . فرناندو اولين كسى بود كه براى قشتاله نيروى دريايى پديد آورد . ناوگان قشتاله در عصر پسر فرناندو ، آلفونسوى دهم براى\r\n\r\n\r\n","description":"","footnote":"\r\n( 8 ) . فصل چهارم از باب نهم ، ص 355 از همين كتاب .\r\n","page_name":" 468 ","page_number":480},
  {"content":"\r\n\r\nسواحل غربى و شمالى مغرب خطر بزرگى بود . از اقدامات مهم فرناندوى سوم در اصلاح امور داخلى تنظيم قوانين و يك‌پارچه كردن آنها بود . براى اين منظور يك مجلس قانونگذارى كه در آن دوازده تن از قانون‌دانان دولت شركت داشتند تشكيل داد و آن را « مجلس قانونگذارى سلطنتى » ناميد . فرناندو از اين مجلس خواست كه براى مملكت قوانين بنويسند . اين مجلس در اين راه گامهاى بلند برداشت ولى پيش از آنكه كار خود را به پايان آورد فرناندو بمرد و پسرش آلفونسوى دهم كار پدر را دنبال كرد . اين مجموعه قوانين مواد هفتگانه  saditraP eteiS  نام گرفت و مرجع قانونى قشتاله گرديد . « 9 »\r\nفرناندوى سوم در روز سىام ماه مه سال 1254 م در سن پنجاه سالگى درگذشت .\r\nسى و شش سال پادشاهى كرده بود . به سبب فتح قرطبه و اشبيليه او را فاتح حقيقى اندلس اسلامى شمرده‌اند . اعمال و اخلاق او سالها سرمشق پادشاهان ديگر بود . در سال 1671 م پاپ كلمنس دهم او را لقب قديسى داد و در تاريخ به‌سان فرناندو معروف گرديد .\r\nپس از او پسرش آلفونسوى دهم بر تخت قشتاله و ليون نشست او را حكيم يا دانشمند  oibas LE  لقب دادند ما از اين پادشاه و روابط او با مملكت غرناطه در مجلد بعد « نهايت الاندلس » سخن خواهيم گفت .\r\n\r\n\r\n","description":"","footnote":"\r\n( 9 ) .  . 69 . P . VI . T , dibi : etneuf aL . M \r\n","page_name":" 469 ","page_number":481},
  {"content":"\r\n . \r\n","description":"","footnote":"","page_name":" 470 ","page_number":482},
  {"content":"\r\n\r\n\r\nفصل دوم آراگون و ناوار و پرتغال از اواخر قرن يازدهم تا اواخر قرن دوازدهم\r\n\r\n1 - مملكت آراگون\r\nمملكت بزرگ آراگون ، از اتحاد آراگون و قطلونيه در سال 1137 م به دست كنت‌برنگر چهارم امير برشلونه به وجود آمد . چون اين امير در سال 1162 م بمرد پسرش آلفونسوى دوم به‌جاى او بر تخت نشست . با آمدن آلفونسوى دوم بار ديگر پس از آلفونسوى محارب كه در سال 1134 م بدرود حيات گفته بود پادشاه مقتدرى بر اريكهء قدرت استقرار يافت . روابط قشتاله و آراگون از عهد قيصر آلفونسو ريمونديس سخت دوستانه بود و اين روابط دوستانه در عهد آلفونسوى دوم هم ميان او و همتاى جوانش آلفونسوى هشتم پادشاه قشتاله ادامه داشت ، بخصوص كه هردو را يك هدف مهم بود ، بازپس گرفتن اراضى اندلس از مسلمانان . و اين هدف واحد به صورت معاهدهء كاسولا در سال 1179 م تجلى كرد و ما بدان اشارت كرديم .\r\nآلفونسوى دوم جنگهاى خود را از همان آغاز در اراضى اسلامى آغاز كرد . در سال 1170 م به سوى وادى الابيض ( رود سفيد )  raivaladauG  در حركت آمد بدان\r\n\r\n","description":"","footnote":"","page_name":" 471 ","page_number":483},
  {"content":"\r\n\r\nقصد كه مملكت بلنسيه را زير پى بسپرد ولى شنتمريهء شرق « 1 » را سد راه خود ديد . اين شهر و دژهاى اطراف آن را امير محمد بن سعد بن مردنيش به پدرو دساگرا از اشراف ناوار به اقطاع داده بود و اين شواليه نه از آراگون فرمان مىبرد و نه از قشتاله ، بلكه خود را حاكم مستقل به نام « صاحب شنتمريهء شرق » مىخواند و نيز توانسته بود موافقت مطران طليطله را جلب كند كه در آن اسقف‌نشين خاصى به وجود آورد .\r\nدر سال بعد ، سال 1171 بار ديگر آلفونسوى دوم با قواى خود به وادى الابيض روى نهاد . و اين‌بار بر كنار سرچشمهء اين رود قلعه‌اى بنا كرد كه قلعه طرويل ناميده شد و به ساكنان مسيحى آن برخى امتيازات ارزانى داشت . شهر طرويل جديد در مكان آن قلعه واقع شده است .\r\nدر سال 1172 آلفونسوى دوم رهسپار جنگ بلنسيه شد . اين‌بار فشارى را كه موحدين بر ابن مردنيش امير مملكت شرق - يا مملكت لوپه آن‌گونه كه در روايات اسپانيائى آمده است - وارد مىآوردند ، براى اين حمله فرصتى نيكو شمرد . در روايات مسيحى آمده است كه پادشاه آراگون تا شاطبه پيش تاخت و آنجا را در محاصره گرفت .\r\nقواى اندلسى توانستند كه نيروهاى مهاجم را هم در دريا و هم در خشكى منهزم سازند و قواى آراگون از اراضى بلنسيه سودى حاصل نكردند . « 2 »\r\nآلفونسوى دوم با همتاى خود پادشاه قشتاله در باب منطقهء شنتمريهء شرق معاهده‌اى بست كه بر طبق آن شنتمريهء شرق ملك آراگون مىشد ولى دژهاى آن به قشتاله تعلق مىگرفت . در روايت ديگر آمده است كه پدرودساگرا خود به اطاعت آلفونسوى هشتم درآمد .\r\nدر سال 1179 م آلفونسوى دوم با سپاهى گران به اراضى بلنسيه درآمد و مربيطر را محاصره كرد . اين حملات پىدرپى آراگون به اراضى شرق اندلس سبب اضطراب\r\n\r\n\r\n","description":"","footnote":"\r\n( 1 ) . به اسپانيايى  nicarablA  منسوب به بنى رزين حكام آن در عهد ملوك الطوايف . از اين‌رو گاه آن را شنتمريهء اين رزين گويند .\r\n( 2 ) . رجوع كنيد به‌همين كتاب ص 43 و نيز :\r\n 235 . P , ebarA aicnelaV srabI . P . A \r\n","page_name":" 472 ","page_number":484},
  {"content":"\r\n\r\nخاطر قشتاله شد . از اين‌رو آلفونسوى هشتم همتاى خود پادشاه آراگون را به شهر كسولا دعوت كرد و هردو پادشاه در آنجا پيمانى نهادند - و چنان كه گفتيم - مناطق فتح در شرق اندلس را براى هريك معين كردند و در همانجا پيمانى براى ادامهء جنگ بر ضد ناوار امضاء كردند . ولى امور به زودى دگرگون شد در همان حال كه قشتاليان از ناحيه غرب در جنگ ناوار پيروز شدند ، آراگونيها شكست خوردند و با دادن تلفاتى به كشور خود بازگشتند . اين شكست در روحيهء آلفونسوى دوم تأثير بدى داشت و كينه همتاى پيروزمند خود در دل گرفت . حتى از اين فراتر رفت و با سانچو پادشاه ناوار - در سال 1190 م - پيمان بست كه به جنگ قشتاله رود . دو پادشاه ليون و پرتغال نيز به اين اتحاد پيوستند . پادشاه قشتاله خود را مورد تهديد مىديد زيرا خبر آوردند كه موحدين با سپاهى بزرگ ، وارد شبه‌جزيرهء اسپانيا شده‌اند . ديديم كه آلفونسو مجبور شد به تنهايى با موحدين وارد جنگ شود . اين جنگ همان جنگ الارك بود كه قشتاليان در آن شكست سختى خوردند ( در روز هجدهم ژوئيهء سال 1195 م ) .\r\nآلفونسوى دوم در بيست و پنجم آوريل سال 1196 م درگذشت . پسر خردسالش پدرو بر دو مملكت آراگون و قطلونيه جانشين او شد و پسر ديگرش آلفونسو در ديگر امارات فرانسه چون روسيون و بليارش و مونپليه و غير آن .\r\nپدرو تحت سرپرستى مادرش دونياسانچا فرمانروايى خود آغاز كرد . نخستين اقدام او آن بود كه مجلسى از نمايندگان روحانيان و اشراف و شواليه‌ها و نمايندگان ولايات و شهرها در دروقه به گونهء مجالس « كورتس » تشكيل داد . در اين مجلس پادشاه با امتيازات و حقوقى كه اجدادش به هيأتها و طبقات مختلف داده بودند موافقت كرد .\r\nولى به زودى ميان پادشاه و مادرش خلاف افتاد و كار بر آن قرار گرفت كه ملكه فرمانروايى بر بلاد و دژهايى واقع در قطلونيه را كه شويش وصيت كرده بود كه آنها را به دو واگذارند ، براى خود حفظ نمود .\r\nميان آراگون و قشتاله در برخى مرزها اختلاف بود ، پدروى دوم و آلفونسوى هشتم پادشاه قشتاله در نزديكى طرسونه - به سال 1204 م - اجلاسى كردند و مسائل\r\n\r\n","description":"","footnote":"","page_name":" 473 ","page_number":485},
  {"content":"\r\n\r\nمرزى خود را حل نمودند و اختلاف مرتفع گرديد .\r\nپيش از اين ديديم كه از عصر قيصر آلفونسو ريمونديس ميان آراگون و قشتاله روابط حسنه وجود داشت كه در عهد پدروى دوم منجر به انعقاد پيمانى شد بر ضد ناوار و ليون ، سپس موجب اتحاد بر ضد موحدين در جنگ عقاب ( به سال 1212 م ) شد و ما پيش از اين از نقشى كه پدرو در اين جنگ بر عهده داشت ياد كرديم .\r\nپدروى دوم چندى نيز به تنظيم امور متصرفاتش در آن سوى پيرنه مشغول بود و آن ولايت پرووانس بود و برخى امارات ديگر . چون از اين امور بپرداخت عزم رم كرد تا با پاپ ملاقات كند در راه در جنووا و پيزا پهلو گرفت . قصدش آن بود كه با اين دو جمهورى دريايى پيمانى منعقد كند كه او را در جنگ با جزاير شرقى يارى رسانند ، باشد كه آنها را از دست مسلمانان بستاند . پدرو در رم از پاپ اينوسان سوم خواست كه تاج بر سر او نهد . پاپ نيز اجابت كرد و او را نشان شاهى داد و زره شواليه‌اى بر پيكر او پوشاند و در كليساى قديس پطرس در سال 1204 م تاج بر سر او نهاد و به او و اعقابش حق تاجگذارى در سرقسطه پايتخت مملكت ارزانى داشت .\r\nپدرو نيز در مقابل تعهد كرد كه از آيين كاتوليك حمايت كند و آزاديهاى كليساها و امتيازات آنها را رعايت نمايد و با كافران مبارزه كند و در سراسر بلاد خود عدل را برپاى دارد و فراتر از اينها پادشاه آراگون اعتراف كند كه تابع پاپ است ، و بر آراگون و قطلونيه چونان حكومت كند كه گويى آن ممالك از سوى پاپ به او اقطاع داده شده است و هر سال جزيه‌اى مقرر بپردازد . اين تعهدات پادشاه در برابر پاپ در ميان مردم آراگون و قطلونيه تأثير ناگوارى داشت و از اينكه پادشاه بدون موافقت آنان چنين تعهداتى كرده است ناخشنودى نمودند . اشراف و ملت بر ضد پادشاه متحد شدند و او را وادار كردند كه اعتراف به تبعيت از درگاه پاپ را پس بگيرد ولى سرانجام آراگون مجبور شد كه جزيه را به دستگاه پاپ بپردازد . از سوى ديگر بعدها ميان بزرگان و شواليه‌ها و شاه بر سر قوانينى كه در باب اخذ مالياتهاى گوناگون وضع كرده بود اختلاف پديد آمد . « 3 »\r\n\r\n\r\n","description":"","footnote":"\r\n( 3 ) .  . 643 343 . P . I . T , anapsE ed airotsiH : arimatlA . R \r\n","page_name":" 474 ","page_number":486},
  {"content":"\r\n\r\nسروران و بزرگان در آراگون سيادت خود را بر سراسر شهرها و بلاد بزرگ گسترش داده بودند و بر درآمدهاى آنها چنگ انداخته بودند تا از آن به سواران تابع خود و سربازانى كه به جنگ مىبرند مواجب دهند . اشراف بدين وسيله بر قواى نظامى مملكت مستولى شده بودند . و پادشاه نه در جنگ و نه در زمان صلح بدون مشاورت و موافقت آنان هيچ نمىتوانست كرد . اين سيادت فئودالى به اعقاب صاحبان آن نيز مىرسيد . پدرو براى تخفيف اين نظام جابرانه كوششهاى بسيار كرد و موفق شد كه توزيع اين قدرتها را در ميان اشراف با توجه به ارث رسيدن آن به اعقابشان تعديل كند ولى سلطه قضايى را براى پادشاه حفظ نمايد . تنها حقى كه اشراف در امور قضايى داشتند آن بود كه حق داشتند به عضويت در مجلس پادشاه درآيند يا آنكه پادشاه آنان را به عنوان قاضى به بلادى كه تحت سيادت آنهاست برگمارد .\r\nپدروى دوم از توجه به لشكركشى به اراضى اسلامى غافل نبود و اين يكى از مسائل مهم و اساسى سياست آراگون بود . پدرو در سال 1210 با لشكر خود بيرون آمد و رهسپار اراضى بلنسيه شد . و به مساعدت شواليه‌هاى داويه بر دژ ديموس و چند دژ ديگر در منطقهء شنتمريهء شرق مستولى گرديد .\r\nپدرو مجبور شد كه در يك جنگ صليبى كه سيمون دومونفور و همتايانش سروران فرانسوى بر ضد ملحدان آلبى « 4 » برپا كرده بودند شركت جويد . و اين به خاطر حمايت از متصرفاتش در ماوراى پيرنه بود . صحنهء اين جنگ چند شهر از شهرهاى آن ديار بود . متاسفانه در يكى از نبردها در سيزدهم سپتامبر سال 1213 م كشته شد .\r\nاز پدرو فقط يك پسر ماند ، دون‌خايمه . خايمه به هنگام وفات پدر هنوز كودك بود و در نزد سيمون دومونفور دربند . زيرا پيش از آنكه ميان دو فريق جنگ افتد قرار بر اين بود كه خايمه دختر سيمون را به زنى گيرد . سيمون خايمه را رها نكرد مگر آنگاه كه پاپ دخالت شديد نمود . سپس در سال بعد سال 1214 آزادش ساخت . مردم آراگون و قطلونيه از پادشاه خردسال خود به شادمانى استقبال كردند . نواب مملكت در\r\n\r\n\r\n","description":"","footnote":"\r\n( 4 ) . رجوع كنيد به حاشيهء ص 216 همين كتاب .\r\n","page_name":" 475 ","page_number":487},
  {"content":"\r\n\r\nمجلس « كورتس » در لارده گرد آمدند و براى سرپرستى او فرمانده شواليه‌هاى داويه را برگزيدند ولى اوضاع همچنان پيچيده بود زيرا عموهاى او دون‌فرناندو و دون‌سانچو براى تصرف تخت دست به شورش زده بودند . از سوى ديگر بسيارى از اشراف اعلان استقلال نمودند و با يكديگر به جدال و كشاكش پرداختند و آشوب سراسر مملكت را بگرفت . ياران خايمه توانستند او را از تخت سرپرستى فرمانده داويه كه شاه را در قلعهء منتشون دربند كرده بود برهانند . خايمه در اين هنگام به نوزده سالگى رسيده بود . پس ميان طرفداران خايمه و مخالفانش مبارزه درگرفت . اشراف قطلونيه و نمايندگان مجلس مشورت ( كورتس ) او را يارى مىدادند . خايمه توانست بر رقباى خود فايق آيد ولى اين كشمكش چند سال ادامه داشت تا عاقبت ميانشان صلح افتاد . اين واقعه در ماه مارس سال 1227 م بود . « 5 »\r\nخايمه در اين هنگام به بيست سالگى رسيده بود . اكنون كه از مسائل داخلى فراغت يافته بود و مىبايست مسئله فتح اراضى اسلامى را وجههء همت خود سازد و به منطقه بلنسيه تاختن آورد . خايمه علاقه داشت كه پيش از منطقهء بلنسيه كار جزاير شرقى را به پايان رساند و ما پيش از اين به تفصيل از آن سخن گفته‌ايم . عاقبت در سال‌هاى 1229 و 1232 توانست به فتح آن جزاير موفق شود . اما در باب منطقه بلنسيه ، خايمه حملات خود را به اين منطقه در ماه صفر سال 636 ه / اكتبر سال 1238 آغاز كرد . سپس بردانيه و شاطبه و جزيرهء شقر و غير آن از شهرهاى بزرگ اين منطقه استيلا يافت . بر طبق توافقى كه آراگون و قشتاله در باب تقسيم مناطق فتح در شرق اندلس كرده بودند ، منطقهء فتوحات آراگون بود .\r\nاما مرسيه و توابع آن بر طبق اين توافق در منطقهء فتوحات قشتاله جاى داشت و مرسيه از سال 1241 به پادشاه قشتاله فرناندوى سوم اعلان فرمانبردارى نموده بود .\r\nدر مرسيه يك پادگان كوچك قشتالى وجود داشت ولى تا مدتى همچنان در امور داخلى خود مستقل بود و اعقاب بنى هود و غير ايشان از زعماى مسلمانان در آنجا\r\n\r\n\r\n","description":"","footnote":"\r\n( 5 ) .  . 873 773 . P . I . T , dibi : asimatlA . A \r\n","page_name":" 476 ","page_number":488},
  {"content":"\r\n\r\nفرمان مىراندند . اما تطور حوادث در مملكت بلنسيه و پريشانى احوال آن و شورش مسلمانان قلمرو مسيحيان ( مدجّنين ) در آنجا ، پادشاه آراگون را واداشت كه به فتح مرسيه اقدام كند و اين اقدام با موافقت دامادش - شوى دخترش - آلفونسوى دهم پادشاه قشتاله بود . پادشاه قشتاله خود در آن هنگام آمادگى اين كار را نداشت ولى خايمه مىترسيد كه اگر مرسيه در تحت فرمان زعماى مسلمان بماند پايگاه خطرى براى بلنسيه خواهد شد . از اين‌رو با قواى خود رهسپار اراضى مرسيه گرديد و لقنت و الش و ديگر شهرهاى اسلامى را تصرف كرد و سپس بر مرسيه غلبه يافت .\r\nخايمه پس از اين آهنگ آن كرد كه يك لشكرى صليبى به مشرق كشد . پس لشكرى و ناوگانى بدين منظور بسيج كرد و با نيروهاى خود از دريا و خشكى در حركت آمد و در سال 1269 م رهسپار مشرق شد . ولى طوفانى صعب درگرفت و بيشتر كشتيهاى آراگونى را درهم شكست و باقى را به سواحل فرانسه افكند . خايمه از نقشهء خود دست برداشت و چند كشتى او و شمار اندكى از جنگجويان قطلونى و آراگونى و شواليه‌هاى شنت‌ياقب خود را به حيفا - در شام - رسانيدند و در آنجا به قواى صليبى كه با مسلمانان مىجنگيدند ، پيوستند .\r\nخايمه در طول فرمانروايىاش از اشراف - كه با بيشتر تصميماتش مخالفت مىورزيدند - رنج فراوان ديد و همواره با ايشان در كشاكش بود ، مگر بر قدرت و غلبهء آنان فايق آيد و اين مبارزه پايان نيافت مگر آنگاه كه كار شورش بلنسيه بالا گرفت و ترسيدند كه مبادا اين شورش به متصرفات آراگون نيز سرايت كند .\r\nخايمه در بيست و هفتم ژوئيهء سال 1276 م پس از مدتى دراز فرمانروايى كه در طول آن توانست خاك آراگون را دو برابر سازد و بر دولت اسلامى در جزاير شرقى و شرق اندلس پايان دهد بمرد . او را به سبب اين فتوحاتش « فاتح » لقب دادند . خايمهء اول مؤسس واقعى مملكت آراگون بود و پايه‌گذار استقلال آن . در اين راه با مطامع دستگاه پاپ سخت مبارزه كرد و به آن اعتراف نكرد و متابعت از آن ننمود . قوانين بسيارى را اصلاح كرد و امور مالى مملكت را سروسامان بخشيد . ولى معروف بود كه\r\n\r\n","description":"","footnote":"","page_name":" 477 ","page_number":489},
  {"content":"\r\n\r\nمردى سخت‌دل است و مغلوب شهوات خويش . « 6 »\r\nچون خايمه درگذشت مملكتش ميان فرزندانش تقسيم شد . فرمانروايى آراگون و قطلونيه و بلنسيه را پسر بزرگش پدرو به عهده گرفت و جزاير و امارات آن سوى پيرنه را پسر كوچكش خايمهء دوم . ولى اين تقسيم مدت درازى نپاييد .\r\n\r\n2 - مملكت ناوار ( نبرّه )\r\nمبارزه ميان ناوار و دو مملكت همجوارش آراگون و قشتاله ادامه داشت . ما پيش از اين از سرگذشت ناوار از آن‌وقت كه با آراگون تحت فرمان آلفونسوى محارب بود آگاه شديم . پس از مرگ آلفونسوى محارب در سال 1134 م ناوار از آراگون جدا شد و تحت فرمان گارسيا راميرث نوادهء سانچوى بزرگ زندگى مستقل خويش از سرگرفت . چون گارسيا در سال 1150 م درگذشت ، پسرش سانچوى ششم ملقب به دانشمند جانشين او گرديد . گاهگاهى سانچو بر ضد قشتاله و آراگون وارد كارزار مىشد . زيرا آن دو هرگاه فرصتى به دست مىآوردند ناوار را مورد حمله قرار مىدادند . چندى ميان ناوار و قشتاله در نتيجهء مداخلهء هنرى دوم پادشاه انگلستان صلح افتاد و مسائل مرزى ميان دو كشور به گونه‌اى مرضى الطرفين حل شد . « 7 » سانچو پس از آن مدتى به اصلاح امور كشور خود پرداخت و براى شهرهاى مختلف برخى قوانين وضع نمود و امور بازرگانى را سروسامان داد و آسايش و امنيت را در سراسر ملك خويش استقرار بخشيد . چون سانچوى ششم بمرد ، پسرش سانچوى هفتم ملقب به نيرومند  lE etreuF  جانشين او گرديد . سانچوى هفتم همان كشاكشهاى ديرين با آراگون و قشتاله را از سرگرفت - ما بدان اشاره كرده‌ايم - همچنين گفتيم كه سانچو با موحدين پيمان دوستى بست و از آنان بر ضد پادشاهان قشتاله و آراگون يارى جست . ولى بعدها ميان پادشاهان مسيحى اسپانيا پيمانهاى مودت منعقد شد و در اجتماع وادى الحجاره به\r\n\r\n\r\n","description":"","footnote":"\r\n( 6 ) .  emiaJ nod yeR led airotsiH \r\n( 7 ) . رجوع كنيد به‌همين كتاب صص 453 و 454 .\r\n","page_name":" 478 ","page_number":490},
  {"content":"\r\n\r\nسال 1207 سانچوى هفتم و آلفونسوى هشتم دست دوستى به‌هم دادند . سپس ميان ناوار و آراگون پيمان دوستى بسته شد و اين همه براى آن بود كه مسيحيان چون تن واحد در برابر موحدين پايدارى ورزند و نتيجهء اين اتحاد - چنان كه گفتيم - پيروزى ايشان در سال 1212 م در نبرد عقاب بود .\r\nسانچو پس از پيروزى عقاب قريب به بيست سال ديگر بر تخت پادشاهى ماند .\r\nآنچه سبب دلمشغولى او مىشد ، اين بود كه صاحب فرزند نشده بود و نمىدانست كه چه‌كسى تخت شاهى او را تصاحب خواهد كرد . سانچو از كسى كه نامزد جانشينى او بود بدش مىآمد و اين شخص تيوبالدو پسر خواهرش شاهزاده خانم بلانكا و تيوبالدوى چهارم كنت‌شامپانيا بود . در اواخر روزهاى زندگىاش بيمار به تطيله بازگرديد و نزد پادشاه آراگون خايمهء اول كس فرستاد و پيام داد كه مىخواهد او را به فرزندى پذيرد و نامزد جانشينى خود كند . پادشاه آراگون به نزد او آمد و در تطيله فوريهء سال 1231 پيمانى بدين منظور بسته شد . سانچو بعدها در سال 1234 م درگذشت . خايمه نمىخواست معاهدهء تطيله را به اجرا درآورد از اين‌رو براى نشستن بر تخت پادشاهى ناوار كوششى نمىكرد ، زيرا سرگرم فتح مملكت بلنسيه و ديگر مسائل داخلى بود و مىترسيد طمع در تخت پادشاهى ناوار مشكلات ديگرى برايش ايجاد كند . از اين‌رو تخت پادشاهى ناوار به كنت تيوبالدو دشامپانيا رسيد كه پسر خواهر سانچو بود . اين اقدام سبب شد كه ناوار از حوزهء ممالك اسپانياى مسيحى بيرون رود و تحت نفوذ فرانسه قرار گيرد و از درگيرى با مسائل شبه جزيرهء اسپانيا بر كنار بماند . فرمانروايى تيوبالدو تا زمان وفاتش در سال 1253 م ادامه داشت . تيوبالدو در ششمين جنگ صليبى در مشرق كشته شد . دوران فرمانروايىاش سراسر آشوب و پريشانى و كشاكش ميان او و ملتش بود زيرا او بر طبق قواعدى كه براى ناواريها شناخته بود فرمان نمىراند . تيوبالدوى پدر ، پسر خود تيوبالدو را كه تازه پنج سال از عمرش گذشته بود تحت سرپرستى مادرش مارگريتا برجاى گذاشت . مارگريتا چون ديد قشتاله را طمع تصرف ناوار در سر است بهتر آن ديد كه مملكت را تحت حمايت خايمهء دوم پادشاه آراگون درآورد .\r\n\r\n","description":"","footnote":"","page_name":" 479 ","page_number":491},
  {"content":"\r\n\r\nخايمه نيز تعهد كرد كه ناوار را در برابر همه دشمنانش حمايت كند و دختر خود را به تيوبالدو به زنى دهد و اگر او بميرد دختر با برادر كوچك او انريكى ازدواج كند .\r\nمارگريتا به نوبهء خود تعهد كرد كه ناوار در كنار آراگون بر ضد همه دشمنان آن جز پادشاه فرانسه و امپراطور آلمان قرار گيرد . عاقبت آنچه مارگريتا در انتظار آن بود به وقوع پيوست و پادشاه قشتاله به ناوار حمله كرد . خايمه با قواى خود - بر طبق عهدى كه بسته بود - به حمايت او لشكر كشيد . با آنكه ميان دو پادشاه روابط خويشاوندى سببى بود نزديك بود آتش جنگ افروخته گردد ، ولى روحانيان مداخله كردند و ميان دو فريق صلح افتاد . بدين‌گونه تيوبالدوى دوم توانست در مملكت خود در سايهء صلح به فرمانروايى پردازد . « 8 » تيوبالدو دختر خايمه را به زنى نگرفت ، بلكه با دختر لويى نهم پادشاه فرانسه ( لويى مقدس ) ازدواج كرد و با او به سوى مشرق رفت و در هفتمين جنگ صليبى شركت جست . سپس با او به تونس رفت و در آنجا چشم از جهان فروبست . در سال 1270 م در غياب او برادرش انريكى اول به جايش نشسته بود و چون او بمرد خود را پادشاه ناوار اعلان كرد . چهار سال ديگر فرمان راند تا در سال 1274 م درگذشت .\r\nناوار از آن پس تحت حمايت فرانسه درآمد .\r\n\r\n3 - مملكت پرتغال\r\nپيش از اين ، كه از تاريخ ممالك مسيحى سخن مىگفتيم از پيدايش مملكت پرتغال نيز سخن گفتيم . سپس از نيرومند شدن آن در سايهء آلفونسو هنريكيز و تبديل شدن آن به يك مملكت مستقل و پايدارى او در برابر دعاوى قيصر قشتاله مطالبى آورديم . چون دستگاه پاپ در به استقلال رساندن پرتغال مؤثر بود از اين‌رو پس از استقلال تحت نفوذ پاپ قرار گرفت . آلفونسو هنريكيز علاوه بر اين در تأسيس جماعات دينى براى بهره‌گيرى از آنها در نبرد با مسلمانان سعى بسيار داشت . آلفونسو تخت پادشاهى پرتغال را موروثى ساخت و براى تحقق عدالت قوانين مدنى جنائى وضع نمود .\r\n\r\n\r\n","description":"","footnote":"\r\n( 8 ) .\r\n . 193 093 . P . I . T , dibi . arimatlA . 121 021 . P . VI . T , dibi : etneufaL . M \r\n","page_name":" 480 ","page_number":492},
  {"content":"\r\n\r\nبيشتر فعاليتهاى آلفونسو هنريكيز در لشكركشى به اراضى اسلامى به كار برده مىشد . نخست اشبونه را محاصره كرد و در سال 1147 م آن را فتح نمود و در همان اوان شهر شنترين دژ شمالى آن را تصرف كرد . سپس در سال 1160 م بر شهر مرزى قصر الفتح يا قصر ابى دانس مستولى شد اين شهر تا سال 1191 كه خليفه يعقوب المنصور آن را بازپس گرفت همچنان در دست مسيحيان باقى ماند . آنگاه در سال 1169 م به غزاى بطليوس رفت ولى موحدين به يارى هم‌پيمان خود فرناندوى دوم پادشاه ليون آن را بازپس گرفتند . سرانجام در سال 1177 بر شهر باجه مستولى گرديد و ما تفاصيل اين جنگها را در جاى خود در اين كتاب آورده‌ايم .\r\nچون آلفونسو هنريكيز در ماه دسامبر سال 1185 م درگذشت پسرش سانچوى اول به جايش نشست . سانچو نيز چون پدرش همواره هواى جنگ با مسلمانان و پايان دادن به بقاياى فرمانروايى اسلامى در اراضى پرتغال را در سر مىپرورانيد . سانچو سالهاى اول حكومت خود را در اصلاح بلاد و دژهايى كه در اثر جنگ ويران شده بود به سر آورد . سپس رهسپار جنوب شد و شهر شلب مهمترين شهرهاى باقيمانده اسلامى را فتح كرد . ولى اين پيروزى به مساعدت قواى صليبى كه به سوى مشرق مىرفتند انجام پذيرفت ( در سال 1189 م ) . سانچو نتوانست شلب را بيش از دو سال نگهدارد ، زيرا خليفه المنصور براى بازپس گرفتن آن از دست پرتغاليها در سال 1191 م قيام كرد .\r\nالمنصور قبل از اين هم به اراضى پرتغال لشكر برده و پيروزمندانه به سوى شمال رانده بود . « 9 »\r\nدر عصر سانچو حوادث مهمى اتفاق نيفتاد . حتى كشاكش ميان مسلمانان و پرتغاليان چندى به آرامش گراييد . مسلمانان مدت‌زمانى ديگر بخش جنوبى پرتغال را اشغال كرده بودند . در اين بخش شلب و زمينهايى پيوسته به ولايت غرب - ميرتله و چند شهر ديگر - قرار داشت . سالهايى از حكومت او صرف اختلافات ميان او و دستگاه پاپ گرديد ؛ زيرا اولا از پرداخت جزيه‌اى كه پدرش آلفونسو هنريكيز به كرسى رسولى\r\n\r\n\r\n","description":"","footnote":"\r\n( 9 ) . رجوع كنيد به ص 133 به بعد از اين كتاب .\r\n","page_name":" 481 ","page_number":493},
  {"content":"\r\n\r\nتعهد كرده بود سر برتافت ، ثانيا مستمرا ميان او و روحانيان بويژه اسقف پورتو و اسقف قلمريه نزاع افتاده بود . اسقفها چند قرار بر ضد او صادر كردند و در همهء آنها او را از كليسا راندند . سانچو در ماه مارس سال 1211 م درگذشت . حكم محروميت از كليسا از او برداشته نشد مگر پس از مرگش . پس از سانچو پسرش آلفونسوى دوم ملقب به فربه به پادشاهى رسيد . در آغاز ميان او و خواهرانش خلاف افتاد . پدرشان وصيت كرده بود كه پاره‌اى از اراضى و قلاع را به آنان دهند . از اين‌رو آنان نمىخواستند به سيادت برادر خود بر آن اراضى و قلاع اعتراف كنند پس به دادخواهى نزد پاپ رفتند . آنگاه ميان پادشاه و شاهزاده خانمها جنگ درگرفت و پاپ مداخله نمود . سرانجام نمايندگان پاپ قرارى بر محروميت پادشاه صادر نمودند . نزاع بيشتر بالا گرفت . پاپ خود وارد ماجرا شد و آن قرار را لغو كرد و رأى بر آن داد كه اماكن مورد نزاع به شواليه‌هاى داويه كه در فرمان پادشاه هستند واگذار شود و مداخل آن به شاهزاده خانمها پرداخت گردد . دو طرف بر اين رضا دادند و نزاع پايان يافت .\r\nبزرگترين حادثهء جنگى كه در زمان آلفونسوى دوم اتفاق افتاد ، استيلاى او به يارى نيروهاى صليبى كه به مشرق مىرفتند ، بر قصر ابى دانس بود . اين واقعه در سال 1217 م / 614 ه اتفاق افتاد و ما در اين‌باره سخن گفتيم .\r\nدر سالهاى آخر حكومت آلفونسو بار ديگر ميان او و دستگاه پاپ به سبب طرد او مطران براكارا و تجاوزش به امتيازات رجال دين نزاع درگرفت . پاپ بار ديگر مداخله كرد و پادشاه را تهديد به محروميت از كليسا نمود ، ولى پادشاه به تهديد او اعتنا نكرد و ديرى نپاييد كه در ماه مارس سال 1223 م بيمار شد و چشم از جهان فروبست .\r\nپس از او پسرش سانچوى دوم به حكومت رسيد . نخستين اقدام او آن بود كه در قلمريه مجلسى تشكيل داد تا به نزاع ميان دربار و رجال دين پايان دهد . همچنين ميان او و عمه‌هايش رفع اختلاف گرديد و مقرر داشت كه آنان از امتيازات ويژه برخوردار شوند و آنان نيز به فرمانبردارى او اعتراف كردند . ولى بنا بر آن شد كه پس از مرگ ايشان آن بخش از اراضى و دژها كه تحت اختيار آنهاست به پادشاه تعلق گيرد .\r\n\r\n","description":"","footnote":"","page_name":" 482 ","page_number":494},
  {"content":"\r\n\r\nسانچو پس از حل اين مسائل آمادهء پيكار با مسلمانان گرديد تا آنچه را كه از اراضى پرتغال در دست آنها باقى مانده است بازپس ستاند . پس در سال 1226 م بر الفاس مستولى گرديد و دژهاى شربه و جلمانيه و دژهاى ديگرى را كه بر كنارهء رود يانه بودند بستد . آنگاه ميرتله را مورد حمله قرار داد و سرانجام بر ميرتله مستولى گرديد و آن را به شواليه‌هاى شنت‌ياقب واگذاشت ، در سال 1242 شلب را گرفت آنگاه در سال 1243 شهر مرزى طبيره را در جنوب . سانچو در بيشتر فتوحات خود بر صليبيانى كه نزد او مىآمدند متكى بود . پاپ نيز او را از لحاظ معنوى يارى مىنمود و به جنگهاى او بر ضد مسلمانان صفت جنگهاى صليبى مىداد .\r\nسانچو موفق نشد صلح را در مملكت خود پاى بر جا سازد و بار ديگر آتش نزاع ميان او و روحانيان افروخته گرديد ، به چند سبب . خلاصه آنكه سانچو مىخواست قدرت مادى و قضايى خود را حفظ كند ، روحانيان نيز مىخواستند ، امتيازات و اختصاصات قضايى خود را از دست ندهند . مبالغه روحانيان به گسترش امتيازات خود در حوزهء امتيازات اشراف نيز اثر مىگذاشت . دربار مجبور بود آنان را با مطالبات مالى و نظامى خود تحت فشار قرار دهد . و اين سبب شد كه جمع كثيرى از ايشان در برابر اين فشار مقاومت ورزند . سرانجام سانچو به ضعف و قصور خود در فرونشاندن اين نزاع آگاه گرديد بويژه مىديد كه پاپ به سخن روحانيان بيش از سخن او گوش فرامىدهد . از سوى ديگر او فرزندى نداشت و دو برادرش آلفونسو و فرناندو و عمش پدرو نيز بر آتش اين اختلاف مىدميدند تا مگر تخت پادشاهى او را تصاحب كنند . از اين ميان انفانت آلفونسو بسيار مورد تأييد بود زيرا با شاهزاده خانم ماتيلده فرمانرواى بولونيا در ايتاليا ازدواج كرده بود و آلفونسو با اين ازدواج امير اين ولايت شده بود و روحانيان و اشراف شورشى او را براى اجراى مقاصدشان بس مناسب يافته بودند ، مخصوصا پاپ را نيز با او نظرى خوش بود . عاقبت اينان پيروزى يافتند و پاپ اينوسان چهارم در ژوئيهء سال 1245 م قرار عزل سانچوى دوم و بر تخت نشستن برادرش آلفونسو را صادر كرد .\r\nآلفونسو تعهد كرد كه همه امتيازات روحانيان را به آنان ارزانى دارد . آنگاه با جمعى از\r\n\r\n","description":"","footnote":"","page_name":" 483 ","page_number":495},
  {"content":"\r\n\r\nروحانيان و اشراف پرتغالى به كشتى نشست و به اشبونه وارد شد و در حال پادشاهى خويش اعلان نمود . سانچو مجبور شد بگريزد و به پادشاه قشتاله فرناندوى سوم پناه برد . فرناندو او را وعدهء يارى داد . و پسر خود آلفونسو را با سپاهى براى سركوبى مخالفان او گسيل داشت . ولى اين اقدام با شكست مواجه گرديد ، زيرا آلفونسو پادشاه جديد پرتغال توانست پادشاه قشتاله را راضى كند كه او به فرمان كرسى رسولى بر تخت نشسته و بيشتر اشراف و روحانيان در كنار او هستند . قشتاليان بدون هيچ نبردى بازگرديدند . سانچو نيز با آنان بازگرديد ، تا سالهاى آخر عمر خود را در طليطله سپرى سازد . سانچو در ماه ژانويهء سال 1248 در آنجا درگذشت .\r\nآلفونسوى سوم پس از سامان دادن به اوضاع كشورش براى بازپس گرفتن باقى اراضى پرتغال از مسلمانان ، بسيج نبرد كرد و قلعه فارو يا شنتمريهء غرب را محاصره نمود و در سال 1249 بر آن مستولى گرديد . در اين شهرهاى اسلامى تنها پادگانى ناتوان از موحدين و ديگران حضور داشتند . آلفونسو در پى آن ، باقى شهرهايى را كه در دست مسلمانان بود بستد و بدين‌گونه به سلطهء مسلمانان در سراسر اراضى پرتغال پايان داد . آلفونسوى سوم به اين هم اكتفا نكرد و با قواى خود از رود يانه گذشت و فتوحات خود را به اراضى غربى اندلس كشيد ولى بعدها مجبور شد كه اماكنى را كه در اين منطقه تصرف كرده بود به پادشاه قشتاله واگذارد ، زيرا در منطقهء فتوحات قشتاله جاى داشتند .\r\n\r\n","description":"","footnote":"","page_name":" 484 ","page_number":496},
  {"content":"\r\n\r\n\r\nباب هفتم نظام دولت موحدين و ويژگيهاى عصر موحدى\r\n\r\n","description":"","footnote":"","page_name":" 485 ","page_number":497},
  {"content":"\r\n . \r\n","description":"","footnote":"","page_name":" 486 ","page_number":498},
  {"content":"\r\n\r\n\r\nفصل اول حكومت موحدى در مغرب و اندلس و اوضاع سياسى و نظامى و ادارى آن\r\nاكنون كه از بيان تاريخ دولت موحدى در مغرب و اندلس ، از زمان تأسيس آن به دست محمد بن تومرت تا انحلال و انقراض آن در عصر آخرين خلفاى آن ابو العلى ادريس ملقب به ابو دبوس ، در يك دورهء صد و پنجاه ساله ، فراغت يافته‌ايم ، در اين فصل به بحث درباره سرشت نظام آن دولت در فرمانروايى بر آن امپراتورى عظيم ، در خلال اين مدت دراز مىپردازيم .\r\nدولت موحدى چنان كه ديديم بر مبانى دينى محض استوار بود و در اين باب قرين دولت مرابطى بود ، ولى ميان آن دو تفاوتها و موارد اختلاف بسيار است . آن مبانى دينى كه دولت مرابطى بر آن استوار بود ، عقيدهء دينى و جهاد در راه نشر آن بود . ولى دولت موحدى خصيصه‌اش اتكاء بر مبانى امامت دينى و نظريهء مهدى منتظر بود و از اين جنبه به دولت عبيدى فاطمى شباهت داشت . البته موحدين هرچند چون فاطميان به اصل مهدويت شيعه اعتقاد داشتند ولى از حركت تشيع در مشرق عالم اسلامى مستقل بودند و مهدويت خود را رنگ محلى مغربى داده بودند .\r\nرياست دولت موحدى در آغاز با امامت مؤسس آن المهدى بن تومرت يكى بود و\r\n\r\n","description":"","footnote":"","page_name":" 487 ","page_number":499},
  {"content":"\r\n\r\nبه مدت ده سال كه ابن تومرت در رأس آن بود هيچ رنگ ديگرى نگرفت . اين امامت منبع سلطهء دينى و سياسى بود و حكومت موحدى در اين عصر عبارت بود از يك حكومت تئوكرات يا حكومت دينى . امام را اصحاب دهگانهء نخستين او كه الجماعه ناميده مىشدند در كارها يارى مىدادند و در واقع مىتوان به آنان سمت وزارت داد .\r\nاينان در مسائل مهم طرف مشورت او بودند ولى در كنار آنان افراد ديگرى هم بودند از مردان صاحب نفوذ كه امام در تدبير كارها به آنان مراجعه مىكرد . اينان بدان‌گونه كه ابن القطان خبر مىدهد از اهل خمسين بودند « 1 » مسائلى كه با اينان در ميان گذاشته مىشد اهميت كمترى داشت . سپس نوبت به اهل سبعين مىرسيد كه اينان در بحث در امور عادى شركت داده مىشدند .\r\nچون المهدى بن تومرت در رمضان سال 524 ه / اوت سال 1130 چند ماه پس از هزيمت يارانش در جنگ بحيره درگذشت ، برگزيده‌ترين شاگردان او عبد المؤمن بن على به جايش نشست . با روى كار آمدن عبد المؤمن ستارهء دولت موحدى درخشيدن گرفت و موحدين مبارزه بر ضد مرابطين را از سر گرفتند تا به برافتادن دولت ايشان انجاميد . عبد المؤمن در ماه شوال سال 541 ه / 1147 م بر مراكش غلبه يافت . دولت موحدى بدين‌گونه سيادت خويش به كمال رسانيد و بر سراسر مغرب مستولى شد . در اين هنگام چاره‌اى نبود جز اينكه امامت موحدى به خلافت دنيوى بدل شود . هرچند كه امامت موحدى در سايهء اين تحول صفت دينى خود را از دست نداد . در واقع خليفه عبد المؤمن پديدآورندهء دولت بزرگ موحدى است . به دست او بود كه سلطهء موحدين در مغرب و افريقيه و اندلس بسط يافت و نيز در عهد او بود كه خلافت موحدى اندك اندك جاى امامت موحدى را گرفت . عبد المؤمن همهء آيينهاى امامت المهدى را و تعاليم او را رعايت مىكرد و نام او در خطبه‌ها و مكاتبات رسمى با عنوان « الامام المعصوم ، المهدى المعلوم » مىآورد .\r\nاز اين پس مىتوانيم چهرهء نظام دولت موحدى را به گونه‌اى آشكار بنگريم و\r\n\r\n\r\n","description":"","footnote":"\r\n( 1 ) . نظم الجمان ( نسخهء خطى ياد شده ) برگ 10 ب و 33 ب و نيز رجوع كنيد به‌همين كتاب جلد سوم .\r\n","page_name":" 488 ","page_number":500},
  {"content":"\r\n\r\nدربارهء آن بحث كنيم . در آغاز مىگوئيم كه هيكل اساسى دولت موحدى از ابتدا بر بنيان قبيلگى استوار بود ، خواه از جنبهء مدنى و خواه از جنبهء نظامى . قبايلى كه اين هيكل را تشكيل مىدادند بيشترشان به مصموده انتساب داشتند . از آن جمله هفت قبيلهء نخستين بودند كه عنوان موحدين يافتند و اينان پيش از ديگر قبايل با مهدى بيعت كردند . اين هفت قبيله عبارت بودند از قبيلهء هرغه كه قبيلهء خود محمد بن تومرت بود .\r\nديگر هنتاته و مردم تينملل و جنفيسه و هزرجه و جدميوه و وريكه . به اين قبايل ملحق شدند قبيلهء كوميه كه قبيلهء عبد المؤمن بود و نيز چند قبيلهء ديگر از مصموده چون هسكوره و دكاله هيلانه و حاحه و غير آن و بيرون از مصامده قبايل زناته و تيفسرت و صنهاجه « 2 » . بعضى از اين قبايل چون هسكوره و حاحه پس از فتوحات موحدين و هنگامى كه مغلوب موحدين شدند به آنان پيوستند . اما همواره آن هفت قبيلهء نخستين در دولت موحدى از نفوذ بيشتر برخوردار بودند و مناصب مهم را در وزارت و حكومت و سردارى لشكر به عهده داشتند . عبد المؤمن براى دولت موحدى نظام تازه‌اى آورد كه المهدى بن تومرت پيش از آن نياورده بود . مثلا چنان كه ديديم المهدى جماعت يا اصحاب دهگانه را در رأس طوايف موحدى قرار داده بود و پس از ايشان اهل خمسين بودند و آنگاه اهل سبعين ، پس طلبهء علم و حفاظ و اهل الدار . ولى با گذشت زمان و وقوع حوادث ، بسيارى از اهل جماعت و مشايخ موحدين مردند . عبد المؤمن براى رفع اين نقيصه موحدين را به سه دسته تقسيم كرد : طبقهء اول : السابقون الاولون . اينان كسانى بودند كه براى بيعت المهدى سبقت گرفته بودند و در زمرهء اصحاب او بودند و با او در جنگها شركت جسته بودند يا پشت سرش نماز خوانده بودند و نيز در جنگ بحيره حضور داشته‌اند . طبقهء دوم آن طبقه از موحدين كه از جنگ بحيره تا فتح وهران بوده‌اند و طبقهء سوم آنان كه از فتح وهران به بعد به موحدين پيوسته‌اند . و همهء اينها با وجود نگهدارى هيكل نظام قبيلگى كه از آن ياد كرديم ، وجود داشت « 3 » .\r\n\r\n\r\n","description":"","footnote":"\r\n( 2 ) . رجوع كنيد به البيذق در فى اخبار المهدى بن تومرت .\r\n( 3 ) . رجوع كنيد به الرسالة الثانيه عشر از رسائل موحدين ص 53 و 54 .\r\n","page_name":" 489 ","page_number":501},
  {"content":"\r\n\r\nعبد المؤمن در راه تحول نظام ابن تومرت به يك خلافت دنيوى پسر بزرگ خود ابو عبد اللّه محمد را در سال 549 ه به ولايت‌عهدى خويش برگزيد و حال آنكه ديديم كه عبد المؤمن پس از وفات ابن تومرت خود چگونه به جانشينى او برگزيده شد . تا آن هنگام چيزى كه حكايت از آن كند كه خلافت امرى موروثى است مشاهده نمىشد و از اين‌رو است كه عبد المؤمن در نامه‌هايى كه در باب ولايت‌عهدى پسرش به اطراف نوشته است تأكيد مىكند كه اصرار قبايل و عشاير مختلف بربر و عرب او را بدين انتخاب واداشته است . عبد المؤمن پس از آنكه پسر بزرگ خود را مقام ولايت‌عهدى داد ، ديگر فرزندان خود را هريك به امارات يكى از ولايات مغرب و اندلس فرستاد و اين گام دومى بود كه بر خلاف سنت ابن تومرت برمىداشت . فرزندان خليفه و اعقاب آنها را با عنوان « السيد » خطاب مىكردند و در تمام مدت خلافت بنى عبد المؤمن اين رسم معمول بود .\r\nدر دولت موحدين به شيوهء مرابطين رسم بر آن شد كه تنها فرزندان و خويشاوندان و دامادان خليفه به حكومت ولايات و شهرها گسيل داده شوند و حتى گاه به سردارى لشكر يا وزارت برگزيده مىشدند . البته بعضى از مشايخ موحدين و حفّاظ مقرب هم گاهى به اين مناصب بزرگ مىرسيدند . خلافت موحدى تا پايان عهد خويش چه در مغرب و چه در اندلس به اجراى اين شيوه تعصب مىورزيد . ولايات و اعمال مغرب عبارت بودند از بلادسوس و سجلماسه و مراكش و فاس و تلمسان و بجايه و افريقيه و بعدها سلا .\r\nسبته‌گاه ولايتى مستقل بود و گاه به مالقه و جزيرة الخضراء مىپيوست . ولايات و اعمال اندلس شامل ولايت غرب ( شلب و حوالى آن ) و اشبيليه و قرطبه و جيان و غرناطه و مالقه و مرسيه و بلنسيه مىشد .\r\nمركز حكومت موحدى در اندلس نخست اشبيليه بود زيرا اشبيليه پايتخت قديم اندلس پيش از هر شهر ديگر اندلس دعوت موحدين را پذيرفت . ديگر آنكه نخستين شهرى بود كه موحدين بر آن مستولى شدند ولى عبد المؤمن كمى پيش از مرگ خود فرزندش السيد ابو يعقوب يوسف را كه در آن هنگام والى اشبيليه بود فرمان داد كه از\r\n\r\n","description":"","footnote":"","page_name":" 490 ","page_number":502},
  {"content":"\r\n\r\nآنجا به قرطبه رود و پايتخت موحدين در اندلس را به آنجا منتقل كند و آنجا را مركز لشكر خود سازد . زيرا غرناطه در منطقهء ميانين اندلس بود . ولى اين تغيير مدت درازى نپاييد و بار ديگر پايتخت به اشبيليه منتقل شد و در تمام عهد موحدين در آنجا ماند ، زيرا اشبيليه از مرزهاى قشتاله دور بود و كمتر مورد دستبرد مسيحيان قرار مىگرفت ديگر آنكه اشبيليه از طريق رودخانهء خود وادى الكبير به دريا راه داشت ، همچنين در جوار وادى الشرف بود و از محصولات فراوان آنجا برخوردار بود . همچنين بهترين پايگاهى بود كه ناوگان موحدين در آنجا پهلو مىگرفتند . بارى اشبيليه در سايهء حكومت موحدى به صورت بزرگترين و پرشكوهترين شهرهاى اندلس درآمد .\r\n\r\n1 - نظام حكومت موحدى\r\nخليفه عبد المؤمن نظام دولت موحدى را در منشورى كه به تاريخ ماه ربيع الاول سال 543 ه به طلبه و اعيان و مشايخ اندلس نوشت بيان داشته بود . ابن القطان نصّ اين منشور را آورده است ما نيز به آن اشارت كرديم . « 4 » اين نظامنامه شامل پنج نقطهء اساسى است يكى وجوب التزام دقت در اجراى احكام شرعيه و وجوب خوددارى از مقرر داشتن هرگونه باج و خراج كه بر وفق عدالت نباشد يا شرع تجويز ننموده باشد . همچنين ممنوعيت اجراى حدّ اعدام پيش از آنكه خليفه از كيفيت محاكمه آگاه گردد و آن را تنفيذ كرده باشد . همچنين واجب است كه تحريم شراب كاملا رعايت شود و در سراسر قلمرو موحدين شرابخواران به شدت تعقيب شوند . ديگر آنكه واجب است كه اموال مخزن ( بيت المال ) سخت نگهدارى شود و هيچ‌كس بدون اجازهء خليفه حق تصرف در آن نداشته باشد . خليفه يوسف بن عبد المؤمن نيز در اجراى اين نظامنامه پاى به‌جاى پاى پدر نهاد و او نيز فرمانى چون فرمان پدر به اطراف صادر نمود . ابو يعقوب يوسف فرمان خود را در ماه رمضان سال 561 ه براى برادرش السيد ابو سعيد و اصحاب او به قرطبه فرستاد و او را بخصوص از ريختن خون و تصرف اموال و حلال شمردن حرامها سخت\r\n\r\n\r\n","description":"","footnote":"\r\n( 4 ) . رجوع كنيد به جلد سوم .\r\n","page_name":" 491 ","page_number":503},
  {"content":"\r\n\r\nبرحذر داشت مگر آنكه شرع بدان اجازت داده باشد و موكدا مقرر داشت كه حد قتل جز به اجازهء خليفه اجرا نگردد .\r\nخلافت موحدى براى اقامهء عدل و قمع ظلم كوشش بسيار مىكرد . ديديم كه از همان آغاز ، حكام ظالم را عزل مىكرد يا به زندان مىافكند و گاه اعدام مىنمود . اين قاعده بخصوص در عصر عبد المؤمن و پسرش خليفه ابو يعقوب يوسف و نواده‌اش ابو يوسف يعقوب المنصور كاملا اجرا مىشد .\r\nوزارت در عهد موحدين دامنه گسترده‌ترى از عهد مرابطين داشت . ديديم كه المهدى بن تومرت خود وزيرى به معنى واقعى نداشت ، بلكه اصحاب دهگانهء او به منزله وزيران او بودند و در مهام امور با اهل خمسين و گاه با اهل سبعين مجلس مشاوره تشكيل مىداد . « 5 » در عصر عبد المؤمن نخستين خلفاى موحدين بود كه منصب وزارت در دستگاه موحدين به وجود آمد . اينان يك يا چند تن از دبيران بودند كه داعيان دعوت او بودند و نامه‌ها و تعليمات او را براى عمّال و كارگزاران او مىفرستادند . خليفه گاه يكى از فرزندان يا برادران خود را به وزارت برمىگزيد مثلا عبد المؤمن در اواخر زندگىاش وزارت خويش به پسرش السيد ابو حفص داد « 6 » و چون عبد المؤمن درگذشت و پسرش ابو يعقوب يوسف به جايش نشست ابو حفص باز هم منصب وزارت او داشت . 7 چون ابو يعقوب يوسف پس از جنگ شنترين وفات كرد و پسرش ابو يوسف يعقوب به جايش آمد ابو حفص مقام حاجبى يافت و حاجب به معنى رئيس الوزراء بود . آنگاه برادرش السيد ابو عبد الله محمد وزارت يافت . بعضى از خويشاوندان خليفه نيز به اين مقام مىرسيدند . چنان كه در ايام المستنصر و الرشيد اتفاق افتاد . البته برگزيدن وزير از ميان برادران و خويشاوندان مانع آن نبود كه از ميان قبايل موحدين كسى را بر اين شغل بگمارند . حتى وزارت در بعضى از خاندانهاى موحدين موروثى بود . چنان كه خاندان\r\n\r\n\r\n","description":"","footnote":"\r\n( 5 ) . رجوع كنيد به جلد سوم .\r\n( 6 ) . رجوع كنيد به جلد سوم .\r\n","page_name":" 492 ","page_number":504},
  {"content":"\r\n\r\nبنى جامع از زمان عبد المؤمن تا عصر الناصر نسلى بعد از نسل ديگر عهده‌دار مقام وزارت بودند ، همچنين از خاندان بنى يوجان بارها پسران جاى پدران را در وزارت گرفتند .\r\nدبيرى از مهمترين مشاغل دربار موحدى بود . خليفهء موحدى هميشه جمعى از اقطاب كتّاب را در خدمت خود داشت . حكام ولايات نيز چه در اندلس و چه در مغرب بهترين دبيران آن عصر را به خدمت فراخوانده بودند . از زمان عبد المؤمن جمعى از دبيران در دربار مراكش گرد آمده بودند تا از زبان خليفه به واليان و قبايل و مردم ديگر نامه بنويسند . بيشتر اين دبيران از مردم اندلس بودند و برخى نيز از مردم مغرب . اندلسيان در دربار عبد المؤمن عبارت بودند از ابو الحسن بن عياش القرطبى و اخيل بن ادريس الرندى و خطيب ابو الحسن الاشبيلى و از مغاربه ابو جعفر بن عطيه و برادرش عقيل بن عطيه هرچند نسب به اندلس مىرسانيدند . ابو الحسن بن عياش در عهد ابو يعقوب يوسف بر منصب كتابت بود و دو تن از مردم مغرب ابو القاسم القالمى و شاگردش ابو الفضل طاهر بن محشره او را يارى مىدادند . در عهد يعقوب المنصور ابو عبد الله محمد بن عبد الرحمان بن عياش البرشانى و ابو الفضل بن محشره منصب دبيرى داشتند . دبيران الناصر پسر المنصور ، ابو عبد الله محمد بن عياش و ابو الحسن على بن عياش بودند و از مغربيان ابو عبد الله محمد بن يخلفتن الفازازى . ابو عبد الله محمد بن عياش كاتب المستنصر نيز بود . حتى در اواخر عهد كه دولت موحدى دستخوش ضعف و انحلال شده بود باز هم به منصب كتابت توجه خاص مىشد و خلفا براى استخدام دبيران بليغ و صاحب‌آوازه تلاش مىكردند . رسائلى كه از اين دبيران برجاى مانده علاوه بر آنكه نمونه‌هايى از كلام بليغ در آن روزگار را به ما ارائه مىنمايند ، حاوى مطالب فراوانى در شئون مختلف شرعى و ادارى و نظامى و شرح فتوحات عصر موحدين است و ما در تاليف اين كتاب از اين نامه‌ها سود فراوان برده‌ايم .\r\nاز متعلقات ديوان كتابت ، نگاشتن توقيعات و ظهائر و علامتها بود همچنين ديوان لشكر . اين ديوان را خود منشيانى بود غير از منشيان ديوانهاى ديگر . « 8 »\r\n\r\n\r\n","description":"","footnote":"\r\n( 8 ) . ابن عذارى البيان المغرب ، القسم الثالث ، ص 231 .\r\n","page_name":" 493 ","page_number":505},
  {"content":"\r\n\r\nدستگاه دولتى موحدين جز وزارت و كتابت شامل بخشهاى مهم ديگرى نيز بود .\r\nاز جمله منصب « متولى اشغال البرين » يعنى مغرب و اندلس بود . در آغاز دولت موحدى ابن منصب از اهميت خاصى برخوردار بود . مىبينيم كه در ايام المنصور بزرگترين وزيران ابو زيد بن يوجان را گاه به داشتن چنين منصبى مىستايند . « 9 » گاه يك يا چند وزير را « اصحاب الاشغال » مىنامند . « 10 » ديگر از مناصب مهم منصب وزرايى بود كه عهده‌دار امور مالى بودند . اينان را « صاحب الاعمال المخزنيه » مىناميدند ، حساب دخل و خرج دولت با آنها بود . همچنين در جمع‌آورى اموال از عامه و هزينه آن از اختيارات وسيعى برخوردار بودند . البته اين مسئوليت بس خطير بود و چه بسا عهده‌داران آن در بازخواست خلفا در مىماندند و سر خود بر باد مىدادند .\r\nاز رسوم دربار موحدى يكى آن بود كه چون خليفهء نو بر تخت مىنشست زندانيان را آزاد مىكرد و انواع ماليات‌ها را مىبخشيد و كسانى را كه در امور مالى مورد اتهام واقع شده و ملزم به پرداخت مال تلف كرده شده بودند از شكنجه و عذاب رها مىساختند . اما متولى المجابى كارش جمع‌آورى باجها و خراجها و جزيه‌ها بود . او را در شهرها و باديه‌ها عمالى بود . بسيار مىشد كه براى وادار ساختن قبايل به پرداخت باج و خراج از نيروى سپاهى استفاده شود . متولى المستخلص ( خالصجات ؟ ) مشرف اموال خليفه و نگهدار آنها بود . همچنين او بود كه از راههاى مختلف براى خليفه تحصيل اموال مىنمود . گاه نيز صاحب الاشغال المخزنيه بر سهم خليفه يا حقوق شرعى او در غنايم و غير آن نظارت مىنمود . « 11 »\r\nمنصب صاحب الشرطه نيز از مناصب مهم ادارى بود . بخصوص در مواقع فتنه و آشوب اين اهميت بيشتر مىشد و در اين مواقع مردانى از مقامات بلند حتى از طبقهء وزرا را بر اين شغل مىگماشتند ، چنان كه در ايام الرشيد چنين كردند . « 12 » .\r\n\r\n\r\n","description":"","footnote":"\r\n( 9 ) . همان‌جا ص 201 و 236 .\r\n( 10 ) . همان‌جا ص 227 و 283 .\r\n( 11 ) . ابن عذارى البيان المغرب ص 201 و 227 .\r\n( 12 ) . همانجا ص 283 .\r\n","page_name":" 494 ","page_number":506},
  {"content":"\r\n\r\nدر اواخر عصر موحدى يك منصب مهم ديگر در حكومت موحدى به وجود آمد و آن منصب كسى بود كه روابط بين المللى را به عهده داشت و صاحب آن به سفارت نزد ملوك مسيحى مىرفت و چون كسى از آن بلاد مىآمد آن وزير امور پذيرايى و ترجمانى را به عهده مىگرفت . اين منصب در ايام خلافت المأمون هنگامى كه با فرناندوى سوم پادشاه قشتاله پيمان دوستى بست و آن پادشاه مسيحى گروهى از لشكر خود را در اختيار او گذاشت كه به يارى آنان رهسپار مغرب شود و با رقيب خود يحيى المنتصر مبارزه آغازد ، از اهميت خاصى برخوردار گرديد .\r\nپيش از اين آورديم كه خليفه عبد المؤمن در آغاز كار كه هنوز با مرابطين دست به گريبان بود با شعار المهدى بن تومرت كه تنها به گرفتن وجوهات شرعى چون زكاتها و عشريه‌ها بسنده خواهد كرد وارد ميدان شد و در اين باب به عمّال ولايات دستورهاى اكيد صادر نمود . اما پس از چند سال كه هزينهء دولت رو به فزونى نهاد مىبينيم براى تأمين هزينهء سپاه عظيم موحدين در مغرب و در اندلس به فكر يافتن منابع تازهء درآمد مىافتد از جمله عبد المؤمن فرمان مىدهد اراضى افريقيه و مغرب از برقه تا سوس الاقصى را مساحت كنند و ثلث اين مساحت را به سبب وجود كوهها و رودها و راهها و غير آن وضع كنند و از باقى ، از زمينهايى كه درخور كشاورزى هستند خراج بگيرند . و هر قبيله سهم خود را بر عهده گيرد . « 13 » علاوه بر اين بخش عظيمى از اموال خزانه از غنايمى كه در جنگها به دست مىآمد يا از مصادرهء اموال مخالفان دولت تامين مىشد .\r\nهمچنين مقرر شد كه از انواع معاملات خريد و فروش و صادرات و واردات و غير آن بدان شيوه كه در ديگر ممالك قرون وسطا معمول بود ماليات بستانند .\r\nاز مسيحيان و يهوديان نيز كه در اراضى دولت موحدى سكونت گزيده بودند جزيه‌هاى كلان مىگرفتند و به هنگام طرد و تعقيب كه هرچندگاه يك‌بار از سر گرفته مىشد اموالشان را مصادره مىنمودند .\r\n\r\n\r\n","description":"","footnote":"\r\n( 13 ) . رجوع كنيد به جلد سوم .\r\n","page_name":" 495 ","page_number":507},
  {"content":"\r\n\r\nيكى از اقدامات مهم مالى و اقتصادى خلافت موحدين دو برابر كردن وزن دينار موحدى بود كه در بهبود اوضاع اقتصادى به‌طور كلى تأثير فراوان داشت .\r\nوضع اقتصادى در مغرب و اندلس در سايه دولت موحدى از عهد خليفه عبد المؤمن تا اواخر عهد المنصور وضعى مطلوب بود . زراعت و تجارت رونق بسيار داشت و مردم در امن و راحت مىزيستند . گاهگاهى جنگهاى داخلى يا خشكسالى سبب مىشد كه تا حدودى اوضاع دگرگون شود و باز به قرار اول بازگردد . اما از آن هنگام كه طوايف عرب در افريقيه سر برداشتند و شهرهايش را ويران ساختند و كشتزارهايش را زير پى سپردند بخصوص در ايام شورش بنى غانيه كه با بريدن راهها و غارت قوافل بازرگانان توام بود ، اوضاع اقتصادى نيز روى به بدى گذاشت و امن و راحت از ميان مردم رخت بربست و قحطى و گرسنگى مسئله روز شد « 14 » . اين وضع ناگوار در تمام ايام جنگهاى الرشيد با عربهاى خلط و الرشيد و يحيى بن الناصر همچنان ادامه داشت ولى در ايام السعيد و المرتضى اندكى تخفيف پيدا كرد . هرگاه قحطى با بيمارىهايى چون و با و طاعون توام مىگرديد رنج و محنت مردم را ديگر پايانى نبود . در سال 647 در سبته و حوالى آن قحط و غلاى عظيمى اتفاق افتاد و اين به سبب فتنه‌ها و جنگهاى پىدرپى داخلى بود . اين بحرانهاى اقتصادى مغرب در اندلس هم انعكاس بزرگ داشت . در اثر حوادث سياسى چنين وضعى هم در اندلس پديد مىآمد . مثلا به هنگام محاصرهء بلنسيه و اشبيليه از سوى دشمن بسيارى مردم از شدت گرسنگى مردند . قيام ابن هود در مشرق اندلس و قيام ابن الاحمر در منطقهء ميانين و جنوب نيز چنين شوربختيهايى در پى داشت . همهء اين حوادث ناگوار در نيمهء اول قرن هفتم هجرى بود ميان سالهاى 620 و 650 ه . و همين حوادث كه پس از ضعف و انقراض دولت موحدى ، در اندلس اتفاق افتاد سبب شد كه مسلمانان قدرت دفاعى خود را از دست بدهند و براى قواى مسيحى طعمه‌اى سهل التناول شوند .\r\n* * *\r\n\r\n\r\n","description":"","footnote":"\r\n( 14 ) . البيان المغرب ، ص 307 .\r\n","page_name":" 496 ","page_number":508},
  {"content":"\r\n\r\nمناصب دينى منحصر در قضا بود و عضويت در شورا كه خود از متعلقات قضا بود .\r\nو نيز خطبه در مساجد جامع . در هر شهر بزرگ يك قاضى جماعت بود كه اختيار نايبان او در مناصب قضاى محلى با او بود . منصب قضا در عهد موحدين چه در مغرب و چه در اندلس از اهميت شگرفى برخوردار بود . خليفه خود قاضى جماعت را برمىگزيد ، چه در مغرب و چه در اندلس و هيچ‌يك از امرا در آن دخالت نمىكرد . « 15 »\r\nاين نكته نيز درخور ذكر است كه براى اندلس قضات اندلسى اختيار مىشد و از عهد مرابطين رسم بر اين بوده است . موحدين اين رسم را مگر در موارد خاصى آن هم به وسيله يكى از قضات مبرز و ممتاز مغرب نقض نكردند . خليفه براى مسند قضاى جماعت در مراكش همواره يكى از چهره‌هاى درخشان فقها را برمىگزيد . چون ابو محمد المالقى و ابو جعفر بن مضاء و ابو القاسم احمد بن بقى . مباحثات فقهى و به‌طور كلى دينى در اندلس بر مغرب تفوق داشت . از اين‌رو قضات اندلس در فقه مالكى و تطبيق احكام آن ممتاز بودند . اندلس اين تفوق را هم در كتابت و در قضا تا عصر انقراض موحدين همچنان حفظ كرد .\r\nعضويت شورا نيز از مناصب وابسته به قضا بود ولى چنان برمىآيد كه مقامى فروتر از قضا داشته است . صاحب شورا به دادن رأى و فتوى در مسائل احكام اختصاص داشته و غالبا يكى از فقها اين منصب را اشغال مىكرده است و او را فقيه مشاور مىگفته‌اند « 16 » . ابن الابار در التكمله از دو منصب ديگر كه وابسته به قضا است نام مىبرد يكى منصب احكام كه شبيه به منصب شورا بود و در احكام فتوا مىداد و ديگر منصب مواريث كه آن هم به‌طور كلى وابسته به قضا بود « 17 » . ابن الابار از منصب حسبة السوق نيز ياد مىكند وظيفه آن همان وظيفهء محتسب بود در نظارت بر معاملات و سلامت كالايى كه فروخته مىشد و صحت اوزان و كيلها « 18 » .\r\n\r\n\r\n","description":"","footnote":"\r\n( 15 ) . البيان المغرب ص 129 و 231 .\r\n( 16 ) . رجوع كنيد به التكمله ج 1 / ص 34 و 44 و 66 و 71 و 86 و 149 و 209 و 243 .\r\n( 17 ) . همانجا ج 2 / ص 562 .\r\n( 18 ) . التكمله ج 1 / ص 82 .\r\n","page_name":" 497 ","page_number":509},
  {"content":"\r\n\r\nديگر از مناصب دينى منصب اداى خطبه در مساجد جامع شهرهاى بزرگ بود . اين منصب خاص فقهاى بزرگ بود كه در فن خطابه مهارت داشته باشند . بويژه در شهرهايى چون اشبيليه و قرطبه و غرناطه و مالقه و بلنسيه . امامت در نمازها به عهدهء صاحب الصلاة بود اين منصب هم از اهم مناصب بزرگ دينى بود . مخصوصا در جامع اشبيليه و جامع قرطبه .\r\nمنصب متولى امور طلبهء حضر از مناصب علمى و دينى بزرگ بود . پيش از اين گفتيم كه طبقهء طلاب موحدين از مصامده و طلاب حضر از زمان خليفه عبد المؤمن پديد آمد . در عهد خليفه يعقوب المنصور اين طبقه سخت مورد توجه واقع شد . رئيس اين طلبه در مراكش مىزيست و از ميان اكابر علما انتخاب مىشد و خليفه خود در انتخاب او شركت مىجست . از جملهء اين علماى بزرگ ابو محمد المالقى و پدرش عبد الرحمان المالقى بودند « 19 » .\r\n\r\n2 - نيروى نظامى\r\nدر اين شكى نيست كه اتكاء دولت موحدى از همان آغاز بر نيروى نظامىاش بود .\r\nاين نيرو در سايهء دولت موحدى از حيث عظمت به پايه‌اى رسيد كه در هيچ دولتى در غرب اسلامى به آن نرسيد .\r\nقبايل منبع اصلى سپاه موحدين بودند . در آغاز كه المهدى بن تومرت امامت خويش اعلان نمود و قبايل موحدى با او بيعت كردند ، اين نيرو اندك بود و با اين حال نبرد با مرابطين را آغاز كرد . المهدى نخستين كسى بود كه براى لشكر خود قاعده و نظامى معين كرد . آنان را به گروههاى ده‌نفره تقسيم كرد و براى هر گروه رئيسى معين كرد . سپاه موحدى اولين برخوردش با مرابطين بود . در اين هنگام به شمار اندك و از حيث سازوبرگ فقير بود و از انضباط نظامى استوارى برخوردار نبود . آنچه داشت روح حماسى و سلحشورى بود . پيروزيهاى اوليه‌اى كه حاصل كرد عزم و اقدام را در\r\n\r\n\r\n","description":"","footnote":"\r\n( 19 ) . البيان المغرب ص 334 و 335 .\r\n","page_name":" 498 ","page_number":510},
  {"content":"\r\n\r\nوجود او شعله‌ور ساخت . و از آن پس روى به كثرت و قوت نهاد . اگرچه در همان ابتدا در كنار باروهاى مراكش در نبرد بحيره منهزم گرديد و بيشتر افراد خود را از دست داد ولى به زودى توانست از زير بار اين شكست قد علم كند و از همان آغاز خلافت عبد المؤمن تن و توش خويش بازيابد .\r\nالمهدى از همان نخست براى سپاه خود علمى سفيد ترتيب داد كه بر يك روى آن نوشته شده بود « الواحد اللّه . محمد رسول اللّه . المهدى خليفة اللّه » و بر روى ديگر آن نوشته شده بود « ما من إله الا اللّه و ما توفيقى الا بالله و افوض امرى الى اللّه » « 20 » علم سفيد مدتى شعار موحدين بود ولى كم‌كم تغييراتى در عبارات روى آن داده شد و سپس رنگهاى ديگرى نيز بر آن افزوده گرديد . علم موحدى كه در سال 609 در جنگ عقاب به دست قشتاليان افتاده و تا امروز در دير سلطنتى برغش نگهدارى مىشود گواه اين مدعاست « 21 » . در عهد عبد المؤمن بن على اولين خلفاى موحدين سپاه موحدين روى به گسترش نهاد و شمار افراد آن به نحو شگفت‌انگيزى افزون شد . بخصوص از آن هنگام كه قبايل مغرب به سپاه پيوستند . برحسب روايات لشكر موحدين داراى هفتاد و پنج هزار سوار و پانصد هزار پياده شد و اين در آن روزگار رقمى هول‌انگيز بود . « 22 »\r\nصاحب الحلل الموشيه بدين مناسبت گويد كه لشكر موحدين را رسم بر اين بود كه پس از نماز صبح در حركت مىآمد ، با بانگ كوسها . چون خليفه سوار مىشد مشايخ و اعيان گرد او را مىگرفتند و در فاصله دور تر از او صد سوار حركت مىكردند و آنگاه با موكب خلافت مصحف عثمان را كه در صندوقى گرفته در صفحات طلا و مرصع به ياقوت سرخ بود درون هودجى بر روى شترى حمل مىكردند و پيشاپيش مىبردند . خليفه و فرزندان پشت سر آن حركت مىكردند . آنگاه نوبت به علم‌ها و طبلها مىرسيد پس وزرا و اكابر دولت بودند و لشكر از پى اينان با ترتيب و نظم خاص خود در حركت مىآمد\r\n\r\n\r\n","description":"","footnote":"\r\n( 20 ) . رجوع كنيد به جلد سوم .\r\n( 21 ) . رجوع كنيد به جلد سوم .\r\n( 22 ) . الحلل الموشيه ص 115 .\r\n","page_name":" 499 ","page_number":511},
  {"content":"\r\n\r\nبىآنكه بر هم پيشى گيرند يا يكى از جاى خود بيرون رود . چون زمان فرود آمدن مىرسيد هر قبيله در جاى خاص خود فرود مىآمد . غالبا لشكرگاهها را در جايى بر پاى مىكردند كه دسترسى به آذوقه و علوفه باشد . جمعى از صنعتگران و ارباب حرف نيز همراه لشكر بودند . « 23 »\r\nسلا و رباط الفتح مركز تجمع لشكرهاى موحدى بود . چه آنهايى كه به افريقيه مىرفتند و چه آنها كه به اندلس مىرفتند . در منطقه‌اى واقع در شمال ميان سلا و سبته مراكزى بود از پى يكديگر براى انبار كردن آذوقه و علوفه و ديگر ما يحتاج سپاهى كه به جنگ مىرفت يا از جنگ بازمىگشت . موحدين براى رفتن به شبه جزيرهء اسپانيا از قصر مصموده يا قصر الصغير واقع در مسافتى نزديك به غرب سبته به كشتى مىنشستند و در آن سوى آب در جزيرهء طريف يا جزيرة الخضراء پهلو مىگرفتند ، البته خليفه عبد المؤمن جبل طارق را براى فرود آمدن لشكرهاى موحدى مهيا كرده بود و در آنجا دژها و انبارهايى چند احداث كرده بود .\r\nستون اساسى لشكر موحدين قبايل موحدى بودند و بيشتر از قبايل مصموده .\r\nچون دامنهء نبردهاى موحدين گسترش يافت ديگر قبايل بربر پاسخگوى آن نبود . از اين‌رو عبد المؤمن به استمالت قبايل عرب پرداخت و از آنان جماعت كثيرى به لشكر پيوستند . ولى در بيشتر مواقع اعتماد و اتكاء به عربها خطايى فاحش بود و زيان آنها از سودشان بيشتر بود ، زيرا عربها كمتر تن به مرگ مىدادند و درصدد آن بودند كه هرچه بيشتر غنايم به چنگ آورند و در مواقع خطر نيز راه فرار در پيش مىگرفتند .\r\nنيروهاى اندلسى هم بخشى از نيروهاى نظامى موحدين بودند . موحدين از اندلسيها براى جنگ با مسيحيان چه در پرتغال و چه در ممالك مسيحى استفاده مىكردند . سپاهيان اندلسى به دليرى و كارآزمودگى و علاقه به اسلام بر ديگر سپاهيان برترى داشتند و چون از رموز نبرد با مسيحيان آگاه بودند همواره در طليعهء سپاه موحدين مىجنگيدند و در بسيارى اوقات عامل پيروزى بودند .\r\n\r\n\r\n","description":"","footnote":"\r\n( 23 ) . همانجا ص 116 .\r\n","page_name":" 500 ","page_number":512},
  {"content":"\r\n\r\nخليفهء موحدى در جنگهاى بزرگ خود ، در رأس لشكرش فرماندهى را بر عهده داشت . پيش از آغاز جنگ يك شوراى جنگى تشكيل مىداد و به آراء و نظريات ديگر فرماندهان گوش فرامىداد « 24 » و پيش از همه به آنچه فرماندهان اندلسى رأى مىدادند عمل مىكرد . خليفه چون لشكر را آرايش جنگى مىداد خود در خيمهء سرخى كه بر فراز آن علم موحدى در اهتزاز بود جاى مىگرفت . گرداگرد آن خيمه را زنجيرهاى ضخيم آهنى گرفته بود . اين خيمه غالبا در ساقهء لشكر برپا مىشد و شمارى از نگهبانان كه بيشتر از بردگان يا برگزيدگان سپاه بربر بودند و نيزه‌هاى بلند به دست داشتند ، آن را دربرمىگرفتند . هرگاه در خلال جنگ احساس مىكرد كه لشكر نيازمند يارى است ، ساقهء لشكر را به حركت درمىآورد و به جنگجويان مىپيوست . گاه نيز حادثه‌اى رخ مىداد و خليفه كشته مىشد ، آن‌سان كه ابو يعقوب يوسف در جنگ شنترين كشته شد . گاه نيز خليفه را ياراى پايدارى نمىماند و رو به گريز مىنهاد ، آن‌سان كه الناصر در نبرد عقاب گريخت .\r\nاز زمان خليفه المأمون عنصر ديگرى در سپاه موحدين پديد آمد و آن مزدوران مسيحى بود . المأمون به پادشاه قشتاله فرناندوى سوم پناه برد و با پرداخت بهاى گزافى او را واداشت كه افواجى از مسيحيان به يارى او گسيل دارد تا به يارى آنها از اندلس به مغرب رود و تخت خلافت را از يحيى المنتصر بستاند و هم او بود كه در مراكش كليساى عظيمى ساخت . اساس اين نيرو پانصد تن بود . مسيحيان مزدور در عصر المأمون و پسرش الرشيد در دولت موحدى نقش مهمى بازى كردند .\r\nبه كار بردن طبل و كوس از ويژگيهاى لشكر موحدين بود . چه در نيروهاى خشكى و چه در ناوگان دريايى . اين كوسها را خود متصديان و قواعد و قوانينى بود . به هنگام آغاز حركت سپاه و در وقت شروع حمله يا در هر موقعيتى كه بايد همه لشكر از آن مطلع شوند ، بر اين طبل‌ها مىكوبيدند . طبل بزرگ دايره‌شكل بود و محيط آن پانزده زراع بود از چويى سبزرنگ و لبه‌هاى آن در زر گرفته . به هنگام حركت سپاه در مكان\r\n\r\n\r\n","description":"","footnote":"\r\n( 24 ) . ابن صاحب الصلاة المن بالامامه ، برگ 41 الف .\r\n","page_name":" 501 ","page_number":513},
  {"content":"\r\n\r\nمرتفعى سه‌بار بر آن مىكوبيدند صداى آن تا مسافت نصف روز ، در روزى كه باد نمىوزيد ، شنيده مىشد . « 25 » علاوه بر طبلها پيكهايى بودند كه اوامر و نواهى فرمانده را به اطراف مىبردند . و خبر پيروزى را مىرسانيدند و در پيروزى مجالس مهم سور برپا مىشد .\r\nاز ويژگيهاى كار موحدين در لشكركشى آن بود كه علاوه بر مواجب مقرر و بخششهاى ديگر و ضيافتها و اطعامها ، به سپاهيان لباس و اسلحه مىدادند و گاه‌به‌گاه نيز سكه‌هاى طلا تقسيم مىنمودند . به فرماندهان و اعيان مشايخ موحدين و شيوخ عرب هريك صد دينار « 26 » و به هر سوار بيست دينار .\r\nچنان كه گفتيم نظام قبيلگى اساس گرد آمدن لشكر موحدى بود . هر قبيله برحسب آنچه برايش معين مىكردند سوار و پياده مىداد و اينان هنگام بسيج عمومى به لشكرگاه مىپيوستند . جز اين گروه جمعى نيز به عنوان متطوعه ( داوطلب ) در لشكر شركت مىكردند . خلافت موحدى به هنگام بسيج لشكر اسب و اسلحه و نيزه و خود و زره و سپر همچنين لباس گرد مىآورد و بر طبق نظام معينى ميان سپاهيان تقسيم مىكرد .\r\nموحدين از نيروى دريايى غافل نبودند . مخصوصا از زمانى كه بر افريقيه و اندلس مستولى شدند ، از عصر عبد المؤمن اولين خلفاى موحدين تأسيس يك ناوگان بزرگ در مدنظر ايشان بود . در اواخر عهد عبد المؤمن شمار كشتيهايشان به سيصد يا چهارصد رسيد و اين اساس نيروى دريايى موحدين بود . ناوگان موحدين چنان قدرتى يافت كه مىتوانست در مدت نه چندان درازى آن سپاه عظيم را از دريا بگذراند و به اندلس ببرد يا از اندلس به مغرب آورد يا در سواحل اندلس در آبهاى پرتغال و جنوب اندلس به پاسدارى بپردازد ، و تا آبهاى بلنسيه و جزاير شرقى را زير نفوذ خود داشته باشد .\r\nناوگان موحدين در نبردهاى آنان با پرتغال و در فتح مهديه و كشاكشهاى ايشان با بنى\r\n\r\n\r\n","description":"","footnote":"\r\n( 25 ) . الحلل الموشيه ، ص 115 .\r\n( 26 ) . ابن صاحب الصلاة ، المن بالامامه ص 74 الف .\r\n","page_name":" 502 ","page_number":514},
  {"content":"\r\n\r\nغانيه و فتح جزاير شرقى و غير آن نقش بزرگى بر عهده داشتند .\r\nامور سپاه در دستگاه دو وزير عالىمقام حل و فصل مىشد . يكى در ديوان لشكر تحت‌نظر وزيرى كه غالبا خود از فرماندهان سپاه بود « 27 » و يكى در ديوان تمييز . ديديم كه در آغاز دولت موحدى ديوان تمييز چگونه به كار تعقيب و بازجست مخالفان پرداخت و آنان را تسليم اعدام كرد و صفوف لشكر را از وجود آنان بزدود . اين ديوان بعدها به كار خود ادامه داد و پيش از هر جنگ مهمى افراد و سران را از نظر مىگذرانيد و اگر كسى را ناشايست مىيافت اخراج مىكرد و آنان را كه در اين وارسى مهر قبول مىخوردند به انعامات و عطايا و مواجب مىنواخت . وزيرى را كه عهده‌دار اين مهم بود « كاتب ديوان التمييز » مىخواندند « 28 » . لشكر را ديوان ديگرى بود به نام ديوان الكتابه كه غالبا كارش مكاتبات در امور نظامى بود .\r\nزيارت خلفاى موحدين از قبر المهدى و قبور پدران خود در تينملل از رسوم دولت موحدى بود . هرگاه خليفه عزم نبرد مىنمود يا مىخواست كار مهمى را انجام دهد براى تيمن و تبرك به زيارت تينملل مىرفتند .\r\nبا آنكه سپاه موحدين در سايهء خلفاى نيرومندى چون عبد المؤمن تا عصر المنصور به چنان عظمتى رسيد ولى گاه از حيث فرماندهى ضعيف بود . فرمانده سپاه را غالبا به هنگام وقوع جنگها برمىگزيدند . و اين انتخاب به وسيلهء خليفه كه خود فرمانده كل قوا بود انجام مىگرفت . خليفه گاه به راى و نظر آگاهان گوش فرانمىداد و آن‌سان كه در جنگ وبذه و شنترين اتفاق افتاد و لشكر موحدين شكست خورد و گاه به راى و نظر آنان گوش مىسپرد و پيروزى نصيب او مىگرديد ، چنان كه المنصور پيروزى درخشان خود را در اثر عمل به نصايح فرماندهان اندلسى حاصل نمود . در انتخاب سرداران سپاه غالبا خويشاوندى تأثير بسيار داشت و اگر خليفه ميان دو تن يكى از خويشاوندان و يكى از غير خويشاوندان مردد مىماند غالبا خويشاوند را اختيار مىكرد . در جنگهايى كه\r\n\r\n\r\n","description":"","footnote":"\r\n( 27 ) . ابن عذارى ، البيان المغرب ص 141 .\r\n( 28 ) . ابن صاحب الصلاة المن بالامامه برگ 150 ب .\r\n","page_name":" 503 ","page_number":515},
  {"content":"\r\n\r\nدر اندلس اتفاق مىافتاد سرداران اندلسى را با وجود آگاهى و مهارتشان در نبرد كمتر بخت انتخاب شدن بود خلاصه آنكه وضع نابسامان فرماندهى غالبا حتى در مواقعى كه پيروزى نزديك بود به شكست لشكر مىانجاميد .\r\nلشكر موحدى از حيث تأمين آذوقه و علوفه وضع ناگوارى داشت . زيرا رسانيدن آذوقه از اقصا نقاط مغرب به اندلس و عبور دادن آن از دريا كار آسانى نبود . با آنكه موحدين انبارهاى بزرگى ميان سلا و سبته بخصوص در وادى سبو به وجود آورده بودند ولى غالبا همين‌كه وارد سرزمين دشمن مىشدند دچار نقصان آذوقه و علوفه مىگرديدند . گاه اين امر سبب اختلال در نظام لشكر مىشد . زيرا سپاهى به‌جاى شركت در جنگ مجبور بود به طلب قوت اين سو و آن سو رود .\r\nاز مهمترين امتيازات لشكر موحدى برترى او در فن محاصرهء دشمن بود و توانايى او به تصرف شهرها و دژهاى منيع با آلات كوبنده . موحدين از اين حيث بر مرابطين برترى داشتند . و ديديم كه چگونه در محاصرهء وهران و مهديه در افريقيه و طرش و در قصران يا قصر ابى دانس و شلب در پرتغال قدرت خود را نشان دادند . موحدين براى گرفتن شهرها و دژها تنها از وسايل قديم استفاده نمىكردند ، بلكه آلات جديدى داشتند كه سنگ يا گلوله‌هاى داغ آهن پرتاب مىكرد . از جمله در محاصرهء لبله آلتى به كار بردند كه بر سر قواى مسيحى سنگ و آهن مىريخت و هنگام عمل كردن بانگى چون بانگ رعد از آن برمىخاست نظير توپهاى اوليه « 29 » . موحدين دژها و باروهايى براى تقويت نيروى دفاعى برمىآوردند كه از آن جمله هنوز بقاياى دژ بطليوس و قلعهء جابر و باروهاى اشبيليه و لبله برجاست و بر تفوق آنان در فنون استحكامات گواهند .\r\nپس از شكست شوم موحدين در جنگ عقاب و پراكنده شدن لشكرشان ، خلافت موحدى را ياراى آن نبود كه به اندلس نيرو فرستد . بنابراين جبههء دفاعى اندلس فروريخت . ممالك اسپانيا را فرصت به دست افتاد تا هرچه مىتواند از اراضى اندلس را ببلعد . واليان موحدى و اندك باقيماندهء سپاه موحدى نيز سرگرم كشمكشهاى مدعيان\r\n\r\n\r\n","description":"","footnote":"\r\n( 29 ) . رجوع كنيد به جلد سوم .\r\n","page_name":" 504 ","page_number":516},
  {"content":"\r\n\r\nخلافت بودند كه هرچند اين كشمكشها در مغرب بود ولى در اندلس هم بازتاب داشت .\r\nابو محمد عبد الله بن يعقوب المنصور ملقب به العادل نخست در اشبيليه بر ضد عمش ابو محمد عبد الواحد قيام كرد . پس از او برادرش ابو العلى ادريس ملقب به المأمون باز هم در اشبيليه قيام كرد و ادعاى خلافت نمود و اندلس را كه قواى موحدين از آنجا رفته بودند به حال خود رها كرد و به مغرب رفت . اندلس بىدفاع در برابر سيل عظيم لشكر مسيحيان واقع شد و اين امر سبب شد كه اندلس در مدت كمتر از بيست و پنج سال همهء شهرهاى مهم خود را از دست بدهد .\r\n\r\n3 - حكومت موحدين در اندلس\r\nنظام حكومت مرابطى در اندلس صبغهء نظامى داشت . بيشتر حكام ولايات اندلس از سرداران بزرگ سپاه بودند ، چون سيرين ابى بكر اللمتونى و محمد بن الحاج و مزدلى بن تيولتكا و يحيى بن غانيه و غير ايشان . ولى نظام حكومت موحدى به صبغهء مدنى بيشتر گرايش داشت . اندلس يا چنان كه در رسائل رسمى موحدين آمده شبه جزيرهء اندلس آن‌سان كه در عصر مرابطين بود ، در عصر موحدين هم يكى از اقطار دولت بزرگ موحدى بود و به چند ايالت تقسيم مىشد : يكى ايالت غرب ( شلب و حوالى آن ) و باجه و يابره . ديگر بطليوس و مارده و توابع آن ديگر اشبيليه كه بزرگترين منطقه در آن سرزمين بود و مشتمل بود بر شريش و شذونه و اركش و قرمونه و استجه و قرطبه و حوالى آن و جيان و حوالى آن كه مشتمل بود بر بياسه و ابده و ديگر غرناطه كه مشتمل بود بر وادى آش و منكب و بسطه و المريه و حوالى آن و مالقه و حوالى آن كه توابع آن گاه تا سبته و جزيرة الخضراء كشيده مىشد . و ديگر بلنسيه كه مشتمل بود بر شهرهاى قسطلونه و الجزيره و شاطبه و دانيه و جزاير شرقى . و ديگر مرسيه كه مشتمل بود بر لقنت و اوريوله و لورقه . متولى حكومت اين ولايات معمولا فرزندان و برادران و خويشاوندان و دامادهاى خليفه بودند . اشبيليه مركز دولت موحدى در اندلس بود . در اواخر عهد عبد المؤمن مركز به قرطبه انتقال يافت ولى پس از مدت كوتاهى\r\n\r\n","description":"","footnote":"","page_name":" 505 ","page_number":517},
  {"content":"\r\n\r\nدوباره به اشبيليه منتقل گرديد و تا اواخر عصر موحدين همچنان در اشبيليه بود .\r\nفرمانرواى كل اندلس غالبا يكى از پسران يا برادران خليفه بود و از فرزندان خليفه نخستين كسى كه بدين مقام رسيد السيد ابو يعقوب يوسف بن عبد المؤمن بود ، كه در سال 551 ه بنا به خواست و ميل مشايخ اشبيليه به آنجا فرستاده شد . برادر يا پسر خليفه در اشبيليه دربار كوچكى داشت و جمعى از رجال و شخصيتهاى اندلسى بر گرد او بودند . از جمله اين دربارها دربار السيد ابو يعقوب يوسف بن عبد المؤمن بود ، بدان هنگام كه حاكم اشبيليه بود . پس از وفات پدر و رسيدن به خلافت بار ديگر به اشبيليه رفت و سالى چند در آنجا اقامت گزيد . پسرش ابو يوسف يعقوب المنصور نيز چنين بود .\r\nدر عهد ابو يعقوب و پسرش المنصور ، اشبيليه آباد شد و در آن بناهاى عظيم و فخيم احداث گرديد . از جملهء اين بناها مسجد جامع اشبيليه است و صومعهء ( مناره ) آن ( لاخير الدا ) و قصور و بستانسراهاى موحدى در بيرون دروازهء باب جهور و حصن الفرج و قنطرهء طريانه و غير آن كه در اين كتاب به تفصيل در باب آنها سخن گفته‌ايم .\r\nهريك از ولايات اندلسى حكومت محلى خود را داشت . در كنار والى موحدى وزير و دبير و كارگزار و مشرف بر جمع خراج نيز به كار مشغول بودند . البته اين غير از مناصب قضا و خطبه و شوراست .\r\nاعضاى اين حكومتهاى محلى معمولا از مردم اندلس بودند و مشاغل دبيرى و قضاء بر عهدهء آنان بود . بعضى از فرزندان يا برادران خليفه در حكومتهاى محلى خود دبيران بزرگ اندلسى را به كار مىگرفتند و اين بر روال دربار مراكش بود . مثلا مىبينيم كه السيد ابو سعيد پسر خليفه عبد المؤمن به هنگام ولايت غرناطه براى دبيرى خود كاتب و شاعر بزرگ احمد بن عبد الملك بن سعيد العنسى را به خدمت گرفت « 30 » . و در اواخر عهد موحدى السيد ابو زيد بن محمد بن يوسف بن عبد المؤمن والى بلنسيه ، يكى از بزرگترين ادبا و شعراى اندلس ابن الابار القضاعى را به وزارت و كتابت خود\r\n\r\n\r\n","description":"","footnote":"\r\n( 30 ) . الاحاطه فى اخبار غرناطه ( 1956 ) ج 1 / ص 224 .\r\n","page_name":" 506 ","page_number":518},
  {"content":"\r\n\r\nبرگزيد « 31 » . و ناگفته نماند كه مناصب اشراف بر جمع خراج و مناصب حساسى همانند آن تنها به موحدين واگذار مىشد . فرمانروايان شهرها غالبا از اندلسيانى بودند كه در صداقت و دوستى آنها به موحدين جاى ترديد باقى نمانده بود .\r\nاشبيليه علاوه بر آنكه مركز كل حكومت موحدى بود ، در همان هنگام مركز تجمع سپاهيان موحدين كه از آن سوى دريا مىآمدند يا از جنگ بازمىگشتند ، نيز بود .\r\nجنگجويان چه آنگاه كه از مغرب مىآمدند و چه آنگاه كه مىخواستند از دريا بگذرند و به مغرب روند در اشبيليه گرد مىآمدند .\r\nنيروهاى اندلس چنان كه گفتيم در لشكر موحدى جناحى خاص خود داشت .\r\nنگهبانى بسيارى از دژها و مناطق مرزى چه به استقلال و چه در شركت با ديگر پادگانهاى موحدى بر عهده آنان بود . فرماندهان اندلسى در برخى از نبردها طرف مشورت واقع مىشدند و از نظريات و آراء آنان سود فراوان حاصل مىشد .\r\nلازم به ذكر است كه مملكت شرق ، يعنى منطقهء بلنسيه و مرسيه پيش از آنكه در سال 567 ه / 1171 م به دست موحدين بيفتند تابع حكومت محض اندلسى بودند و امور آن بر وفق قوانين خاص اندلسى اداره مىشد . از اين‌رو حتى بعد از استيلاى موحدين بر آن صبغهء اندلسى خود را حفظ كرد و از اين حيث با ديگر مناطق اندلس در منطقهء وسطا و غرب فرق داشت . سبب آن بود كه خاندان مردنيش پس از وفات عميدشان محمد بن سعد ، مورد الطاف خلافت واقع شدند و آل مردنيش همچنان مدتى در منطقهء نفوذ خود فرمان راندند . چون سلطهء حكومت موحدى پس از شكست در جنگ عقاب ( 609 ه ) روى به ضعف نهاد و پادگانهاى محلى موحدين ناتوان شدند . منطقه شرق اندلس اولين منطقه‌اى بود كه پرچم استقلال را به دست المتوكل بن هود در مرسيه و حوالى آن و به دست الرئيس ابو جميل زيان بن مردنيش در بلنسيه برافراشت .\r\nاقدام اين دو ، تجديد جنبش ملى شرق اندلس بر ضد موحدين بود كه سالها پيش به دست محمد بن سعد بن مردنيش به وجود آمده بود و در حدود يك ربع قرن پايدار ماند . ولى\r\n\r\n\r\n","description":"","footnote":"\r\n( 31 ) . رجوع كنيد به صفحه 304 از همين كتاب .\r\n","page_name":" 507 ","page_number":519},
  {"content":"\r\n\r\nاين جنبش اخير بدان سبب كه همواره دستخوش تجاوز مسيحيان بود ، چندان نيرويى نداشت .\r\nمحمد بن الاحمر در منطقهء وسطاى اندلس نهضت كرد و آن نيز يك حركت ملى اندلسى ديگر بود . اين جنبشهاى ملى و محلى اندلس در آن موقعيت دقيق كه به وجود مىآمدند ، علىرغم جنبهء ملى و آزادىبخش آن بيشتر رنگ انتحارى دردناكى داشتند .\r\nزعما و قواى موحدى كه در شبه جزيره باقى مانده بودند سرگرم گرفتاريهاى خود بودند و همه چشم به تخت خلافت موحدى دوخته بودند ، تا بنگرند كه سرنوشت آن چه خواهد شد و آنان چه ثمره‌اى از آن خواهند چيد . از اين‌رو به مسئله اندلس چندان نمىپرداختند و در فكر دفاع از آن در برابر دشمنان يعنى اسپانياى مسيحى ، نبودند .\r\nحتى گاه با اين دشمنان معامله مىكردند و از آنان يارى مىطلبيدند و در عوض شهرها و دژهاى اندلس را به آنان وامىگذاشتند . اشبيليه تا زمان بيعت با المامون به خلافت ، همچنان به عنوان مركز حكومت موحدى در اندلس باقى ماند ولى تا المامون شبه‌جزيره را در سال 626 ترك گفت و به مغرب رفت ، در آنجا يك حكومت محلى در سايه خلافت موحدى به وجود آمد . سپس همچنان در ميان استقلال و قرار گرفتن تحت سلطهء ابن هود يا خلافت موحدى و در اين اواخر تحت نفوذ حكومت حفصيه در افريقيه در نوسان بود . حكومت اندلس در اين برههء حساس از زمان ، سراسر دستخوش آشوب و اضطراب بود . در هيچ‌جا نشانى از حكومت موحدين نبود بلكه چه در شرق اندلس و چه در منطقهء وسطا و اشبيليه و منطقه غربى - چنان كه در جاى خود به تفصيل بيان كرديم - حكومتهاى متعدد محلى بر سر كار بودند .\r\n\r\n","description":"","footnote":"","page_name":" 508 ","page_number":520},
  {"content":"\r\n\r\n\r\nفصل دوم جنبش فكرى در اندلس در خلال عصر موحدين الف\r\nدولت مرابطى - چنان كه در تاريخ آن مشاهده شد - دولتى دينى و نظامى بود ، داراى صفات بدويت و خشونت . روحيهء تعصب كه بر آن غلبه داشت سبب شد كه به ارزشهاى فكرى و ادبى توجهى نشود . بنابراين هر شكفتگى كه در عصر مرابطين در علوم و ادبيات مىبينيم چيزى جز امتداد طبيعى جنبش فكرى عصر ملوك الطوايف نيست . اما دولت موحدين وضع ديگرى داشت . عصر موحدين كه نزديك به صد و پنجاه سال به طول انجاميد يكى از اعصار بارور و سرشار تاريخ اندلس و مغرب است .\r\nشگفت‌انگيز است كه حتى جنبش فكرى اندلسى تا سالها بعد از انحلال و سقوط اندلس ادامه داشت . در اين دوره اين جنبش عظيم از اندلس به مغرب و افريقيه مهاجرت كرد و در آنجا زندگى از سرگرفت .\r\nموحدين اگرچه گاهگاه بر ضد علم و فلسفه كمر مىبستند ولى روىهم‌رفته از حاميان علوم و ادبيات و هنر به شمار مىآمدند .\r\nمؤسس معنوى دولت موحدى المهدى محمد بن تومرت از اقطاب علماى عصر خود بود و از داعيان دعوت به علم . مهدى كتاب معروف خود « اعز ما يطلب » را با اين عبارت\r\n\r\n","description":"","footnote":"","page_name":" 509 ","page_number":521},
  {"content":"\r\n\r\nآغاز مىكند كه « عزيزترين چيزى كه بايد به طلب آن قيام كرد و برترين چيزى كه به دست مىآيد و نفيس‌ترين چيزى كه بايد اندوخت و بهترين چيزى كه بايد بدان عمل كرد ، علمى است كه خداوند آن را سبب راهنمايى به هر چيزى قرار داده است . علم عزيزترين مطلوب و برترين اكتساب و نفيسترين ذخاير و بهترين اعمال است » .\r\nنخستين خلفاى المهدى عبد المؤمن بن على مؤسس واقعى دولت موحدى مردى عالم از درخشنده‌ترين علماى زمان خود بود . جمعى از علما و كتّاب و شعراى مغرب و اندلس گرد او را گرفته بودند . او نيز آنان را به عطاياى خويش مىنواخت . عبد المؤمن كسى بود كه جماعت حفّاظ موحدين را تشكيل داد و به امر حفظ نيك توجه نمود .\r\nچنان كه در عصر او سه هزار از اين حفاظ تربيت شدند . اينان به تدريس و تعليم كتب المهدى مىپرداختند و بعدها بيشتر مشاغل دولتى موحدين به آنان واگذار شد .\r\nخليفه ابو يعقوب يوسف بن عبد المؤمن نيز از اكابر علماى زمان خود بود و در ادب و فقه و حديث سرآمد همگان . و به بحث و تدريس فلسفه شوق فراوان داشت . در دربار او جمعى از علما و متفكرين آن عصر مىزيستند . مقدم بر همه آنان ابن طفيل و ابو الوليد بن رشد و ابو بكر بن عبد الملك بن زهر بودند . هر سه از اساتيد طب و فلسفه در اين عصر . « كتاب الجهاد » ملحق به كتاب المهدى بن تومرت از آن اوست .\r\nپسرش ابو يوسف يعقوب المنصور عالمى روشن‌روان بود . در حديث و فقه و لغت چون پدر و جدش استادى داشت . جمعى از علما و ادبا و شعراى مغرب و اندلس در دربار او گرد آمده بودند و از صلات و انعامات او متمتع مىشدند . ابو يوسف براى فقها و طلاب علم برحسب طبقات و درجات ايشان راتبه معين كرده بود « 1 » . علاوه بر آنان بسيارى از اطباء و مهندسين و دبيران و شعرا و غير ايشان هم به سهم خود راتبه و مشاهره داشتند . « 2 »\r\nحتى در اواخر عصر موحدى كه آن دولت ناتوان و پير شده بود باز هم چهرهء تابناك\r\n\r\n\r\n","description":"","footnote":"\r\n( 1 ) . ابن ابى زرع ، روض القرطاس ، ص 143 .\r\n( 2 ) . المراكشى ، المعجب ، ص 134 .\r\n","page_name":" 510 ","page_number":522},
  {"content":"\r\n\r\nعلمى خود را حفظ كرده بود . و خليفه المأمون خود در لغت و ادب و شعر سرآمد همگان بود\r\nهمچنين خليفه المرتضى از ادب و شعر و فقه بهره كافى داشت . خلفاى عصر انحلال و انقراض نيز با وجود گرفتار شدنشان در آن همه فتنه و آشوب باز هم از تعليم و تعلم غفلت نمىورزيدند . اين گرايش به علم كه از صفات بارز بيشتر خلفاى موحدين بود ، سبب شده بود كه علما و متفكرين را گرامى دارند و همواره جمعى از علما در پيرامون آنان به تأليف و تصنيف و تعليم بپردازند و مراكش و اشبيليه به صورت يكى از مراكز مهم علمى درآيد .\r\n\r\n1\r\nجنبش فكرى اندلسى در خلال عصر موحدى به كثرت بحث و تحقيق در علوم دينى و فقه و ادب ممتاز بود . از اين‌رو در برابر خود جمعى كثير از علماى دين و فقها را مىبينيم كه شمارشان از صدها درگذشته است . در اينجا نمىتوان از همه آنان ياد كرد . بنابراين تنها به ذكر اعلام و مبرزين آنان مىپردازيم .\r\nاز سوى ديگر اين علماى دينى و فقهاء كه در حديث و اصول و تفسير و فقه تفوق يافته‌اند ، در همان هنگام در ادب و لغت نيز سرآمد همگانند . برخى نيز در زمرهء شعرا و نويسندگانند . از اين‌رو نخست به ذكر آن گروه مىپردازيم كه در علوم دينى و فقه تفوق يافتند . سپس نام كسانى را مىآوريم كه علاوه بر علوم دينى و فقه از ادب و لغت نيز حظّى موفور داشتند .\r\nذكر اين نكته را نيز لازم مىدانم كه برخى از علما و فقها و ادبا هستند كه در عصر مرابطين مىزيسته‌اند و زندگى آنان تا سال 560 و احيانا 570 ه و به عصر موحدين نيز كشيده شده ما اينان را در شمار اعلام عصر موحدين مىآوريم و از آنجا كه كتاب ما عنوان عصر مرابطين و موحدين دارد چندان اشكالى پديد نمىآورد .\r\n\r\n","description":"","footnote":"","page_name":" 511 ","page_number":523},
  {"content":"\r\n\r\nاكنون از فقها و محدثين و علماى دينى كه در اندلس در اوايل عصر موحدين ، يعنى از نيمهء قرن ششم هجرى ، ظهور كرده‌اند آغاز مىكنيم مسلم است بيشتر اينان در عصر مرابطين ، پيش از آمدن موحدين به شبه جزيره و استيلاى بر آن ، ظهور كرده‌اند . از اين زمره‌اند :\r\n( * * * ) ابراهيم بن الحاج احمد بن عبد الرحمان بن سعيد بن خالد بن عمارة الانصارى ، از غرناطه بود . در غرناطه به بار آمد و نزد اعلام عصر خود در غرناطه و قرطبه و مالقه و المريه علم آموخت . از جمله استادان او ابو بكر بن عطيه و ابو الحسن بن الباذش و ابن عتّاب و ابن رشد بودند . ابراهيم غرناطى در فقه و قراآت و حديث براعت يافت و در غرناطه بارها به منصب قضا برگزيده شد . چون مرابطين از اندلس برافتادند ، از موطن خود غرناطه بيرون آمد و در آن بلاد به گردش پرداخت تا سرانجام در ميورقه در كنف حمايت اسحاق بن محمد بن غانيه جاى گرفت . تولدش در غرناطه به سال 495 بود و وفاتش در ميورقه در جمادى الاول سال 579 هجرى . « 3 »\r\n( * * * ) محمد بن عبد الرحيم بن محمد بن الفرج بن هاشم الانصارى الخزرجى معروف به ابن الفرس . از غرناطه بود . نزد پدر خود ابو القاسم و ابو بكر بن عطيه و ابو الحسن بن الباذش و ابو القاسم بن ورد درس خواند . سپس به قرطبه رفت و از ابن عتاب و ابن رشد و ابن الوراق و ديگران علم آموخت . به حديث و فقه و قراآت و روايت توجه خاص نمود ، تا قدرت فتوا يافت .\r\nبه هنگام بروز فتنه و انقراض سلطه مرابطين از غرناطه بيرون آمد و به مرسيه شد در آنجا عضويت شورا يافت . سپس به قضاى بلنسيه رسيد به هنگام قيام شورش ابن شلبان بلنسيه را ترك گفت . امير محمد بن سعد او را از همهء مشاغلى كه داشت معزول نمود ولى بار ديگر به سبب علم و فضل و تقوايى كه در او سراغ داشت به كار دعوتش كرد . در عصر خود از بزرگان حفاظ اندلس بود . از ادب نيز بهرهء كافى داشت . بسيارى از او علم آموختند . به هنگامى كه با وجوه مردم مرسيه براى تحيت نزد خليفه آمده بود ، در ماه شوّال سال 567 ه\r\n\r\n\r\n","description":"","footnote":"\r\n( 3 ) . التكملة ( قاهره ) شمارهء 400 .\r\n","page_name":" 512 ","page_number":524},
  {"content":"\r\n\r\nدرگذشت . « 4 »\r\n( * * * ) بيبش بن محمد بن احمد بن خلف بن بيبش العبدرى از انده بود . با پدرش در بلنسيه سكونت گزيد . در فقه سرآمد شد . در بلنسيه به مقام شورا رسيد ، در تشخيص صحت احكام بصيرت خاص داشت ، در سال 567 ه در زمرهء متطوعين در سپاه خليفه ابو يعقوب يوسف در وبذه به جهاد رفت . چون بازگرديد در سال 568 ه وفات كرد . « 5 »\r\n( * * * ) عبد الله بن احمد بن سعيد بن عبد الرحمان العبدرى از مردم بلنسيه بود . معروف به ابن موجوال ، در فقه و حديث و قراآت براعت يافت . براى تحصيل به اشبيليه رفت و در آنجا از ابو مروان الباجى و ابو بكر بن العربى علم آموخت . در فقه به استادى رسيد و در احكام بصارت يافت . مردى پرهيزگار و زاهد بود . جمعى از اعلام از او روايت حديث كرده‌اند . بر صحيح مسلم شرح نوشت ولى پيش از اتمام آن درگذشت . همچنين رسالهء ابو زيد قيروانى را نيز شرح كرده است . در سال 566 ه در اشبيليه وفات كرد . « 6 »\r\n( * * * ) محمد بن عبد العزيز بن على بن عيسى بن مختار الغافقى ، از مردم قرطبه بود . و چون اصل او از شقوره بود ، الشقورى شهرت داشت . در حديث و اسناد آن استاد بود . علاوه بر آن حافظ اخبار اندلس بود و در فقه و احكام سرآمد . چندى عهده‌دار قضاى شقوره بود . به عدالت و نزاهت اشتهار داشت . بسيارى از او علم آموخته‌اند و روايت حديث كرده‌اند . در محرم سال 579 ه درگذشت . « 7 »\r\n( * * * ) احمد بن يوسف بن عبد العزيز بن محمد القيسى الورّاق ، از قرطبه بود . از ابن عتاب و ابن رشد و قاضى عياض و ديگران علم آموخت . بسيارى از او روايت حديث كرده‌اند . مردى ناشنوا بود . در مراكش در سال 582 درگذشت . « 8 »\r\n( * * * ) احمد بن عبد الصمد بن ابى عبيدة الخزرجى ، از قرطبه بود . چندى در غرناطه زيست\r\n\r\n\r\n","description":"","footnote":"\r\n( 4 ) . التكمله ، شماره 1394 .\r\n( 5 ) . التكمله شمارهء 609 .\r\n( 6 ) . التكمله شماره 2050 .\r\n( 7 ) . التكمله شماره 1436 .\r\n( 8 ) . التكمله شمارهء 222 .\r\n","page_name":" 513 ","page_number":525},
  {"content":"\r\n\r\nسپس به بجايه رفت . محدثى نام‌آور بود . او را كتابى است به نام « آفاق الشموس و اعلاق النفوس » و نيز كتابى ديگر به نام « مقامع الصلبان و مراتع اهل الايمان » . در ماه ذو الحجهء سال 582 ه در فاس وفات كرد . « 9 »\r\n( * * * ) بيبش بن محمد بن على بن بيبش العبدرى از شاطبه بود . فقه و حديث و تفسير آموخت و در نحو نيز براعت يافت . زمانى چند در شورا بود يا فتوا مىداد . چون به توانايى او پى بردند او را به قضاى شاطبه گماردند . در شرح و تفسير و حواشى بر صحيح بخارى دو كتاب نوشته است . جمعى از بزرگان زمانش شاگرد او بوده‌اند . در ماه جمادى الاول سال 582 ه چشم از جهان بربست . « 10 »\r\n( * * * ) يكى از بزرگترين فقها و حفاظ اين عصر ابن الجد الفهرى است به نام محمد بن عبد الله بن يحيى بن فرج بن الجد . اصل او از لبله است در سال 496 ه در آنجا متولد شد و هم در آنجا تحصيلات خويش آغاز كرد ، سپس به قرطبه رفت و از ابن عتاب و ابن رشد علم آموخت .\r\nدر اشبيليه نزد ابو بكر بن العربى و ديگر استادان تلمذ كرد . نخست به تحصيل زبان و ادب عربى پرداخت تا در آن براعت يافت و سپس به راهنمايى استادش ابن رشد به تحصيل فقه و حديث گراييد و در اين علوم به اوج اعتلاى خود رسيد . چنان كه در زمرهء فقهاى بزرگى چون ابو بكر بن العربى در اشبيليه ، به عضويت شورا درآمد . ابن الجد علاوه بر فقه و حديث خطيبى فصيح و زبان‌آور بود . صيت شهرتش در مغرب و اندلس پيچيد و در دولت موحدى مقامى ارجمند يافت . ولى از او آثار مهمى بر جاى نمانده است . در چهاردهم شوال سال 586 در سن هشتاد سالگى در اشبيليه وفات كرد . فرزندانش جاى او را گرفتند . از جمله نوادهء او فقيه ابو عمر بن الجد زمانى از زعماى اشبيليه بود و اندكى قبل از سقوط اشبيليه درگذشت . « 11 »\r\n( * * * ) از فقها و متكلمين اندلس يكى هم صالح بن ابى صالح خلف بن عامر الانصارى الاوسى\r\n\r\n\r\n","description":"","footnote":"\r\n( 9 ) . التكمله شمارهء 223\r\n( 10 ) . التكمله شمارهء 610 .\r\n( 11 ) . التكمله شمارهء 1469 .\r\n","page_name":" 514 ","page_number":526},
  {"content":"\r\n\r\nبود . از مالقه . در مالقه در نزد علماى بزرگ آن ديار درس خواند سپس به تلمسان رفت و از آنجا به تونس و مهديه سفر نمود و در آنجا استماع حديث نمود . در فقه و كلام استاد بود .\r\nابو محمد و ابو سليمان پسران حوط الله از او روايت حديث كرده‌اند . در ماه رمضان سال 586 ه چشم از جهان فروبست . « 12 »\r\n( * * * ) احمد بن محمد بن اخلف بن عبد العزيز الكلاعى ، از مردم اشبيليه بود . معروف به الحوفى . فقه و حديث آموخت و از ابو بكر بن العربى و ديگران استماع حديث نمود . قضاى اشبيليه را بر عهده داشت به علم فرائض توجه خاص داشت و در آن كتابى نيكو تأليف كرده است . در ماه شعبان سال 588 ه درگذشت . « 13 »\r\n( * * * ) ابو بكر بن خلف الانصارى از قرطبه بود . معروف به الموافق . فقه و حديث آموخت . به فاس رفت . به فراوانى حفظ مشهور بود . در حديث به تعليل و بحث از اسانيد و رجال توجه خاص داشت ولى به روايت توجهى نداشت . چندى در مراكش به خدمت خليفه پيوست و صاحب جاه و ثروت شد آنگاه عهده‌دار قضاى فاس گرديد و تا پايان عمر در آنجا بود . در ماه شوال سال 590 ه جهان را وداع گفت . « 14 »\r\n( * * * ) محمد بن ابراهيم بن خلف بن احمد الانصارى ، از مالقه بود و اصلش از بلنسيه . معروف به ابن الفخار . از ابو بكر بن العربى و ابو مروان بن بونه و ابو جعفر البطروجى و شريح بن محمد و ابو طاهر السلفى علم آموخت . صحيح مسلم را از بر داشت ، پرهيزكار و جليل القدر و عادل بود . طالبان علم را گرامى مىداشت . در اواخر عمرش به استدعاى خليفه ابو يوسف يعقوب المنصور به مراكش رفت ولى پس از اندك‌زمانى بمرد . وفات او در ماه شعبان سال 590 ه بود . در مالقه در سال 511 متولد شده بود . « 15 »\r\n( * * * ) عبد الله بن محمد بن على بن عبد الله بن ذى النون الحجرى ، از المريه بود . اصل\r\n\r\n\r\n","description":"","footnote":"\r\n( 12 ) . التكمله شمارهء 1887 .\r\n( 13 ) . التكلمله شماره 227 .\r\n( 14 ) . التكمله شمارهء 596 .\r\n( 15 ) . التكمله شمارهء 1480 .\r\n","page_name":" 515 ","page_number":527},
  {"content":"\r\n\r\nخاندان او از طليطله بود . و چنان برمىآيد كه ميان او و بنى ذو النون ، سروران طليطله در ايام ملوك الطوايف ، خويشاوندى بوده است . حديث و فقه آموخت سپس به قرطبه رفت ، آنگاه به اشبيليه . در اين دو شهر نزد استادانى چون ابو القاسم بن بقى و ابن مغيث و ابو بكر بن العربى و شريح بن محمد درس خواند . وصيت شهرتش به همه‌جا رسيد .\r\nمردى صالح و پرهيزگار و عادل بود . در مسجد المريه نماز مىخواند و اداى خطبه مىكرد . چون از سوى خليفه از او خواستند كه بر مسند قضا نشيند عذر آورد . در سال 542 ه / 1147 م كه مسيحيان المريه را گرفتند به مرسيه رفت و در آنجا چندى در گمنامى زيست . سپس به مالقه رفت و چون زندگى دلخواه خود را نيافت به مغرب شد و در فاس اقامت گزيد . سپس به سبته رفت و در آنجا وطن گزيد . به قرائت قرآن و تدريس حديث روز را مىگذرانيد . مردم شناختندش و از اطراف به نزد او آمدند . خليفه ابو يعقوب يوسف او را به مراكش دعوت كرد . پس از چندى از خليفه اجازت خواست كه به سبته بازگردد . او در سال 505 در دژ قنجاير در نزديكى المريه متولد شده بود و در محرم يا در صفر سال 591 در سبته وفات كرد « 16 » .\r\n( * * * ) محمد بن عبد الكريم الفندلاوى از مردم فاس بود و معروف به ابن الكتانى .\r\nدر علم اصول و فقه سمت پيشوايى داشت . در تمام عمر به تدريس اين دو علم پرداخت . از ادب نيز آگاه بود . ارجوزه‌اى در اصول فقه دارد . جماعتى از مردم مغرب از او سماع حديث كرده‌اند . به سال 596 ه درگذشت « 17 »\r\n( * * * ) احمد بن سلمة بن احمد بن يوسف بن سلمة الانصارى از مردم لورقه بود . در تلمسان مىزيست . به اين الصيقل معروف بود . از ابن الدباغ و ابن بشكوال و ابن خير و ابن الجد و ديگران روايت حديث مىكرد . بسيارى نيز از او سماع حديث نمودند . ابن الابار مىگويد كه شيخ او ابو الربيع بن سالم بزرگ علماى بلنسيه او را بسيار مىستود .\r\nدر محرم سال 598 ه درگذشت « 18 » .\r\n\r\n\r\n","description":"","footnote":"\r\n( 16 ) . التكمله شمارهء 2080 .\r\n( 17 ) . التكملة شمارهء 1718 .\r\n( 18 ) . التكمله شمارهء 1514 .\r\n","page_name":" 516 ","page_number":528},
  {"content":"\r\n\r\n( * * * ) محمد بن احمد بن عبد الملك معروف به ابن ابى حمزه ، اهل مرسيه بود . نزد بزرگان زمان خويش فقه آموخت . در ايام امامت قاضى ابن ابى جعفر با آنكه هنوز بيست و يكسال از عمرش رفته بود به عضويت شورا برگزيده شد . پس به قضاى مرسيه و بلنسيه و شاطبه و اوريوله رسيد . مردى فقيه و حافظ و بصير به مذهب مالكى بود . از آثار اوست كتاب « نتايج الابكار و مناهج النظار فى معانى الاثار » كه آن را بعد از سال 580 ه تأليف كرده است . در آن هنگام كه خليفه المنصور به تعقيب اهل رأى پرداخت ، فرمان داد اين كتاب و ديگر كتب او را بسوزانند . نيز از آثار اوست « اقليد التقليد المؤدى الى النظر السديد » . همچنين كتابى برساخته در احوال علماى خاندان خود در مرسيه . در روز سىام محرم سال 599 ه درگذشت « 19 »\r\n( * * * ) محمد بن على بن مروان بن جبل الهمدانى ، از وهران بود . اصل او از اندلس است در تلمسان به بار آمد و درس خواند و در همانجا عهده‌دار كار قضا شد . در سال 585 ه در مراكش به مقام قاضى جماعت رسيد بعد از ابو جعفر بن مضاء . سپس در سال 592 ه به قضاى اشبيليه منتقل گرديد . ولى پس از استعفاى ابو القاسم بن بقى به قضاى مراكش بازگرديد . مردى نيكسيرت و مهيب و عادل و عارف به احكام بود . به سال 601 وفات كرد . صاحب التكمله گويد كه در طول ايام قضاوت او هيچ‌كس تازيانه نخورد ، با آنكه تازيانه زدن در آن عصر در عقوبت گناهانى كه موجب تعزيرند رواج داشت . « 20 »\r\n( * * * ) محمد بن ابى خالد عبد اللّه بن محمد بن عبد الرحمان ، الالبيرى ، از غرناطه بود . از فرزانگان فقهاى آن عصر . از ابو مروان بن قزمان و ابو الحسن الزهرى و ابو القاسم بن بشكوال و ديگر اقطاب آن عصر علم آموخت . عهده‌دار قضاى غرناطه بود ، سپس به قضاى مالقه منصوب شد . علاوه بر فقه و حديث به تاريخ عربهايى كه از قديم الايام به اندلس آمده بودند آگاهى داشت . در ماه ربيع الاول سال 602 ه درگذشت . در غرناطه در سال 533 متولد شده بود . « 21 »\r\n\r\n\r\n","description":"","footnote":"\r\n( 19 ) . التكملة شمارهء 1719 .\r\n( 20 ) . التكملة شماره 1719 .\r\n( 21 ) . التكملة شماره 1530 .\r\n","page_name":" 517 ","page_number":529},
  {"content":"\r\n\r\n( * * * ) اسحاق بن ابراهيم بن يعمر المجابرى از شهر فاس بود . در آنجا درس خواند و نيز در سبته . سپس به اندلس رفت و در مرسيه به تحصيل فقه پرداخت و به قضاى فاس و سبته برگزيده شد . در فقه مالكى متبحر بود . و حافظى ثقه بود . چندى نيز قضاى بلنسيه داشت در اواخر عمرش در سال 606 سپس به قضاى جيان منصوب شد . در ماه صفر سال 609 ه در جنگ عقاب از دست بشد . « 22 »\r\n( * * * ) احمد بن على بن يحيى بن عون اللّه الانصارى معروف به الحصار ، اصل او از دانيه بود .\r\nدر بلنسيه سكونت گزيد و در علم قراآت سرآمد شد . در ضبط و تجويد همانندى نداشت . از هرسو طالبان علم به نزد او مىآمدند . ابن الابار او را آخرين قاريان در شرق اندلس خوانده است . وفات او در بلنسيه بود در سوم ماه صفر سال 609 ه چند روز پيش از فاجعهء شكست عقاب . به هنگام مرگ هشتاد سال از عمرش گذشته بود . « 23 »\r\n( * * * ) عبد اللّه بن الحسن بن احمد بن يحيى بن عبد اللّه الانصارى از مردم مالقه بود . معروف به ابن القرطبى . زيرا اصل او از قرطبه بود . در حديث سرآمد شد . استادان او كسانى چون ابو بكر بن الجد و ابن زرقون و ابو القاسم بن حبيش و ابو عبد اللّه بن الفخار بودند . بارها براى زيارت مشايخ و طلب علم به سفر رفت . جز چند تن معدود در علم تاريخ همانندى نداشت . در ادبيات و علوم عربيه هم يكتا بود . مجموعه‌اى به نام « تلخيص اسانيد الموطّأ » تأليف كرده است . در مالقه در ماه ربيع الاخر سال 611 ه درگذشته است . « 24 »\r\n( * * * ) اما دو برادر عبد اللّه و داود پسران حوط اللّه الانصارى الحارثى . برادر بزرگتر عبد اللّه بن سليمان بن داود بن عبد الرحمان بن سليمان بن عمرو بن خلف بن حوط اللّه الانصارى الحارثى ، در انده از اعمال بلنسيه در سال 549 ه متولد شد . در بلنسيه و مرسيه و قرطبه درس خواند و در ديگر شهرهاى اندلس گردش كرد . در حديث و قراآت سرآمد شد . در مرسيه از ابو القاسم بن حبيش و در قرطبه از ابو القاسم بن\r\n\r\n\r\n","description":"","footnote":"\r\n( 22 ) . التكمله شماره 517 .\r\n( 23 ) . التكمله شماره 261 .\r\n( 24 ) . التكمله شماره 2097 .\r\n","page_name":" 518 ","page_number":530},
  {"content":"\r\n\r\nبشكوال و ابو العباس المجريطى و ابو الوليد بن رشد و در اشبيليه از ابو بكر بن الجد و ابو اسحاق بن ملكون و در مالقه از ابو عبد اللّه بن الفخار و ابو القاسم السهيلى علم آموخت . در حديث پيشواى همگنان بود و در روايت و ضبط بر ديگران تفوق داشت . در حفظ اسماء رجال و جرح و تعديل ، نام‌آورتر از او كس نبود . همچنين در عربيت و ادبيت و بلاغت و فصاحت يكتا بود . قضاى قرطبه و اشبيليه و مرسيه و سبته و سلا و ديگر جايها را به تناوب بر عهده گرفت . او را كتابى است به نام « تسمية شيوخ البخارى و مسلم و ابو داود و نسائى و ترمذى » ولى آن را به پايان نياورده است . فهرستى كامل از شيوخ خود ترتيب داده است . در غرناطه ، به هنگامى كه رهسپار مرسيه بود در دوم ماه ربيع الاول سال 612 درگذشت . پيكر او به مالقه آوردند و به خاك سپردند . « 25 »\r\n( * * * ) برادرش داود بن سليمان بن داود در انده به سال 560 ه متولد شد . نزد پدر و برادر بزرگش عبد اللّه ، علم حديث آموخت و همانند آنان استادى يافت . شهرهاى اندلس را در طلب علم بگرديد و از كسانى چون ابو العباس المجريطى و ابن بشكوال و ابو بكر بن الجد و ابو عبد اللّه بن زرقون و ابو عبد اللّه بن الفخار و ابو العباس بن مضاء و ابن الفرس و ابو بكر بن ابى زمنين و غير ايشان علم آموخت . قضاى سبته و المريه و جزيرة الخضراء و سپس بلنسيه و مالقه را بر عهده داشت به علم و حلم و پارسايى اشتهار داشت متواضع و نرمخوى بود . در ششم ربيع الاخر سال 621 در مالقه درگذشت او را در دامنهء كوه فاره در كنار برادرش به خاك سپردند . « 26 »\r\n( * * * ) ابو الربيع بن سالم ، سليمان بن موسى بن سالم بن حسان بن سليمان الحميرى الكلاعى از مردم بلنسيه بود . از جماعتى از مشايخ عصر خود كسب علم كرده ، چون ابو العطاء بن زيد و ابو القاسم بن حبيش و ابو بكر بن الجد و ابو الوليد بن رشد و ابو محمد بن الفرس . در حديث و فقه و ادب سرآمد همگان بود . ابن الابار مىگويد در صناعت حديث بصير بود و به جرح و تعديل آگاه . ابن عبد الملك او را بازماندهء اكابر علما در شرق اندلس مىداند و قدرت\r\n\r\n\r\n","description":"","footnote":"\r\n( 25 ) . الاحاطه ( 1956 ) ج 1 / ص 511 و 514 .\r\n( 26 ) . الاحاطه ( 1956 ) ج 1 / ص 511 و 1514 .\r\n","page_name":" 519 ","page_number":531},
  {"content":"\r\n\r\nحفظ و بلاغت او را مىستايد و در شعر و كتابت سرآمد همگانش مىشمارد . نيز در خطابه استاد بود . بارها در مسجد جامع بلنسيه اداى خطبه نمود . طالبان علم از هرسو به نزد او مىآمدند تا سماع حديث كنند . از آثار اوست كتاب « حلية الامانى فى الموافقات العوالى » و كتاب « تحفة الرواد فى الغوالى البدليه و الاسناد » و كتاب « المسلسلات من الاحاديث » و كتاب « الاكتفاء فى مغازى رسول اللّه » و « مغازى الثلاثة الخلفاء » و كتابى مفصل در معرفت صحابه و تابعين كه آن را به پايان نياورده است . و « برنامج » مرويات خود و كتاب « جنى الرطب و سنى الخطب » كه در آن شمارى از خطبه‌ها را گرد آورده است و آثار ديگرى در ادب و مجموعهء رسائل او .\r\nاشعارش در ديوانى گرد آمده است . مىگويند بر غزالى كه كتاب خود را « احياء علوم الدين » ناميده بود عيب مىگرفت و مىگفت مگر علوم دين مرده بوده كه او مىخواسته آن را زنده كند . ابو الربيع علاوه بر دانش بسيار ، مردى دلير و جنگاور بود .\r\nدر جنگ انيشه كه در ميان مسلمانان و مسيحيان درگرفته بود شركت جست . اين جنگ در روز بيستم ذو الحجهء سال 634 ه در نزديكى بلنسيه رخ داد و جمع كثيرى از مسلمانان كشته شدند . از جمله شمارى از علما و فقها بودند . ابو الربيع پيشاپيش همه مىجنگيد و ديگران را به حمله ترغيب مىكرد تا به شهادت رسيد . ابن الابار شاگرد او او را و علمايى را كه با او به شهادت رسيدند در قصيده‌اى مرثيه گفته است . مطلع قصيدهء او اين است :\r\n الما باشلاء العلى و المكارم * تقد به اطراف القنا و الصوارم\r\nو عوجا عليها مأربا و حفارة * مصارع غصت بالطلى و الجماجم . . . \r\nاين قصيده قريب صد بيت است . ابو الربيع بن سالم در يكى از قراء مرسيه در ماه رمضان سال 565 ه متولد شده بود . « 27 »\r\n\r\n\r\n","description":"","footnote":"\r\n( 27 ) . التكملهء ابن الابار ، شمارهء 1991 . الذيل و التكملهء ابن عبد الملك نسخهء خطى اسكوريال 1682 الغزيرى - برگ 23 به بعد .\r\n","page_name":" 520 ","page_number":532},
  {"content":"\r\n\r\n( * * * ) محمد بن ابراهيم المهرى از مردم بجايه بود . در علم كلام و حديث و اصول برترى يافت . اصل او از اشبيليه بود . براى تحصيل علم به مشرق رفت و از علماى آن ديار علم كلام و اصول فقه آموخت آن‌سان كه در اصول اشتهار يافت . بارها به قضاى بجايه رسيد . كتاب « المستصفى » نوشتهء ابو حامد غزالى را اصلاح كرد . به اندلس بازگشت و در نزد ابن رشد علوم اوايل را آموخت . چون در سال 593 ابن رشد گرفتار آن محنت شد - كه از آن ياد كرديم - محمد بن ابراهيم المهرى نيز با او گرفتار آمد . او را نيز از قرطبه تبعيد كردند . در اواخر عمر چشمانش نابينا شد و در سال 612 درگذشت . « 28 »\r\n( * * * ) عبد اللّه بن باديس بن عبد اللّه بن باديس اليحصبى از مردم جزيرهء شقر بود . در بلنسيه متولد شد . آنگاه براى تحصيل علم به اشبيليه رفت . سپس به فاس شد و در اصول و كلام تبحر يافت . پس به بلنسيه آمد و در مسجد جامع به تدريس پرداخت . از اساتيد ابن الابار بود . در آخر عمر زهد اختيار كرد و در ماه شعبان سال 622 ه درگذشت . « 29 »\r\n( * * * ) محمد بن محمد بن سعيد بن مجاهد الانصارى ، از اشبيليه بود . معروف به ابن زرقون . اصل او از بطليوس بود . از ابو بكر بن الجد و ابو جعفر بن مضاء علم آموخت . از فقهاى متبحر مالكى بود و در كيش خود سخت متعصب . جمعى از مردم زمانش از او علم آموختند . در ادب نيز دستى داشت و اندكى شعر مىسرود . از مؤلفات اوست « الكتاب المعلى فى الرد على المحلّى لابن حزم » و كتاب « قطب الشريعه فى الجمع بين الصحيحين » . كتاب « الاموال » ابو عبيد را نيز خلاصه كرده است . وفات او در ماه شعبان سال 621 ه در اشبيليه اتفاق افتاد ، و در سال 539 ه در همان شهر متولد شده بود . « 30 »\r\n\r\n\r\n","description":"","footnote":"\r\n( 28 ) . التكمله شمارهء 1726 .\r\n( 29 ) . التكمله شمارهء 2109 .\r\n( 30 ) . التكمله شمارهء 2109 .\r\n","page_name":" 521 ","page_number":533},
  {"content":"\r\n\r\n\r\n2\r\nاينك به ذكر جماعتى ديگر از علماى دين مىپردازيم اينان در فقه و حديث و قراآت سرآمد بودند و علاوه بر آن از ادب و شعر و لغت حظى وافر داشتند . ترجيح داديم آنان را در بخش جداگانه‌اى بياوريم . از اين قرار :\r\n( * * * ) عبيد الله بن عمر بن هشام الحضرمى ، اصل او از اشبيليه بود ولى در قرطبه زاده شد و در آنجا پرورش يافت . قراآت و حديث و زبان و ادب عربى را نزد اقطاب زمان خويش فراگرفت . سپس براى مزيد علم خود به شهرهاى بزرگ اندلس سفر كرد . از دريا گذشت و به مغرب آمد و از استادانى كه در مراكش و مكناسه و تلمسان بودند بهره‌ها يافت . سپس به اندلس بازگرديد و چندى در المريه اقامت گزيد . آنگاه به مرسيه رفت و در مسجد جامع آن به اداى خطبه پرداخت . او را آثارى است چون كتاب « الافصاح فى اختصار المصباح » و كتابى به نام « شرح مقصورة ابن دريد » مىدانيم كه در سال 550 از مرسيه بيرون رفته ولى نمىدانيم از آن پس چند سال ديگر زيسته است .\r\nتولدش در سال 489 ه بوده است . « 31 »\r\n( * * * ) عبد اللّه بن محمد بن عبد اللّه الصنهاجى معروف به ابن الاشيرى ، منسوب به « اشير » از اعمال مغرب اوسط . در اندلس فقه و حديث خواند . و از ابو بكر بن العربى و ابن عساكر و شريح بن محمد و ابو الفضل عياض و ابو الوليد بن الدباغ علم آموخت . اديب بود و كاتبى بليغ . ظاهرا دبير على بن يوسف بود . چون آن امير بمرد او نيز پنهان شد و از مغرب به مشرق آمد و حج به‌جاى آورد . چندى در مكه مجاور شد . در اواخر عمر به حلب رفت و در آنجا حديث گفت و در همانجا به سال 561 ه درگذشت . « 32 »\r\n( * * * ) محمد بن عبد اللّه بن ميمون بن ادريس العبدرى از مردم قرطبه بود . نزد بزرگان زمان خويش چون ابن عتاب و ابن رشد و ابن مغيث و ابن العربى و ابن الباذش علم\r\n\r\n\r\n","description":"","footnote":"\r\n( 31 ) . التكمله شماره 3172 .\r\n( 32 ) . التكمله شماره 2149 .\r\n","page_name":" 522 ","page_number":534},
  {"content":"\r\n\r\nآموخت . در لغت براعت يافت . حافظ و شاعر بود . در ايام فتنه از قرطبه بيرون آمد و وارد مراكش شد . در آنجا به تحصيل زبان و ادب عرب پرداخت . او را شرحى است مشهور بر « جمل الزجاجى » و سروده‌هايى در غزل و زهد . در مراكش به سال 567 ه درگذشت . « 33 »\r\n( * * * ) محمد بن احمد بن محرز بن عبد اللّه بن اميه از بطليوس . در اشبيليه زيستن گرفت . به المنتانجشى شهرت داشت ، منسوب به دژ منتانجش . به قراآت و فقه و حديث توجه خاص داشت . علوم عربيت را در نزد ابو عبد اللّه بن ابّى العافيه و ابو بكر بن القبطورنه فراگرفت . جمعى از او علم آموختند ، چون ابن خير و ابو بكر بن ابى زمنين و ابو الخطاب بن واجب . در اواخر سال 569 ه وفات كرد . تولدش در سال 479 ه سال نبرد زلاقه بوده است . « 34 »\r\n( * * * ) محمد بن خير بن عمر بن خليفة الاموى ، از موالى ابراهيم بن محمد بن يغمور اللمتونى ، از اشبيليه بود . در اشبيليه و قرطبه و المريه درس خواند . به علم قراآت و حديث و فقه رغبت خاص داشت . از جمعى از اقطاب زمان خود چون ابو مروان الباجى و ابو بكر بن العربى و ابو اسحاق بن حبيش و ابو القاسم بن بقى و ابن مغيث و ابن ابى الخصال و ابو الفضل عياض علم آموخت .\r\nدر لغت و نحو سرآمد شد . در اواخر عمر عهده‌دار اقامهء نماز در مسجد جامع قرطبه گرديد . در ماه ربيع الاول سال 575 ه در آنجا درگذشت . تولدش در سال 502 ه بود . « 35 »\r\n( * * * ) محمد بن عبد اللّه بن احمد بن نصر بن سالم الخشنى ، از رنده بود . در مالقه سكونت گزيد و در آنجا و در قرطبه درس خواند . در قراآت و لغت و نحو براعت يافت .\r\nعمر خود را در تعليم قرآن و عربيت به‌سرآورد . محدثى بزرگ بود . بسيارى از او علم\r\n\r\n\r\n","description":"","footnote":"\r\n( 33 ) . التكمله شماره 1395 .\r\n( 34 ) . التكمله شماره 1400 .\r\n( 35 ) . التكملة شماره 1424 .\r\n","page_name":" 523 ","page_number":535},
  {"content":"\r\n\r\nآموختند . در مالقه به سال 576 ه وفات كرد . « 36 »\r\n( * * * ) عبد اللّه بن محمد بن عيسى الانصارى ، معروف به ابن المالقى بود ، زيرا اصل او از مالقه بود . در اشبيليه درس خواند و به مراكش آمد . فقيهى دانا و خطيبى زبان‌آور بود و اديبى بزرگ . خليفه ابو يعقوب يوسف رياست طلبهء مراكش را به او داد . در سال 574 در مراكش وفات كرد و به قولى در سال 573 . « 37 »\r\n( * * * ) عبد اللّه بن يحيى بن عبد اللّه بن فتوح الحضرمى نحوى ، از دانيه بود ، معروف به ابن صاحب الصلاة . در قراآت و عربيت و ادب به تحصيل پرداخت . سپس به شاطبه رفت و زمانى در آنجا ادب و نحو آموخت . محمد بن سعد بن مردنيش امير شرق اندلس او را براى تربيت فرزندان خود به بلنسيه فراخواند . بسيارى از مردم زمانش از او علم آموختند . از آن ميان كسانى بودند چون ابو الربيع بن سالم . ابن صاحب الصلاة شعر نيز نيكو مىگفت . در ماه رجب سال 578 ه در بلنسيه وفات كرد . پيكر او را به موطنش دانيه حمل كردند . در سال 517 ه زاده شده بود . « 38 »\r\n( * * * ) احمد بن مفرج الاموى اصلش از سرقسطه بود . در مرسيه زيستن گرفت . به ابن الملاحى معروف بود . در علوم قرآن و حديث و عربيت استاد بود . در سال 582 ه درگذشت . « 39 »\r\n( * * * ) حسن بن احمد بن يحيى بن عبد اللّه الانصارى ، از قرطبه بود . در مالقه مىزيست . در علم قراآت و حديث و روايت سرآمد شد . از ابو القاسم بن بشكوال علم آموخت و كتاب « الصله » را از او فراگرفت . در عربيت و عروض برترى يافت . در مالقه ، در ماه رمضان سال 585 ه درگذشت . در سال 518 ه متولد شده بود . « 40 »\r\n\r\n\r\n","description":"","footnote":"\r\n( 36 ) . التكمله شماره 1427\r\n( 37 ) . التكملة شماره 2058 .\r\n( 38 ) . التكمله شماره 2066 .\r\n( 39 ) . التكمله شماره 220 .\r\n( 40 ) . التكمله شمارهء 694 .\r\n","page_name":" 524 ","page_number":536},
  {"content":"\r\n\r\n( * * * ) محمد بن خلف بن محمد بن عبد اللّه بن صاف اللخمى ، از اشبيليه بود . در قراآت و عربيت تبحر داشت . در اشبيليه تحصيل كرد . سپس به جيان رفت و نزد ابو بكر بن مسعود الخشنى درس خواند . شرح قصايد معلقات از اوست و نيز كتابى در الفهاى وصل و قطع و شرح آياتى از قرآن . و پاسخهاى مردم قرطبه در مسائل نحو و قراآت . حديث مىگفت و جمعى از او اخذ حديث كرده‌اند . در سال 585 يا 586 ه درگذشت . تولد او در سال 512 ه بوده است . « 41 »\r\n( * * * ) محمد بن جعفر بن احمد بن خلف ، از بلنسيه بود . نزد جمعى از اقطاب عصر خود در اشبيليه درس خواند . سپس به المريه رفت و در آنجا به تحصيل پرداخت . آنگاه به شهر خود بازگرديد . صيت علمش به همه‌جا رسيد چند سال در بلنسيه منصب قضا داشت و به عدل و پاكدامنى اشتهار يافت . از آثار اوست : كتاب « الانوار » و نيز كتابى در جمع ميان كتاب ترمذى و سنن ابو داود . در رجب سال 586 ه وفات كرد . تولد او در شريش بود به سال 512 ه . « 42 »\r\n( * * * ) مفوز بن طاهر بن حيدرة المعافرى ، از شاطبه بود . در فقه و قراآت تبحر داشت .\r\nچندى قضاى شاطبه داشت . شعر نيز مىسرود . در ماه شعبان سال 590 ه در شاطبه درگذشت . تولدش در سال 517 بوده است . « 43 »\r\n( * * * ) نجبة بن يحيى بن خلف بن نجبة الرعينى ، از مردم اشبيليه بود . نزد ابو مروان الباجى و ابو بكر بن العربى و ابو بكر بن طاهر و ابو القاسم بن الرماك علم آموخت .\r\nدر قراآت و علوم عربيت استادى يافت . سپس به دعوت خليفه به مراكش رفت . در آنجا به تعليم قرآن پرداخت . در لشكركشيهاى موحدين شركت مىجست . در نزديكى شريش به سال 591 ه درگذشت . وى همراه سپاه المنصور به جنگ رفت . پيكر او را به اشبيليه بردند و به خاك سپردند . تولدش در سال 520 ه بود . « 44 »\r\n\r\n\r\n","description":"","footnote":"\r\n( 41 ) . التكمله شمارهء 1468 .\r\n( 42 ) . التكمله شماره 1844 .\r\n( 43 ) . التكمله شماره 1879 .\r\n( 44 ) . التكمله ، شمارهء 1879 .\r\n","page_name":" 525 ","page_number":537},
  {"content":"\r\n\r\n( * * * ) احمد بن عبد الرحمان بن محمد بن مضاء بن مهند بن عمير اللخمى . از قرطبه بود و اصل او از شذونه . تحصيلاتش در قراآت و حديث و عربيت بود . از كسانى چون ابن ابى الخصال و ابن مسرّه و ابو بكر بن مدبر و ابو بكر بن سمجون علم آموخت . پس از چندى به مغرب رفت و در دستگاه خلافت به خدمت پرداخت . در فاس به قضا پرداخت .\r\nسپس به منصب قضاى جماعت مراكش رسيد . او را كتابى است در علوم عربيه به نام « المشرق » و نيز كتاب « تنزيه القرآن عمّا لا يليق من البيان » در ماه جمادى الاول سال 593 ه درگذشت . تولد او به سال 511 ه در قرطبه بوده است . « 45 »\r\n( * * * ) عبيد اللّه بن عبد الرحمان بن عيسى بن عبد الملك بن قزمان ، از قرطبه بود . در اشونه و اعمال آن وطن گزيد . فقه و حديث آموخت . از شاگردان قاضى ابو مروان الباجى و ابو جعفر البطروجى و ابو اسحاق بن فرقد بود . در اعمال قرطبه به شغل قضا منصوب شد . علاوه بر فقه در ادب و شعر نيز استاد بود . در اشونه به سال 593 يا 594 ه وفات كرد . « 46 »\r\n( * * * ) عبد اللّه بن محمد بن عيسى التادلى ، از فاس بود . در اواخر عهد مرابطى وارد اندلس شد . در اشبيليه علم آموخت . از قاضى عياض سماع حديث كرد . ابن بشكوال او را اجازه كرامت كرد . ديگر از استادان او ابن عتاب و ابو بحر الاسدى بودند . در شعر و ادب براعت يافت . در اواخر ايام خليفه ابو يعقوب يوسف به قضاى فاس منصوب گرديد .\r\nكسانى چون ابو محمد بن حوط اللّه و ابو الربيع بن سالم از او روايت حديث كرده‌اند . در سال 597 ه در مكناسه درگذشت . به سال 511 ه متولد شده بود . « 47 »\r\n( * * * ) احمد بن عتيق بن زياد بن فرج ، از المريه بود و در بلنسيه مىزيست . به الذهبى مشهور بود . در فقه و ادبيات عربى استاد بود . خليفه المنصور او را به مراكش فراخواند و منصب شورا و فتوا به او داد . چون ابن رشد دچار آن محنت بزرگ شد ، ابن فرج نيز\r\n\r\n\r\n","description":"","footnote":"\r\n( 45 ) . التكمله شمارهء 234 .\r\n( 46 ) . ابن عبد الملك ، الذيل و التكمله ج 1 / برگ 1765 ، نسخهء خطى پاريس . و نيز التكمله شماره 2181 .\r\n( 47 ) . التكملهء شمارهء 2155 .\r\n","page_name":" 526 ","page_number":538},
  {"content":"\r\n\r\nمتوارى شد ولى المنصور امانش داد و آشكار شد . در نزد پسرش الناصر نيز مقام و منزلتى بزرگ يافت و جاه و ثروت بسيار حاصل نمود . از آثار اوست : « كتاب الاعلام بفوائد مسلم للمهدى الامام » و كتاب « حسن العباره فى فضل الخلافة و الاماره » . در تلمسان در ماه شوال سال 601 ه هنگامى كه با لشكر موحدين به افريقيه مىرفت درگذشت . « 48 »\r\n( * * * ) حسن بن على بن خلف الاموى ، از قرطبه بود . در اشبيليه سكونت گزيد . به الخطيب شهرت داشت . از جمعى از اقطاب زمان چون ابن مغيث و ابو بكر بن العربى و ابن مسره و ابو بكر بن مسعود و ابن ابى الخصال علم آموخت . در قراآت و حديث و ادب سرآمد شد .\r\nدر پارهء اوقات در اشبيليه عهده‌دار خطبه بود . از آثار اوست كتاب « روضة الازهار » و « كتاب الانواء » و كتاب « اللؤلؤ المنظوم فى معرفة الاوقات بالنجوم » و كتاب « روضة الحقيقه فى بدء الخليقه » و كتاب « تهافت الشعراء » . در سال 602 ه در اشبيليه وفات كرد . در قرطبه به سال 514 متولد شده بود . « 49 »\r\n( * * * ) محمد بن يوسف بن عبد اللّه بن سعيد بن عبد اللّه بن ابى زيد ، از لريه از اعمال بلنسيه بود .\r\nمعروف به ابن عياد . از پدرش ابو عمر و نيز از شمارى از اقطاب زمان چون ابو الحسن بن النعمه و ابو عبد اللّه بن الفرس و ابو القاسم بن حبيش علم آموخت . از ادبيات عرب آگاهى بسيار داشت و شعر مىسرود . در حديث و فقه از سرآمدان بود . او را مجموعه‌اى است در مشيخهء پدرش ابو عمر . در شهر خود به سال 603 درگذشت . در سال 544 متولد شده بود . « 50 »\r\n( * * * ) موسى بن حسين بن موسى بن عمران القيسى الميرتلى ، ساكن اشبيليه بود . در قراآت و ادب براعت يافت . از اصحاب ابو عبد اللّه بن مجاهد بود . و در زهد و پرهيز به راه او مىرفت و چون او اهل عزلت و عبادت بود . در مسجد خود در اشبيليه ملازم بود و قرآن\r\n\r\n\r\n","description":"","footnote":"\r\n( 48 ) . التكمله شمارهء 247 .\r\n( 49 ) . التكمله شماره 698 .\r\n( 50 ) . التكمله شماره 1533 .\r\n","page_name":" 527 ","page_number":539},
  {"content":"\r\n\r\nمىخواند و تعليم مىداد . از شعر بهرهء بسيار داشت . بيشتر اشعارش در زهديات است .\r\nدر اوايل سال 604 درگذشت ، در حالىكه عمرش از هشتاد گذشته بود . « 51 »\r\n( * * * ) احمد بن محمد بن احمد بن مقدام الرعينى ، از اشبيليه بود . از ابو بكر بن العربى و ابو القاسم بن الرماك و ابو الحسن بن عظيمه علم آموخت . در قراآت و ادب استاد بود .\r\nهنگامى كه ابن العربى در رأس هيأتى از اشبيليه به مراكش براى ديدار با خليفه عبد المؤمن آمد او نيز همراه آنان بود . چون به فاس بازگشت مرگش فرارسيد . در اواخر سال 604 ديده از جهان فروبست . تولدش در سال 516 بوده است . « 52 »\r\n( * * * ) ادريس بن ابراهيم بن عبد الرحمان بن عيسى بن ادريس التجيبى از مرسيه بود . حديث و فقه و ادب آموخت . از استادان او مقدم بر همه ابو العباس بن الحلال بود . چندى قضاى شاطبه داشت و در مسجد جامع آن اقامهء نماز و خطبه مىنمود . شعر نيكو مىگفت . در سال 606 ه درگذشت . « 53 »\r\n( * * * ) احمد بن عبد الودود بن عبد الرحمان بن صالح الهلالى ، از غرناطه بود . مدتى در منكب سكونت گزيد . معروف بود به ابن سمجون . از پدرش و جمعى از اقطاب زمان علم آموخت . در حديث و فقه براعت يافت . منصب قضاى منكب داشت . چندى در مسجد جامع قرطبه به اداى خطبه اشتغال داشت . در نظم و نثر سرآمد بود . در غرناطه در اوايل سال 608 ه درگذشت . تولدش در سال 528 ه بوده است .\r\n( * * * ) محمد بن ايوب بن محمد بن وهب بن نوح الغافقى از بلنسيه بود . در فقه و ادب يكتا بود . ادبيات عرب را از ابن النعمه آموخت . در بلنسيه به منصب شورا گمارده شد . در ماه شوال سال 608 وفات كرد . به سال 530 متولد شده بود . « 54 »\r\n( * * * ) ابو عمر احمد بن هارون بن احمد بن جعفر بن عات النفزى ، از شاطبه بود . به مشرق سفر\r\n\r\n\r\n","description":"","footnote":"\r\n( 51 ) . التكمله شماره 1731 .\r\n( 52 ) . التكمله شمارهء 252 .\r\n( 53 ) . التكمله شماره 521 .\r\n( 54 ) . التكمله شماره 1565 .\r\n","page_name":" 528 ","page_number":540},
  {"content":"\r\n\r\nكرد و فريضهء حج گزارد . در مصر از ابو طاهر السلفى علم آموخت . بسيارى از متون و اسانيد حديث را از بر داشت . از علمايى بود كه در جنگ عقاب در لشكر موحدين بود و هم در آن جنگ كشته شد . در روز دوشنبه نيمهء ماه صفر سال 609 ه . در سال 542 ه متولد شده بود . « 55 »\r\n( * * * ) حيّان بن عبد اللّه بن محمد بن هشام بن حيّان الانصارى از مردم بلنسيه بود . در قراآت و نحو براعت يافت . الكتاب سيبويه را نيك مىدانست . در شعر و نثر استاد بود . از استادان ابن الابار بود . به سال 609 ه درگذشت . « 56 »\r\n( * * * ) محمد بن خلف بن عياش الانصارى الخزرجى ، از قرطبه بود . معروف به الشنتيالى .\r\nنزد ابو القاسم بن بشكوال و ابو القاسم بن غالب الشراط و ابو اسحاق بن طلحه و ابو الحسن بن بقى و ابو بكر بن خير و ابو القاسم السهيلى درس خواند . در علم قراآت و حديث و فقه و نحو سرآمد شد . مدت سى سال در مسجد جامع قرطبه اقامهء نماز مىكرد و قرآن درس مىداد . زمانى نيز حديث مىگفت . علم با عمل توأم داشت . در ماه شعبان سال 609 وفات كرد . تولد او در سال 532 ه بوده است . « 57 »\r\n( * * * ) احمد بن محمد بن ابراهيم بن يحيى بن ابراهيم بن خلصة الحميرى ، از قرطبه بود .\r\nدر علم قراآت و ادبيات عرب و لغت به استادى رسيد . از بزرگترين خطباى مسجد بزرگ قرطبه بود . شعر نيز نيكو مىگفت . بخصوص در لغت رنج فراوان برد .\r\nدر ماه صفر سال 610 ه در هنگامى كه بر منبر جامع اعظم ايستاده خطبه مىكرد ناگهان بمرد . تولدش در سال 524 ه بوده است . « 58 »\r\n( * * * ) محمد بن محمد بن سليمان بن محمد بن عبد العزيز الانصارى النحوى ، از بلنسيه بود و اصل او از سرقسطه . در حديث و علوم و ادبيات عرب براعت يافت . از استادان او ابو الخطاب بن واجب و ابو عمر بن عات و ابو بكر عتيق بن على بودند . شعر نيز نيكو مىگفت .\r\n\r\n\r\n","description":"","footnote":"\r\n( 55 ) . التكمله شماره 262 .\r\n( 56 ) . التكمله شمارهء 774 .\r\n( 57 ) . التكمله شمارهء 1560 .\r\n( 58 ) . الذيل و التكمله ، ج 1 / برگ 134 . التكمله شمارهء 263 .\r\n","page_name":" 529 ","page_number":541},
  {"content":"\r\n\r\nدر ماه ربيع الاول سال 610 ه وفات كرد . تولدش به سال 563 ه بوده است . « 59 »\r\n( * * * ) عبد الله بن عمرو بن محمد بن يوسف الخزرجى ، از قرطبه بود . در تلمسان پرورش يافت . در قراآت و ادب درس خواند و سرآمد شد . كاتبى بليغ بود . چندبار نيز به شغل قضا نشست . در ماه رمضان سال 613 ه در سن هفتاد و چند سالگى در قرطبه درگذشت . « 60 »\r\n( * * * ) محمد بن احمد بن عبد العزيز بن سعادة از مردم شاطبه بود . از ابو الحسن بن هذيل و ابو بكر بن سيدبونه ، حديث و قراآت آموخت و از ابو الحسن بن النعمه ادبيات و لغت . در نحو و لغت سرآمد همگان شد . ابن الابار و جماعتى از او علم آموختند . به سال 614 ه وفات كرد . « 61 »\r\n( * * * ) ابراهيم بن على بن ابراهيم بن اغلب الخولانى از اسطبه از اعمال قرطبه بود . معروف بود به الزواتى . در اشونه در نزد ابو مروان بن قزمان و در اشبيليه از ابن فرقد و نيز از ابن النعمه و ابن سعادة علم آموخت . در طلب علم به شهرهاى ديگر سفر كرد . به قضاى الش از اعمال مرسيه منصوب گرديد . وفات او در مراكش در اواخر سال 616 ه اتفاق افتاد . به سال 540 متولد شده بود . « 62 »\r\n( * * * ) محمد بن طلحة بن محمد بن عبد الملك بن حزم الاموى النحوى . ساكن اشبيليه بود و اصل او از يابره از اعمال الغرب ( پرتغال ) به علم قراآت و عربيت روى آورد . از ابو بكر بن صاف و ابو اسحاق بن ملكون و ابو بكر بن الجد و ابو زيد السهلى علم آموخت . در اواخر عمر به عزلت گراييد . در صفر سال 618 ه وفات كرد . در يابره به سال 545 ه متولد شده بود . « 63 »\r\n( * * * ) سليمان بن حكم بن محمد بن احمد الغافقى از مردم قرطبه بود . قرآن و حديث و\r\n\r\n\r\n","description":"","footnote":"\r\n( 59 ) . التكمله شمارهء 1562 .\r\n( 60 ) . التكمله شماره 2100 .\r\n( 61 ) . التكمله شمارهء 1579 .\r\n( 62 ) . التكملة شمارهء 435 .\r\n( 63 ) . التكمله شماره 1595 .\r\n","page_name":" 530 ","page_number":542},
  {"content":"\r\n\r\nلغت آموخت . استادان او كسانى چون ابن الفخار و ابو عمر بن عات و ابو القاسم بن بشكوال و ابو جعفر بن يحيى بودند . در شعر نيز توانا بود . ارجوزه‌اى نيكو در فقه سروده است .\r\nدر ماه ربيع الاخر سال 618 ه درگذشت . تولدش در سال 546 ه بوده است . « 64 »\r\n( * * * ) احمد بن عبد المؤمن بن موسى بن عبد المؤمن القيسى ، از مردم شريش بود . نزد چند تن از بزرگان عصر خود حديث و ادبيات عربى آموخت . چندى نيز به تدريس لغت پرداخت . از تأليفات اوست « شرح الايضاح » الفارسى و « شرح المجمل » زجّاجى و نيز تأليفى در عروض دارد . و مجموعه‌اى از قصايد مشهور و مختصرى از نوادر ابو على القالى . به شارح مقامات حريرى مشهور است . بر مقامات حريرى سه شرح دارد بزرگ و متوسط و كوچك . جمعى از بزرگان زمان از او علم آموخته‌اند ، از جمله ابن الابار . شروح او بر « مقامات » بارها بر حواشى آن نشر يافته است و براى رفع غوامض آن كتاب مرجع اهل ادب است . در شريش به سال 619 ه درگذشته است . « 65 »\r\n( * * * ) عبد الله بن ابى بكر بن عبد الرحمان بن احمد بن ابى بكر القضاعى پدر ابن الابار صاحب التكمله است . اصل او از انده بود . در بلنسيه زيستن گزيد . قراآت و ادب آموخت .\r\nچنان كه پسرش او را وصف كرده بسيار قرآن مىخواند و شب‌زنده‌دار بود . نخستين معلم فرزند خود ابن الابار بود . در آنده در ماه ربيع الاول سال 619 ه درگذشت . پسرش ابن الابار در آن زمان در بطليوس بود . در سال 517 در انده متولد شده بود . « 66 »\r\n\r\n3\r\nاز اين طبقه كه ميان علوم دينى و لغت و ادب و شعر جمع كرده بودند ، جماعتى نيز در اندلس اواخر عهد موحدين ، در خلال عصر فتنه و انقراض ظهور كردند كه به ذكر آنها\r\n\r\n\r\n","description":"","footnote":"\r\n( 64 ) . الذيل و التكمله ، نسخه خطى اسكوريال 1682 الغزيرى .\r\n( 65 ) . التكمله شمارهء 281 . نفح الطيب ج 1 / ص 376 .\r\n( 66 ) . التكمله شمارهء 2105 .\r\n","page_name":" 531 ","page_number":543},
  {"content":"\r\n\r\nمىپردازيم :\r\n( * * * ) عبد الله بن حامد بن يحيى بن سليمان بن ابى حامد المعافرى ، از مردم مرسيه بود .\r\nنزد ابو القاسم بن حبيش و ابو محمد بن حوط الله و ديگر اعلام عصر خود حديث آموخت .\r\nسپس به تحصيل عربيت پرداخت و در نزد اديب بزرگ ابو بحر صفوان بن ادريس و غير او درس خواند و در شعر و كتابت سرآمد شد . به سال 621 ه درگذشت . « 67 »\r\n( * * * ) محمد بن يخلفتن بن احمد بن تنفليت الجنفيسى الفازازى ، از مردم تلمسان بود . از مغرب به اندلس رفت . نزد طايفه‌اى از اعلام علم آموخت . فقيه و اديب و كاتبى بليغ و شاعرى توانا بود . گويند تمام صحيح بخارى يا بيشتر آن را از بر داشت . در قرطبه به سال 621 ه وفات كرد . « 68 » .\r\n( * * * ) احمد بن يزيد بن عبد الرحمان بن بقى بن مخلد بن يزيد الاموى از قرطبه بود . نزد ابن بشكوال و ابن مضاء و ابن فرقد و جمعى ديگر از علماى عصر خود علم آموخت . در فقه و حديث و ادب سرآمد شد . مدتى در مراكش عهده‌دار قضاى جماعت بود . بيشتر عمر خود را در مراكش گذرانيد ، آنگاه به قرطبه رفت اندكى پيش از مرگش قاضى قرطبه بود . علاوه بر فقه در ادب و شعر نيز دستى توانا داشت . در رمضان سال 625 ه در قرطبه درگذشت .\r\nتولدش به سال 537 ه بود . « 69 »\r\n( * * * ) اسماعيل بن احمد بن عبد الرحمان الانصارى از اشبيليه بود . معروف بود به ابن السراج . در قراآت و حديث تحصيل علم كرد . عربيت را از ابو اسحاق بن ملكون از استادان عصر خود آموخت چندى به كار قضا پرداخت . به سال 625 در اشبيليه درگذشت « 70 » .\r\n( * * * ) ابراهيم بن عيسى بن محمد بن اصبغ الازدرى ، از قرطبه بود . حديث و فقه مىدانست . عربيت را از ابو ذر الخشنى آموخت . در نحو استادى يافت . به قضاى دانيه رسيد .\r\n\r\n\r\n","description":"","footnote":"\r\n( 67 ) . التكمله 2107 .\r\n( 68 ) . التكمله شماره 1616 .\r\n( 69 ) . التكمله شماره 292 .\r\n( 70 ) . التكمله شماره 440 .\r\n","page_name":" 532 ","page_number":544},
  {"content":"\r\n\r\nچون در سال 621 ه اوضاع پريشان شد او نيز گرفتار آمد و در بلنسيه در بندش كشيدند .\r\nسپس آزاد شد و به مراكش رفت . از آثار اوست « مسائل الخلاف بين النحويين » در اواخر عمر قضاى سجلماسه داشت . در سال 627 ه درگذشت « 71 » .\r\n( * * * ) ثابت بن محمد بن يوسف بن خيار الكلاعى از لبله بود ، در غرب اندلس از آنجا به جيان آمد . سپس در غرناطه سكونت گزيد در قراآت و حديث و فقه تحصيل علم كرد . در قرطبه و اشبيليه و وادى آش سماع حديث نمود . استادان او كسانى بودند چون ابو القاسم بن بشكوال و ابو بكر بن بيبش و ابو بكر بن خطاب و ابو الحسن بن كوثر . در عربيت و نحو استاد بود . در سال 628 ه در غرناطه وفات كرد . « 72 »\r\n( * * * ) احمد بن عبد الله بن محمد الازدى ، از لقنت بود ، از اعمال مرسيه . به آموختن قراآت و فقه روى نهاد . در جزيرهء شقر به قضا نشست . سپس در دانيه . از اين گذشته مردى اديب بود . در ماه ربيع الاول سال 629 ه درگذشت . « 73 »\r\n( * * * ) محمد بن جابر بن على بن سعيد الانصارى از اشبيليه بود . به السقطى شهرت داشت در قرآن و حديث شاگرد نجبة بن يحيى و ابو الوليد بن نام و ابو ذر الخشنى بود . در عربيت و ادب نيز براعت يافت . در سال 630 درگذشت . « 74 »\r\n( * * * ) احمد بن مليك بن غالب التجيبى ، از ابده بود . معروف بود به ابن السقاء . از ابو محمد بن غلبون و ابو الخطاب بن واجب و ابن عات و ابن بقى علم قراآت و حديث آموخت . در عربيت و لغت شاگرد ابو عبد الله بن يربوع بود . در ابده به تدريس پرداخت . چون قشتاليان بر ابده مستولى شدند . او به غرناطه رفت و در آنجا زيستن گرفت و هم در آنجا بعد از سال 630 ه وفات كرد . « 75 »\r\n\r\n\r\n","description":"","footnote":"\r\n( 71 ) . التكملة شماره 440 .\r\n( 72 ) . التكمله شماره 626 .\r\n( 73 ) . التكمله شماره 297 .\r\n( 74 ) . التكمله شماره 1646 .\r\n( 75 ) . التكمله شماره 301 .\r\n","page_name":" 533 ","page_number":545},
  {"content":"\r\n\r\n( * * * ) بسام بن احمد بن حبيب بن شاكر الغافقى ، از جيان بود ، در مالقه مىزيست . از جماعتى از اقطاب عصر چون ابو عبد الله بن الفخار و ابو جعفر بن مضاء و ابو القاسم بن بشكوال علم آموخت . در منكب و ديگر شهرها منصب قضا داشت . افزون بر فقه و حديث شعر نيز نيكو مىگفت . در مالقه در ماه شعبان سال 631 ه وفات كرد . تولدش در سال 557 ه بوده است . « 76 »\r\n( * * * ) عبد الله بن محمد بن عبد الله . . . بن مطروح التجيبى از بلنسيه بود . و اصلش از سر قسطه . در فقه و قراآت و عربيت و ادبيات استاد بود . از استادان او عبد الله بن نوح و ابو ذر الخشنى و ابو الخطاب بن واجب و ابو محمد حوط الله بودند . از اهل شورا و فتوا بود . در بعضى از توابع بلنسيه و دانيه سمت قضا داشت . اديب و شاعر بود . در بلنسيه هنگامى كه مسيحيان آن شهر را محاصره كرده بودند به سال 635 درگذشت . تولد او سال 574 بوده است . « 77 »\r\nمحمد بن ابراهيم بن محمد بن . . . غالب بن حمدون الانصارى الخزرجى از الش ، از اعمال بلنسيه بود . در مرسيه و شاطبه از كسانى چون ابو الخطاب بن واجب و ابو عمران بن عات و ابو القاسم بن بقى و ابو سليمان حوط الله و ابو القاسم الملاحى علم آموخت . به حديث و فقه عنايتى تمام داشت و از ادب و لغت بهره‌اى وافر . به قضاى المريه رسيد . در غرناطه در ماه صفر سال 636 ه ، درگذشت . « 78 »\r\nمحمد بن على بن خضر بن هارون الغسانى ، از مالقه بود ، معروف به ابن عسكر . در فقه و لغت و ادب سرآمد مردم زمان خود بود . شعر نيز نيكو مىگفت . از آثار اوست كتاب « المشروع المروى فى الزياده على غريبى الهروى » و كتاب « نزهة الناظر فى مناقب عمار بن ياسر » و كتاب « الجزء المختصر فى السلو عن ذهاب البصر » و نيز رساله‌اى ، در زهد به نام « ادخار الصبر فى افتخار القصر و القبر » در ماه جمادى الاخر سال 636 به\r\n\r\n\r\n","description":"","footnote":"\r\n( 76 ) . التكمله شماره 606 .\r\n( 77 ) . التكمله شماره 2117 .\r\n( 78 ) . التكمله شمارهء 1660 .\r\n","page_name":" 534 ","page_number":546},
  {"content":"\r\n\r\nهنگامى كه عهده‌دار قضاى مالقه بود درگذشت . تولدش در حدود سالهاى 584 ه بوده است . « 79 »\r\n( * * * ) ابراهيم بن محمد بن ابراهيم از بطليوس بود مشهور به الاعلم ، به اشبيليه رفت .\r\nو قرآن و حديث و عربيت آموخت . او را كتابى است به نام « آداب اهل بطليوس » . به سال 637 ه درگذشت . « 80 »\r\n( * * * ) اسماعيل بن سعد السعود بن احمد بن هشام . . . بن عفير الاموى ، از لبله بود . در اشبيليه سكونت گزيد . از موالى بنى اميه بود . به حديث و فقه عنايتى خاص داشت . از ابو بكر بن خير و ابن بشكوال و ابن فرقد علم آموخت . در ايام فتنه قاضى مراكش بود . از آنجا به اشبيليه بازگرديد . در سال 637 ه درگذشت . « 81 »\r\n( * * * ) محمد بن اسماعيل بن محمد بن اسماعيل بن خميس الجمحى ، از قسنطانه از اعمال دانيه بود . فقه و حديث مىدانست . مصاحب و ملازم ابو عبد الله بن نوح بود . در ايام فتنه قاضى بلنسيه بود . شعر نيز نيكو مىگفت . چندى نيز قاضى شاطبه شد . در صفر سال 639 ه وفات كرد . « 82 »\r\n( * * * ) سهل بن محمد بن سهل بن ملك الازدى ، از غرناطه بود . در غرناطه از ابو عبد الله بن عروس و ابو الحسن بن كوثر و عبد المنعم بن الفرس علم آموخت . ديگر از استادان او در مالقه ابو عبد الله بن الفخار و در اشبيليه ابو بكر الجد و ابو عبد الله بن زرقون و ابو العباس بن مضاء و ابو الوليد بن رشد بودند . كاتبى مقتدر و شاعرى توانا بود به سبب سعايت برخى دشمنانش از وطنش غرناطه به مرسيه تبعيد شد و در آنجا بماند تا سال 635 ه كه المتوكل بن هود در المريه بمرد . از آثار اوست كتابى به ترتيب الكتاب سيبويه . در غرناطه در سال 639 ه وفات كرد . در سال 559 ه متولد شده\r\n\r\n\r\n","description":"","footnote":"\r\n( 79 ) . التكمله شمارهء 1661 .\r\n( 80 ) . التكمله شمارهء 447 .\r\n( 81 ) . التكمله 496 .\r\n( 82 ) . التكمله 1638 .\r\n","page_name":" 535 ","page_number":547},
  {"content":"\r\n\r\nبود . « 83 »\r\n( * * * ) محمد بن عبد الله بن عمر بن على بن . . . عمر الانصارى الاوسى الضرير ، از قرطبه بود . معروف به ابن الصفار . از ابو القاسم بن بشكوال و ابو الخير بن الجد و ابو عبد الله بن زرقون و ابن مضاء و ابو ذر الخشنى علم آموخت سپس براى تحصيل به مشرق سفر كرد . چون به مغرب بازگرديد در مراكش سكونت گزيد ، سرانجام به سال 639 ه در تونس وفات كرد . « 84 »\r\n( * * * ) على بن ابراهيم بن على معروف به ابن الفخار ، از اركش بود . نزد جمعى از علما چون ابن الغزال و ابن زرقون حديث و فقه آموخت . در ادبيات نيز استاد بود ، شعر نيز مىسرود . در رنده و جزيرة الخضراء منصب قضا داشت . در سال 642 ه در شريش درگذشت . « 85 »\r\n( * * * ) احمد بن محمد القيسى از قرطبه بود . معروف به ابن ابى حجه . از بزرگان خود و مقدم بر همه از ابن بشكوال و ابن مضاء و ابو العباس المجريطى علم آموخت و در علوم قرآن و حديث سرآمد شد . از آثار اوست كتاب « منهاج العباده » و كتاب « تفهيم القلوب فى آيات علام الغيوب » و كتاب « تسديد اللسان لذكر انواع البيان » چون قرطبه به دست مسيحيان افتاد به اشبيليه رفت و پس از چندى رهسپار ميورقه گرديد . در سال 643 ه در ميورقه جهان را وداع گفت . « 86 »\r\n( * * * ) احمد بن محمد بن وهب البكرى ، از شاطبه بود . از ابن نوح و ابن عات علم آموخت و در فقه و عربيت براعت يافت . در سال 645 ه به هنگامى كه مسيحيان مردم شاطبه را از شهر خود كوچ مىدادند او نيز شهر را ترك گفت و به اوريوله رفت و در همان سال وفات كرد . « 87 »\r\n\r\n\r\n","description":"","footnote":"\r\n( 83 ) . الذيل و التكمله ، نسخه خطى اسكوريال الغزيرى .\r\n( 84 ) . الذين و التكمله ( نسخه خطى موزهء بريتانيا ) .\r\n( 85 ) . التكمله شماره 307 .\r\n( 86 ) . التكمله شماره 310 .\r\n( 87 ) . التكمله شماره 310 .\r\n","page_name":" 536 ","page_number":548},
  {"content":"\r\n\r\n( * * * ) احمد بن على بن احمد . . . بن عبد الله الانصارى ، از قرطبه بود . در قرطبه و اشبيليه و جيان فقه و ادب آموخت . چندى كاتب والى قرطبه بود . چون قرطبه به دست مسيحيان افتاد ، به تونس رفت . سپس رهسپار مشرق شد تا حج بگزارد در راه در قوص در ماه رجب سال 646 ه درگذشت . « 88 »\r\n( * * * ) عبد الله بن قاسم بن عبد الله . . . بن خلف اللخمى از اشبيليه بود . معروف به الحرار و الحريرى . از ابو الحسن الشقورى و ابو محمد بن حوط الله و ابو القاسم الملاحى و ابن زرقون و ابن عات و ديگر اقطاب زمان علم آموخت . در ادب و حديث نام‌آور شد .\r\nشعر نيز نيكو مىگفت . از آثار اوست « حديقة الانوار » و آن ذيلى است بر « اقتباس الانوار » در انساب از الرشاطى . و كتاب « المنهج الرضى فى الجمع بين كتابين ابن بشكوال و ابن الفرضى » وفات او در اشبيليه به هنگامى كه در سال 646 آن را محاصره كرده بود ، وفات كرد . در سال 591 ه در جزيرهء شقر متولد شد . « 89 »\r\n( * * * ) محمد بن محمد بن احمد . . . بن سليمان الزهرى از بلنسيه بود . معروف به ابن محرز . نزد ابو عبد الله بن نوح و ابو بكر بن حمزه و ابو العطاء بن نذير علم آموخت . در حديث و فقه و ادب و لغت براعت يافت . شعر نيز نيكو مىگفت . چون مسيحيان بر بلنسيه مستولى شدند به افريقيه رفت و در بجايه فرود آمد . در سال 655 ه درگذشت .\r\nتولد او به سال 569 ه بوده است « 90 » .\r\n( * * * ) محمد بن ابراهيم بن محمد بن ابراهيم بن المفرح الاوسى معروف به ابن الدباغ از اشبيليه بود . در فقه براعت يافت . در فقه مذهب مالك در عصر خود يكتا بود . از نحو و لغت نيك آگاه بود . به غرناطه نقل كرد و مدتى در مسجد جامع شهر به تدريس نشست . به سال 668 ه درگذشت « 91 » .\r\n* * *\r\n\r\n\r\n","description":"","footnote":"\r\n( 88 ) . التكمله شماره 312 .\r\n( 89 ) . التكمله شماره 2121 .\r\n( 90 ) . التكمله شمارهء 1692 .\r\n( 91 ) . الاحاطه ( نسخهء خطى اسكوريال 1673 الغزيرى ) برگ 107 .\r\n","page_name":" 537 ","page_number":549},
  {"content":"\r\n\r\nدر اين عصر ، كه رنجها و محنتها به اندلس روى آورده بود و خورشيد تابانش روى به افول نهاده بود ، تصوف شكوفا شد و چند تن از اكابر متصوفه در آن ديار ظهور كردند كه به ذكر ايشان مىپردازيم :\r\n( * * * ) احمد بن عمر المعافرى ، از مرسيه بود او را ابن افرندو مىگفتند . از ابو على بن سكره و ابو بكر بن العربى و ابو محمد الرشاطى و غير ايشان كسب فيض كرد . به مشرق رفت و از برخى اقطاب آن ديار از جمله اصحاب امام غزالى علم آموخت . مردى محدث بود و حافظ . به زهد گرايش داشت . از تاريخ وفات او آگاهى نداريم . « 92 »\r\n( * * * ) ابراهيم بن محمد بن خلف بن سوار بن احمد بن حزب الله از بلفيق از اعمال المريه بود . در آنجا متولد شد و پرورش يافت . او را ابن الحاج مىگفتند . قراآت و حديث را از ابو محمد البسطى خطيب و ابن كوثر و ابن عروس و ابن ابى زمنين و ديگران فراگرفت .\r\nدر ادب و علوم زبانى نيز براعت يافت . سپس به تصوف روى آورد . مردم از هرسو به نزد او مىآمدند آن‌سان كه خلق كثيرى بر او گرد آمد . والى او را به مغرب تبعيد كرد . در ماه جمادى الاخر سال 616 ه در مراكش جهان را وداع گفت . « 93 »\r\n( * * * ) محمد بن عبد الله بن احمد بن محمد بن العربى المعافرى ، از اشبيليه بود . از خاندان قاضى ابو بكر بن العربى بود . در اشبيليه و قرطبه درس خواند . سپس به مشرق رفت و از ابو طاهر السلفى در اسكندريه كسب فيض كرد . بار دوم نيز به اسكندريه سفر كرد و شام و عراق و بغداد را ديد و از اكابر علماى آن بلاد علم آموخت و مجاور مكه شد .\r\nدر سال 604 ه به اشبيليه بازگرديد و به تدريس پرداخت . در سال 612 براى بار سوم به مشرق سفر كرد و سالى چند مجاور حرمين شد . آنگاه در طريق تصوف قدم نهاد و زهد پيشه نمود . در راه بازگشت به سال 617 ه در اسكندريه درگذشت « 94 » .\r\n( * * * ) جعفر بن عبد الله بن محمد بن سيدبونه الخزاعى العابد ، از قسنطانه از اعمال دانيه\r\n\r\n\r\n","description":"","footnote":"\r\n( 92 ) . التكمله شمارهء 190 .\r\n( 93 ) . التكمله شمارهء 434 .\r\n( 94 ) . التكمله شمارهء 1593 .\r\n","page_name":" 538 ","page_number":550},
  {"content":"\r\n\r\nبود . در قراآت و حديث درس خواند . از ابن هذيل و ابن النعمه علم آموخت . سپس به مشرق شد و فريضيهء حج بگزارد . چندى در اسكندريه از سلفى سماع حديث كرد سپس به موطن خود بازگرديد و عزلت و زهد اختيار كرد . در عصر خود يكى از اقطاب صوفيه در اندلس بود . در ماه ذو القعده سال 624 ه در سن صد سالگى وفات كرد . مدتها قبرش زيارتگاه مردم بود .\r\n( * * * ) محمد بن عبد الله بن محمد بن خلف بن قاسم الانصارى ، از بلنسيه بود . اصل ايشان از قلعهء ايوب در ثغراعلى بود . در قراآت و فقه و عربيت و ادب درس خواند . از ابو العطاء بن نذير و ابو عبد الله بن نوح و ابو الخطاب بن واجب كسب دانش كرد . سپس زهد و تصوف اختيار كرد و در مسجد جامع بلنسيه تفسير گفت . از آثار اوست كتاب « نسيم الصبا » در وعظ و كتاب « النفوس الزكيه فى الخطب الوعظيه » او از اساتيد ابن الابار بود . چون مسيحيان بلنسيه را محاصره كردند امير بلنسيه او را به مرسيه فرستاد تا مردم را برانگيزاند . در ماه رجب سال 640 در اوريوله وفات كرد . « 95 »\r\nمحمد بن مفضل بن حسن بن عبد الرحمان بن محمد بن مهيب اللخمى ، اصل او از طبيره از اعمال غرب بود . در المريه سكونت جست . فقيه و اديب و شاعر بود و به تصوف مايل . چندى عهده‌دار اداى خطبه در اشبيليه شد . سپس به تونس رفت . آنگاه به سبته .\r\nدر سال 645 درگذشت . از تأليفات او كتاب « الجواهر الثمينه » است . « 96 »\r\n( * * * ) اين فصل را پايان مىدهيم به ذكر قطب بزرگ صوفيه شيخ محيى الدين الطائى كه شيخ متصوفه است على الاطلاق . او محيى الدين محمد بن على بن محمد بن احمد بن عبد الله بن الطائى الحاتمى است . كنيهء او ابو محمد و ابو بكر است .\r\nاو را ابن عربى گويند ( بدون ال ) تا با علامه ابو بكر بن العربى اشتباه نشود . در ماه رمضان سال 560 در مرسيه متولد شد . چندى در اشبيليه زيستن گرفت . در مرسيه از مشايخ آن و نيز ابو القاسم بن بشكوال كه در آن ايام در مرسيه مىزيست علم آموخت .\r\n\r\n\r\n","description":"","footnote":"\r\n( 95 ) . التكمله شمارهء 1671 .\r\n( 96 ) . التكمله شماره 1682 .\r\n","page_name":" 539 ","page_number":551},
  {"content":"\r\n\r\nسپس رهسپار مغرب شد و در رمضان 597 در بجايه فرود آمد . و از مشايخ بجايه كسب دانش كرد . آنگاه براى گزاردن فريضه حج به مشرق آمد ولى به موطن خود باز نگرديد . در مكه و دمشق و بغداد به تحصيل علم پرداخت . و به تصوف گراييد . عشق به اين طريقت سراسر وجودش را تسخير نمود .\r\nمحيى الدين بر مذهب ظاهرى بود . براى نقل حديث از ابو طاهر السلفى اجازه عام داشت . اين عربى در تصوف چندان پيش رفت كه بعضى او را با عنوان « البحر الزاخر فى المعارف الهيه » ستوده‌اند . در اين باب آثارى ارزنده پديد آورده است . برخى از آنهاست : « الفتوحات المكيه » و « التدبيرات الالاهيه » و « فصوص الحكم » و « تاج الرسائل و منهاج الوسائل » و « كتاب العظمه » و « المتجليات » و « مفاتيح الغيب » و « لاعلام باشارات اهل الالهام » و « العباده و الخلوه » و « المدخل الى معرفة الاسماء » و « اسرار الخلوه » و « عقيدة اهل السنه » و « مناصحة النفس » و كتاب « اليقين » و « مشكات الانوار » صاحب فوات الوفيات از بيش از پنجاه اثر او ياد مىكند . ابن عربى آراء خود را در كمال آزادى بيان مىداشت . از برخى از آراء او بوى الحاد مىآمد . آن‌سان كه چون در مصر اين گونه آراء يا چنان كه او خود مىنامد اين شطحيات از او بروز كرد ، علماى مصر به‌هم برآمدند و او را به كفر و الحاد متهم كردند و اگر برخى به شفاعت بر نخاسته بودند خونش را مىريختند . ابن عربى آيتى بود در هوشمندى و قدرت حافظه سرعت خاطر . و نيز در فصاحت يكتا بود . صيت شهرت او در مشرق و مغرب پيچيد . در سن هشتاد سالگى در دمشق وفات كرد . در تاريخ وفات او اختلاف است : صاحب فوات الوفيات بيست و هشتم ماه ربيع الاول سال 638 ه را ذكر كرده ولى ابن الابار مىگويد بعد از سال 640 چشم از جهان بسته است .\r\nبسيارى از خاورشناسان به تحقيق در زندگى ابن عربى و بيان افكار و عقايد او و بررسى آثارش پرداخته‌اند . از اين جمله است آسين‌پلاسيوس و گلدزيهر و مكدونالد .\r\nابن عربى علاوه بر تفوقش در تصوف شعر نيز نيكو مىگفت . « 97 »\r\n\r\n\r\n","description":"","footnote":"\r\n( 97 ) . رجوع كنيد به فوات الوفيات ج 2 / ص 241 - 243 . التكمله شمارهء 1673 . و عنوان الدراية غبرينى ( چاپ الجزاير 1338 ه ) ص 97 - 99 .\r\n","page_name":" 540 ","page_number":552},
  {"content":"\r\n\r\n\r\nفصل سوم جنبش فكرى در اندلس در عصر موحدى ب\r\nدر فصل پيش شمار بزرگى از اعلام فكر اندلسى را در عصر موحدى ، از كسانى كه در علوم دينى نام‌آور شده بودند و نيز كسانى را كه علاوه بر علوم دينى از لغت و ادب نيز بهره گرفته بودند ، همچنين كسانى را كه در عرصهء تصوف ظهور كرده بودند ذكر كرديم . اكنون مىخواهيم به ذكر شمار ديگرى از اعلام فكر اندلسى كه در ديگر عرصه‌هاى انديشه صاحب نام و آوازه شده‌اند ، بپردازيم .\r\n\r\n1\r\nنخست به ذكر طايفه‌اى از علماى لغت و نحو و ادب و متعلقات آن مىپردازيم .\r\nاينان هرچند از جهت تعداد بسيار نيستند ولى در آن ميان به شخصيتهايى برمىخوريم كه از همانندان خويش در عصر نهضت و استقرار كمتر نبوده‌اند . از اين جمله‌اند :\r\n( * * * ) احمد بن محمد القيسى ، از جيان معروف به الفندرى . وى در جيان تحصيل علم\r\n\r\n","description":"","footnote":"","page_name":" 541 ","page_number":553},
  {"content":"\r\n\r\nآغاز كرد ، سپس به مرسيه رفت و در آنجا به فراگرفتن ادبيات زبان عربى پرداخت .\r\nسپس به الش از اعمال مرسيه نقل كرد و چندى در آنجا درنگ كرد . احمد بن محمد القيسى از علم طب نيز آگاه بود . در ماه ربيع الاول سال 559 ه در مرسيه وفات كرد . « 1 »\r\n( * * * ) ابو بكر بن سليمان بن سمحون الانصارى ، از قرطبه بود . در آنجا تحصيل خود آغاز نمود و در نحو بر اقران خود تفوق يافت . در وصف او مىگفتند كه در ميان معاصران خود ، در علم نحو همتايى ندارد . علاوه بر آن در علم حساب نيز ممارست داشت . از كسانى چون ابو جعفر بن مضاء و ابو محمد عبد الحق بن محمد الخزرجى و ابو القاسم بن بقى كسب دانش كرد . در سال 563 ه در قرطبه درگذشت . « 2 »\r\n( * * * ) عبد الرحمان بن محمد السلمى ، از شرق اندلس بود . او را ابن المكناسى مىگفتند در ادب و لغت و معرفت ايام عرب و رجال آن سرآمد شد . كاتبى بليغ و شاعرى توانا بود . در مراكش به سال 571 ه وفات كرد . « 3 »\r\n( * * * ) داود بن يزيد بن عبد الله السعدى النحوى . از قلعهء يحصب بود از اعمال غرناطه .\r\nدر غرناطه از ابو الحسن بن الباذش علم آموخت . سپس به قرطبه رفت . در عصر خود استاد نحويان بود . كسانى چون ابو بكر بن ابى زمنين و ابو الحسن بن خروف و ابو القاسم الملاحى از او علم آموختند . در سال 573 ه در سالخوردگى درگذشت . « 4 »\r\n( * * * ) عبد الله بن احمد بن على بن قرشى الحجرى ، از قرطبه بود . در شرق اندلس پرورش يافت . از ابو الحسن بن النعمه و ابو الوليدين الدباع و ابو عبد الله بن سعادة علم آموخت و در عربيت و ادبيات مهارت يافت . در نظم و نثر توانا بود . در قرطبه به سال 575 ه وفات كرد . « 5 »\r\n( * * * ) محمد بن احمد بن طاهر الانصارى . از مردم اشبيليه بود . نزد\r\n\r\n\r\n","description":"","footnote":"\r\n( 1 ) . التكمله شمارهء 178 .\r\n( 2 ) . التكمله شماره 591 .\r\n( 3 ) . صلة الصله از ابن الزبير . نسخه خطى كتابخانه القرويين .\r\n( 4 ) . التكمله شماره 855 .\r\n( 5 ) . التكمله شماره 2060\r\n","page_name":" 542 ","page_number":554},
  {"content":"\r\n\r\nابو القاسم بن الرماك و ابو الحسن مسلم درس خواند و بر اقران خويش فزونى يافت . به قصد بازرگانى به فاس رفت ولى مردم از او خواستند كه بماند و تدريس كند . او نيز بپذيرفت و چندى به تدريس مشغول شد . سپس رهسپار مشرق شد و در مصر و حلب و بصره كسب علم كرد . پس از اداى حج بازگشت و در بجايه فرود آمد . بر « الكتاب » سيبويه تعليقاتى نيكو دارد به نام « الطراز » . در بجايه به سال 580 ه درگذشت . « 6 »\r\n( * * * ) ابراهيم بن محمد بن منذر . . . بن ملكون الحضرمى النحوى ، از اشبيليه بود . در آنجا از ابو مروان الباجى و شريح بن محمد و ابو الوليد بن حجاح و ابو القاسم بن الرماك علم آموخت و در ادب عرب و لغت مهارت يافت . از كسانى است كه خليفه ابو يعقوب يوسف و جمعى از بزرگان ملك از او كسب دانش كرده‌اند .\r\nاز آثار اوست : « ايضاح المنهج » و شرحى بر « كتاب الجمل » زجاجى و شرحى ديگر بر كتاب « التبصرة » صميرى . در اشبيليه به سال 581 وفات كرد . « 7 »\r\n( * * * ) عبد الله بن محمد بن ابى عبيد بن عبد العزيز البكرى ، از قرطبه . اصل ايشان از لبله بود . در ايام ملوك الطوايف از سروران جزيرهء شلطيش بودند .\r\nجد او ابو عبيد البكرى دانشمند جغرافيايى است صاحب « المسالك و الممالك » و « معجم ما استعجم » . عبد الله نيز همانند جدش در ادب و لغت درخشيد . از ابو عبد الله بن مكى و ابو جعفر البطروجى و ابو بكر بن عبد العزيز علم آموخت . در ماه جمادى الاول سال 581 ه در قرطبه درگذشت . تولد او به سال 507 بوده است . « 8 »\r\n( * * * ) لب بن عبد الله بن لب بن احمد الرّصافى . منسوب به رصافهء بلنسيه . از ابو الحسن بن النعمه و غير او علم آموخت . در نحو سرآمد شد . در سال 590 ه وفات كرد « 9 » .\r\n( * * * ) جابر بن محمد بن نام بن ابى ايوب معروف به سليمان الحضرمى النحوى ، از اشبيليه بود . از ابو القاسم بن الرماك و ابو الحسن بن مسلم ادبيات آموخت . در زمان\r\n\r\n\r\n","description":"","footnote":"\r\n( 6 ) . التكمله شمارهء 1447 .\r\n( 7 ) . التكمله شمارهء 406 .\r\n( 8 ) . التكمله شمارهء 2071 .\r\n( 9 ) . التكمله شمارهء 946 .\r\n","page_name":" 543 ","page_number":555},
  {"content":"\r\n\r\nاو كسى تواناتر از او در شرح « الكتاب » سيبويه نبود . به سال 596 يا 597 ه درگذشت « 10 » .\r\n( * * * ) مصعب بن محمد بن مسعود الخشنى ، از جيان بود . ابو ذر كنيه داشت و به ابن ابى ركب معروف بود . در اندلس و مغرب ادبيات و لغت آموخت . از استادان او ابو اسحاق بن ملكون بود . كرسى تدريس داشت . شعر نيز مىسرود . مدتى در جامع اشبيليه اداى خطبه مىكرد . از آثار اوست « شرح غريب السير » ابو اسحاق و رساله‌اى در عروض . در ماه شوال سال 604 در فاس وفات كرد . « 11 »\r\n( * * * ) على بن محمد بن على بن خروف الحضرمى النحوى ، از اشبيليه بود و معروف به ابن خروف . كلام و اصول آموخت . از ابو مروان بن قزمان و ابو اسحاق ملكون و داود بن يزيد السعدى كسب ادب كرد و در اين صناعت از ائمه مبرز گرديد . در تمام عمر خود در اشبيليه و قرطبه و رنده و در مغرب ، در فاس و سبته به تدريس علوم ادبى پرداخت .\r\nبه مشرق نيز سفر كرد و مدتى در حلب زيست . بويژه در شرح « الكتاب » سيبويه مهارت داشت و بر آن شرح نوشت . گويند نسخه‌اى از شرح خود را نزد الناصر به مراكش برد و هزار دينار از او صله يافت . و نيز شرحى بر « كتاب الجمل » زجاجى نوشته است . در اشبيليه به سال 609 ه وفات كرد . « 12 »\r\n( * * * ) احمد بن طلحة بن محمد بن عبد الملك الاموى ، اصل او از يابره بود و در اشبيليه پرورش يافت . از ابو بكر بن طلحه علوم عربيت آموخت و در نحو و عروض سرآمد شد و صاحب تأليف . در حدود سال 620 ه درگذشت . « 13 »\r\n( * * * ) عبد الله بن محمد بن عبد العزير . . . بن سعدون الازدى ، از بلنسيه بود . در ادب عرب و لغت مهارت يافت . خط را نيكو مىنوشت و شعر نيكو مىگفت . به سال 622 وفات\r\n\r\n\r\n","description":"","footnote":"\r\n( 10 ) . التكمله شماره 655 .\r\n( 11 ) . التكمله شماره 1785 .\r\n( 12 ) . صلة الصلهء ابن الزبير . شماره 245 . فوات الوفيات ج 2 / ص 80 . الذيل و التكملهء ابن عبد الملك ( جلد اول نسخهء خطى رباط عكسى )\r\n( 13 ) . التكملة شمارهء 283 .\r\n","page_name":" 544 ","page_number":556},
  {"content":"\r\n\r\nكرد . « 14 »\r\n( * * * ) احمد بن محمد بن وهب البكرى ، از شاطبه بود . از كسانى چون ابن نوح و ابن عات كسب دانش كرد . و در صناعت عربيت مهارت يافت . چون مسيحيان شاطبه را اشغال كردند از آنجا بيرون آمد . در ماه رمضان سال 645 ه در اوريوله درگذشت « 15 » .\r\n( * * * ) محمد بن يحيى بن هشام بن عبد الله بن احمد الانصارى الخزرجى از جزيرة الخضراء بود . او را ابن البرذعى مىگفتند . از ابو ذر الخشنى و ابو الحسن بن خروف و ابو على الرندى و قاضى ابن رشد و ابو الحسن بن الصائغ و ابو محمد بن حوط الله و برادرش و ابو على الشلوبين كسب دانش كرد . در صناعت عربيت استاد شد . از آثار اوست « كتاب الافصاح بفوايد الايضاح » و « كتاب فضل المقال فى تلخيص ابنية الافعال » و كتاب « غرة الاصباح فى شرح ابيات الايضاح » در اواخر عمر خود به تونس رفت و ابن الابار در آنجا بود كه او را ديد . در ماه جمادى الآخر سال 646 ه در تونس وفات كرد « 16 » .\r\n( * * * ) ادريس بن محمد بن موسى الانصارى ، از قرطبه بود . از ابو جعفر يحيى الخطيب و ابو محمد حوط الله علم آموخت . در صناعت عربيت مهارت يافت .\r\nدر قرطبه به تدريس پرداخت . تا آنگاه كه در سال 633 ه قشتاليان قرطبه را اشغال كردند و او به سبته رفت و در آنجا به تدريس خود ادامه داد . در سال 647 ه وفات كرد . « 17 »\r\n( * * * ) حسن بن احمد بن الحصين بن عطاف العقيلى از جيان بود . از پدرو ديگر مشايخ شهر خود علم آموخت و در ادبيات عربى به استادى رسيد . جيان از مناطق تفوق زبان و ادب عرب بود . او را شرحى است بر « مقصورة ابن دريد » . تاريخ وفات او در جايى ذكر نشده است . « 18 »\r\n( * * * ) موسى بن على بن عامر ، از اشبيليه بود . معروف به الجزيرى . زيرا اصل او از\r\n\r\n\r\n","description":"","footnote":"\r\n( 14 ) . التكمله شمارهء 2110 .\r\n( 15 ) . التكمله شماره 310 .\r\n( 16 ) . التكمله شمارهء 522 .\r\n( 17 ) . التكمله شماره 1684 .\r\n( 18 ) . التكملة شماره 692 .\r\n","page_name":" 545 ","page_number":557},
  {"content":"\r\n\r\nجزيرة الخضراء بود . در قراآت و حديث و عربيت مهارت يافت . او را شرحى است بر كتاب « لحن العامهء » زبيدى و شرح « التبصره » صميرى و كتابى ديگر به نام « الاستيضاح فى شرح الايضاح » . به تاريخ وفاتش دست نيافتيم . « 19 »\r\nاين بحث در باب علماى لغت و نحو را با ذكر امام و قطب ايشان در اين عصر علامه ابو على عمر بن محمد بن عمر بن عبد الله الازدى الاشبيلى الشلوبين به پايان مىآوريم . پسرش گفته است كه او را شلوبين مىگفتند زيرا مويى سرخ و چشمانى سبز داشت . نانوا بود . به تحصيل علم پرداخت و از كسانى چون ابن بشكوال و ابن حبيش و ابن كوثر علم آموخت . در زبان و ادب عرب سرآمد شد آن‌سان كه از اطراف براى اخذ دانش به نزد او مىآمدند .\r\nدر اين صناعت امام مشرق و مغرب بود بىهيچ منازعى . بسيارى از بزرگان چون قاضى ابو عبد الله بن عياض و ابو العباس الازدى و ابو بكر بن رشيق و ابو عمر بن حوط الله از او كسب دانش كردند . در اشبيليه مصاحب ابن زهر بود . در ايام المنصور به مراكش رفت و بازگرديد . قريب شصت سال به تدريس مشغول بود . او را شرحى است بر كراسهء منسوب به جزولى و براى تكميل آن كتاب « التوطئه » را تأليف كرده است . در اواخر ماه صفر سال 645 ه به هنگام محاصرهء اشبيليه توسط قشتاليان در آن شهر وفات كرد . تولد او در سال 562 ه بوده است . « 20 »\r\n\r\n2\r\nدر عصر موحدين شعر در اندلس و مغرب شكوفا شد . خلفاى موحدين شعر خوب را تشخيص مىدادند و مدايحى كه سبب نشان دادن هيبت و قدرت دولت موحدى مىشد ارج مىنهادند از اين‌رو شعرا را مىنواختند و بر جوائز و صلاتشان مىافزودند . دولت موحدى\r\n\r\n\r\n","description":"","footnote":"\r\n( 19 ) . التكملة شمارهء 15\r\n( 20 ) . ابن الزبير : صلة الصله . به كوشش لوى پروونسال رباط سال 1937 . شمارهء 128 . ابن عبد الملك ، الذيل و التكمله الجزء الرابع ، ( نسخه خطى موزه بريتانيا )\r\n","page_name":" 546 ","page_number":558},
  {"content":"\r\n\r\nبراى خود شاعرانى داشت كه شعر خود را در خدمت آن دولت گذاشته بودند .\r\nاز آن جمله بودند الجراوى و ابن حزمون و ابن مجبر كه غالبا در مناسبات خوش چون فتوحات و غير آن قصايد مىپرداختند و نيروى خلافت موحدى و مجد و عظمت و سعادت آن را به گوش مردم مىرسانيدند .\r\nشعر اندلسى در اوايل عصر موحدى امتداد طبيعى آن از عصر ملوك الطوايف بود و اين در صورتى است كه دورهء كوتاه مرابطين را كه در آن توجه چندانى هم به شعر نمىشد مستثنى كنيم . اين حركت نيرومند نه تنها در عصر انحلال و انقراض اواخر موحدين از پاى نيفتاد ، بلكه آن محنتها و فتنه‌ها سبب شكوفاتر شدن آن گرديد . در اين ايام شاعران بودند كه با قصايد دلگداز و سوزناك خود نداى اندلس مجروح را به گوش جهان اسلام مىرسانيدند\r\nاكنون به ذكر شاعران بزرگى كه در اين عهد خواه در اندلس و خواه در مغرب ظهور كرده‌اند مىپردازيم . خلافت موحدى اين شاعران را به دربار خود جذب مىكرد زيرا اندلس در اين زمان قطرى از اقطار دولت بزرگ موحدى بود .\r\n( * * * ) ابو عبد الله محمد بن حسين بن عبد الله بن حبوس ، از فاس بود .\r\nابن حبوس مردى عالم و محقق بود و شاعرى بزرگ . المراكشى مىگويد طريقهء او در شعر چون طريقهء ابن هانى اندلسى بود . همانند او الفاظ نيكو را برمىگزيد . ابن حبوس در عصر مرابطين در ميدان شعر آشكار شد و به مدح بعضى از امرا پرداخت ولى او را به بعضى از اعمال متهم كردند كه مجبور شد به اندلس گريزد و زمانى چند در شلب فرود آيد . چون موحدين بر سر كار آمدند خود را به زير علم آنان كشيد و در جبل طارق با جمعى ديگر از شعراء با خليفه عبد المؤمن ديدار كرد و او را با قصيده‌اى كه در جاى خود به آن اشارت كرده‌ايم بستود . از آن پس از مداحان ابو يعقوب يوسف و امراى بنى عبد المؤمن بود . شعرش در ديوانى بزرگ گرد آمده است . و آن دليل جزالت و قوت شاعرى اوست . در سال 570 ه در سن هفتاد سالگى وفات كرد . « 21 »\r\n\r\n\r\n","description":"","footnote":"\r\n( 21 ) . التكمله شمارهء 1711 . المراكشى ، المعجب ، ص 117 و 118 .\r\n","page_name":" 547 ","page_number":559},
  {"content":"\r\n\r\n( * * * ) محمد بن عبد الرحمان بن عبد العزيز بن ابى العافية الازدى از غرناطه بود . به الكتندى مشهور بود زيرا اصلش از كتنده بود . اديب و شاعر و كاتب بود . از بزرگان زمانش علم آموخت . ابو سليمان بن حوط الله و ابو القاسم الملاحى و جز آن دو از او حديث روايت كرده‌اند .\r\nالكتندى در سال 583 ه جهان را بدرود گفت . « 22 »\r\n( * * * ) عبد الرحمان بن محمد بن مغاور از شاطبه بود . خود از علماى محقق بود . از ابو على الصدفى و غير او علم آموخت . از كاتبان بليغ و شاعران بزرگ بود . در ماه صفر سال 587 ه درگذشت . « 23 »\r\n( * * * ) ابو رجال بن غلبون نيز شاعر و كاتبى ارجمند بود ، از مردم مرسيه . جماعتى از اقطاب چون ابو بحر صفوان و ابو الربيع بن سالم از او علم آموخته‌اند . از راويان شعر ابن خفاجه بود و از او كسب فيض كرده است . به سال 579 ه وفات كرد . « 24 »\r\n( * * * ) ابو عبد الله محمد بن غالب البلنسى الرفّاء معروف به الرصافى - رصافهء بلنسيه - در بلنسيه متولد شد . و در غرناطه و مالقه زيستن گرفت . در شعر و ادب براعت يافت . ظهور او در اواخر عصر مرابطين بود . از كسانى است كه خليفه عبد المؤمن را مدح كرده است ، بدان هنگام كه به جبل طارق آمد ، در سال 556 . رصافى قصيدهء غرائى با اين مطلع در حضور او برخواند :\r\n لو جئت نار الهدى من جانب الطور * قبست ما شئت من علم و من نور \r\nرصافى در اين هنگام در عنفوان جوانى بود ولى در عرصهء شعر نيك درخشيده بود . مردى متواضع و كريم النفس بود . از صفت رفوگرى روزى خويش مىخورد و شعر را وسيله تقرب خود به درگاه ملوك و بزرگان نمىساخت . رصافى در ماه رمضان سال 572 ه در مالقه چشم از جهان فروبست . « 25 »\r\n\r\n\r\n","description":"","footnote":"\r\n( 22 ) . التكمله شمارهء 1458 .\r\n( 23 ) . ابن الزبير ، صلة الصله ، نسخهء ياد شده .\r\n( 24 ) . التكمله شمارهء 882 .\r\n( 25 ) . المراكشى ، المعجب ص 119 و 124 . ابن خلكان ، وفيات الاعيان ج 2 / ص 10 . التكمله شمارهء 1416 .\r\n","page_name":" 548 ","page_number":560},
  {"content":"\r\n\r\n( * * * ) محمد بن عيسى بن عياض القرطبى ، در ادب و كتابت يكتا بود ، « المقامه العياضيه » در غزل به او منسوب است . تاريخ وفات او در جايى ذكر نشده است . « 26 »\r\n( * * * ) ابو بحر صفوان بن ادريس بن ابراهيم التجيبى ، از مرسيه بود .\r\nحديث و ادب آموخت و در نثر و نظم براعت يافت از اقطاب كتاب و شعرا بود . او را رسائل عديده و قصايد جليله است . از آثار اوست « عجالة المحتفز و بداهة المستوفز » و نيز او را كتابى است به نام « زاد المسافر » . در جوانى در مرسيه در ماه شوال سال 598 درگذشت .\r\nتولد او در سال 561 ه بوده است . « 27 »\r\n( * * * ) محمد بن احمد بن الصابونى الصدفى ، از اشبيليه بود . از بزرگترين علما و ادباى عصر خود . ابن الابار او را اولين و آخرين شعراى اندلس وصف كرده است ، البته سخن او از مبالغه‌اى خالى نيست . صابونى به اسكندريه رفت و در راه قاهره به سال 640 ه وفات كرد . « 28 »\r\n( * * * ) طلحة بن يعقوب بن . . . طلحة الانصارى ، از شاطبه بود و اصل او از جزيرهء شقر .\r\nشاعر و كاتبى توانا بود . در ماه رمضان سال 618 ه وفات كرد . « 29 »\r\n( * * * ) محمد بن عيسى بن محمد بن اصبغ ، معروف به ابن المناصف . اصل او از قرطبه بود .\r\nپدرش در ايام شورش بر ضد مرابطين از آنجا بيرون آمد و در افريقيه وطن گزيد و محمد بن عيسى در آنجا زاده شد .\r\nعلاوه بر شعر در فقه و ادب و لغت نيز دستى توانا داشت . از آثار اوست « الدرة السنيه فى المعالم السنيه » و « الانجاد فى الجهاد » و « كتاب الاحكام » . در مراكش در ماه ربيع الاول سال 620 ه درگذشت . « 30 »\r\n( * * * ) على بن محمد بن احمد بن حريق ، از بلنسيه بود . در لغت و ادب مهارت داشت .\r\n\r\n\r\n","description":"","footnote":"\r\n( 26 ) . التكملة شمارهء 1406 .\r\n( 27 ) . التكمله شمارهء 1895 .\r\n( 28 ) . فوات الوفيات ج 2 / ص 168 . ابن الابار ، الحلة السيراء ص 249 و 250 .\r\n( 29 ) . التكمله شماره 913 .\r\n( 30 ) . التكمله شماره 1606 .\r\n","page_name":" 549 ","page_number":561},
  {"content":"\r\n\r\nحافظ اشعار و ايام عرب بود و شعر نيكو مىگفت . شعرش در اندلس رواج بسيار يافت .\r\nابن حريق در سال 622 ه در بلنسيه وفات كرد . « 31 »\r\n( * * * ) محمد بن على بن حماد بن عيسى الصنهاجى ، از قلعهء نىحماد بود . در بجايه زندگى مىكرد . سپس به اندلس داخل شد و به قضاى جزيرة الخضراء منصوب شد ، سپس به قضاى سلا . كاتبى بليغ و شاعرى توانا بود . ديوان شعرش مشهور است . از اوست : « الاعلام بفوايد الاحكام » و شرح « ارجوزهء ابن دريد » . وفات او در سال 628 ه بود . « 32 »\r\n( * * * ) محمد بن ادريس بن على بن ابراهيم ، از جزيرهء شقر بود ، معروف به مرج الكحل . از بزرگترين و تواناترين شاعران زمان خود بود . بويژه در غزل و وصف مبتكر بود . زمانى چند در غرناطه بود . صيت شهرتش در انحاء اندلس پيچيد . كسانى چون ابو الربيع بن سالم و ابو عبد الله بن ابى البقاء و ابن عسكر و نيز ابن الابار از شاگردان او بوده‌اند .\r\nمحمد بن ادريس در ماه ربيع الاول سال 634 ه وفات كرد . « 33 »\r\n( * * * ) ابو بكر بن هشام بن عبد الله بن هشام . . . بن عبد الغافر الازدى ، از قرطبه بود . نزد بزرگان زمان خويش فقه و حديث آموخت و در ادب براعت يافت . كاتبى بليغ و شاعرى توانا بود . گاه به دبيرى و قضا نيز برگزيده شد . در سال 635 ه در جزيرة الخضراء وفات كرد . « 34 »\r\n( * * * ) عبد الرحمان بن حزمون از مرسيه بود . شاعرى توانا بود و در ادب و تاريخ استاد .\r\nدر مدح و هجاء هردو دست داشت . چندبار به مراكش رفت .\r\nبار آخر از والى مرسيه به نام المجريطى نزد خليفه المستنصر به تظلم آمده بود .\r\nمجريطى او را دربند كشيده و تازيانه زده بود . چون در نزد خليفه ثابت شد كه او\r\n\r\n\r\n","description":"","footnote":"\r\n( 31 ) . ابن الزبير ، صلة الصله شماره 263 . فوات الوفيات ج 2 / ص 70 .\r\n( 32 ) . التكمله شماره 1637 .\r\n( 33 ) . التكمله شماره 1656 .\r\n( 34 ) . التكمله شماره 598 .\r\n","page_name":" 550 ","page_number":562},
  {"content":"\r\n\r\nمجريطى را هجو نكرده است خليفه او را اجازت داد كه بازگردد و با مجريطى هرچه خواهد بكند . ابن حزمون به اندلس بازگرديد در حالىكه فرمان المستنصر را با خود داشت . چون به مرسيه رسيد خبر يافت كه المستنصر مرده است و بدين‌گونه به آرزوى خود نرسيد . ابن حزمون در سال 630 ه درگذشته است . « 35 »\r\n( * * * ) ابراهيم بن سهل الاشبيلى . يهودى بود و اسلام آورد . در شعر بويژه در موشحات توانا بود . از بهترين قصايد او قصيده‌اى است در مدح رسول اكرم . در عنفوان جوانى در رودى غرق شد به سال 649 ه . در آن هنگام كه مسيحيان اشبيليه را محاصره كرده بودند و مردم در رنج بودند ، او قصيده‌اى ساخت و مردم را به صبر و پايدارى ترغيب كرد . « 36 »\r\n( * * * ) احمد بن محمد بن عيسى . . . بن عبد الرحمان بن حجاج اللخمى ، از اشبيليه بود .\r\nمعروف بود به الافيلح ( مصفّر افلح ) اديب و شاعر بود . وزارت المتوكل بن هود بر عهده داشت . او را ارجوزه‌اى است مخمس در سير به نام « نظم الدرر و نثر الزهر » بهترين اثرى است در اين موضوع . در شعر امراى بنى عبد المؤمن را ستوده است . « 37 »\r\n( * * * ) مالك بن عبد الرحمان بن على ، كنيهء او ابو الحكم بود و معروف به ابن المرحل .\r\nاز فقه و ادب آگاه بود . چندى قضاى غرناطه و ديگر شهرها داشت . شاعرى توانا بود با شعرى رقيق و مطبوع . ابن الخطيب چند قصيدهء او را نقل كرده است . در سال 699 ه وفات كرد . تولدش در سال 604 ه بوده است . « 38 »\r\n( * * * ) ابو العباس احمد بن عبد السلام الجراوى ، از تادلا بود . در مراكش سكونت داشت .\r\nشاعرى توانا بود و عالم به علوم ادبى و حافظ اصول بلاغت . بارها از اندلس سفر كرد .\r\nكتاب « صفوة الادب و ديوان العرب » را براى خليفه المنصور حاوى برگزيدهء اشعار\r\n\r\n\r\n","description":"","footnote":"\r\n( 35 ) . الذيل و التكمله ، الجزء الرابع ، نسخه خطى موزهء بريتانيا . البيان المغرب ، ص 74 - 77 .\r\n( 36 ) . نفخ الطيب ، ج 4 / ص 304 .\r\n( 37 ) . الذيل و التكمله . الجزء الاول نسخهء خطى رباط ، عكسى ، برگ 110 و 111 .\r\n( 38 ) . الاحاطه نسخهء خطى اسكوريال برگ‌هاى 189 - 196 .\r\n","page_name":" 551 ","page_number":563},
  {"content":"\r\n\r\nشعراى عرب گرد آورد . اين ديوان در مغرب انتشارى عظيم داشت . آن‌سان كه كتاب « الحماسه » در مشرق « 39 » . همچنين قصايد ابن مجبر را در مدح المنصور در ديوانى جمع‌آورى كرد .\r\n( * * * ) ديگر از شعراى عصر موحدين ابو الحسن الرعينى و ابو زيد الفازازى و عبد الرحمان الجزولى كه صاحب « البيان المغرب » از آنان ياد كرده است . « 40 »\r\nذكر كسانى ديگر را چون ابن طفيل وادى آشى و ابن الابار القضاعى و ابو المطرف بن عمر المخزومى كه خود از اكابر شعراى بزرگ اين عصراند در جاى خود مىآوريم .\r\nزيرا ابن الابار بيشتر مورخ است تا شاعر و ابن عميره در زمرهء دبيران است و ابن طفيل در شمار فلاسفه و علماء .\r\n\r\n3\r\nدر عصر موحدى بسيارى از كاتبان بليغ مىزيسته‌اند كه اكنون به ذكر برخى از آنان مىپردازيم :\r\n( * * * ) ابو القاسم محمد بن ابراهيم بن خيره معروف به المواعينى ، از قرطبه بود .\r\nدر اشبيليه مىزيست از ابن مغيث و ابن مكى و ابن العربى و ابن ابى الخصال علم آموخت .\r\nنخست دبير السيد ابو اسماعيل والى غرناطه بود . سپس در دستگاه ابو جعفر بن عبد المؤمن به كار پرداخت . از آثار اوست : « ريحان الاعراب و ريعان الشباب » و « الوشاح المفصل » و « الامثال السائره » و كتابى به شيوهء « بهجة المجالس » ابن عبد البر ، در ادب .\r\nدر سال 564 يا بنابر قول ابن الابار حدود 570 در مراكش وفات كرد . 41\r\n( * * * ) ابو الحكم ابراهيم بن على بن ابراهيم بن محمد الانصارى ، اصل او از وادى آش بود . در مالقه سكونت گزيد معروف بود به ابن هرودس .\r\nدر ايام فتنه و آشوب كاتب احمد بن ملحان الطائى بود كه در وادى آش فرمان\r\n\r\n\r\n","description":"","footnote":"\r\n( 39 ) . التكمله شماره 323 .\r\n( 40 ) . وفيات الاعيان ، ج 2 / ص 432 و 494 .\r\n","page_name":" 552 ","page_number":564},
  {"content":"\r\n\r\nمىراند . علامه ابن طفيل نيز در آنجا بود . به سال 573 وفات كرد . « 42 »\r\n( * * * ) ابو عبد الرحمان بن طاهر ، زعيم مرسيه بود . در ايام فتنه و آشوب از او در زمرهء كاتبان عصر مرابطين ياد كرديم « 43 » .\r\n( * * * ) على بن ابراهيم بن محمد بن عيسى بن الخير الانصارى ، از بلنسيه بود . اصل او از مردم قشتيل بود . كاتب السيد ابو الربيع سليمان بن عبد اللّه بن عبد المؤمن بود .\r\nآثار متعدد دارد . از جمله « مختصر عقد الفريد » و كتاب « مشاهير الموشحين بالاندلس » در ماه ربيع الاخر سال 591 درگذشت « 44 »\r\n( * * * ) حسن بن حجاج بن يوسف الهوارى التجيبى ، اصل او از بجايه بود . در مراكش مىزيست . چندبار به اندلس سفر كرد . در اشبيليه اداى خطبه مىكرد . در فاس به سال 598 وفات كرد « 45 » .\r\n( * * * ) ابو الفضل محمد بن على بن طاهر بن تميم القيسى ، از بجايه بود . معروف به ابن محشره . عالم و متكلم و اديب و شاعر و كاتب بود . شاگرد ابو القاسم القالمى بود . خليفه ابو يعقوب يوسف او را متولى كتابت سر نمود و در اين منصب قدرت خويش بنمود . پس از مرگ ابو يعقوب به خدمت خليفه يعقوب المنصور درآمد .\r\nدر مجموعهء رسائل موحدين ، نامه‌هاى زيادى به انشاء اوست كه حاكى از تفوق او در اين صناعت است . وفات او در سال 598 ه بود « 46 » .\r\n( * * * ) محمد بن احمد بن جبير بن محمد بن جبير الكنانى . اصل او از بلنسيه بود .\r\nپدرش در شاطبه فروآمد و سپس به غرناطه نقل كرد . ابن جبير نخست قرآن و حديث آموخت و در ادب و كتابت و شعر سرآمد گرديد . در جوانىاش در سبته كاتب السيد ابو سعيد عثمان بن عبد المؤمن بود . سپس به دبيرى والى غرناطه گماشته شد و صاحب جاه\r\n\r\n\r\n","description":"","footnote":"\r\n( 42 ) . التكمله شمارهء 397 .\r\n( 43 ) . رجوع كنيد به بخش اول اين كتاب صفحه\r\n( 44 ) . الذيل و التكمله ، نسخهء خطى بريتانيا ، برگ‌هاى 41 - 43\r\n( 45 ) . التكمله شمارهء 722 .\r\n( 46 ) . عنوان الدرايه ص 30 . المعجب ص 149 .\r\n","page_name":" 553 ","page_number":565},
  {"content":"\r\n\r\nو ثروت گرديد . آنگاه زهد پيشه گرفت و در سال 578 ه براى اولين بار به مشرق آمد و حج به‌جاى آورد . در مكه از ابو حفص اليانشى سماع حديث كرد . در دمشق از ابو طاهر الخشوعى « مقامات حريرى » را فراگرفت و به اندلس بازگرديد . در آنجا به تدريس نشست و اشعار زاهدانه‌اش به دست مردم افتاد . بار ديگر در سال 585 ه به مشرق سفر كرد و باز به مغرب بازگرديد . بار سوم در سال 601 ه راه سفر در پيش گرفت و در مكه و بيت المقدس به درس نشست و حديث گفت . در ماه شعبان سال 614 در اسكندريه وفات كرد . تولدش در مرسيه يا شاطبه به سال 540 بوده است . از آثار او سفرنامهء گرانبهاى اوست به نام « اعتبار الناسك فى ذكر الاثار الكريمه و المناسك » يا به‌طور اختصار رحلهء ابن جبير است . ابن جبير در سفرنامهء خود مشاهدات و ملاحظات خود را به اسلوبى نيرومند آورده است . « 47 »\r\n( * * * ) در اواسط عصر موحدى در عرصهء كتابت بنى عياش ظهور كردند . اينان از اقطاب بلغا بودند . خاندانى اندلسى كه به مغرب آمدند . نخستين كسى از ايشان كه به خدمت دستگاه خلافت موحدى درآمد ابو الحسن بن عياش از كاتبان خليفه عبد المؤمن و پسرش خليفه ابو يعقوب يوسف بود . ديگر محمد بن عبد العزيز بن عياش بود كاتب خليفه ابو يوسف يعقوب المنصور و پسرش الناصر ، آنگاه نوبت به ابو الحسن على بن عياش بن عبد الملك رسيد كاتب خليفه الناصر و پسرش يوسف المستنصر . شخص بارز اين خاندان ابو عبد اللّه محمد بن عبد العزيز بن عبد الرحمان بن عبد اللّه بن عياش التجيبى بود . از مردم برشانه « 48 » از اعمال المريه . به مغرب آمد و در مراكش سكونت گزيد و در ادب و علوم لغت سرآمد شد . در بلاغت و بيان و شعر قطب زمان خود بود . ابن عياش كاتب خليفه المنصور شد و او همان كسى است كه به امر المنصور بر ضد ابن رشد و يارانش چنان ادعانامهء پرطنينى را صادر كرد .\r\nپس از خليفه المنصور به دبيرى الناصر و پس از او به دبيرى يوسف المستنصر\r\n\r\n\r\n","description":"","footnote":"\r\n( 47 ) . التكمله شمارهء 1581 .\r\n( 48 ) . به اسپانيايى  anahcuP \r\n","page_name":" 554 ","page_number":566},
  {"content":"\r\n\r\nرسيد . در دستگاه موحدين مقامى بس رفيع يافت ، چنان كه خليفه المنصور او را بسيار دوست مىداشت و او را با ابن عياش حكايات و اخبار بسيار است . اين عياش در ماه جمادى الاخر سال 618 ه در مراكش درگذشت . تولد او به سال 550 ه در برشانه بود . « 49 »\r\n( * * * ) پسرش احمد بن عبد العزيز بن عبد الرحمان بن عياش منصب كتابت خليفه يوسف المستنصر و سپس خليفه المأمون را بر عهده داشت . متولى قضاى تلمسان و سبته شد . در محرم سال 629 ه وفات كرد . « 50 »\r\n( * * * ) ابو بكر عزيز بن عبد الملك بن محمد بن خطّاب القيسى ، از خاندان خطّاب از اعيان مرسيه بود . اينان از قرن چهارم هجرى در زمرهء رؤساى مرسيه بودند . چون ابن هود در سال 625 ه بر مرسيه غلبه يافت او را به نيابت خود به رياست مرسيه برگزيد ولى هنوز زمانى نگذشته بود كه ابو جميل زيان امير سابق بلنسيه بر او غلبده يافت و كار به بند برنهادن و سپس قتل او در سال 636 ه انجاميد . او را به طريقت صوفيه گرايش بود . « 51 »\r\n( * * * ) ابو عبد الله محمد بن محمد بن احمد الانصارى معروف به ابن الجنّان ، از مرسيه بود .\r\nمحدث وراوى و كاتبى بليغ و شاعرى توانا بود . چندى دبير ابن هود بود . سپس به خدمت ابو جميل زيان درآمد و آن به هنگامى بود كه او بر مرسيه غلبه يافته بود . چون مسيحيان در سال 640 ه مرسيه را اشغال كردند ، به اوريوله رفت و چندى در آنجا زيست . سپس با جماعتى از مردم شرق اندلس به افريقيه رفت و در بجايه فرود آمد .\r\nميان او با برخى كاتبان معاصرش چون ابو المطرف بن عميره مراسلات بود . در سال 650 ه در بجايه وفات كرد . « 52 »\r\n\r\n\r\n","description":"","footnote":"\r\n( 49 ) . التكمله شماره 1596 . الاحاطه ، نسخهء خطى ياد شده اسكوريال برگ‌هاى 50 - 59 .\r\n( 50 ) . التكمله شمارهء 300 . الذيل و التكمله نسخهء خطى پاريس برگ 174 .\r\n( 51 ) . الحلة السيراء ص 249 - 253 . الذيل و التكمله ، نسخهء خطى پاريس .\r\n( 52 ) . الاحاطه نسخهء خطى اسكوريال 1673 الغزيرى . برگهاى 14 - 18 . و نيز عنوان الدرايه ، ص 213 و 215 .\r\n","page_name":" 555 ","page_number":567},
  {"content":"\r\n\r\n( * * * ) احمد بن محمد بن عبد الرحمان . . . بن على القضاعى ، از اشبيليه بود . در نظم و نثر توانا بود . در آغاز كاتب برخى از واليان اندلس از فرزندان و نوادگان عبد المؤمن بود .\r\nدر ايام الناصر به مراكش آمد . و چندى در آنجا ماند . سپس به اشبيليه رفت و آنگاه بار ديگر با هيأتى از مردم اشبيليه به مراكش آمد . تابيعت مردم اشبيليه را به خليفه السعيد اعلان دارد . در اين سفر خليفه را در قصيده‌اى بستود و از او بهره‌ها گرفت . در مراكش به سال 657 ه درگذشت . « 53 »\r\n( * * * ) على بن محمد بن على بن هيصم الرعينى ، از اشبيليه بود . محدثى توانا بود و از علوم مختلف آگاهى داشت . نزد جمعى از امراى اندلس و مغرب به كار پرداخت . از جمله كاتب المتوكل بن هود بود . پس از مرگ او به خدمت محمد بن الاحمر صاحب غرناطه درآمد . ميان او و ابو عبد الله بن الجنان و ابو المطرف بن عميره مكاتبات دوستانه بود .\r\nصاحب التكمله آنها را ذكر كرده است . در سال 666 ه در مراكش بمرد . « 54 »\r\n( * * * ) ابو المطرف احمد بن عبد الله بن الحسين بن عميرة المخزومى از جزيرهء شقر بود ، از اعمال بلنسيه . در آنجا به سال 582 متولد شد . در بلنسيه به تحصيل حديث و فقه پرداخت ولى به لغت و ادب شوقى وافر داشت و در نثر براعت يافت . ابو المطرف از جمعى از اقطاب زمان خود چون ابو الخطاب بن واجب و ابو الربيع بن سالم و ابو على الشلوبين و ابو عمر بن عات و ابو محمد بن حوط الله علم آموخت . در اوريوله و شاطبه سمت قضا داشت . زمانى نيز كاتب امير ابو جميل زيان بود . در اين دورهء پرآشوب و تاريك تاريخ شرق اندلس رسائل مهمى از او صادر شده كه همه دليل بر قدرت بلاغت او در ترسل است .\r\nدر اواخر عهد المستنصر كه اوضاع شرق اندلس آشفته گرديد ، ابن عمير دريافت كه ديگر ماندنش در بلنسيه را روى نيست . از اين روى به مغرب رفت و به خدمت خليفهء\r\n\r\n\r\n","description":"","footnote":"\r\n( 53 ) . الذيل و التكمله ، المجلد الاول نسخهء خطى پاريس برگ 171 و 172 .\r\n( 54 ) . الاحاطه ، نسخهء خطى ياد شده در اسكوريال برگ 328 و 329 . الذيل و التكمله ج 4 / نسخهء خطى موزهء بريتانيا .\r\n","page_name":" 556 ","page_number":568},
  {"content":"\r\n\r\nموحدى الرشيد پيوست . سپس به قضاى سلا و مكناسه منصوب شد . چون خليفه المعتضد ( السعيد ) درگذشت به سبته رفت . در آنجا جمعى از بنى مرين بر او شوريدند و همه اموالش را غارت كردند ، و او با حالى سخت پريشان به افريقيه بازگرديد و زمانى چند در بجايه درنگ كرد . سپس به تونس شد و از امير آن المستضر بالله بهره‌ها يافت و از سوى او قضاى قسنطينه ، سپس قضاى قابس يافت چندى نيز دبير المستنصر شد . ابن عميره علاوه بر كفايت در شعر نيز اسلوبى عالى داشت . او را تأليفى است در تاريخ ميورقه و افتادنش به دست مسيحيان . در اين كتاب از اسلوب عماد الاصفهانى در كتاب او « الفتح القدسى » پيروى كرده و نيز او را كتابى است به نام « التعقيب على فخر الدين الرازى فى كتاب المعالم » در اصول فقه و كتابى به نام « ثورة المريدين » و غير آن ، ابن هانى سبتى رسائل او را در دو جلد گرد آورده و آن را « بغية المستطرف و غنية المستظرف » من كلام امام الكتابة ابن عميرة ابى المطرف » ناميده است . اين عميره در سن پيرى در ماه رمضان سال 658 ه و به قولى در ماه ذو الحجهء سال 656 ه در تونس جهان را بدرود گفت . « 55 »\r\n\r\n4\r\nدر عصر موحدين شمار اندكى از مورخين و راويان ظهور كرده‌اند ولى از اين شمار اندك آثارى گرانبها و موفق و مهم برجاى مانده كه ما را با بسيارى از حوادث آن ايام آشنا مىسازد . اين سلسلهء نفيس از كتاب « الصلهء » ابن بشكوال آغاز مىشود و ما در ضمن مورخين عصر مرابطين شرح احوال او را بازنموديم . آنگاه ابن الابار آمد و معجم خود « التكمله » را براى تكميل و اتمام « الصله نوشت و تا كمى بعد از سال 650 ه پيش رفت . پس از اين الابار نوبت به علامهء مغربى ثقه ابن عبد الملك المراكشى متوفى\r\n\r\n\r\n","description":"","footnote":"\r\n( 55 ) . الاحاطه ( 1956 ) ج 1 / ص 179 - 186 . عنوان الدرايه . ص 178 - 180 .\r\n","page_name":" 557 ","page_number":569},
  {"content":"\r\n\r\nدر اواخر قرن هفتم رسيد و او معجم مفصل خود را به نام « الذيل و التكمله لكتابى الموصول و الصله » تأليف كرد . و آنچه كه آن دو مورخ پيشين از قلم انداخته بودند تدارك نمود . در ضمن بسيارى از مطالب تاريخى ارزشمند را چه در مغرب و چه در اندلس و نيز شمارى از اسناد تاريخى را كه گاه منحصربه‌فرد هستند در اثر خود بياورد . ابن عبد الملك در اواخر عصر موحدى مىزيست و پايان آن را نيز درك كرد و پس از آن حدود يك ثلث قرن ديگر زنده بود . پس از ابن عبد الملك نوبت مورخ ديگرى مىرسد به نام ابو جعفر بن الزبير متوفى به سال 708 ه و او نيز معجم ديگرى از تراجم رجال اندلس و مغرب ترتيب داد به نام ، صلة الصله ، تا مگر اين رشتهء گرانبها را هرچه كاملتر سازد ، ما در آتيه به بيان احوال اين مورخان خواهيم پرداخت .\r\n( * * * ) ابن صاحب الصلاة ، عبد الملك بن محمد بن احمد بن محمد بن ابراهيم الباجى ، ابو مروان و ابو محمد كنيه داشت . به ابن صاحب الصلاة و صاحب تاريخ مشهور است . پيش از اين شرح‌حال او را بيان داشتيم و از اثر ارزشمند او به نام « المن بالامامه » سخن گفتيم . در باب تاريخ وفات او اختلاف است ، آنچه از مطاوى كتابش برمىآيد معلوم مىشود كه تا اواخر قرن ششم هجرى زنده بوده است و به ظن قوى در حوالى سال 605 ه وفات كرده است . « 56 »\r\n( * * * ) ابو محمد عبد الواحد بن على التميمى المراكشى در شهر مراكش به سال 581 ه متولد شده ، در كودكى به فاس رفته و در آنجا قرآن و نحو آموخت ، سپس در سال 603 ه به اندلس رفت و چندى در آنجا درنگ كرد و به مراكش بازگشت . تا سال 611 ه در مراكش ماند و بار ديگر رهسپار اندلس گرديد . در آنجا به خدمت برخى از واليان موحدين پيوست . در سال 613 ه رهسپار مشرق شد و چندى در مصر درنگ كرد و كتاب خود « المعجب فى تلخيص اخبار المغرب » را در آنجا نوشت .\r\nدر آنجا از تاريخ اندلس به ايجاز سخن گفته ولى تاريخ مغرب را در عصر مرابطين و موحدين با تفصيل بيشتر مىآورد . بخصوص به نگاشتن تاريخ موحدين علاقهء بيشتر\r\n\r\n\r\n","description":"","footnote":"\r\n( 56 ) . رجوع كنيد به جلد سوم اين كتاب .\r\n","page_name":" 558 ","page_number":570},
  {"content":"\r\n\r\nدارد و اين بدان سبب است كه از آغاز ميان او و امراى موحدين روابط استوار دوستانه بوده است . هرچند تاريخ او از لغزشهايى خالى نيست باز هم از منابع پرارزش و استوار تاريخ دولت موحدى است و تاريخ اين دولت را از زمان عبد المؤمن تا عهد الناصر دربر دارد . به تاريخ وفات او دست نيافتيم . « 57 »\r\n( * * * ) محمد بن سعيد بن محمد . . . . بن مدرك الغسانى از مالقه است . حديث و فقه را نزد چند تن از بزرگان زمان چون ابو بكر بن العربى بياموخت . و در روايت و تاريخ و علم انساب مهارت يافت . گويند كتابخانهء او بزرگترين كتابخانهء شهر او بوده است . به تاريخ وفات او دست نيافتيم . « 58 »\r\n( * * * ) احمد بن محمد الازدى مورخ ، از قرطبه بود . از شاگردان ابن بشكوال ملازم مسجد جامع بود . در عبادت و عزلت بسيارى از تواريخ و مواليد و وفيات را ذكر كرده ولى از آثار او چيزى به ما نرسيده است . در سال 611 ه وفات كرده است . « 59 »\r\n( * * * ) ابو القاسم محمد بن عبد الواحد بن مفرج بن حريث بن مروان الغافقى ، از غرناطه بود و معروف به الملاحى ، منسوب به الملاحه ديهى از اعمال البيره نزديكى غرناطه .\r\nاسلاف او از آنجا بوده‌اند . از جمعى از اقطاب عصر خويش علم آموخت ، چون ابو الحسن بن كوثر و ابو محمد بن الفرس و ابو عبد الله بن بونه و ابو بكر بن ابى زمنين . در روايت و ادب و تاريخ سرآمد شد . او را آثارى است چون كتاب « تاريخ علماء البيره و انساب و انبائهم » كه متاخران چون ابن الخطيب و ديگران از او بسيار اخذ كرده‌اند و « كتاب الشجره فى الانساب الامم العرب و العجم » و كتاب « الاربعين حديثا » نيز استدارك « كتاب الصحابهء » ابن عبد البر . در ماه شعبان سال 619 ه وفات كرد . تولد او در سال 549 ه بوده است . « 60 »\r\n\r\n\r\n","description":"","footnote":"\r\n( 57 ) . المعجب ص 130 و 187 و 189 و 203 كه به بعضى از مراحل زندگى خود اشارت دارد .\r\n( 58 ) . التكمله شمارهء 1412 .\r\n( 59 ) . التكمله شمارهء 269 .\r\n( 60 ) . التكمله شمارهء 1604 . الاحاطه ، نسخه خطى در اسكوريال 1673 الغزيرى برگ 146 .\r\n","page_name":" 559 ","page_number":571},
  {"content":"\r\n\r\n( * * * ) عيسى بن سليمان بن عبد الله بن عبد الملك الرعينى معروف به ابن الرندى زيرا اصل او از رنده بود و در مالقه سكونت گزيد . نخست در اندلس به كسب دانش پرداخت .\r\nسپس به مشرق رفت . و حج به‌جاى آورد . بيست سال در آن ديار به كسب علم پرداخت .\r\nسپس به مالقه بازگشت و به تدريس نشست . كتاب « الصحابه ، » از اوست . به سال 632 ه درگذشت . « 61 »\r\n( * * * ) محمد بن عبد الله بن ابراهيم بن عبد الله بن قسوم اللخمى ، از اشبيليه بود . اديب و شاعر بود و زاهد و عابد ، صيت شهرتش در همه‌جا پيچيد . شعرش منحصر در زهديات بود . كتابى به نام « محاسن الابرار فى معاملة الجبار » در اخبار صلحاى اشبيليه نوشت .\r\nدر ماه ذو الحجهء سال 639 ه وفات كرد « 62 » .\r\n( * * * ) ابو عبد اللّه محمد بن عبد اللّه بن ابى بكر القضاعى معروف به ابن الابّار ، بدون شك از بزرگترين مورخان اندلس بود . در فقه و كتابت و شعر نيز سرآمد همگان بود . به سال 595 در بلنسيه متولد شد . خاندان او اصلا از انده نزديكى بلنسيه بود . نخست نزد پدرش به تحصيل پرداخت . آنگاه نزد جماعتى از بزرگان زمان چون ابو عبد اللّه بن نوح و ابو جعفر الحصّار و ابو الخطاب بن واجب و ابو سليمان بن حوط اللّه و بزرگ محدثان اندلس ابو الربيع بن سالم كسب دانش كرد .\r\nابن الابار به جمع‌آورى اخبار شوق بسيار داشت ، در آغاز جوانى به غرب اندلس سفر كرد و قرطبه و اشبيليه را ديدار كرد و در هرجا فرود مىآمد نزد دانشمندان آن تلمذ مىكرد . به قضاى دانيه برگزيده شد ولى تقدير او را براى كارهاى بزرگترى ذخيره كرده بود . از اين قرار كه منصب كتابت السيد ابو زيد والى موحدى بلنسيه يافت .\r\nچون بر ضد موحدين در بلنسيه شورش افتاد و الرئيس ابو جميل زيان بن مردنيش بر آن غلبه يافت ، ابن الابار دبيرى او به عهده گرفت . ولى به زودى - در سال 636 ه بلنسيه به دست مسيحيان افتاد . ابن الابار به هنگام تسليم در كنار امير خود بود و سند\r\n\r\n\r\n","description":"","footnote":"\r\n( 61 ) . صلة الصله ، ص 51 .\r\n( 62 ) . التكمله شماره 1669 .\r\n","page_name":" 560 ","page_number":572},
  {"content":"\r\n\r\nتسليم و شروط آن را مىنوشت . سپس از سوى ابو جميل زيان به تونس آمد تا نداى مردم اندلس به گوش جهان اسلامى برساند . در اين سفر بود كه قصيده خود را به مطلع :\r\n ادرك بخيلك خيل الله اندلسا * ان السبيل الى منجاتها درسا \r\nسرود و خواند و ما در جاى خود از اين واقعه ياد كرديم . آنچه بر آن مىافزائيم اين است كه ابن الابار از اين واقعه سخت ملول شد و ديگر در وطن منكوب ماندن نتوانست و از آنجا بار ديگر رهسپار تونس شد .\r\nدر اواخر سال 636 ه به تونس رسيد . چندى در كنف حمايت امير آن ابو زكريا الحفصى بزيست و نگارش علامت سلطانى بر عهدهء او بود . در سال 647 امير ابو زكريا بمرد و پسرش المستنصر باللّه به‌جاى او نشست . ابن الابار در زمرهء خواص مجلس علمى او درآمد ، ولى به زندگى خويش اطمينان نداشت زيرا همواره در معرض دسايس دشمنان خود بود . تا روزى به سلطان تلقين كردند كه ابن الابار بر او طعن مىزند و در پردهء تعريض او را به ريشخند مىگيرد . سلطان فرمان داد او را تازيانه بزنند سپس بكشند . چنان كردند و پس از تازيانه به ضرب نيزه كشتند و در همانجا كه كشته بودندش كتابهايش را آتش زدند . مرگ او بدين‌گونه دلگداز در روز بيست و يكم محرم سال 658 ه / هشتم ژانويهء سال 1260 م بود . بدينگونه به زندگى يكى از شخصيتهاى بزرگ اندلس در قرن هفتم هجرى پايان داده شد .\r\nاز ابن الابار آثار بسيار منظوم و منثور باقى مانده است . نفيسترين نوشته‌هاى او نوشته‌هاى تاريخى اوست . از آن‌رو كه خود در متن حوادث بوده نوشته‌هاى تاريخى او از ارزش فراوانى برخوردار است .\r\nمهمترين مصنفات او در تاريخ بدون شك كتاب « التكمله لكتاب الصله » ست كه در ضمن شرح احوال رجال مطالب تاريخى بسيارى را دربردارد . ابن الابار اين كتاب را به اشارهء استاد خود ابو الربيع بن سالم بزرگ علماى شرق اندلس در آن روزگار ، نوشته است و خواسته است كه كتاب او تكملهء كتاب « الصلهء » ابن بشكوال قرطبى باشد .\r\n\r\n","description":"","footnote":"","page_name":" 561 ","page_number":573},
  {"content":"\r\n\r\nابن الابار مىگويد كه كتاب خود را در سال 636 ه به پايان آورده « 63 » و تا سال 655 ه يعنى دو سال پيش از وفاتش در آن نظر مىكرده است و بر آن مىافزوده « 64 » .\r\nابن الابار در « التكمله » توجه خاصى به علماى شرق اندلس و حوادث تاريخى آن دارد .\r\nابن الابار در اين منطقه زاده شده و جوانى خويش به‌سرآورده و با جماعت كثيرى از علماى آن ديار ديدار كرده است . ديگر از آثار ابن الابار كتاب « الحلة السيراء » است .\r\nو آن نيز مجموعهء نفيسى است در رجال اندلس و مغرب ، از قرن اول هجرى تا قرن هفتم .\r\nديگر كتاب « المعجم فى اصحاب القاضى ابى على الصدفى السرقسطى » . ابن الابار در اين كتاب از قاضى عياض كه در شرح احوال شيوخ خود معجمى ترتيب داده تقليد كرده است . اينهاست چند مجموعهء تراجم از ابن الابار كه به دست ما رسيده است « 65 » از خلال بعضى آثار او درمىيابيم كه او را دو معجم ديگر بوده است ، معجمى از شيوخ خود و معجمى از اصحاب ابن العربى . يكى ديگر از آثار او كه به دست ما رسيده مجموعهء كوچكى است به نام « اعتاب الكتاب » شامل شرح‌حال جمعى از دبيران اندلس و مشرق « 66 » . ابن الابار آثار ديگرى هم داشته كه به دست ما نرسيده است چون « درر السمط و اخبار السبط » المقرى در « نفح الطيب » از اين كتاب ياد مىكند و خود از آن برگرفته است . ديگر كتاب « معدن اللجين فى مراثى الحسين » نيز در كتابخانهء اسكوريان مخطوطى است با عنوان « تحفة القادم » تأليف ابن الابار و آن گزيده‌اى است از اشعار شعراى اندلس و غير آن‌كه همراه با شرح‌حال آنهاست .\r\n\r\n\r\n","description":"","footnote":"\r\n( 63 ) . التكمله شمارهء 1660\r\n( 64 ) . التكمله شماره 1656 .\r\n( 65 ) . كتاب « التكمله » در دو جلد در مادريد به سال 1887 به چاپ رسيده و نيز چاپ ناقصى از آن در قاهره ( 1955 ) « المعجم فى اصحاب القاضى ابى على الصدفى » را نيز كتابخانه الاندلسيه در سال 1886 چاپ كرده .\r\nالحلة السيراء يك‌بار به كوشش دوزى به‌طور ناقص و با حذف بعضى از تراجم به چاپ رسيده به سال 1851 و بخشى از آن تحت عنوان نصوص بنى عباد  » muradidabbA airotsiH «  به كوشش دوزى به چاپ رسيده و بعضى ديگر به كوشش ميللر در  egartieB .  اخيرا دكتر حسين مونس سراسر كتاب را محققانه در سال 1964 به چاپ رسانيده است .\r\n( 66 ) . نسخهء خطى در كتابخانهء اسكوريال شماره 1731 الغزيرى .\r\n","page_name":" 562 ","page_number":574},
  {"content":"\r\n\r\nابن الابار در « الحلة السيراء » از كتاب ديگرى از آن خود ياد مىكند با عنوان « ايماض البرق فى ادباء الشرق » « 67 » . ابن الابار در آثار خود تصويرى از روزهاى شوربختى اندلس در عرصه انقراض و انهدام باقى گذاشته كه در ديگر كتب تاريخ اندلس ديده نمىشود . « 68 »\r\n( * * * ) على بن موسى بن سعيد الاندلسى معروف به ابن سعيد مغربى . اصل او از قلعهء يحصب است از اعمال شمالى غرناطه . ابن سعيد اديب و جهانگرد بود ، از خاندانى از ادبا و مورخين كه مدت پنج قرن سابقهء تاريخى دارند . اينان از پى هم كتابى مفصّل در فضايل شهرهاى اندلس و مغرب و مشرق به وجود آورده‌اند شامل دو بخش « كتاب المشرق فى حلى المشرق » و « كتاب المغرب فى حلى المغرب » اين كتاب را على بن موسى آخرين شخصيتى كه از اين خاندان برخاسته به اتمام رسانيده است .\r\nعلى بن موسى به سال 610 ه در غرناطه متولد شد . شهرهاى اندلس و مغرب و مشرق را سياحت كرد و در سال 673 ه در دمشق درگذشت . كتاب او يك اثر تاريخى و جغرافيايى ارزشمند است با اسلوبى و الا . او را كتب ديگرى است ، از جمله « المرقص و المطرب » و « ملوك الشعر » و « الطالع السعيد فى تاريخ بنى سعيد » و « لذة الاحلام فى تاريخ امم الاعجام » و « نشوة الطرب فى تاريخ جاهلية العرب » و غير آنها . « 69 »\r\n( * * * ) احمد بن يوسف بن فرتون السلمى از مردم فاس . در سبته سكونت داشت و به ابن فرتون مشهور بود . به تاريخ و سير و تراجم رجال توجه داشت همچنين به حديث .\r\nكتابى در تراجم دارد به نام « الذيل » . در ماه شعبان سال 660 ه در سبته وفات كرد . « 70 »\r\n\r\n\r\n","description":"","footnote":"\r\n( 67 ) . الحلة السيراء ص 222 .\r\n( 68 ) . براى شرح‌حال ابن الابار رجوع كنيد به فوات الوفيات ج 2 / ص 226 و 227 . نفح الطيب ج 2 / ص 578 - 580 . عنوان الدرايه ص 183 و 186 . تاريخ الدولتين ص 27 . و نيز :  192 . P , dibi , seugioB snoP 692 \r\n( 69 ) . فوات الوفيات ج 2 / ص 89 - 91 . و نيز :  603 . P , seugioB snoP \r\n( 70 ) . در مقدمه الصله ، ص ط .\r\n","page_name":" 563 ","page_number":575},
  {"content":"\r\n\r\n( * * * ) در اواخر عصر موحدى و پس از آن به اندك‌زمانى ، شمارى از مورخين و اصحاب معاجم و سير ظهور كردند كه از منابع سرشار ما در نگارش تاريخ اين عصر بوده‌اند . از اين شمار است ابو عبد اللّه محمد المراكشى معروف به ابن عذارى صاحب مجموعهء جليل القدرى در تاريخ اندلس و مغرب به نام « البيان المغرب » . ما در آغاز اين كتاب در فصل نقد مأخذ به اهميت آن اشارت كرديم . از زندگى ابن عذارى اطلاعات چندانى نداريم جز اينكه مىدانيم در نيمهء دوم قرن هفتم و اوايل قرن هشتم مىزيسته و در سال 712 ه چنان كه خود در كتاب خود آورده است زنده بوده شايد اندكى پس از اين تاريخ وفات كرده است . « 71 »\r\n( * * * ) ابن القطان صاحب كتاب « نظم الجمان » در عصر خليفه المرتضى زنده بوده و ما در آغاز كتاب در نقد مآخذ به آن اشاره كرديم .\r\n( * * * ) احمد بن ابراهيم بن الزبير ، مشهور به ابن الزبير ، از جيان بود . در سال 627 ه در آن شهر متولد شده و در سال 708 در غرناطه وفات كرد . مجموعه‌اى نفيس از تراجم رجال به نام « صلة الصله » كه ذيل « الصلهء » ابن بشكوال است برجاى نهاده است حاوى شرح‌حال رجال عصر موحدين و مرابطين . « 72 »\r\n( * * * ) ابو عبد اللّه محمد بن عبد الملك بن محمد بن سعيد الانصارى الاوسى المراكشى .\r\nفقيهى جليل القدر بود و مورخى ثقه . چندى قاضى جماعت بود . از او مجموعه‌اى بزرگ در تراجم احوال رجال مغرب و اندلس برجاى مانده شامل چند جلد ضخيم كه پنج جلد آن در كتابخانه‌هاى موزهء بريتانيا و كتابخانه ملى پاريس و دار الكتب المصريه پراكنده است و نيز بخشى از آن در اسكوريال است . ما در نقد مآخذ در آغاز كتاب از آن ياد كرديم . از زندگى مؤلف آن چيز فراوانى نمىدانيم جز آنكه او در نيمهء دوم قرن هفتم هجرى مىزيسته و در اواخر قرن هفتم و شايد اوايل قرن هشتم وفات كرده است .\r\n\r\n\r\n","description":"","footnote":"\r\n( 71 ) . رجوع كنيد به البيان المغرب ، القسم الثالث ، ص 454 .\r\n( 72 ) . كتاب صلة الصله به اهتمام لوى پروونسال منتشر شده است . شرح‌حال ابن الزبير در مقدمهء آن ( ص ه ) منقول از تكملهء ابن عبد الملك آمده است .\r\n","page_name":" 564 ","page_number":576},
  {"content":"\r\n\r\nمجموعهء ابن عبد الملك « الذيل و التكمله للكتابى الموصول و الصله » ناميده مىشود و مراد از آن دو كتاب : كتاب ابن الفرضى و « الصلهء » ابن بشكوال است . ابن عبد الملك كتاب خود را در اسلوبى ادبى با نقدى قوى نوشته و در ضمن آن به بسيارى از حوادث تاريخى اشارت كرده است .\r\n\r\n","description":"","footnote":"","page_name":" 565 ","page_number":577},
  {"content":"\r\n . \r\n","description":"","footnote":"","page_name":" 566 ","page_number":578},
  {"content":"\r\n\r\n\r\nفصل چهارم جنبش فكرى در اندلس در خلال عصر موحدى ج\r\nاكنون به بيان يكى از مهمترين جنبه‌هاى فكرى در عصر موحدين مىپردازيم ، جنبهء علوم و فنون . در اين عرصه ، عرصهء علوم و فنون ، اندلس در عصر موحدين به اوج شكفتگى خود رسيد . حتى به برخى نامها برمىخوريم كه در سراسر تاريخ انديشهء اسلامى در شمار بزرگترين شخصيتها هستند . از آن ميان به چند تن از نوابغ بزرگ چون ابن طفيل و ابن زهر و ابن رشد و ابن الروميه و ابن البيطار اشاره مىكنيم .\r\nموحدين با وجود آنكه حكومتشان رنگ دينى داشت برعكس مرابطين كه با علوم و فلسفه مخالفت مىورزيدند ، علما و فلاسفه را گرامى مىداشتند . اگر از حادثه‌اى كه در عصر المنصور رخ داد و ابن رشد و يارانش متهم به فساد عقيده شدند و مورد تعقيب قرار گرفتند ، بگذريم مىتوانيم ادعا كنيم كه دولت موحدين حامى علوم و ادبيات و هنر بود . در اين عصر جمعى از علما زندگى مىكردند كه در فلسفه و طب و گياهشناسى و رياضيات و نجوم و هندسه از نوابغ عصر خود بودند و در قرون وسطا در زمرهء استادان بزرگ . ما اكنون به شرح‌حال ايشان مىپردازيم .\r\n\r\n","description":"","footnote":"","page_name":" 567 ","page_number":579},
  {"content":"\r\n\r\n\r\n1\r\nدر طب جمع كثيرى نام‌آور شدند و از آن ميان بودند :\r\n( * * * ) ابو جعفر احمد بن محمد الغافقى القرطبى كه در طب و داروشناسى حذاقت يافت . در اطراف اندلس و افريقيه به گردش پرداخت و انواع گياهان دارويى را گرد آورد و آنها را از جهت علمى تقسيم نمود و با نامهاى عربى و لاتينى و بربرى يادداشت كرد . كتاب او « الادوية المفرده » از مهمترين مراجع طبى در زمان او بود . به سال 561 ه درگذشت .\r\n( * * * ) عبيد اللّه بن غلندة الاموى ، اصل او از سرقسطه است و در اشبيليه مىزيست .\r\nخاندان او پس از استيلاى مسيحيان بر سرقسطه در سال 512 ه شهر را ترك كردند و نخست به قرطبه رفتند . عبيد اللّه در آنجا به تحصيل علم پرداخت . سپس رهسپار اشبيليه شد و در آنجا رحل اقامت افكند . در ادب و شعر براعت يافت ولى در طب سرآمد همگان شد و نامش به عنوان يك طبيب حاذق بر سر زبانها افتاد . در اواخر عمر از دريا گذشت و رهسپار مغرب گرديد و در مراكش استقرار يافت و در آنجا به سال 581 ه در سن نود و هفت سالگى درگذشت « 1 »\r\n( * * * ) ابو مروان عبد الملك بن محمد بن جريول ، از بلنسيه بود . در قرطبه مىزيست و معروف بود به ابن كنبراط . از مبرزين در معرفت طب بود و از سرآمدان اين صناعت .\r\nبسيارى از اقطاب زمان از او كسب دانش كرده‌اند . مقدم بر همه ابو الوليد بن رشد است .\r\nتاريخ وفات او را در جايى نيافتم . « 2 »\r\n( * * * ) عبد اللّه بن سيد امير اللخمى ، از شلب بود ، از ناحيهء غرب اندلس . در حديث و نحو و طب مهارت يافت و بيش از همه در طب مشهور گرديد . « 3 »\r\n( * * * ) ابو بكر محمد بن عبد الملك بن زهر بن عبد الملك بن زهر الايادى . از خاندانى\r\n\r\n\r\n","description":"","footnote":"\r\n( 1 ) . التكمله شمارهء 2180 .\r\n( 2 ) . التكمله شماره 1714 .\r\n( 3 ) . التكمله شماره 2075 .\r\n","page_name":" 568 ","page_number":580},
  {"content":"\r\n\r\nمشهور در اشبيليه . فرزند علامه و طبيب بزرگ ابو مروان عبد الملك و نوادهء ابو العلاء بن زهر . در جلد سوّم اين كتاب از پدر و جدش سخن گفتيم . « 4 » ابو بكر نزد پدر و جدش علم طب آموخت و هم در حديث و ادب و لغت مهارت يافت . از زمان ابو يعقوب يوسف به دربار موحدين درآمد و صاحب مقامات مهم ادارى گرديد . سپس به عنوان طبيب خاص خليفه برگزيده شد . در اواخر ماه ذو الحجهء سال 595 ه وفات كرد . خليفه محمد الناصر خود بر او نماز خواند و او را در مقبرهء امرا به خاك سپردند . در سال 507 ه متولد شده بود . « 5 »\r\n( * * * ) احمد بن داود بن يوسف الجذامى ، از باغه از اعمال غرناطه بود . اديب و نحوى و لغوى بود و در صناعت طب حاذق . از آثار ادبى او شرح كتاب « آداب الكتاب » ابن قتيبه است . كتابى نيز در شرح « مقامات حريرى » آغاز كرد ولى آن را به پايان نياورد . به سال 598 ه درگذشت . « 6 »\r\nابو جعفر بن الحسين بن احمد بن الحسين بن حسان القضاعى ، از انده بود ، از اعمال بلنسيه . در مرسيه متولد شد . نخست به تحصيل حديث پرداخت . سپس به مشرق سفر كرد و در اين سفر همراه ابن جبير بود و با او در دمشق و بغداد به تحصيل علم پرداخت و با او به مغرب بازگرديد . در علم طب حذاقت يافت . در اين صناعت تأليفى داشته كه نام آن ذكر نشده است . در مراكش به سال 599 وفات كرد . « 7 »\r\nعبيد اللّه بن محمد بن عبيد اللّه . . . بن ابراهيم بن الواليد المذحجى ، از باغه بود . در قرطبه سكونت داشت و هم در آنجا حديث و ادب و طب آموخت . در طب بيشتر شاگرد ابو مروان عبد الملك بن جريول البلنسى و ابو نصر بن الحجام و محمد بن ظهير بود .\r\nعلاوه بر طب در شعر و نثر نيز مهارت داشت .\r\nابن الطيلسان مىگويد خاندان او همه پزشك بودند تا عهد عبد الرحمان الداخل .\r\n\r\n\r\n","description":"","footnote":"\r\n( 4 ) . بخش اول اين كتاب ص\r\n( 5 ) . التكمله شماره 1499\r\n( 6 ) . التكمله شمارهء 240\r\n( 7 ) . التكمله شماره 241 .\r\n","page_name":" 569 ","page_number":581},
  {"content":"\r\n\r\nابن الوليد در ماه ربيع آلاخر سال 612 وفات كرد . « 8 »\r\n( * * * ) محمد بن على بن احمد بن عبد الرحمان القرشى الزهرى . از اشبيليه بود .\r\nحديث و روايت آموخت و در طب حذاقت يافت . حكام و بزرگان براى معالجه نزد او مىآمدند . چون والى موحدى اشبيليه بيمار شد او نيز در شمار طبيبان معالج او بود . در سال 623 ه در حالىكه سنين عمرش از نود گذشته بود بمرد . « 9 »\r\n( * * * ) احمد بن عتيق بن على بن خلف . . . . بن سعيد ، از سلاله عبد الرحمان الداخل بود . اصل او از سرقسطه بود . از طب و علوم اوايل آگاه بود . چندى در شريش به قضا نشست . سپس در ايام امارت ابو العلى المأمون در اشبيليه نزد او رفت و تقرب يافت .\r\nچون المأمون دعوى خلافت كرد ، او را به ميان قبايل مغرب فرستاد تا برايش بيعت بستاند . او نيز در كار خود موفق شد . با المأمون به مغرب آمد و چون اوضاع را پريشان يافت از خليفه اجازت خواست و به اندلس بازگرديد و در مالقه اقامت گزيد . پس از اطاعت موحدين بيرون آمد و به ابن هود پيوست . متهم شد كه به مالقه آمده تا دعوت خليفهء موحدى المأمون را رواج دهد . والى مالقه او را در بند كشيد ولى مردم اصرار ورزيدند كه او را به دست ايشان دهد و تهديد كردند . والى او را به دست ايشان داد ، ايشان هم كشتندش . اين واقعه در ماه ربيع الآخر سال 627 ه بود . « 10 »\r\n( * * * ) محمد بن على بن سليمان بن رفاعه ، از شريش بود . نخست به ادب و حديث و روايت ، روى نهاد . سپس به تحصيل طب پرداخت . از اساتيد او ابو بكر بن زهر بود . در سال 636 ه درگذشت . « 11 »\r\n( * * * ) عبد اللّه بن احمد بن عبد اللّه . . . . بن حفص الانصارى ، از دانيه بود . در شاطبه مىزيست . نخست به تحصيل حديث و عربيت و ادب پرداخت . به مشرق سفر كرد . و به اسكندريه و دمشق و موصل سفر كرد در علم طب حذاقت يافت و به مغرب بازگشت و در\r\n\r\n\r\n","description":"","footnote":"\r\n( 8 ) . التكمله شمارهء 2184 .\r\n( 9 ) . التكمله شمارهء 1618 .\r\n( 10 ) . الذيل و التكمله ، مجلد اول نسخهء خطى پاريس ، برگ‌هاى شماره 27 و 28 .\r\n( 11 ) . التكمله شماره 1666 .\r\n","page_name":" 570 ","page_number":582},
  {"content":"\r\n\r\nتونس اقامت گزيد . بار ديگر رهسپار مشرق شد . اين‌بار در قاهره به سال 646 ه جهان را وداع گفت « 12 » .\r\n( * * * ) در ميان اطباء بزرگ عصر موحدين چهره‌هاى تابناكى چون ابن طفيل و ابن رشد و ابن ميمون نيز بوده‌اند . ترجيح داديم ايشان را در شمار فلاسفه ذكر كنيم زيرا اشتهار آنان به فلسفه است هرچند خود از اعاظم اطباى قرون وسطا به شماراند .\r\n\r\n2\r\nدر اين عصر چند تن از علماى گياهشناسى ظهور كرده‌اند كه دو تن از ايشان از بزرگترين گياهشناسان در تمام قرون وسطا هستند يكى ابن الروميهء اشبيلى و يكى ابن البيطار مالقى . اكنون به ذكر چند تن از گياهشناسان عصر موحدين مىپردازيم .\r\n( * * * ) ابو على حسن بن احمد بن عمر بن مفرج البكرى الاشبونى ، اصلش از اشبونه پايتخت پرتغال اسلامى بود . در جزيرة الخضراء مىزيست . به الزرقاله شهرت داشت .\r\nحديث و ادب آموخت و در پزشكى و درمان حذاقت يافت . در شناخت نباتات و گياهان مهارت بسيار داشت شعر نيز مىسرود . به سال 613 ه درگذشت « 13 » .\r\n( * * * ) جودى بن عبد الرحمان بن جودى بن عدنان القيسى ، از وادى آش بود . نزد جماعتى از بزرگان زمان خود چون ابو جعفر بن حكم و ابو بكر بن ابى زمينن و ابو القاسم بن سمجون قرآن و عربيت آموخت . ولى اشتهارش به گياهشناسى بود و تاديب نفس .\r\nدر شهر خود به سال 631 ه جهان را وداع گفت . « 14 »\r\n( * * * ) ابو العباس احمد بن محمد بن مفرج الاموى ، معروف به ابن الروميه و العشّاب و النباتى در محرم سال 561 ه در اشبيليه متولد شد . اصل او از قرطبه بود . نزد بعضى\r\n\r\n\r\n","description":"","footnote":"\r\n( 12 ) . التكمله شمارهء 2122 .\r\n( 13 ) . التكمله شمارهء 699\r\n( 14 ) . التكمله شمارهء 661 .\r\n","page_name":" 571 ","page_number":583},
  {"content":"\r\n\r\nاز استادان آن زمان چون ابو بكر بن الجد و ابو عبد الله بن زرقون و ابو الوليد بن عفير و عبد المنعم بن الفرس و ابو ذر الخشنى حديث آموخت . سپس به طلب علم و سماع حديث به سفر پرداخت تا در آن علم به سرحد كمال رسيد . آنگاه به علم گياهشناسى متمايل شد و در آن رشته از دانش رنج بسيار برد . براى شناخت و دسته‌بندى كردن نباتات سراسر اندلس و مغرب و افريقيه را زير پاى درنورديد . بعد از سال 580 ه رهسپار مشرق شد و در مصر و شام و عراق و حجاز به تحقيق و تفحص در نباتات پرداخت و بسيار از نباتات ناشناخته را دسته‌بندى كرد و غوامض ابن علم حل كرد . ابن عبد الملك در حق او گويد كه در اين علم در عصر خود بىهمتا بود و ابن الخطيب او را از عجايب نوع بشر در زمان خود حتى پيش از خود و بعد از خود مىشمارد . در شناخت گياهان و خواص آنها بىمنازع و بىهمتا بود . ابن الروميه فقيهى بر مذهب ظاهرى بود ، از انصار ابن حزم . به دست او آثار ابن حزم منتشر شد . او بود كه با جدّيت تمام آن آثار را استنساخ مىكرد يا براى استنساخ آنها هزينه مىكرد . ابن الروميه مردى زاهد و عابد بود . پس از سفرهاى دور و درازش در مشرق به موطن خود بلنسيه بازگرديد و دكانى براى فروش داروهاى گياهى گشود . ابن الابار مىگويد بارها او را در آن دكان ديده است .\r\nابن الروميه را در حديث و علم نبات آثارى چند است . از جمله آنهاست :\r\n« رجالة المعلم بزوائد البخارى على مسلم » و اختصار حديث مالك از دار قطنى و « نظم الدرارى فيما تفرد به مسلم عن البخارى » و « الحافل فى تدليل الكامل » و جز آنها .\r\nاما آثار او در علم گياهشناسى عبارتند از « شرح حشائش دياسقوريدس » و « ادوية جالينوس » و التنبيه على اوهام ترجمتها » و « التنبيه على اغلاط الغافقى » و « الرحلة النباتيه » و « المستدرك » و جز آنها . نيز او را كتابى است در « ادويهء مفرده » به شيوهء كتابهاى بنى زهر . ابن الروميه از بزرگترين علماى نبات و داروشناسى در قرون وسطا است . جز دياسقوريدس يونانى كه در قرن اول ميلادى مىزيسته و ابن الروميه شرحى بر كتاب او نوشته همتايى ندارد . ابن الروميه در ماه ربيع الاخر سال 637 ه در اشبيليه نه\r\n\r\n","description":"","footnote":"","page_name":" 572 ","page_number":584},
  {"content":"\r\n\r\nسال پيش از افتادن آن شهر به دست قشتاليان جهان را بدرود گفت . « 15 »\r\n( * * * ) ضياء الدين ابو محمد عبد الله بن احمد ابن البيطار در اواخر قرن ششم هجرى در مالقه متولد شد . نزد ابن الروميه درس خواند و همانند او در علم نبات‌شناسى و دارو حذاقت يافت . سپس از اندلس بيرون آمد و در اطراف مغرب به جستجو و تحقيق در نباتات و بررسى خصايص آنها پرداخت . در ايام الملك الكامل به مصر رفت و به عنوان پزشك خاص او به خدمتش درآمد و پس از او به دستگاه فرزندش الملك الصالح پيوست .\r\nدر مصر و شام و آسياى صغير و بلاد يونان تحقيقات خود را پيرامون نباتات ادامه داد و در اين باب دو كتاب تأليف كرد . كتاب « الجامع فى الادوية المفرده » كه در آن داروهاى گياهى معروف در آن عصر را بررسى كرده است اين كتاب برحسب حروف الفبا مرتب شده . ديگر كتاب « المغنى فى الادوية المفرده » كه برحسب معالجات اعضاء بدن مرتب شده . هم از آثار اوست « الافعال الغريبه و الخواص العجيبه » از كسانى كه نزد ابن البيطار درس خوانده‌اند يكى علامهء طبيب ابن ابى اصيبعه است صاحب معجم طبقات الاطباء . او فراوانى دانش و دقت فهم استاد خود ابن البيطار را بسيار ستوده است . ابن البيطار در سال 646 ه در دمشق وفات كرد . « 16 »\r\nدر اين دوره چند تن هم در رياضيات و نجوم درخشيده‌اند . از آنهاست :\r\n( * * * ) عبد الله بن محمد بن سهل الضرير ، از مردم غرناطه . قراآت و حديث آموخت و در عربيت و ادب سرآمد شد ولى به علوم رياضى دلبستگى داشت و از برخى از اصحاب ابن الصائغ ( ابن باجه ) اين علم را فراگرفت . امير محمد بن سعد امير شرق اندلس او را براى تعليم فرزندش فراخواند و او در مرسيه سكونت گزيد . چون اوضاع امير پريشان شد آن دانشمند را به حال خود رها كرد . در اواخر سال 571 ه در مرسيه درگذشت . « 17 »\r\n( * * * ) ابو اسحاق نور الدين البطروجى المراكشى ، شاگرد فيلسوف ابن طفيل در طبيعيات\r\n\r\n\r\n","description":"","footnote":"\r\n( 15 ) . التكمله شماره 304 . الاحاطه ( 1956 ) ج 1 / ص 215 و 221 .\r\n( 16 ) . فوات الوفيات ، ج 1 / ص 204 . نفح الطبيب ، ج 2 / ص 44 و 45 .\r\n( 17 ) . التكمله شمارهء 2056 .\r\n","page_name":" 573 ","page_number":585},
  {"content":"\r\n\r\nو نجوم استاد شد . قصد آن داشت كه خطاهاى طريقهء بطلميوسى را در نجوم تصحيح كند و روش تازه‌اى جانشين آن سازد . غربيان او را به نام لاتينىاش  suigarteplA  نامند . در سال 601 ه در اشبيليه وفات كرد .\r\n( * * * ) عبد الله بن محمد بن حجاج از مردم فاس بود و معروف به ابن الياسمين . او از قبيلهء بربرى اساسه بود كه در حوالى فاس فرو آمده بودند . در علم حساب و اعداد تحصيل كرد سپس به اندلس رفت و در آنجا درس خود به پايان رسانيد . او را ارجوزه‌اى است در علم جبر . در دربار موحدى در مراكش خدمت مىكرد و از آنان متمتع مىشد . در مراكش به سال 601 ه او را كشتند . « 18 »\r\n( * * * ) محمد بن بكر بن محمد بن عبد الرحمان بن بكر الفهرى ، از بلنسيه بود . از پيشوايان حديث بود . نزد بزرگان زمان خود چون ابو عبد الله بن نوح و ابو الخطاب و ابن واجب و ابو عمر بن عات كسب دانش كرد . در علم حساب سرآمد شد . علاوه بر آن از علم طب نيز آگاه بود و حافظ تواريخ . در سال 618 ه وفات كرد . « 19 »\r\n( * * * ) ابو على حسن بن على بن عمر المراكشى ، از مراكش بود . كتاب او « جامع المبادى و الغايات » در علم نجوم سبب اشتهار او شده است . در آن كتاب آلات فلكى را كه در عصر او معمول بوده وصف كرده است . در آن جداول فلكى و نام ستارگان از سال 622 ه و ذكر عرض و طول بسيارى از اماكن را آورده است . او در عصر خود يكى از آيات اين علم بود . در اواخر عصر موحدى در سال 661 ه / 1262 م وفات كرد .\r\n( * * * ) ابو بكر محمد بن احمد الرقوطى المرسى ، در منطق و هندسه و رياضيات و طب و موسيقى آيتى بود . افزون بر آن طبيب و فيلسوف بود . چند زبان مىدانست . پس از غلبهء مسيحيان بر مرسيه در سال 664 ه / 1266 م از وطن خود مهاجرت ننمود . خايمه فاتح مرسيه نيز قدر او مىشناخت و براى او مدرسه‌اى بنا كرد كه در آن مسلمانان و مسيحيان و يهوديان درس مىخواندند . ترغيبهاى خايمه براى مسيحى كردن او سود نبخشيد و پس از\r\n\r\n\r\n","description":"","footnote":"\r\n( 18 ) . التكمله شمارهء 2156 .\r\n( 19 ) . التكمله شماره 1600 .\r\n","page_name":" 574 ","page_number":586},
  {"content":"\r\n\r\nچندى به دعوت ابن الاحمر سلطان غرناطه به غرناطه رفت و در آنجا به تدريس طب و رياضيات و نجوم پرداخت . سال وفات او را جايى ذكر نكرده‌اند به ظن قوى در اواخر قرن هفتم وفات كرده است . « 20 »\r\n( * * * ) ابو زكريا يحيى بن احمد العوام ، از اشبيليه بود . از علماى علم كشاورزى بود . در اواخر قرن ششم هجرى ( اواخر قرن دوازدهم ميلادى ) در اشبيليه مىزيست . كتاب او به نام « الفلاحه » سبب اشتهار او شد . در اين كتاب بيشتر به كتاب « الفلاحه » ابن بصال طليطلى نظر داشته است . ابن العوام در اثر خود در باب فنون زراعت و كيفيت عمل زراعت و درختكارى و كود دادن زمين و اصلاح آن و انتخاب بذر و نهالهاى نيكو و سالم و موسم مناسب كاشتن هر صنفى از بذر و نهال كه سبب خوبى و فراوانى محصول مىشود به تفصيل سخن گفته است . « 21 »\r\n\r\n3\r\nاكنون بار ديگر به ذكر نوابغ دانش پزشكى در خلال عصر موحدى بازمىگرديم ، كسانى كه بيش از پزشكى به فلسفه اشتهار دارند ولى بزرگترين اطباى سراسر قرون وسطا هستند . اينان سه تن هستند : ابو بكر بن طفيل و ابو الوليد بن رشد و موسى بن ميمون القرطبى .\r\n( * * * ) ابو بكر محمد بن عبد الملك بن محمد بن طفيل القيسى ، از وادى آش بود . تاريخ ولادتش را تحقيقا نمىدانيم . شايد در سالهاى اول قرن ششم هجرى متولد شده باشد . ابن طفيل نخست در نزد كسانى چون ابو محمد الرشاطى و عبد الحق بن عطيه حديث و فقه و لغت آموخت ولى به فلسفه و علوم اوايل گرايش يافت و نزد ابو بكر بن الصائغ ( ابن باجه ) و ديگران به تحصيل پرداخت و در فلسفه و طب سرآمد شد . ابن طفيل عالمى محقق بود و شيفتهء حكمت\r\n\r\n\r\n","description":"","footnote":"\r\n( 20 ) . الاحاطه ، نسخهء خطى اسكوريال 1673 . الغزيرى برگ 107 .\r\n( 21 ) . كتاب « الفلاحهء » ابن العوام بار اول در سال 1802 در مادريد در دو جلد بزرگ از روى نسخهء خطى كتابخانهء اسكوريال به اهتمام يوسف آنتونيو همراه با ترجمهء اسپانيايى آن چاپ شده است .\r\n","page_name":" 575 ","page_number":587},
  {"content":"\r\n\r\nاشراقى و تصوف بود و در علم طب و اصول درمان حذاقت فراوان داشت . همچنين در فقه و ادب استادى توانا بود و شعر و نثرش در اوج بلاغت و از فنون مختلف آگاهى داشت . ابن طفيل خدمت دولتى را در نزد احمد بن ملحان الطائى كه در سال 540 ه بر شهر اووادىآش غلبه يافته بود آغاز كرد . چون حكومت ابن ملحان پس از چند سال برافتاد ، ابن طفيل به خدمت موحدين درآمد و به دبيرى والى غرناطه گماشته گرديد . چون السيد ابو يعقوب يوسف بن عبد المؤمن امارت اشبيليه يافت و جمعى از علما و متفكران را به گرد خود جمع آورد ، ابن طفيل نيز در ميان آنان بود . امير ابو يعقوب شركت در مجالس علم را دوست مىداشت و چون بعد از پدر در سال 558 ه به خلافت رسيد ، ابن طفيل را به عنوان طبيب خاص خود برگزيد و علاوه بر آن او را به كارهاى گران مىفرستاد ، مثل وقتى كه او را براى متحد ساختن طوايف عرب و ترغيب آنان به جهاد به ميان آنان فرستاد . ابن طفيل در شعر نيز مهارتى شگرف داشت و در همين سفر بود كه در برانگيختن عربها به جهاد قصيده‌اى را كه خود ساخته بود برخواند به اين مطلع :\r\n اقيمو صدور الخيل نحو المضارب * لغز و الاعادى و اقتناء الرغائب \r\nچون ابو يعقوب يوسف در اواخر سال 566 ه به اندلس آمد و اقامتش در اشبيليه چند سال مدت گرفت ، سه تن از بزرگترين اطبا و فلاسفه مسلمين در خدمت او بودند :\r\nابو بكر بن طفيل طبيب خاص و شاگرد او ابو الوليد بن رشد و علامهء طبيب ابو بكر بن زهر .\r\nخليفه به مصاحبت او و فراگرفتن علم از او سخت رغبت مىورزيد و پيش از اين آورديم كه ابن طفيل در اين سالها شاگرد خود ابن رشد را به تلخيص جديدى از شروح فلسفهء ارسطو فرمان داد . ابن طفيل رابط ميان خليفه و علما بود ، از سوى خليفه آنان را از اقطار مختلف دعوت مىكرد و آنان را به خليفه معرفى مىنمود و خليفه را به اكرام ايشان برمىانگيخت . از جمله ، او بود كه شاگرد خود ابن رشد را در نزد خليفه ستود و فضائل او را برشمرد تا در نزد خليفه مكانت خويش بيافت .\r\nچون خليفه ابو يعقوب يوسف در سال 580 ه پس از شكست در جنگ شنترين\r\n\r\n","description":"","footnote":"","page_name":" 576 ","page_number":588},
  {"content":"\r\n\r\nبمرد و پسرش ابو يوسف يعقوب به جايش نشست ، ابن طفيل طبيب خاص خليفه شد ولى عمرش به دراز نكشيد و در سال 581 ه / 1185 م در مراكش درگذشت و خليفه بر جنازهء او حاضر شد و نماز خواند . « 22 »\r\nمشهورترين آثار او رساله « حى بن يقظان » يا « اسرار الحكمة المشرقيه » است و ارجوزه‌اى در طب و رساله‌اى در نفس و نيز كتابها و رسائل ديگرى كه به ما نرسيده است . خوشبختانه رساله « حى بن يقظان » از گزند حوادث مصون مانده و به دست ما رسيده است ، اين رساله هرچند مختصر است و از پنجاه صفحه افزون نيست ، به سبب موضوع مهم و در عين‌حال جالب آن نظر متفكران را به خود جلب كرده و به زبانهاى مختلف ترجمه شده است . « 23 »\r\n( * * * ) ابو الوليد محمد بن احمد بن محمد بن احمد بن رشد ، فرزند يكى از خاندانهاى علمى و اصيل قرطبه است . به سال 520 ه / 1126 م در آنجا متولد شده و درس خوانده است . ابو الوليد حديث را از پدرش ابو القاسم احمد و ابن بشكوال و ابو مروان بن مسره فرا گرفت و علم طب را نخست نزد ابو مروان بن جرّيول البلنسى و سپس نزد استاد خود عبد الملك بن زهر آموخت . همچنين نزد فقهاى بزرگ زمان خود علم فقه خواند و از ميان علوم بويژه در طب و فلسفه سرآمد همگان شد . چون به سى سالگى رسيد از مولد خود قرطبه بيرون آمد و به اشبيليه رفت . دولت مرابطين در آن ايام روى در زوال نهاده بود و دولت موحدين در برابر آن قد علم كرده بود . والى موحدى اشبيليه چنان كه گفتيم ، امير عالم السيد ابو يعقوب يوسف بن عبد المؤمن بود ، ابن رشد به دو پيوست و مورد توجه او قرار گرفت . از نشانه‌هاى اين توجه آن بود كه به قضاى شهر اشبيليه و سپس به قضاى قرطبه منصوب شد . از فوايدى كه در سفر اشبيليه نصيب او شد ، استفاده از درس\r\n\r\n\r\n","description":"","footnote":"\r\n( 22 ) . رجوع كنيد به الاحاطه ، نسخهء خطى اسكوريال 1673 العزيرى برگ ، 5 - 75 . المعجب ص 134 - 135 .\r\n( 23 ) . رسالهء حى بن يقظان را  ekcokcoP  به لاتينى ترجمه كرد و در سال 1671 با عنوان  suhposolihP  ،  sutcadidotuA  در آكسفورد منتشر نمود و نيز در سال 1708 به قلم  ylkcO  به انگليسى و در سال 1900 به قلم  reituaG  و در سال 1900 به قلم مشتشرق  seugioB snoP  به اسپانيايى ترجمه شده است .\r\n","page_name":" 577 ","page_number":589},
  {"content":"\r\n\r\nطبيب نابغه عبد الملك بن زهر بود و اين همان كسى است كه ابن رشد او را با عنوان بزرگترين طبيب بعد از جالينوس مىستايد . چون ابو يعقوب يوسف به خلافت رسيد و به اندلس آمد تا در آنجا اقامت كند ، مكانت ابن رشد در نزد خليفه بيفزود و به يارى استادش ابن طفيل كه در اين هنگام طبيب مخصوص خليفه و دوست و ناصح او بود در دربار جاى پايى استوار يافت . خليفه نيز پس از چندى او را در كنار ابن طفيل قرار داد .\r\nابن رشد بيشتر اوقات - چه در مغرب و چه در اندلس - در دربار خليفه مىزيست . چون خليفه ابو يعقوب يوسف در سال 580 بمرد و پسرش ابو يوسف يعقوب به‌جاى او نشست ، ابن رشد منصب خود - طبيب مخصوص خليفه - را حفظ كرد و چون ابن طفيل نيز روى در نقاب خاك كشيد ، ابن رشد در مقام خويش تنها ماند . خليفه ابو يوسف يعقوب المنصور نيز چون پدرش به علوم و فنون علاقه داشت و از اين‌رو ابن رشد سخت مورد توجه او بود .\r\nابن رشد در خلال اين احوال به اوج عظمت علمى خود رسيده بود و بسيارى از كتب طبى و فلسفى خود را تأليف كرده بود . مهمترين تاليفات او شروح اوست بر فلسفهء ارسطو و گويند آنكه وى را بدين كار ترغيب كرد استادش ابن طفيل بود . « 24 » اين شروح حاوى چند كتاب و رساله است كه مجموعه‌اى است از آثار ارسطو در طبيعيات و الهيات و تلخيض « كتاب مابعد الطبيعه » و تلخيص « كتاب الاخلاق » و تلخيص « كتاب البرهان » و تلخيص « كتاب السماع الطبيعى » و شرح « كتاب النفس » و آثار ديگر . ديگر از آثار او شرح « ارجوزهء ابن سينا » ست در طب و تلخيص چند كتاب جالينوس چون « كتاب المزاج » و « كتاب القوى الطبيعيه » و « كتاب العلل و الاعراض » و « كتاب الحميات » و « كتاب الادوية المفرده » و غير آنها . اما مشهورترين مصنفات طبى او « كتاب الكليات » « 25 » است شامل همه ابواب كلى و اصلى طب . اين كتاب مقابل كتاب « التيسير » استادش\r\n\r\n\r\n","description":"","footnote":"\r\n( 24 ) . المعجب ، ص 136 .\r\n( 25 ) . در يكى از سفرهايم به غرناطه نسخهء خطى نادرى از كتاب الكليات را در كتابخانه دير كرومنتى نزديك غرناطه يافتم .\r\n","page_name":" 578 ","page_number":590},
  {"content":"\r\n\r\nعبد الملك بن زهر است كه به مسائل جزيى در طب ، پرداخته است و هم از آثار اوست « كتاب فى الحيوان » . ابن رشد در فقه و اصول نيز چند اثر دارد . و هم از اوست كتاب « تهافت التهافت » در رد كتاب « تهافت الفلاسفهء » غزالى و كتاب « منهاج الادله » در علم اصول و رسالهء « فصل المقال فيما بين الحكمة و الشريعه من الاتصال » و « كتاب المقدمات » و « كتاب بداية المجتهد » در فقه و غير آن . علاوه بر اين او را رسائل ديگرى است در فلسفه و طب و اصول و منطق كه جاى ذكر همهء آنها نيست .\r\nدانشمندان غربى ابن رشد را از زمانى دراز مىشناخته‌اند بويژه او را از بزرگترين فلاسفه و اطباى مسلمين بلكه بزرگترين فلاسفه و اطبا در هرجا و هر زمان مىشمارند .\r\nابن رشد در غرب بويژه به وسيله شروح او بر فلسفهء ارسطو اشتهار دارد . شروح او به لاتينى ترجمه شده و در توسعهء تفكر غرب از قرن سيزدهم ميلادى مؤثر بوده است .\r\nفقها و طلبه موحدى نتوانستند وجود ابن رشد را برتابند دشمنى با او آغاز كردند و در نزد خليفه المنصور زبان به سعايت او گشودند و او را به انحراف و فساد عقيده متهم ساختند . خليفه نيز با آنكه او را گرامى مىداشت تحت تأثير القاآت آنان قرار گرفت و فرمان داد فيلسوف و برخى ياران و شاگردانش را به محاكمه كشند . عاقبت او را به اليسّانه نزديكى غرناطه - در سال 591 ه - تبعيد كردند . ابن رشد نزديك به سه سال در تبعيدگاه بود عاقبت خليفه او را عفو كرد و به سال 594 به مراكش بازگرديد ولى پس از اندك‌زمانى در نهم ماه صفر سال 595 ه / دهم دسامبر سال 1198 در سن هفتاد و پنج سالگى چشم از جهان فروبست . در باب موارد اتهام و فرمان خليفه در باب اتهام او قبلا سخن گفته‌ايم . « 26 »\r\n( * * * ) ابو عمران موسى بن ميمون بن عبد الله القرطبى الاندلسى الاسرائيلى طبيب و فيلسوف يهودى به سال 530 ه / 1135 م در قرطبه متولد شد . نام يهودى او موشه‌ميمون بود . در قرطبه علوم اوايل و رياضيات و فلسفه را نزد اقطاب زمان خود\r\n\r\n\r\n","description":"","footnote":"\r\n( 26 ) . التكمله شماره 1497 . المعجب ص 134 و 136 و 174 و 175 . البيان المغرب ص 202 الذيل و التكمله نسخهء خطى موزهء بريتانيا ، مجلد پنجم .\r\n","page_name":" 579 ","page_number":591},
  {"content":"\r\n\r\nتحصيل كرد و در طب و فلسفه و مباحث تلمودى براعت يافت . چون موحدين بر اندلس غلبه يافتند ، عبد المؤمن در اواخر ايامش فرمانى در تبعيد مسيحيان و يهود از مغرب و اندلس صادر كرد بدين مضمون كه هركس اسلام بياورد در امان است و هركس اسلام نياورد و از قلمرو موحدين بيرون نرود جان و مالش هدر است . بسيارى از يهود و مسيحيان كه مىخواستند بمانند تظاهر به مسلمانى كردند . از اين گروه بود موسى بن ميمون و خاندانش . ابن ميمون در سال 557 ه از اندلس رهسپار مغرب شد و سالى چند در فاس كه مركز علمى مغرب بود زيستن گرفت . در آنجا به كار طبابت پرداخت و همچنان تظاهر به اسلام مىكرد تا كارش بالا گرفت . چون فرصتى به دست آورد در سال 561 ه به قاهره رفت و چون از قلمرو موحدين دور گرديد\r\nدر قاهره به ميان يهوديان رفت و دين حقيقى خويش آشكار نمود و در آنجا به تجارت جواهر پرداخت . دختر يكى از بزرگان يهودى را كه در دستگاه سلطان مصر شغل دبيرى داشت به نام ابو المعالى به زنى گرفت و به وسيله پدرزن خود به دربار راه يافت و مورد توجه قاضى الفاضل قرار گرفت . در آنجا به عنوان طبيب مخصوص سلطان صلاح الدين معين شد . ابن ميمون رياست يهوديان مهاجر قاهره را بر عهده گرفت . او را به سبب مقام ارجمند علمىاش الرئيس مىگفتند . چون صلاح الدين وفات كرد ، ابن ميمون طبيب مخصوص پسرش الملك الافضل گرديد . بسيارى از علماى قاهره از او علم آموختند ، از آن جمله بود طبيب علامه عبد اللطيف بغدادى كه در اين ايام در قاهره مىزيست .\r\nابن ميمون در سال 602 ه / 1204 م وفات كرد . او بزرگترين متفكران يهود در قرون وسطا بود و از بزرگترين شارحان شريعت يهودى . آثار فراوانى در مسائل دينى و طب و فلسفه از او برجاى مانده است از جمله « شرح تلمود » است و چند شرح ديگر از كتابهاى جالينوس . چون « دلالات الحائرين » در شرح فلسفهء ارسطو كه بزرگترين كتاب فلسفى اوست و « تهذيب كتاب الاستكمال » ابن هود در رياضيات و مقاله‌اى در صناعت منطق و نيز كتب بسيارى در باب مذهب يهود . آثار دينى و فلسفى ابن ميمون در انديشه اروپاييان در قرون وسطا تأثير بسيارى داشته است .\r\n\r\n","description":"","footnote":"","page_name":" 580 ","page_number":592},
  {"content":"\r\n\r\n\r\n4\r\nو اين بحث طولانى در پيرامون جنبش فكرى در عصر موحدين را در اندلس با سخنى كوتاه از سير هنر در اين عصر به پايان مىآوريم .\r\nدر عصر موحدى در اندلس و مغرب در عرصهء هنر نيز جنبشى پديد آمد . شاهد آن كاخها و بناهاى سترگى است كه در خلال اين عصر چه در مغرب و چه در اندلس احداث شده و داراى خصوصيات فنى خود هستند . بسيارى از آنها تا به امروز هم باقىاند و از پيشرفت علوم هندسى و فنون معمارى در اين عصر حكايت دارند .\r\nموحدين ، در آغاز به ساختن بناهاى دينى پرداختند كه از لحاظ زرق و برق ظاهرى چندان اهميتى نداشتند . اما از آن هنگام كه خلافت موحدى به دست عبد المؤمن به صورت يك پادشاهى دنيوى درآمد آثار معمارى موحدين هم دگرگون شد و از لحاظ آب و رنگ و فخامت ظاهرى صبغهء بناهاى ملوك را به خود گرفتند . اين گرايش از اواخر عهد عبد المؤمن كه خواست در جبل طارق يك شهر سلطنتى بسازد تا محل فرود آمدن خليفه و فرزندان او باشد آغاز گرديد . اين شهر عرصه‌اى شد براى ظهور و هنرنمايى برخى از معماران آن عصر كه پرشكوهترين كاخها را احداث كردند ، از قبيل حاج يعيش المالقى . موحدين در اشبيليه پايتخت خود در اندلس هم بناهاى فخيم برآوردند و ما از كاخهاى بزرگ موحدين در خارج اشبيليه در برابر باب جهور در ايام خليفه ابو يعقوب يوسف ياد كرديم و از سرابستانهاى زيبا و دلكش آن سخن گفتيم . و گفتيم كه مسجد جامع بزرگ اشبيليه به دست خليفه ابو يعقوب يوسف و پسرش خليفه ابو يوسف يعقوب المنصور احداث گرديد و المنصور فرمان داد كه صومعه ( منارهء ) بزرگ آن را ( كه اسپانيائيها امروز لا خير الدا مىنامند ) بنا كنند . موحدين همچنين در قرطبه پايتخت قديم خلافت نيز بناهايى احداث كردند . قصر السيد ابو يحيى بن ابى يعقوب يوسف بن عبد المؤمن در خارج شهر بر كنار رود بزرگ با آن طاقهاى عظيم يكى از اين بناهاست . پسرش السيد ابو ابراهيم اسحاق در ايامى كه والى غرناطه بود قصر بزرگ و شكوهمند خود را بر ساحل رود شنيل بنا نمود و امروز هنوز برجاى است . موحدين\r\n\r\n","description":"","footnote":"","page_name":" 581 ","page_number":593},
  {"content":"\r\n\r\nنخست در استحكام بناهاى خود سعى مىنمودند چون از بدويت فاصله گرفتند ، به جنبه‌هاى زيبايى ظاهر آنها نيز توجه كردند . مثلا مىبينيم كه المنصور در مسجد جامع اشبيليه منبرى عظيم مرصع به صندل و عاج و زر و سيم مىسازد و مقصورهء آن به نقره زينت مىدهد .\r\nو مىبينيم كه منارهء اين مسجد را با دو گوى طلا مىآرايد . در ضمن اين حركت بزرگ عمرانى و فنى شمارى از اقطاب هندسه و هنر ظهور كردند چون حاج يعيش المالقى و معمار احمد بن باسه و معلم ابو الليث الصقلى و ديگر كسانى كه نامشان بر آثارشان ثبت شده است . اين حركت فنى و هنرى از اندلس به مغرب نيز رسيد و در پايتخت خلافت موحدين ، مراكش نيز در عهد خليفه المنصور ، قصور باشكوهى به وجود آمد . از جمله احداث يا اتمام منارهء جامعة الكتيبه است به شيوهء مناره مسجد بزرگ اشبيليه و احداث منارهء حسان در شهر رباط كه البته به پايان نرسيد . اين مناره‌ها هنوز هم برپاىاند . منارهء بزرگ اشبيليه بعدها به برج ناقوس كليساى بزرگ اشبيليه بدل شد و مسجد جامع آن به كليسا . اين مناره با وجود اين هنوز رنگ و حالت اسلامى خود را حفظ كرده است .\r\nآرايشهاى عربى اسلامى آن و شرفه‌ها و پنجره‌هاى آن حكايت از ترقى و تعالى صنايع مستظرفه در عصر موحدين است .\r\nدر عصر موحدى چيزى كه ما را راهنمايى كند كه به موسيقى نيز ارج مىنهاده‌اند يافته نشد . موحدين با آنكه به سوى تسامح گراييدند و در بناى عمارات بدانگونه كه بيان كرديم از سادگى به آرايش روى آوردند ولى به موسيقى توجهى نداشتند . از اين رو كسى را كه در موسيقى صاحب نام و آوازه شده باشد نمىبينم . البته محمد بن احمد بن الرّقوطى المرسى كه هندسه و منطق و فلسفه و طب را جمع داشت در موسيقى هم حذاقت يافته بود ولى او پس از انقراض موحدين در مشرق اندلس آنگاه كه شهرهاى بزرگ اين منطقه به دست مسيحيان افتاده بود ظهور كرد . « 27 »\r\nاز هنرهاى زيبا كه در عصر موحدين شكوفا شد يكى هنر نگارش و تذهيب كلام الله\r\n\r\n\r\n","description":"","footnote":"\r\n( 27 ) . راجع به الرقوطى رجوع كنيد به صفحه 574 از همين كتاب .\r\n","page_name":" 582 ","page_number":594},
  {"content":"\r\n\r\nبود . در اين هنر كسانى چون محمد بن عبد الله بن سهيل الانصارى البلنسى معروف به ابن غطوس متوفى به سال 610 ه ، مهارت يافتند . ابن غطوس زندگى خود را در كتابت و تذهيب و تزيين قرآن سپرى ساخت . پادشاهان و امراء براى به دست آوردن كارهاى او با يكديگر رقابت مىكردند . « 28 » يكى ديگر از اين هنرمندان محمد بن محمد بن يحيى از مردم جزيرهء شقر بود كه در سال 630 ه وفات كرد « 29 » و ديگر محمد بن عبد الرحمان بن عبد العزيز معروف به ابن حمنال بود ، از مردم مرسيه متوفى به سال 633 ه « 30 » و موسى بن عيسى اللخمى از قرطبه ، معروف به ابن الفخار ، متوفى به سال 621 ه « 31 » .\r\nهمچنين موحدين در ساختن استحكامات دفاعى چون دژها و باروها و برجها تفوق داشتند و مهندسان و معماران چيره‌دستى را پرورش داده‌اند . از جمله اين بناها دژ بطليوس و قلعهء جابر و باروهاى اشبيليه و لبله است كه بقاياى آنها از شكوه و جلال ديرين آنها حكايت دارند . « 32 »\r\n\r\n\r\n","description":"","footnote":"\r\n( 28 ) . التكمله شمارهء 1571 .\r\n( 29 ) . التكمله 1644 .\r\n( 30 ) . التكمله شماره 1652 .\r\n( 31 ) . التكمله 1733 .\r\n( 32 ) . رجوع كنيد به صفحه 504 از اين كتاب .\r\n","page_name":" 583 ","page_number":595},
  {"content":"\r\n . \r\n","description":"","footnote":"","page_name":" 584 ","page_number":596},
  {"content":"\r\n\r\n\r\n[ فهرست اعلام 
  ]\r\n\r\nنام اشخاص\r\nآلفونسوى حكيم 323 ، 325 .\r\nآلفونسوى دوم 38 ، 43 ، 114 ، 452 ، 456 ، 463 ، 472 ، 473 ، 482 .\r\nآلفونسوى دهم 372 ، 373 ، 380 ، 424 ، 434 ، 435 ، 469 ، 477 .\r\nآلفونسو ريمونديس 27 ، 28 ، 33 ، 295 ، 451 ، 455 ، 462 ، 466 ، 474 .\r\nآلفونسوى سوم 371 ، 372 .\r\nآلفونسوى شريف 23 .\r\nآلفونسوى ششم 93 ، 160 .\r\nآلفونسوى محارب 33 ، 471 ، 478 .\r\nآلفونسوى نهم 165 ، 175 ، 198 ، 252 ، 254 ، 304 ، 305 ، 307 ، 458 ، 462 - 466 .\r\nآلفونسوى هشتم 38 ، 61 ، 68 ، 74 ، 80 ، 82 ، 130 ، 136 ، 153 ، 154 ، 158 ، 160 ، 165 ، 212 ، 214 - 216 ، 219 ، 222 ، 225 ، 226 ، 233 ، 234 ، 245 ، 452 ، 453 ، 455 ، 456 ، 459 ، 460 ، 461 ، 462 ، 465 ، 473 ، 479 .\r\nآلفونسو هنريكيز 16 ، 17 ، 18 ، 22 ، 25 ، 26 ، 27 ، 28 ، 29 ، 54 ، 65 ، 68 ، 70 ، 74 ، 76 ، 77 ، 91 ، 93 ، 94 ، 96 ، 133 ، 481 .\r\nابراهيم بن ابى يوسف يعقوب 237 .\r\nابراهيم بن احمد بن عبد الرحمان 512 .\r\n\r\n","description":"","footnote":"","page_name":" 585 ","page_number":597},
  {"content":"\r\n\r\nابراهيم بن اسماعيل بن ابى حفص 249 ، 271 .\r\nابراهيم بن سهل الاشبيلى 551 .\r\nابراهيم بن على بن ابراهيم 530 .\r\nابراهيم بن عيسى بن محمد 532 .\r\nابراهيم بن الفخار يهودى 198 .\r\nابراهيم بن فرانكين 129 .\r\nابراهيم بن محمد بن ابراهيم 535 .\r\nابراهيم بن محمد بن خلف 538 .\r\nابراهيم بن محمد بن منذر 543 .\r\nابراهيم بن محمد بن يغمور 523 .\r\nابراهيم الهزرجى 124 .\r\nابراهيم بن همشك 39 ، 46 ، 47 ، 72 .\r\nابن الابار ، ابو عبد الله محمد بن عبد الله بن ابى بكر القضاعى . 44 ، 233 ، 251 ، 302 ، 304 ، 330 ، 342 ، 344 ، 346 ، 347 ، 506 ، 516 ، 531 ، 540 ، 549 ، 550 ، 552 ، 557 ، 560 ، 561 .\r\nابن ابى جعفر ، قاضى 517 .\r\nابن ابى حمزه ، محمد بن احمد بن عبد الملك 517 .\r\nابن ابى خالد البلنسى 359 ، 368 ، 413 .\r\nابن ابى الخصال ، ابو عبد الله 523 ، 526 ، 527 .\r\nابن ابى زرع 98 ، 178 ، 187 ، 326 ، 272 .\r\nابن ابى طاهر 411 .\r\nابن ابى يعلى 417 .\r\nابن ابى يعلى 417 .\r\nابن اثير ( مورخ ) 98 ، 160 ، 181 .\r\nابن الاحمر محمد بن يوسف بن محمد بن خميس النصرى 319 ، 320 ، 321 ، 326 ، 331 ، 332 ، 333 ، 335 - 337 ، 351 ، 357 ، 361 ، 362 ، 364 ، 391 ، 426 ، 427 ، 435 ، 445 ، 496 ، 556 .\r\nابن اشرفى 258 .\r\nابن الامشيرى 522 .\r\n\r\n","description":"","footnote":"","page_name":" 586 ","page_number":598},
  {"content":"\r\n\r\nابن باجه ، ابو بكر محمد بن الصائغ 575 ، 576\r\nابن الباذش 522 .\r\nابن بشكوال ، ر ك ابو القاسم ، 526 ، 546 ، 577 .\r\nابن تفراجين 188 ، 189 .\r\nابن تومرت ، ر ك : محمد بن تومرت .\r\nابن جشار 411 .\r\nابن الجد 5 ، 91 ، 359 - 361 ، 516 ، و ر ك : ابو بكر بن الجد .\r\nابن الجزاره 192 ، 193 .\r\nابن جلداسن 437 .\r\nابن حبيب 180 .\r\nابن جيش 546 .\r\nابن حزم ، ابو محمد ( فيلسوف ) 180\r\nابن حزمون 419 ، 547 .\r\nابن حمنال 555 ، 583 .\r\nابن حوط الله 208 .\r\nابن خرباش الحشمى 409 .\r\nابن الخطيب ، لسان الدين 98 ، 102 ، 179 ، 272 ، 302 ، 337 ، 551 ، 572 ،\r\nابن خلدون ( مورخ ) 99 ، 144 ، 149 ، 196 ، 242 ، 255 ، 321 ، 364 ، 423 .\r\nابن خلكان 183 ، 242 .\r\nابن خير ، ر ك ابو بكرين خير .\r\nابن الدباغ ، ر ك ابو الوليد .\r\nابن رشد ، ر ك ابو الوليد .\r\nابن الرندى 560\r\nابن الزيك يا اين الرنق 133 ، 139 .\r\nابن الروميه 571 ، 572\r\nابن زرقون 518\r\nابن زهر ( طبيب ) 97 و ر ك ابو بكر محمد بن عبد الملك بن زهر .\r\nابن سعيد مغربى 563 .\r\n\r\n","description":"","footnote":"","page_name":" 587 ","page_number":599},
  {"content":"\r\n\r\nابن سمجون ر ك ابو بكر بن سمجون\r\nابن سينا ابو على 168 .\r\nابن شعيب 364 .\r\nابن الشهيد هنتاتى 359 ، 413 .\r\nابن صاحب الصلاة ، عبد الملك 5 ، 6 ، 31 ، 33 ، 34 ، 43 ، 45 ، 50 ، 54 ، 60 ، 73 ، 85 ، 86 ، 90 ، 95 ، 102 ، 143 ، 158 ، 174 ، 228 ، 558 .\r\nابن صناديد ، ابو عبد الله 155 - 157 .\r\nابن الصيقل 516 .\r\nابن طفيل ، ابو بكر 49 ، 50 ، 97 ، 103 ، 167 ، 510 ، 552 ، 553 ، 571 ، 573 ، 575 ، 577 ، 578 .\r\nابن عتاب 512 ، 526 .\r\nابن عربى ر ك محيى الدين طايى .\r\nابن عذارى ، ابو عبد الله محمد المراكشى 90 ، 139 ، 141 ، 175 ، 195 ، 196 ، 209 ، 218 ، 245 ، 268 ، 269 ، 280 ، 285 ، 307 ، 402 ، 564 .\r\nابن عروس 538\r\nابن عصام 348\r\nابن عصفور 207\r\nابن عطوش 402 ، 406 ، 583 .\r\nابن عميره المحزومى 308\r\nابن انفحار 515 ، 536 .\r\nابن الفرس ، ابو عبد الله 391 ، 512 ، 519 ، 527 .\r\nابن قاسم ، امير البحر 43 ، 97 .\r\nابن قسى 17 ، 145 .\r\nابن القطان 564\r\nابن الكتانى 516 .\r\nابن كوثر 538\r\nابن مجبر ، ابو بكر 547\r\nابن المرحل 551\r\n\r\n","description":"","footnote":"","page_name":" 588 ","page_number":600},
  {"content":"\r\n\r\nابن مرنو 61 .\r\nابن مزاحم 402\r\nابن مسره 526 ، 527 .\r\nابن المعلم ، محمد بن سعيد 54 ، 77 .\r\nابن معنصر الكومى 403\r\nابن مغيث 516 ، 522 ، 523 ، 527 .\r\nابن ميمون ر ك ابو عمران موسى بن ميمون .\r\nابن نغراله 177\r\nابن واجاج 400 .\r\nابن واجب 574 و ر ك ابو الخطاب بن واجب .\r\nابن وضاح 399 .\r\nابن هود 305 ، 306 ، 329 ، 330 ، 347 ، 351 ، 466\r\nابن الياسمين 574 .\r\nابن يوجان 271 ، 272\r\nابن يونس 180 ، 418 .\r\nابو ابراهيم اسحاق ، ( الامير الظافر ) 243 ، 244 .\r\nابو ابراهيم ، اسماعيل بن عبد المؤمن 13 ، 20 ، 32 ، 46 ، 67 ،\r\nابو ابراهيم بن يغمور 208 .\r\nابو اسحاق ابراهيم بن ابى يعقوب 57 ، 90 ، 93 ، 204 ، 244 ، 398 .\r\nابو اسحاق ابراهيم بن الدباغ 231 .\r\nابو اسحاق ابراهيم بن عبد المؤمن 20 ، 31 ، 32 ، 130 ، 187 .\r\nابو اسحاق بن اشقيلوله 335 .\r\nابو اسحاق بن جيش 523 .\r\nابو اسحاق بن الحجر 378 .\r\nابو اسحاق بن عبد الملك ، ابن ملكون 103 ، 519 ، 532\r\nابو اسحاق نور الدين البطروجى 573 .\r\nابو ايوب بن عبد اللّه بن عمر الفهرى 228 ، 229 .\r\nابو ايوب يوسف بن هلال 39 ، 42 ،\r\n\r\n","description":"","footnote":"","page_name":" 589 ","page_number":601},
  {"content":"\r\n\r\nابو بحر الاسدى 526 .\r\nابو بحر صفوان بن ادريس 548 ، 549 .\r\nابو بكر بن ابى زمنين 519 ، 523 ، 538 ، 599 .\r\nابو بكر احمد بن محمد بن سفيان 42 .\r\nابو بكر بن البناء 298 .\r\nابو بكر بن الجد 56 ، 60 ، 358 ، 518 ، 519 ، 521 .\r\nابو بكر بن حمامه 248 .\r\nابو بكر بن حمزه 537 .\r\nابو بكر بن الخطاب 399 .\r\nابو بكر بن خير 516 ، 529 .\r\nابو بكر بن سمجون 526 ، 258\r\nابو بكر سليمان بن سمحون 542 .\r\nابو بكرين طاهر 525\r\nابو بكر بن عبد الله بن ابى حفص 228 .\r\nابو بكر بن عبد الحق 402 .\r\nابو بكر بن عبد العزيز السكاك 197 .\r\nابو بكر عتيق بن على 529 .\r\nابو بكر بن العربى 514 ، 515 ، 523 ، 525 ، 527 ، 528 .\r\nابو بكر بن عزيز بن خطاب 301 .\r\nابو بكر عزيز ، ضياء الدين 348 .\r\nابو بكر عزيز بن عبد الملك 555 .\r\nابو بكر بن عطّيه ، 512 .\r\nابو بكر بن عياش 333 .\r\nابو بكر غافقى 5 .\r\nابو بكر بن القبطورنه 523 .\r\nابو بكر محمد بن احمد الرقوطى 574 .\r\nابو بكر محمد بن خلف 515 .\r\nابو بكر محمد بن عبد الملك بن محمد بن جريول 568 .\r\n\r\n","description":"","footnote":"","page_name":" 590 ","page_number":602},
  {"content":"\r\n\r\nابو بكر محمد بن عبد الملك بن زهر 86 ، 103 ، 510 ، 568 ، 576 ، 568 .\r\nابو بكر محمد بن وزير 70 ، 145 ، 250 ، 251 .\r\nابو بكر محمد بن يوسف بن هود ر ك : ابن هود .\r\nابو بكر بن مدبر 526 .\r\nابو بكر بن مسعود الخشنى 525 ، 527\r\nابو بكر بن هشام 550\r\nابو بكر يحيى بن عبد الجليل بن مجبر 183\r\nابو بكر يوسف الكومى 105\r\nابو جعفر احمد بن عبد الملك بن احمد بن يوسف بن هود 295 .\r\nابو جعفر احمد بن محمد بن عبد الرحمان بن عياش 256 .\r\nابو جعفر احمد بن محمد الفافقى 568\r\nابو جعفر احمد بن مضاء 105 ، 185 ، 497 ، 517 ، 521 ، 542 .\r\nابو جعفر البطروجى 515 .\r\nابو جعفر النزولى 333 .\r\nابو جعفر بن الحسين احمد القضاعى 569\r\nابو جعفر الحصار 560 .\r\nابو جعفر بن عطيه 493 .\r\nابو جعفر الوقشى 35 .\r\nابو جميل زيان بن ابى الحملات مدافع بن يوسف 299 ، 300 ، 301 ، 302 ، 304 ، 319 ، 325 ، 329 ، 339 ، 340 ، 342 ، 344 ، 345 ، 347 ، 349 ، 359 ، 507 .\r\nابو جميل زيان بن مردنيش 560 ، 561 .\r\nابو الجيش بن محارب 208 .\r\nابو حامد غزالى 521 .\r\nابو الحارث بن سبع 300 .\r\nابو الحجاج بن يوسف بن الامين 420 .\r\nابو الحجاج يوسف بن سعد 42 ، 43 ، 45 ، 64 ، 299 ، 300\r\nابو الحجاج يوسف بن عمر 6 ، 96 ، 97 .\r\nابو الحجاج يوسف بن قادس 219 - 221 .\r\n\r\n","description":"","footnote":"","page_name":" 591 ","page_number":603},
  {"content":"\r\n\r\nابو الحجاج يوسف المرانى 104 ، 237 .\r\nابو الحسن بن ابى حفص بن عبد المؤمن 118 ، 131 ، 143 ، 178\r\nابو الحسن بن ابى العافيه 404 .\r\nابو الحسن بن ابى على 363 .\r\nابو الحسن الاشبيلى 10 ، 493 .\r\nابو الحسن بن الباذش 512 .\r\nابو الحسن بن بقى 529 .\r\nابو الحسن الرعينى 290 ، 395 ، 433 ، 552 .\r\nابو الحسن الزهرى 517 .\r\nابو الحسن بن زيد الاشبيلى 74 .\r\nابو الحسن السرقسطى 393 .\r\nابو الحسن الشقورى 537 .\r\nابو الحسن بن عطيه 528 .\r\nابو الحسن على ( السعيد ) بن ابى العلاء ادريس بن يعقوب 77 ، 75 ، 397 ، 401 ، 406 ، 409 ، 411 .\r\nابو الحسن على بن عبد المؤمن 15 ، 71 .\r\nابو الحسن على بن وزير 36 .\r\nابو الحسن على بن عياش 13 ، 105 ، 106 ، 206 ، 237 ، 243 ، 254 ، 492 ، 554 .\r\nابو الحسن بن كوثر 559 .\r\n559 .\r\nابو الحسن بن المأمون 378\r\nابو الحسن بن النعمه 527 ، 539 .\r\nابو الحسن بن هردوس 74 .\r\nابو الحسن بن الهوزنى الاشبيلى 105 .\r\nابو الحسن بن يعلى 419 .\r\nابو الحسن يحيى بن احمد بن عيسى الخزرجى 340 .\r\nابو الحسين على بن عبد المؤمن 84 ، 86 .\r\nابو حفص بن ابى يعقوب 90\r\n\r\n","description":"","footnote":"","page_name":" 592 ","page_number":604},
  {"content":"\r\n\r\nابو حفص عمر بن ابى زيد 121 ، 184 .\r\nابو حفص عمر بن عبد المؤمن 3 ، 5 - 12 ، 36 ، 37 ، 39 ، 40 ، 43 ، 45 ، 55 ، 59 ، 70 ، 71 ، 73 ، 83 ، 105 ، 492 .\r\nابو حفص عمر المرتضى لامر اللّه 407 ، 432 .\r\nابو حفص عمر بن يحيى هنتاتى 3 ، 4 ، 11 ، 14 ، 25 ، 29 ، 31 ، 33 ، 35 - 37 ، 39 ، 83 ، 49 ، 60 ، 67 ، 247 .\r\nابو حفص المومنانى 394 .\r\nابو حفص يعقوب بن ابى حفص 131 .\r\nابو حفص بن يغمراسن 441\r\nابو الحكم ابراهيم بن على 552 ،\r\nابو الحكم بن عبد العزيز 54\r\nابو الحكم بن هردوس مالقى 74\r\nابو حماره 435\r\nبو حمامه بلال 386 .\r\nابو الحملات مدافع ، ر ك ابو جميل زيان .\r\nابو خزر يخلف 156\r\nابو الخطاب بن واجب 523 ، 529 ، 560 ، 574 .\r\nابو دبوس ابو العلاء ( يا ابو العلى ) ادريس 431 ، 433 ، 435 ، 438 ،\r\nابو ذر الخشنى 532 .\r\nابو الربيع بن ابى حفص ، الظافر 260 .\r\nابو الربيع بن سالم 516 ، 519 ، 526 ، 548 .\r\nابو الربيع سليمان بن داود 4 .\r\nابو الربيع الكفيف 170 .\r\nابو رجال بن غلبون 548\r\nابو زبير 117\r\nابو زكريا بن ابى حفص 138 ، 242 .\r\nابو زكريا بن حيون الكومى 87 ، 92\r\nابو زكريا بن سنان 12\r\n\r\n","description":"","footnote":"","page_name":" 593 ","page_number":605},
  {"content":"\r\n\r\nابو زكريا بن الشهيد 272\r\nابو زكريا بن عطوش 390 ، 398 .\r\nابو زكريا بن الغمر 395\r\nابو زكريا الفازازى 290 ، 395 ، 552\r\nابو زكريا يحيى بن شيخ ابو محمد عبد الواحد الحفصى 130 ، 178 ، 282 ، 283 ، 285 ، 319 ، 332 ، 344 ، 347 ، 348 ، 398 ، 400 ، 401 ، 404 ، 411 ، 413 ، 561 .\r\nابو زكريا يحيى بن ابى حفص عمر بن عبد المؤمن 242 .\r\nابو زكريا يحيى بن ابى يعقوب 90 .\r\nابو زكريا يحيى بن احمد العدام 575 .\r\nابو زكريا يحيى بن عبد المؤمن 12 ، 46 ، 50 ، 51 ، 67 ، 73 .\r\nابو زكريا يحيى بن محمد الناصر 272 .\r\nابو زكريا يحيى بن وانودين 428 ، 439\r\nابو زيان ( زعيم غز ) 129\r\nابو زيد ( صاحب النوادر ) 180\r\nابو زيد بن ابى حفص ( سيد ) 120 ، 121 ، 190 ، 147 ، 178 ، 342\r\nابو زيد بن ابى عبد الله محمد 260 ، 261 ، 339 .\r\nابو زيد بن ابى يعقوب 90 ، 130 ، 174 ، 196 .\r\nابو زيد زكريا الجدميوى 400\r\nابو زيد بن ابى محمد بن ابى حفص 264 .\r\nابو زيد بن عبد الله 435 .\r\nابو زيد عبد الرحمان بن ابى عمران 433 .\r\nابو زيد عبد الرحمان بن زكريا 400 .\r\nابو زيد عبد الرحمان بن محمد بن يوسف بن عبد المؤمن 299 .\r\nابو زيد عبد الرحمان بن موسى بن يوجان 184 ، 187 ، 259 .\r\nابو زيد بن عبدون 63\r\nابو زيد بن عزوز 434 .\r\n\r\n","description":"","footnote":"","page_name":" 594 ","page_number":606},
  {"content":"\r\n\r\nابو زيد قيروانى 513 .\r\nابو زيد بن محمد بن يوسف بن عبد المؤمن 506\r\nابو زيد مكادى 388 .\r\nابو زيد بن يوجان 206 ، 208 .\r\nابو زيد بن يخيت 429\r\nابو ساكن عامر 300\r\nابو سرحان مسعود بن سلطان 85\r\nابو سعيد بن ابى اسحاق بن جامع 208 ، 221 ، 225 ، 231 ، 255 .\r\nابو سعيد بن ابى حفص 153 ، 188 ، 196 .\r\nابو سعيد بن تيجا 420 .\r\nابو سعيد بن الحسن ( سيد ) 7 - 9 ، 19\r\nابو سعيد عثمان بن ابى حفص 262 .\r\nابو سعيد عثمان بن عبد الله بن ابراهيم بن جامع 237 ، 243 ، 257 .\r\nابو سعيد عثمان بن عبد الله بن ادريس 256\r\nابو سعيد عثمان بن عبد الحق 250 ، 391 ، 393 .\r\nابو سعيد عثمان بن عبد المؤمن 4 - 8 ، 10 ، 11 ، 14 ، 36 ، 37 ، 39 ، 64 ، 73 ، 101 ، 553 .\r\nابو سعيد بن العود الرطب 400 .\r\nابو سعيد بن وانودين 288 .\r\nابو سعيد بن يخلف بن حسين 14 .\r\nابو سلطان عزيز بن يوسف 300 .\r\nابو سليمان بن حوط الله 515 ، 560 .\r\nابو سليمان داود بن ابى داود 166 .\r\nابو طاهر السلفى 515 ، 529 ، 540 .\r\nابو الطيب بن شريف الرندى 337 .\r\nابو الظفر بن مردنيش 121 .\r\nابو العباس ( شاعر ) 170 .\r\n\r\n","description":"","footnote":"","page_name":" 595 ","page_number":607},
  {"content":"\r\n\r\nابو العباس بن ابى حفص 245 ، 409 ،\r\nابو العباس احمد بن عبد السلام الجراوى 183 ، 551 .\r\nابو العباس احمد بن محمد اليانشى 162 ، 236 ، 288 ، 387 ، 390 ، 570 .\r\nابو العباس بن الحلال 528 .\r\nابو العباس بن الخطيب 121 .\r\nابو العباس الرنداحى 335 ، 368 ، 413 .\r\nابو العباس بن الروميه 369 .\r\nابو العباس صقلى 91 ، 119 .\r\nابو العباس بن عمران 290 .\r\nابو العباس المجريطى 519 .\r\nابو العباس بن مضاء 519 .\r\nابو عبد الله بن ابراهيم 4 ، 32\r\nابو عبد الله بن ابى ابراهيم اسماعيل 12 ، 13 ، 15 ، 42 ،\r\nابو عبد الله بن ابى حفص بن عبد المؤمن 174 .\r\nابو عبد الله ابو البقاء 550 .\r\nابو عبد الله بن ابى حفص 208 .\r\nابو عبد الله بن ابى العافيه 523 .\r\nابو عبد الله بن ابى عمران 330 ، 359 .\r\nابو عبد الله بن ابى محمد 388 .\r\nابو عبد الله بن ابى يحيى 208 .\r\nابو عبد الله بن ابى يعقوب 90 ، 184 .\r\nابو عبد الله بن احمد الفنزاوى 426 .\r\nابو عبد الله بن الباحى 208 .\r\nابو عبد الله بن بونه 559 .\r\nابو عبد الله تلمسانى 395 ، 433 .\r\nابو عبد الله بن الجنان 346 .\r\nابو عبد الله بن الرميمى 332 .\r\n\r\n","description":"","footnote":"","page_name":" 596 ","page_number":608},
  {"content":"\r\n\r\nابو عبد الله بن زرقون 519 .\r\nابو عبد الله بن الصقر 90 .\r\nابو عبد الله بن عياش 170 ، 233 ، 242 ، 243 ، 290 ، 493 .\r\nابو عبد الله بن قاسم 301 .\r\nابو عبد الله الفخار 518 ، 519 .\r\nابو عبد الله بن الفرس ، ر ك ابن الفرس .\r\nابو عبد الله بن عبد السلام 198 .\r\nابو عبد الله مجاهد 527 .\r\nابو عبد الله محمد بن ابراهيم المهرى ( اصولى ) 170 .\r\nابو عبد الله محمد بن عبد الله الجزيرى 140 ، 141 .\r\nابو عبد الله محمد بن عبد الله الجنفيسى 395 ، 434 .\r\nابو عبد الله محمد بن عبد الرحمان بن عياش 185 ، 273 ، 493 .\r\nابو عبد الله محمد بن عبد الله بن ابى يحيى الرميمى 329 .\r\nابو عبد الله محمد عبد المؤمن 490 ، 492 .\r\nابو عبد الله محمد بن على بن ابى عمران 237 .\r\nابو عبد الله محمد بن غالب 548 .\r\nابو عبد الله محمد بن محمد 555 .\r\nابو عبد الله محمد بن مروان 170 ، 178 ، 185 .\r\nابو عبد الله بن منيع 208 .\r\nابو عبد الله المومنانى 390\r\nابو عبد الله محمد بن وانودين هنتاتى 79 ، 82 ، 83 .\r\nابو عبد الله محمد بن يخلفتن الفازازى 256 ، 493 .\r\nابو عبد الله محمد بن يعقوب ( الناصر ) 147 ، 176 و ر ك محمد الناصر .\r\nابو عبد الله محمد بن يغمور 201 .\r\nابو عبد الله بن نوح 536 ، 537 ، 560 ، 574 .\r\nابو عبد الله يوسف ( شيخ ) 7 - 9 ، 20 ، 21 ، 32 .\r\nابو عبد الرحمان بن طاهر 553 .\r\n\r\n","description":"","footnote":"","page_name":" 597 ","page_number":609},
  {"content":"\r\n\r\nابو عبد الرحمان المغيلى 410 ، 411 .\r\nابو عثمان سعيد بن عيسى 40 ، 46 ، 58 .\r\nابو عثمان سعيد بن زكريا 380 ، 400\r\nابو عثمان سعيد بن حكم الاموى 314\r\nابو العطاء زيد 519\r\nابو العطاء بن نذير 537 .\r\nابو العلاء ( يا ابو العلى ) ادريس بن يوسف ، ابو دبوس ، المأمون 196 ، 212 ، 258 ، 259 ، 261 ، 262 ، 265 ، 268 - 270 ، 272 ، 273 ، 275 ، 276 ، 278 - 280 ، 284 ، 287 ، 298 ، 302 ، 377 ، 408 ، 414 ، 431 ، 437 ، 440 ، 442 ، 487 ، 505 ، 555 ، 570 .\r\nابو العلاء ادريس بن ابراهيم جامع 7 ، 10 ، 12 ، 49 ، 51 ، 52 ، 92 ، 105 ، 124 ، 528\r\nابو العلاء بن زهر 569 .\r\nابو العلاء بن عزون 13 ، 23 ، 36 ، 60\r\nابو العلاء بن مردنيش 78 .\r\nابو على ابن ابى محمد عبد العزيز 388 .\r\nابو على بن ابى محمد المالقى 208 .\r\nابو على بن حجاح 157 ، 170 .\r\nابو على حسن ( سيد ) 32\r\nابو على حسن بن على بن حسن الكردى 318\r\nابو على حسن على بن عمر 574 .\r\nابو على حسين بن بن ابى يعقوب يوسف بن عبد المؤمن 71 ، 75 ، 77 ،\r\nابو على بن خلاص البلنسى 392 ، 359 ، 401 .\r\nابو على عمر بن ايوب 166 .\r\nابو على عمر بن تيمصلت 23 ، 26 ،\r\nابو على عمر بن محمد بن عمر 546 .\r\nابو على عمر بن موسى 242 .\r\nابو على بن وانودين 249 .\r\nابو على يونس بن ابى حفص 189 .\r\n\r\n","description":"","footnote":"","page_name":" 598 ","page_number":610},
  {"content":"\r\n\r\nابو على بن يومور 127 .\r\nابو عمر احمد بن الخطاب 348 .\r\nابو عمر احمد بن هارون 528 .\r\nابو عمر بن حربون 20 ، 29 .\r\nابو عمر حكم بن سعيد 315 .\r\nابو عمر بن عات 529 ، 574 .\r\nابو عمران موسى ( سيد ) 51 ، 73 ، 205 ، 206 ، 317 .\r\nابو عمران موسى بن ابراهيم 282 .\r\nابو عمران موسى بن زيان المونكاسى 417 .\r\nابو عمران موسى بن عيسى بن عمران 256 .\r\nابو عمران موسى بن ميمون 579 .\r\nابو عمران بن ياسين هنتاتى 208 .\r\nابو عمرو بن افلح 74 .\r\nابو عمر بن الجد 330 ، 358 ، 390 ، 401 ،\r\nابو غالب بن ابى الحسين 68 .\r\nابو الفخار 5\r\nابو الفضل جعفر بن ابى سعيد 289 .\r\nابو الفضل جعفر بن محشره 184 .\r\nابو الفضل طاهر بن محشره 105 ، 162 ، 493 .\r\nابو الفضل عياص 522 ، 523 .\r\nابو الفضل محمد بن على بن طاهر 553 .\r\nابو القاسم احمد بن محمد الحوفى 56\r\nابو القاسم بن بشكوال 519 ، 524 ، 516 ، 517 ، 525 ، 529 ، 531 ، 539 ، 546 ، 559 561 ، 577\r\nابو القاسم بن احمد بن بقى 497 ، 516 ، 517 ، 523 .\r\nابو القاسم بن حبيش 518 ، 527 .\r\nابو القاسم بن رماك 525 ، 252 .\r\n\r\n","description":"","footnote":"","page_name":" 599 ","page_number":611},
  {"content":"\r\n\r\nابو القاسم السهيلى 519 ، 529\r\nابو القاسم العزفى 335 ، 368 ، 413 ، 420 .\r\nابو القاسم بن عطّيه 512\r\nابو القاسم بن غالب 529 .\r\nابو القاسم القالمى 105 ، 184 ، 553 .\r\nابو القاسم المؤتمن المصرى 182 .\r\nابو القاسم محمد بن ابراهيم بن خيره 552 .\r\nابو القاسم محمد بن عبد الواحد 559 .\r\nابو القاسم الملاحى 537 .\r\nابو القاسم بن ورد 512 .\r\nابو قصبه 192 ، 193 ، 391 .\r\nابو القمر هلال بن محمد بن سعد بن مردنيش 45 ، 46 ، 58 .\r\nابو مالك بن سلطان ابو يوسف 425 .\r\nابو محمد بن ابى ابراهيم 389 .\r\nابو محمد بن شيخ ابو حفص 198 ، 206 ، 209 ، 212 .\r\nابو محمد بن ابى سعد 378 .\r\nابو محمد بن اشقيلوله 335 ، 351 .\r\nابو محمد اسحاق بن جامع 119 .\r\nابو محمد بن اصناج 434 .\r\nابو محمد البسطى 538 .\r\nابو محمد بن حوط الله 515 ، 526 ، 537 .\r\nابو محمد بن الحسن 208 .\r\nابو محمد الحفصى 210 ، 412 .\r\nابو محمد الرشاطى 575 .\r\nابو محمد سعيد بن المنصور 388 .\r\nابو محمد سيد راى بن وزير 145 .\r\nابو محمد بن طاع الله 80 .\r\n\r\n","description":"","footnote":"","page_name":" 600 ","page_number":612},
  {"content":"\r\n\r\nابو محمد بن طلحه 300 .\r\nابو محمد عبد الله بن يعقوب المنصور ( العادل ) 254 ، 259 ، 262 ، 264 ، 284 ، 505 ، و نيز ر ك : ( ابو دبوس )\r\nابو محمد عبد الله بن ابى حفص 243 .\r\nابو محمد عبد الله بن ابى سعد ( المنصور ) 377 ، 395 .\r\nابو محمد عبد الله بن زكريا 385 .\r\nابو محمد عبد الله بن عبد المؤمن 4 ، 6 .\r\nابو محمد عبد الله مالقى 49 ، 52 .\r\nابو محمد عبد الله بن محمد بن يوسف 269 .\r\nابو محمد عبد الله بن وانودين 391 .\r\nابو محمد عبد الحق بن عبد الرحمان 118 .\r\nابو محمد عبد الحق 208 ، 248 ، 249 ، 250 ، 289 ، 420 .\r\nابو محمد عبد العزيز بن عمر 242 .\r\nابو محمد عبد الواحد 178 ، 188 ، 200 ، 205 ، 236 ، 257 ، 258 ، 260 ، 280 ، 281 ، 282 ، 286 ، 288 ، 330 ، 331 ، 377 ، 379 ، 447 ، 505 .\r\nابو محمد عبد الواحد بن عمر 51 ، 52 ، 61 .\r\nابو محمد عبد الواحد المراكشى 558 .\r\nابو محمد بن عطوش الكولى 119 .\r\nابو محمد بن الفرس 559 .\r\nابو محمد بن القطان 434 .\r\nابو محمد المالقى 51 ، 54 ، 105 ، 497 .\r\nابو محمد بن وانودين 386 ، 389 ، 397 ، 402 .\r\nابو محمد بن يونس 408 ، 434 .\r\nابو مروان الباجى 318 ، 320 ، 358 ، 523 ، 525 ، 526 .\r\nابو مروان عبد الملك بن محمد بن جريول 568 ، 569 ، 577 .\r\nابو مروان بن قاسم 49 .\r\nابو مروان بن قزمان 517 ، 544 .\r\n\r\n","description":"","footnote":"","page_name":" 601 ","page_number":613},
  {"content":"\r\n\r\nابو مروان بن عبد الملك بن زهر 168 .\r\nابو مروان بن مسره 577 .\r\nابو المسك 394 ، 395 .\r\nابو مسلمة القرطبى 56 .\r\nابو المطرف بن عميره 290 ، 346 ، 348 ، 395 ، 552 ، 555 ، 556 .\r\nابو المظفر غالب 300 .\r\nابو معرف محمد بن عبد الحق 393 ، 394 ، 401 .\r\nابو المكارم بن الحسين المصرى 90 .\r\nابو موسى بن غروز هنتاتى 434 .\r\nابو موسى بن عطوش 388 .\r\nابو موسى عمران بن ابى عمران 433 .\r\nابو موسى عيسى بن عبد المؤمن 117 ، 120 ، 242 ، 267 .\r\nابو موسى عيسى بن عمران 52 ، 60 .\r\nابو موسى بن محمد 178 .\r\nابو النجاء سالم 298 .\r\nابو الوليد الدباغ 516 ، 522 .\r\nابو الوليد بن رشد 60 ، 86 ، 90 ، 103 ، 167 ، 168 - 172 ، 510 ، 512 ، 513 ، 519 ، 522 ، 526 ، 568 ، 576 ، 577 - 579 .\r\nابو يحيى ( سيد ) 138 ، 147 ، 171 .\r\nابو يحيى بن ابى حفص 4 ، 5 ، 31 ، 32 ، 156 ، 157 .\r\nابو يحيى بن ابى يعقوب يوسف 581 .\r\nابو يحيى بن الحسن بن ابى عمران 208 ، 310 ، 312 .\r\nابو يحيى زكريا بن يحيى بن شيبان 32 ، 33 .\r\nابو يحيى زكريا بن على 34 .\r\nابو يحيى زكريا الهزرجى 199 .\r\nابو يحيى بن عبد الحق 402 ، 403 ، 405 .\r\nابو يحيى بن عمران تينمللى 308 .\r\n\r\n","description":"","footnote":"","page_name":" 602 ","page_number":614},
  {"content":"\r\n\r\nابو يحيى محمد القطرالى 421 .\r\nابو يحيى بن يحيى الشهيد 344 .\r\nابو يعقوب بن يخيت 5 .\r\nابو يعقوب يوسف بن عبد المؤمن 3 - 7 ، 10 - 12 ، 14 ، 15 ، 19 ، 20 ، 23 ، 25 ، 45 ، 46 ، 49 ، 52 ، 54 ، 57 ، 65 ، 69 ، 71 ، 73 ، 77 ، 78 ، 80 ، 83 ، 84 ، 85 ، 86 ، 89 ، 91 - 93 ، 96 ، 97 ، 99 ، 101 - 103 ، 105 ، 106 ، 109 ، 115 ، 116 ، 133 ، 137 ، 182 ، 257 ، 258 ، 264 ، 407 ، 490 ، 493 ، 506 ، 510 ، 513 ، 524 ، 526 ، 569 ، 576 ، 577 .\r\nابو يعقوب يوسف بن ابى عبد الله تيجيت 68 .\r\nابو يعقوب يوسف المستنصر 235 ، 241 - 243 ، 248 ، 249 .\r\nابو يعقوب يوسف بن وانودين هنتاتى 282 .\r\nابو يكى المخضب 247 ، 248 .\r\nابو يوسف تيجاى جدميوى 434 .\r\nابو يوسف حجاج بن يوسف 51 ، 74 ، 105 .\r\nابو يوسف يعقوب بن عبد الحق 422 ، 424 ، 430 ، 440 .\r\nابو يوسف يعقوب المنصور 10 ، 35 ، 43 ، 44 ، 46 ، 74 ، 84 ، 87 ، 99 ، 101 ، 104 ، 105 ، 109 ، 110 ، 116 ، 118 ، 119 ، 121 ، 124 ، 126 ، 128 ، 131 ، 138 - 146 ، 153 ، 155 ، 158 - 162 ، 165 ، 167 - 174 ، 177 - 181 ، 185 ، 187 ، 188 ، 192 ، 201 ، 204 ، 213 ، 219 ، 231 ، 243 ، 244 ، 248 - 250 ، 259 ، 434 ، 443 - 445 ، 481 ، 492 ، 493 ، 496 ، 503 ، 506 ، 515 ، 578 ، 581 .\r\nاثير بن عصفور 197 .\r\nاحمد بن ابراهيم بن الزبير 564 .\r\nاحمد بن باسه 56 ، 173 ، 582 .\r\nاحمد بن داود بن يوسف الجذامى 569 .\r\nاحمد بن سلمة بن احمد 516 .\r\nاحمد بن طلحة بن محمد بن عبد الملك 544 .\r\nاحمد بن عبد الله بن محمد 533 .\r\n\r\n","description":"","footnote":"","page_name":" 603 ","page_number":615},
  {"content":"\r\n\r\nاحمد بن عبد الرحمان بن محمد بن مضاء 526 .\r\nاحمد بن عبد الصمد بن عبيده 513 .\r\nاحمد بن عبد العزيز بن عياش 555 .\r\nاحمد بن عبد المؤمن موسى 531 .\r\nاحمد بن عبد الملك بن سعيد العنسى 506 .\r\nاحمد بن عبد الودود بن عبد الرحمان 528 .\r\nاحمد بن عتيق بن زياد 526 .\r\nاحمد بن عتيق بن على 570 .\r\nاحمد بن على بن يحيى 518 .\r\nاحمد بن عمر المعافرى 538 .\r\nاحمد بن محمد بن ابراهيم 529 .\r\nاحمد بن محمد بن الازرق 559 .\r\nاحمد بن محمد بن عبد الرحمان 556 .\r\nاحمد بن محمد بن عيسى 551 .\r\nاحمد بن محمد بن القيسى 536 ، 541 ، 542 .\r\nاحمد بن محمد بن وهب 536 ، 545 .\r\nاحمد بن محمد بن هود 349 ، 350 ، 351 .\r\nاحمد بن مفرح الاموى 524 .\r\nاحمد بن ملحان 552 ، 576 .\r\nاحمد بن مليك بن غالب 533 .\r\nاحمد بن منيع 256 .\r\nاحمد بن هارون بن عات النفزى 228 .\r\nاحمد بن يزيد بن عبد الرحمان 532 .\r\nاحمد بن يوسف بن عبد العزيز 513 .\r\nاحمد بن يوسف بن فرتون السلمى 563 .\r\nاخان رامون 309 .\r\nاخيل بن ادريس الرندى 493 .\r\n\r\n","description":"","footnote":"","page_name":" 604 ","page_number":616},
  {"content":"\r\n\r\nادريس بن ابراهيم بن جامع ، ر ك : ابو العلاء ادريس .\r\nادريس بن محمد بن موسى 545 .\r\nادريسى ، شريف 210 ، 118 .\r\nاذفونش ، الرنگ 18 .\r\nاذفونش الصغير 33 ، 80 .\r\nارسطو 168 ، 578 ، 580 .\r\nارقم بن محمد بن مردنيش 45 .\r\nارقم بن يحيى بن شجاع بن مردنيش 385 .\r\nارنولد 221 .\r\nاسحاق بن ابراهيم المجابرى 228 ، 518 .\r\nاسحاق بن جامع 5 .\r\nاسحاق بن محمد بن غانيه 113 - 115 ، 194 .\r\nاسحاق بن محمد الناصر 237 .\r\nاسماعيل بن احمد بن عبد الرحمان 532 .\r\nاسماعيل بن سعد السعود 535 .\r\nاسماعيل بن يعقوب بن قيطون 428 .\r\nالاشل 148 ، 149 .\r\nالافيلح 551 .\r\nالباربيريث دكاسترو 266 ، 267 .\r\nالبارو نونيزدلارا 227 ، 461 .\r\nالبروتليس 263 .\r\nال‌سيد الكمبيادور ( الكنبيطور ) 18\r\nالكساندر چهارم 424 .\r\nاليونور 245 .\r\nالينور 453 ، 461 .\r\nاوراكا 22 ، 214 ، 464 .\r\nامة الله 187 .\r\n\r\n","description":"","footnote":"","page_name":" 605 ","page_number":617},
  {"content":"\r\n\r\nانريكى 245 .\r\nاينوسان سوم 215 ، 459 ، 474\r\nاينوسان چهارم 414 ، 483\r\nاينوكنتيوس 215 .\r\nباديس بن حبوس 177 .\r\nالببوج 23 ، 70 ، 75 ، 463 .\r\nبدر بن محمد بن مردنيش 45\r\nبرادعى 180 .\r\nبرنجيلا ( يا برنجلا ) 214 ، 245 ، 254 ، 452 ، 458 ، 461 ، 462 ، 465 .\r\nبجنت 303 .\r\nبرنگردو تراگونا 114 .\r\nبرنگر چهارم 471 .\r\nبسام بن احمد بن حبيب 534 .\r\nبقى بن مخلد 185 .\r\nبطره ابن فراندس 159 .\r\nبطلميوس 574 .\r\nالبيذق 6 ، 7 ، 9 .\r\nالبكرى 138 ، 543 .\r\nبلاسكون 221 .\r\nبلاسكون آلاجون ، دون 341 .\r\nبلانكا 479 .\r\nبلول بن جلداسن 55 ، 56 ، 71 ، 91 .\r\nبياتريس 373 .\r\nالبياسى 260 ، 265 ، 266 ، 269 ، 270 .\r\nبيبش بن محمد بن على 513 ، 514 .\r\nپدرو ( اسقف ) 75 .\r\nپدرو آرياس 218 .\r\n\r\n","description":"","footnote":"","page_name":" 606 ","page_number":618},
  {"content":"\r\n\r\nپدروى دوم 214 ، 215 ، 219 ، 309 ، 459 ، 475 .\r\nپدرو روملينو 313\r\nپدرو فرنانديث 159\r\nپطرس قديس 474\r\nتاشفين بن اسحاق بن غانيه 124\r\nتاشفين بن على 247 .\r\nتاشفين بن غازى 150 .\r\nتاشفين بن محمد 229 .\r\nالتجانى 126\r\nتريسا ( ترزا ) 27 ، 464\r\nتقى الدين بن شاهنشاه 150\r\nتليو آلفونسو ، دون 327\r\nتيوبالد چهارم 479 .\r\nتيوبالد دوم 480 .\r\nثابت بن محمد بن يوسف 533 .\r\nجابر بن يوسف 156 .\r\nجالينوس 578 .\r\nجرالدوى نيرومند يا دلير 19 ، 26 ، 29 ، 32 ، 34 ، 55 ، 65 ، 66 ، 69 ، 91 .\r\nجراندهء جليقى 18 ، 26 ، 29 ، 69 ،\r\nجرمون بن عيسى 277 ، 288 .\r\nجعفر بن عبد اللّه بن محمد 538 .\r\nجودى بن عبد الرحمان 571 .\r\nحسن بن حجاج بن يوسف 553 .\r\nحسن بن على بن خلف 527 .\r\nحركات بن ابى الشيخ 207 .\r\nحريرى 531 .\r\nالحكم المستنصر 104\r\n\r\n","description":"","footnote":"","page_name":" 607 ","page_number":619},
  {"content":"\r\n\r\nحمامة بن محمد 247 .\r\nحميد بن مخلوف 437 .\r\nحوط اللّه الانصارى 518 .\r\nحيان بن عبد اللّه بن محمد 529 .\r\nخالد اللخمى 236 .\r\nخايمه 301 ، 302 ، 304 - 306 ، 308 ، 309 ، 313 ، 325 ، 339 ، 341 - 347 ، 351 ، 475 ، 477 ، 478\r\nخمينو 67\r\nخوان قديس 94 .\r\nخوان كيس 380\r\nداود بن سليمان 519\r\nديسقوريدس 369 .\r\nديگولوبث دبسكايه 159 ، 218 .\r\nديگولوبث دهارو 173 ، 214 ، 219\r\nذاللب ( دون‌لوپه ) 429 .\r\nالذهبى 526 .\r\nرامون بربگر چهارم 38 ، 452 ، 455 .\r\nرامون بونيفاس 362 ، 363 .\r\nرامون دمونكادا 310 .\r\nالربرتير 115 .\r\nرجار ( روژه ) 210 ، 412\r\nردريك ( مطران ) 215\r\nردريگو الباريس 367\r\nالرشيد ( ابو محمد عبد الواحد ) 333 ، 359 ، 380 ، 382 ، 389 ، 391 ، 496 ، 501 .\r\nرسيد نصرانى ( يارومى ) 117 ، 118 ، 120 ، 121 ،\r\nالرصافى 548\r\nروبرتو قطلونى 115\r\n\r\n","description":"","footnote":"","page_name":" 608 ","page_number":620},
  {"content":"\r\n\r\nروبينو 78 ، 79 .\r\nرودريكو الونسو 356 .\r\nروسيون ، كنت 309\r\nريموندو 75 .\r\nراوول دوديستو 94\r\nزائده ( دخت ابن مردنيش ) 46 ، 71 .\r\nزبير بن محمد . . . بن مردنيش 45 .\r\nزبير بن محمد بن غانيه 113 .\r\nزبير بن نجاح 195 .\r\nزركشى 255 .\r\nزكريا بن يحيى بن اسماعيل 243 ، 244 ، 256\r\nزينب ( دخت موسى بن سليمان ) 83 .\r\nسانچو ( صاحب آبله ) 75 .\r\nسانچو ، ( پرتغال ) 139 .\r\nسانچو ، دون 476 .\r\nسانچو ، دونيا 473 .\r\nسانچو پسر آلفونسو هنريكيز 76 ، 133 ، 135 ، 136 ، 451 ، 462 ، 464 ، 481 .\r\nسانچوى دوم 482 ، 483\r\nسانچوى رومى 379 ، 380\r\nسانچوى ششم 225 ، 453 ، 478 ، 479 .\r\nسبع بن منعفاد 11 ، 14\r\nسحنون 180\r\nسر الحسن 264\r\nسلستينوس 458\r\nسليمان بن حكم بن محمد 503\r\nسليمان بن موسى بن سالم 519 .\r\nسهل بن محمد بن سهل 535 .\r\n\r\n","description":"","footnote":"","page_name":" 609 ","page_number":621},
  {"content":"\r\n\r\nسيد راى بن وزير 5 ، 17 ، 26 ، 65 ، 109 .\r\nسير بن اسحاق بن غانيه 207 .\r\nسير بن ابى بكر لمتونى 505 .\r\nسيمون دومونفور 475 .\r\nشريح بن محمد 515 .\r\nشعيب بن محفوظ 370 - 373\r\nشقاف 360 ، 366 ، 368 ، 413 .\r\nشمس الضحى 433 .\r\nصالح بن ابى صالح 514 .\r\nصبيحه ( دخت ابن همشك ) 30\r\nصفيه ( دخت ابن مردنيش ) 46 ، 290 .\r\nصلاح الدين يوبى 125 ، 134 ، 141 ، 142 ، 144 ، 150 ، 182 .\r\nضبى 159 .\r\nضياء الدين ابو محمد عبد الله 573 .\r\nطلحة بن اسحاق بن غانيه 123 .\r\nطلحة بن على 427 .\r\nطلحة بن محمد بن غانيه 113 .\r\nطلحة بن يحيى 118 .\r\nطلحة بن يعقوب 549 .\r\nالعادل ابو محمد عبد الله 265 ، 268 ، 269 ، 271 ، 272 ، 295 . و ر ك : ابو محمد عبد الله .\r\nالعاضد بالله فاطمى 244 .\r\nعامر بن ادريس بن عبد الحق 336 .\r\nعبد الله بن ابراهيم بن جامع 201 .\r\nعبد الله بن ابى بكر بن عبد الرحمان 531 .\r\nعبد الله بن ابى بكر بن يزيد 262 .\r\nعبد الله بن ابى حفص بن تفريحين 54 .\r\nعبد الله بن احمد بن سعيد 513 .\r\n\r\n","description":"","footnote":"","page_name":" 610 ","page_number":622},
  {"content":"\r\n\r\nعبد الله بن احمد بن عبد الله 570 .\r\nعبد الله بن احمد بن على 542 .\r\nعبد الله بن اسحاق بن جامع 68 ، 79 .\r\nعبد الله بن اسحاق بن غانيه 120 ، 125 ، 194 ، 195 .\r\nعبد الله بن سيد امير اللخمى 568 .\r\nعبد الله بن محمد بن غانيه 113\r\nعبد الله بن حامد بن يحيى 532\r\nعبد الله بن الحسن بن احمد 518 .\r\nعبد الله بن زكريا الهزرجى 398 ، 400 .\r\nعبد الله بن سلطان ابو يوسف 430 .\r\nعبد الله بن سليمان 518 .\r\nعبد الله صنهاجى 121 .\r\nعبد الله بن محمد بن عبد الله 534 .\r\nعبد الله بن عمر بن هشام 522\r\nعبد الله بن عمرو بن محمد 530 .\r\nعبد الله بن عياش 196 .\r\nعبد الله بن قاسم بن عبد الله 537 .\r\nعبد الله بن محمد بن ابى عبيد 543 .\r\nعبد الله بن محمد بن حجاج 574 .\r\nعبد الله بن محمد بن الرند 83 .\r\nعبد الله بن محمد بن سهل 573 .\r\nعبد الله بن محمد بن عبد الله 522 ، 569\r\nعبد الله بن محمد بن عبد العزيز 544 .\r\nعبد الله بن محمد بن على 515 .\r\nعبد الله بن زكريا الهزرجى 398 ، 400 .\r\nعبد الله بن محمد بن عيسى 524 .\r\nعبد الله بن محمد بن بن عيسى التادلى 526 .\r\n\r\n","description":"","footnote":"","page_name":" 611 ","page_number":623},
  {"content":"\r\n\r\nعبد الله بن وزير 251 ، 252 ، 307\r\nعبد الله بن يحيى بن عبد الله 524 .\r\nعبد الحق بن ابى داود 213 .\r\nعبد الرحمان بن ابى مروان بن سعد القرطبى 61 .\r\nعبد الرحمان بن الحكم 56 .\r\nعبد الرحمان بن حزمون 550 .\r\nعبد الرحمان الداخل 570\r\nعبد الرحمان بن محمد السلمى 542 .\r\nعبد الرحمان بن محمد بن مفاور 548 .\r\nعبد الرحمان بن منقذ 143 ، 144 ، 150 .\r\nعبد الرحمان بن يعقوب 427 ، 428 .\r\nعبد الرحمان بن يوجان 237 .\r\nعبد الرحيم بن عبد الرحمان 192 .\r\nعبد السلام كومى 83 .\r\nعبد الصمد بن يلولان 384 .\r\nعبد العزيز بن عطوش 432 .\r\nعبد القوى تجينى 156 .\r\nعبد اللطيف بغدادى 580 .\r\nعبد المؤمن بن على 3 ، 5 ، 17 ، 19 ، 21 ، 50 ، 53 ، 83 ، 85 ، 101 ، 147 ، 176 ، 181 ، 184 ، 243 ، 247 ، 258 ، 300 ، 303 ، 329 ، 333 ، 446 ، 488 ، 491 ، 493 ، 495 ، 496 ، 502 ، 503 ، 506 ، 510\r\nعبد المؤمن على بن اسحاق بن غانيه 125\r\nعبد الملك بن زهر 578 - 580\r\nعبد الملك بن صاحب الصلاة 11 ، 18 ، 22 ، 26 ، 29 .\r\nعبد الملك بن عياش 5 .\r\nعبد الملك بن مروان 170 .\r\nعبيد الله الشيعى 245 .\r\n\r\n","description":"","footnote":"","page_name":" 612 ","page_number":624},
  {"content":"\r\n\r\nعبيد الله بن عبد الرحمان بن عيسى 526 .\r\nعبيد الله بن غلنده 568 .\r\nعتبه بن يحيى المغيلى 331 .\r\nعثمان بن عبد العزيز كومى 131 .\r\nعثمان بن عفان 52 ، 439 .\r\nعزفى 45 .\r\nعزيز بن محمد بن مردنيش 45 .\r\nعسكر بن محمد بن مردنيش 45 .\r\nعقيل بن عطيه 493 .\r\nعلى بن ابراهيم بن على 536 .\r\nعلى بن ابراهيم بن محمد 553 .\r\nعلى بن ابى زكريا بن حيون 87 .\r\nعلى بن اسحاق بن غانيه 116 ، 119 ، 122 ، 125 ، 126 ، 128 ، 149 .\r\nعلى بن الغانى 197 ، 200 ، 228 .\r\nعلى بن ابى زيد بن زكريا الجدميوى 429 .\r\nعلى بن ابى على 428 .\r\nعلى بن الربرتير 115 ، 116 ، 123 ، 124 ، 127 ، 194 .\r\nعلى بن عبد العزيز بن الرند ، الطويل 84\r\nعلى بن لمطى 200 .\r\nعلى بن المنتصر 84 .\r\nعلى بن محمد بن احمد بن حريق 549 .\r\nعلى بن محمد بن رزين ، الجزيرى 87 .\r\nعلى بن محمد بن على 444 ، 556 .\r\nعلى بن موسى بن سعيد 563 .\r\nعلى بن وزير 76 .\r\nعلى بن يدر 418 ، 421 ، 439 .\r\nعلى بن يوسف ( دبير ) 522 .\r\n\r\n","description":"","footnote":"","page_name":" 613 ","page_number":625},
  {"content":"\r\n\r\nعلى بن يوسف ، امير المسلمين 111 ، 112 ، 115 .\r\nعلى بن يوسف ( عضد الدوله ) 330 .\r\nعماد الدوله سالم 318 ، 320 .\r\nعمر بن ابى حفص هنتانى 156 .\r\nعمر بن ابى زيد 127 .\r\nعمر بن ابى يحيى 422 .\r\nعمر بن تيمصلت 28 و 29 ، 31 ، 65 ، 70 ، 76 .\r\nعمر بن زرتاج 65 .\r\nعمر بن سحنون 65 ، 66 .\r\nعمر بن عدبس 56 ، 57 .\r\nعمر بن عيسى بن ابى حفص بن يحيى 266 ، 269 .\r\nعمر بن موسى صنهاجى 84 .\r\nعمر بن وقاريط 331 ، 378 ، 379 ، 382 ، 384 ، 387 ، 388 ، 390 .\r\nعواج بن هلال 428 .\r\nعياض ، قاضى 513 .\r\nعيسى بن ابى حفص بن على 135 .\r\nعيسى بن سليمان بن عبد الملك 560 .\r\nعيسى بن عمران التازى التسولى 105 .\r\nعيسى بن مريم 278 .\r\nغانم بن محمد بن مردنيش 45 ، 46 ، 64 ، 78 ، 79 .\r\nغرى صنهاجى 121 .\r\nالنشتى 288 ، 296 ، 317 .\r\nعنضله 379 .\r\nفارح الخصى ، ابو السرور 256 .\r\nالفاضل ، القاضى 142 ، 580 .\r\nفاطمه ( دخت ابو على بن يوسف ) 241 .\r\nفتح بن محمد 200\r\n\r\n","description":"","footnote":"","page_name":" 614 ","page_number":626},
  {"content":"\r\n\r\nفردريك دوم 210 ، 412 .\r\nفرناندو ، قديس 374 .\r\nفرناندو دون 476 .\r\nفرناندوى دوم 22 ، 23 ، 27 ، 28 ، 36 ، 37 ، 70 ، 75 ، 95 .\r\nفرناندو ردريكوس 22 ، 70 .\r\nفرناندوى سوم 95 ، 96 ، 265 ، 267 ، 270 ، 275 ، 276 ، 304 ، 306 ، 307 ، 324 ، 326 ، 327 ، 333 ، 348 ، 350 ، 356 ، 365 ، 367 ، 372 ، 373 ، 414 ، 451 ، 455 ، 463 ، 465 ، 467 ، 469 ، 476 ، 484 ، 495 ، 501 .\r\nقراقوش ارمنى 125 ، 149 ، 150 ، 188 ، 128 ، 129 .\r\nقمر ( مادر يوسف المستنصر ) 242 .\r\nكاسترو 33 .\r\nالكافر ، الحاج 200 .\r\nكامل بن ابى العيش 50 .\r\nكانون بن جرمون ، 405 ، 427 .\r\nالكتندى 548 .\r\nكلستينوس 464 .\r\nكلنس ( پاپ ) 374 .\r\nگارسيا 478 .\r\nگريگورى نهم ( پاپ ) 340 .\r\nگلدزيهر 540 .\r\nگلين دومونكا 309 .\r\nگونثالو 379 ، 380 .\r\nگيوم ( ويليام ) 85 ، 210 .\r\nلارا 33 .\r\nلب بن عبد اللّه بن لب 543 .\r\nلويى نهم ( مقدس ) 480 .\r\nلوپه ( دون ) 429 .\r\n\r\n","description":"","footnote":"","page_name":" 615 ","page_number":627},
  {"content":"\r\n\r\nلوپه دياث دهارو 218 .\r\nلوپه فرنانديث 415 .\r\nلورنسو 325 .\r\nمارتن سانچز 262 .\r\nماريانا ( مورخ ) 84 .\r\nمالك بن عبد الرحمان بن على 551 .\r\nمانريكى دلارا 61 .\r\nالمأمون ، ابو العلا 501 ، 508 ، 511 و نيز ر ك : ابو دبوس .\r\nمبشر الخصى 256 .\r\nالمجريطى 550 ، 551\r\nالمستنصر باللّه عباسى 254 .\r\nمحمد بن ابراهيم الحضرمى 228 .\r\nمحمد بن ابراهيم بن خلف 515 .\r\nمحمد بن ابراهيم بن محمد 534 ، 537 .\r\nمحمد بن ابراهيم المهرى 521 .\r\nمحمد بن ابى بكر بن حمامه 248 .\r\nمحمد بن ابى خالد عبد اللّه 517 .\r\nمحمد بن ابى عامر ، المنصور 348 .\r\nمحمد بن ابى عثمان 40 .\r\nمحمد بن ابى يعلى 423 ، 424 .\r\nمحمد بن احمد بن جبير 553 .\r\nمحمد بن احمد بن الرقوطى 582 .\r\nمحمد بن احمد بن الصابونى 549 .\r\nمحمد بن احمد بن طاهر 542 .\r\nمحمد بن احمد بن عبد العزيز 530 .\r\nمحمد بن احمد بن عبد الملك 517 .\r\nمحمد بن احمد بن محرز 523 .\r\n\r\n","description":"","footnote":"","page_name":" 616 ","page_number":628},
  {"content":"\r\n\r\nمحمد بن احمد بن النخيل 280 .\r\nمحمد بن يوسف بن الاحمر 334 ، 337 ، 355 ، 575 ، 508 .\r\nمحمد بن ادريس بن على 550 .\r\nمحمد بن اسحاق بن محمد بن غانيه معرفى 112 ، 113 ، 116 ، 123 ، 124 ، 398 .\r\nمحمد بن اسماعيل بن محمد 535 .\r\nمحمد بن ايوب بن محمد 528 .\r\nمحمد بن بكر بن محمد 574 .\r\nمحمد بن تومرت ، المهدى 3 ، 4 ، 7 ، 52 ، 86 ، 90 ، 101 ، 102 ، 180 ، 181 ، 237 ، 277 ، 278 ، 285 ، 286 ، 378 ، 383 ، 416 ، 417 ، 446 ، 448 ، 487 ، 489 ، 495 ، 498 ، 509 .\r\nمحمد بن جابر بن على 533 .\r\nمحمد بن جعفر بن احمد بن خلف 525 .\r\nمحمد بن الحاج 505 .\r\nمحمد بن حسن الانصارى 228 .\r\nمحمد بن خلف بن عياش 529 .\r\nمحمد بن خلف بن قاسم الانصارى 344 .\r\nمحمد بن خلف بن محمد 525 .\r\nمحمد بن خير بن عمر 523 .\r\nمحمد بن سبع بن يوسف بن سعد الجذامى 340 .\r\nمحمد بن سعيد بن مردنيش 8 - 10 ، 19 ، 30 ، 32 ، 33 ، 35 ، 37 - 39 ، 43 - 45 ، 54 ، 64 ، 114 ، 290 ، 299 ، 472 ، 507 ، 524 ، 573 .\r\nمحمد بن سعيد بن محمد 559 .\r\nمحمد بن طلحة بن محمد 530 .\r\nمحمد بن عبد الله بن ابراهيم 560 .\r\nمحمد بن عبد الله بن احمد بن نصر 523 ، 538 .\r\nمحمد بن عبد الله بن سهيل 583 .\r\nمحمد بن عبد الله بن عمر 536 .\r\n\r\n","description":"","footnote":"","page_name":" 617 ","page_number":629},
  {"content":"\r\n\r\nمحمد بن عبد الله بن محمد 539 .\r\nمحمد بن عبد الله بن ميمون 522 .\r\nمحمد بن عبد الله بن يحيى بن فرج بن الجد 514 .\r\nمحمد بن عبد الرحمان بن عبد العزيز 548 ، 583 .\r\nمحمد بن عبد الرحيم الانصارى 512 .\r\nمحمد بن عبد السلام 209 .\r\nمحمد بن عبد العزيز بن على 513 .\r\nمحمد بن عبد الكريم رجراجى 189 ، 191 ، 197 .\r\nمحمد بن عبد الكريم الفندلاوى 516 .\r\nمحمد بن على بن احلى 348 ، 349 .\r\nمحمد بن على بن احمد 570 .\r\nمحمد بن على بن اصلماط 429 .\r\nمحمد بن على بن حماد 550 .\r\nمحمد بن على بن خضر 534 .\r\nمحمد بن على بن سليمان بن رفاعه 570 .\r\nمحمد بن على بن مروان 517 .\r\nمحمد بن على بن موسى 308 .\r\nمحمد بن على بن يحيى 443 .\r\nمحمد بن عيسى 71 .\r\nمحمد بن عيسى بن عياض 549 .\r\nمحمد بن عيسى بن محمد 549 .\r\nمحمد بن الغازى بن غانيه 207 .\r\nمحمد بن محمد بن احمد 537 .\r\nمحمد بن محمد بن سعيد 521 .\r\nمحمد بن محمد بن سليمان 529 .\r\nمحمد بن محمد بن يحيى 583 .\r\nمحمد بن مسعود البلط 205 - 207 .\r\n\r\n","description":"","footnote":"","page_name":" 618 ","page_number":630},
  {"content":"\r\n\r\nمحمد بن معلم 5\r\nمحمد بن مفضل بن حسن 539 .\r\nمحمد بن منعفاد 156 .\r\nمحمد الناصر لدين الله . 177 ، 184 ، 187 ، 188 ، 192 ، 193 ، 195 ، 196 ، 198 ، 199 ، 200 ، 203 ، 204 ، 207 ، 209 ، 211 ، 213 ، 216 ، 217 ، 219 ، 221 ، 222 ، 229 ، 231 ، 233 ، 235 ، 237 ، 241 ، 242 ، 248 ، 256 ، 259 ، 459 ، 569 .\r\nمحمد بن وزير 247 .\r\nمحمد بن هلال 43 .\r\nمحمد بن هود 348 ، 349 .\r\nمحمد بن يحيى مسوفى 213 .\r\nمحمد بن يخلفتن بن احمد 532 .\r\nمحمد بن يوسف بن عبد الله 527 .\r\nمحمد بن يوسف المسكدانى 269 .\r\nمحمد بن يوسف بن هود 296 - 298 ، 301 ، 317 ، 357 ، 387 .\r\nمحيون بن ابى بكر بن حمامه 156 .\r\nمحيى الدين الطايى ، ابن عربى 522 ، 539 ، 540 .\r\nالمراكشى 45 ، 98 ، 102 ، 104 ، 114 ، 131 ، 169 ، 176 ، 181 ، 187 ، 218 ، 222 ، 231 ، 234 ، 235 ، 236 ، 242 ، 244 ، 557 ، 564 .\r\nالمرتضى خليفه 373 ، 511 .\r\nمريم عذرا 138 .\r\nمزدلى بن تيولكا 505 .\r\nمزيزدع غمارى 7 .\r\nالمستجد بالله عباسى 42 .\r\nالمستنصر بالله عباسى 297 ، 300 ، 318 ، 319 .\r\nالمستنصر بالله موحدى 561 .\r\nمسرور 255 .\r\nمسعود بن جلداسن 431 .\r\n\r\n","description":"","footnote":"","page_name":" 619 ","page_number":631},
  {"content":"\r\n\r\nمسعود بن حميدان 382 ، 384 .\r\nمسعود بن خيار 364 .\r\nمسعود بن كانون 428 .\r\nمصعب بن محمد بن مسعود 544 .\r\nالمعتنر بن عبد الله 83 .\r\nمفوز بن طاهر 525 .\r\nالمقرى 165 .\r\nمكدونالد 540 .\r\nالمكيدى 277 .\r\nالملك الصالح 573 .\r\nالملك الكامل 573 .\r\nمنديل المغراوى 156 .\r\nموسى بن حسين بن موسى 527 .\r\nموسى بن حمو 23 .\r\nموسى بن سليمان الضرير 3\r\nموسى بن عبد الصمد 69 .\r\nالناصر لدين الله عباسى 122 ، 125 ، 279 .\r\nنجبة بن يحيى بن خلف 525 .\r\nنصير بن محمد بن مردنيش 45 .\r\nنونيو دوفونتيس 162 .\r\nنونيو شانشيز 309 ، 311 .\r\nنونيو دلارا ، كنت 23 ، 33 ، 54 ، 68 ، 74 .\r\nنويرى 160 .\r\nنيكولا لانوتزى 194 .\r\nوانورين بن ابو بكر لمتونى 112 .\r\nويليام ( گيوم ) 210 .\r\nهلال بن مردنيش 64 ، 87 .\r\n\r\n","description":"","footnote":"","page_name":" 620 ","page_number":632},
  {"content":"\r\n\r\nهلال بن مقدم 272 .\r\nهنرى اول ( انريكى ) 461 .\r\nهنرى پسر آلفونسوى هشتم 245 .\r\nهوگو دامبرياس 309 .\r\nهوگو دفولگار 341 .\r\nهوگو گودفريد 114 .\r\nهوهنشتاوفن 210 .\r\nياقب ، قديس 134 .\r\nيحيى بن ارقم بن مردنيش 389 .\r\nيحيى بن اسحاق بن غانيه 112 ، 113 ، 119 ، 120 ، 149 - 151 ، 188 - 191 ، 193 ، 197 ، 199 ، 201 ، 202 ، 204 ، 205 ، 207 ، 279 ، 280 ، 281 - 283 ، 505 .\r\nيحيى بن تميم بن المعتز 83 ، 84 .\r\nيحيى بن خلدون 364\r\nيحيى بن زكريا بن به جلد 386 .\r\nيحيى المعتصم 268 ، 275 ، 276 ، 284 ، 288 ، 289 ، 379 ، 384 ، - 386 ، 388 ، 392\r\nيحيى المنتصر 415 ، 501\r\nيحيى بن محمد الناصر 237 ، 373 ، 377 ، 496 .\r\nيحيى بن هلال 384 .\r\nيدر بن عايشه ، 118 ، 119 .\r\nيعقوب بن ابى خصص 127 ، 137 ، 154 .\r\nيعقوب بن جابر 406 .\r\nيعقوب بن جرمون 408 ، 417 ، 427 .\r\nيعقوب بن عبد الله 424 - 426 .\r\nيعقوب بن عبد الحق 404 ، 424 .\r\nيعقوب بن كانون 408 .\r\nيعقوب بن محمد بن قيطون 419 .\r\nيعقوب بن يوسف بن يعقوب 150 .\r\n\r\n","description":"","footnote":"","page_name":" 621 ","page_number":633},
  {"content":"\r\n\r\nيعيش مالقى 56 ، 581 ، 582 .\r\nيغمراسن 400 ، 406 ، 410 ، 438 ، 441 ، 444 .\r\nيوسف بن تاشفين 161 .\r\nيوسف بن سليمان 7 .\r\nيوسف بن عثمان 388 .\r\nيوسف بن عبد المؤمن 243 .\r\nيوسف على تينمللى 272 ، 389 .\r\nيوسف بن عمر 159 .\r\nيوسف بن قادس 162 .\r\nيوسف بن مردنيش 44 ، 63 .\r\nيوسف المستنصر 237 ، 242 ، 251 ، 254 ، 255 ، 257 ، 259 ، 264 ، 279 ، 391 ، 493 .\r\nيوسف بن وانودين 5 .\r\n\r\n","description":"","footnote":"","page_name":" 622 ","page_number":634},
  {"content":"\r\n\r\n\r\nنام جايها\r\nآبله  alivA  66 ، 75 .\r\nابو رقراق 417 ، 423 .\r\nآراگون 43 ، 114 ، 160 ، 173 ، 175 ، 212 ، 218 ، 219 ، 222 ، 225 ، 227 ، 233 ، 301 ، 302 ، 304 ، 309 ، - 311 ، 325 ، 340 ، 341 ، 344 - 346 ، 348 ، 351 ، 352 ، 452 - 454 ، 458 ، 464 ، 471 ، 473 ، 474 ، 478 .\r\nآش 332 .\r\nآلمان 134 ، 250 .\r\nابده  adebU  30 ، 305 ، 358 ، 505 ،\r\nابرو  orbE  343 .\r\nابلتانسيه  zurC atnaS  164\r\nارجورنه  anojrA  319 ، 355 ، 356 .\r\nالارك 153 ، 155 ، 158 - 160 ، 162 ، 167 ، 173 ، 179 ، 464 .\r\nاربونه 221 .\r\nاركش 137 ، 370 ، 468 ، 505 .\r\nاركون 263 .\r\nاسپانيا 39 ، 102 ، 134 ، 211 ، 215 ، 241 ، 304 ، 332 ، 352 ، 371 ، 373 ، 451 ،\r\n\r\n","description":"","footnote":"","page_name":" 623 ","page_number":635},
  {"content":"\r\n\r\n454 ، 458 - 461 ، 473 ، 478 .\r\nاستجه  ajicE  67 ، 80 ، 325 ، 505 .\r\nاسترامادوره 17\r\nاسطبه 530 .\r\nاسكندريه 183 ، 538 ، 554 ، 570 .\r\nاشبونه 16 ، 17 ، 25 ، 28 ، 79 ، 80 ، 93 ، 134 ، 145 ، 481 .\r\nاشبيليه  alliveS  يا  elliveS  5 ، 8 ، 11 - 13 ، 21 ، 25 ، 28 ، 29 ، 32 ، 34 ، 37 ، 43 ، 53 - 56 ، 66 ، 68 ، 69 ، 71 ، 75 - 77 ، 79 ، 83 ، 90 - 92 ، 95 ، 99 ، 101 - 104 ، 110 ، 136 ، 138 ، 140 ، 144 ، 145 ، 153 ، 154 ، 162 ، 163 ، 166 ، 167 ، 173 - 175 ، 183 ، 193 ، 212 ، 213 ، 217 ، 219 ، 235 ، 244 ، 251 ، 260 - 263 ، 265 ، 268 ، 269 ، 271 ، 273 ، 275 ، 277 ، 298 ، 299 ، 306 ، 307 ، 317 ، 320 ، 321 ، 330 ، 331 ، 335 ، 358 - 364 ، 366 ، 367 ، 369 - 371 ، 374 ، 401 ، 425 ، 434 ، 459 ، 467 ، 468 ، 490 ، 491 ، 504 - 508 ، 514 ، 519 ، 525 ، 527 ، 528 ، 532 ، 535 ، 537 ، 542 ، 544 ، 546 ، 556 ، 570 ، 575 ، 583 .\r\nاشتريش  sairutsA  23\r\nاشير 121 .\r\nاطلس ، جبال 120 ، 439 ، 443 ، 446 .\r\nاغرباله 63 .\r\nاغمات 437 .\r\nافريقيه 6 ، 49 ، 84 ، 85 ، 121 ، 124 ، 125 ، 147 ، 149 ، 153 ، 188 - 190 ، 196 - 199 ، 201 ، 203 - 205 ، 279 ، 281 ، 282 ، 286 ، 311 ، 345 ، 347 ، 361 ، 367 ، 398 ، 401 ، 411 ، 412 ، 504 ، 549 ، 555 .\r\nاقيانوس اطلس 134 ، 135 ، 250 ، 443 ، 446 .\r\nالبور  rovlA  135\r\nالبونت  etneuplA  302 .\r\nالبيره  arivlA  559 .\r\nالش 534 .\r\n\r\n","description":"","footnote":"","page_name":" 624 ","page_number":636},
  {"content":"\r\n\r\nالفانس 473 .\r\nالكانينا 78 .\r\nالمريه  airemlA  43 ، 287 ، 317 ، 318 ، 329 ، 332 ، 355 ، 390 ، 467 ، 507 ، 512 ، 515 ، 516 ، 522 ، 525 ، 554 .\r\nاليسانه يا اللسانه 170 .\r\nامّ الربيع ، رود 288 ، 384 ، 385 ، 423 ، 428 ، 441 .\r\nامّ الرجلّين 428 ، 429 ، 431 .\r\nام غزاله 137 .\r\nامن ملولنين 417 .\r\nاميلولين 417 .\r\nاندلس 4 - 7 ، 10 ، 14 ، 15 ، 17 ، 18 ، 20 ، 21 ، 25 ، 26 ، 30 ، 32 ، 37 ، - 39 ، 43 ، 48 ، 54 ، 55 ، 60 ، 63 ، 67 ، 70 - 73 ، 74 ، 77 ، 90 ، 101 - 103 ، 109 ، 110 ، 113 ، 124 ، 126 ، 137 ، 140 ، 144 ، 145 ، 153 ، 154 ، 168 ، 172 ، 183 ، 187 ، 198 ، 199 ، 201 ، 208 ، 212 ، 233 ، 235 ، 241 ، 243 ، 248 ، 250 ، 254 ، 255 ، 264 ، 268 ، 271 ، 273 ، 283 ، 295 ، 301 ، 318 ، 319 ، 321 ، 322 ، 331 ، 348 ، 351 ، 352 ، 357 ، 370 ، 417 ، 426 ، 435 ، 444 ، 445 ، 451 ، 454 ، 468 ، 471 ، 487 ، 490 ، 491 ، 502 ، 505 ، 509 ، 532 ، 546 ، 550 ، 551 ، 555 ، 558 ، 570 ، 578 ، 580 ، 581 ، 582 .\r\nاندوجر 8 ، 213 ، 266 .\r\nانگلستان 453 ، 454 .\r\nانوط ، دژ  odugatenoM  64 .\r\nانيجه ، دژ 342 .\r\nانيشه دژ 342 ، 343 .\r\nاوديل ، رود 78 .\r\nاورسينه 372 ، 373 .\r\nاورشه 373 .\r\nاوريوله 505 ، 545 ، 570 .\r\n\r\n","description":"","footnote":"","page_name":" 625 ","page_number":637},
  {"content":"\r\n\r\nاوسمه 327 .\r\nاوشو 343 .\r\nايتاليا 218 ، 461 .\r\nايجليز 276 .\r\nباب اغمات 111 .\r\nباب البحر 16 .\r\nباب تاغزوت 172 .\r\nباب جهور 55 ، 516 .\r\nباب الحمه 16 .\r\nباب دكاله 52 .\r\nباب الساده 277 .\r\nباب الشريعه 12 ، 86 ، 111 ، 388 ، 390 .\r\nباب صالحيه 432 .\r\nباب الكحل 55 .\r\nباب المؤذن 193 .\r\nباجه  ajeB  17 ، 65 ، 66 ، 70 ، 76 ، 78 ، 135 ، 252 ، 505 .\r\nباشو ، جزيرهء 126 .\r\nباغه  ogeirP  266 .\r\nبانيوس 234 .\r\nبئر الشهدا ، 121 .\r\nبته ، دژ 82 .\r\nالبحيره 146 ، 488\r\nبجايه  anihceP  4 ، 6 ، 50 ، 116 ، 117 ، 118 ، 119 ، 120 ، 123 ، 148 ، 191 ، 202 ، 275 ، 285 ، 553 .\r\nبرج الحمام 65 ، 213\r\nبرج الذهب 365 .\r\nبرج قباله 53 .\r\n\r\n","description":"","footnote":"","page_name":" 626 ","page_number":638},
  {"content":"\r\n\r\nبردو 453 .\r\nبرشلونه  anolecraB  112 ، 212 ، 308 ، 309 ، 471 .\r\nبرغش  sogruB  75 ، 230 ، 250 ، 461 ، 465 .\r\nبرغواطه 428 .\r\nبركونه  anucroP  357\r\nبريجه 370 .\r\nبسطه  azeB  8 ، 42 ، 141 ، 319 ، 505 .\r\nبسكره 191 ، 192 .\r\nالبسيط 296 .\r\nبصره 543 .\r\nبطرنا 371\r\nبطليوس  zojadaB  8 ، 18 ، 23 ، 25 - 31 ، 34 - 37 ، 54 ، 55 ، 70 ، 82 ، 87 ، 91 - 93 ، 95 ، 104 ، 163 ، 174 ، 299 ، 304 ، 306 ، 307 ، 343 ، 362 ، 466 ، 481 ، 531 ، 504 ، 505 ، 535 ، 574 ، 583 .\r\nبلازنسيا 75 .\r\nبلاسنثيار 163 .\r\nبلاطه 364 .\r\nبلج يا بلش  aibuR zeleV  8 ، 9 ، 58 ، 234\r\nبلرم 210\r\nبلنسيه  aicnelaV  38 ، 39 ، 42 ، 43 ، 45 ، 63 ، 212 ، 252 ، 253 ، 260 ، 296 ، 297 ، 299 - 302 ، 304 ، 309 ، 318 ، 325 ، 329 ، 340 ، 342 - 345 ، 351 ، 358 ، 472 ، 476 - 478 ، 502 ، 505 ، 507 ، 512 ، 513 ، 516 ، 518 ، 529 ، 531 ، 532 ، 534 ، 535 ، 539 ، 555 ، 556 ، 568 ، 574 .\r\nبلنسيهء دون‌خوان 175 .\r\nبليار 112 ، 193 ، 308 .\r\nبليارش 67 ، 472 .\r\nبليانه  anelliV  64\r\n\r\n","description":"","footnote":"","page_name":" 627 ","page_number":639},
  {"content":"\r\n\r\nبنبلونه  anolpmaP  457 .\r\nبنشكله  alocsoneP  302 ، 341 ، 345 .\r\nبنى حماد ، قلعهء 148 .\r\nبنيول قلعهء 63\r\nبورتماو 135 ، 138 .\r\nبورتو 94 .\r\nبوردو 218 .\r\nبورگس 230\r\nبونه 192 .\r\nبهلوله ، كوه 420 .\r\nبياسه  azeaB  30 ، 213 ، 215 ، 223 ، 261 ، 262 ، 265 ، 267 ، 268 ، 270 ، 321 ، 327 ، 358 .\r\nبيغ  ogeirP  357 .\r\nپالما 31 .\r\nپالنسيا 461 ، 462 .\r\nپالرمو 210\r\nپرتغال 16 ، 18 ، 21 ، 22 ، 23 ، 27 ، 28 ، 65 69 ، 76 - 79 ، 91 - 93 ، 96 ، 133 ، 135 ، 136 ، 139 ، 145 ، 175 ، 218 ، 222 ، 250 ، 252 ، 365 ، 370 ، 373 ، 452 ، 459 ، 461 ، 473 ، 480 ، 481 ، 484 ، 504 ، 530 .\r\nپيرنه ، جبال 221 ، 474 ، 478 .\r\nپيزا 112 ، 194 ، 309 .\r\nتاجرا ، كوه 203 .\r\nتاجه  ojaT  يا  sugaT  18 ، 19 ، 54 ، 92 ، 97 ، 163 ، 164 .\r\nتارودانت 418 .\r\nتادارت 438 .\r\nتادارت معطاسه 437 .\r\n\r\n","description":"","footnote":"","page_name":" 628 ","page_number":640},
  {"content":"\r\n\r\nتادلا 431 .\r\nتازى 271 .\r\nتاسررت ، كوهستان 15 .\r\nتامجر درت 406 .\r\nتامز جدرت 406 .\r\nتامسنا 423 ، 428 .\r\nتانسيفت 438 ، 443 .\r\nتاوداد 7 .\r\nتاهرت 118 .\r\nتبيشه 205 .\r\nتراپائى 210 .\r\nترجاله  allijurT  19 ، 25 ، 29 ، 163 ، 252 .\r\nترونيو 27 .\r\nتطيله  aleduT  479 .\r\nتقيوس 128 .\r\nتلمسان 50 ، 63 ، 87 ، 117 - 119 ، 130 ، 131 ، 138 ، 205 ، 206 - 275 ، 398 ، 400 ، 404 ، 406 ، 407 ، 438 ، 441 ، 515 ، 522 ، 530 ، 532 .\r\nتوزر 121 ، 122 ، 128 ، 282 .\r\nتولوسا 223 ، 234 .\r\nتونس 49 ، 86 ، 126 ، 127 ، 191 ، 197 ، 198 ، 203 ، 204 ، 209 ، 281 ، 284 ، 333 ، 515 ، 539 ، 545 ، 561 ، 571 .\r\nتونيس ، كوه 62 .\r\nتوى 27 .\r\nتيفنوت 402 .\r\nتيكلات 120 .\r\nتينملل 3 ، 4 ، 9 ، 86 ، 90 ، 102 ، 126 ، 277 ، 308 ، 417 ، 442 ، 447 ، 503 .\r\nتيونوين 421 .\r\n\r\n","description":"","footnote":"","page_name":" 629 ","page_number":641},
  {"content":"\r\n\r\nتيونومن 439 .\r\nتييراد كامبوس 165\r\nثيوداد ردريگو  ogirdoR daduiC  22 ، 162 جابر ، قلعهء  ariadauG ed alaclA  137 ، 504 ، 583 .\r\nجامع اشبيليه 56 ، 173 ، 184 ، 282 .\r\nجامع عدبس 56 .\r\nجامع قرطبه 523 ، 529 .\r\nجامع المنصور 287 ، 433 .\r\nجبل الصومعه  ranimlA  63 .\r\nجبل طارق 5 ، 305 .\r\nجبل العيون  noelarbiG  371 .\r\nجبل الفتح 4 ، 5 ، 91 .\r\nجرجنت 210 .\r\nجريد 150 ، 191 .\r\nجرينه  anereG  363 .\r\nالجزاير 118 ، 119 ، 282 ، 283 ، 505 .\r\nجزاير شرقى 113 ، 115 ، 125 ، 193 ، 201 ، 212 ، 304 ، 315 ، 337 ، 477 ، 502 ، 503 .\r\nجزيرة الخضراء  sariceglA  5 ، 33 ، 91 ، 98 ، 154 ، 305 ، 318 ، 335 ، 445 ، 505 ، 550 ، 571 .\r\nجزوله ، بلاد 245 .\r\nالجلاب ، دشت 10 ، 11 ، 30 ، 37 ، 38 .\r\nجلمانيه  anemuruJ  19 ، 25 ، 32 ، 37 ، 483 .\r\nجليقيه  aicilaG  27 ، 29 ، 134 ، 218 ، 222 ، 364 ، 365 ، 451 .\r\nجنووا 112 ، 194 ، 309 .\r\nجنجاله 259 ، 300 .\r\nجيان 30 ، 39 ، 47 ، 213 ، 214 ، 216 ، 234 ، 235 ، 245 ، 251 ، 261 ، 265 ، 265 ،\r\n\r\n","description":"","footnote":"","page_name":" 630 ","page_number":642},
  {"content":"\r\n\r\n266 ، 296 ، 298 ، 305 ، 306 ، 321 - 334 ، 355 ، 357 ، 358 ، 505 ، 537 ، 541 ، 545 .\r\nجييوسكوا 457 .\r\nحامه 267 .\r\nحجار  areugiH  357 .\r\nحجاز 181 .\r\nالحجر ، قصر 111 .\r\nحرمين ( مكه و مدينه ) 538 .\r\nحره 371 .\r\nحسّان ، منارهء 183 .\r\nحصن الاطراف  faratanzi  231\r\nحصن اللقوه 371 .\r\nحلب 543 .\r\nحلق الوادى 197 .\r\nحمه 128 ، 150 ، 268\r\nالخنش  ejnalA  307 .\r\nخزانه 371 .\r\nدانيه 260 ، 300 ، 345 ، 348 ، 349 ، 358 ، 476 ، 524 ، 570\r\nدرج 281 .\r\nدرعه 287 .\r\nدكاله 446 .\r\nدمر ، كوه 199 ، 200 .\r\nدمشق 570 .\r\nديموس ، دژ  zumedA  302 .\r\nرأس اسبكل 79 .\r\nرأس تاجرا 200 ، 279 .\r\nرباح ، قلعهء 83 ، 154 ، 155 ، 161 ، 213 ، 215 ، 218 - 222 ، 225 ، 343 ، 361 ،\r\n\r\n","description":"","footnote":"","page_name":" 631 ","page_number":643},
  {"content":"\r\n\r\n362 ، 364 ، 456 .\r\nرباط تازا 388 ، 392 ، 408 ، 422 .\r\nرباط الفتح 52 ، 53 ، 101 ، 126 ، 131 ، 137 ، 147 ، 153 ، 213 ، 346 ، 423 ، 425 ، 428 ، 444 ، 500 .\r\nربض شرقى 322 .\r\nربيبه 137 .\r\nرصافه 344 ، 548 .\r\nرم 474 .\r\nرنده 544 ، 560 .\r\nروسيون 473 .\r\nروضه 370 .\r\nروطه 295 ، 370 .\r\nريف 15 .\r\nزاب 50 ، 247 .\r\nزلاقه  sajargaS  36 .\r\nسادو ( شطوبر ) رود 17\r\nسانتاالنا  anelE atnaS  223 ، 226 .\r\nسانتاكروث 163 .\r\nسانتياگو 327 .\r\nسان مارتن دوپورتو 78 .\r\nسبته  atueC  5 ، 15 ، 78 ، 271 ، 276 ، 287 ، 213 ، 215 ، 331 ، 335 ، 359 ، 363 ، 364 ، 368 ، 391 ، 427 ، 444 ، 505 ، 518 ، 519 ، 544 ، 553 ، 563 .\r\nالسبطات 70 .\r\nالسبيكه 44 .\r\nسجلماسه 69 ، 244 ، 287 ، 384 ، 385 ، 386 ، 391 ، 400 ، 401 ، 408 ، 420 ، 421 ، 444 .\r\nسرادق ، دشت 58 .\r\n\r\n","description":"","footnote":"","page_name":" 632 ","page_number":644},
  {"content":"\r\n\r\nسرقسطه  azogaraZ  يا  assgaraS  295 ، 453 ، 529 ، 568 .\r\nسلا 3 ، 4 ، 5 ، 53 ، 90 ، 91 ، 121 ، 390 ، 423 - 428 ، 444 ، 500 .\r\nسوس 85 ، 245 ، 435 ، 439 .\r\nسوسه 392 .\r\nسييرامورنا 82 ، 172 ، 213 ، 222 ، 223 ، 265 ، 321 ، 460 .\r\nشارات ، جبال 82 ، 172 ، 213 ، 216 ، 222 ، 223 ، 265 ، 268 ، 321 ، 460 .\r\nشارقه ، دژ  acireJ  302 .\r\nشاطبه 63 ، 260 ، 298 ، 301 ، 318 ، 346 ، 358 ، 476 ، 505 ، 524 ، 528 ، 536 ، 545 ، 549 ، 570 .\r\nشام 141 .\r\nشبرت ، دژ  ebrogeS  302 .\r\nشبرو 205\r\nشذونه  ainodiS anideM  336 ، 337 ، 468 ، 505 ، 526 .\r\nشربه  apreS  19 ، 29 ، 483 .\r\nالشرف ، دشت 80 ، 267 ، 362 ، 366 ، 367 ، 372 .\r\nشريش  zereJ  يا  sereX  306 ، 332 ، 337 ، 425 ، 426 ، 505 ، 531 .\r\nشطوبر ، رود  aodaS  17 ، 250 .\r\nشقر ، رود 42 ، 74 ، 263 ، 298 ، 301 ، 341 ، 346 ، 476 ، 520 ، 549 .\r\nشقوبيه 215 .\r\nشقوره 513 .\r\nشلب  sevliS  28 ، 70 ، 109 ، 134 ، 135 ، 136 ، 138 ، 139 ، 143 ، 252 ، 371 ، 481 ، 483 ، 504 ، 505 ، 547 ، 568 .\r\nشلبطره 154 ، 162 ، 213 ، 216 ، 219 ، 220 ، 222 ، 268 ، 459 .\r\nشلطيش 78 ، 543 .\r\nشلف 119 .\r\nشلمنقه 468 .\r\nشلوقه 80 ، 367 ، 370 ، 468 .\r\n\r\n","description":"","footnote":"","page_name":" 633 ","page_number":645},
  {"content":"\r\n\r\nشلير ، دژ 137 .\r\nشليف 283 .\r\nشنت‌اشتبين 321 .\r\nشنتره 79 .\r\nشنترين 8 ، 12 ، 17 ، 25 ، 32 ، 78 ، 80 ، 91 ، 92 - 96 ، 98 ، 109 ، 133 ، 139 ، 161 ، 264 ، 481 .\r\nشنتفيله ، دژ 81 ، 82 .\r\nشنتمريهء شرق 302 ، 472 .\r\nشنتمريهء غرب 371 ، 372 .\r\nشنت‌ياقب 134 ، 218 ، 327 ، 356 ، 361 ، 364 ، 365 ، 371 .\r\nشنيل  lineG  يا  lineX  33 ، 170 ، 266 .\r\nشوذر  radoJ  270 .\r\nصخيرات 269 .\r\nصفاقس 191 ، 202 .\r\nصقليه 85 ، 124 ، 209 ، 210 ، 405 ، 412 .\r\nطبيره 21 ، 314 ، 371 .\r\nطرابلس 150 ، 191 .\r\nطرسونه 473 .\r\nطرابنه 210 .\r\nطرش ، قلعهء 139 ، 504 .\r\nطرطوشه  asotroT  308 ، 340 ، 343 .\r\nطرويل 341 ، 343 ، 472 .\r\nطريانه 76 ، 193 ، 365 - 367 ، 506 .\r\nطريف 137 .\r\nطلياطه  adajeT  12 ، 72 ، 262 .\r\nطلبيره  arevalaT  75 ، 82 ، 172 ، 164 ، 456 ،\r\nطليطله  odeloT  68 ، 75 ، 82 ، 92 ، 154 ، 158 ، 164 ، 165 ، 173 ، 218 ، 219 ،\r\n\r\n","description":"","footnote":"","page_name":" 634 ","page_number":646},
  {"content":"\r\n\r\n225 ، 253 ، 346 ، 350 ، 368 ، 369 ، 453 ، 456 ، 516 .\r\nطنجه 72 ، 271 ، 364 ، 391 ، 429 ، 444 .\r\nالعبيد ، رود 288 ، 441 .\r\nعتيقه ، قلعهء 46 .\r\nالعرجه ، دژ 92 .\r\nعفص  epsA  263 .\r\nعقاب ، دژ 224 ، 228 ، 230 ، 234 ، 279 ، 504 .\r\nعقبة الاندلس 63\r\nعلش 40 .\r\nالعلى 371 .\r\nعمره 127 ، 130 .\r\nغافق 83 .\r\nغذامس 281 .\r\nغرناطه 5 ، 9 ، 13 ، 15 ، 21 ، 28 ، 32 ، 34 ، 64 ، 80 ، 113 ، 170 ، 244 ، 259 ، 260 ، 264 ، 267 ، 317 ، 318 ، 329 ، 332 ، 333 ، 334 ، 336 ، 337 ، 350 - 352 ، 355 ، 357 ، 361 ، 362 ، 391 ، 426 ، 427 ، 434 ، 445 ، 467 - 469 ، 505 ، 506 ، 512 ، 528 ، 532 ، 534 ، 535 ، 548 ، 551 ، 559 ، 563 ، 564 ، 569 ، 575 ، 581 .\r\nغفو ، وادى 442 .\r\nغليانه  anelliuG  362\r\nغماره 7 ، 11 ، 15 ، 19 ، 425 .\r\nغياثه جبال 402 .\r\nفازاز 409 ، 410 .\r\nفاس 7 ، 90 ، 101 ، 147 ، 244 ، 246 ، 249 ، 271 ، 275 ، 388 ، 392 ، 393 ، 404 ، 405 ، 409 ، 411 ، 422 ، 425 ، 440 ، 441 ، 515 ، 518 ، 526 ، 544 .\r\nفرال ، دژ 234 .\r\nفرانسه 215 ، 216 ، 218 ، 461 ، 473 ، 480 .\r\nفرج دژ 40 ، 148 ، 162 ، 184 ، 367 ، 506 ،\r\n\r\n","description":"","footnote":"","page_name":" 635 ","page_number":647},
  {"content":"\r\n\r\nفرمنترا 314 .\r\nفرنتره 334 .\r\nفلمينگ 134 ، 136 .\r\nالفندون 9 .\r\nقابس ، 128 ، 188 ، 191 ، 199 ، 282 ، 557 .\r\nقادس 79 ، 370 ، 379 .\r\nقاصرش  serecaC  19 ، 25 ، 29 ، 95 ، 96 ، 252 ، 304 .\r\nقايه 28 .\r\nقياله دژ 268 .\r\nالقبذاق  eteduaclA  266 .\r\nقرطاجنه 9 ، 350 ، 352 .\r\nقرطبه  abodroC  يا  avodroC  4 - 6 ، 8 ، 13 ، 14 ، 20 ، 30 ، 31 ، 34 ، 53 ، 54 ، 67 ، 71 ، 77 ، 80 ، 101 ، 136 ، 138 ، 154 ، 166 ، 167 ، 170 ، 172 ، 173 ، 193 ، 212 ، 213 ، 245 ، 251 ، 254 ، 259 ، 260 ، 267 - 269 ، 296 ، 298 ، 317 ، 318 ، 320 - 327 ، 355 ، 356 ، 358 ، 361 ، 362 ، 369 ، 370 ، 374 ، 467 ، 468 ، 505 ، 512 ، 516 ، 519 ، 522 ، 526 ، 530 ، 532 ، 537 ، 538 ، 542 ، 544 ، 549 ، 577 ، 579 .\r\nقرمونه  anomraC  318 ، 362 ، 505 .\r\nقسطلونه  anolletsaC  282 ، 341 ، 352 ، 505 .\r\nقسنطينه 119 ، 120 ، 126 ، 191 ، 285 .\r\nقشتاله  allitsaC  يا  elitsaC  22 ، 28 ، 33 ، 38 ، 54 ، 59 ، 67 ، 53 ، 70 ، 74 ، 138 ، 153 - 158 ، 163 - 166 ، 172 - 175 ، 211 ، 212 ، 214 ، 217 - 219 ، 221 ، 222 ، 226 ، 245 ، 250 ، 253 ، 254 ، 262 ، 265 ، 270 ، 276 ، 278 ، 304 ، 320 ، 322 ، 324 ، 326 ، 334 ، 335 ، 347 ، 350 - 352 ، 357 ، 360 - 362 ، 364 ، 365 ، 368 ، 369 ، 424 ، 434 ، 451 ، 452 ، 455 - 457 ، 463 ، 466 ، 467 ، 471 ، 473 ، 478 ، 484 ، 491 .\r\nقشتيل الحبيب  tibafleitsaC  302 .\r\nالقصر 67 ، 80 ، 250 ، 252 ، 253 ، 268 .\r\n\r\n","description":"","footnote":"","page_name":" 636 ","page_number":648},
  {"content":"\r\n\r\nقصر ابن عباد 64 .\r\nقصر ابى دانس  laS ed recaclA  17 ، 65 ، 76 ، 144 ، 145 ، 250 ، 251 ، 481 ، 504 .\r\nقصر باديس 332 .\r\nقصر البحيره 154 .\r\nقصر البنات 284 .\r\nقصر جبل 5\r\nقصر صالحيه 177 ، 178 .\r\nقصر الصغير 213 .\r\nقصر عبد الكريم 109 ، 392 .\r\nقصر العبيق 12\r\nقصر الفتح 17 ، 145 ، 481 .\r\nقصر الكبير 394 .\r\nقصر كتامه 213 .\r\nقصر المجاز 154 .\r\nقصر مصموده 53 .\r\nقطلونيه  anulataC  38 ، 43 ، 212 ، 219 ، 309 ، 312 ، 340 ، 344 ، 345 ، 352 ، 452 ، 471 ، 473 ، 475 ، 478 .\r\nقفصه 83 ، 84 ، 78 ، 102 ، 122 ، 127 ، 129 ، 130 ، 202 .\r\nالقلعه ، دژ  aridauG ed alaclA  69 ، 337 ، 370 ،\r\nقلعهء ايوب  boyatalaC  301 ، 342 ،\r\nقلعهء بنى حماد 148 .\r\nقلعة النهر  seraneH ed alaclA  173 ، 363 .\r\nقلماله دژ  alemlaP  145\r\nقلمريه  artniC  يا  arbmiC  18 ، 29 ، 76 .\r\nقلّه دژ  alluC  302 .\r\nقلييره  arelluC  345 .\r\nقنطلانه  anallitnaC  362 .\r\n\r\n","description":"","footnote":"","page_name":" 637 ","page_number":649},
  {"content":"\r\n\r\nقنطره ، دژ 70 ، 252 ، 364 ، 506 ،\r\nقوريه  airoC  365 .\r\nقونقه  acneuC  62 ، 74 ، 75 ، 263 ، 323 ، 327 ، 454 .\r\nقيجاطه  adaseuq  39 ، 261 ، 265\r\nقيروان 50 ، 83 ، 127 ، 202 ، 284 .\r\nقيساريه 209 .\r\nقيوراجه 32 .\r\nكاستروفرال  larreF ortsaC  224 .\r\nكاسولا  aloyaC  343 ، 454 .\r\nالكتيبه ، مناره 184 .\r\nالكرس ، دژ  zaraclA  59 .\r\nكركوى ، دشت 67 .\r\nكريون 155 ، 157 ، 456 ، 463\r\nكليساى اشبيليه 56\r\nكليساى قديس پطرس 474\r\nكواكب ، كوه 14\r\nكورتس 473 ، 476 .\r\nكونيا ، دژ 146 .\r\nكويانسا 157 ،\r\nگاسكونى 453 .\r\nگراو  oarG  345\r\nلا خير الدا  adlariC aL  174 ، 506 ، 581 .\r\nلبله  albeiN  5 ، 12 ، 15 ، 28 ، 76 ، 80 ، 262 ، 320 ، 321 ، 367 ، 371 ، 372 ، 373 ، 504 ، 583 .\r\nاللج دژ 217\r\nاللسانه 170\r\nلقنت  etnacilA  348 ، 505 ، 532 .\r\n\r\n","description":"","footnote":"","page_name":" 638 ","page_number":650},
  {"content":"\r\n\r\nلك . وادى 8 .\r\nلوچرا 412 .\r\nلوپه 472\r\nلورقه  acroL  8 ، 9 ، 39 ، 40 ، 350 ، 505 ، 516 .\r\nلوشه 266 .\r\nليما 27 .\r\nليون  noyL  يا  noeL  22 ، 27 ، 28 ، 70 ، 91 ، 93 ، 95 ، 96 ، 136 ، 155 ، 165 ، 174 ، 175 ، 211 ، 214 ، 254 ، 262 ، 306 ، 307 ، 324 ، 362 ، 364 ، 451 ، 456 ، 458 ، 463 ، 464 ، 466 ، 473 .\r\nمائدة الملك  yeR led aseM  223 ، 224 ، 226 .\r\nمارده  adireM  25 ، 28 ، 304 ، 466 ، 505 .\r\nمازره 210 .\r\nمالت 412\r\nمالطه 412\r\nمالقه  agalaM  259 ، 260 ، 317 ، 332 ، 333 ، 355 ، 391 ، 426 ، 467 ، 505 ، 512 ، 515 ، 519 ، 524 ، 534 ، 560 ، 570 ،\r\nمتيجه 282\r\nمجريط  tirejaM  يا  dirdaM  173 .\r\nمدلين 365 .\r\nمدور ، دژ 268 .\r\nالمدينه 322\r\nمدينة ابن السليم  ainodeS anideM  336\r\nمدينه الزهراء 58 ، 138\r\nمدينة سالم  ilecanideM  365\r\nمراكش 4 - 7 ، 10 ، 12 ، 20 ، 22 ، 35 ، 51 ، 52 ، 53 ، 72 - 75 ، 80 ، 84 ، 86 ، 89 ، 104 ، 109 ، 113 ، 144 ، 148 ، 153 ، 170 ، 172 ، 175 ، 176 ، 201 ، 209 ، 233 ، 244 ، 249 ، 251 ، 253 ، 255 ، 261 ، 263 ، 276 ، 284 ، 289 ، 298 ، 377 ، 378 ،\r\n\r\n","description":"","footnote":"","page_name":" 639 ","page_number":651},
  {"content":"\r\n\r\n386 ، 388 ، 392 ، 401 ، 403 ، 415 ، 418 ، 420 ، 427 ، 429 ، 437 ، 440 ، 442 ، 446 ، 457 ، 513 ، 515 ، 522 ، 523 ، 532 ، 535 ، 542 ، 558 ، 574 ، 582\r\nمرتش 266\r\nمرسيليا 114 .\r\nمرسيه  aicruM  8 ، 11 ، 43 ، 45 ، 64 ، 65 ، 130 ، 141 ، 208 ، 212 ، 254 ، 256 ، 259 ، 260 ، 263 ، 264 ، 296 ، 299 ، 301 ، 330 ، 347 ، 352 ، 507 ، 512 ، 516 ، 517 ، 519 ، 520 ، 524 ، 532 ، 539 ، 549 ، 555 ، 573 .\r\nمرله ، دژ 301 .\r\nمرموشه 371 .\r\nمسون ، دشت 248 .\r\nمسينى 210\r\nمصر 141 ، 181 ، 182 ، 543 ، 580 .\r\nسطرنيش 39\r\nمطماطه 199\r\nالمعدن ، دژ  adamlA  146 ، 431\r\nمغرب 6 ، 14 ، 15 ، 20 ، 54 ، 69 ، 72 ، 103 ، 130 ، 170 ، 172 ، 183 ، 233 ، 235 ، 243 ، 254 ، 261 ، 263 ، 271 ، 298 ، 331 ، 398 ، 411 ، 435 ، 444 ، 457 ، 487 ، 493 ، 502 ، 509 ، 532 ، 536 ، 544 ، 546 ، 554 ، 573 .\r\nمقر 150 .\r\nمقرينه 365 .\r\nمكاده 172 .\r\nمكناسه 47 ، 130 ، 154 ، 271 ، 392 ، 393 ، 394 ، 404 ، 405 ، 422 ، 431 ، 522 ، 526 .\r\nمكه 522 .\r\nملجون ، دژ 219 .\r\nملويه ، وادى 248 ، 441 .\r\nمليانه 118 ، 119 ، 282 .\r\n\r\n","description":"","footnote":"","page_name":" 640 ","page_number":652},
  {"content":"\r\n\r\nالمناره ، صومعهء 163 ، 173 ، 343 .\r\nمنتشون 476 .\r\nمنت‌ليشم 180 .\r\nمنتابخش  sehcnatnoM  19 ، 28 ، 29 ، 163 ، 307 ، 466 ، 523 .\r\nمنورقه 195 ، 308 .\r\nمونپليه 473 .\r\nمنكب 505 ، 528 .\r\nمنيه 165 .\r\nمنية البحر 365 .\r\nمورادال 39 .\r\nمورتله 39 .\r\nموصل 570 .\r\nموله  aluM  350\r\nمونتشون 343 .\r\nمونكاده 341 .\r\nمويا 263 .\r\nمهديه 85 ، 189 ، 191 ، 197 ، 200 - 202 ، 502 ، 504 ، 515 .\r\nميرتله  alotreM  252 ، 371 ، 481 ، 483 .\r\nميورقه  acroyaM  112 ، 114 ، 116 ، 117 ، 119 ، 122 ، 123 ، 124 ، 150 ، 194 - 199 ، 208 ، 308 ، 310 - 314 ، 512 ، 536 .\r\nناضوش ، دژ 70\r\nنانت 218 .\r\nناوار  arravaN  155 ، 218 ، 227 ، 233 ، 452 ، 453 ، 455 ، 464 ، 472 ، 478 .\r\nناواس دوتولوسا  asolot ed savaN \r\nنبره 452 .\r\nنفطه 128 ، 282 .\r\nنفوسه ، كوه 197 ، 198 ، 202 ، 203 ، 206 .\r\n\r\n","description":"","footnote":"","page_name":" 641 ","page_number":653},
  {"content":"\r\n\r\nنواوه 128 .\r\nنورمان 453 .\r\nنوليس 343 .\r\nنهر الكبير 193 ، 326 .\r\nواتيكان 414\r\nوادى آس 319 ، 505 ، 552 ، 576 .\r\nوادى ابيض  raivaladauG  345 ، 471 ، 472 ،\r\nوادى الحجاره 173 ، 174 ، 456 ، 478 .\r\nوادى الكبير  rivuq ladauG  33 ، 55 ، 72 ، 67 ، 94 ، 154 ، 162 ، 223 ، 261 ، 267 ، 319 ، 323 ، 355 ، 361 ، 362 - 364 ، 370 ، 371 ، 491 .\r\nوانشريش 118\r\nوبذه  eteuH  59 ، 65 ، 263 ، 513 .\r\nوتوريه 457 ،\r\nودان 281\r\nوقر ، رود 74 .\r\nولبه 78 ، 136 ، 438 .\r\nوليد ، شهر 246 .\r\nوهران 504 ،\r\nهرغه ، بلاد 385 .\r\nهنارس 173 .\r\nهيلانه 437 ، 446 .\r\nيابره 17 ، 25 ، 28 ، 135 ، 505 .\r\nيابسه  azibI  124 ، 308 ، 313 ، 314 ، 337 .\r\nياميلول 118\r\nيانه 18 ، 21 ، 80 ، 94 ، 145 ، 371 .\r\n\r\n\r\n","description":"","footnote":"","page_name":" 642 ","page_number":654}
  ]