[
  {"content":"\r\n\r\nبسم الله الرحمن الرحيم\r\nتجريد\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nفلسفه اسلامى : 66 ( فلسفه وعرفان : 135 )\r\n- تخصصى ( طلاب وجانشجويان )\r\nآثار آية الله دكتر احمد بهشتى / 9\r\nبهشتى ، احمد ، 1312 - شارح .\r\nتجريد : شرح نمط هفتم از كتاب \" الاشارات والتنبهات ، شيخ الرئيس ابن سينا / ترجمه و شرح احمد بهشتى - قم : مؤسسه بوستان كتاب ( مركز چاپ و نشر دفتر تبليغات اسلامى حوزهء علميهء قم ) ، 1385 .\r\n
  ] 472 [ ص . - ( مؤسسهه بوستان كتاب : 1416 . آثار آية الله دكتر احمد بهشتى ، 9 ) ( فلسفه اسلامى ، 66\r\nفلسفه وعرفان : 135 )\r\n47000 ريال : isbn 978 - 964 - 548 - 822 - o\r\nفهرست نويسى براساس اطلاعات فيپا .\r\nص . ع . به انگليسى :\r\nayatolah dr ahmad - e beheshti tajrid sharh - c namat - c\r\nhaftom az ketab - c esharat va tanihat - c sheykh ur rais ebn - c sina\r\n[ [ ? ? ? 
  ] - tajrid the ezpalnation of the [ ? ? ? 
  ] part of ibn i sinas al - [ ? ? ? 
  ] [ ? ? ? 
  ] [ ? ? ? 
  ]\r\nكتابنامه : 
  ] 433 [ - 435 ؛ همچنين به صورت زير نويس .\r\nنمايه .\r\nچاپ دوم : 1386 .\r\n1 . ابن سينا ، حسين بن عبدالله ، 370 - 428 ق . الاشارات والتنبهات - نقد و تفسير . 2 . نفس - تجرد . 3 . اتحاد عاقل ومعقول . 4 . خير وشر ( فلسفه ) . 5 . شناخت ( فلسفه اسلامى ) . الف . ابن سينا ، حسين بن عبدالله . 370 - 428 ق . الاشارات والتنبيهات . برگزيده . شرح . ب . دفتر تبليغات اسلامى حوزهء علميهء قم .\r\nمؤسسهء بوستان كتاب . ج . عنوان . د . عنوان : شرح نمط هفتم از كتاب \" الاشارات والتنبيهات \" شيخ الرئيس ابن سينا . ه‍ . عنوان : الاشارات والتنبيهات . برگزيده . شرح .\r\n3 ت 9 ب / 415 bbr 189 / 1\r\n1386\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nتجريد\r\nشرح نمط هفتم از كتاب \" الاشارات والتنبيهات \"\r\nشيخ الرئيس ابن سينا\r\nترجمه و شرح : آية الله دكتر احمد بهشتى\r\nبوستان كتاب\r\n1386\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nبوستان كتاب\r\nتجريد\r\nشرح نمط هفتم از كتاب \" الاشارات والتنبيهات \"\r\nالشيخ الرئيس ابن سينا\r\nترجمه و شرح : آية الله دكتر احمد بهشتى\r\nناشر : مؤسسه بوستان كتاب ( مركز چاپ و نشر دفتر تبليغات اسلامى حوزهء علميهء قم )\r\nچاپ وصحافى : چاپخانهء مؤسسه بوستان كتاب * نوبت چاپ : دوم / 1386\r\nشمارگان : 1500 * بها : 4700 تومان\r\nتمامى حوق c محفوظ است\r\nprinted in the islamic republic of iran\r\nدفتر مركزى : قم خيابان شهدا ( صفائيه ) ، ص پ 917 ، تلفن : 7 - 7742155 ، نمابر : 7742154 ، تلفن پخش : 7743426\r\nفروشگاه مركزى : قم ، چهار راه شهدا ( عرضه 12000 عنوان كتاب با همكارى 170 ناشر )\r\nفروشگاه شمارهء 2 : تهران خيابان فلسطين جنوبى ، دست چپ كوچه دوم ( پشن ) ، تلفن : 66360735\r\nفروشگاه شمارهء 3 : مشهد ، چهار راه خسروى ، مجتمع ياس ، جنب دفتر تبليغات اسلامى شعبه خراسان رضوى ، تلفن : 2233672\r\nفروشگاه شمارهء 4 : اصفهان ، چهار راه كرمانى ، جنب دفتر تبليغات اسلامى شعبه اصفهان ، تلفن : 2220370\r\nفروشگاه شمارهء 5 : اصفهان ، ميدان انقلاب ، جنب سينما ساحل ، تلفن : 2221712\r\nنمايندگى هاى فروش كتاب مؤسسه در داخل وخارج كشور ( ضميمه برگه نظر خواهى آثار انتهاى كتاب )\r\nپست الكترونيك : e - mail info @ bustaneketab . com\r\nدريافت پيام كوتاه ( sms ) : 10002155\r\nجديدترين آثار مؤسسه وآشنايى بيشتر با آن در وب سايت :\r\nhttp : / / www . bustaneketab . com\r\nباقدردانى از همكارانى كه در توليد اين اثر نقش داشته اند :\r\nاعضاى شوراى بررسى آثار * دبير شوراى كتاب : جواد آهنگر * سر ويراستا : ابوالفضل طريقه دار * ويراستار : محمد نقويان\r\n* چكيدهء عربى : سهيله خائفى * چكيدهء انگليسى : عبدالمجيد مطوريان * فيپا : مصطفى محفوظى * حروف نگار : احمد محمدى فرد ، داود آوريده و محمد نقى بابايى * اصلاحات حروف نگارى وصفحه آرا : احمد مؤتمنى * نمونه خوانى : ابوالحسن مسبب نژاد ، بيژن سهرابى ، مير فتحى زاده ، محمد جواد مصطفوى و سيد على قائمى * كنترل فنى صحفه آرايى : سيد رضا محمدى * طراح جلد : باسم الرسام * نمايه ساز ونظارت وكنترل : عبدالهادى اشرفى * آماده سازى : مهدى مظفرى * سفارشات چاپ : على عليزاده و ساير همكاران * امور چاپ : مجيد مهدوى و ساير همكاران ليتوگرافى ، چاپ وصحافى .\r\n* رئيس مؤسسه\r\nسيد محمد كاظم شمس\r\n\r\n","description":"","footnote":"","page_name":" 4 ","page_number":4},
  {"content":"\r\n\r\n\r\nفهرست موضوعات\r\nمقدمه 13\r\nتمهيد : مرورى بر بخش‌ها و فصول كتاب 17\r\nشرح و تفسير 17\r\nخود را بيازماييد 32\r\nبخش اوّل تجرّد قوهء عاقله و بقاى نفس پس از موت\r\nفصل اوّل : 1 . قوس نزول و صعود 2 . بقاى نفس پس از تجرّد از بدن 35\r\nتنبيه 35\r\nترجمه 36\r\nشرح و تفسير 36\r\nخود را بيازماييد 46\r\nفصل دوم : نخستين استدلال بر تجرّد قوّهء عاقله 47\r\nتبصرة 47\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nترجمه 48\r\nشرح و تفسير 49\r\nخود را بيازماييد 60\r\nفصل سوم : دومين استدلال بر تجرّد قوّهء عاقله 61\r\nزيادة تبصرة 61\r\nترجمه 61\r\nشرح و تفسير 62\r\nخود را بيازماييد 72\r\nفصل چهارم : سومين استدلال بر تجرّد قوّهء عاقله 73\r\nزيادة تبصرة 73\r\nترجمه 73\r\nشرح و تفسير 74\r\nخود را بيازماييد 82\r\nفصل پنجم : چهارمين استدلال بر تجرّد قوّهء عاقله 83\r\nزيادة تبصرة 83\r\nترجمه 84\r\nشرح و تفسير 85\r\nخود را بيازماييد 96\r\nفصل ششم : دومين استدلال بر بقاى نفس 97\r\nتكملة لهذه الإشارات 97\r\nترجمه 98\r\nشرح و تفسير 98\r\nخود را بيازماييد 109\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nبخش دوم اتحاد عاقل و معقول\r\nفصل هفتم : بطلان اتحاد عاقل با معقول خود 113\r\nوهم و تنبيه 113\r\nترجمه 114\r\nشرح و تفسير 115\r\nخود را بيازماييد 125\r\nفصل هشتم : اتحاد معقول‌ها با يك‌ديگر 126\r\nزيادة تنبيه 126\r\nترجمه 126\r\nشرح و تفسير 127\r\nخود را بيازماييد 138\r\nفصل نهم : بطلان اتحاد عاقل‌ها 139\r\nوهم آخر و تنبيه 139\r\nترجمه 140\r\nشرح و تفسير 140\r\nخود را بيازماييد 148\r\nفصل دهم : نظريّهء فرفوريوس و مؤيّدات آن 149\r\nحكاية 149\r\nشرح و تفسير 150\r\nخود را بيازماييد 175\r\nفصل يازدهم : ابطال اتحاد دو شىء به طور كلى 176\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nإشارة 176\r\nترجمه 177\r\nشرح و تفسير 177\r\nخود را بيازماييد 189\r\nفصل دوازدهم : نتيجه‌گيرى 190\r\nتذنيب 190\r\nترجمه 190\r\nشرح و تفسير 191\r\nخود را بيازماييد 200\r\nبخش سوم علم واجب\r\nفصل سيزدهم : علم فعلى و انفعالى 203\r\nتنبيه 203\r\nترجمه 203\r\nشرح و توضيح 204\r\nخود را بيازماييد 213\r\nفصل چهاردهم : علم ذاتى و غيرذاتى 214\r\nتنبيه 214\r\nترجمه 214\r\nشرح و توضيح 215\r\nخود را بيازماييد 224\r\nفصل پانزدهم : احاطهء علمى واجب الوجود 225\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nإشارة 225\r\nترجمه 225\r\nشرح و توضيح 226\r\nخود را بيازماييد 235\r\nفصل شانزدهم : اعتبارات و مراتب ادراك 236\r\nإشارة 236\r\nترجمه 236\r\nشرح و توضيح 237\r\nخود را بيازماييد 248\r\nفصل هفدهم : تنزيه واجب الوجود از كثرت 249\r\nوهم و تنبيه 249\r\nترجمه 250\r\nشرح و توضيح 251\r\nخود را بيازماييد 263\r\nفصل هيجدهم : ادراك جزئيات به نحو كلى 264\r\nإشارة 264\r\nترجمه 265\r\nشرح و توضيح 266\r\nخود را بيازماييد 275\r\nفصل نوزدهم : صفت‌هاى حقيقى محض و مضاف 276\r\nتنبيه و إشارة 276\r\nترجمه 278\r\nشرح و توضيح 279\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nخود را بيازماييد 296\r\nفصل بيستم : صفت‌هاى اضافى 298\r\nنكتة 298\r\nترجمه 298\r\nشرح و توضيح 299\r\nخود را بيازماييد 303\r\nفصل بيست‌ويكم : علم واجب الوجود به جزئيّات 304\r\nتذنيب 304\r\nترجمه 305\r\nشرح و توضيح 305\r\nخود را بيازماييد 320\r\nفصل بيست‌ودوم : تفسير عنايت 322\r\nإشارة 322\r\nترجمه 322\r\nشرح و توضيح 323\r\nخود را بيازماييد 334\r\nبخش چهارم كيفيّت دخول شر در قضاى الهى\r\nفصل بيست‌وسوم : تحقّق خير محض و خير غالب در نظام هستى 337\r\nإشارة 337\r\nترجمه 339\r\nشرح و توضيح 340\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nخود را بيازماييد 360\r\nفصل بيست‌وچهارم : بركنارى اكثريت مردم از شرّ مطلق 361\r\nوهم و تنبيه 361\r\nترجمه 362\r\nشرح و توضيح 363\r\nخود را بيازماييد 373\r\nفصل بيست‌وپنجم : رستگارى اكثريت مردم 374\r\nتنبيه 374\r\nترجمه 375\r\nشرح و توضيح 376\r\nخود را بيازماييد 387\r\nفصل بيست‌وششم : عدم جواز تعطيل خير فراوان به سبب شرّ اندك 388\r\nوهم و تنبيه 388\r\nترجمه 389\r\nشرح و توضيح 389\r\nخود را بيازماييد 399\r\nفصل بيست‌وهفتم : قضا و قدر و مسئلهء كيفر 400\r\nوهم و تنبيه 400\r\nترجمه 401\r\nشرح و توضيح 403\r\nخود را بيازماييد 431\r\nكتاب‌نامه 433\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nفهرست‌ها 437\r\nفهرست آيات 439\r\nفهرست روايات 441\r\nفهرست اشعار 442\r\nفهرست اعلام 446\r\nفهرست اصطلاحات و موضوعات 451\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمقدمه\r\nچند سال پيش جوان متعهد « 1 » و با حرارتى از تبار ناشران هدف‌مند و متعهد ، پيشنهاد كرد كه شرح چهار نمط فلسفى اشارات « 2 » فيلسوف نامدار جهان اسلام - حجة الحق ابو على سينا - را به زبان فارسى به نگارش درآورم .\r\nاين نمطهاى چهارگانه ، همواره مورد نياز طلاب و دانشجويان رشتهء فلسفه اسلامى بوده و خواهد بود و به همين جهت است كه شروح و حواشى متعددى بر آنها نگاشته شده است ؛ چرا كه با همهء حجم كم ، مسائل مهم فلسفه اسلامى را تبيين كرده و باب نقد و بحث را به روى ناقدان و باحثان گشوده است .\r\nبه دنبال آن پيشنهاد ، شرح نمط چهارم آمادهء چاپ شد و به چاپخانه رفت « 3 » و سرانجام با كيفيتى بسيار ضعيف ، از چاپ خارج و در دسترس علاقمندان قرار گرفت .\r\nطولى نكشيد كه ناشر مزبور از كار نشر كناره گرفت ؛ ولى نگارنده كار را ادامه داد .\r\nشرح نمط پنجم نيز آمادهء چاپ شد و توسط انتشارات دانشگاه تهران كه اكنون\r\n\r\n\r\n","description":"","footnote":"\r\n( 1 ) . صاحب انتشارات آرايه .\r\n( 2 ) . نمط چهارم تا هفتم .\r\n( 3 ) . سال 1375 ه . ش .\r\n","page_name":" 13 ","page_number":13},
  {"content":"\r\n\r\nپنجاهمين سال عمر بابركت خود را پشت سر مىگذارد و تاكنون فزون از دو هزار و هفتصد عنوان ارزشمند كتاب ، چاپ و منتشر كرده است ، چاپ و منتشر شد . « 1 » نام اين كتاب صنع و ابداع است . يعنى همان عنوانى كه مؤلف به نمط پنجم اشارات داده است .\r\nاز آن پس شرح نمط ششم نيز در يك جلد به نگارش درآمد و چاپ و نشر آن‌را مؤسسه بوستان كتاب برعهده گرفت . اين كتاب با نام برگرفته از عنوانى كه شيخ الرئيس به ششمين نمط اشارات داده ، يعنى غايات و مبادى در سال 1382 تقديم علاقمندان حكمت سينوى شد . بوستان كتاب در سال‌هاى نخستين پيروزى انقلاب شكوهمند اسلامى به رهبرى امام خمينى رحمه اللّه متولد شده و تاكنون متجاوز از 1350 عنوان كتاب سودمند تقديم فرهنگ دوستان اين مرزوبوم كرده و شماره مسلسل انتشارات آن از 2645 گذشته است .\r\nاكنون چهارمين نمط فلسفى اشارات با نام « تجريد » كه همان نام منتخب جناب مؤلف است ، از سوى بوستان كتاب در دست چاپ و انتشار است و بدين ترتيب ، نگارنده به لطف و توفيق الهى توانسته است شرح چهار نمط فلسفى اشارات را در چهار جلد وزين تقديم پژوهندگان فلسفهء اسلامى كند .\r\nيادآور مىشود كه شرح نمط چهارم هم تحت عنوان هستى و علل آن‌كه نامى برگرفته از عنوانى است كه مؤلف به آن داده ، با تجديد نظر كامل و اصلاحات لازم ، بار ديگر از سوى بوستان كتاب به زيور طبع آراسته و در سال 1383 تقديم خوانندگان مشتاق شده است . مىتوان گفت : با ضايعات و نقصاناتى كه دامن‌گير نخستين چاپ شرح نمط چهارم بوده ، آن چاپ به وسيله اين چاپ منسوخ شده و چاپ اوّل ، همين است .\r\n\r\n\r\n","description":"","footnote":"\r\n( 1 ) . سال 1379 ه . ش . به شماره 2479 . البته شمارهء مزبور ، مربوط به چاپ اوّل كتب است و گرنه شمارهء مسلسل - كه چاپ‌هاى مكرر را هم شامل مىشود - 4320 است .\r\n","page_name":" 14 ","page_number":14},
  {"content":"\r\n\r\nدر اين‌جا لازم است از آقاى دكتر حبيب فياض از فارغ التحصيل‌هاى دانشكدهء الهيات دانشگاه تهران و از فعالان و فرهيختگان حزب اللّه لبنان كه شرح نمط چهارم را به زبان عربى ترجمه كرده و تحت عنوان الالهيات عند ابن سينا در بيروت چاپ و منتشر كرده است ، تشكر كنم . اميد است كه وى در ترجمهء بقيهء مجلدات نيز توفيق يابد .\r\nدر اين‌جا وظيفهء خود مىدانم از همهء كاركنان و مسئولان فعال مؤسسه بوستان كتاب ، مخصوصا مديريت فرهيخته و پرتلاش آن ، جناب آقاى شمس تشكر كنم . از خداوند بزرگ توفيقات روزافزون همهء آنها را در راه نشر كتب اسلامى و علمى خواهانم . ناگفته نماند كه تاكنون توسط بوستان كتاب ، ده عنوان كتاب از نگارنده تجديد چاپ يا چاپ شده و آثار ديگرى هم در دست آماده‌سازى است .\r\nنگارنده شرح نمط هفتم را در چهار بخش تنظيم كرده است : بخش اوّل دربارهء « تجرد قوه عاقله و بقاى نفس بعد از موت » در شش فصل و بخش دوم دربارهء « اتحاد عاقل و معقول » در شش فصل و بخش سوم دربارهء « علم واجب » در ده فصل و بخش چهارم دربارهء « كيفيت دخول شر در قضاى الهى » در پنج فصل .\r\nدو مبحث اتحاد عاقل و معقول و علم واجب ، از طرح‌هاى پژوهشى اينجانب در دانشكدهء الهيات دانشگاه تهران بوده كه از گرانت‌هاى اختصاصى استفاده كرده‌ام . اما بخش اوّل و چهارم از كارهاى مستقل و آزاد نگارنده است .\r\nبدون شك همكارىهاى معاونت‌هاى پژوهشى دانشگاه تهران و زمينه‌سازىهاى معاونت‌هاى پژوهشى دانشكدهء الهيات - مخصوصا معاونت كنونى آن جناب استاد دكتر معارف كه خود نيز از پژوهشگران ميدان بيكران علوم قرآنى است - در تسهيل اين‌گونه فعاليت‌ها و به ثمر رسيدن آن تأثيرى به سزا دارد . دريغ است اگر زبان قلم از سپاس ايشان بازايستد و از اداى حق و وظيفه خوددارى كند .\r\nبسيارند دوستانى كه مىپرسند شرح بقيهء نمطهاى اشارات چه خواهد شد ؟ در\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nآغاز نوشتم و به دوستان گفته‌ام كه از آغاز ، بناى نگارنده اين بوده است كه فقط چهار نمط فلسفى را شرح كنم و شرح سه نمط مربوط به طبيعيات و سه نمط مربوط به عرفانيات در دستور كار نبوده است . اكنون با گذشتن ده سال از شروع كار ، آنچه هدف بوده ، انجام شده است . اين چهار جلد شرحى كه بر چهار نمط فلسفى نگاشته شده ، نتيجهء سال‌ها تدريس اشارات در مراكز و كلاس‌هاى مختلف است .\r\nبايد متذكر شوم كه نمط سوم اشارات ، همان روانشناسى سينوى است كه شرح آن و چاپ و نشر آن ضرورت دارد . حيف است كه نظرات قدماى ما مخصوصا شيخ الرئيس دربارهء علم النفس با زبانى ساده و رسا در دسترس طالبان قرار نگيرد .\r\nاكنون نگارنده با استفاده از امتيازات پژوهشى خود در دانشگاه تهران ، شرح نمط نهم اشارات - يعنى مقامات العارفين - را آغاز كرده است و صد البته كه اگر توفيق الهى يار و همراه نباشد ، اين كار - با وجود گرفتارىهاى بسيار - به جايى نخواهد رسيد .\r\nالبته از نقش و تأثير جلسات درس و مباحثات خصوصى كه با فرزند دلبندم دكتر سعيد بهشتى - استاد دانشگاه علامه طباطبائى - در محيط آرام منزل داشته و دارم و همكارىهاى ايشان به خوبى آگاهم و از مساهمت و مشاركت اين جوان پرتلاش صميمانه تشكر مىكنم و همچنين از زحمات نور چشمم دكتر حميد بهشتى - دندان‌پزشك متعهد شهر مقدس قم - كه در بازخوانى اين كتاب و برخى از كتاب‌هاى ديگر همكارى شايانى داشته است سپاسگزارم و از خداى بزرگ توفيق روزافزون همهء فرزندان مهربان كه هركدام در جاى خود منشأ خير و بركت و خدمت مىباشند ، خواهانم . و آخر دعوانا أن الحمد للّه ربّ العالمين\r\nحوزهء علميه قم - ارديبهشت ماه 1385 ه . ش .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nتمهيد مرورى بر بخش‌ها و فصول كتاب\r\nالنمط السّابع فى التجريد « 1 »\r\nنمط هفتم دربارهء مجرّدات است\r\n\r\nشرح و تفسير\r\nما در آغاز كتاب هستى و علل آن‌كه شرح نمط چهارم اشارات است ، دربارهء اين‌كه چرا شيخ الرئيس در كتاب مزبور ، از الهيّات بالمعنى الأعم چشم پوشيده و تنها به بيان مسائل الهيّات بالمعنى الاخص پرداخته و به مقتضاى ضرورت ، برخى از مسائل الهيّات بالمعنى الاعم را مطرح كرده و نيز دربارهء اين‌كه چرا مسائل مورد نظر را در نمطهاى چهارم تا هفتم آورده است ، توضيحاتى داده‌ايم و در اين‌جا تكرار نمىكنيم .\r\nآن‌چه بيان آن در اين فصل تمهيدى مهم است ، گزارشى اجمالى دربارهء بخش‌هاى چهارگانهء اين نمط و فصول آن است .\r\n\r\n\r\n","description":"","footnote":"\r\n( 1 ) . بعيد نيست كه شيخ الرئيس ، مصدر را به معناى اسم مفعول به كار برده و به همين جهت و با توجه به الف و لام استغراق ، ما آن‌را به مجرّدات ترجمه كرديم .\r\n","page_name":" 17 ","page_number":17},
  {"content":"\r\n\r\nاين نمط مشتمل بر چهار بخش است : بخش اوّل ، مشتمل بر شش فصل ، دربارهء « تجرّد و بقاى نفس » است . بخش دوم ، مشتمل بر شش فصل ، دربارهء نفى « اتحاد عاقل و معقول » است . بخش سوم ، با ده فصل دربارهء « علم واجب » است . در آخرين بخش كه پنج فصل دارد ، بحث دربارهء « كيفيّت دخول شر در قضاى الهى » است .\r\nاين گزارش اجمالى دربارهء محتواى نمط هفتم بود و اكنون به گزارش تفصيلى هر يك از بخش‌ها مىپردازيم :\r\n\r\nگزارش تفصيلى بخش نخست\r\nشيخ الرئيس در فصل‌هاى شش‌گانهء بخش نخست ، دربارهء سه مسئله بحث كرده است : 1 . قوس نزول و صعود ؛ 2 . تجرّد قوّهء عاقله ؛ 3 . بقاى نفس پس از موت .\r\nاو براى اثبات بقاى نفس پس از موت ، دو استدلال و براى اثبات تجرّد قوّهء عاقله ، چهار استدلال آورده است .\r\n\r\nفصل اوّل\r\nدر فصل اوّل بخش اوّل ، ابتدا دربارهء قوس نزول و صعود سخن گفته ، تا جايگاه نفس ناطقهء انسانى را كه هدف ، اثبات بقاى آن پس از موت است مشخّص كند و نشان دهد كه جايگاه آن ، پس از اجسام مركّب جمادى ، نباتى و حيوانى ، در قوس صعود است .\r\nآن‌گاه نخستين استدلال خود را بر بقاى نفس پس از موت ، ارائه كرده و نشان داده است كه تعلّق نفس به بدن ، تنها تعلّق تدبيرى است و نفس پس از موت بدن ، به مبادى عاليهء خود باقى مىماند و تنها چيزى كه از دست مىدهد ، همان تعلّق تدبيرى است .\r\nالبته اگر بدن ، علت حدوث نفس بود ، جا داشت كه گفته شود با زوال بدن ، نفس هم\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nزايل مىشود ؛ ولى هرگز چنين نيست . همان‌كه علت حدوث نفس است ، علت بقاى آن است .\r\nاز آن‌جا كه اثبات بقاى نفس ، بر اثبات تجرّد نفس ، متوقّف است ، شيخ الرئيس طى فصل‌هاى دوم ، سوم ، چهارم و پنجم ، به اثبات تجرّد قوّهء عاقلهء نفس پرداخته و از تجرّد قواى حس و خيال و وهم سخنى به ميان نياورده ، چرا كه وى قائل به تجرّد آنها نيست . « 1 »\r\n\r\nفصل دوم\r\nدر فصل دوم بخش اوّل ، نخستين استدلال را مطرح كرده و گفته است : اگر قوّهء عاقله ، جسمانى بود ، با كلال جسم ، قوّهء عاقله هم دچار كلال مىشد ؛ حال آن‌كه چنين نيست . پس قوّهء عاقله ، جسمانى نيست .\r\n\r\nفصل سوم\r\nدر فصل سوم بخش اوّل ، مىگويد : قواى بدنى با تكرر افعال ، دست‌خوش كلال مىشوند . ولى قوّهء عاقله چنين نيست .\r\n\r\nفصل چهارم\r\nدر فصل چهارم بخش اوّل ، مىگويد : قوّه‌اى كه به وسيلهء آلت بدنى فعّاليت مىكند ، در خود آن آلت تأثيرى ندارد . از اين‌رو ، قوّهء حس - مثل قوّهء باصره - نه خود را ادراك مىكند و نه آلات خود را و نه ادراك‌هاى خود را .\r\n\r\n\r\n","description":"","footnote":"\r\n( 1 ) . هرچند در فصل سوم از نمط چهارم ، مطلبى بيان كرده كه با تجرّد قوّهء حس و خيال و وهم سازگار است .\r\n","page_name":" 19 ","page_number":19},
  {"content":"\r\n\r\n\r\nفصل پنجم\r\nدر فصل پنجم بخش اوّل ، مىگويد : اگر قوّهء عاقله منطبع در جسم بود ، يا هميشه آن را ادراك مىكرد يا هرگز آن‌را ادراك نمىكرد و چون هر دو طرف تالى باطل است ، بلكه قوّهء عاقله ، گاهى بدن را ادراك مىكند و گاهى ادراك نمىكند ، پس مقدّم هم باطل است .\r\nهمهء اين استدلال‌هاى چهارگانه ، تنبيهى است .\r\n\r\nفصل ششم\r\nدر فصل ششم بخش اوّل ، دومين استدلال خود را بر بقاى نفس ناطقه ، پس از موت بدن اقامه كرده است . محور اين استدلال ، اصل بودن نفس است . مقصود از اصل ، بسيط غير حالّ است . هرچيزى كه اصل است ، فناناپذير است . چه مانند واجب الوجود ، اصل بالذات باشد و چه مانند عقول و نفوس ، اصل بالغير باشند و البته واجب الوجود ، اصل الاصول است .\r\nارتباط اين بحث با عنوان نمط ، واضح است ؛ چرا كه اين نمط دربارهء مجرّدات و نفس يكى از آنهاست .\r\n\r\nگزارش تفصيلى بخش دوم\r\nبخش دوم نمط هفتم ، دربارهء « اتحاد عاقل و معقول » يا بهتر بگوييم : نفى اتحاد عاقل و معقول است .\r\nهرچند شيخ الرئيس در مسئلهء مبدأ و معاد به اثبات اتحاد عاقل و معقول پرداخته است ، ولى در اين نمط ، آن‌را به شدّت انكار كرده است .\r\nبه نظر خواجه ، او مبدأ و معاد را بر مذاقّ مشّاييان و اشارات را بر مذاقّ خودش\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nنوشته و به همين جهت ، در آن‌جا اثبات و در اين‌جا رد كرده است ؛ ولى با توجه به اين‌كه نام استدلال خود را در آن‌جا برهان نهاده و گفته است : براهين ديگرى هم دارد ، معلوم مىشود كه آن كتاب ، با اعتقاد خودش هم موافق است . بنابراين ، يا بايد گفت :\r\nشيخ الرئيس در كتاب اشارات از اعتقاد پيشين خود برگشته است ، يا آن‌جا كه اثبات مىكند ، منظورش اتحاد عاقل و معقول به حسب وجود و اين‌جا كه ابطال مىكند ، منظورش اتحاد عاقل و معقول به حسب ماهيّت است . قراين و شواهدى در آثار شيخ الرئيس ديده مىشود كه مؤيّد همين احتمال است .\r\nبه هرحال ، بخش دوم نمط هفتم نيز مشتمل بر شش فصل است .\r\n\r\nفصل هفتم\r\nدر اين فصل مىگويد : اگر نفس با معقول خود متحّد شود يا همان بوده كه هست يا تغيير كرده . اگر همان بوده كه هست ، اتحادى صورت نگرفته و اگر تغيير كرده ، يا تغيير حال داده يا تغيير ذات . اگر تغيير حال داده ، داراى وصفى شده كه پيش‌تر نداشته و اگر تغيير ذات داده ، دست‌خوش كون و فساد شده و هم‌چون اجسام ، مركّب از ماده و صورت است .\r\n\r\nفصل هشتم\r\nدر اين فصل به ابطال اتحاد معقول‌ها پرداخته ؛ چرا كه اتحاد عاقل و معقولى ، مستلزم اتحاد معقول‌ها با يك‌ديگر است و اگر لازم باطل شود ، ملزوم هم باطل است .\r\nاگر نفس پس از تعقّل « الف » به تعقّل « ب » بپردازد ، يا تغيير مىكند يا تغيير نمىكند .\r\nاگر تغيير نكند ، همان است كه بوده و اتحادى صورت نگرفته است و اگر تغيير كند ، يا تغيير در حال نفس است يا تغيير در ذات و همان محذورى كه در استدلال پيش مطرح شد ، لازم مىآيد .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\n\r\nفصل نهم\r\nدر اين فصل به ابطال اتحاد نفس با عقل فعّال پرداخته است ؛ چرا كه اتحاد عاقل و معقول ، نه تنها مستلزم اتحاد معقول‌ها ، بلكه مستلزم اتحاد عاقل‌ها نيز هست . اگر نفس با عقل فعّال ، متّحد شود يا بايد به تمام صورت‌هاى عقلى او نايل آيد ، يا بايد به تجزيهء عقل فعّال ، ملتزم شويم ( اللّازم بكلا شقّيه باطل ) .\r\n\r\nفصل دهم\r\nدر اين فصل به گزارشى دربارهء فرفوريوس مشّايى و كتابى كه او دربارهء اتحاد عاقل و معقول نگاشته ، مىپردازد و كتابش را « حشف » يعنى خرماى گنديده يا پستان حيوانى كه كاملا خشكيده ، مىنامد . سپس گزارش مىدهد كه يكى از معاصرانش در ردّ او كتابى نوشت و او به مطالبى كه از اصل كتاب « أسقط » و بىاعتبارتر بود ، وى را پاسخ داد .\r\n\r\nفصل يازدهم\r\nدر اين فصل ، به ابطال اتحاد دو شىء به نحو كلى پرداخته ، چه آن دو شىء ، عاقل و معقول يا معقول‌ها يا عاقل‌ها يا غير از آنها باشند .\r\nاين‌كه شىء ، شىء ديگرى شود يا بايد به نحو استحاله باشد يا به نحو تركيب ؛ اما اين‌كه شىء به نحو اتحاد ، شىء ديگرى شود ، محال و ممتنع است . استحاله « 1 » اين است كه - مثلا - جسمى كه سفيد نيست ، سفيد شود و تركيب اين است كه - مثلا - اكسيژن با\r\n\r\n\r\n","description":"","footnote":"\r\n( 1 ) . شيخ الرئيس در الهيّات شفا استحاله را در برابر استكمالى و به معناى كون و فساد و در اين‌جا به همان معناى استكمال به كار برده است ( مقالهء هشتم ، فصل اوّل ) .\r\n","page_name":" 22 ","page_number":22},
  {"content":"\r\n\r\nافزوده شدن هيدروژن به آن ، آب گردد .\r\nاو در اين فصل ، اتحاد دو شىء را سخن شاعرانه و غير معقول ناميده است ( قول شعرى غير معقول ) . البته اگر مراد ، اتحاد دو ماهيّت باشد ، از شاعرانه هم شاعرانه‌تر است ؛ چرا كه اگر هر دو شىء ، موجودند ، اتحادى صورت نگرفته و اگر يكى از آنها موجود و ديگرى معدوم است ، باز هم آن دو شىء ، متّحد نشده‌اند .\r\n\r\nفصل دوازدهم\r\nدر آخرين فصل اين بخش تحت عنوان « تذنيب » به نتيجه‌گيرى پرداخته و رابطهء عاقل و معقول را اين‌گونه بيان كرده كه معقول در ذات عاقل ، متقرّر مىشود .\r\nاين ، همان نظرّيهء علم ارتسامى است . در حقيقت ، صورت‌هاى معقولى ، جلايايى هستند كه در نزد قوّهء عاقله از راه ارتسام جلوه‌گر مىشوند .\r\nعلت اين‌كه صورت‌هاى عقلى را « جلايا » ناميده ، اين است كه آنها صورت‌هايىاند كه به يقين با واقع خويش مطابقت دارند و از كاشفيّت دقيق و قطعى برخوردارند و اگر كاشفيّت نداشتند ، جلايا نبودند .\r\n\r\nگزارش تفصيلى بخش سوم\r\nده فصل از اين نمط ، يعنى از فصل سيزدهم تا بيست‌ودوم ، به اين بخش اختصاص دارد ؛ چرا كه لازم است به لحاظ اين‌كه محور اصلى اين نمط ، بحث دربارهء مجرّدات است ، دربارهء علم مجرّد - به ويژه علم واجب كه فوق همهء مجرّدات است - بحث شود . بحث دربارهء علم واجب الوجود ، يكى از مشكل‌ترين مباحث فلسفى و كلامى است و براى همين است كه قائلان به اثبات علم ، در برابر قائلان به انكار ، راه‌هاى مختلف پيموده و اقوال متعدّدى اظهار كرده‌اند . كمتر مسأله‌اى در فلسفه و كلام ، اين‌همه مورد اختلاف و چون‌وچرا واقع شده است . تقريبا همهء فيلسوفان و\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nمتكلّمان ، معتقدند كه واجب‌الوجود ، عالم به ذات و عالم به ماسو است . گفت‌وگو در اين است كه علم او چگونه است ؟\r\n\r\nفصل سيزدهم\r\nشيخ الرئيس در اين فصل علم را به فعلى و انفعالى تقسيم كرده است . علمى كه تابع معلوم و برگرفته از آن است ، علم انفعالى و علمى كه متبوع و سبب معلوم است ، علم فعلى است ؛ مثلا علم ما به سردى و گرمى هوا ، علم انفعالى و علم معمار به عمارتى كه از صورت ذهنى او پديد مىآيد ، علم فعلى است . بديهى است كه خداوند ، أجلّ از اين است كه علمش انفعالى باشد ؛ چرا كه او متأثر و منفعل از غير نيست .\r\nشيخ الرئيس اصطلاح « علم فعلى » و « علم انفعالى » را به كار نبرده است . اين اصطلاح در كتاب‌هاى متأخّران آمده و به ظاهر پس از وى پيدا شده است .\r\nخواجه و امام فخر رازى هر دو در شرح خود از اصطلاح فعلى و انفعالى استفاده كرده‌اند .\r\n\r\nفصل چهاردهم\r\nدر اين فصل ، هر يك از علم فعلى و انفعالى را به دو قسم تقسيم كرده است ؛ چرا كه هر يك از آنها يا برخاستهء از ذات خود عاقل است يا از سبب عقلى ديگرى كه ما فوق اوست ، به دست آمده است و البته « ما بالغير » به « مابالذات » منتهى مىشود و گرنه مستلزم تسلسل است . بديهى است كه علم واجب الوجود ، علاوه بر اين‌كه فعلى است ، از ناحيهء ذات مقدّس خود اوست .\r\n\r\nفصل پانزدهم\r\nدر اين فصل از بخش سوم ، سخن دربارهء اين است كه واجب الوجود ، ذات\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nخود را بالذات ، تعقّل مىكند و از آن‌جا كه ذات او علت تامّهء موجودات ديگر است و علم تام به علت تام ، مستلزم علم تام به معلول است ، او به جميع ماسواى خويش - چه در سلسلهء طولى و چه در سلسلهء عرضى - علم احاطى تام دارد .\r\n\r\nفصل شانزدهم\r\nدر اين فصل ، سخن دربارهء اين است كه براى علم و ادراك ، از حيث نفس ادراك و از حيث مدرك و از حيث مدرك ، اقسامى است .\r\nاقسام ادراك ، عبارت است از : احساس ، تخيّل ، توهّم و تعقّل . بديهى است كه شريف‌ترين اقسام ادراك ، تعقّل است .\r\nمدرك ، اگر ادراكش فعلى است ، فاعل و اگر ادراكش انفعالى است ، منفعل است .\r\nبديهى است مدركى كه ادراكش فعلى و به همين جهت ، فاعل اشياست ، از مدركى كه ادراكش انفعالى و منفعل از اشياست ، اشرف است .\r\nمدرك ، اگر معقول باشد ، از مدركى كه منغمس در ماده است ، اشرف است .\r\nواجب الوجود از هر سه حيث برترى دارد ؛ چرا كه ادراكش عقلى و ذاتش فاعل و مدركش معقول است .\r\n\r\nفصل هفدهم\r\nدر اين فصل ، به دفع اين اشكال پرداخته است كه بنابر محال بودن اتحّاد عاقل و معقول و بنابر اين‌كه واجب الوجود ، تمام چيزها را تعقّل مىكند ، لازم مىآيد كه تمام صورت‌هاى عقلى اشيا ، متقرّر و مرتسم در ذات او باشد و اين ، مستلزم كثرت است و با توحيد ذات ، سازگار نيست .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nپاسخ او اين است كه صورت‌هاى عقلى ، پس از مرتبهء ذات و از لوازم ذاتند و كثرت آنها كثرت طولى است .\r\n\r\nفصل هجدهم\r\nدر اين فصل ، بحث دربارهء اين است كه واجب الوجود ، اشياى جزئى را همان‌گونه ادراك مىكند كه كليّات را ادراك مىكند ؛ چرا كه علم او به جزئيات از راه علل و اسباب است ، نه از راه انفعال و تأثّر او از جزئيات و به همين لحاظ است كه علم او به جزئيّات ، مستلزم هيچ تغيّر و انفعالى در ذات او نيست .\r\n\r\nفصل نوزدهم\r\nدر اين فصل ، بحث دربارهء اقسام صفات است ؛ چرا كه برخى از صفات ، با تغيير امور خارج ، تغيير مىپذيرند و برخى تغيير ناپذيرند .\r\nصفات ، حقيقى يا اضافى است . صفات حقيقى ، حقيقى محض يا حقيقى ذات اضافه است . صفات حقيقى ذات اضافه ، ( مضاف ) نيز بر دو قسم است ؛ چرا كه يا با تغيير مضاف اليه ، تغيير مىكند و يا تغيير نمىكند . بنابراين ، صفات بر چهار قسمند :\r\nاضافى محض ، حقيقى محض ، حقيقى ذات اضافه‌اى كه به تغيير مضاف اليه تغيير مىكند و حقيقى ذات اضافه‌اى كه به تغيير مضاف اليه ، تغيير نمىكند .\r\nتنها قسمى كه براى خداوند ممتنع است ، صفات حقيقى ذات اضافه‌اى است كه به تغيير مضاف اليه تغيير مىكند .\r\n\r\nفصل بيستم\r\nدر اين فصل ، بحث دربارهء صفات اضافى محض و صفات حقيقى ذات اضافه و فرق ميان آنهاست .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nفصل بيست‌ويكم\r\nدر اين فصل به نتيجه‌گيرى از بحث‌هاى فصل‌هاى پيش‌پرداخته و بيان كرده است كه علم واجب الوجود به جزئيّات ، علم زمانى متغيّر و وابسته به حال ، گذشته و آينده نيست ؛ بلكه علم او فوق زمان ، دهر ، روزگار ، روز ، سال ، ماه ، دقايق و ثوانى است و جز ازلى و ابدى نيست .\r\n\r\nفصل بيست‌ودوم\r\nدر آخرين فصل اين بخش ، يك بار ديگر - همان‌گونه كه در نمط ششم فصل نهم « 1 » مطرح شد - به بحث دربارهء تفسير عنايت پرداخته است .\r\nدر نمط ششم ، بحث عنايت را به اين جهت مطرح كرد كه گفته بود : موجود عالى ، كارى را به دليل موجود سافل انجام نمىدهد ؛ بنابراين لازم بود كه معلوم كند نظام هستى ، چگونه بدون قصد و اراده و بدون غرض زايد بر ذات از او صادر مىشود .\r\nدر اين‌جا اين بحث را به اين لحاظ آورده است كه چون علم به جزئيّات را - از حيث اين‌كه متغيّرند - نفى كرده است . بنابراين ، بايد معلوم شود كه جزئيّات متغيّر ، چگونه از او صادر شده‌اند .\r\nجايگاه اصلى تفسير عنايت همين‌جاست كه بحث دربارهء علم واجب است .\r\nاين‌جاست كه بايد علم عنايى تفسير شود ، تا معلوم گردد كه وقتى مىگوييم : خداوند فاعل بالعنايه است ، يعنى چه ؟ بحث عنايت را صدر المتألّهين در آغاز بحث شرور مطرح كرده است . « 2 »\r\n\r\n\r\n","description":"","footnote":"\r\n( 1 ) . غايات و مبادى ، ص 76 .\r\n( 2 ) . الحكمة المتعالية فى الاسفار الاربعه ، ج 7 ، ص 55 - 57 .\r\n","page_name":" 27 ","page_number":27},
  {"content":"\r\n\r\n\r\nگزارش تفصيلى بخش چهارم\r\nپنج فصل آخر نمط هفتم يعنى از فصل بيست‌وسوم تا بيست‌وهفتم به اين بخش اختصاص دارد . از آن‌جا كه خداوند به تمام جزئيّات عالم است ، بايد معلوم شود كه شر چگونه در قضاى الهى راه يافته است ؟\r\n\r\nفصل بيست‌وسوم\r\nدر اين فصل ، بيان شده است كه شر ، حقيقى يا نسبى است . شرّ حقيقى ، يعنى عدم ذات يا عدم كمال ذات . اين معنا از شر ، عدمى است و نيازى به فاعل و خالق ندارد . شرّ نسبى به موجودى گفته مىشود كه منشأ عدم ذات يا عدم كمال موجود ديگرى شود .\r\nبايد ديد آيا خداوند ، موجودى كه شرّ نسبى است خلق مىكند يا نه ؟\r\nاين‌جاست كه مخلوقات به پنج قسم تقسيم مىشوند : شرّ محض ، شرّ غالب ، شرّ مساوى با خير ، خير غالب و خير محض .\r\nاز ديدگاه فيلسوفان مسلمان دو قسم اخير خلق مىشوند . موجودات مجرّد عقلى ، خير محضند و خداوند وجود آنها را افاضه كرده است . موجودات عالم طبيعت ، خير غالبند . آتش - هرچند گاهى منشأ شر و ضرر مىشود - ولى خيرش غالب است و بايد خلق شود ؛ چرا كه ترك خير كثير ، به سبب شرّ قليل ، شرّ كثير است .\r\n\r\nفصل بيست‌وچهارم\r\nدر اين فصل ، بحث دربارهء اين است كه اگر آن‌چه در عالم طبيعت خلق شده ، شرّ نادر است ، پس چرا بر انسان كه گل سرسبد اين عالم است ، شر غلبه دارد ؟ غالب ، بلكه اغلب انسان‌ها به لحاظ قوّهء نطقى گرفتار جهل و به لحاظ قوّهء شهوى و غضبى ، مطيع شهوت و غضبند .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nپاسخ شيخ الرئيس اين است : همان‌گونه كه مردم از نظر جسمى در سلامت مطلق يا در سلامت نسبى به سر مىبرند و كسانىكه در بيمارى مطلق به سربرند ، بسيار كمند ، از نظر روحى نيز ، در سلامت مطلق يا در سلامت نسبى به سر مىبرند و آنان كه در جهل مركّب باشند و زندگى را تنها وقف طاعت قوّهء شهويّه و غضبيّه كنند ، كمند .\r\nبنابراين ، در مورد انسان‌ها ، خير بر شر غلبه دارد . در مورد ديگر مخلوقات عالم كون و فساد نيز چنين است .\r\n\r\nفصل بيست‌وپنجم\r\nدر اين فصل ، بحث دربارهء اين است كه سعادت اخروى نوع واحد نيست ؛ بلكه اقسام و مراتبى دارد . برخى در سعادت مطلق به سر مىبرند و برخى - يعنى اكثريت مردم - از سعادت نسبى برخوردارند . سعادت نسبى هم مراتبى دارد . گروه بسيار كمى از مردم ، گرفتار شقاوت مطلق بوده ، كفر آنها كفر جحود است . به همين جهت است كه شيخ الرئيس در پايان اين فصل مىگويد : « استوسع رحمة اللّه » بايد رحمت خدا را گسترده ديد . اكثريت مردم ، دير يا زود به رحمت واسعهء خداوند ، نايل مىشوند . گروه اندكى شايستهء رسيدن به رحمت واسعهء او نيستند . « گر گدا كاهل بود ، تقصير صاحب‌خانه چيست ؟ » .\r\n\r\nفصل بيست‌وششم\r\nدر اين فصل ، بحث دربارهء اين است كه چرا خداوند ، مخلوقات عالم طبيعت را به گونه‌اى نيافريده است كه شرّ نادر هم بر وجود آنها مترتّب نشود ؛ بلكه تمام هستى از عالم مجرّدات تا عالم ماديّات همه خير محض باشد ؟\r\nپاسخ شيخ الرئيس اين است كه اگر چنين باشد ، موجودى كه خيرش غالب و شرّش نادر است ، چيز ديگرى خواهد شد . براى نمونه آتش اگر سوزنده نباشد يا\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nگاهى - برطبق مصلحت ما - سوزنده باشد و گاهى - به خاطر ضرر ما - سوزنده نباشد ، آتش نيست . اگر بگوييم : چرا خداوند آتش را اين‌گونه آفريد كه خانه يا جامه يا دست ما را بسوزاند ، مانند اين است كه بگوييم ؛ چرا خداوند ، آتش را آتش آفريد ؟ آتش يعنى سوزندگى ، آتش اگر سوزنده نباشد ، آتش نيست . مگر نگفته‌اند : « ثبوت الشّىء لنفسه ضرورىّ و سلبه عن نفسه محال » ؟\r\nآرى ، اگر موجودى كه شرّش نادر و خيرش غالب است ، منتفى باشد ، تنها يك قسم از پنج قسم موجود است ؛ يعنى همان‌كه خير محض است . بنابراين ، جز عالم مجرّدات ، عالمى ديگر موجود نخواهد بود ؛ چرا كه عالم كون و فساد ، عالم تضاد ، تزاحم و اصطكاك است . محال است كه چنين عالمى خلق شود و در آن ، تضاد ، تزاحم و اصطكاك نباشد . آن‌چه مهم است ، اين است كه چون نظام ، نظامى حكيمانه است ، محال است كه شرّ آن غالب باشد ؛ چرا كه شرّ غالب با حكمت تامّه الهى سازگار نيست ؛ ولى شرّ نادر با آن سازگار است ؛ بلكه ترك خير كثير به خاطر شرّ قليل ، خلاف حكمت است .\r\n\r\nفصل بيست‌وهفتم\r\nدر آخرين فصل اين بخش ، بحث دربارهء اين است كه اگر آن‌چه از انسان صادر مىشود ، مطابق قضاوقدر الهى است ، پس چرا انسان در برابر اعمال زشت خود گرفتار كيفر مىشود ؟ فعل آدمى هم‌چون ديگر پديده‌هاى جزئى عالم طبيعت ، در عالم تعقّل ، متمثّل و معلوم است و بايد آن‌چه در علم خداوند ، معلوم و متمثّل است ، در اين عالم تحقّق پيدا كند ، و گرنه به گفتهء خيّام :\r\n مىخوردن من حق ز ازل مىدانست * گر مى نخورم علم خدا جهل بود \r\nپاسخ شيخ الرئيس اين است كه عذاب و كيفر گنه‌كاران به دليل ملاك‌هاى پست و زشتى است كه در وجود آنها رسوخ يافته است . آتش عذاب از درون خود شخص\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nزبانه مىكشد و چيزى نيست كه از خارج بر او تحميل شده باشد .\r\nبنابراين ، عذاب گنهكاران از ناحيهء خداوند نيست ، تا گفته شود كه چرا خداوند ، شخصى را كه در فعل خود اختيارى نداشته است ، عقاب مىكند ؟\r\nوانگهى اگر گفته شود : به مقتضاى ظاهر آيات ، عذاب از جانب خداوند است ، مشكلى نيست ؛ چرا كه در همين عذاب ، خير كثير و شرّ قليل است . شخصى كه عذاب مىبيند ، دچار شر مىشود ؛ ولى ديگران كه اكثريت مردمند ، به خير كثير مىرسند ؛ چرا كه وعدهء عذاب ، موجب تنبّه ديگران مىشود و از ارتكاب معصيت خوددارى مىكنند .\r\n* * * بايد توجه داشت كه شيخ الرئيس طرفدار مسلك جبر نيست ؛ چرا كه علم خداوند به فعل جزئى انسان - از حيث اين‌كه ارادى و اختيارى است - تعلّق گرفته است . بديهى است كه علم و معلوم با يك‌ديگر مطابقت دارند و اگر علم خداوند از انسان سلب اختيار كند ، تخلّف معلوم از علم لازم مىآيد و اين‌جاست كه بايد بگوييم : علم خداوند ، جهل است .\r\nهمين‌كه او مىگويد : وعدهء عذاب ، موجب تنبّه بيشتر مردم مىشود ، خود بهترين دليل است بر اين‌كه او طرفدار جبر نيست .\r\nوانگهى لازمهء اين‌كه آتش عذاب از درون خود شخص شعله گيرد ، اين نيست كه شخص گنه‌كار ، در انجام گناه ، اختيار نداشته باشد .\r\n اين‌كه گويى اين كنم يا آن كنم * اين دليل اختيار است اى صنم \r\n\r\n","description":"","footnote":"","page_name":" 31 ","page_number":31},
  {"content":"\r\n\r\n\r\nخود را بيازماييد\r\n1 . چرا شيخ الرئيس چهار نمط فلسفى اشارات را به مباحث الهيّات بالمعنى الاخص اختصاص داده است ؟\r\n2 . چرا كتاب اشارات در چهار نمط است ؟\r\n3 . گزارش اجمالى بخش‌هاى چهارگانهء نمط هفتم را ارائه دهيد .\r\n4 . چرا نمط هفتم را نمط تجريد ناميده است ؟\r\n5 . گزارش تفصيلى بخش اوّل نمط هفتم را ارائه دهيد .\r\n6 . گزارش تفصيلى بخش دوم نمط هفتم را ارائه دهيد .\r\n7 . گزارش تفصيلى بخش سوم نمط هفتم را ارائه دهيد .\r\n8 . گزارش تفصيلى بخش چهارم نمط هفتم را ارائه دهيد .\r\n9 . چرا در ميان مجرّدات ، تنها دربارهء بقاى نفس بحث شده است ؟\r\n10 . چرا به دنبال بحث علم ، وارد بحث شرور شده است ؟\r\n11 . كدام يك از بخش‌هاى نمط هفتم اهميّت بيشترى دارد : بحث علم يا بحث شرور ؟\r\n12 . چرا شيخ الرئيس در رسالهء مبدأ و معاد ، اتحاد عاقل و معقول را اثبات و در كتاب اشارات آن‌را نفى كرده است ؟\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\nبخش اوّل : تجرّد قوهء عاقله و بقاى نفس پس از موت\r\n( مشتمل بر شش فصل است )\r\n\r\n","description":"","footnote":"","page_name":" 33 ","page_number":33},
  {"content":"\r\n . \r\n","description":"","footnote":"","page_name":" 34 ","page_number":34},
  {"content":"\r\n\r\n\r\nفصل اوّل 1 . قوس نزول و صعود 2 . بقاى نفس پس از تجرّد از بدن\r\nتنبيه\r\nتأمّل كيف ابتدأ الوجود من الأشرف فالأشرف ، حتّى أنتهى إلى ألهيولى . « 1 » ثمّ عاد من الأخسّ فالأخسّ إلى الأشرف فالأشرف ، حتّى بلغ النّفس النّاطقة و العقل المستفاد ؟ « 2 »\r\nو لمّا كانت « 3 » النّفس النّاطقة - الّتى هى موضوعة ما للصّور المعقولة - غير منطبعة فى جسم تقوم به ، بل إنّما هى ذات آلة بالجسم ، فاستحالة الجسم عن أن يكون آلة لها و حافظا للعلاقة معها بالموت « 4 » ، لا تضرّ « 5 » جوهرها ، بل يكون باقيا بما هو مستفيد الوجود من الجواهر الباقية . « 6 »\r\n\r\n\r\n","description":"","footnote":"\r\n( 1 ) . اين قسمت ، دربارهء بيان قوس نزول و صعود است .\r\n( 2 ) . « كانت » فعل شرط و جواب آن ، جملهء « فاستحالة الجسم . . . » است .\r\n( 3 ) . كلمهء « غير » خبر « كانت » است .\r\n( 4 ) . جارّ و مجرور ، متعلّق به « استحاله » است .\r\n( 5 ) . جملهء « لا تضرّ جوهرها » خبر « استحاله » است .\r\n( 6 ) . جملهء « فاستحالة الجسم . . . من الجواهر الباقية » جواب « لمّا » است .\r\nدر جملهء « بل يكون باقيا بما هو مستفيد الوجود . . . » ضميرهايى كه به نفس برگشته ، مذكّر است ؛ حال آن‌كه در جمله‌هاى پيش ، ضميرها همه مؤنّث بود . گفته‌اند : « الأمر فى التّذكير و التّأنيث سهل » .\r\n","page_name":" 35 ","page_number":35},
  {"content":"\r\n\r\nترجمه\r\n\r\nتنبيه\r\nتأمّل كن كه چگونه هستى از مرتبهء شريف‌ترين آغاز شد « 1 » و به سوى شريف‌تر « 2 » آمد ، تا به هيولا پايان يافت . « 3 » سپس از پست‌ترين موجودها « 4 » ( يعنى هيولا ) به سوى پست‌تر بازگشت ، تا به شريف‌تر و شريف‌ترين رسيد ، تا به نفس ناطقه و عقل مستفاد ، منتهى شد ؟ « 5 »\r\nو چون نفس ناطقه ، كه به گونه‌اى موضوع صورت‌هاى معقول است ، منطبع در جسمى كه به آن قيام كند ، نيست « 6 » ، بلكه جسم آلت و ابزار آن است « 7 » ، پس تبدّل جسم ، از اين‌كه آلت نفس و حافظ وابستگى باشد ، به جوهر نفس ضرر نمىزند « 8 » ، بلكه نفس به لحاظ اين‌كه وجود خود را از جواهر جاودان عقلى ، استفاده مىكند ، باقى است . « 9 »\r\n\r\nشرح و تفسير\r\nدر اين فصل ، دو مطلب مهم ، بيان مىشود :\r\n\r\n\r\n","description":"","footnote":"\r\n( 1 ) . عقل اوّل نسبت به عقل‌هاى ديگر ، شريف‌ترين است .\r\n( 2 ) . پس از عقل‌ها ، نفس‌ها قرار دارند كه شريف‌تر از صورت‌ها و صورت‌ها شريف‌تر از هيولايند .\r\n( 3 ) . قوس نزول هستى به هيولا پايان مىگيرد .\r\n( 4 ) . قوس صعود هستى از هيولا آغاز مىشود .\r\n( 5 ) . نفس ناطقه در قوس صعود ، شريف‌ترين است و خود ، مراتبى دارد . ما براى بيان مراتب ، از پسوند « تر » و « ترين » كه اوّلى علامت صفت تفصيل و دومى علامت صفت عالى است ، استفاده كرده‌ايم .\r\n( 6 ) . اشاره به تجرّد ذاتى نفس است .\r\n( 7 ) . اشاره به تعلّق تدبيرى نفس به بدن است .\r\n( 8 ) . اشاره به موت بدن و بقاى نفس است .\r\n( 9 ) . نفس به جواهر عقلى كه از جاودانگى برخوردارند ، همواره موجود و باقى است .\r\n","page_name":" 36 ","page_number":36},
  {"content":"\r\n\r\n1 . قوس نزول و صعود هستى ؛\r\n2 . نخستين استدلال بر بقاى نفس .\r\nما هر يك از دو مطلب بالا را به تفصيل ، توضيح مىدهيم :\r\n\r\n1 . قوس نزول و صعود هستى\r\n\r\nالف ) قوس نزول\r\nدر قوس نزول ، هستى از مرتبهء برتر به سوى مرتبهء فروتر و از اشرف به سوى اخس ، تنزّل مىكند ، تا به موجودى منتهى مىشود كه مىتوان او را مرز ميان وجود و عدم ناميد . بنابراين ، مراتب قوس نزول بدين قرار است :\r\n1 . عقول كه به نظر حكماى مشّا ، تعداد آنها ده‌تاست و به نظر شيخ الرئيس هيچ ضرورتى ندارد كه در عدد ده ، محدود شوند ، بلكه ممكن است بيشتر باشند و شمار آنها بر ما معلوم نيست . « 1 » شيخ اشراق هم تصريح كرده است كه عدد آنها از ده ، بيست ، صدودويست بيشتر است . « 2 »\r\n2 . نفوس ناطقهء سماوى كه از نفس فلك اعلى - كه به آن ، فلك محيط و فلك الافلاك نيز گفته مىشود - شروع مىشود و به نفس فلك ادنى - كه به آن فلك قمر نيز گفته مىشود - پايان مىپذيرد .\r\nعلماى قديم هيئت ، به نه فلك قائل بوده‌اند و شاعرى افلاك هفت‌گانه سيّارات را در بيت زير گرد آورده است :\r\n قمر است و عطارد و زهره * شمس و مرّيخ و مشترى و زحل \r\nاگر از پايين شروع كنيم ، نخستين آنها فلك قمر و آخرين آنها فلك زحل است .\r\n\r\n\r\n","description":"","footnote":"\r\n( 1 ) . ر . ك : غايات و مبادى ، فصل 38 ، ص 275 .\r\n( 2 ) . شرح حكمة الاشراق ، ص 333 .\r\n","page_name":" 37 ","page_number":37},
  {"content":"\r\n\r\nپس از آنها نوبت به فلك ثوابت و فلك الافلاك مىرسد .\r\nالبته چنان‌كه در مجلّد غايات و مبادى گفته‌ايم : افلاك مزبور ، مورد قبول علماى جديد هيئت نيست ؛ ولى وجود اجرام سماوى ، محرز و مسلّم است . بنابراين ، مانعى نيست كه اجرام سماوى داراى نفوسى باشند كه به تدبير آنها مىپردازند .\r\nاين نفوس را مىتوان طبق لسان وحى « ملائكهء مدبّر » « 1 » ناميد . اينها مانند عقول ، مجرّد تام نيستند ؛ بلكه ، هم‌چون نفوس ناطقه در ذات خود مجرّد و در افعال خود ، غير مجرّدند .\r\n3 . صورت‌هاى جسمانى ؛ اعم از صورت‌هاى اجرام فلكى و صورت‌هاى عناصر بسيط ، يعنى آب ، خاك ، هوا و آتش .\r\nدر طبيعيّات قديم ، تعداد عناصر بسيط را چهار و در طبيعيّات جديد ، تعداد آنها را به يك‌صدوچهار يا بيشتر رسانيده‌اند .\r\nپس از مرتبهء نفوس فلكى يا ملائكهء نفسى ، نوبت به صورت‌هاى اجسام و اجرام بسيط مىرسد . خواه اجرام فلكى مورد قبول باشند يا نباشند و خواه تعداد عناصر بسيط ، چهار يا بيشتر باشند .\r\n4 . هيولاى اجرام فلكى و هيولاى مشترك عناصر بسيط ؛ چرا كه حكماى مشّا از راه برهان فصل و وصل و برهان قوّه و فعل ، بر وجود آن ، استدلال مىكنند . طبق اين نظر هر جسمى مركّب از هيولا و صورت است . هيولا به لحاظ قوس نزول ، در آخرين پلّهء هستى قرار دارد و مرزى است ميان وجود و عدم . همان‌طورىكه واجب الوجود ، كه نسبت به قوس نزول در نخستين مرتبه است و وجود آن از فعليّت محض و تماميّت برخوردار است ، هيولا آخرين مرتبه است و وجود آن ، قوّهء محض و صرف قابليّت است .\r\n\r\n\r\n","description":"","footnote":"\r\n( 1 ) .  فَالْمُدَبِّراتِ أَمْراً  ( النازعات ( 79 ) آيهء 5 ) .\r\n","page_name":" 38 ","page_number":38},
  {"content":"\r\n\r\n\r\nب ) قوس صعود\r\nدر قوس صعود ، موجود به سوى كمال توجه دارد . در قوس نزول از قلّهء كمال تنزّل مىكرد و در قوس صعود به سوى قلّهء كمال ، ترقّى مىكند . اين‌بار از جسم شروع مىشود و تا واجب الوجود ادامه مىيابد .\r\nنخستين مرتبه ، اجسام نوعيّهء بسيط ، يعنى اجرام فلكى و اجسام بسيط است . اعم از اين‌كه وجود اجسام فلكى مورد قبول باشد ، يا نباشد و اعم از اين‌كه تعداد عناصر و اجسام بسيط ، چهار يا بيشتر باشد .\r\nدر مرتبهء بالاتر ، نوبت به اجسام مركّب معدنى مىرسد . اين اجسام در مرتبه‌اى برتر از اجسام بسيط قرار دارند . اينها با همهء تنوّع و اختلافى كه دارند ، در طول اجسام بسيط و در عرض يك‌ديگرند . اينها از حركت كمّى و حركت انتقالى محرومند .\r\nبا گذر از مرتبهء اجسام معدنى ، نوبت به اجسام نباتى مىرسد كه نفس نباتى آنها را تدبير مىكند و با برخوردارى از خاصيّت جذب و دفع ، از رشد و نما برخوردارند و در ابعاد سه‌گانهء خود حركت دارند و توليد مثل مىكنند .\r\nنباتات ، زندگى و فوايد اسرارآميزى دارند و با همهء تنوّع و اختلافى كه با يك‌ديگر دارند ، در عرض هم‌ديگر و در طول جمادات و از آنها برترند .\r\nپس از مرتبهء نباتات ، نوبت به اجسام حيوانى مىرسد . اينها از نفس حيوانى برخوردارند و به وسيلهء آن ، تدبير مىشوند . نفس حيوانى قوّهء حس و حركت دارد .\r\nحيوان نه تنها حركت كمّى ، بلكه حركت انتقالى هم دارد .\r\nحيوانات با همهء تنوّعى كه دارند ، در عرض يك‌ديگر و در طول اجسام نباتى قرار دارند . اينها ، هم خواصّ نباتات را دارند و هم خواصّى برتر .\r\nپس از حيوانات ، نوبت به انسان مىرسد . بدن انسان ، تحت تدبير نفس ناطقه است . نفس ناطقهء انسانى نه تنها از خواصّ نفوس نباتى و حيوانى - يعنى جذب و دفع\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nو توليدمثل و حس و حركت - برخوردار است ، بلكه از خاصيّت تفكّر ، تعقّل ، ادراك كلّيّات و استدلال نيز بهره‌مند است .\r\nانسان‌ها با همهء اختلافى كه دارند ، نسبت به يك‌ديگر در سلسلهء عرضيّه و نسبت به جماد ، نبات و حيوان در سلسلهء طوليّه قرار دارند و از آنها برترند .\r\nنفوس ناطقه ، هم‌چون نفوس حيوانى ، متوقّف نيستند ؛ بلكه در قوس صعود ، پيشتازى مىكنند .\r\nنخستين مرتبهء نفوس ناطقه ، عقل بالقوّه است . پس از آن ، نوبت به عقل بالملكه مىرسد . پس از عقل بالملكه ، نوبت عقل بالفعل و سرانجام ، عقل مستفاد است . اينها مراتب عقل نظرى است .\r\nعقل بالقوّه يا عقل هيولايى تنها قوّهء ادراك معقول‌هاست و از هيچ‌گونه ادراك عقلى فعلى برخوردار نيست .\r\nعقل بالملكه ، بديهيّات عقلى را ادراك كرده و آمادهء ادراك نظريّات است .\r\nعقل بالفعل ، از بديهيّات گذشته و نظريّاتى را كسب كرده است . نفوس ناطقه‌اى كه به اين مرتبه رسيده‌اند ، يك‌سان نيستند . برخى از آنها معلومات بيشترى كسب كرده و برخى كمتر ؛ ولى همهء آنها در مرتبهء عقل بالفعل بوده و در سلسلهء عرضيّه قرار دارند .\r\nعقل مستفاد ، آخرين قلّهء صعود نفوس ناطقه است . نفوس ناطقه‌اى كه به اين مرتبه رسيده‌اند ، صور همهء موجودات را - از عالى تا دانى - فراگرفته‌اند و همهء آن صورت‌ها را آن‌گونه كه هستند ، در نزد خود دارند . فرق اين نفوس با عقول در اين است كه عقل مستفاد ، منفعل و آنها فعّالند . اشتمال عقل‌ها بر صورت‌هاى موجودها ، اشتمال فعلى و اشتمال عقل مستفاد بر صورت‌هاى موجودها ، اشتمال انفعالى است .\r\nاين‌جاست كه مىبينيم قوس صعود به همان جايى پايان مىيابد كه قوس نزول از آن‌جا آغاز شد .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nدر قوس نزول از فعليّت به قوّه آمديم و هرچه تنزّل كرديم از فعليّت كاسته و بر قوّه افزوده شد و در قوس صعود ، از قوّه به سوى فعليّت رفتيم و هرچه ترقّى كرديم ، از قوّه كاسته و بر فعليّت افزوده شد .\r\nدر قوس نزول ، از فعليّت به قوّهء محض رسيديم و در قوس صعود ، از قوّه به فعليّت محض ارتقا يافتيم .\r\nمولوى در مثنوى خود براى نشان دادن قوس صعود مىگويد :\r\n از جمادى مردم و نامى شدم * وز نما مردم ، به حيوان سر زدم\r\nمردم از حيوانى و آدم شدم * پس چه ترسم كى ز مردن كم شدم\r\nحملهء ديگر بميرم از بشر * تا برآرم از ملايك بال و پر\r\nوز ملك هم بايدم جستن ز جو * كلّ شىء هالك إلّا وجهه\r\nپس عدم گردم عدم چون ارغنون * گويدم كه  إِنَّا إِلَيْهِ راجِعُونَ  \r\n« 1 » * * * گفتنى است كه چون بحث اين فصل دربارهء نخستين استدلال بر بقاى نفس انسان پس از موت بدن است ، لازم بود كه معلوم شود جايگاه نفس آدمى در قوس نزول است يا در قوس صعود و اگر در قوس صعود است در كدام درجه و مرتبه ، قرار مىگيرد .\r\nبا توجه به چنان جايگاه والايى كه نفس ناطقهء انسانى دارد و بر فراز جمادات ، نباتات و حيوانات نشسته و از مزايايى برخوردار است كه نفوس نباتى و حيوانى از آنها برخوردار نيستند ، جا دارد كه دربارهء بقاى آن پس از موت بدن به تفكّر و استدلال پردازيم و براى آن از نظر بقا ، مقامى برتر و والاتر از نفوس نباتى و حيوانى قايل شويم .\r\n\r\n\r\n","description":"","footnote":"\r\n( 1 ) . كلّيّات مثنوى ، ص 3 / 103 .\r\n","page_name":" 41 ","page_number":41},
  {"content":"\r\n\r\n\r\n2 . نخستين استدلال بر بقاى نفس\r\nاكنون كه جايگاه والاى نفس را در قوس صعود ، شناسايى كرديم و به عظمت آن در نظام هستى پى برديم ، جا دارد كه دربارهء بقاى آن پس از موت ، به تأمّل بپردازيم .\r\nآيا نفس در وجود خود وابسته به بدن است يا وابسته به مبادى عاليه‌اى كه وجود آنها ثابت و هميشگى است ؟\r\nنفس اگر همانند صور جسميّه و اعراض جسمانى منطبع در بدن باشد ، حدوثا و بقاء طفيل بدن است و هر روزى كه بدن از كار بيفتد ، نفس هم معدوم مىشود ؛ ولى اگر با صور و اعراض جسمانى سنخيّت نداشته باشد ، طفيل بدن نيست . نفس اگر منطبع در بدن نباشد ، در ذات خود مجرّد و قائم به خويشتن است نه به بدن . بنابراين ، در بقاى خود نيازى به بدن ندارد .\r\nتنها تعلّقى كه نفس به بدن دارد ، تعلّق تدبيرى است . تعلّق تدبيرى غير از تعلّق حلولى و انطباعى است . در تعلّق حلولى و انطباعى ، چيزى كه حال و منطبع است ، بدون محل ، قابل بقا نيست . هرچند ممكن است محل ، بدون حال و بدون منطبع باقى بماند ؛ ولى بقاى حال ، بدون محل ، ناممكن است . در تعلّق تدبيرى وجود مدبّر وابسته به وجود متدبّر نيست ؛ بلكه با عدم متدّبر ، تنها چيزى كه منتفى مىشود ، همان وصف مدبّر بودن يا تعلّق تدبيرى است . در تعلّق حلولى ، تنها حال است كه با منتفى شدن تعلّق حلولى ، منتفى مىشود . خواه محل ، منتفى بشود يا منتفى نشود . ولى در تعلّق تدبيرى تنها متدبّر است كه منتفى مىشود ؛ ولى منتفى شدن يا نشدن مدبّر ، به علت آن ، بستگى دارد . اگر علت ، فناپذير است ، معلول كه همان مدبّر است نيز فنا مىپذيرد و اگر علت ، فناناپذير است ، معلول هم فناناپذير خواهد بود .\r\nنفوس ناطقه به علل عاليهء خويش وابسته‌اند ، نه به بدن‌ها . بنابراين ، همواره باقى و جاودانه‌اند . به همين جهت است كه شيخ الرئيس فرموده است :\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nلمّا كانت النّفس النّاطقة الّتى هى موضوعة ماللصّور المعقولة ، غير منطبعة في جسم تقوم به ، بل إنّما هي ذات آلة بالجسم ، فاستحالة الجسم عن أن يكون آلة لها و حافظا للعلاقة معها بالموت لا تضرّ جوهرها .\r\nدر عبارت فوق با اشاره به آن‌چه در نمط سوم « 1 » و غير آن بيان شده و به دو نكتهء مهم اشاره كرده است : يكى اين‌كه نفس ، بدون استمداد از آلات بدنى ، موضوع براى صورت‌هاى معقول است و در حقيقت ، قوّهء عاقلهء نفس ، مجرّد از ماده است ؛ اعم از اين‌كه قواى حسى ، خيالى و وهمى مجرّد باشند يا نباشند « 2 » و ديگرى اين‌كه تعلّق نفس به بدن ، تعلّق تدبيرى است نه تعلّق حلولى و انطباعى . بنابراين ، اگر بدن به مرحله‌اى برسد كه نتواند آلت و ابزار نفس باشد و نتواند ادامه‌دهندهء ارتباط خود با نفس باشد ، نفس فانى نمىشود .\r\nبل يكون باقيا بما هو مستفيد الوجود من الجواهر الباقية ؛\r\nبلكه بايد گفت : نفس به لحاظ اين‌كه وجود خود را از جواهر باقى و جاودان - يعنى عقول مجرّد - استفاده مىكند ، همواره باقى و جاودان است .\r\n\r\nپرسش\r\nچرا شيخ الرئيس در اين‌جا حفظ علاقه را در عبارت « حافظا للعلاقة معها بالموت » به بدن و در نمط سوم « 3 » از طريق مزاج به نفس نسبت داده است ؟ آيا اينها مناقض يك‌ديگر نيستند ؟\r\nپاسخ اين است كه تناقضى در كار نيست ؛ چرا كه نفس ، حفظ علاقه و ارتباط را بالذات و بدن ، بالعرض برعهده دارد . چه مانعى دارد كه آثارى را كه بالذات از ناحيهء\r\n\r\n\r\n","description":"","footnote":"\r\n( 1 ) . فصل پنجم و فصل شانزدهم .\r\n( 2 ) . حكيم مشّائى تنها قوّهء عاقله را مجرّد مىداند ؛ ولى صدر المتألّهين قائل به تجرّد همه قواى ادراكى است .\r\n( 3 ) . فصل 5 .\r\n","page_name":" 43 ","page_number":43},
  {"content":"\r\n\r\nچيزى است ، به چيز ديگرى كه بالعرض از ناحيهء اوست ، نسبت دهند ؛ مثلا موجود بودن ، بالذات از آن وجود و بالعرض از آن ماهيّت است . ما هم به وجود مىگوييم :\r\nموجود و هم به ماهيّت . منتهى يكى از آنها بالذات و ديگرى بالعرض است . تناقض در صورتى است كه اسناد آن به هر دو بالذات يا بالعرض باشد . هرگاه موجود بودن را به وجود نسبت دهيم ، اسناد حقيقى و هرگاه به ماهيّت نسبت دهيم ، اسناد مجازى است .\r\nالبته اين اسناد مجازى را هم هركسى ادراك نمىكند ؛ بلكه دقّت عقلى هم شايد كارساز نباشد . اين‌جا جايى است كه بايد ديد عرفانى پا در ميان نهد « 1 » و به ما بگويد كه آن‌چه حقيقتا و واقعا موجود است ، وجود است و ماهيّات در ذات خود نه موجود و نه معدومند ؛ بلكه بهتر است به جاى اين‌كه بگوييم : انسان موجود است ، بگوييم :\r\nموجود انسان است . يعنى چنين نيست كه وجود بر ماهيّت ، عارض شود . اين ماهيّت است كه بر وجود ، عارض مىگردد . آرى :\r\n من و تو عارض ذات وجوديم * مشبّك‌هاى مرآت وجوديم \r\nبه‌هرحال ، در ما نحن فيه ، همين‌كه بدن دست‌خوش فساد نشود ، مزاج محفوظ مىماند و همين‌كه مزاج محفوظ بماند ، ارتباط يا تعلّق تدبيرى نفس نسبت به بدن محفوظ مىماند . پس مىتوان گفت : بدن ، حافظ علاقه و ارتباط است . گو اين‌كه حقيقتا نفس است كه علاقه و ارتباط را پاس مىدارد . « اين‌همه آوازه‌ها از شه بود » .\r\nبدن ، بنيانى فرو ريختنى و نفس ، بنيانى بر جاى ماندنى است . از رگ و پوست و استخوان و عضلات كه از ده‌ها و صدها عنصر ، تركيب شده و بر ستون اسكلت درهم پيچيده‌اى بر سر پاى مانده ، چه انتظارى مىتوان داشت ؟\r\n اى برادر تو همين انديشه‌اى * ما بقى تو استخوان و ريشه‌اى \r\nآن گوهرى مىتواند ماندگار و برقرار باشد كه از مصالح عناصر فناپذير اين عالم ،\r\n\r\n\r\n","description":"","footnote":"\r\n( 1 ) . ر . ك : شرح غرر الفرائد ( معروف به شرح منظومه سبزوارى ) ، ص 93 .\r\n","page_name":" 44 ","page_number":44},
  {"content":"\r\n\r\nاستوار نشده باشد .\r\nگوهر نفس ، گوهرى مجرّد و بسيط و از سنخ روحانيّان است . او چند صباحى با اين بدن دمساز شده و به تدبير آن پرداخته ، تا استعدادهاى خود را به فعليّت برساند و به سراى باقى بشتابد .\r\n آن‌چه از دريا به دريا مىرود * از همان‌جا كآمد آن‌جا مىرود \r\nدر چرخش طبيعت ، اجزاى مادّى رفت و برگشت مىكنند . تمام عناصرى كه در ساختمان بدن نقش دارند ، از مخازن طبيعت آمده‌اند و باز هم به مخازن طبيعت باز مىگردند .\r\nنفس از مخازن طبيعت نيامده ، تا محكوم قانون چرخش باشد .\r\n من ملك بودم و فردوس برين جايم بود * آدم آورد در اين دير خراب آبادم \r\nدنيا حقيقتا دير « خراب‌آباد » است . در همان حالى كه آباد است ، در حال خراب شدن و در همان حالى كه خراب است ، در حال آباد شدن است ؛ ولى در عالم مجرّدات ، خرابى و خراب شدن و آباد شدن ، معنا ندارد . آن عالم ، هميشه آباد است .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\n\r\nخود را بيازماييد\r\n1 . قوس نزول هستى را توضيح دهيد .\r\n2 . قوس صعود هستى را توضيح دهيد .\r\n3 . با اين‌كه بحث اين نمط دربارهء مجرّدات است ، چرا شيخ الرئيس در آغاز نخستين فصل ، قوس نزول و صعود هستى را مطرح كرده است ؟\r\n4 . فرق ميان سلسلهء طولى و سلسلهء عرضى چيست ؟\r\n5 . مراتب عقل نظرى را توضيح دهيد .\r\n6 . فرق ميان عقل فعّال و عقل مستفاد چيست ؟\r\n7 . در دو طرف قوس صعود و نزول ، چه چيزهايى قرار دارند ؟\r\n8 . مولوى قوس صعود را چگونه تقرير كرده است ؟\r\n9 . جايگاه نفس ناطقهء فلكى و نفس ناطقهء انسانى را در قوس نزول و صعود چگونه ارزيابى مىكنيد ؟\r\n10 . آيا عقول مجرّد در طول يك‌ديگرند يا در عرض هم ؟\r\n11 . نخستين استدلال شيخ الرئيس بر بقاى نفس پس از موت بدن را تقرير كنيد .\r\n12 . چرا شيخ الرئيس حفظ علاقه و ارتباط را در اين‌جا به بدن و در نمط سوم به نفس نسبت داده است ؟\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nفصل دوم نخستين استدلال بر تجرّد قوّهء عاقله\r\nتبصرة « 1 »\r\nإذا كانت النّفس النّاطقة قد استفادت ملكة الاتّصال بالعقل الفعّال لم يضرّها فقدان الآلات « 2 » ؛ لأنّها تعقل بذاتها كما علمت .\r\nولو عقلت بآلتها لكان لا يعرض للآلة كلال البتّة إلّا و يعرض للقوّة العاقلة كلال ؛ كما يعرض لقوى الحسّ و الحركة . « 3 »\r\nو لكن « 4 » ليس يعرض هذا الكلال ؛ بل كثيرا ما تكون القوى الحسّيّة و الحركيّة فى طريق الانحلال و القوّة العقليّة إمّا ثابتة و إمّا فى طريق النّموّ و الازدياد . « 5 »\r\n\r\n\r\n","description":"","footnote":"\r\n( 1 ) . شيخ الرئيس نام فصل‌هايى را كه مطالب آن بديهى است « تنبيه » و نام فصل‌هايى را كه مطالب آن بديهىتر است « تبصره » قرار داده است ؛ چراكه تنبيه در مورد بيدار كردن آدم در خواب و تبصره در مورد شخص بيدارى كه مىخواهند او را به ديدن وادار كنند ، به كار مىرود ؛ مانند « ديده بگشا كه طبيب تو به بالين آمد » .\r\n( 2 ) . در اين جملهء شرطيّه « كانت » فعل شرط و « لم يضرّها » جواب آن است .\r\n( 3 ) . اين هم يك جملهء شرطيّه است كه در آن « عقلت » فعل شرط و « لكان » جواب آن است .\r\n( 4 ) . جملهء شرطيّهء « و لو عقلت . . . » يك قياس استثنايى شرطى است كه با كلمهء « لكن » رفع تالى كرده ، تا رفع مقدّم را نتيجه دهد .\r\n( 5 ) . جملهء « و القوة العقلية . . . » جملهء حاليّه است .\r\n","page_name":" 47 ","page_number":47},
  {"content":"\r\n\r\nو ليس إذا كان يعرض لها مع كلال الآلة كلال يجب أن لا يكون لها فعل بنفسها . « 1 »\r\nو ذالك لأنّك علمت أنّ استثناء عين التّالى لا ينتج . « 2 »\r\nو أزيدك بيانا فاقول : إنّ الشّىء قد يعرض له من غيره ما « 3 » يشغله عن فعل نفسه ؛ فليس ذلك دليلا على أنّه لا فعل له فى نفسه و أمّا إذا وجد - و قد لا يشغله غيره « 4 » - فلا يحتاج إليه « 5 » ؛ فدلّ على أنّ له فعلا بنفسه . « 6 »\r\nترجمه\r\n\r\nتبصره\r\nهرگاه نفس ناطقه ، نيروى اتّصال به عقل فعّال را به دست آورد ، از نبودن آلات بدنى زيان نمىبيند ؛ زيرا چنان‌كه دانستى ، به ذات خويش تعقّل مىكند .\r\nاگر نفس ناطقه به آلت بدنى تعقّل مىكرد ، هرگاه آلت بدنى دست‌خوش كلال مىشد ، قوّهء عاقله هم دست‌خوش كلال مىشد . همان‌گونه كه قواى حس و حركت ، دست‌خوش كلال مىشوند . « 7 »\r\nولى اين كلال ، عارض قوّهء عاقله نمىشود ؛ بلكه چه بسا قواى حسى و حركتى در مسير انحلال قرار دارند و قوّهء عاقله يا ثابت در مسير نمو و افزونى است .\r\nو چنين نيست كه هرگاه با كلال آلت ، قوّهء عاقله دست‌خوش كلال شود ، براى آن ،\r\n\r\n\r\n","description":"","footnote":"\r\n( 1 ) . اين جمله به منزلهء وضع تالى قياس استثنايى بالا است كه منتج نيست .\r\n( 2 ) . در قياس شرطى استثنايى تنها وضع مقدّم و رفع تالى منتج است .\r\n( 3 ) . « ما » موصوله و فاعل « يعرض » است .\r\n( 4 ) . جملهء « و قد لا يشغله غيره » جملهء حاليّه است .\r\n( 5 ) . « فلا يحتاج . . . » جواب « أمّا » است .\r\n( 6 ) . جملهء « فدلّ . . . » نتيجهء بحث است .\r\n( 7 ) . با استفاده از يك قياس شرطى استثنايى ، از راه رفع تالى به رفع مقدّم مىرسد و ثابت مىكند كه قوّهء عاقله ، جسمانى نيست .\r\n","page_name":" 48 ","page_number":48},
  {"content":"\r\n\r\nفعلى به ذات خويشتن نباشد ؛ زيرا دانستى كه استثناى عين تالى منتج نيست . « 1 »\r\nبراى توضيح بيشتر گويم : شىء گاهى از ناحيهء غير ، از فعل خويش باز مىماند و اين ، دليل نيست كه او فعلى از ناحيهء خويشتن ندارد . « 2 » اما هرگاه موجود شود و غيرى او را باز ندارد ، محتاج آن نيست و اين ، دلالت دارد بر اين‌كه او به ذات خويشتن ، داراى فعلى است .\r\n\r\nشرح و تفسير\r\nبحثى كه در اين فصل دربارهء تجرّد قوّهء عاقله مطرح شده است ، از آشكارترين بحث‌هاى تنبيهى اشارات است و به همين جهت است كه شيخ الرئيس ، با عنوان تبصره آن‌را آغاز كرده است . اگر انسان به موقعيّت نفس و قوّهء عاقلهء خويش آگاهى و بينايى داشت ، هرگز دربارهء خويشتن قضاوت كوركورانه نمىكرد و ذات خود را جسم و قوّهء عاقله خود را حالّ در جسم نمىپنداشت .\r\nمطالبى كه شيخ الرئيس در اين فصل مطرح كرده ، اشخاصى را كه دچار كورى شده‌اند و نمىتوانند به تجرّد ذات و قوّهء عاقلهء خويش پى ببرند ، بينا و آگاه مىكند و آنها را از هرگونه قضاوت كوركورانه‌اى رهايى مىبخشد .\r\n چشم دل باز كن كه جان بينى * آن‌چه ناديدنى است آن بينى\r\nآن‌چه بينى دلت همان خواهد * آن‌چه خواهد دلت همان بينى \r\nدر فصل پيش معلوم شد كه نفس با موت بدن به مبادى عاليهء خود باقى است . اكنون بايد معلوم شود كه آيا تنها نفس است كه باقى مىماند ، بدون اين‌كه قواى نفس باقى بمانند ، يا اين‌كه همه يا برخى از قواى نفس هم باقى مىمانند ؟\r\n\r\n\r\n","description":"","footnote":"\r\n( 1 ) . اشاره به اين‌كه در قياس شرطى استثنايى وضع تالى منتج نيست .\r\n( 2 ) . ممكن است يك مانع خارجى ، فاعلى را از فعلش بازدارد . آيا اين ، دليل است بر اين‌كه او فاعل نيست . براى هر تأثيرى بايد مقتضى موجود و مانع مفقود باشد . مانع ، رافع اقتضا نيست .\r\n","page_name":" 49 ","page_number":49},
  {"content":"\r\n\r\nاگر قوّه يا قوايى از نفس هم‌چون خود نفس ، ذاتى نفس و متقوّم به آن باشند و ميان آنها و بدن رابطهء تقويم و تقوّم و تحصيل و تحصّل برقرار نباشد ، به همان ملاكى كه خود نفس پس از فناى بدن ، باقى مىماند ، آنها هم باقى مىمانند .\r\nاگر نفس به ذات خود ، سميع ، بصير ، ذايق ، شام ، لامس و عاقل است ، محال است كه با موت بدن ، نفس را سمع ، بصر ، ذوق ، شم ، لمس و تعقّلى نباشد . اگرنه چنين است ، پس چرا نفس آدمى در عالم خواب از همهء اينها برخوردار است ؟ هم مىبيند ، هم مىشنود ، هم مىبويد ، هم مىچشد ، هم لمس مىكند ، هم گشت‌وگذار و تعقّل مىكند ؟ اينها همه براى اين است كه نفس ، به ذات خويش همهء اين قوا را داراست . در بيدارى بسيارى از اين كارها را به وسيلهء بدن انجام مىدهد و در خواب كه به‌طور موقّت از تعلّق تدبيرى بدن باز ايستاده است ، همهء اينها را به خودى خود انجام مىدهد .\r\nشيخ الرئيس قوام ادراك‌هاى غيرعقلى را به اعضاى مخصوصى از بدن مىشناسد و تنها فعلى كه از ذات نفس سر مىزند ، به نظر او تعقّل است . به همين جهت است كه در فلسفهء سينوى قسمت عمده‌اى از مباحث نفس به طبيعيّات مربوط مىشود . تنها بخشى محدود از مباحث نفس است كه در ما بعد الطّبيعه و الهيّات مىگنجد . اين بخش محدود ، منحصر در دو مسئله است : يك تجرّد ذات نفس و ديگرى تجرّد قوّهء عاقله ، براى همين است كه وى در نمط هفتم كه نامش را تجريد قرار داده است ، از همين دو مطلب بحث كرده و بقيّهء بحث‌هاى مربوط به نفس را در نمط سوم - كه يكى از نمطهاى مربوط به طبيعيّات است - مورد بحث قرار داده است .\r\nدر حقيقت ملاك و معيار براى گنجانده شدن مباحث نفس در طبيعيّات يا الهيّات ، جسمانيّت و عدم جسمانيّت است . آن‌چه به نفس - از لحاظ جسمانيّت يا تعلّق به جسم - مربوط است ، بايد در طبيعيّات بحث شود و آن‌چه به نفس - از لحاظ عدم جسمانيّت و عدم تعلّق به جسم - مربوط است ، بايد در الهيّات بحث شود . بحث بقاى\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nنفس پس از موت بدن و تجرّد عاقله ، جايگاهى در طبيعيّات ندارد و اين به لحاظ اشرفيّت آن است و چاره‌اى جز مطرح كردن آنها در الهيّات - آن هم الهيّات بالمعنى الاخص - نيست .\r\n\r\nتقرير نخستين استدلال\r\nاكنون وقت آن است كه نخستين استدلال شيخ الرئيس را بر تجرّد قوّهء عاقله بيان كنيم ؛ چرا كه به نظر وى تنها سرمايه‌اى كه نفس از اين جهان با خود مىبرد ، فرآورده‌هاى همين قوّه ، يعنى صورت‌هاى معقول است ؛ اما فرآورده‌هاى حسى ، خيالى و وهمى قائم به بدن و قواى آنند و به همين لحاظ است كه با قطع تعلّق نفس از بدن ، همهء اينها از دست مىروند ؛ حتّى صورت‌هاى خيالى هم كه بدون ماده‌اند و تنها از خواصّ مادهّ برخوردارند ، راه فنا و زوال مىپيمايند .\r\nجان مايهء اين استدلال ، ملكهء اتّصال نفس به عقل فعّال است . اگر نفس به چنين مقام و مرتبه‌اى نايل آيد ، مىتواند در حدّى كه از اتّصال به آن موجود شريف و والامقام ، برخوردار شده ، از صورت‌هاى معقول برخوردار شود ؛ بدون اين‌كه نيازمند آلات و ادوات بدنى باشد . در اين مرحله ديگر بود و نبود آلات بدنى براى نفس يك‌سان است . از اين‌رو ، شيخ الرئيس مىگويد :\r\nإذا كانت النّفس النّاطقة قد استفادت ملكة الاتّصال بالعقل الفعّال لم يضرّها فقدان الآلات ؛ لأنّها تعقل بذاتها كما علمت .\r\nالبته پيداست كه اين اتّصال ، اتّصال معقول به معقول است ، نه اتّصال جسم به معقول و نه اتّصال جسم به جسم .\r\nحال اگر فرض كنيم نفس در تعقّل خويش ، بىنياز از آلات و ادوات بدنى نيست ، بلكه همان‌طورىكه - مثلا - با چشم مىبيند ، با يكى از آلات و ادوات بدنى هم تعقّل مىكند ، در اين صورت اگر آن آلت و ابزار بدنى دست‌خوش كلال و ملال شود ، ناگزير\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nقوّهء عاقله هم دست‌خوش كلال و ملال مىشود . مگر نه اين است كه هرگاه چشم انسان دچار عارضه‌اى مىشود ، قوّهء بينايى ضعيف مىگردد ، يا به‌طور كلى از كار مىافتد ؟ ديگر قواى حسى و حركتى هم محكوم به حكم قوّهء باصره‌اند ؛ ولى قوّهء عاقله چنين نيست . انسان هر اندازه بر سنّ و سالش مىگذرد ، از نيرو و توان قواى حسى و حركتىاش كاسته مىشود ؛ ولى از نيرو و توان قوّهء عاقله‌اش نه تنها كاسته نمىشود ، بلكه بر آن ، افزوده مىشود ؛ تا آن‌جا كه على عليه السّلام فرموده است :\r\nرأى الشّيخ أحبّ إلىّ من جلد الغلام ؛ « 1 »\r\nتدبير پير را از چابكى و چالاكى جوان دوست‌تر دارم .\r\nآرى ، خداوند نعمت‌هاى بدنى را كه در حدّ وفور در اختيار انسان قرار داده ، آرام آرام از او مىگيرد و او را براى رها كردن تن و ارتحال به عالم بقا آماده مىسازد ؛ ولى قوّهء عقلانى را نمىگيرد .\r\nاكنون مىتوانيم استدلال شيخ الرئيس را به تبع خود او در قالب يك قياس شرطى استثنايى ارائه دهيم :\r\nاگر نفس با آلات و ادوات بدنى تعقّل مىكرد و قوّهء عاقله ، جسمانى بود ، هرگاه آلات و ادوات بدنى دست‌خوش كلال و ملال مىشد ، قوّهء عاقله هم دست‌خوش كلال و ملال مىشد .\r\nبا رفع تالى ، مقدّم هم رفع مىشود . از آن‌جا كه كلال و ملال آلات بدنى موجب كلال و ملال قوّهء عاقله نمىشود ، معلوم مىشود كه قوّهء عاقله جسمانى نيست ؛ بلكه مجرّد از بدن است .\r\nشيخ الرئيس در مقام تبيين و تقرير استدلال خويش در قالب قياس شرطى استثنايى مىگويد :\r\n\r\n\r\n","description":"","footnote":"\r\n( 1 ) . نهج البلاغه ، حكمت 86 .\r\n","page_name":" 52 ","page_number":52},
  {"content":"\r\n\r\nو لو عقلت بآلتها لكان لا يعرض للآلة كلال - البتّة - إلّا و يعرض للقوّة العاقلة كلال ؛ كما يعرض - لا محالة - لقوى الحسّ و الحركة .\r\nدرست است كه تالى جملهء شرطيّهء فوق ، به ظاهر سالبه است ، ولى حرف استثنا ، آن را به موجبه تبديل كرده است . اگر بخواهيم جمله را ساده‌تر و كوتاه‌تر كنيم ، مىگوييم :\r\nلو عقلت بآلتها لعرض لها كلال بكلال الآلة ؛\r\nاگر نفس به آلت بدنى تعقّل مىكرد ، با كلال و ملال آلت ، دست‌خوش كلال و ملال مىشد .\r\nسپس وى در مقام رفع تالى مىگويد :\r\nو لكن ليس يعرض هذا الكلال ؛\r\nولى چنين كلالى عارض نفس نمىشود .\r\nروشن است كه با رفع تالى ، مقدّم هم رفع مىشود ؛ يعنى نتيجهء قياس بالا اين مىشود كه نفس با آلات بدنى تعقّل نمىكند .\r\nپس از آن‌كه قياس مزبور به نتيجه مىرسد ، او مطلب را از ديد برترى نگريسته ، مىگويد :\r\nبل كثيرا ما تكون القوى الحسّيّة و الحركيّة فى طريق الانحلال و القوّة العقليّة إمّا ثابتة و إمّا فى طريق النّموّ و الازدياد .\r\nكمتر اتّفاق مىافتد كه قوّهء عاقله هم‌آهنگ با قواى حسى و حركتى ، سير نزولى داشته باشد ؛ بلكه غالبا ناهم‌آهنگ‌اند . آنها سير نزولى دارند و اين ، يا متوقّف است يا سير صعودى دارد .\r\nآرى ، خاصيّت قواى جسمانى اين است كه در دورهء كودكى و جوانى سير صعودى مىكنند و در دورهء كهولت ، متوقّف مىمانند و در دورهء پيرى سير نزولى مىكنند ؛ ولى قواى غيرجسمانى - به ويژه قوّهء عاقله - همواره يا غالب اوقات ، در حال سير صعودى است .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nاكنون با توجه به اين‌كه قوّهء عاقله هم - ولو به ندرت - با كلال و ملال آلات و ادوات بدنى ، دست‌خوش كلال و ملال مىشود ، ممكن است به قياس مورد بحث ، خدشه‌اى وارد گردد و چنين گفته شود كه به دليل همين كلال و ملال اندك ، مىتوان گفت كه قوّهء عاقله هم جسمانى بوده و به وسيلهء آلات و ادوات بدنى كارهاى خود را - كه همان ادراك صورت‌هاى معقول است - انجام مىدهد .\r\nبنابراين ، به جاى رفع تالى قياس مزبور ، وضع تالى مىكنيم و مىگوييم : لكن قوّهء عاقله ، گاهى با كلال و ملال آلات بدنى ، دست‌خوش كلال و ملال مىشود .\r\nولى شيخ الرئيس نگران چنين اشكالى نيست ؛ چرا كه در قياس شرطى استثنايى ، نتيجهء وضع تالى ، وضع مقدّم نيست ؛ چنان‌كه نتيجهء رفع مقدّم هم رفع تالى نيست . از اين‌رو ، مىگويد :\r\nو ليس إذا كان يعرض لها مع كلال الآلة كلال يجب أن لا يكون لها فعل بنفسها .\r\nاگر گاهى قوّهء عاقله ، با كلال و ملال آلات و ادوات بدنى دست‌خوش كلال شود ، دليل اين نيست كه قوّهء عاقله ، فاعل مستقل نباشد . مگر مانعى دارد كه گاهى شواغل و موانع ، فاعلى را از فعلش بازدارند ؟ البته همهء فاعل‌ها گرفتار شواغل و موانع نمىشوند . فاعل وجوبى فاعلى است كه نه فعلى او را از فعلى بازمىدارد و نه قولى او را از قولى و نه سمعى او را از سمعى . « 1 »\r\nرمز اين‌كه اشكال فوق ، خللى بر استدلال قياسى شيخ الرئيس وارد نمىكند ، اين است :\r\nو ذالك لأنّك علمت أنّ استثناء عين التّالى لا ينتج .\r\nنكتهء مهم و حسّاس اين است كه نفس اگرچه نسبت به تعقّلات خود ، مستقل و\r\n\r\n\r\n","description":"","footnote":"\r\n( 1 ) . يا من لا يشغله سمع عن سمع يا من لا يمنعه فعل عن فعل يا من لا يلهيه قول عن قول يا من لا يغلّطه سؤال عن سؤال . . . ( مفاتيح الجنان ، دعاى جوشن كبير ، بند 90 ) .\r\n","page_name":" 54 ","page_number":54},
  {"content":"\r\n\r\nمجرّد از بدن است ، ولى گاهى آن‌چنان گرفتار شواغل و عوارض بدنى و تدبيرهاى جسمانى مىشود كه از هرگونه تفكّر و تعقّلى كه از ويژگىهاى خود اوست ، بازمىماند . شخصى كه به دليل برخى از عوارض بدنى از شدّت درد به خود مىپيچد ، چگونه مىتواند به تفكّر و تعقّل پردازد ؟ شخصى كه در شهوت‌ها و لذّت‌هاى جسمانى غوطه‌ور است ، چگونه مىتواند قوّهء عاقله و مفكّرهء خود را به كار اندازد و به محصولات فكرى و عقلى دست‌رسى پيدا كند . هرچند ممكن است برخى از نفس‌هاى قوى ، آن‌چنان محو در تعقّل و تفكّر و سير و سلوك بشوند كه عوارض و شواغل جسمانى ، اندك تأثيرى در كار آنها نداشته باشند . شاعرى به مخاطب خويش مىگويد :\r\n نه آن‌چنان به تو مشغولم اى فرشته سير * كه ياد خويشتنم در ضمير مىآيد\r\nز ديدنت نتوانم كه ديده بردوزم * اگر معاينه بينم كه تير مىآيد \r\nنقل شده است كه خود شيخ الرئيس هرگاه از راه اعمال قوّهء عاقله ، به حلّ يك مشكل علمى و عقلى نايل مىآمد ، چنان به وجد مىآمد كه مىگفت : « أين أبناء الملوك ؟ ؛ شاهزادگان كجايند ؟ » يعنى آنها نفس خود را به شواغل جسمانى و لذّت‌هاى ناپايدار مادّى مشغول كرده‌اند و هرگز نمىتوانند از لذّت‌هاى پايدار عقلى و نظرى بهره‌مند و برخوردار باشند .\r\nامير المؤمنين عليه السّلام را تيرى در پاى نشسته بود و شدّت درد ، مانع بود كه تير را از پايش بيرون كشند ؛ اما همين‌كه به محراب عبادت رفت و به رازونياز با معشوق ، مشغول شد ، تير را از پايش كشيدند و او متوجّه درد نشد . « 1 »\r\nشيخ الرئيس براى مزيد آگاهى شاگردان مكتب فلسفى خويش مىگويد :\r\nو أزيدك بيانا فاقول : إنّ الشّىء قد يعرض له من غيره ما يشغله عن فعل نفسه ؛\r\n\r\n\r\n","description":"","footnote":"\r\n( 1 ) . كشف المراد فى شرح تجريد الاعتقاد ، قسم الالهيّات ، المقصد الخامس ، المسألة السابعة ، ص 220 .\r\n","page_name":" 55 ","page_number":55},
  {"content":"\r\n\r\nفليس ذلك دليلا على أنّه لا فعل له فى نفسه .\r\nآرى ، فاعلى كه دچار شواغل و موانع مىشود ، از فعل خود باز مىماند ؛ ولى واجب الوجود و فاعل‌هايى كه تجرّد تام دارند و به اذن و فرمان او كارهاى خود را انجام مىدهند ، گرفتار شواغل و موانع نمىشوند ، نفس ناطقهء انسانى در مرتبه‌اى نيست كه تحت تأثير شواغل و موانع قرار نگيرد . وانگهى اگر گه‌گاهى تحت تأثير شواغل و عوارض ، نتواند افعال خود را انجام دهد ، دليل اين نيست كه استقلال در فاعليّت ندارد . به همين جهت است كه او مىگويد :\r\nو أمّا إذا وجد - و قد لا يشغله غيره - فلا يحتاج إليه .\r\nهمين‌كه نفس در برخى از اوقات موجود باشد و دست‌خوش بازدارندگى شواغل و موانع نگردد ، خود دليل است بر اين‌كه در وجود خود محتاج غير نيست . اگر در وجود خود محتاج غير نيست ، در فعل خود هم محتاج غير نيست .\r\nفدلّ على أنّ له فعلا بنفسه .\r\nمگر ممكن است كه چيزى در وجود خود نيازمند غير نباشد ، ولى در افعال ذاتى خود محتاج و وابسته به غير باشد . استقلال در ذات ، مستلزم استقلال در افعال مربوط به ذات است .\r\nدر حقيقت بايد ميان كمالات ذاتى نفس و كمالات بدنى نفس فرق گذاشت . در قسم اوّل ، بالاستقلال عمل مىكند و در قسم دوم ، بدون استقلال . قسم اوّل ، با بقاى نفس باقى مىماند و قسم دوم با زوال بدن ، راه زوال مىپويد .\r\n\r\nنقدى از امام فخر رازى\r\nاو مىگويد : چه مانعى دارد كه حدّ معيّنى از صحّت و سلامت بدنى شرط بقاى قوّهء عاقله باشد ؟ در دوران كودكى ، جوانى و ميان‌سالى ( كهولت ) اين حدّ معيّن ، حاصل و اين شرط باقى است و به همين جهت است كه قوّهء عاقله يا در حال رشد است ، يا ثابت\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nو پايدار مىماند ؛ ولى در دوران پيرى و انحطاط بدن ، از اين حدّ معيّن صحّت و سلامت كاسته مىشود و در نتيجه ، قوّهء عاقله رو به افول و احيانا رو به زوال مىگذارد .\r\nنه تنها قوّهء عاقله كه ديگر قواى حسى و حركتى نيز چنينند . براى آنها نيز حدّ معيّنى از صحّت و سلامت لازم است . تا زمانىكه اين حدّ معيّن باقى است ، قواى حسى و حركتى هم باقى و گاهى هم رو به تكامل و پيشرفت ، دارند . همين‌كه صحّت و سلامت از آن حدّ معيّن تنزّل مىكند ، آنها هم تنزّل مىيابند و با از بين رفتن آن ، اينها نيز از بين مىروند .\r\nاز نظر وى علت اين‌كه در دوران كهولت - كه دوران توقّف و ركود قوّهء عاقله است - انسان از علوم بيشترى برخوردار است ، اين است كه علوم زيادى از پيش در نزد او اجتماع كرده است و اين در حقيقت ، رشد كيفى و سير صعودى براى قوّهء عاقله نيست .\r\nبا اين خدشه‌اى كه امام فخر رازى بر استدلال شيخ الرئيس وارد كرده است ، نمىتوان از راه كلال قواى جسمانى و عدم كلال و ملال قوّهء عاقله بر تجرّد آن ، استدلال كرد .\r\nولى اگر قدرى در كلام شيخ الرئيس تأمّل كنيم ، معلوم مىشود كه او خود توجه به چنين شبهه‌اى داشته و پيشاپيش آن‌را پاسخ داده است .\r\nاگر گاهى نفس از تعقّل بازمىماند ، به سبب جسمانى بودن قوّهء عاقله نيست ؛ بلكه به دليل شواغل و موانعى است كه نفس را از كارهاى مخصوص به خود ، بازمىدارد .\r\nمگر نه شيخ الرئيس مىگويد : نتيجهء وضع تالى ، وضع مقدّم نيست ؟ !\r\nقوّهء حيوانى ، كمال اوّل است و آثارى كه از آن ، صادر مىشود ، كمال ثانى است .\r\nحدّ معيّن از صحّت و سلامت ، براى بقاى خود قوّهء - كه كمال اوّل است - لازم است ؛ اما زيادت بر آن حدّ معيّن ، در افزونى كمالات ثانيه و آثارى كه از آن صادر مىشود ، مؤثر است . هرچه بر صحّت و سلامت افزوده شود . بر آثار افزوده مىشود و هرچه از آن كاسته شود ، از آن آثار كاسته مىشود . هنگامىكه صحّت و سلامت به حدّ معيّن\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nمىرسد ، آثار به حدّاكثر كاهش مىرسد و با تنزّل از آن حدّ معيّن ، نه تنها آثار ، بلكه خود قوّه هم رو به اضمحلال مىگذارد .\r\nاما قوّهء عاقله ، محكوم به حكم قواى حيوانى و آلات و ادوات جسمانى نيست . اين قوّه از شهر و ديارى برتر و آنها از جا و مكانى فروترند . او آسمانى و اينها زمينىاند . او ملكوتى و اينها ناسوتىاند . چه نسبت خاك را با عالم پاك !\r\n\r\nپاسخ نهايى\r\nاصولا استدلال شيخ الرئيس بر تجرّد قوّهء عاقله ، استدلال برهانى نيست ؛ بلكه استدلال تنبيهى و فراتر از تنبيهى است و براى همين ، آن‌را تحت عنوان تبصره آورده است تا هر انسان بصيرى ، چشم بگشايد و حقيقت را ببيند . چنين استدلالى به درد افرادى مىخورد كه نياز به يك تنبيه يا تبصره دارند ؛ اما افرادى كه با هزاران عمود تنبيه و تبصره ، بيدار نمىشوند و چشم دل نمىگشايند ، از اين‌گونه استدلال‌ها بهره‌اى نمىبرند و از اين درخت ، گل يا ميوه‌اى فراچنگ نمىآورند .\r\nبه قول حضرت خواجه طوسى :\r\nإنّها تكون مقنعة للمسترشدين و إن لم تكن مسكتة للجاهدين ؛ « 1 »\r\nاز اين‌گونه استدلال‌ها نبايد انتظار داشت كه منكران را به سكوت وادارد ؛ بلكه تنها كارى كه مىكنند طالبان رشد و كمال را قانع مىسازند .\r\nاقناع علمى غير از اقناع خطابى است . كاربرد دوم در فن خطابه است و حدّاكثر ، افادهء ظن مىكند ؛ ولى كاربرد اوّل در عرصه‌هاى علم و معرفت است و به درد كسانى مىخورد كه از سلامت نفس و انصاف برخوردارند و رشد و تكامل خود را بر هرچيزى ترجيح مىدهند .\r\n\r\n\r\n","description":"","footnote":"\r\n( 1 ) . شرحى الاشارات ، ج 2 ، ص 59 .\r\n","page_name":" 58 ","page_number":58},
  {"content":"\r\n\r\nو اما اين‌كه در دورهء كهولت ، علوم زيادى در نزد انسان فراهم شده و نمىتوان آن‌را رشد كيفى نفس يا قوّهء عاقله ناميد ، بحث ديگرى است . بحث اين است كه اين علوم زياد ، چگونه به دست آمده‌اند ؟ آيا اينها به وسيلهء آلات و ادوات جسمانى پديد آمده‌اند يا نفس با قوّهء عاقلهء خود آنها را فراهم كرده است ؟ اگر نفس در تعقّلات خود استقلال دارد ، چه فرقى مىكند كه علوم زياد در نزد او اجتماع كند و رشد و تكامل آن كمّى باشد ، يا رشد و تكامل آن به صورت كيفى تحقّق يابد ؟\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n\r\nخود را بيازماييد\r\n1 . چرا شيخ الرئيس نام اين فصل را تبصره قرار داده است ؟\r\n2 . اگر نفس به ذات خود ، حسّاس ، متخيّل ، متوّهم و عاقل فرض شود ، چه نتيجه‌اى از آن به دست مىآيد ؟\r\n3 . شيخ الرئيس كدام يك از قواى ادراكى را مجرّد و كدام يك را جسمانى مىداند ؟\r\n4 . به چه ملاكى برخى از مباحث نفس در طبيعيّات و برخى در الهيّات مىگنجد ؟\r\n5 . جان‌مايهء نخستين استدلال شيخ الرئيس بر تجرّد قوّه عاقله چيست ؟\r\n6 . چگونه از راه كلال و ملال آلات بدنى و عدم كلال و ملال قوّهء عاقله بر تجرّد آن استدلال مىشود ؟\r\nقياس شرطى استثنايى را تقرير كنيد .\r\n7 . وضعيّت قواى جسمانى و قوّهء عاقله در دوران‌هاى چهارگانهء كودكى ، جوانى ، كهولت و پيرى چگونه است ؟\r\n8 . چرا ضعف و ناتوانى قوّهء عاقله در پيرى يا بيمارى يا عوارض ديگر ، دليل بر جسمانى بودن آن نيست ؟\r\n9 . كدام يك از فاعل‌ها دست‌خوش شواغل و موانع نمىشوند ؟\r\n10 . نقد امام فخر رازى را تقرير و نقد كنيد .\r\n11 . آيا استدلال شيخ الرئيس تنبيهى است و اگر تنبيهى است ، براى چه كسانى مفيد است ؟\r\n12 . چه فرقى ميان اقناعيّات علمى و خطابى وجود دارد ؟\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nفصل سوم دومين استدلال بر تجرّد قوّهء عاقله\r\nزيادة تبصرة\r\nتأمّل - أيضا - أنّ القوى القائمة بالأبدان يكلّها تكرّر الأفاعيل ، لا سيّما القويّة « 1 » و خصوصا إذا أتبعت « 2 » فعلا فعلا على الفور و كان الضّعيف فى مثل تلك الحال غير مشعور به ، كالرّائحة الضّعيفة إثر « 3 » القوّية .\r\nو أفعال القوّة العاقلة قد يكون كثيرا بخلاف ما وصف . « 4 »\r\nترجمه\r\n\r\nافزونى تبصره\r\nنيز تأمّل كن كه قوايى كه قائم به بدن‌هايند ، با تكرار افعال - به‌خصوص افعال قوى -\r\n\r\n\r\n","description":"","footnote":"\r\n( 1 ) . يعنى « لا سيّما الأفعال القويّة » .\r\n( 2 ) . اين فعل ، متعدّى به دو مفعول و فاعل آن ، ضمير مستترى است كه به « القوي » برمىگردد .\r\n( 3 ) . كلمهء « إثر » بر وزن « علم » منصوب به ظرفيّت است .\r\n( 4 ) . در اين جمله ، « قد يكون » خبر « افعال » است و از آن ، صغراى قياس استفاده مىشود . صورت قياس اين است :\r\nالعاقلة قد لا يكلّها كثرة الافاعيل ( صغرا ) كلّ قوّة بدنيّة فدائما يكلّها كثرة الأفاعيل ( كبرا ) .\r\nقياس فوق ، شكل دوم است و نتيجه پس از حذف حدّ وسط ، چنين است : العاقلة ليست قوّة بدنيّة .\r\n","page_name":" 61 ","page_number":61},
  {"content":"\r\n\r\nدست‌خوش كلال مىشوند . « 1 » به ويژه هنگامىكه فعلى را با سرعت ، از پى فعلى انجام دهند . « 2 » در چنين حالى ، ضعيف ادراك نمىشود ؛ مانند بويى ضعيف كه به دنبال بويى قوى درآيد . « 3 »\r\nافعال قواى عاقله ، بسيارى از اوقات ، بر خلاف آن چيزى است كه بيان شد . « 4 »\r\n\r\nشرح و تفسير\r\nقواى بدنى بر دو قسمند : حركتى و حسى . هركدام از اين دو قوّه را خاصيّتى است .\r\nقواى حركتى با تكرار افعالى كه نيازمند انرژى بيشترى است ، دچار كلال و ملال مىشوند . به ويژه اگر آن افعال ، توأم با سرعت هم باشد ؛ بلكه بايد گفت : نفس تكرار ، ملال‌آور است . گو اين‌كه از سرعت و قوّت هم برخوردار نباشد ؛ مثلا راه رفتن عادّى اگر به مدّتى طولانى ادامه يابد ، خستگى مىآورد . حال اگر همين راه‌پيمايى به صورت بالا رفتن از يك قلّه انجام گيرد ، نيازمند قوّت بيشترى است . بنابراين ، شخصى كه مىخواهد مسافت يك قلّه را طى كند ، زودتر خسته مىشود . اگر همين راه‌پيمايى صعودى توأم با سرعت باشد ، خستگى زودتر و شديدتر عارض مىشود . هركدام از سرعت يا قوّت كه عارض بر افعال عضلانى گردد ، عامل اين است كه زودتر انسان خسته شود .\r\nقواى حسى نيز از اين نظر ، فرقى با قواى حركتى ندارند ؛ ولى با آنها فرق ديگرى دارند . آن فرق اين است كه هرگاه شىء نيرومندى را ادراك كنند ، به دنبال آن از ادراك اشياى ضعيف ناتوان مىشوند .\r\nهرگاه انسان صداى گوش‌خراش رعد و امثال آن‌را بشنود ، از شنيدن صداهاى\r\n\r\n\r\n","description":"","footnote":"\r\n( 1 ) . از يك تجربهء همگانى استفاده مىكند تا فرق قوّهء عاقله و قواى جسمانى را نشان دهد و از آن رهگذر ، بر تجرّد قوّهء عاقله ، دليل بياورد .\r\n( 2 ) . قواى بدنى هرگاه كارى را به سرعت انجام دهند ، زودتر خسته مىشوند .\r\n( 3 ) . هرگاه بوى تندى استشمام كنيم ، بوى ضعيف را احساس نمىكنيم .\r\n( 4 ) . اين جمله صغراى قياس شكل دوم است و كبراى آن از بند قبل استفاده مىشود .\r\n","page_name":" 62 ","page_number":62},
  {"content":"\r\n\r\nضعيف بازمىماند و هرگاه به نور زننده‌اى خيره شود ، از ديدن نور ضعيف عاجز مىشود و زمانىكه بوى تندى را استشمام كند ، از استشمام بوى عادّى ناتوان مىگردد و هرگاه دست در آب داغى فرو برد ، سپس همان دست را در آب ولرمى فرو برد ، حرارت ناچيز يا متوسط آن آب را ادراك نمىكند و همين‌طور اگر غذاى بسيار تندى را كه فلفل فراوانى بر آن افزوده‌اند يا غذاى بسيار شورى كه نمك آن بسيار فوق‌العادّه است ، در دهان گذارد ، از ادراك تندى يا شورى ضعيف غذاهاى ديگر ناتوان مىماند .\r\nاينها احكامى است كه پشتوانهء استقرا ، بلكه تجربه دارد . اگر پشتوانهء آنها استقرا باشد ، مفيد يقين نيستند ؛ چرا كه بازده استقرا ، بيشتر از يك ظن نيست . البته هرچه استقرا بيشتر و به مرحلهء تماميّت ، نزديك‌تر باشد ، ظنّ قوىترى افاده مىكند و هرچه دور تر باشد ، مفيد ظنّى ضعيف‌تر است و صد البته كه استقراى تام - اگر ممكن باشد - مفيد يقين است .\r\nبايد توجه داشت كه اگر پشتوانهء اين احكام ، تجربه باشد ، افادهء يقين مىكنند ؛ چرا كه تجارب علمى از پشتوانهء يك قياس خفى برخوردارند . علماى منطق ، تجربيّات را يكى از اقسام بديهيّات شمرده‌اند ؛ حال آن‌كه فيلسوفان مسلمان تنها اوّليّات را بديهى مىشمارند و ديگر اقسام را از مقام و مرتبهء بداهت ساقط مىكنند . همين تجربيّات هم اگر پشتوانهء قياسى نداشتند ، از درجهء اعتبار ساقط بودند . قياسى كه به عنوان پشتوانهء استدلالى ، تجربه را همراهى مىكند ، چنين است كه پس از انجام چند مورد تجربه ، مىگوييم : اگر اين ، اتّفاقى بود ، دوام يا اكثريت نداشت . سپس با رفع تالى ، رفع مقدّم را استنتاج مىكنيم ؛ براى نمونه ، هرگاه با تجربه به دست آورديم كه آب‌هاى مختلف در جاهاى گوناگون ، درصد درجه حرارت مىجوشند ، مىگوييم : اگر اين پديده ، امرى اتّفاقى بود ، دوام يا اكثريت نداشت ؛ لكن دوام يا اكثريت دارد . پس امر اتّفاقى نيست .\r\nالبته اكثريت داشتن در برابر اقليت است . اگر در موارد قليلى آب در صد درجه حرارت نجوشد ، لطمه‌اى به استدلال ما نمىزند ؛ چرا كه ممكن است در آن موارد\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nنادر ، مانعى پيدا شده باشد كه يا از تأثير حرارت صد درجه كاسته است يا آب را از جوشيدن مانع شده است .\r\n\r\nچرا خستگى و كلال ؟\r\nفرض اين است كه قواى حسى و حركتى ، قوايى غيرطبيعى نيستند . بنابراين ، جاى پرسش است كه چرا اعضاى بدن از انجام كارى كه طبيعى آنهاست ، دست‌خوش كلال و ملال مىشوند ؟\r\nاگر اعضاى بدن از انجام كارى كه طبيعى آنها نيست ، فرسوده شوند ، جاى شگفتى نيست ؛ ولى اگر از كارهايى كه طبيعى آنهاست ، فرسوده شوند ، چرا جاى شگفتى نباشد ؟\r\nپاسخى كه خواجه « 1 » و صدر المتألّهين « 2 » به پرسش بالا داده‌اند اين است كه در اعضاى بدن - اعم از اعضاى حسى و اعضاى حركتى - دو طبيعت است : يكى طبيعت عناصر بسيط و سازندهء اعضا و ديگرى طبيعت عضوى كه مركّب از عناصر بسيط است . فعلى كه به‌طور طبيعى از اعضا صادر مىشود ، مقتضاى طبيعت خود اعضاى مركّب است ، نه طبيعت عناصر بسيطى كه سازندهء آنهايند . به همين جهت است كه فعل اعضا براى خود اعضا ، طبيعى و براى عناصر سازندهء آنها قسرى است . هر موجودى نسبت به فعل طبيعى خود هم‌آهنگ و سازگار و نسبت به فعل غير طبيعى يا قسرى خود ، ناهم‌آهنگ و ناسازگار است . مغناطيس ، آهن را به‌طور طبيعى جذب مىكند و اگر يك عامل خارجى ، آهن را از حوزهء جذب آن خارج كند ، عدم جذب آهن ، برايش قسرى و غيرطبيعى است .\r\n\r\n\r\n","description":"","footnote":"\r\n( 1 ) . ر . ك : شرحى الاشارات ، ج 2 ، ص 59 .\r\n( 2 ) . ر . ك : الشواهد الربوبيّه ، تصحيح سيّد جلال الدين آشتيانى ، ص 87 .\r\n","page_name":" 64 ","page_number":64},
  {"content":"\r\n\r\nبنابراين ، اگر ملاحظه مىكنيم كه اعضاى بدن در برابر كارهاى طبيعى خود ، دست‌خوش كلال و ملال مىشوند ، نبايد به حساب خود آنها گذاشت ؛ بلكه اين مقاومت و ناسازوارى ، به عناصر بسيطى برمىگردد كه اين‌گونه كارها براى آنها غيرطبيعى است .\r\nقسر در طبيعت ، هم‌سان است با جبر در انسان ؛ چنان‌كه طبيعى بودن فعل در موجودهاى بىاراده و فاقد شعور ، هم‌سان است با اختيارى بودن فعل انسان .\r\n\r\nدومين استدلال\r\nاكنون وقت آن است كه دومين استدلال شيخ الرئيس را بر تجرّد قوّهء عاقله ، مطرح كنيم . استدلال نخست ، تحت عنوان « تبصره » آورده شد كه حكايت از اين مىكرد كه محتواى فصل ، از تنبيهى بودن ، فراتر است . استدلال دوم ، تحت عنوان « زيادة تبصرة » آورده مىشود ، تا نشان دهد كه محتواى اين فصل ، از تبصره هم يك درجه فراتر رفته است . همين عنوان « زيادة تبصرة » را شيخ الرئيس براى فصل‌هاى چهارم و پنجم نيز آورده است ، تا نشان دهد كه استدلال‌هايى كه در آن دو فصل نيز براى تجرّد قوّهء عاقله مطرح شده است ، فراتر و برتر از يك استدلال تنبيهى است .\r\nدر دومين استدلال ، شيخ الرئيس از يك قياس اقترانى شكل دوم استفاده كرده است .\r\nاو نخست به تقرير و توضيح كبراى قياس پرداخته و گفته است :\r\nتأمّل أيضا أنّ القوى القائمة بالأبدان يكلّها تكرّر الأفاعيل . « 1 »\r\nبه گفتهء خواجه ، كلال و ملال قواى بدنى ، هم پشتوانهء تجربى و هم پشتوانهء قياسى دارد . براى هر كسى به تجربه ثابت شده است كه قواى بدنى در برابر تكرر افعال ، مقاومت خود را از دست مىدهند . هرچند - چنان‌كه گذشت - تجربه هم با يك قياس\r\n\r\n\r\n","description":"","footnote":"\r\n( 1 ) . شرحى الاشارات ، ج 2 ، ص 59 .\r\n","page_name":" 65 ","page_number":65},
  {"content":"\r\n\r\nخفى استحكام مىيابد .\r\nاز سوى ديگر ، قياس هم حكم مىكند كه به هنگام صدور فعل ، از قواى بدنى عضوى كه موضوع آن قوّه است ، دست‌خوش تأثّر و انفعال مىشود . اگر قوّه‌اى مجرّد از ماده باشد ، از تأثّر و انفعال موضوع خود مصونيّت دارد ؛ ولى قوّه‌اى كه وابستهء به ماده باشد و عضوى از اعضا ، موضوع و حامل آن باشد ، محال است كه از تأثّر و انفعال موضوع خود مصون بماند . براى همين است كه حواس ما از محسوسات و اعضاى بدن ما از تحرّكات خود منفعل و متأثّر مىشوند . بدون شك ، چشم از كار زياد و پا از رفتن بسيار ، دچار خستگى مىشوند .\r\nشيخ الرئيس سه عامل را در كلال و ملال قواى بدنى ، مؤثر مىداند : يكى تكرار كه به آن اشاره شد و ديگرى قوّت و سومى سرعت .\r\nدر مورد دو عامل دوم و سوم مىگويد :\r\nلا سيّما القويّة و خصوصا إذا أتبعت فعلا فعلا على الفور .\r\nدر اين عبارت هم به عامل قوّت اشاره كرده و هم به عامل سرعت .\r\nپس او پذيرفته است كه اگر سه عامل مزبور ، توأم با يك‌ديگر باشند ، كلال و ملال قواى بدنى زودتر به دست مىآيد و اگر هركدام آنها از صحنه خارج شوند ، كلال و ملال ديرتر به دست مىآيد و چه بسا كلال و ملال حاصل نشود .\r\nتا اين‌جا نخستين خاصيّت قواى بدنى - يعنى كلال و ملال - معلوم شد .\r\nشيخ الرئيس پس از بيان خاصيّت نخست ، به بيان خاصيّت دوم پرداخته و گفته است :\r\nو كان الضّعيف فى تلك الحال غير مشعور به كالرّائحة القوّية إثر الضّعيفة .\r\nآرى ، چشم پس از مشاهدهء نور قوى از ديدن نور ضعيف ، ناتوان و گاهى هم دچار كورى مىشود .\r\nكسانىكه به هنگام گرفتگى خورشيد ، زياد به آن نگاه كنند ، از آسيب يا كورى چشم مصونيّت ندارند .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nمعروف است كه اگر بخواهند كسى را كور كنند ، كافى است كه لحظاتى چشمش را در برابر نور خورشيد باز نگاه دارند ، تا اشعهء خورشيد ، مستقيما بر قوّهء باصرهء او تأثير گذارد .\r\nشيخ الرئيس پس از بيان كبراى قياس و تكميل آن با اشاره به عوامل تكرار و قوّت و شدّت و اشاره به اين‌كه شدّت و قوّت محسوسات باعث ضعف يا از كار افتادن حس مىشود ، در مورد صغراى قياس مىگويد :\r\nو أفعال القوّة العاقلة قد يكون كثيرا بخلاف ما وصف .\r\nمعلوم است كه چرا قوّهء عاقله از كثرت و قوّت و سرعت تعقّلات خويش دست‌خوش كلال و ملال نمىشود ؟ اين قوّه ، قائم به عضوى از اعضاى بدن نيست ، تا از ناحيهء كلال و ملال آن ، سستى و ناتوانى پيدا كند .\r\nدر عين حال ، شيخ الرئيس با آوردن عبارت « قد يكون كثيرا » جانب احتياط را مراعات كرده و نشان داده است كه ممكن است در موارد اندكى همين قوّه ، هم دست‌خوش‌كلال و ملال شود ؛ ولى اين ، به خاطر مادى بودن يا جسمانى بودن آن نيست ، بلكه اين قوّه گاهى نياز به يك همكار يا معاون پيدا مىكند . درست است كه خود قوّه مجرّد است ؛ ولى معاون و همكار آن ، گاهى مادّى و جسمانى است و صد البته كه به دليل تكرار ، قوّت و سرعت فعّاليت ، نمىتواند از كلال و ملال و خستگى ، مصون و بر كنار باشد .\r\nمعاون قوّهء عاقله ، قوّهء مفكّره است كه از آن مغز است . در موقع فكر كردن ، مغز انسان فعّاليّت مىكند . تكرار و قوّت و شدّت فعّاليّت مغز موجب كلال و ملال آن مىشود . به هيچ‌وجه نمىتوان گفت : فعّاليّت مغزى نسبت به فعّاليّت ديگر اعضا نياز به انرژى كمترى دارد . ممكن است گفته شود : يك ساعت كار فكرى منظّم ، منسجم ، عميق و دقيق ، نياز به انرژى بيشترى دارد ، تا يك ساعت كار جسمى سنگين ، سريع و قوى .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n\r\nارائهء مجدّد قياس\r\nاكنون با عبور از توضيحات لازم دربارهء كبرا و صغراى قياس مورد نظر شيخ الرئيس مىگوييم :\r\nقوّهء عاقله با تكرار و قوّت و سرعت افعال ، دست‌خوش كلال نمىشود ( صغرا ) .\r\nقواى بدنى - اعم از حسى و حركتى - همواره با تكرار و قوّت و سرعت افعال ، دست‌خوش كلال مىشوند « 1 » ( كبرا ) .\r\nبا توجه به اين‌كه شرايط شكل دوم ، حاصل است ، با حذف حدّ وسط كه در هر دو محمول است ، نتيجه مىگيريم كه ،\r\nقوّهء عاقله ، بدنى و جسمانى نيست .\r\nهرگونه اشكالى به اين استدلال وارد شود ، از راه بداهت آن قابل پاسخ‌گويى است .\r\nاين‌گونه استدلال‌ها ، تنها به درد طالبان رشد و آگاهى مىخورد ، نه آنهايى كه راه جحد و انكار مىپيمايند .\r\nدر عين حال ، نمىتوان از نقدهاى امام فخر رازى چشم پوشيد و از پاسخ به آن خوددارى كرد ؛ چرا كه در همين نقدها و پاسخ‌ها اسباب تنبّه بيشترى فراهم مىگردد .\r\nاو با آوردن نقدگونه ، خواسته است استدلال تنبيهى شيخ الرئيس را از درجهء اعتبار ساقط كند ، كارى كه در جاىجاى شرح خود بر اشارات شيخ الرئيس انجام داده و كوشيده است كه استدلال‌هاى تنبيهى او را غيرقابل هضم و استدلال‌هاى برهانى او را سفسطى و مغالطى جلوه دهد .\r\n\r\nنقد اوّل امام فخر رازى\r\nاو مىگويد : چه مانعى دارد كه قوّهء عاقله هم بدنى و جسمانى باشد ؛ ولى در عين\r\n\r\n\r\n","description":"","footnote":"\r\n( 1 ) . شكل دوم قياس دو شرط دارد : كلّيّت كبرا و اختلاف صغرا و كبرا در كيف .\r\n","page_name":" 68 ","page_number":68},
  {"content":"\r\n\r\nحال ، با ديگر قواى بدنى اختلاف نوعى داشته باشد ؟ چه مانعى دارد كه ديگر قواى بدنى از نوعى باشند كه با تكرار و قوّت و شدّت افعال ، دست‌خوش كلال و ملال شوند ؛ ولى قوّه عاقله از نوع ديگرى از قواى بدنى باشد كه هرچند افعالش مكرّر و قوى و سريع باشد ، دست‌خوش كلال و ملال نشود ؟ « 1 »\r\nخوانندهء گرامى بايد توجه داشته باشد كه اجسام و اجرام ، اختلاف نوعى ندارند .\r\nاين مطلب در نمط چهارم اشارات مطرح شده است . « 2 » همهء اجسام از يك نوعند .\r\nبنابراين ، از خواصّ نوعى مشترك برخوردارند . جسم - به لحاظ اين‌كه جسم است - دست‌خوش تأثر و انفعال مىشود . به ويژه اجسام نباتى و حيوانى كه نمىتوانند به واسطهء تكرّر افعال و قوّت و سرعت آن ، مصون از تأثر و انفعال باشند .\r\nوانگهى خود كبراى قياس گوياى اين مطلب است كه قواى بدنى - هرچه باشند - محكومند به حكم تأثّر و انفعال و بسيار بعيد بلكه محال است كه دست‌خوش تأثّر و انفعال نشوند . اگر چنين بود اجسام و اجرام - أزلا و أبدا - فعّال بودند . نه هيچ جسم نباتى از كار مىافتاد و نه هيچ كالبد حيوانى از كاروان بقا و جاودانگى بازمىماند .\r\nاگر در عالم آخرت هم برخى از انسان‌هاى فاسد و طالح ، گرفتار عذاب هميشگى مىباشند و همواره مىسوزند و مىگدازند ، به اين دليل است كه خداوند متعال مىفرمايد :\r\n كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها لِيَذُوقُوا الْعَذابَ  ؛ « 3 »\r\nهرگاه پوست آنها پخته شود ، پوست ديگرى بر آنها مىپوشانيم .\r\nبديهى است كه پوست بدن به واسطهء آتش پخته و سوخته مىشود ؛ ولى خداوند با پخته شدن و سوخته شدن هر پوستى ، پوستى ديگر به جاى آن قرار مىدهد تا عذاب كفار استمرار پيدا كند و آنها همواره طعم ناگوار عذاب را بچشند .\r\n\r\n\r\n","description":"","footnote":"\r\n( 1 ) . ر . ك : شرحى الاشارات ، ج 2 ، ص 59 - 60 .\r\n( 2 ) . ر . ك : هستى و علل آن ، فصل 23 ، ص 338 .\r\n( 3 ) . نساء ( 4 ) آيهء 56 .\r\n","page_name":" 69 ","page_number":69},
  {"content":"\r\n\r\nدر آيهء ديگرى مىفرمايد :\r\n كُلَّما خَبَتْ زِدْناهُمْ سَعِيراً  ؛ « 1 »\r\nهرگاه آتش جهنم فرو نشيند ، شعلهء تازه‌اى بر آن مىافزاييم .\r\nهمهء اينها براى اين است كه ظرفيّت جسم و قواى جسمانى از نظر فعل و انفعال و تأثير و تأثر ، محدود است و از اين لحاظ ، نمىتوان ميان اجسام ، به بهانهء اختلاف نوعى و مانند آن ، فرق گذاشت . جسم ، جسم است ، چه زمينى باشد ، چه فلكى و چه دنيوى باشد و چه اخروى و چه جمادى باشد يا نباتى و حيوانى .\r\nچگونه رواست كه با چنين گفت‌وگوهايى تجرّد قوّهء عاقله را خدشه‌دار كرد ؟\r\n\r\nنقد دوم امام فخر رازى\r\nاو مىگويد : ما قبول نداريم كه قواى حسى پس از ادراك يك محسوس قوى و نيرومند ، از ادراك يك محسوس ضعيف ، درمانده شود .\r\nمگر نه قوّهء خيال در همان حالىكه دريا و كوه و خورشيد را ادراك مىكند ، پشه و چيزهاى كوچك و ريز را هم ادراك مىكند ؟ « 2 »\r\nدر پاسخ او بايد گفت : مثال‌هايى كه ذكر شده ، به اختلاف‌هاى كمّى محسوسات مربوط است . اختلاف فيل و پشه ، اختلاف كمّى است . چه مانعى دارد كه قوّهء خيال ، هم فيل را ادراك كند هم پشه را ؟\r\nآن‌چه مورد بحث ماست ، اختلاف محسوس‌ها به شدّت و ضعف است ، نه اختلاف به كميّت . در حقيقت ، امام فخر رازى اختلاف كمّى و كيفى را با يك‌ديگر خلط كرده و دچار مغالطه شده است . هر خواننده‌اى كه از رمز مغالطهء او غفلت كند ، خود دچار مغالطه مىشود .\r\n\r\n\r\n","description":"","footnote":"\r\n( 1 ) . اسراء ( 17 ) آيهء 97 .\r\n( 2 ) . شرحى الاشارات ، ج 2 ، ص 60 .\r\n","page_name":" 70 ","page_number":70},
  {"content":"\r\n\r\n\r\nنقد سوم امام فخر رازى\r\nآخرين نقد او اين است كه مىگويد :\r\nلسنا نسلّم أنّ شيئا من القوى المدركة جسمانيّة ؛ « 1 »\r\nما قبول نداريم كه برخى از قواى مدركه جسمانى باشند .\r\nاين نقد ، مهم و باارزش است . گويى راه را براى صدر المتألّهين هموار كرده است ، تا قائل شود كه اصولا قوّهء ادراك - از هر مقوله‌اى كه باشد - مجرّد است . حتّى ادراك حسى ، خيالى ، وهمى و قوّهء فكر كه بر مادّى بودن آن ، پافشارى شده است .\r\nانكار نمىكنيم كه در ادراك‌هاى حسى و در موقع تفكّر ، قواى بدنى ، عصبى و مغزى فعّاليت مىكنند . ولى نبايد اينها را مدرك واقعى پنداشت . در تمام اين ادراك‌ها ، مدرك حقيقى ، خود نفس است كه بر كرسى تجرّد نشسته است . اعضاى بدنى ، اعصاب و مغز ، مدرك حقيقى نيستند ؛ بلكه نقش آنها اين است كه با فعل و انفعالات خود ، نفس را براى ادراك‌هاى خويش و خلق صورت‌هاى حسى و خيالى و معانى وهمى و انديشيدن ، تعقّل و تدبّر ، آماده مىسازند . نبايد علل اعدادى را با علل حقيقى اشتباه كرد . نفس آدمى نسبت به صورت‌هاى حسى و خيالى مصدريّت و خلاقيّت و نسبت به صورت‌هاى عقلى ، مظهريّت دارد . اگر نبود ، فعل و انفعال‌هاى حواس ، اعصاب ، مغز و فعّاليّت‌هاى ارگانيسم بدن ، هرگز براى نفس ممكن نبود كه روز به روز بر فرآورده‌هاى ادراكى خود بيفزايد و انسان عالم « جهانى بنشسته در گوشه‌اى » باشد .\r\nاينها حقايقى بود كه صدر المتألّهين به آنها دست يافت و پيشينيان ، جادّه صاف‌كن‌هايى بودند كه او را در رسيدن به قلّهء نورانى معرفت آنها يارى بخشيدند .\r\n\r\n\r\n","description":"","footnote":"\r\n( 1 ) . همان .\r\n","page_name":" 71 ","page_number":71},
  {"content":"\r\n\r\n\r\nخود را بيازماييد\r\n1 . قواى بدنى چند قسمند ؟\r\n2 . فرق قواى حسى و حركتى چيست ؟\r\n3 . فرق تجربه و استقرا چيست ؟\r\n4 . از چه راهى به كلال و ملال قواى بدنى پى مىبريم ؟\r\n5 . چرا افعال طبيعى با اين‌كه با طبيعت موافقند ، كلال آورند ؟\r\n6 . صغراى قياس شيخ الرئيس را در استدلال دوم تبيين كنيد .\r\n7 . كبراى قياس شيخ الرئيس را در استدلال دوم تبيين كنيد .\r\n8 . عوامل سه‌گانه كلال قواى بدنى را ذكر كنيد .\r\n9 . چرا شيخ الرئيس در مورد قوّه عاقله « قد يكون كثيرا » گفته است ؟\r\n10 . نخستين نقد امام فخر رازى را نقد كنيد .\r\n11 . دومين نقد امام فخر رازى را نقد كنيد .\r\n12 . سومين نقد امام فخر رازى را نقد كنيد .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n\r\nفصل چهارم سومين استدلال بر تجرّد قوّهء عاقله\r\nزيادة تبصرة ما كان فعله بالآلة - و لم يكن له فعل خاصّ - لم يكن له فعل فى الألة . « 1 »\r\nو لهذا فإنّ القوى الحسّاسة لا تدرك آلاتها بوجه ؛ لأنّها لا آلات « 2 » لها إلى آلاتها و إدراكاتها و لا فعل « 3 » لها إلّا بآلاتها .\r\nو ليست القوى العقليّة كذالك « 4 » ؛ فإنّها تعقل كلّ شيء .\r\nترجمه\r\n\r\nافزونى تبصره\r\nآن‌چه فعل خود را به وسيلهء آلت و ابزار انجام مىدهد - و خود فعل ويژه‌اى كه بدون آلت و ابزار باشد ، ندارد - در آلت و ابزار خود اثرى نمىبخشد . « 5 »\r\n\r\n\r\n","description":"","footnote":"\r\n( 1 ) . جملهء شرطيّه است . « كان » فعل شرط و « لم يكن . . . » جواب آن است . جملهء « و لم يكن له فعل خاصّ » جملهء حاليّه است .\r\n( 2 ) . « آلات » جمع با الف و تاء است و نصب آن به كسره مىباشد ؛ ولى چون « لا » ى نفى جنس بر سر آن درآمده ، مانعى نيست كه به قاعدهء اسم « لا » ى نفس جنس ، مبنى بر فتح شود .\r\n( 3 ) . اين « لا » نيز نفى جنس و اسم آن ، يعنى « فعل » مبنى بر فتح شده است . جملهء « و لا فعل . . . بالاتها » جملهء حاليّه است .\r\n( 4 ) . « كذلك » خبر « ليست » است .\r\n( 5 ) . قوّهء باصره ، به وسيلهء چشم مىبيند و هرگز اين قوّه ، بدون ابزار چشم كارآمد نيست .\r\n","page_name":" 73 ","page_number":73},
  {"content":"\r\n\r\nبراى همين است كه قواى حسى ، آلات خود را به هيچ‌وجه ادراك نمىكنند ؛ زيرا آلاتى به سوى آلات و ادراك‌هاى خود ندارند و اين در حالى است كه جز به وسيلهء آلات خود ، فعلى براى آنها نيست . « 1 »\r\nقواى عقلى چنين نيستند ؛ زيرا آنها هر چيزى را تعقّل مىكنند . « 2 »\r\n\r\nشرح و تفسير\r\nدر جاى خود گفته‌ايم كه صورت‌ها بر دو قسمند : قسم اوّل ، صورت‌هايى است كه قيام به جسم دارند ؛ مانند صورت‌هاى جسمى و نوعى . قسم دوم ، صورت‌هايىاند كه قائم به ذات خويشند و قائم به اجسام و مواد اجسام نيستند ؛ مانند نفوس . قسم اوّل ، چنان‌كه قوام به مادّهء اجسام دارند ، تأثير آنها نيز به وسيلهء ماده است . اين‌گونه صورت‌ها بدون مشاركت وضع ، تأثير نمىبخشند . به همين علت ، آتش كه سوزنده است ، هر چيزى را نمىسوزاند ؛ بلكه جسمى سوختنى را مىسوزاند كه با آن ، ملاقات كند و نسبت به آتش در وضع معيّنى قرار گيرد و همين‌طور خورشيد ، هر جايى و هر چيزى را به اشعّهء خود روشن نمىكند ، بلكه چيزهايى را روشنى مىبخشد كه در مقابل آن قرار گيرند . بسيارى از اجسام ، تنها سطوحشان به وسيلهء نور خورشيد ، روشن مىشود ؛ ولى شيشه و آب ، نور و اشعّه را در خود نفوذ و عبور مىدهند و در و نشان نيز روشن مىشود . قسم دوم ، يعنى نفوس ، در ذات خود مجرّد و در افعال خود ، مادّى مىباشند . نفس مجرّد ، از آن‌جا كه تعلّق تدبيرى به جسم دارد ، افعال خود را به وسيلهء آن جسم و در آن ، انجام مىدهد و اگر غير از اين بود ، نفس هم مانند عقل ، مجرّد تام\r\n\r\n\r\n","description":"","footnote":"\r\n( 1 ) . براى اين‌كه قواى حسى كار خود را به وسيلهء ابزارها انجام مىدهند ، نه خود را ادراك مىكنند و نه آلات و نه ادراك‌هاى خود را .\r\n( 2 ) . اما قواى عقلى هم خود را ادراك مىكنند و هم ادراك‌هاى خود را و هم آلات خود را - مشروط به اين‌كه داراى آلت باشند - و اين ، دليل بسيار روشنى بر تجرّد قواى عقلى است و هدف اين فصل ، بيان همين نكته است .\r\n","page_name":" 74 ","page_number":74},
  {"content":"\r\n\r\nبود ؛ حال آن‌كه چنين نيست . به‌هرحال ، چون نفس جسم نيست ، تأثيرش در جسم نياز به وضع خاص ندارد . هرچند اگر بخواهد به وسيلهء جسم خود در جسم ديگرى تأثير گذارد ، نيازمند وضع است . در حقيقت ، نفس دو نوع تأثير دارد : يكى تأثيرى كه در بدن خود دارد و ديگرى تأثيرى كه از طريق بدن در جسم ديگرى دارد . نوع اوّل ، نيازى به وضع ندارد ؛ ولى نوع دوم ، نيازمند وضع است . « 1 »\r\nاز اين مقدّمهء طولانى معلوم مىشود كه علل و اسباب مادّى تنها در معلول‌ها و مسبّب‌هاى مادّى اثر مىبخشند ، آن‌هم مشروط به اين‌كه وضع خاصّى نسبت به يك‌ديگر داشته باشند .\r\nاز همين‌جا ، بايد ميان قواى حسى و قوّهء عاقله فرق بگذاريم . قواى حسى در اندام‌ها و اعضاى بدن متمركزند و به همين جهت است كه كار خود را به وسيلهء همان اندام‌ها و اعضاى مخصوص به خود انجام مىدهند . قوّهء باصره ، با چشم و قوّهء سامعه ، با گوش و قوّهء ذايقه ، با زبان و دهان و قوّهء شامّه ، با بينى و قوّهء لامسه ، با پوست بدن ، كار ديدن ، شنيدن ، چشيدن ، بوييدن و پساويدن را انجام مىدهند و هيچ يك از آنها بدون عضو مخصوص به خود منشأ اثر نيستند . چشم ، تنها اشياى خارجى را تحت شرايط مخصوصى مشاهده مىكند . گوش ، تنها اصواتى را در شرايط مخصوصى مىشنود .\r\nقوّهء بويايى ، تنها بوهاى اجسام را در شرايط مخصوصى ، استشمام مىكند . هرچند ممكن است حسّ بويايى به لمس خاصّى بازگشت كند ؛ يعنى از تماس مولكول‌هايى از جسم با سطح داخل بينى صورت گيرد ؛ چنان‌كه قوّهء ذايقه هم با تماس سطح داخلى دهان و سرزبان با اجزايى از جسم ، كار تشخيص مزه‌ها را انجام مىدهد . لامسه هم تكليفش روشن و بازده كارش بر همگان روشن است .\r\nقوّهء عاقله در هيچ عضوى از اعضاى بدن و در هيچ اندامى متمركز نيست و كار\r\n\r\n\r\n","description":"","footnote":"\r\n( 1 ) . غايات و مبادى ، ص 262 - 263 .\r\n","page_name":" 75 ","page_number":75},
  {"content":"\r\n\r\nخود را به وسيلهء آنها انجام نمىدهد . خاصيّت بارز تجرّد از ماده همين است .\r\nاكنون با توجه به همين فرقى كه ميان قواى حسى و قوّهء عقلى است ، به مطلب روشنى دست مىيابيم .\r\nقوّهء عاقله به دليل عدم وابستگى به جسم ، هم خود را ادراك مىكند و هم ادراك و مدرك خود را ادراك خود و ادراك فعل ادراكى خود جز با علم حضورى ممكن نيست ؛ چرا كه اگر با علم حصولى باشد ، نيازمند آلت و ابزار است ؛ يعنى نفس براى ادراك قوّهء عاقلهء خود و براى ادراك افعال ادراكى آن ، نياز به يك قوّهء ادراكى ديگرى پيدا مىكند كه آن هم يا يك قوّهء عقلى يا يك قوّهء حسى است . قوّهء حسى در خور اين نيست كه بتواند قوّهء عقلى و ادراك‌هاى آن‌را احساس كند . بنابراين ، چاره‌اى جز اين نيست كه با قوّهء عقلى ديگرى به چنين ادراكى نايل آيد . اين هم مستلزم دور يا تسلسل است . « 1 »\r\nقواى حسى به هيچ‌وجه با قوّهء عقلى ، قابل مقايسه نيستند . قوّهء عقلى هم خود را و هم ادراك خود را و هم مدرك خود را به علم حضورى ادراك مىكند و به وسيلهء مدرك خود ، به ادراك چيزهاى ديگرى نايل مىشود ؛ ولى قواى حسى نه خود را\r\n\r\n\r\n","description":"","footnote":"\r\n( 1 ) . شيخ الرئيس اگرچه علم خداوند به ماسوا را علم حصولى و به صورت‌هاى ارتسامى مىداند ؛ ولى معتقد است كه علم خداوند به صورت‌هاى ارتسامى ، نمىتواند به علم حصولى و به صورت‌هاى ارتسامى باشد ؛ چرا كه مستلزم دور يا تسلسل است . بنابراين ، علم خداوند به صورت‌هاى ارتسامى جز از راه علم حضورى ، ممكن نيست . يا بايد علم خدا را به صورت‌هاى ارتسامى انكار كرد كه دور از عقل و درايت و انصاف است ، يا بايد علم او را حضورى بشماريم ؛ يعنى از سه راه ، بايد راه سوم را انتخاب كرد ؛ چرا كه راه اوّل و دوم ، محذور دور و تسلسل يا انكار علم را در پى دارد . نه تنها علم خداوند به صورت‌هاى ارتسامى ، علم حضورى است ؛ بلكه علم انسان نيز چنين است .\r\nاو در اين‌باره مىگويد : « انّا نعلم علما يقينا أنّ لنا قوّة نعقل بها الأشياء . فامّا أن تكون القوّة الّتى نعقل بها هذه القوّة ، هى هذه القوّة فى نفسها فتكون لنا قوّتان : قوّة نعقل الأشياء بها و قوّة نعقل بها هذه القوّة ، ثم يتسلسل الكلام الى غير النّهاية ، فتكون فينا قوىّ نعقل الأشياء بلانهاية بالفعل ، فقدبان أنّ نفس كون الشّىء معقولا لا يوجب أن يكون معقول شىء ذلك الشّىء آخر » ( الشفاء ، « الهيّات » ، مقالهء 8 ، فصل 6 ، ص 383 ) .\r\n","page_name":" 76 ","page_number":76},
  {"content":"\r\n\r\nادراك مىكنند و نه ادراك و مدرك خود را .\r\nچشم نه خود را مىبيند و نه بينايى خود را و نه مبصر خود را . چشم به هنگام رويارويى با اشياى نورانى و در شرايط مخصوص ، تنها تصوير يا شبحى از آنها را در نزد خود منعكس مىكند . از اين تأثّر و انفعال چشم ، به وسيلهء اعصاب رابط ، گزارشى به مغز مىرسد و منطقهء بينايى آن ، متأثّر مىشود . پس از اين‌همه فعل و انفعال‌هاى اسرارآميز و كارهايى كه به وسيلهء چشم ، مغز ، اعصاب حسى و رابط صورت مىگيرد و تأثيراتى كه امواج نور بر شبكهء پيچيدهء چشم وارد مىكنند ، كار بينايى تحقّق پيدا مىكند ؛ ولى بيننده كيست و چيست ؟ آيا امواجى از نور است كه چشم را تحت تأثير قرار مىدهند ؟ آيا چشم و پرده‌هاى ظريف آن ، بينندگى دارند ؟ آيا اعصاب حسى و حركتى كار بينايى را برعهده دارند ؟ آيا مغز است كه با فعل و انفعال‌هاى خود ، شىء خارجى را مىبيند ؟\r\nحقيقت اين است كه هيچ‌كدام از اينها در خور اين نيستند كه عهده‌دار وظيفهء بينايى باشند . همهء اينها علت‌هايى اعدادىاند كه نفس را براى اين‌كه صورتى از شىء مبصر را در نزد خود ابداع كند ، آماده مىسازند ؛ صورتى كه در حكايت و كاشفيّت ، آن‌قدر قوى و نيرومند است كه بيننده خيال مىكند كه ميان او و شىء مبصر ، واسطه‌اى در كار نيست و گويى خود او را دريافته است ، نه صورت او را .\r\nفلاسفه ، صورت مدرك را معلوم بالذات و شىء خارجى را معلوم بالعرض ناميده‌اند ؛ ولى بايد توجه داشت كه مدرك بالذات از جهتى فانى در مدرك و از جهتى فانى در مدرك بالعرض است . گويى در هنگام ادراك ، هرچه هست ، خود مدرك است و خود مدرك ؛ يعنى ادراك‌كننده جز خود و مدرك بالعرض خود ، چيز ديگرى ادراك نمىكند .\r\nبا ملاحظهء فلسفى و دقّت عقلى است كه ما ميان مدرك و مدرك بالذات و مدرك بالعرض فرق مىگذاريم و اگر از دقّت عقلى ، علمى و فلسفى صرف‌نظر كنيم ، چيزى به نام مدرك بالذات ، براى ما مطرح نيست .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nبه‌هرحال ، اگر در اين‌همه فعل و انفعال‌ها ، نفس را لحاظ كنيم تنها اوست كه هم خود را و هم ابصار خود را و هم مبصر خود را ادراك مىكند . هم مبصر بالذات و هم مبصر بالعرض را . هرچند دومى را با واسطه و اولى را بىواسطه و اگر چشم يا مغز يا اعصاب حسى و رابط را لحاظ كنيم ، اينها حقيقتا كورند ؛ چرا كه نه خود را مىبينند و نه ادراكى كه به واسطهء آنها تحقّق پيدا مىكند و نه مدركى كه به وصف « بالذات » يا « بالعرض » اتّصاف پيدا مىكند .\r\nاكنون دربارهء ديگر قواى حسى هم چيزى جز اين ، نمىتوان بر زبان يا بر قلم آورد « تو خود حديث مفصّل بخوان از اين مجمل » .\r\n\r\nتبيين سومين استدلال\r\nاين استدلال نيز با نام « زيادة تبصره » آورده شده است . بنابراين ، بايد از استدلال‌هاى گذشته ، روشن‌تر باشد . صورت آن نيز يك قياس اقترانى شكل دوم است .\r\nشيخ الرئيس مىگويد :\r\nما كان فعله بالآلة - و لم يكن له فعل خاصّ - لم يكن له فعل فى الآلة .\r\nچيزهايى كه كارهاى خود را به وسيلهء آلت و ابزار انجام مىدهند و بدون آن آلت و ابزار نمىتوانند كارى انجام دهند ، در آلت و ابزار خود تأثيرى ندارند ؛ چرا كه از يك سو آلت و ابزارى غير از آن ندارند كه بتوانند به وسيلهء آن ، در آلت و ابزار خود تأثير بگذارند و از سوى ديگر ، فعل مستقلى هم ندارند كه بتوانند به تنهايى و بىواسطه ، كارى انجام دهند .\r\nبا توجه به همين نكته است كه شيخ الرئيس به سراغ قواى حسى رفته ، مىگويد :\r\nو لهذا فانّ القوّى الحسّاسة لا تدرك آلاتها بوجه .\r\nبنابراين ، نبايد انتظار داشت كه قواى حسى بتوانند آلت و ابزارهاى خود را ادراك كنند ؛ چرا كه براى ادراك آلات و ابزارهاى خود ، آلت و ابزارى ندارند .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nلأنّها لا آلات لها الى آلاتها و ادراكاتها و لا فعل لها الّا بآلاتها .\r\nقواى حسى نسبت به ادراك خود و ادراك ادراك و مدرك خود ، كور و كر و ناتوان و عقيمند ؛ اما قوّهء عاقله ، بينا ، توانا و پوياست . كورى ، ناتوانى و قصور ، از آن طبيعت و امور طبيعى است .\r\n ما به دل بىواسطه خوش بنگريم * كز طبيعت ما به عالى منظريم \r\nبراى همين است كه مىگويد :\r\nو ليست القوى العقليّة كذلك فانّها تعقل كلّ شىء .\r\nقواى عقلى ، « عالى منظر » اند و از فراز طبيعت ، به خود و ماسواى خود مىنگرند و نه تنها خود و ادراك‌هاى خود را ، بلكه مدرك‌هاى خود را هم ادراك مىكنند .\r\n\r\nصغرا و كبراى استدلال\r\nاكنون به سراغ صغرا و كبراى استدلال مىرويم :\r\nقوّهء عقلى ، ذات و ادراك‌ها و مدرك‌هاى خود را ادراك مىكند ؛ بلكه هر چيزى كه ممكن است براى آن نقش آلت و ابزار داشته باشد را هم ادراك مىكند ( صغرا ) .\r\nهر چيزى كه به وسيلهء آلت و ابزار جسمانى ادراك مىكند ، نه ذات خود را ادراك مىكند و نه ابزار و ادراك و مدرك خود را ( كبرا ) .\r\nبا حذف حدّ وسط از قياس بالا كه در هر دو مقدّمه ، محمول واقع شده است ، نتيجه چنين است :\r\nقوّهء عقلى چيزى نيست كه به وسيلهء آلت و ابزار جسمانى ادراك كند ، بلكه مجرّد از ماده و عوارض ماده است .\r\n* * * بسيار روشن است كه اگر چيزى از ماده و عوارض ماده مجرّد باشد ، محكوم به احكام بدن و اجزاى بدن نيست ؛ يعنى با فناى بدن ، دست‌خوش زوال و فنا نمىشود .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nبنابراين ، نه تنها نفس پس از موت بدن ، باقى است ، بلكه قوّهء عاقلهء نفس هم با همهء محصولات و فرآورده‌هاى خود باقى است و نفس با دست تهى از اين عالم كوچ نمىكند .\r\n مزرع سبز فلك ديدم و داس مه نو * يادم از كشتهء خود آمد و هنگام درو \r\n\r\nتقرير استدلال از راه قياس استثنايى\r\nتقرير قياس استثنايى به صورت زير است :\r\nاگر قوّهء عاقله به وسيلهء آلت و ابزار بدنى ادراك مىكرد ، از ادراك خود و از ادراك آلت و ابزار خود و از ادراك ادراك‌ها و مدرك‌هاى خود قاصر و ناتوان بود .\r\nقضيّهء فوق ، يك قضيّهء شرطيّهء متّصله است و اگر مقدّم را وضع يا تالى را رفع كنيم ، نتيجهء آن ، وضع تالى يا رفع مقدّم بود .\r\nاز آن‌جا كه قوّهء عاقله ، از ادراك خود و از ادراك مدرك‌ها و ادراك‌ها و حتّى آلات خود - اگر آلتى براى آن فرض شود - قاصر و ناتوان نيست ، مىتوانيم تالى را رفع كنيم ، تا از رفع آن ، رفع مقدّم را نتيجه بگيريم .\r\nبه نظر مىرسد كه اين استدلال ، از استدلال پيشين ساده‌تر و گوياتر است .\r\nبراى روشن شدن استدلال‌هاى فوق ، توجه به دو نكته ضرورت دارد :\r\n1 . قواى جسمانى ، هرگونه ادراكى كه داشته باشند ، از طريق آلات و ادوات است .\r\nبراى همين است كه نمىتوانند ذات و آلات و ادراك‌ها و مدرك‌هاى خود را ادراك كنند .\r\n2 . آلت و ابزار ، محال است كه ميان خود و چيز ديگرى واسطه شود . چنان‌كه نمىتواند ميان خود و ادراك يا مدرك خود وساطت كند .\r\nبنابراين ، نبايد انتظار داشته باشيم كه قواى حسى از چنان نيرويى برخوردار باشند كه خود و آلات و ادراك‌ها و مدرك‌هاى خود را ادراك كنند .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nاگر براى قوّهء عاقله ، آلت و ابزارى فرض شود ، يا مغز است يا قلب . معلوم است كه هيچ يك از اين دو ، مدرك ذات و مدرك آثار ذات خود نيستند .\r\n\r\nنقدى از امام فخر رازى\r\nاو مىگويد : مطلوب ما در اين‌جا دو چيز است :\r\n1 . قوّهء عاقله جسمانى نيست ؛\r\n2 . برفرض اين‌كه قوّهء عاقله جسمانى نباشد ، چرا ادراك آن ، متوقّف بر جسم نباشد ؟\r\nدر حقيقت ، ممكن است گفته شود : قوّهء عاقله جسمانى است و برفرض اين‌كه گفته شود : جسمانى نيست ، چه مانعى دارد كه ادراك‌هاى آن ، جسمانى باشد ؟ آيا ممكن نيست گفته شود : قوّهء عاقله نه جسم است و نه جسمانى ، ولى تعقّل و عالم شدن آن ، نياز به بدن دارد .\r\nدر پاسخ اين نقد ، بايد خواننده را به مقدّمه‌اى كه در آغاز اين فصل آورديم ، ارجاع دهيم .\r\nآن‌جا معلوم شد كه هر قوّه‌اى كه حالّ در جسم باشد ، از ادراك ذات و از ادراك ادراك‌ها و آلات خود محروم است . اين قوا بدون وساطت جسمى كه حامل و موضوع آنهاست ، هيچ كارآمد نيستند ؛ حال آن‌كه قوّهء عاقله ، بدون نياز به آلات و ادوات ، كارآمد است و مىتواند از يك منظر عالى ، هم خود را و هم ادراك‌هاى خود را و هم مدرك‌هاى خود را و هم آلات خود را - اگر آلاتى فرض شود - شهود كنند .\r\nبنابراين ، با قبول يك‌چنين اصل مسلّمى ، جاى شبهه تراشى و « ان قلت » و « قلت » باقى نمىماند .\r\nشيخ الرئيس گفت : « انّ القوى الحسّاسة لا تدرك آلاتها بوجه » تا معلوم سازد كه وقتى قواى حسى عاجز از ادراكاتند ، تكليف ديگر قواى بدنى كه به هيچ‌وجه با ادراك حسى سروكار ندارند ، روشن است .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nخود را بيازماييد\r\n1 . اقسام صورت‌ها را شرح دهيد .\r\n2 . چه فرقى است ميان صورى كه داراى ماده‌اند و صورى كه از داشتن ماده بركنارند ؟\r\n3 . فرق اساسى ميان قوّهء عقلى و قوّهء حسى چيست ؟\r\n4 . چرا شيخ الرئيس علم نفس به صورت‌هاى علمى را علم حضورى مىداند ؟\r\n5 . در موقع ديدن چه فعل و انفعال‌هايى صورت مىگيرد و بينندهء حقيقى چيست ؟\r\n6 . آيا انسان - با صرف‌نظر از دقّت‌هاى عقلى و فلسفى - ميان مدرك بالذات و مدرك بالعرض ، فرقى قائل است ؟\r\n7 . سومين استدلال شيخ الرئيس را در قالب يك قياس اقترانى تقرير كنيد .\r\n8 . سومين استدلال شيخ الرئيس را در قالب يك قياس استثنايى تقرير كنيد .\r\n9 . اگر قوّهء عاقله مجرّد باشد ، صورت‌هاى عقلى انسان پس از موت ، چه خواهد شد ؟\r\n10 . اگر كسى بگويد : قوّهء عاقله جسمانى نيست ، پاسخ او چيست ؟\r\n11 . اگر كسى بگويد : بر فرض تجرّد قوّهء عاقله ، لازم نيست ادراك‌هاى آن ، غير مادّى باشد ، پاسخ او چيست ؟\r\n12 . چرا نام استدلال سوم را هم « زيادة تبصره » قرار داده است ؟\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n\r\nفصل پنجم چهارمين استدلال بر تجرّد قوّهء عاقله\r\nزيادة تبصرة\r\nلو كانت القوّة العقليّة منطبعة فى جسم من قلب أو دماغ ، لكانت دائمة التّعقل له أو كانت لا تتعقّله البتّة « 1 » ؛ لأنّها انّما تتعقّل بحصول صورة المتعقّل « 2 » لها فان استأنفت تعقّلا بعد ما لم يكن ، فيكون قد حصل لها صورة المتعقّل « 3 » بعد ما لم يكن لها .\r\nو لأنّها مادّيّة ، فيلزم أن يكون ما يحصل لها من صورة المتعقّل « 4 » من مادّته موجودا فى مادّته أيضا « 5 » .\r\nو لأنّ حصوله متجدّد ، فهو غير الصّورة الّتى لم تزل له فى مادّته لمادّته بالعدد ؛ فيكون « 6 » قد حصل فى مادّة واحدة مكنوفة بأعراض بأعيانها ، صورتان لشىء واحد معا .\r\nو قد سبق بيان فساد هذا .\r\nفإذن هذه الصّورة الّتى بها تصير القوّة المتعقّلة « 7 » متعقّلة « 8 » لآلتها تكون الصّورة الّتى\r\n\r\n\r\n","description":"","footnote":"\r\n( 1 ) . قياسى استثنايى است كه مقدّم آن يك قضيّهء حمليّه و تالى آن يك قضيّهء شرطيّهء منفصلهء حقيقيّه است و هدف شيخ الرئيس اين است كه با ابطال تالى ، مقدّم را باطل كند .\r\n( 2 ، 3 ، 4 ) . به صيغهء اسم مفعول .\r\n( 5 ) . تمام اين جمله در حكم يك جملهء شرطيّه است .\r\n( 6 ) . اسم « يكون » ضمير شأن و جملهء « قد حصل . . . معا » خبر و « صورتان » فاعل « حصل » است .\r\n( 7 ، 8 ) . هر دو به صيغهء اسم فاعلند .\r\n","page_name":" 83 ","page_number":83},
  {"content":"\r\n\r\nللشّىء الّذى فيه القوّة المتعقّلة « 1 » و القوّة المتعقّلة مقارنة لها دائما .\r\nفإمّا أن تكون تلك المقارنة « 2 » توجب التّعقّل دآئما ، أو لا تحتمل التعقّل أصلا .\r\nو ليس و لا « 3 » واحد من الأمرين بصحيح .\r\nترجمه\r\n\r\nافزونى تبصره\r\nاگر قوّهء عاقله ، منطبع در جسمى مانند قلب يا مغز مىبود ، يا همواره آن‌را تعقّل مىكرد ، يا هرگز آن‌را تعقّل نمىكرد . « 4 » چرا كه قوّهء عاقله ، در صورتى چيزى را تعقّل مىكند كه صورت آن ، برايش حاصل شود . « 5 »\r\nپس اگر قوّهء عاقله ، تعقّلى را كه وجود نداشته است ، به وجود آورد ، صورت معقولى كه برايش موجود نبوده است ، برايش موجود مىشود . « 6 »\r\nو از آن‌جا كه - فرض اين است كه قوّهء عاقله ، مادّى است ، لازم است صورتى كه از ماده برايش موجود مىشود ، در ماده‌اش موجود باشد . « 7 »\r\nو به لحاظ اين‌كه حصول آن صورت ، نو پديدار است ، با آن صورتى كه همواره در ماده بوده است ، مغايرت عددى دارد . « 8 » بنابراين ، در مادّهء واحدى كه داراى اعراض\r\n\r\n\r\n","description":"","footnote":"\r\n( 1 ) . « هذه الصّورة » مبتدا و جملهء « تكون . . . فيه القوّة المتعقّلة » خبر است .\r\n( 2 ) . مصدر باب مفاعله است .\r\n( 3 ) . عبارت « و لا » پس از « ليس » زايد است . معمولا شيخ الرئيس در نوشته‌هاى خود ، پس از « ليس » عبارت « و لا » مىآورد .\r\n( 4 ) . اصل برهان همين است .\r\n( 5 ) . اين برهان ، مقدّماتى دارد . اين قسمت ، مقدّمهء اوّل است .\r\n( 6 ) . اين جمله ، يك جملهء شرطيّه متّصله است كه مقدّم آن ، تجدّد تعقّل و تالى آن ، لازمه تجدّد تعقّل است كه همان حصول صورت جديد است .\r\n( 7 ) . بخش اوّل اين جمله اشاره به يك مقدّمه از مقدّمات برهان و بخش دوم اشاره به مقدّمهء ديگرى است .\r\n( 8 ) . اشاره است به تغاير دو صورت .\r\n","page_name":" 84 ","page_number":84},
  {"content":"\r\n\r\nمخصوصى است ، براى يك چيز دو صورت پديد مىآيد . « 1 »\r\nو فساد آن ، پيش از اين بيان شده است . « 2 »\r\nبنابراين ، صورتى كه قوّهء عاقله ، آلت خود را به وسيلهء آن ادراك مىكند ، همان صورتى است كه قوّهء عاقله در آن است « 3 » و قوّهء عاقله همواره با آن ، مقارن و همراه است . « 4 »\r\nاين تقارن و همراهى يا موجب تعقّل هميشگى است ، يا هرگز موجب تعقّل نمىشود . « 5 »\r\nهيچ يك از اين دو قسم ، صحيح نيست .\r\n\r\nشرح و تفسير\r\nاكنون شيخ الرئيس چهارمين برهان خود را بر اين‌كه تعقّل نفس به وسيلهء آلت جسمانى نيست ، اقامه مىكند .\r\nپيش از تقرير برهان به ذكر مقدّماتى مىپردازيم كه شيخ الرئيس آنها را در نمطهاى پيش مورد بحث قرار داده است و بدون توجه به آنها فهم و پذيرش برهان با مشكل روبه‌روست .\r\n\r\nبيان مقدّمات\r\n1 . علم و ادراك ، حصولى يا حضورى است . در علم حضورى علم ، عين عالم يا\r\n\r\n\r\n","description":"","footnote":"\r\n( 1 ) . اشاره به چهارمين مقدّمهء برهان است كه در نمط چهارم ( فصل 19 ) بيان شده است .\r\n( 2 ) . مقصود همان مطلبى است كه در فصل 19 از نمط چهارم توضيح داده شده است .\r\n( 3 ) . مقصود اين است كه يك صورت ، در ماده است كه همان - به حسب فرض - ماده خود را تعقّل مىكند .\r\n( 4 ) . يعنى قوّهء عاقله و ماده همواره با هم بوده و هستند .\r\n( 5 ) . اين همان تالى قياس استثنايى است كه در صدر فصل به عنوان برهان آورده شد و چون تالى باطل است ، مقدّم نيز باطل است .\r\n","page_name":" 85 ","page_number":85},
  {"content":"\r\n\r\nعين معلوم است و صورتى براى معلوم نزد عالم نيست ؛ بلكه خود معلوم در نزد عالم حضور دارد ؛ ولى در علم حصولى ، صورتى از معلوم در نزد عالم ، حاصل مىشود و عالم ، به وسيلهء آن صورت ، معلوم خارجى خود را ادراك مىكند . در حقيقت ، صورتى كه در نزد عالم حاصل است ، معلوم بالذات و شىء خارجى معلوم بالعرض است .\r\nعلاوه بر اين‌كه صورتى كه در نزد عالم حاصل است ، معلوم بالذات است ، معلوم به علم حضورى نيز مىباشد .\r\nبنابراين ، در علم حصولى بدون حضور صورت شىء خارجى در نزد نفس ، و بدون تقارن آن دو ، علمى حاصل نمىشود .\r\nعبارت « لأنّها انّما تتعقّل بحصول صورة المتعقّل لها » اشاره به مقدّمهء اوّل است .\r\nاين مقدّمه در نمط سوم ( فصل هفتم ) بيان شده است .\r\n2 . ادراك بر چهار قسم است : احساس ، تخيّل ، توهّم و تعقّل .\r\nالف ) احساس ، ادراك صورتى از شىء محسوس است كه در نزد قوّهء حس ، حاصل مىشود . بنابراين ، ادراك حسى داراى سه شرط است : حضور ماده ، محفوف بودن به عوارض و جزئى بودن .\r\nاگر بخواهيم زيد را با چشم خود ادراك كنيم ، بايد صورتى از وى در قوّهء باصره حاصل گردد . حصول اين صورت ، منوط به سه شرط بالاست .\r\nب ) تخيّل ، ادراك صورتى از شىء متخيّل است كه در نزد قوّهء خيال حاصل مىشود و از سه شرطى كه براى ادراك حسى نام برده شد ، حضور ماده لازم نيست .\r\nج ) توّهم ، ادراك جزئى نامحسوس است ؛ مانند ترس گوسفند از گرگ يا محبّت گوسفند به فرزند . در مورد توّهم ، حضور ماده و محفوف بودن به عوارض شرط نيست ؛ چرا كه ماده و عوارض ماده در معانى جزئى نقشى ندارند .\r\nتعقّل ، ادراك مفاهيم مجرّد از ماده است و هيچ‌يك از سه شرط مزبور ، در آن معتبر نيست .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nاكنون گوييم : بنابر نظر شيخ الرئيس ، قوّهء ادراك اگر بالذت چيزى را ادراك كند ، صورت آن‌چيز در نزد خود قوّهء ادراك حاصل مىشود و اگر به وسيلهء آلت و ابزار ادراك كند ، صورت آن در نزد آن آلت خواهد بود .\r\nدر مورد سه قسم اوّل ، صورت محسوس يا متخيّل يا متوهّم در نزد قوّهء حس يا خيال يا وهم است و اين قواى سه‌گانه از نظر شيخ الرئيس مادّى است ؛ ولى در مورد قسم اخير ، صورت معقول در نزد قوّهء عاقله است و واسطه‌اى مادّى در كار نيست .\r\nاين مقدّمه نيز در نمط سوم ( فصل هشتم ، نهم و دهم ) بيان شده است . « 1 »\r\nعبارت « فيلزم ان يكون ما يحصل لها من صورة المتعقّل من مادّته موجودا فى مادّته أيضا » اشاره به مقدّمهء دوم است .\r\n3 . قواى جسمانى تنها به وسيلهء جسمى كه موضوع آنهاست ، مىتوانند فاعل و مؤثر واقع شوند . اينها هم‌چنان‌كه خود مادّىاند ، آن‌چه از آنها متأثّر مىشود ، نيز مادّى است ، آن هم در صورتى كه مؤثر و متأثّر نسبت به يك‌ديگر داراى وضع مخصوص باشند . به گفتهء حاجى سبزوارى :\r\n و ليست أيضا أثّرت الّا بأن * منفعل منها به وضع اقترن \r\n« 2 »\r\nعلت مادّى بدون اين‌كه معلول آن در وضع خاصّى قرار گيرد ، اثر نمىبخشد .\r\nبراى نمونه ، قوّهء سوزندگى آتش در موضوع آن ، يعنى آتش است و بدون آتش ، مؤثر نيست . علاوه بر آن بايد جسمى كه مىخواهد قبول اثر كند و سوخته شود ، نسبت به آتش در وضع خاصّى قرار گيرد . همين‌طور قوّهء بينايى در چشم است و بدون چشم ، قوّهء بينايى چيزى را نمىبيند . شىء مرئى نيز بايد در وضع خاصّى قرار\r\n\r\n\r\n","description":"","footnote":"\r\n( 1 ) . اگر بخواهيم نظر شيخ الرئيس را دربارهء همهء قواى ادراكى بدانيم ، بايد توجه كنيم كه او دسته‌اى از قواى ادراكى را دريابنده و دسته‌اى را نگاه دارنده مىشناسد . قواى دريابنده عبارتند از : حواس ظاهر - كه در رسالهء روانشناسى به هشت حس قائل شده است - حس مشترك ، وهم ، متصرّفه و عقل كه از مختصّات انسان است و قواى نگاه دارنده عبارتند از : خيال و ذاكره .\r\n( 2 ) . شرح غرر الفرائد ، ( معروف به شرح منظومه سبزوارى ) ، ص 126 .\r\n","page_name":" 87 ","page_number":87},
  {"content":"\r\n\r\nگيرد تا به وسيلهء چشم ديده شود . اين مطلب ، از فصل بيست‌وسوم نمط ششم و مقدّمات آن‌كه در سه فصل بيان شده ، استفاده مىشود . « 1 »\r\nعبارت « و لانّها مادّيّة » اشاره به مقدّمهء سوم است .\r\n4 . چيزهايى كه داراى ماهيّت واحدند ، تعدّد و تغاير آنها به سبب چيزى غير از آن ماهيّت است . در حقيقت ، اشتراك آنها در ماهيّت و افتراق آنها در غير آن ماهيّت است .\r\nو اگر اشتراك تنها باشد ، تعدّد و تغاير ، تحقّق نمىيابد .\r\nبنابراين ، اسباب افتراق و جدايى يا ماده و عوارض ماده است يا چيزهاى ديگر . در ماهيّات نوعى ، اختلاف افراد به وسيلهء ماده و عوارض آن است ؛ مانند افراد انسان و در ماهيّات جنسى به سبب فصول است ؛ مانند اختلاف انواع حيوان . گاهى مغايرت و اختلاف به سبب تجريد و عدم تجريد است ؛ مانند اختلاف انسان عقلى و انسان شخصى كه يكى از تمام عوارض تجريد شده و به اصطلاح ، ماهيّت به شرط لاست و ديگرى محفوف به عوارض است و به اصطلاح ماهيّت به شرط شىء است .\r\nشيخ الرئيس در فصل نوزدهم از نمط چهارم دربارهء اين‌كه تعدّد و تكثّر افراد يك نوع به سبب ماده و عوارض آن است ، سخن گفته است .\r\nاين جمله اشاره به مقدّمهء چهارم است : « فيكون قد حصل فى مادّة واحدة مكنوفة باعراض بأعيانها صورتان لشىء واحد معا » .\r\nاگر بخواهيم به‌طور كلى به ملاك‌هاى تمايز و تغاير ، دست يابيم ، اين بيت از منظومهء فلسفى حاجى سبزوارى به‌طور دقيق ، گوياى آن است :\r\n الميز امّا به تمام الذّات * أو بعضها أوجا بمنضمّات \r\n« 2 »\r\nتمايز دو چيز يا به تمام ذات يا بعض ذات يا به عوارض و منضمّات است .\r\nتمايز به تمام ذات در مورد اجناس عاليه و به بعض ذات در مورد انواع يك جنس\r\n\r\n\r\n","description":"","footnote":"\r\n( 1 ) . ر . ك : غايات و مبادى ، ص 168 و پس از آن .\r\n( 2 ) . شرح غرر الفرائد ، ( معروف به شرح منظومه سبزوارى ) ، ص 38 .\r\n","page_name":" 88 ","page_number":88},
  {"content":"\r\n\r\nو به عوارض و منضمّات در مورد افراد يك نوع است .\r\nاز آن‌جا كه عوارض مزبور نياز به علت فاعلى دارند ، نياز به علت قابلى نيز دارند و به همين جهت است كه تعدّد و تكثّر افراد يك نوع ، بدون ماده ممكن نيست .\r\n\r\nتقرير استدلال\r\nشيخ الرئيس براى اقامهء استدلال چهارم بر اين‌كه تعقّل نفس ناطقه به وسيلهء ماده نيست ، از يك قياس استثنايى كه مقدّم آن يك قضيّهء حملى و تالى آن ، يك قضيّهء شرطيّهء منفصلهء حقيقيّه است ، استفاده كرده است . قياس مزبور چنين است :\r\nاگر قوّهء عاقله منطبع در جسمى از قبيل قلب يا مغز مىبود ( مقدّم ) ، همواره آن‌را تعقّل مىكرد ، يا هرگز آن‌را تعقّل نمىكرد ( تالى ) .\r\nلو كانت القوّة العقليّة منطبعة فى جسم من قلب أو دماغ لكانت دائمة التعقّل لها أو كانت لا تتعقّله البتّة\r\nاگر تالى قياس مزبور باطل باشد ، مقدّم آن نيز باطل است ؛ چرا كه در قياس شرطى استثنايى از وضع مقدّم ، وضع تالى و از رفع تالى ، رفع مقدّم استنتاج مىشود .\r\nبطلان تالى به اين است كه هر دو ركن آن‌كه به صورت قضيّهء شرطيّهء منفصلهء حقيقيّه ذكر شده است ، ابطال شود .\r\nدر حقيقت ، بايد اثبات كنيم كه تالى ، يك قضيّهء شرطيّهء منفصلهء حقيقيّه نيست ؛ بلكه يك قضيّهء شرطيّهء منفصلهء مانعة الجمع است كه طرفين آن با هم جمع نمىشوند ؛ ولى مانعى نيست كه هر دو با هم رفع شوند ؛ حال آن‌كه در قسم اوّل نه با هم جمع و نه با هم رفع مىشوند .\r\n\r\nيك قياس استثنايى جديد\r\nشيخ الرئيس به منظور ابطال تالى قياس مزبور به سراغ يك قياس استثنايى ديگر\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nمىرود و آن ، چنين است :\r\nاگر قوّهء عاقله ، تعقّلى را كه وجود نداشته است ، به وجود آورد ، صورت معقولى كه برايش موجود نبوده است ، برايش موجود مىشود .\r\nفان استأنفت تعقّلا بعد ما لم يكن فيكون قد حصل لها صورة المتعقّل بعد ما لم يكن لها .\r\nدر اين شرطيّهء متّصله ، تجدّد يا استيناف تعقّل را مقدّم و حصول صورت معقول را كه لازمهء آن است ، تالى قرار داده است .\r\nاز آن‌جا كه اين تعقّل ، يك تعقّل جديد است ، لازم است كه عاقل در محلّ خود دو صورت داشته باشد : يكى آن‌كه از پيش حاصل بوده - چرا كه فرض اين است كه قوّهء عاقله ، حالّ در ماده‌اى مانند قلب ، مغز و عضو ديگرى است - و ديگرى آن‌كه پس از تعقّل جديد ، ايجاد مىشود . اين صورت جديد هم حالّ در ماده است .\r\nلكن اجتماع دو صورت در مادّهء واحدى كه محفوف به عوارض معيّن است ، جايز نيست ؛ چرا كه مستلزم اجتماع مثلين است و اين همان است كه در مقدّمهء چهارم ، بطلان آن معلوم شد . شيخ الرئيس در اين باره فرمود :\r\nفيكون قد حصل فى مادّة واحدة مكنوفة بأعراض بأعيانها صورتان لشىء واحد معا و قد سبق بيان فساد هذا .\r\nاكنون با توجه به بطلان تالى اين قياس استثنايى ، معلوم مىشود كه مقدّم آن نيز باطل است ؛ چرا كه نتيجهء رفع تالى ، رفع مقدّم است .\r\n\r\nبازگشت به قياس استثنايى نخست\r\nتا اين‌جا بطلان تالى و مقدّم قياس استثنايى دوم معلوم شد . اكنون باز مىگرديم به بيان بطلان تالى قياس استثنايى نخست ، تا بطلان مقدّم آن براى ما معلوم گردد .\r\nدر قياس استثنايى دوم معلوم شد كه قوّهء عاقله - كه به فرض حالّ در ماده است -\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nنمىتواند داراى دو صورت حالّ در مادّهء خود باشد : يكى آن‌كه از پيش موجود بوده و ديگرى آن‌كه پس از تعقّل حاصل شده است .\r\nبنابراين ، قوّهء عاقله همواره بيشتر از يك صورت در محلّ خود نمىتواند داشته باشد .\r\nاين صورت ، همواره با مادّهء خود ، مقارن و همراه است . مقارن بودن ماده با صورت ، يا براى ادراك ماده به وسيلهء صورت ، كافى است يا كافى نيست . اگر كافى باشد ، قوّهء عاقله به ماده و محلّ خود علم حضورى دارد و چنين علمى دايم و هميشگى است و اگر كافى نباشد ، قوّهء عاقله هرگز به محل و مادّهء خود ، عالم نيست . نه تنها به محل و مادّهء خود علم حضورى ندارد ، بلكه علم حصولى هم ندارد ؛ چرا كه معلوم شد اگر علم حصولى پيدا كند ، مستلزم اجتماع مثلين است .\r\nبه‌هرحال ، قوّهء عاقله‌اى كه - بالفرض - حالّ در ماده است ، براى عالم شدن به محلّ خود دو راه بيشتر ندارد ، يا بايد علمش علم حصولى باشد يا علم حضورى . محذور علم حصولى ، اجتماع مثلين است و محذور علم حضورى عدم كفايت مقارنهء ماده يا محل با قوّهء عاقله است .\r\nوانگهى اگر مقارنهء ماده با قوّهء عاقله ، كافى باشد ، مستلزم علم حضورى به‌طور دايم و اگر كافى نباشد ، مستلزم عدم علم حضورى به‌طور دايم است .\r\nبه‌هرحال ، از آن‌جا كه هر دو شقّ تالى در قياس استثنايى نخست باطل است ، مقدّم آن نيز باطل است ؛ چرا كه اگر قوّهء عاقله ، حالّ در ماده باشد ، به دليل محذور اجتماع مثلين ، محال است كه به محلّ خود ، علم حصولى پيدا كند . باقى مىماند اين‌كه علمش ، علم حضورى باشد . اگر مقارنهء ماده با قوّهء عاقله براى علم حضورى كافى است ، بايد همواره ماده در نزد قوّهء عاقله حضور داشته باشد و اگر كافى نيست ، بايد هرگز حضور نداشته باشد . نه حضور دايم ، صحيح است و نه عدم حضور دايم . از اين‌جا بطلان مقدّم شرطيّهء نخست ، آشكار مىشود .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمشكلى نيست كه قوّهء عاقله بنابر عدم حلول در محلّ مادّى ، نسبت به ابزار و مادّهء خود علم حصولى داشته و گاهى عالم باشد و گاهى عالم نباشد ؛ چرا كه در اين صورت ، به لحاظ عدم حلول قوّهء عاقله در ماده ، گرفتار محذور اجتماع مثلين نيستيم ؛ مانند مغز كه اگر آلت و ابزار قوّهء عاقله باشد ، مانعى نيست كه قوّهء عاقله ، صورت آن‌را به علم حصولى دريابد .\r\nما در مورد ادراك قوّهء عاقله نسبت به محلّ خود ، با علم حضورى دايم و با عدم علم حضورى دايم ، روبه‌رو نيستيم ؛ بلكه با شقّ ثالثى روبه‌روييم و آن اين‌كه قوّهء عاقله ، گاهى مادّهء خود را ادراك مىكند و گاهى ادراك نمىكند . اين ادراك ناپيوسته و گاه و بىگاه ، به علم حصولى است ، نه به علم حضورى .\r\nعلم حصولى در صورتى محال و ممتنع بود كه قوّهء عاقله ، حالّ در ماده باشد ؛ لكن اگر حالّ در ماده نباشد ، هيچ محذورى ندارد .\r\n\r\nمرورى بر عبارت‌هاى شيخ الرئيس\r\nاو با توجه به بطلان تالى و مقدّم قياس استثنايى دوم و اين‌كه محال است در مادّهء قوّهء عاقله - اگر ماده‌اى داشته باشد - دو صورت جمع شود ، مىگويد :\r\nفاذن هذه الصّورة الّتى بها تصير القوّة المتعقّلة متعقّلة لآلتها تكون الصّورة الّتى للشىء الّذى فيه القوّة المتعقّلة .\r\nآرى ، صورت عاقل و صورت معقول يكى بيشتر نيست .\r\nو از سوى ديگر مىگويد :\r\nو القوّة المتعقّلة مقارنة لها دائما .\r\nقوّهء عاقله ، همواره مقارن ماده است و چنين نيست كه - به فرض مادّى بودن - از آن ، قابل انفكاك باشد .\r\nفامّا أن تكون تلك المقارنة توجب التّعقّل دائما أولا تحتمل التّعقّل أصلا .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nحال‌كه تقارن قوّهء عاقله ، قطعى و عدم انفكاك آنها حتمى است ، يا بايد اين تقارن ، موجب تعقّل دايم باشد يا هرگز تعقّل را نپذيرد . اين‌كه گاهى موجب تعقّل باشد و گاهى نباشد ، با مقارن بودن آنها با يك‌ديگر سازگار نيست .\r\nبه همين لحاظ است كه تالى شرطيّهء اوّل ، به هر دو شقّش باطل و مستحيل است و مقدّم نيز باطل و مستحيل است .\r\nبديهى است كه اگر يكى از دو شقّ تالى را ابطال كنيم ، نتيجهء مطلوب به دست نمىآيد . اگر تالى ، منفصلهء حقيقيّه بود ، يكى از دو شقّ آن باطل بود و نيازى به ابطال آن نبود و اگر مانعة الخلو بود ، هر دو شقّ آن مىتوانست صحيح باشد و تنها با هم قابل رفع نبودند و اگر مانعة الجمع بود ، تنها با هم قابل جمع نبودند ؛ ولى مانعى نبود كه با هم رفع شوند و صد البته كه در اين‌جا مانعة الجمع مىباشند و به همين جهت است كه هر دو توانسته‌اند با هم رفع شوند .\r\n\r\nمرورى بر اشكال‌هاى امام فخر رازى\r\n1 . از كجا كه صورت معقول با صورت حالّ در مادّهء عاقل ، مماثل يك‌ديگر باشند ؟\r\nعمدهء اشكال شيخ الرئيس اين بود كه اگر قوّهء عاقله حالّ در ماده باشد و محلّ خود را تعقّل كند ، اجتماع مثلين لازم مىآيد ؛ چرا كه صورتى پيش از تعقّل مادّهء موجود بوده و صورتى پس از تعقّل ، موجود شده است . اين دو صورت ، مماثل يك‌ديگرند و اجتماع آنها در محلّ واحد ، جايز نيست .\r\nاو مىگويد : هرگز صورت معقول آسمان ، مماثل صورت خارجى آسمان نيست .\r\nصورت خارجى آسمان همان است كه محيط بر كرهء زمين است و صورت معقول آسمان ، بر هيچ چيزى احاطه ندارد .\r\nاو توجه نكرده است كه موجود ذهنى و موجود خارجى از نظر ماهيّت ، يكى مىباشند و به همين جهت است كه يكى منشأ آثار است و ديگرى نيست .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n للشيىء غير الكون فى الأعيان * كون بنفسه لدى الأذهان « 1 » \r\nماهيّت خارجى شىء و ماهيّت ذهنى آن ، از نظر ماهيّت ، هو هويّت و از نظر وجود خارجى و وجود ذهنى مغايرت دارند .\r\nماهيّت ذهنى شىء ، آن‌چه با خود دارد ، همان ذات و ذاتيّات شىء است و آن‌چه با خود ندارد ، همان عوارضى است كه در حكمت مشّا ، مشخّصات و در حكمت متعاليه ، أمارات تشخّص ناميده مىشوند . بيشتر از اين ، نمىتوان ميان آنها فرق گذاشت .\r\nاشكال وى بر مذاقّ كسانى خوش‌آيند است كه به سبب اشكال‌هاى متعدّد وجود ذهنى و عدم توانايى حلّ و رفع آنها ، به انكار يا قول به شبح يا اقوال ديگر روى آورده‌اند .\r\nخود امام فخر رازى از كسانى است كه در باب وجود ذهنى دچار تذبذب شده ، گاهى به انكار روى آورده و قائل شده است به اين‌كه علم ، يعنى اضافهء عالم به معلوم « 2 » و گاهى همان نظريّهء حكما را پذيرفته است . « 3 »\r\n2 . به فرضى كه صورت معقول مساوى با صورت موجود در خارج باشد و اختلاف موجود ذهنى و موجود خارجى ، تنها به حسب وجود آنها باشد ، باز هم در آن‌چه مورد بحث ماست ، اجتماع مثلين لازم نمىآيد ؛ چرا كه يكى از آنها حالّ در قوّهء عاقله و ديگرى محلّ آن است ؛ يعنى آن‌كه از پيش موجود بوده ، محلّ است و اين‌كه با تعقّل موجود شده ، حالّ است . بنابراين ، اجتماع مثلين در محلّ واحد ، تحققّ نيافته است .\r\nپاسخ اين اشكال از مقدّمهء سوم روشن مىشود . در آن مقدّمه معلوم شد كه شىء\r\n\r\n\r\n","description":"","footnote":"\r\n( 1 ) . شرح غرر الفرائد ، ( معروف به شرح منظومه سبزوارى ) ، ص 22 .\r\n( 2 ) . ر . ك : المطالب العاليه ، ج 3 ، ص 103 - 104 .\r\n( 3 ) . ر . ك : المباحث المشرقيه ، ج 2 ، ص 351 .\r\n","page_name":" 94 ","page_number":94},
  {"content":"\r\n\r\nمادّى نمىتواند بدون مادّهء خود ، صورتى را قبول كند يا منشأ اثرى گردد . اگر قوّهء عاقله‌اى كه - بالفرض - حالّ در ماده است ، بخواهد محلّ خود را ادراك كند ، بايد صورت محل ، در آن حلول كند . حلول صورت محل در قوّهء عاقله ، جز از راه حلول صورت آن در همان محل ، ممكن نيست . به همين لحاظ است كه دو صورت در محلّ واحد ، آن هم با اعراض معيّن ، حلول كرده است و اين ، چيزى جز اجتماع مثلين نيست .\r\nاگر مىگوييد : قوّهء عاقله بدون مشاركت ماده ، محل براى صورت محلّ خود شده است ، مجرّد است و اگر مىگوييد : با مشاركت ماده محل براى آن شده است ، اجتماع مثلين است .\r\n3 . به فرضى كه قوّهء عاقله با مشاركت ماده ، صورت محلّ خود را پذيرفته باشد ، باز هم اجتماع مثلين لازم نمىآيد ؛ چرا كه قوّهء عاقله تنها حالّ در مادّهء خويش است ؛ ولى صورت محل ، هم حالّ در محلّ است و هم حالّ در قوّهء عاقله .\r\nپاسخ اين‌كه همان‌گونه كه قوّهء عاقله ، حالّ در محلّ است ، صورتى كه مقارن با قوّهء عاقله است ، نيز حالّ در محلّ است ؛ چرا كه حكم يكى از دو مقارن به ديگرى سرايت مىكند .\r\n4 . اعراضى كه در جسم حلول كرده‌اند ، مماثل يك‌ديگرند . پس اجتماع مثلين ، بلكه امثال لازم مىآيد .\r\nاين اشكال ، بسيار ركيك است . مگر اعراضى كه در جسم حلول مىكنند ، مماثل يك‌ديگرند ؟ جسم واحد هم محل براى كم ، هم محل براى كيف و هم اعراض ديگر است . آيا اين اعراض ، مماثلند ؟\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n\r\nخود را بيازماييد\r\n1 . مقدّمهء اوّل را تقرير كنيد .\r\n2 . مقدّمهء دوم را تقرير كنيد .\r\n3 . مقدّمهء سوم را تقرير كنيد .\r\n4 . مقدّمهء چهارم را تقرير كنيد .\r\n5 . چهارمين استدلال شيخ الرئيس را بر تجرّد قوّهء عاقله تقرير كنيد .\r\n6 . شيخ الرئيس براى ابطال تجدّد صورت معقول ماده در قوّهء عاقله به يك قياس استثنايى جديد روى آورده ، آن قياس را تقرير كنيد .\r\n7 . چرا اجتماع مثلين محال است و چگونه ؟\r\n8 . در قياس استثنايى نخست ، از چه راهى مىتوان مقدّم را باطل كرد ؟ آيا اگر يكى از دو شقّ تالى باطل شود ، مقدّم باطل مىشود ؟\r\n9 . چرا قوّهء عاقله اگر حالّ در ماده باشد ، نه به علم حصولى ، محلّ خود را ادراك مىكند نه به علم حضورى ؟\r\n10 . نخستين اشكال امام فخر رازى را نقد كنيد .\r\n11 . دومين اشكال امام فخر رازى را نقد كنيد .\r\n12 . اشكال سوم و چهارم امام فخر رازى را يك‌جا نقد كنيد .\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nفصل ششم دومين استدلال بر بقاى نفس\r\nتكملة لهذه الإشارات\r\nفاعلم من هذا أنّ الجوهر العاقل منّا ، له أن يعقل بذاته . « 1 »\r\nو لأنّه أصل فلن يكون مركبّا من قوّة قابلة للفساد مقارنة لقوّة الثّبات . « 2 »\r\nفإن أخذت لا على أنّها أصل ، بل كالمركّب من شىء كالهيولى و شىء كالصّورة عمدنا بالكلام نحو الأصل من جزأيه . « 3 »\r\nو الأعراض وجودها فى موضوعها . فقوّة فسادها و حدوثها هى فى موضوعاتها . فلم يجتمع فيها تركيب . « 4 »\r\nو اذا كان كذلك لم يكن أمثال هذه فى أنفسها قابلة للفساد بعد وجوبها بعللها و ثباتها بها . « 5 »\r\n\r\n\r\n","description":"","footnote":"\r\n( 1 ) . نتيجهء برهان‌هايى است كه بر استقلال نفس در تعقّلات خود از بدن ، اقامه شد .\r\n( 2 ) . اين جمله ، در قوّهء جملهء شرطيّه است و دومين برهان بر بقاى نفس پس از تجرّد از بدن است .\r\n( 3 ) . يك جملهء شرطيّهء آشكار است و هدف آن بيان اين مطلب است كه اگر نفس مركّب باشد ، باز هم داراى جزء بسيط غيرحالّ است .\r\n( 4 ) . دفع يك اشكال مقدّر است .\r\n( 5 ) . تأكيدى است بر بقاى نفس پس از موت و اشاره‌اى به بقاى آن به بقاى علل .\r\n","page_name":" 97 ","page_number":97},
  {"content":"\r\n\r\nترجمه\r\n\r\nتكميل اين اشارات\r\nاز آن‌چه ملاحظه شد ، بايد بدانى كه گوهر عاقل ما مىتواند به ذات خويش - و بدون نياز به اعضاى بدن - تعقّل كند . « 1 »\r\nو از آن‌جا كه گوهر عاقل ما ، اصل « 2 » و بسيط است ، مركّب از قوّه‌اى كه قبول فساد كند و با قوّهء ثبات مقارن باشد ، نيست .\r\nاگر نفس به عنوان اين‌كه اصل و بسيط است ، اخذ نشود ، بلكه مانند مركّب از چيزى چون هيولا و چيزى چون صورت ، اخذ شود ، ما سخن را متوجّه يكى از دو جزء آن‌كه اصل و بسيط است مىكنيم . « 3 »\r\nوجود اعراض در موضوع آنهاست . بنابراين ، قوّهء فساد و حدوث آنها در موضوعات آنهاست و در خود اعراض ، تركيبى فراهم نشده است . « 4 »\r\nو هرگاه چنين باشد ، امثال اين جواهر نفسانى ، پس از آن‌كه به علل خود واجب گشته و بدان‌ها ثبات يافته‌اند ، در ذات خود ، قابل فساد نيستند . « 5 »\r\n\r\nشرح و تفسير\r\nاين فصل ، مكمّل مطالب فصل‌هاى پيش است .\r\nدر نخستين فصل ، شيخ الرئيس پس از توضيحى دربارهء قوس نزول و\r\n\r\n\r\n","description":"","footnote":"\r\n( 1 ) . مقصود او مطالبى است كه طى چهار فصل ارائه شد .\r\n( 2 ) . مقصود از اصل ، جوهر بسيط است .\r\n( 3 ) . به فرضى كه نفس مركّب از اجزا باشد ، داراى اجزاى بسيط است . هر يك از اجزاى آن ، در صورتى كه حالّ نباشد ، نيز بسيط و غيرقابل فساد است .\r\n( 4 ) . عدم فساد از ويژگىهاى بسيط غيرحال است . اعراض ، بسيط حالّ در جسمند و به تبع جسم ، فساد مىپذيرند .\r\n( 5 ) . يعنى بقاى نفس به مبادى عاليه است .\r\n","page_name":" 98 ","page_number":98},
  {"content":"\r\n\r\nقوس صعود ، نخستين استدلال خود را دربارهء بقاى نفس پس از موت بدن به مبادى عاليهء خود ، ارائه كرد . سپس طى چهار فصل به اثبات تجرّد قوّهء عاقله پرداخت . اكنون با توجه به مطالب فصل‌هاى چهارگانه مىگويد :\r\nفاعلم من هذا أنّ الجوهر العاقل منّاله أن يعقل بذاته .\r\nدر اين فصل ، به اصل مطلب بازمىگردد و بار ديگر با استدلال تازه‌اى به اثبات بقاى نفس پس از موت بدن مىپردازد . از اين‌رو ، نام اين فصل را تكملهء اشارات قرار داده است .\r\nمحور اصلى اين استدلال ، اصل بودن نفس است . منظور از اصل ، بسيطى است كه حالّ در چيزى نباشد . بنابراين ، به بسيطى كه حالّ در چيزى باشد ، اصل گفته نمىشود .\r\nاعراض و صور جسميّه و نوعيّه ، بسيطند ؛ اعراض ، حالّ در موضوع و صور ، حالّ در هيولايند و به همين جهت است كه قوّهء فساد آنها در محلّ « 1 » آنهاست .\r\nموجودى كه اصل باشد ، قابل فساد نيست ؛ چرا كه قبول فساد ، امرى حادث است و پيشتر در نمط پنجم ، فصل ششم « 2 » ، اثبات كرده‌ايم كه هر حادثى نيازمند ماده است .\r\nبنابراين ، حدوث و زوال از ويژگىهاى اشيايى است كه مركّب از ماده و صورت باشند . اگر چيزى اصل باشد ، يعنى خود ، مركّب نباشد و در چيز ديگرى - اعم از اين‌كه آن چيز بسيط يا مركّب باشد - حلول نكرده باشد ، حامل قوّهء فساد نيست . نه خودش حامل قوّهء فساد است و نه داراى محلّى است كه آن محل ، داراى قوّهء فساد باشد .\r\nمجرّدات ، همگى اصلند . واجب الوجود ، يك اصل ، بلكه اصل الاصول است .\r\nبنابراين ، ازلى و ابدى است .\r\n آن‌چه تغيّر نپذيرد تويى * آن‌چه نمرده است و نميرد تويى \r\n\r\n\r\n","description":"","footnote":"\r\n( 1 ) . محل ، اعم از موضوع اعراض و هيولاى صور است . چنان‌كه حال ، اعم از صور و اعراض است .\r\n( 2 ) . صنع و ابداع ، ص 139 - 171 .\r\n","page_name":" 99 ","page_number":99},
  {"content":"\r\n\r\nاين اصل را همهء فيلسوفان و بيشتر متكلّمان مسلمان قبول دارند و به آن ، اعتقاد مىورزند .\r\nاصل ديگر ، عقول يا انوار قاهره است . اينان نيز پس از واجب الوجود ، نسبت به موجودات پس از خود ، اصل الاصول و از وصف ازليّت و ابديّت برخوردارند . البته متكلّمان مسلمان دربارهء وجود اينها حالت ترديد يا انكار دارند و خواجه با نگاهى ترديدآميز دربارهء آنها مىگويد : « أدلّة وجوده مدخولة » . « 1 »\r\nسومين قسم از اقسام اصول - كه در مرتبه‌اى نازل‌تر قرار دارند - عبارت است از :\r\nنفوس ناطقه .\r\nنفوس ناطقه ، بر طبق استدلال‌هايى كه در نمط سوم و نمط ششم و همين نمط ، مطرح شده است ، در ذات خود مجرّدند ؛ هرچند تعلّق به اجسام دارند . اين تعلّق ، تعلّق تدبيرى است ، نه تعلّق حلولى و به همين لحاظ است كه درجهء آنها به لحاظ اصل بودن ، پس از واجب الوجود و عقول است . تعلّق تدبيرى ممكن است در حدوث نفس - آن‌هم در حدوث نفسانيّت نفس نه در حدوث ذات عقلانى نفس « 2 » - نقش داشته باشد ، ولى در بقاى نفس نقشى ندارد .\r\nبنابراين ، نفوس ناطقه - اعم از نفوس انسانى و نفوس فلكى يا ملائكه نفسى كه به تدبير اجرام فلكى مشغولند - اصلند ، نه خود حامل قوّهء فسادند و نه ماده يا موضوعى دارند كه به اعتبار آنها دست‌خوش فساد و انحلال شوند .\r\n\r\nتوضيحى دربارهء اشياى فسادپذير\r\nهرچه فساد مىپذيرد ، دو چهره دارد : يكى چهرهء بقا و ديگرى چهرهء فساد . پيش از آن‌كه محكوم به فساد شود ، زمانى كوتاه يا بلند ، باقى است و پس از فساد ، زوال مىپذيرد و صفت بقا را از دست مىدهد .\r\n\r\n\r\n","description":"","footnote":"\r\n( 1 ) . كشف المراد فى شرح تجريد الاعتقاد ، مقصد 2 ، فصل 4 ، مسئلهء 1 .\r\n( 2 ) . اشاره است به نظريّهء صدرايى كه نفس - يعنى نفسانيّت نفس - را جسمانيّة الحدوث و ذات نفس را روحانيّة البقا مىداند . برخى نفس را قديم شناخته و برخى آن‌را روحانيّة الحدوث مىشمارند .\r\n","page_name":" 100 ","page_number":100},
  {"content":"\r\n\r\nدر زمان بقا هم دو ويژگى دارد : يكى فعليّت بقا و ديگرى قوّهء فساد و زوال . محال است كه شىء از همان لحاظى كه باقى است ، فاسد و زايل و از همان لحاظى كه فاسد است ، باقى و برقرار باشد . اين دو حيثيّت ، در شىء واحد از جهت واحد ، با يك‌ديگر جمع نمىشوند .\r\nبه همين دليل است كه حيثيّت بقا ، از آن صورت و حيثيّت زوال از آن ماده است .\r\nمقصود اين نيست كه خود ماده زايل مىشود ؛ بلكه مقصود اين است كه ماده ، حامل قوّهء زوال است . اگر ماده هم زوال‌پذير باشد ، نيازمند ماده‌اى است كه هم حامل صورت - يا همان چيزى كه رمز فعليّت و بقاست - باشد و هم حامل قوّهء زوال و اين ، مستلزم تسلسل در علل است . معلوم است كه تسلسل در علل ، باطل است . چه تسلسل در علل فاعلى باشد و چه تسلسل در علل مادّى ، صورى و غايى .\r\nبه‌هرحال ، از آن‌جاكه اصل هم بسيط و هم غير حالّ است ، از داشتن دو چهرهء فساد و بقا بر كنار است و از داشتن محلّى كه حامل قوّهء زوال آن باشد ، به دور است .\r\nشيخ الرئيس دومين استدلال خود را بر بقاى نفس اين‌گونه مطرح مىكند :\r\nو لأنّه أصل فلن يكون مركّبا من قوّة قابلة للفساد مقارنة لقوّة الثّبات .\r\n\r\nتنزّل شيخ الرئيس از اصل بودن نفس\r\nاگر فرض كنيم نفس ، يكى از اصول - يعنى بسيط غير حالّ - نيست ، بلكه خود يكى از مركّبات است ، در اين صورت مىگوييم : يا نفس مركّب از ماده و صورت است يا مركّب از عناصر بسيط است . در صورت اوّل ، نفس داراى يك جزء بسيط غير حالّ - يعنى ماده - است و در صورت دوم ، همهء اجزاى اوّليّهء آن بسيط است ؛ مانند آب كه مركّب از دو عنصر بسيط اكسيژن و هيدروژن « 1 » و نمك طعام كه مركّب از دو عنصر\r\n\r\n\r\n","description":"","footnote":"\r\n( 1 ) . اين مثال با طبيعيّات قديم ناسازگار است . آنها آب ، خاك ، هوا و آتش را چهار عنصر بسيط و « امّهات اربع » و جمادات ، نباتات و حيوانات را « مواليد ثلاث » و سيّارات را « آباى سبع » مىناميدند .\r\n","page_name":" 101 ","page_number":101},
  {"content":"\r\n\r\nبسيط كلر و سديم است . در صورت اوّل ، جزء بسيط غير حال - يعنى ماده - زوال‌ناپذير و در صورت دوم ، هر دو جزء بسيط غيرحال ، ثابت و باقى است .\r\nبنابراين ، هرچند نفس به لحاظ حيثيّت تركيبى خود ، زوال‌پذير باشد ؛ ولى به لحاظ جزء يا اجزاى بسيط غير حالّ خود ، باقى و زوال‌ناپذير است .\r\nشيخ الرئيس در اين‌باره مىگويد :\r\nفان أخذت لا على أنّها أصل بل كالمركّب من شىء كالهيولى و شىء كالصّورة عمدنا بالكلام نحو الأصل من جزأيه .\r\nمثال هيولا و صورت در كلام شيخ الرئيس به معناى انحصار مركّب در اين نيست ؛ بلكه مىتواند مثال ديگرى هم داشته باشد كه ما آن‌را ذكر كرديم . هرچند همان‌جا هم مركّب از هيولا و صورت مىباشند .\r\n\r\nنقدى بر كلام شيخ الرئيس\r\nاين‌كه نفس را مركّب بدانيم و بگوييم : اجزاى بسيط غير حالّ آن ، دست‌خوش فساد و زوال نمىشوند ، مشكلى را حل نمىكند ؛ چرا كه به فرض قبول اين مطلب ، بقاى جزء ، ربطى به بقاى كل ندارد . هرگاه صورت جسم از بين برود ، آن‌چه باقى مىماند ، جسم نيست . وانگهى هيولا هم به خودى خود باقى نمىماند ؛ بلكه با از دست دادن صورتى ، پذيراى صورتى ديگر مىشود و جسمى غير از جسم قبل پديد مىآيد ؛ مثلا اگر سركه ، شراب يا شراب ، سركه شود ، درست است كه هيولاى مشترك آنها باقى است ؛ ولى شراب و سركه مغايرت نوعى دارند . نفس هم اگر مركّب از هيولا و صورت باشد ، با زوال صورت آن ، نفس زايل شده و هيولاى آن با صورتى ديگر ، همراه گشته و شىء ديگرى پديد آمده است .\r\nفرض ديگر اين است كه نفس هم‌مانند آب يا نمك طعام ، مركّب از چند جزء بسيط باشد . در اين فرض هم بقاى اجزا ، به معناى بقاى خود نفس نيست . چه خود آن\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nجزء ، قابل بقا باشد و چه نباشد . البته آن جزء هم مركّب از هيولا و صورت است و نهايتا آن‌چه باقى مىماند ، همان هيولاست . بنابراين ، اگر شيخ الرئيس در مثال خويش تنها متعرّض هيولا و صورت مىشود و به اجسام مركّب از عناصر بسيط توجه نمىكند ، براى اين است كه همان اجزاى بسيط هم بساطت محض و مطلق ندارند ، بلكه بساطت آنها به لحاظ مقايسهء با مركّبات جمادى ، نباتى و حيوانى است ، و گرنه آنها هم از هيولا و صورت تركيب شده‌اند .\r\nوانگهى اگر تنها هيولاى نفس باقى مىماند و با فرا رسيدن مرگ ، نفس صورت ، تعقّلات ، خلقيّات و ملكات خود را از دست مىدهد ، پس از موت ، نفس چگونه از تعقّلات ، خلقيّات و ملكات نيك و بد خود ، متنعّم و متلذّذ يا آزرده و معذّب مىشود ؟\r\nآيا چنين چيزى ممكن است ؟\r\nاين‌جاست كه بايد اذعان كنيم كه اعتقاد شيخ الرئيس همان است كه اوّل بيان كرده و در حقيقت ، تكيه‌گاه وى در مسئلهء بقاى نفس ، همان اصل بودن و بسيط غيرحال بودن نفس است و اما اين‌كه نفس مركّب باشد و هيولاى آن - كه بسيط غير حالّ است - باقى باشد ، از باب اين‌كه مورد اعتقادش باشد ، مطرح نكرده است ؛ بلكه آن‌را تنها براى اين‌كه نشان دهد ، بقاى برخى از اشيا ، ممكن و معقول است ، آورده است .\r\nبه علاوه ، اگر جزء باقى نفس بتواند قائم به ذات باشد و نيازى به صورتى كه آن‌را قوام ببخشد ، نداشته باشد ، حتما عاقل است و طبق ادلّهء گذشته ، در تعقّلاتش بىنياز از جسم است و چنين جزئى خود نفس است ، نه آن‌كه نفس مركّب از اين جزء و جزئى ديگر است و اگر قائم به ذات نباشد ، نه عاقل است و نه مىتوان بر آن نام زيباى نفس نهاد ؛ چرا كه به قول حكيم سبزوارى ، نفس همان است كه « يرى بالدّرك و الأفعال » « 1 » يعنى با درّاكيّت و فعّاليّت شناخته مىشود .\r\n\r\n\r\n","description":"","footnote":"\r\n( 1 ) . شرح غرر الفرائد ( معروف به شرح منظومه سبزوارى ) ، ص 280 .\r\n","page_name":" 103 ","page_number":103},
  {"content":"\r\n\r\n\r\nپاسخ از يك پرسش مقدّر\r\nدر لابه‌لاى بحث‌ها بارها گفته‌ايم كه مقصود شيخ الرئيس از « اصل » ، بسيط غيرحالّ است و براى همين است كه صور و اعراض ، هرچند بسيطند ، ولى حالّ در ماده يا جسمند . بنابراين ، بهره‌اى از ثبات و بقا ندارند ؛ ولى چون شيخ الرئيس در موقع طرح « اصل » بودن نفس ، چنين مطلبى را بيان نكرده بود و توجه داشت كه ممكن است كسى بپرسد كه اعراض و صور ، بسيطند و در عين حال ، ثابت و باقى نيستند ، به پاسخ‌گويى از چنين پرسش مقدّرى پرداخت و چنين گفت :\r\nو الأعراض وجودها فى موضوعاتها فقوّة فسادها و حدوثها هى فى موضوعاتها ، فلم يجتمع فيها تركيب .\r\nو چه خوب بود كه مىفرمود : هم اعراض و هم‌صور ، وجودشان در محلّ است و پاسخ را منحصر در اعراض نمىكرد . آرى ، حامل قوّهء فساد و حدوث آنها هيولا يا موضوع آنهاست و به همين جهت ، آنها در عين اين‌كه فساد پذيرند ، خود مركّب از ماده و صورت نيستند ؛ بلكه يا محلّ آنها مركّب از ماده و صورت است يا محل آنها تنها مادّهء محض و حامل قوّه و صورت است .\r\nالبته با توجه به اين‌كه مناط زوال اعراض و صور ، همان محلّ آنهاست كه حامل قوّهء زوال است ، تعميم پاسخ ، مشكلى ندارد .\r\n\r\nنتيجهء بحث\r\nاكنون كه روشن شد ، نفس يا اصل است يا داراى اصل ، معلوم مىشود كه در بقاى نفس نبايد ترديد كرد ؛ چرا كه رابطهء نفس با بدن ، رابطهء معلول با علت نيست ، تا با از بين رفتن بدن ، نفس هم نابود شود . آرى ، اگر بدن ، علت موجدهء نفس باشد ، بايد طبق نظر دقيق فلسفى علت مبقيه هم باشد و به يقين با از بين رفتن علت ، معلول هم\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nاز بين مىرود ؛ ولى بدن نمىتواند بيشتر از يك علت معدّه ، باشد . علت معدّه ، معلول را براى پذيرش وجود از علت موجده ، آماده مىكند و به آن وجود نمىبخشد ، تا در بقاى آن نقشى داشته باشد .\r\nبراى همين است كه شيخ الرئيس در پايان بحث مىگويد :\r\nو اذا كان كذلك ، لم يكن أمثال هذه فى أنفسها قابلة للفساد بعد وجوبها بعللها و ثباتها بها .\r\nاگر نفس اصل است و يا از اصلى مستقل و قائم به ذات پديد آمده باشد ، چه دليلى دارد كه زوال بپذيرد ؟ زوال‌پذيرى يا از ناحيهء تركيب يا حلول در مركّب است يا از ناحيهء زوال علت .\r\nنفس از هيچ لحاظى در معرض زوال نيست . نه از ناحيهء تركيب ذات خود آسيب‌پذير است و نه از ناحيهء تركيب يا حامل قوّهء فساد بودن محلّ خود و نه از ناحيهء مبادى و علل خود . او را نه ذاتى مركّب است تا متلاشى شود و نه محلّى است تا از ناحيهء آن خلل پذيرد و نه عللى مركّب است كه سايه‌شان بر سر نفس ناپايدار باشد . او زير سايهء اصول فناناپذير ، بلكه اصل الاصول است . بنابراين ، باقى ، ابدى و جاودانه است و هرگز از هيچ ناحيه‌اى آسيب‌پذير نيست .\r\n\r\nنقدى از امام فخر رازى\r\nنفس ، تحت مقولهء جوهر است . بنابراين ، داراى جنس و فصل است . جنس و فصل ، همان ماده و صورت است ؛ چرا كه اختلاف جنس و فصل و ماده و صورت ، به اعتبار است . حكيم سبزوارى مىگويد :\r\n جنس و فصل لا به شرط حملا * فسمّدة و صورة به شرط لا \r\n« 1 »\r\nبنابراين ، هرچه داراى جنس و فصل است ، داراى ماده و صورت است . نفس\r\n\r\n\r\n","description":"","footnote":"\r\n( 1 ) . شرح غرر الفرائد ( معروف به شرح منظومه سبزوارى ) ، ص 94 .\r\n","page_name":" 105 ","page_number":105},
  {"content":"\r\n\r\nدر صورتى از داشتن جنس و فصل و ماده و صورت ، منزّه است كه تحت هيچ مقوله‌اى از مقولات نباشد ؛ ولى اين هم صحيح نيست . تنها واجب الوجود است كه داراى ماهيّت و جنس و فصل نيست . بنابراين ، ماده و صورت ندارد . ولى ممكنات ، همه تحت مقوله‌اى از مقولات جوهرى يا عرضى مىباشند و داراى جنسند و هرچه داراى جنس است ، داراى فصل است . عقل و نفس و جسم و اجزاى سازندهء جسم همگى تحت مقولهء جوهرند . عقل و نفس ، جوهر مجرّد و جسم و هيولا و صورت « 1 » ، جوهر غير مجرّدند .\r\nولى بايد به امام فخر رازى گفته شود : درست است كه هرچه داراى ماده و صورت است ، داراى جنس و فصل است . ولى هرچه داراى جنس و فصل است ، داراى صورت و ماده نيست . اجسام هم داراى ماده و صورت و هم داراى جنس و فصلند ؛ ولى عقول ، نفوس و اعراض ، در خارج داراى ماده و صورت نيستند ؛ بلكه بسيطند ؛ لكن همگى داراى جنس و فصل و به عبارت ديگر ، داراى ما به الاشتراك و ما به الامتيازند . البته ذهن ما مىتواند همان جنس و فصل آنها را « به شرط لا » اعتبار كند و به همين لحاظ است كه آنها هم صورت و ماده پيدا مىكنند ، ولى نه صورت و مادّهء خارجى ، بلكه صورت و مادّهء ذهنى . صورت و مادّهء خارجى بر جنس و فصل ، تقدّم دارند ؛ يعنى ذهن با ملاحظهء ماده و صورت خارجى براى آنها جنس و فصل اعتبار مىكند ، ولى صورت و مادّهء ذهنى بر جنس و فصل ، تقدّم ندارند ؛ بلكه از آنها مؤخّرند .\r\nيعنى ذهن با ملاحظهء ما به الاشتراك آنها جنس را و با ملاحظهء ما به الامتياز آنها فصل را لحاظ مىكند . اين ، كارى است كه ذهن آن‌را در درجهء نخست انجام مىدهد ؛ سپس با اعتبار « به شرط لا » از همان جنس و فصل ، صورت و مادّهء ذهنى مىسازد .\r\nبنابراين ، هرچه داراى ماده و صورت است ، داراى جنس و فصل است ؛ ولى از\r\n\r\n\r\n","description":"","footnote":"\r\n( 1 ) . مشّاييان صورت را از مقولهء جوهر و اشراق ، صورت را عرض و حكمت متعاليه آن‌را فوق جوهر و عرض مىشناسند .\r\n","page_name":" 106 ","page_number":106},
  {"content":"\r\n\r\nآن‌جايى كه عكس مستوى موجبهء كلّيّه ، موجبهء جزئيّه است ، بعضى از چيزهايى كه داراى جنس و فصل مىباشند ، داراى ماده و صورتند ، نه همهء آنها .\r\n\r\nنقدى ديگر\r\nبه نظر وى حدوث و فساد به لحاظ احتياج آنها به محلّى كه حامل امكان آنها باشد ، يك‌سانند . اگر نفس در موقع حدوث ، نيازمند ماده‌اى كه حامل قوّهء آن باشد ، نيست ، حتما براى زوال هم نيازمند ماده‌اى كه حامل قوّهء زوال آن باشد ، نيست و اگر براى حدوث ، نياز به ماده‌اى دارد كه حامل قوّهء حدوث آن باشد ، براى زوال نيز چنين است .\r\nپس همان ماده‌اى كه حامل قوّهء حدوث نفس است ، حامل قوّهء زوال آن نيز هست .\r\nبنابراين ، نفس مانند صور و اعراض جسم ، در معرض حدوث و زوال است و از اين لحاظ ، تافتهء جدابافته‌اى نيست .\r\nاين نقد نيز از نظر سستى و بىاعتبارى همانند نقد پيشين است . چيزهايى در حدوث و زوال نيازمند مادّهء حامل قوّهء حدوث و زوالند كه حالّ در ماده باشند .\r\nاعراض و صور ، داراى ماده و حالّ در ماده‌اند و البته در مادّهء بالمعنى الاعم كه هم شامل موضوع اعراض و هم شامل مادّهء صور مىشود ؛ ولى نبايد از اين حقيقت غافل بود كه نفوس حالّ در ماده نيستند ؛ يعنى حلول در مادّهء بالمعنى الاعم ندارند ، نه هم‌چون اعراض ، حلول در جسم كرده‌اند و نه هم‌چون صور ، حلول در ماده . آنها متعلّق مىخواهند ، يعنى تعلّق آنها به جسم - يا بدن - تعلّق تدبيرى است و فرقى مهم است ميان تعلّق تدبيرى و تعلّق حلولى .\r\nالبته مىتوان مادّهء بالمعنى الاعم را به معناى موضوع اعراض و هيولاى صور و متعلّق نفوس دانست ؛ چنان‌كه احيانا گفته شده است « 1 » ، ولى نبايد اين تعميم معناى ماده\r\n\r\n\r\n","description":"","footnote":"\r\n( 1 ) . صنع و ابداع ، شرح نمط پنجم ، ص 166 .\r\n","page_name":" 107 ","page_number":107},
  {"content":"\r\n\r\nموجب اشتباه شود . ما به الاشتراك اعراض و صور ، حلول است ؛ ولى نفوس با آنها در حلول ، مشترك نيست ، بلكه تنها در تعلّق ، اشتراك دارند . تعلّق ، اعم است از تعلّق حلولى و تعلّق تدبيرى .\r\nدر حقيقت ، مادّهء بالمعنى الاعم ، حامل قوّه‌اى است براى حلول صورت و حلول عرض و تعلّق نفس . بدن با داشتن قوّه و استعداد به مرحله‌اى مىرسد كه براى تعلّق تدبيرى نفس آماده مىشود ، نه اين‌كه نفس در آن حلول كند .\r\nبدن به منزلهء مركب نفس است . اين مركب ، زمانى مىتواند مركب بالفعل باشد كه برخى از قواى آن به فعليّت برسد . همان‌طورى كه مركّب زمانى مىتواند مركّب بالفعل باشد كه قواى آن به فعليّت برسد و حدوث فعليّت آن قوا ، به معناى حدوث ذات راكب نيست ، بلكه به معناى حدوث و صف راكب بودن است و مستلزم اين نيست كه راكب در مركب حادث شود ، در اين‌جا هم بدن زمانى مىتواند براى نفس ، مركب و وسيلهء تعلّق تدبيرى باشد ، كه برخى از قواى آن به فعليّت برسد . حدوث فعليّت اين قوا ، به معناى حدوث ذات نفس نيست ، بلكه به معناى حدوث وصف نفسيّت نفس است و به همين لحاظ است كه گفته‌اند : نفس جسمانيّة الحدوث و روحانيّة البقاست ؛ يعنى روحانيّت نفس نه حادث و نه زايل است ؛ بلكه نفسانيّت آن است كه با حدوث برخى از خواصّ بدن ، حادث مىشود ، آن هم نه در خود بدن و نه به نحو حلول ، بلكه به نحو تعلّق تدبيرى كه آن هم رمزى از رموز و سرّى از اسرار است و به گونه‌اى است كه نه مىتوان گفت : نفس در بدن است نه مىتوان گفت : خارج از بدن است .\r\nدر مقام تمثيل مىتوانيم بگوييم : صورتى كه در آيينه ديده مىشود ، نه داخل در آيينه است و نه خارج از آن . دربارهء خداوند هم نه مىتوانيم بگوييم : داخل در جهان است و نه خارج از جهان . مثال صورت آيينه ، تنها براى تقريب ذهن و گذر از امور محسوس به غيرمحسوس است . و گرنه بايد دربارهء خداوند گفت :\r\n اى برون از وهم و قال و قيل من * خاك بر فرق من و تمثيل من \r\n\r\n","description":"","footnote":"","page_name":" 108 ","page_number":108},
  {"content":"\r\n\r\n\r\nخود را بيازماييد\r\n1 . شيخ الرئيس در مقام استنتاج از چهار فصل گذشته چه گفت ؟\r\n2 . اصل يعنى چه ؟ چه موجوداتى اصلند ؟ آيا اصل الاصول هم داريم ؟\r\n3 . فرق ميان تعلّق تدبيرى و تعلّق حلولى چيست ؟ نفوس چگونه تعلّقى به بدن دارند ؟\r\n4 . اشياى فسادپذير ، چند چهره دارند ؟ آيا بسيطند يا مركّب ؟\r\n5 . چرا و چگونه شيخ الرئيس از اصل بودن نفس تنزّل كرد ؟\r\n6 . چرا شيخ الرئيس در مقام تنزّل از اصل بودن نفس ، تنها به مثال هيولا و صورت اكتفا كرده است ؟\r\n7 . آيا اگر - مثلا - هيولاى نفس ، اصل و باقى باشد ، بقاى نفس كه مورد نظر شيخ الرئيس است ، تأمين مىشود ؟ چگونه ؟\r\n8 . نفس باقى چگونه و به چه چيزهايى پس از موت ، معذّب يا متنعّم مىشود ؟\r\n9 . چرا با اين‌كه اعراض و صور ، بسيطند ، فساد مىپذيرند ؟\r\n10 . چرا زوال بدن موجب زوال نفس نيست ؟ اگر نفس به بقاى بدن باقى نيست ، به چه چيز باقى است و چرا ؟\r\n11 . فساد يك شىء به چه امورى وابسته است ؟ هر سه امر مذكور در متن را توضيح دهيد .\r\n12 . آيا هرچه جنس و فصل دارد ، صورت و ماده دارد ؟\r\n13 . چه فرقى است ميان جنس ، فصل ، ماده و صورت ؟\r\n14 . آيا ذات نفس حادث است يا نفسانيّت نفس ؟\r\n15 . وجه اشتراك نفس با اعراض و صور در تعلّق حلولى است يا در تعلّق محض ؟\r\n\r\n","description":"","footnote":"","page_name":" 109 ","page_number":109},
  {"content":"\r\n . \r\n","description":"","footnote":"","page_name":" 110 ","page_number":110},
  {"content":"\r\n\r\n\r\nبخش دوم : اتحاد عاقل و معقول\r\n( مشتمل بر شش فصل است )\r\n\r\n","description":"","footnote":"","page_name":" 111 ","page_number":111},
  {"content":"\r\n . \r\n","description":"","footnote":"","page_name":" 112 ","page_number":112},
  {"content":"\r\n\r\n\r\nفصل هفتم بطلان اتحاد عاقل با معقول خود\r\nوهم و تنبيه إنّ قوما من المتصدّرين يقع عندهم أنّ الجوهر العاقل إذا عقل صورة عقليّة ، صار هو هي « 1 » .\r\nفلنفرض الجوهر العاقل عقل « ألف » و كان هو على قولهم بعينه المعقول « 2 » من « ألف » ، فهل هو حينئذ كما كان عند ما لم يعقل « ألف » أو بطل منه ذلك ؟\r\nفإن كان كما كان ، فسواء عقل « ألف » أو لم يعقلها « 3 » و إن كان بطل منه ذلك ، أبطل « 4 » على أنّه حال له ، أو على أنّه ذاته ؟\r\nفإن كان على أنّه حال له و الذّات باقية « 5 » ، فهو كسائر الاستحالات « 6 » ليس هو على ما يقولون .\r\n\r\n\r\n","description":"","footnote":"\r\n( 1 ) . درست اين است كه گفته شود : « صار هو إيّاها » ؛ چرا كه خبر « صار » بايد منصوب باشد و اين كلام شيخ بر خلاف قياس است . جملهء « أنّ الجوهر . . . صار هو هى » فاعل « يقع » است .\r\n( 2 ) . « المعقول » خبر « كان » است و اسم آن ، ضمير بارز « هو » است .\r\n( 3 ) . قياس اين است كه گفته شود : « سواء أعقل « ألف » أم لم يعقلها » مانند  سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ  ( بقره ( 2 ) ، آيهء 6 ) .\r\n( 4 ) . « أبطل » جواب شرط است و قياس اين است كه با « فاء » آورده شود .\r\n( 5 ) . جملهء « و الذّات باقية » حاليّه است .\r\n( 6 ) . جملهء « فهو كسائر الاستحالات » جواب شرط و جملهء « ليس . . . يقولون » حاليّه است . ممكن است خبر دوم براى « هو » باشد .\r\n","page_name":" 113 ","page_number":113},
  {"content":"\r\n\r\nو إن كان « 1 » على أنّه ذاته فقد بطل ذاته ، و حدث شيىء آخر « 2 » ليس أنّه صار هو شيئا آخر .\r\nعلى أنّك « 3 » إذا تأمّلت هذا أيضا ، علمت أنّه يقتضي هيولى مشتركة ، و تجدّد مركّب لا بسيط .\r\nترجمه\r\n\r\nوهم و تنبيه\r\nگروهى از متقدّمان بر اين باورند كه جوهر عاقل ، هرگاه صورتى عقلى ادراك كند ، همان مىشود . « 4 »\r\nفرض كنيم جوهر عاقل ، « الف » را تعقّل كند . به گفتهء آنان ، عاقل همان صورت معقول « الف » است . « 5 »\r\nآيا جوهر عاقل ، به هنگام تعقّل « الف » ، همان است كه پيشتر بوده ، يا آن‌كه آن‌چه قبلا بوده ، باطل شده است ؟ « 6 »\r\nاگر همان است كه بوده ، حال او يك‌سان است ؛ چه « الف » را تعقّل كرده باشد و چه نكرده باشد « 7 » و اگر آن‌چه پيش‌تر بوده ، باطل شده است ( از دو حال بيرون نيست ) . آيا آن‌چه باطل شده ، حال اوست يا ذات او ؟\r\nاگر حال او باطل شده و ذات او باقى است ، همانند ديگر استحاله‌هاست و آن‌گونه\r\n\r\n\r\n","description":"","footnote":"\r\n( 1 ) . ضمير مستتر « كان » و ديگر ضميرهاى مشابه ، به « الجوهر العاقل » برمىگردد .\r\n( 2 ) . جملهء « فقد بطل . . . آخر » جواب شرط و جملهء « ليس . . . آخر » حاليّه است .\r\n( 3 ) . ممكن است تقدير جمله چنين باشد : « أضف عليه أنّك . . . » يعنى از باب حذف و ايصال است .\r\n( 4 ) . اين‌كه جوهر عاقل ، همان مىشود ، مبهم است ؛ چرا كه روشن نيست وجود جوهر عاقل با وجود جوهر معقول يكى مىشود كه ممكن است يا ماهيّت عاقل با ماهيّت معقول يكى مىشود كه ممتنع است .\r\n( 5 ) . در اين فرض ، ابهام بر طرف نشده است .\r\n( 6 ) . يا جوهر عاقل با تعقّل « الف » باطل مىشود يا نمىشود .\r\n( 7 ) . اگر باطل نمىشود ، قرار گرفتن عاقل در كنار معقول ، همانند قرار گرفتن حجر در جنب انسان است .\r\n","page_name":" 114 ","page_number":114},
  {"content":"\r\n\r\nكه مىگويند ، نيست . « 1 »\r\nو اگر ذات او باطل شده است ، چيزى - كه همان ذات است - باطل شده و چيز ديگرى حادث شده ، نه اين‌كه او چيز ديگرى شده باشد . « 2 »\r\nبه‌علاوه ، اگر تأمّل كنى ، مىدانى كه اين ، مقتضى يك هيولاى مشترك و پديد آمدن مركّب است ، نه بسيط . « 3 »\r\n\r\nشرح و تفسير\r\nتا اين‌جا طى شش فصل ، دو مسئله مهم روشن شد :\r\nمسئلهء اوّل ، بقاى نفس پس از مرگ است . اين مسئله در فصل اوّل و فصل ششم به دو دليل اثبات شد : يكى عدم انطباع نفس در بدن و بقاى آن به علت فاعلى و ديگرى بساطت نفس .\r\nمسئلهء دوم ، بىنيازى نفس از ماده در ادراك‌هاى عقلى است . اين مسئله طى فصل‌هاى دوم ، سوم ، چهارم و پنجم تقرير و در هر فصلى يك استدلال براى آن آورده شد .\r\nاكنون لازم است اين مطلب روشن شود كه رابطهء نفس با ادراك‌ها و صورت‌هاى عقلى چگونه است ؟ آيا به نحو اتحاد است يا به نحو ارتسام ؟ آيا نفس همان ادراك‌هاى عقلى مىشود يا همان است كه بوده و صورت‌هاى عقلى در آن مرتسم\r\n\r\n\r\n","description":"","footnote":"\r\n( 1 ) . اگر تنها حال او باطل شده و حال ديگرى پديد آمده است ، اتحادى ميان عاقل و معقول صورت نگرفته است و بايد نامش را ارتسام گذاشت . ولى پرسش اين است كه چه مانعى دارد كه با ارتسام صورت معقول در عاقل ، مغايرت ما هوى و اتحاد وجودى در ميان آنها پديد آيد .\r\n( 2 ) . اين‌كه ذاتى معدوم و ذاتى موجود شود ، مصداق كون و فساد است و ميان كائن و فاسد ، هيولاى مشترك لازم است .\r\n( 3 ) . نفس به منزلهء صورت براى بدن است و هم‌چون ديگر صورت‌هاى جوهرى است كه مركّب از هيولا و صورت نيستند .\r\n","page_name":" 115 ","page_number":115},
  {"content":"\r\n\r\nمىگردد ؟ در فرض اوّل ، مغايرت آنها مفهومى و وحدت آنها مصداقى است و در فرض دوم ، هم به لحاظ مفهوم و هم به لحاظ مصداق ، مغاير يك‌ديگرند .\r\nشيخ الرئيس اين مسئله را طى شش فصل - از فصل هفتم تا دوازدهم - بيان كرده است .\r\n\r\nتاريخچهء مسئله و دليل آن\r\nبه فرمايش خواجهء طوسى ، مسئله اتحاد عاقل و معقول ، پس از ارسطو در ميان مشّاييان اشتهار يافته « 1 » و چنان‌كه شيخ الرئيس در فصل دهم اشاره كرده است ، پرچمدار نظريّهء اتحاد عاقل و معقول فرفوريوس « 2 » بوده كه خود به تصنيف كتابى مستقل در اين‌باره پرداخته و مورد توجه پيروان حكمت مشّا قرار گرفته و همواره ستايشگر آن بوده‌اند .\r\nشيخ الرئيس كتاب مبدأ و معاد را بر مذاقّ مشّاييان نگاشته و در آن‌جا در فصلى دربارهء اين‌كه واجب الوجود ، عقل ، عاقل و معقول است ، سخن گفته و استدلال مشّاييان را تقرير كرده و با آنها مخالفت نكرده است ؛ ولى در كتاب اشارات - كه گويا آخرين كتاب اوست و در آن ، نظريّات ويژهء خود را آورده است - بىآن‌كه به استدلال ايشان توجهى كند ، به ابطال نظريّهء آنها پرداخته و گاهى تعبيرهايى بر قلمش جارى شده كه با شأن و مقام او سازگار نيست .\r\nاستدلال مشّاييان ، مطابق آن‌چه در كتاب مبدأ و معاد شيخ الرئيس آمده ، « 3 » چنين است :\r\n\r\n\r\n","description":"","footnote":"\r\n( 1 ) . ر . ك : شرح خواجه بر همين فصل ( شرحى الاشارات ، ج 2 ، ص 66 ) .\r\n( 2 ) . دربارهء فرفوريوس و شخصيّت تاريخى او در فصل دهم سخن خواهيم گفت .\r\n( 3 ) . كتاب مبدأ و معاد ، نتيجهء دو علم مهم ما بعد الطّبيعه و طبيعيّات است ؛ چرا كه اوّلى انسان را با مبدء المبادى و انتساب سلسلهء طولى و عرضى موجودات به او و دومى با بقاى نفس و معاد آشنا مىسازد .\r\n","page_name":" 116 ","page_number":116},
  {"content":"\r\n\r\nهرگاه عقل بالقوّه ، صورت مجرّد و معقولى را تعقّل كند ، عقل بالفعل مىشود . نه اين‌كه هم‌چون صورت و مادّهء اجسام ، از يك‌ديگر منفصل و تركيب آنها تركيب انضمامى باشد ؛ بلكه تركيب آنها اتحادى است .\r\nاگر عقل بالقوّه از راه تركيب اتحادى با صورت معقول ، عقل بالفعل نشود ، اين پرسش پيش مىآيد كه عقل بالفعل كدام است ؟ همين صورت معقول يا عقل بالقوّه - كه تعقّل كرده - يا هر دو ؟\r\nبديهى است كه خود صورت ، عقل بالفعل نيست ؛ چه در اين صورت ، عقل بالقوّه هم‌چنان عقل بالقوّه است ؛ بلكه عقل بالقوّه هم نيست ؛ چرا كه عقل بالقوّه آن است كه شأنيّت عقل بالفعل شدن دارد .\r\nعقل بالقوّه هم ، نمىتواند عقل بالفعل باشد .\r\nباقى مىماند اين‌كه هر دو عقل بالفعل باشند . در اين صورت ، دو شىء منفصل از يك‌ديگر ، با تركيب انضمامى ، عقل بالفعل شده‌اند و ناگزير بايد عاقل ، صورت معقول را با صورت ديگرى تعقّل كند و اين مستلزم تسلسل است . « 1 »\r\n\r\nاقسام اتحاد عاقل و معقول\r\nاتحاد عاقل و معقول با يك نگاه ابتدايى به دو قسم تقسيم مىشود : يك قسم آن ضرورى و حتمى است و هيچ‌گونه اختلافى در آن نيست . قسم ديگر آن - كه خود مىتواند داراى اقسامى باشد - مورد بحث و اختلاف است :\r\n\r\n\r\n","description":"","footnote":"\r\nبر طبق تعهّد شيخ الرئيس كتاب مبدأ و معاد ، عهده‌دار بيان حقايقى است كه به‌طور پراكنده و مغلق از گذشتگان به يادگار مانده است . ( ر . ك : مبدأ و معاد ، ص 1 ، مقدمه ) .\r\n( 1 ) . ر . ك : مبدأ و معاد ، مقالهء 1 ، فصل 7 ، ص 6 - 10 .\r\nاز آن‌جا كه شيخ الرئيس در پايان فصل مىگويد : « و لهذا براهين مغفولة تركناها و اعتمدنا الأظهر منها » معلوم مىشود كه خود به اتحاد عاقل و معقول معتقد بوده است . نه اين‌كه طبق ادّعاى خواجه ( شرحى الاشارات ، ج 2 ، ص 66 ) ، مبدأ و معاد را بر مذاقّ حكماى مشّا نوشته است .\r\n","page_name":" 117 ","page_number":117},
  {"content":"\r\n\r\n1 . هرگاه عاقل ، مدرك ذات خويش باشد ، دوگانگى عاقل و معقول ، به اعتبار است ؛ يعنى ادراك‌كنندهء ذات ، به لحاظ اين‌كه خود را ادراك مىكند ، عاقل و به لحاظ اين‌كه ادراك شده است ، معقول است . در اين قسم ، عقل و عاقل و معقول ، به حسب مصداق ، يكى و به حسب مفهوم ، مغاير يك‌ديگرند .\r\n2 . هرگاه عاقل ، مدرك چيزهاى ديگرى غير از ذات خود باشد ، محتمل است كه باز هم مغايرت آنها مفهومى و وحدت آنها مصداقى و اين هم يكىديگر از مظاهر اتحاد عاقل و معقول باشد و محتمل است همان‌گونه كه به حسب مفهوم ، مغاير يك‌ديگرند ، به حسب مصداق نيز مغاير يك‌ديگر باشند و در اين قسم ، اتحاد عاقل و معقول تحقّق نيابد .\r\nشيخ الرئيس اين قسم را محال شمرده و در اين فصل بر محال بودن آن استدلال كرده است .\r\nبنابراين ، برخى اتحاد عاقل و معقول را در هر دو صورت پذيرفته و برخى - هم‌چون شيخ الرئيس - قائل به تفصيلند .\r\nبايد توجه داشت كه صورت دوم هم محتملاتى دارد كه برخى از آنها ممتنع و برخى ممكن است و چه بسا قائلان به اتحاد ، به صورت‌هاى ممكن و قائلان به امتناع به صورت‌هاى ممتنع نظر دارند .\r\nصدر المتألّهين مىگويد :\r\nاتحاد ، سه گونه قابل تصوّر است : نخست اين‌كه وجود دو چيز ، يك وجود شود . دربارهء محال بودن اين فرض ، شكّى نيست . همان‌گونه كه شيخ الرئيس دربارهء دلايل نفى اتحاد گفته است . دوم اين‌كه مفهومى از مفهوم‌ها يا ماهيّتى از ماهيّت‌ها با مفهوم يا ماهيّت ديگرى يكى شوند ؛ به گونه‌اى كه به حمل اوّلى ذاتى بر يك‌ديگر حمل شوند . اين نيز بدون شك محال است ؛ چرا كه هر معنايى از حيث اين‌كه آن معناست ، غير از ديگرى است ؛ براى نمونه ، محال است كه مفهوم عاقل عين مفهوم معقول شود ؛ ولى ممكن است\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nكه يك وجود واحد بسيط ، هم مصداق عاقل و هم مصداق معقول باشد . . . سوم اين‌كه موجودى مصداقى ، مفهومى عقلى يا ماهيّتى كلى شود ؛ حال‌آن‌كه پيش‌تر چنين نبوده و اين به دليل تكامل وجودى اوست . اين فرض محال نيست ، بلكه واقعيّت دارد ؛ زيرا همهء معانى معقولى كه به‌طور پراكنده در جماد ، نبات و حيوان موجود است ، در انسان واحد به صورت اجتماع موجود است . « 1 »\r\nكسانىكه اتحاد عاقل و معقول را به‌طور مطلق پذيرفته‌اند ، بايد به اتحاد معقول‌ها نيز ملتزم شوند . براى همين است كه شيخ الرئيس در اين فصل به ابطال اتحاد نفس با معقول خود پرداخته و در فصل بعد ، اتحاد معقول‌ها با يك‌ديگر را ابطال كرده است .\r\nاز آن‌جا كه قائلان به اتحاد عاقل و معقول ، نفس را به دليل دريافت معقول‌ها با عقل فعّال نيز متّحد مىشمارند ، ناگزيرند كه به اتحاد نفس با همهء معقول‌هاى عقل فعّال و يا به تقسيم‌پذيرى عقل فعّال نيز ملتزم شوند و اين هم يكى از دو محذورى است كه شيخ الرئيس در دو فصل بعد - يعنى فصل نهم - به ابطال آن پرداخته است .\r\n\r\nبطلان اتحاد نفس با معقول‌هاى خود\r\nشيخ الرئيس مىگويد :\r\nإنّ قوما من المتصدّرين ، يقع عندهم أنّ الجوهر العاقل إذا عقل صورة عقليّة صار هو هي ؛\r\nگروهى از پيشينيان بر اين باورند كه گوهر عاقل ، هرگاه صورت عقليه‌اى را ادراك كند ، همان مىشود .\r\nاو براى ابطال نظريّهء پيشينيان فرض كرده است كه گوهر عاقل ، « الف » را تعقّل كند .\r\nاو مىگويد :\r\n\r\n\r\n","description":"","footnote":"\r\n( 1 ) . الحكمة المتعاليه فى الاسفار العقليّة الاربعه ، ج 3 ، ص 325 - 326 .\r\n","page_name":" 119 ","page_number":119},
  {"content":"\r\n\r\nفلنفرض الجوهر العاقل عقل « ألف » ، فكان هو على قولهم بعينه المعقول من « ألف » ؛\r\nفرض كنيم كه گوهر عاقل ، « الف » را تعقّل كند . برطبق قول آنها ، عاقل همان صورت معقول « الف » است .\r\nهرگاه نفس ، چيزى را كه « الف » مىناميم ، ادراك كند و با آن اتحاد يابد ، از دو حال بيرون نيست . او دربارهء اين دو حالت مىگويد :\r\nفهل هو حينئذ كما كان عند ما لم يعقل « ألف » أو بطل منه ذلك ؛\r\nآيا گوهر عاقل به هنگام تعقّل « الف » ، همان است كه پيش‌تر بوده يا آن‌كه آن‌چه پيش‌تر بوده ، باطل شده است ؟\r\n1 . نفس كه گوهرى عاقل است ، هستى خود را دارد و تمام ويژگىهاى آن محفوظ است ؛ به جز اين‌كه صورت « الف » بر آن افزوده شده است .\r\nدر اين حالت ، نفس با معقول خود يكى نشده و اتحاد عاقل و معقول تحقّق نيافته است .\r\nشيخ الرئيس در اين‌باره مىگويد :\r\nفإن كان كما كان ، فسواء عقل « ألف » أو لم يعقلها ؛\r\nاگر همان است كه بوده ، حال او يك‌سان است ؛ چه « الف » را تعقّل كرده باشد ، چه « الف » را تعقّل نكرده باشد .\r\nدر اين فرض ، هستى عاقل ، پس از آن‌كه معقولى را تعقّل كرده است ، با تمام ويژگىهايش باقى است و اكنون همان است كه بوده و « كان كما كان » . بنابراين ، بود و نبود « الف » ، به لحاظ بقاى ويژگى ، يك‌سان است و تغييرى در وجود و ماهيّت آن ، پديد نيامده است .\r\nكدام عاقل ، به خود اجازه مىدهد كه بر چنين فرضى نام اتحاد عاقل و معقول بگذارد ؟\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nاگر با دقّت بيشترى به اين فرض بنگريم و تفاوت جوهرى آن‌را با فرض‌هاى بعد ، در نظر آوريم ، بايد بگوييم : در اين حالت ، قرار گرفتن معقول در كنار عاقل و تعقّل آن « كالحجر فى جنب الإنسان » است . آيا اگر سنگى در كنار انسانى قرار داده شود ، در وجود يا ماهيّت انسان تغييرى پديد مىآيد و آيا مىتوان گفت : انسان با سنگ ، متحد شده است ؟\r\n2 . نفس كه جوهرى عاقل است ، هستى خود را از دست داده و ويژگىهاى آن به همراه زوال هستى آن ، زايل شده است . اين هم به فرمايش شيخ الرئيس دو فرض دارد :\r\nو إن كان بطل منه ذلك ، أبطل على أنّه حال له ، أو على أنّه ذاته ؛\r\nو اگر آن‌چه پيش‌تر بوده ، باطل شده است ، آيا حال او باطل شده ، يا ذات او ؟\r\nالف ) حالى از احوال آن باطل شده ، نه خود آن . در اين صورت ، عاقل و معقول متّحد نشده‌اند ؛ بلكه نوعى دگرگونى و تغيير حال ، تحقق يافته است ؛ مانند رسيده شدن سيب كال يا شيرين شدن غوره و . . .\r\nاين فرض با فرض پيش ، تفاوت آشكار دارد و اگر نام آن‌را ارتسام نهيم ، بسيار به جا است .\r\nاين ، نه مانند قرار دادن سنگ در كنار انسان است و نه مانند مغايرت مفهومى و يگانگى مصداقى است . او دراين‌باره فرمود :\r\nفإن كان على أنّه حال له و الذّات باقية ، فهو كسائر الاستحالات ، ليس هو على ما يقولون ؛\r\nاگر حال او باطل شده و ذات او باقى است ، همانند ديگر استحاله‌ها است و آن‌گونه كه مىگويند ، نيست .\r\nب ) عاقل ، معدوم شده و به واسطهء تعقّل ، شىء ديگر پديد آمده است .\r\nدر اين صورت نيز اتحاد عاقل و معقول ، محقق نشده است ؛ بلكه چيزى معدوم و\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nچيزى موجود شده و مانند كون و فساد و تغيّر دفعى است .\r\nبنابراين ، بايد ميان فاسد و كاين ، هيولاى مشتركى باشد كه صورتى را از دست بدهد و صورتى را بپذيرد ؛ مانند اين‌كه آب ؛ بخار يا بخار ، آب شود .\r\nاگر اتحاد عاقل و معقول ، به اين معنا باشد ، بايد عاقل ، مركّب از صورت و ماده باشد و اين ، خلاف فرض است ؛ چرا كه نفس بسيط است و مركّب از صورت و ماده نيست .\r\nشيخ الرئيس در اين باره فرمود :\r\nو إن كان على أنّه ذاته ، فقد بطل ذاته ، و حدث شيء آخر ليس أنّه صار هو شيئا آخر ؛\r\nو اگر ذات او باطل شده است ، چيزى - كه همان ذات است - باطل شده و چيزى ديگر حادث شده است . نه اين‌كه او چيزى ديگر شده است .\r\nهمان‌گونه كه اشاره شد ، بهترين مثال براى اين فرض ، همان آب شدن بخار يا بخار شدن آب است . اين مثال ، از مصداق‌هاى صيرورت يا شدن است ، نه از مصداق‌هاى اتحاد . هرگز آب و بخار با يك‌ديگر اتحاد مصداقى و مغايرت مفهومى پيدا نمىكنند ، بلكه هم به لحاظ مفهوم و هم به لحاظ مصداق ، با يك‌ديگر مغايرت دارند و در اين گونه موارد ، اگر هيولاى مشتركى ميان كائن و فاسد نباشد ، صيرورت و شدنى ، امكان تحقّق ندارد . براى همين است كه كائن و فاسد ، هر دو مركّب از هيولا و صورتند و چون شيئيّت شىء به صورت است ، نه آب ، بخار و نه بخار ، آب است . تنها ما به الاشتراك آنها هيولاست كه به همراه صورت آب ، آب بالفعل و بخار بالقوّه و به همراه صورت بخار ، بخار بالفعل و آب بالقوّه است . اين هيولاست كه در آن واحد هم حامل صورت آب يا بخار و هم حامل قوّهء ديگرى است و براى همين است كه فيلسوفان ، هيولا را به دو معنا به كار مىبرند : يكى به معناى حامل صورت و ديگرى به معناى حامل قوّه و صد البته كه اين دو با هم قابل جمعند .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nشيخ الرئيس در پايان بحث به نكتهء تركّب اشياى حادث و كائن از ماده و صورت و بساطت نفس اشاره كرد و چنين فرمود :\r\nعلى أنّك إذا تأمّلت هذا أيضا ، علمت أنّه يقتضي هيولى مشتركة و تجدّد مركّب لا بسيط ؛\r\nوانگهى اگر در اين‌باره نيز تأمّل كنى ، خواهى دانست كه اين ، مقتضى يك هيولاى مشترك و پديد آمدن يك شىء مركّب است ، نه يك شىء بسيط .\r\n\r\nنقد و بررسى\r\nاگر مراد قائلان به اتحاد عاقل و معقول اين است كه دو وجود يا دو مفهوم يا دو ماهيّت ، يك وجود يا يك مفهوم يا يك ماهيّت شوند ، بىشك نظريهء آنها باطل است و بايد به كسانى حق داد كه اتحاد عاقل و معقول - بلكه اتحاد هر دو چيزى - را باطل و محال مىشمارند .\r\nو اگر مقصود اين باشد كه يك وجود بسيط هم مصداق عاقل و هم مصداق معقول باشد ، به‌گونه‌اى كه هر دو معنا از آن قابل انتزاع باشد ، چه مانعى دارد ؟ چنين تغاير و تكثّرى موجب تغاير و تكثّر جهات وجودى نخواهد شد ؛ چرا كه محور همهء اين جهات مفهومى ، همان وجود واحد بسيطى است كه اصل در تحقّق و تشخّص و منشأ انتزاع همهء مفاهيم است .\r\nوانگهى اگر موجود بالقوّه و مستعدّى در مسير تكامل باشد ، به مرحله‌اى مىرسد كه مصداق مفاهيم و ماهيّاتى مىشود كه پيش‌تر نبوده است . مگر نفس انسان در مسير استكمال نيست ؟ چه مانعى دارد همان‌گونه كه تخم‌مرغ در مسير تكامل ، جوجه مىشود و ماده با صورت جديد ، اتحاد وجودى پيدا مىكند ، نفس نيز در مسير تكامل ، معقول شود و عاقل و معقول با يك‌ديگر اتحاد وجودى پيدا كنند ؟\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nبه گفته صدر المتألّهين جاى شگفتى است كه شيخ الرئيس چگونه مىپذيرد كه نفس آدمى با طى مراحلى از احساس و تخيّل و تعقّل ، هرگز مصداق حمل يكى از آنها به حسب ذات خود نمىشود و همواره همان است كه بوده ، بلكه نفس كودك با نفس يك انسان فرهيخته و نفوس انسان‌هاى عادّى و انبيا ، اوليا و حكما ، به حسب ذات هيچ تفاوتى با يك‌ديگر ندارند . تنها به حسب برخى از عوارض زايد و مفارق با يك‌ديگر ، تفاوت دارند . « 1 »\r\n\r\n\r\n","description":"","footnote":"\r\n( 1 ) . ر . ك : الحكمة المتعاليه فى الاسفار العقلية الاربعه ، ج 3 ، ص 327 - 328 .\r\n","page_name":" 124 ","page_number":124},
  {"content":"\r\n\r\n\r\nخود را بيازماييد\r\n1 . تاكنون طى شش فصل گذشته ، چند مسئله مورد بحث قرار گرفته و براى هركدام چند استدلال ذكر شده است ؟\r\n2 . استدلال‌هاى هر مسئله را در ذهن خود مرور كنيد .\r\n3 . تاريخچهء اتحاد عاقل و معقول را ذكر كنيد .\r\n4 . فرق كتاب مبدأ و معاد شيخ با كتاب اشارات چيست ؟\r\n5 . صورت‌ها و احتمال‌هاى اتحاد عاقل و معقول را ذكر كنيد و بگوييد : كدام صورت ، مورد اتّفاق‌نظر و كدام صورت ، مورد اختلاف است ؟\r\n6 . آيا مىتوان وجه جمعى ميان طرفداران امكان اتحاد عاقل و معقول و طرفداران عدم امكان آن به دست آورد ؟\r\n7 . استدلال مشّاييان بر اتحاد عاقل و معقول را مطابق آن‌چه در كتاب مبدأ و معاد شيخ آمده ، تقرير كنيد .\r\n8 . شيخ الرئيس در كدام فصل ، اتحاد نفس را با معقول‌هاى خود ابطال كرده است ؟\r\n9 . شيخ الرئيس در كدام فصل ، اتحاد معقول‌ها را با يك‌ديگر ابطال كرده است ؟\r\n10 . شيخ الرئيس در كدام فصل ، اتحاد نفس را با عقل فعّال ابطال كرده است ؟\r\n11 . چرا اگر نفس پس از تعقّل « الف » هيچ تغييرى نكند ، اتحاد عاقل و معقول ، محقّق نيست و چه نامى براى آن مناسب است ؟\r\n12 . چرا اگر تعقّل « الف » موجب تغيير حالى از حالات نفس باشد ، اتحاد عاقل و معقول ، محقّق نيست و چه نامى براى آن ، مناسب است ؟\r\n13 . چرا اگر تعقّل « الف » موجب تغيير ذات نفس شود ، نام آن ، كون و فساد و مستلزم تركّب نفس از هيولا و صورت است ؟\r\n14 . استدلال شيخ الرئيس بر چه صورتى از صور اتحاد عاقل و معقول ، قابل انطباق است ؟\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n\r\nفصل هشتم اتحاد معقول‌ها با يك‌ديگر\r\nزيادة تنبيه و أيضا « 1 » إذا عقل « ألف » ثمّ عقل « ب » أيكون كما كان عند ما عقل « ألف » ، حتّى يكون سواء « 2 » عقل « ب » أم لم يعقلها ، أو يصير شيئا آخر ؟ « 3 » و يلزم « 4 » منه ما تقدّم ذكره .\r\nترجمه\r\n\r\nافزونى تنبيه\r\n« 5 » و نيز هرگاه جوهر عاقل ، « الف » را تعقّل كند ، سپس « ب » را تعقّل كند ، آيا هنگام تعقّل « ب » همان است كه هنگام تعقّل « الف » بوده ، تا تعقّل و عدم تعقّل « ب » برايش يك‌سان باشد ، يا به هنگام تعقّل « ب » چيز ديگرى مىشود ؟ « 6 »\r\n\r\n\r\n","description":"","footnote":"\r\n( 1 ) . « أيضا » مفعول مطلق براى فعل محذوف و « إذا » متعلّق به همان فعل محذوف است .\r\n( 2 ) . قياس اين است كه گفته شود : « سواء أعقل « ب » أم لم يعقلها » .\r\n( 3 ) . جملهء « أو يصير شيئا آخر » عطف بر جملهء « أيكون كما كان » است .\r\n( 4 ) . حرف « واو » در « و يلزم » هم‌چون « واو » « و أيضا » در آغاز فصل براى استيناف است .\r\n( 5 ) . باز هم درصدد ابطال اتحاد عاقل و معقول است و چون طريقهء استدلال گونهء ديگرى مطرح مىكند ، نام فصل را افزونى تنبيه - زيادة تنبيه - قرار داده است .\r\n( 6 ) . فرض اين است كه جوهر عاقل با تعقّل « الف » ، « الف » مىشود . از اين‌رو ، پرسشى مطرح مىشود كه آيا پس از تعقّل « ب » تغييرى در آن ، پديد مىآيد يا پديد نمىآيد ؟\r\n","page_name":" 126 ","page_number":126},
  {"content":"\r\n\r\nو - ناگزير - همان اشكالى كه پيش‌تر بيان شد ، لازم مىآيد . « 1 »\r\n\r\nشرح و تفسير\r\nاز آن‌جا كه لازمهء اتحاد گوهر عاقل با معقول خود ، اتحاد معقول‌ها با يك‌ديگر است ، در اين فصل به بررسى محذور اتحاد آنها با يك‌ديگر پرداخته و براى همين است كه نام اين فصل را « زيادة تنبيه » قرار داده است .\r\nعلت اين‌كه از اتحاد عاقل با معقول خود ، اتحاد معقول‌ها با يك‌ديگر لازم مىآيد ، اين است : همان‌گونه كه در قياس مساوات گفته مىشود : مساوى مساوى ، مساوى است ، در اين‌جا نيز گفته مىشود : متّحد متّحد ، متّحد است .\r\nهرگاه اتحاد معقول‌ها با يك‌ديگر ، مستلزم محذور باشد ، اتحاد عاقل با معقول خود نيز مستلزم محذور است .\r\nاز آن‌جا كه از نظر شيخ الرئيس بطلان اتحاد عاقل و معقول و اتحاد معقول‌ها و اتحاد نفس با عقل فعال بديهى يا قريب به بديهى است ، نام فصل‌هاى مربوط به بيان اين سه مسئله را در فصل هفتم ، هشتم و نهم ، تنبيه قرار داده است و صد البته كه اگر منظور ، اتحاد ما هوى اين امور باشد ، بطلان آن بديهى است و اما اگر منظور ، اتحاد وجودى آنها باشد ، نه تنها بطلان آن ، بديهى نيست ، بلكه ممكن است كسى مدّعى شود كه عدم بطلان آن ، بديهى است .\r\nاكنون به بيان محذور اتحاد معقول‌ها با يك‌ديگر - كه لازمهء اتحاد عاقل و معقول است - مىپردازيم .\r\nفرض اين است كه نفس با تعقّل « الف » ، « الف » مىشود . طبعا بايد با تعقّل « ب » نيز « ب » شود .\r\n\r\n\r\n","description":"","footnote":"\r\n( 1 ) . با رجوع به فصل پيش ، اشكال هر دو صورت ، روشن مىشود .\r\n","page_name":" 127 ","page_number":127},
  {"content":"\r\n\r\nاگر با تعقّل « ب » صورت عقلى « الف » باطل گردد ، لازم مىآيد كه ذات نفس در هر تعقّلى متجدّد شود و هربار كه به يك ادراك عقلى جديد مىرسد ، ذات آن نيز ذات جديدى گردد .\r\nبرطبق قاعدهء اتحاد عاقل و معقول ، اگر نفس صورت عقلى درخت را ادراك كند ، درخت مىشود . حال اگر نفس پس از تعقّل درخت ، سنگ را تعقّل كند ، سنگ مىشود و اگر پس از تعقّل سنگ ، پشه را تعقّل كند ، پشه مىشود و همين‌طور . . .\r\nبسيار روشن است كه چنين چيزى قابل پذيرش نيست و از فرط وضوح ، شيخ الرئيس به آن نپرداخته است . پس بايد سراغ فرض ديگرى رفت و آن اين‌كه صورت عقلى « الف » با تعقّل « ب » باطل نگردد . بنابراين ، محذور تجدّد ذات و اين‌كه نفس با تعقّل هر صورتى ، همان شود و ذات پيشين ، معدوم و ذات پسين موجود شود ، لازم نمىآيد .\r\nبا عدم بطلان صورت عقلى « الف » دو احتمال مطرح است :\r\n1 . نفس تنها با صورت عقلى « الف » متّحد شده و با صورت عقلى « ب » متّحد نمىشود .\r\nاين احتمال ، خلاف مذهب قائلان به اتحاد عاقل و معقول است ؛ چرا كه آنها اين قاعده را در مورد اتحاد نفس با همهء معقول‌هاى خود جارى مىدانند ، نه اين‌كه تنها در مورد اتحاد نفس با اولين معقول خود ، جارى بدانند . شيخ الرئيس با جملهء « حتّى يكون سواء عقل « ب » أم لم يعقلها » به اين حال احتمال اشاره كرده است .\r\n2 . نفس نه تنها با صورت عقلى « الف » ، متّحد مىشود ، بلكه با صورت عقلى « ب » و صورت‌هاى عقلى ديگر نيز متّحد مىشود ، بدون اين‌كه با هر تعقّلى ذات آن ، متجدّد گردد .\r\nاين احتمال ، نه مستلزم محذور تجدّد ذات است و نه مستلزم تفصيل و فرق ميان\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nمعقول‌ها است ؛ بلكه مستلزم محذور ديگرى است و آن ، اتحاد معقول‌ها با يك‌ديگر است .\r\nبا توجه به اين‌كه ماهيّات ، خاستگاه كثرت و اختلافند ، روشن مىشود كه اتحاد ماهوى معقول‌ها ، محال و ممتنع است ؛ ولى اگر وجود كه خاستگاه وحدت است ، پاى در ميان نهد ، هم اتحاد معقول‌ها ، مشكلى ندارد و هم اتحاد عاقل و معقول و هم اتحاد عاقل‌ها ، يعنى نفس و عقل فعّال .\r\n* * * اگر بخواهيم بر روال گفتهء شيخ كه مىگويد : « أو يصير شيئا آخر و يلزم منه ما تقدّم ذكره » كه در آن ، اشاره به محذورهاى فصل پيش ( اتحاد عاقل و معقول ) دارد ، مطلب اين فصل را تقرير كنيم ، بايد بگوييم :\r\nبا پديد آمدن تعقّل جديد ، نفس دست‌خوش تغيير حال يا تغيير ذات مىشود .\r\nدر صورت اوّل ، اتحاد عاقل و معقول ، تحقّق نيافته است ، بلكه نوعى از دگرگونى پديد آمده است ؛ چرا كه همان‌گونه كه با ارتسام صورت پيشين نوعى استحاله و دگرگونى در نفس پديد آمد ، با ارتسام صورت پسين نيز استحالهء ديگرى تحقّق مىيابد و البته بهتر اين است كه اين قسم استحاله را استكمال بناميم . همان كارى كه خود شيخ الرئيس كرده و تغيير صفت را استكمال و تغيير ذات را استحاله ناميده است . « 1 »\r\nدر صورت دوم نيز اتحاد عاقل و معقول تحقّق نيافته است ؛ بلكه ذاتى كه عاقل « الف » بود ، فاسد و ذاتى كه عاقل « ب » گرديده ، تكوّن يافته است و اين هم چيزى جز كون و فساد كه مستلزم تركيب از هيولا و صورت و پذيرش يك هيولاى مشترك ، ميان كائن و فاسد است ، نيست .\r\n\r\n\r\n","description":"","footnote":"\r\n( 1 ) . ر . ك : شفا ، « الهيات » ، مقالهء 8 ، فصل 1 .\r\n","page_name":" 129 ","page_number":129},
  {"content":"\r\n\r\nحال اگر كسى از اين محذورها ، غفلت كند و هر سه محذورى « 1 » كه در كلام شيخ الرئيس ياد شده ، ناديده بگيرد ، ناگزير است كه اتحاد ماهوى معقول‌ها را بپذيرد كه اين ، محال است .\r\nاما اگر به جاى اتحاد ماهوى ، اتحاد وجودى بگذارد ، نه تنها محال نيست ، بلكه ضرورت هم دارد .\r\n\r\nاعتراف‌هايى از شيخ الرئيس\r\nجالب اين است كه خود شيخ الرئيس در جاهاى مختلف سخنانى گفته است كه يا مستلزم قول به اتحاد عاقل و معقول است يا صراحت دارد .\r\nاو دربارهء نفس و ارتقاى آن ، معتقد است كه تمام هيئت هستى را استيفا مىكند و به جايى مىرسد كه خود عالمى عقلى و موازى عالم عينى مىشود . « 2 » آرى ،\r\n هر آن كو ز دانش برد توشه‌اى * جهانى است بنشسته در گوشه‌اى \r\nاو تصريح كرده است كه عقل ، عاقل و معقول ، يكى يا قريب به يكى است . « 3 »\r\nاو هنگامىكه كمال گوهر عاقل را به تمثّل تمام هستى در نزد آن ، معرّفى مىكند ، با عبارت « تمثّلا لا يمايز الذّات » « 4 » عقيدهء خود را بر اتحاد عاقل و معقول ، اظهار داشته است .\r\nاين عبارت ، دلالت دارد بر اين‌كه صورت‌هايى كه در نزد نفس متمثّل مىشوند ، هيچ‌گونه تمايزى از ذات نفس ندارند .\r\n\r\n\r\n","description":"","footnote":"\r\n( 1 ) . محذورهاى سه‌گانه از اين قرار است : الف ) نفس پس از تعقّل « الف » با تعقّل « ب » هيچ تغييرى پيدا نكند ؛ ب ) نفس با تعقّل « ب » پس از تعقّل « الف » ، تغيير حال پيدا كند ؛ ج ) تغيير در ذات نفس پديد آيد .\r\n( 2 ) . در الهيات شفا مىگويد : « فتنقلب عالما معقولا موازيا للعالم الموجود كلّه » ( مقالهء 9 ، فصل 7 ، چاپ مصر ، ص 426 . )\r\n( 3 ) . و نيز مىگويد : « إذا العقل و العاقل و المعقول واحد أو قريب من الواحد » ، همان .\r\n( 4 ) . اشارات ، نمط هشتم ، فصل 9 ( شرحى الاشارات ، ج 2 ، ص 91 ) .\r\n","page_name":" 130 ","page_number":130},
  {"content":"\r\n\r\nاو معتقد است كه ادراك شىء عبارت است از : تمثّل حقيقت آن در نزد مدرك « 1 » ؛ يعنى مثالى از آن - نه خود آن - در نزد مدرك پديد مىآيد .\r\nروشن مىشود كه از نظر او همهء ادراك‌ها ، عبارتند از همان تمثّل‌ها . به ويژه كه او علم حضورى را در علم به ذات و آثار آن محدود كرده است ؛ اما اين تمثّل‌ها هم از ذات ادراك‌كننده ، تمايز ندارند . بنابراين ، از نظر او اتحاد عاقل و معقول ، بلكه اتحاد معقول‌ها ، محقق است . منتها اتحاد به حسب وجود نه به حسب ماهيّت .\r\nاو علم خداوند به ماسوا را هم علم حصولى مىشمارد و معتقد است كه اين علم حصولى ، علم فعلى تامّ عقلانى است نه نفسانى ؛ يعنى سبب تامّ مخلوقات است و هم‌چون علم حصولى نفس نيست كه مقدّماتى لازم داشته باشد ، بلكه عقلانى است كه هم‌چون خود عقول ، تجرّد و فعليّت تام دارند و چنين نيست كه از قوّه به فعل برسند .\r\nچنين علمى همان عنايت است و فاعلى كه از چنين علمى برخوردار است ، فاعل بالعنايه ناميده مىشود . « 2 »\r\nبا اين‌همه او در شفا اين‌كه نفس همان معقول‌هاى خود گردد را محال شمرده و گفته است :\r\nلست أفهم قولهم : « إنّ شيئا يصير شيئا آخر » و لا أعقل أنّ ذلك كيف يكون ؟ ؛ « 3 »\r\nنمىفهمم كه چيزى چيزى ديگر شود و نمىدانم كه چگونه است ؟\r\nبرداشت شيخ الرئيس اين بوده است كه قائلان به اتحاد عاقل و معقول ، مىگفته‌اند :\r\nماهيّات با يك‌ديگر متّحد مىشوند . از اين‌رو ، گفته است : براى من قابل فهم و قابل\r\n\r\n\r\n","description":"","footnote":"\r\n( 1 ) . إدراك الشيء هو أن تكون حقيقته متمثّلة عند المدرك يشاهدها ما به يدرك ( اشارات ، نمط 3 ، فصل 7 ؛ شرحى الاشارات ، ج 1 ، ص 130 ) .\r\n( 2 ) . او مىگويد : « إنّ تمثّل النّظام الكلّيّ في العلم السابق مع وقته الواجب اللّائق ، يفيض منه ذلك النّظام على ترتيبه و تفاصيله ، و ذلك هو العناية » ( اشارات ، نمط 6 ، فصل 7 ؛ ر . ك : غايات و مبادى ، ص 76 ) .\r\n( 3 ) . شفا ، « طبيعيّات » ، فن 5 ، چاپ مصر ، مقالهء 5 ، فصل 6 .\r\n","page_name":" 131 ","page_number":131},
  {"content":"\r\n\r\nتعقّل نيست ؛ اما آن‌جا كه از عدم تمايز ذات عاقل با ذات معقول سخن مىگويد و نگران اين است كه قابل فهم و قابل تعقّل نباشد ، نيست ، ناظر به اتحاد وجود عاقل و معقول است .\r\n\r\nعموميّت اتحاد مدرك و مدرك\r\nنكتهء مهم اين است كه اگر كسى قائل به اتحاد عاقل و معقول شد ، بايد اتحاد متخيّل و متخيّل و اتحاد حاسّ و محسوس و متوهّم و متوهّم را هم بپذيرد و در حقيقت بايد به اتحاد مدرك و مدرك قائل شود ؛ چرا كه ملاك در همهء اينها يكى است . اگر اتحاد مدرك و مدرك جايز باشد ، همهء اقسام آن جايز است و اگر جايز نباشد ، هيچ‌يك جايز نيست و براى همين است كه صدر المتألّهين پس از اقامهء برهان تضايف بر اتحاد عاقل و معقول مىگويد :\r\nو هذا البرهان جار في سائر الإدراكات الوهميّة و الخّياليّة و الحسّيّة ؛ « 1 »\r\nاين برهان در ديگر ادراك‌هاى وهمى ، خيالى و حسى جارى است .\r\n\r\nوجه اختصاص عنوان\r\nدر صورتى كه اتحاد عاقل و معقول تحت عنوان كلى اتحاد مدرك و مدرك قرار مىگيرد ، چرا عنوان را تنها به اتحاد عاقل و معقول محدود كرده‌اند ؟\r\nممكن است براى آن ، چند وجه ذكر شود :\r\n1 . امتياز نفس انسان از نفوس حيوانى به تعقّل است . اگر انسان ادراك عقلى نداشته باشد ، حيوان دوپايى بيش نيست . در تعريف حكمت گفته‌اند :\r\nصيرورة الإنسان عالما عقليّا مضاهيا للعالم العينيّ .\r\n\r\n\r\n","description":"","footnote":"\r\n( 1 ) . المشاعر ، ص 52 .\r\n","page_name":" 132 ","page_number":132},
  {"content":"\r\n\r\nانسان حكيم ، انسانى است كه وجودش جهانى عقلى ، همانند جهان عينى و خارجى باشد . انسان هنگامى جهان عقلى مىشود كه داراى صورت‌هاى عقلى گردد و از آن‌جا كه شيئيّت هر چيزى به صورت است نه به ماده ، شيئيّت انسانى كه با صورت‌هاى عقلى جهان عقلى شده ، همان صورت‌هاى عقلى اوست و براى همين است كه صدر المتألّهين از شيخ الرئيس نقل كرده است كه هر چيزى به صورت خود ، آن چيز است نه به مادّهء خود . او به‌طور مبالغه‌آميزى معتقد بوده است كه تخت چوبين به هيئت خود ، تخت است نه به چوب و شمشير به تيزيش شمشير است ، نه به آهن . « 1 »\r\n2 . محسوس ، متخيّل و موهوم ، جزئى است و جزئى ، كسب و اكتساب نمىپذيرد .\r\nآن‌چه كسب و اكتساب مىپذيرد ، كلّى است و كلّى همان معقول است .\r\nبنابراين ، به لحاظ اين‌كه امور جزئى - كه به حس ، خيال و وهم ادراك مىشوند - قابل كسب و اكتساب نيستند و تنها نقش آنها نقش إعدادى است و معدّ نفس براى ادراك معقولاتند ، در مبحث اتحاد ، مورد توجه و اعتنا قرار نگرفته‌اند و تنها اتحاد عاقل و معقول ، مورد توجه قرار گرفته است . ادراك جزئيّات وهمى ، حسى و خيالى ، حكمت‌انگيز نيست ؛ تا انسان به بركت آن جهان پايدار عقلى و همانند جهان عينى گردد . با ادراك‌هاى حسى ، خيالى و وهمى ، انسان جهان ناپايدار ، حسى ، خيالى و وهمى مىشود . جهان ناپايدار را ارزش و اعتبارى نيست ؛ مگر در حدّى كه نردبان وصول به جهان پايدار باشد .\r\nفرق دنيا و آخرت هم به پايدارى و ناپايدارى آنهاست . دنياى ناپايدار مىتواند نردبانى باشد براى رسيدن به عالم پايدار . امير المؤمنين عليه السّلام فرمود :\r\nإنّما الدّنيا دار مجاز و الآخرة دار قرار ، فخذوا من ممرّكم لمقرّكم ؛ « 2 »\r\n\r\n\r\n","description":"","footnote":"\r\n( 1 ) . ر . ك : الحكمة المتعاليه فى الاسفار الاربعه ، فن 6 ، فصل 9 ، ج 5 ، ص 300 .\r\n( 2 ) . نهج البلاغه ، خطبهء 201 . ( يا 203 ) .\r\n","page_name":" 133 ","page_number":133},
  {"content":"\r\n\r\nدنيا خانهء گذر و آخرت ، خانهء استقرار است . از خانهء گذرگاه براى خانهء استقرار خود ، توشه برگيريد .\r\n3 . از ارسطو نقل شده است : « من فقد حسّا فقد علما ؛ هركس فاقد يكى از حواس باشد ، فاقد علمى از علوم است . » برخى از علوم ، از مجراى حسّ باصره و برخى از مجراى حسّ سامعه و برخى ديگر از مجارى ديگر ، به دست مىآيند . حواسّ گوناگون ، ابزار تحصيل معرفت براى انسانند .\r\nادراك‌هاى حسى ، خيالى و وهمى ابزارهايى براى كسب علم و معرفت مىباشند .\r\nاگر انسان محروم از حواس باشد ، به يقين از معرفت علمى و فلسفى نيز محروم است .\r\nبنابراين ، غايت ادراك حسى ، خيالى و وهمى ، راه يافتن به ادراك عقلى است . ما اگر بدون ابزار حس ، خيال و وهم ، از ادراك عقلى برخوردار بوديم و معارف علمى و فلسفى را در اختيار داشتيم ، هيچ نيازى به حس ، خيال و وهم نداشتيم . هر موجودى كه از نظر ادراك علمى فعليّت داشته و حالت انتظارى نداشته باشد ، از حس ، خيال و وهم بر كنار است . واجب الوجود و عقول مجرّد تام ، از داشتن قواى حسّى ، خيالى و وهمى منزّهند و هيچ‌كدام ، حالت انتظار ندارند ، هرچند واجب الوجود ، هم واجب الوجود بالذات و هم واجب الوجود از جميع جهات است و ديگران نه بالذات ، واجب الوجودند و نه از همه يا بعض جهات .\r\nاز قديم گفته‌اند : « خذ الغايات و اترك المبادى » حال‌كه ادراك‌هاى حسى ، خيالى و وهمى ، مبادى و مقدّمات ادراك‌هاى عقلىاند و ادراك‌هاى عقلى ، غايات آنهاست ، چه لزومى دارد كه از مقدّمات و مبادى سخن بگوييم ؟ تنها از غايات سخن مىگوييم كه گويى از مقدّمات و مبادى نيز سخن گفته‌ايم ؛ چرا كه از راه مقدّمات به غايات رسيده‌ايم .\r\n4 . در موقع ادراك حسى ، خيالى و وهمى با مفاهيم سروكار داريم ، نه با حقايق ، اصولا فرق ميان ادراك حصولى و حضورى اين است كه در ادراك حصولى سروكار\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nما با مفاهيم و در ادراك حضورى ، سروكار ما با حقايق است .\r\nبديهى است كه حقيقت شىء ، از تشخّص و جزئيّت برخوردار است ؛ چرا كه گفته‌اند : « الشيء ما لم يتشخّص لم يوجد ؛ شىء تا تشخّص پيدا نكند ، موجود نمىشود . »\r\nبنابراين ، در ادراك حضورى ، مدرك ، شخصى و جزئى است ؛ ولى در ادراك حصولى ، مدرك ما مفهوم است و مفهوم - به لحاظ اين‌كه مفهوم است - نه جزئى و نه كلى است ؛ بلكه لا به شرط مقسمى است و مىتواند به اقسامى تقسيم شود . براى همين است كه در منطق گفته مىشود :\r\nمفهوم آب شركة جزئيّ و منه ما لم يأبها كليّ ؛ « 1 »\r\nمفهومى كه اباى از شركت دارد ، جزئى و گرنه كلى است .\r\nپس اگر به مفهوم ، قيد ابا و امتناع از شركت ضميمه شود ، جزئى و اگر چنين قيدى به او ضميمه نشود ، كلى است . مفهومى كه هيچ قيدى ندارد و با قيد اباى از شركت ، جزئى و با قيد عدم اباى از شركت ، كلى مىشود ، « فراكلّي » است .\r\nبنابراين ، اگر با چنين ديدى به مفاهيم نگاه كنيم ، هر مفهومى اوّلا و بالذات در قلمرو عقل و معقول‌هاست و اگر بخواهد به قلمرو حسّ و محسوس‌ها و خيال و متخيّلات و وهم و متوهّمات رانده شود ، نيازمند اعتبار زايد و ملاحظاتى ديگر است و براى همين است كه بايد اذعان كنيم كه مفاهيم ، ثانيا و بالعرض ، جزئىاند .\r\nدر اين صورت ، چه نيازى داريم كه از اتحاد حسّ و محسوس يا خيال و متخيّل يا وهم و متوهّم سخن بگوييم ؟ همين‌كه از اتحاد عقل ، عاقل و معقول سخن بگوييم ، گويى از اتحاد بقيّه هم سخن گفته‌ايم . « چون كه صد آمد نود هم پيش ماست . »\r\nوانگهى كلى مشتمل بر جزئى است ؛ ولى جزئى مشتمل بر كلى نيست . « 2 »\r\n\r\n\r\n","description":"","footnote":"\r\n( 1 ) . شرح اللألى المنتظمه ، ( مشهور به شرح منظومه منطق سبزوارى ) ، ص 4 .\r\n( 2 ) . ر . ك : الحكمة المتعاليه فى الاسفار العقلية الاربعه ، ج 6 ، ص 155 - 156 .\r\n","page_name":" 135 ","page_number":135},
  {"content":"\r\n\r\nاشتمال كلى بر جزئى بدين لحاظ است كه نسبت به افراد ، جامعيّت دارد و هيچ فردى از حوزهء شمول آن خارج نيست ؛ بلكه مىتوان گفت : جزئى هم بىبهره از كلى و بيگانه از آن نيست . چيزىكه هست ، جزئى مشتمل بر معنايى زايد بر كلى است ؛ چرا كه كلى همان جزئى است كه محفوف به عوارض زايد شده است و كلى ، همان جزئى است كه از عوارض زايد ، تجريد شده است .\r\nبنابراين ، جزئى را اگر « به شرط لا » - يعنى مجرّد از عوارض زايد - لحاظ كنى ، همان كلى است و كلى را اگر « به شرط شىء » - يعنى محفوف به عوارض زايد - لحاظ كنى ، همان جزئى است .\r\nاين‌كه مشّاييان ، قائل به عوارض مشخّصه شده‌اند ، مىتواند در دايرهء مفاهيم درست باشد ؛ يعنى آنها در اين نظريّهء خود ، ناظر به مفاهيم بوده‌اند و گرنه ، تشخّص و جزئى حقيقى بودن ، تنها با محوريّت وجود ، قابل تحقّق است .\r\nالبته درست است كه مشّاييان ، تشخص كلى به عوارض را در دايرهء مفاهيم ديده و چنين نظرى داده‌اند كه اگر برخى از عوارض ضميمهء كلى شوند ، تشخّص پديد مىآيد ؛ ولى اگر منظور آنها از افزوده شدن عوارض به كلى ، ضميمه شدن چند مفهوم عرضى به يك مفهوم كلى باشد ، هرگز جزئى حقيقى تحقّق پيدا نمىكند ؛ بلكه تنها چيزىكه محقّق مىشود ، محدوديّت است . ما اگر مفاهيم عالم ، كاتب و متكمّم به فلان كميّت و متمكّن در فلان مكان و . . . را به مفهوم انسان بيفزاييم ، بلكه اگر ده‌ها و صدها قيد ديگر هم به آن بيفزاييم ، تنها كارى كه كرده‌ايم ، دايرهء شمول را تنگ‌تر و محدودتر كرده‌ايم ؛ ولى هرگز به جزئى حقيقى نرسيده‌ايم . ممكن است مصداق ، منحصر به فرد باشد ؛ ولى مفهوم هم‌چنان اباى از شمول ندارد و بر كلّيّت خود باقى است و اگر منظور آنها ضميمه شدن وجود عوارض باشد ، ناگزيرند اعتراف كنند كه تشخّص به وجود ، بلكه خود وجود است .\r\nبرخى از مفاهيم كلى ، مصاديق بسيار ، اعم از متناهى و غير متناهى دارند و برخى از\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nكلّيّات ، مصاديق كم و محدود دارند ؛ مانند امام در اصطلاح شيعه و برخى تنها يك مصداق دارند ، مانند واجب الوجود و برخى هيچ مصداقى ندارند ؛ مانند شريك البارى .\r\nمصداق داشتن يا نداشتن و تعدّد و عدم تعدّد مصاديق و تناهى و عدم تناهى آنها هيچ ربطى به كلى بودن مفهوم ندارد . بنابراين ، هرچند مشّاييان در قول به « عوارض مشخّصه » ناظر به مفاهيم باشند ، سخن آنها خالى از اشكال نيست . ما جز اين‌كه تشخّص را به وجود ، بلكه خود وجود بدانيم ، راه چاره‌اى نداريم .\r\n* * * بگذريم . اين توضيحات همه براى اين است كه بگوييم : « اتحاد عاقل و معقول » تعبيرى رسا و گوياست و نيازى به اين‌كه به جاى آن « اتحاد مدرك و مدرك » بگذاريم ، نداريم ؛ چرا كه ميان جزئى و كلى فاصله‌اى نيست . مفهوم « به شرط لا » - يعنى به شرط تجريد از قيود و مشخّصات ( اگر مشخّصى براى مفهوم قابل تصوّر باشد ) كلى و « به شرط شىء » جزئى است .\r\n* * * اين بود وجوه چهارگانه‌اى كه توجيه‌كنندهء تعبير فيلسوفان از « اتحاد مدرك و مدرك » به « اتحاد عاقل و معقول » است .\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n\r\nخود را بيازماييد\r\n1 . چرا از اتحاد عاقل و معقول ، اتحاد معقول‌ها لازم مىآيد ؟\r\n2 . چرا اگر اتحاد معقول‌ها با يك‌ديگر ممتنع باشد ، اتحاد عاقل و معقول ممتنع است ؟\r\n3 . اتحاد معقول‌ها با يك‌ديگر چه محذورى دارد ؟\r\n4 . چه فرقى ميان تغيّر حال و تغيّر ذات است ؟ كدام يك را استحاله و كدام يك را استكمال مىنامند ؟\r\n5 . محذورهاى اتحاد عاقل و معقول ، بنابر اتحاد وجودى است يا اتحاد ماهوى ؟\r\n6 . مواردى كه شيخ الرئيس تصريحا و تلويحا اتحاد عاقل و معقول را پذيرفته است ، توضيح دهيد .\r\n7 . چرا برهان جواز اتحاد عاقل و معقول قابل تعميم به اتحاد مدرك و مدرك است ؟\r\n8 . نخستين وجه عدول از اتحاد مدرك و مدرك به اتحاد عاقل و معقول را تقرير كنيد .\r\n9 . دومين وجه عدول از اتحاد مدرك و مدرك به اتحاد عاقل و معقول را تقرير كنيد .\r\n10 . سومين وجه عدول از اتحاد مدرك و مدرك به اتحاد عاقل و معقول را تقرير كنيد .\r\n11 . چهارمين وجه عدول از اتحاد مدرك و مدرك به اتحاد عاقل و معقول را تقرير كنيد .\r\n12 . آيا نظريّهء مشّاييان دربارهء « عوارض مشخّصه » صحيح است ؟\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n\r\nفصل نهم بطلان اتحاد عاقل‌ها\r\nوهم آخر و تنبيه و هؤلاء - أيضا - قد يقولون : إنّ النّفس النّاطقة إذا عقلت شيئا فإنّما يعقل ذلك الشيء باتّصالها بالعقل الفعّال « 1 » ؛ و هذا حقّ .\r\nقالوا : و اتّصالها بالعقل الفعّال هو أن تصير هي نفس العقل الفعّال « 2 » ؛ لأنّها تصير العقل المستفاد ، و العقل الفعّال هو نفسه يتّصل بالنّفس ، فيكون « 3 » العقل المستفاد .\r\nو هؤلاء بين أن يجعلوا العقل الفعّال متجزّئا قد يتّصل منه شيء دون شيء « 4 » ، أو يجعلوا اتّصالا واحدا به يجعل النّفس كاملة واصلة إلى كلّ معقول « 5 » .\r\nعلى « 6 » أنّ الإحالة في قولهم : إنّ النّفس النّاطقة هي العقل المستفاد حين ما يتصوّر به ،\r\n\r\n\r\n","description":"","footnote":"\r\n( 1 ) . تمام جملهء « قد يقولون . . . الفعّال » خبر « هؤلاء » است . و جملهء « إذا عقلت . . . الفعّال » يك جملهء شرطيّه و خبر « إنّ » است .\r\n( 2 ) . جملهء « هو أن تصير . . . الفعّال » يك جملهء اسميّه و خبر « اتّصالها » است .\r\n( 3 ) . صحيح اين كلمه « يكون » است ؛ زيرا ضمير آن به عقل فعّال برمىگردد ؛ ولى نسخهء اشارات چاپ تهران ( دفتر نشر كتاب ) و يكى از دو نسخهء شرحى الاشارات به صيغهء تأنيث آورده است .\r\n( 4 ) . جملهء « قد يتّصل . . . دون شيء » جملهء حاليّه است .\r\n( 5 ) . جملهء « به يجعل . . . معقول » جملهء وصفيّه است كه « اتّصالا » را توصيف مىكند .\r\n( 6 ) . « على أنّ . . . » را بايد خبر مبتداى محذوف گرفت .\r\n","page_name":" 139 ","page_number":139},
  {"content":"\r\n\r\nقائمة بحالها . « 1 »\r\nترجمه\r\n\r\nوهمى ديگر و تنبيه\r\nو همين‌ها نيز گاهى مىگويند : نفس ناطقه ، هرگاه چيزى را تعقّل كند ، تعقّل آن چيز ، تنها به وسيلهء اتّصال آن به عقل فعّال است . اين سخن ، حق است . « 2 »\r\nگفته‌اند : اتّصال نفس به عقل فعّال ، اين است كه خود عقل فعّال شود ؛ زيرا نفس عقل مستفاد مىشود و عقل فعّال ، خود به نفس اتّصال مىيابد ، پس عقل مستفاد مىشود . « 3 »\r\nو اينان يا بايد عقل فعّال را تجزيه‌پذير بدانند كه بخشى از آن اتّصال يابد و بخشى اتّصال نيابد ، يا بايد قبول كنند كه - بدون تجزيه‌پذيرى عقل - نفس يك‌باره به آن متّصل مىشود و كامل و و اصل به هر معقولى مىگردد . « 4 »\r\nبه‌علاوه ، در اين‌كه مىگويند : نفس ناطقه ، هنگامىكه به عقل مستفاد ، صورت‌پذير مىشود ، خود آن است ، محالى است كه هم‌چنان به حال خويش باقى است . « 5 »\r\n\r\nشرح و تفسير\r\nيكى از لوازم اتحاد عاقل و معقول ، اتحاد معقول‌ها بود . شيخ الرئيس دربارهء بطلان آن در فصل پيش سخن گفت .\r\n\r\n\r\n","description":"","footnote":"\r\n( 1 ) . « قائمة بحالها » خبر « أنّ » و « هي العقل المستفاد » خبر « إنّ » است .\r\n( 2 ) . شيخ الرئيس با تئورى اتّصال نفس با عقل فعّال در حين ادراك معقول‌ها موافق است .\r\n( 3 ) . او در عين اين‌كه با اتّصال نفس با عقل فعّال ، موافق است ، اتحاد آنها را نمىپذيرد .\r\n( 4 ) . از نظر او اتحاد نفس با عقل فعّال ، مستلزم يكى از دو محذور است : يكى اين‌كه عقل فعّال تجزيه شود و ديگرى اين‌كه نفس به تمام صورت‌هاى معقول ، و اصل گردد .\r\n( 5 ) . اين هم محذور سومى است كه بنابر اتحاد نفس با عقل مستفاد لازم مىآيد . اين محذور در فصل‌هاى پيش بيان شده است .\r\n","page_name":" 140 ","page_number":140},
  {"content":"\r\n\r\nاكنون مىخواهد بگويد كه لازم ديگرى از لوازم اتحاد عاقل و معقول ، اتحاد عاقل‌هاست ؛ چرا كه قائلان به اين قول به اين‌جا مىرسند كه عاقل‌ها را هم با يك‌ديگر متّحد بشمارند .\r\nاتحاد عاقل‌ها از نظر شيخ الرئيس زاييدهء يك توهّم است و اين توهّم از اين‌جا نشئت گرفته كه خيال كرده‌اند اتّصال نفس به عقل فعّال ، يعنى اتحاد آنها با يك‌ديگر است .\r\nشيخ الرئيس قبول دارد كه نفس ناطقهء آدمى هنگامى به تعقّل نايل مىآيد كه به عقل فعّال اتّصال يابد .\r\nاصولا مشّاييان نه تنها هر ادراك عقلى را منوط به اتّصال نفس با عقل فعّال مىشمارند ، بلكه معتقدند كه وحى نيز از همين مقوله است . انبيا هم تا به مقام اتّصال به عقل فعّال نرسند ، نمىتوانند حقايق وحيانى را دريافت كنند . بنابراين ، فرقى ميان ادراك عقلانى ، وحيانى ، حكيم و نبى نيست . مگر اين‌كه گفته شود : حكيم از راه تقويت قوّهء تفكّر ، استدلال ، تجريد و تعميم ، به مرتبهء اتّصال مىرسد و نبى از راه ديگرى كه حقيقت آن بر ما مكشوف نيست . در عين حال ، اتّصال حكيم محدود و اتّصال نبى گسترده و برتر است .\r\nشايد بتوان براى درك حقيقت اتّصال ، به سراغ آن چيزى برويم كه در حكمت متعاليهء صدرايى مطرح شده است . او معتقد است كه نفس به دليل تعلّق جسمانى و قصورى كه دارد ، نمىتواند حقايق نورى را از نزديك ، مشاهده كند ؛ بلكه شهود او از دور است . « 1 » به خوبى روشن است كه مقصود از دورى يا نزديكى ، دورى و نزديكى زمانى و مكانى نيست ؛ چنان‌كه منظور از اتّصال و انفصال هم اتّصال و انفصال جسمانى نيست .\r\n\r\n\r\n","description":"","footnote":"\r\n( 1 ) . الشواهد الربوبيه ، تصحيح سيّد جلال الدين آشتيانى ، ص 32 .\r\n","page_name":" 141 ","page_number":141},
  {"content":"\r\n\r\nالبته فرقى ميان اتّصال مشّاييان و شهود صدر المتألّهين وجود دارد و آن اين‌كه آنها به ارباب انواع و مثل نورى معتقد نيستند ؛ ولى وى معتقد است .\r\nشيخ الرئيس بر حقّانيّت اتّصال نفس با عقل فعّال پاى فشرده و گفته است :\r\nو هؤلاء - أيضا - قد يقولون : إنّ النّفس النّاطقة إذا عقلت شيئا ، فإنّما يعقل ذلك الشيء باتّصالها بالعقل الفعّال . و هذا حق .\r\nتا اين‌جا اختلافى ميان شيخ الرئيس و پيروان فرفوريوس مشّايى وجود ندارد . هر دو پذيرفته‌اند كه بدون اتّصال نفس به عقل فعّال ، هيچ‌گونه تعقّلى ممكن نيست و هيچ‌گونه صورتى از صورت‌هاى عقلى ، شكار نفس ناطقهء آدمى نمىشود ؛ بلكه انبيا هم بدون اين اتّصال ، به حقايق وحيانى كه آنها هم جداى از عقلانيّت نيستند ، دست‌رسى پيدا نمىكنند و البته عقلانيّت وحى نبوى در درجه‌اى است كه هيچ عقلى به آن درجه نمىرسد .\r\n\r\nيگانگى و عدم يگانگى اتّصال و اتحاد\r\nاختلاف بوعلى سينا با پيروان فرفوريوس بر سر اين است كه آنها اتّصال و اتحاد را يكى گرفته‌اند و شيخ الرئيس آنها را يكى ندانسته است .\r\nآنها معتقدند كه نفس پس از اتّصال به عقل فعّال با عقل مستفاد متّحد مىشود . عقل فعّال نيز بر اثر اتّصال به نفس ، با عقل مستفاد ، اتحاد پيدا مىكند و چون عقل مستفاد هم با نفس اتحاد دارد و هم با عقل فعّال ، بايد نفس و عقل فعّال نيز با هم متّحد باشند . « 1 »\r\nشيخ الرئيس پس از قبول حقّانيّت مسئلهء اتّصال ، به بيان توهّم پيروان فرفوريوس - كه اتّصال و اتحاد را يكى دانسته‌اند - پرداخته ، مىگويد :\r\nقالوا : و اتّصالها بالعقل الفعّال هو أن تصير هي نفس العقل الفعّال ؛ لأنّها تصير\r\n\r\n\r\n","description":"","footnote":"\r\n( 1 ) . ر . ك : الاشارات و التنبيهات ، ج 3 ، ص 294 .\r\n","page_name":" 142 ","page_number":142},
  {"content":"\r\n\r\nالعقل المستفاد ، و العقل الفعّال هو نفسه يتّصل بالنّفس فتكون لعقل المستفاد .\r\nاين همان وهمى است كه بايد از راه يك استدلال تنبيهى - و نه برهانى - دفع شود .\r\nآيا واقعا نفس آدمى با عقل مستفاد متّحد مىشود ؟ البته بنابر مذاقّ كسانىكه به اتحاد عاقل و معقول ، اعتقاد دارند ، بايد چنين باشد . منتها بايد توجه داشت كه براى كسانىكه نفس آنها هنوز به مرتبهء عقل مستفاد نرسيده ، اتحاد تام ، مقدور نيست ؛ بلكه اتحاد ناقص ، ممكن است . اگر به جاى اتحاد تام و ناقص از همان اصطلاح صدرايى استفاده كنيم و بگوييم : شهود از نزديك و شهود از دور ، بهتر است .\r\nآيا واقعا عقل فعّال با عقل مستفاد متّحد است ؟ كسانىكه به اتحاد عاقل و معقول ، معتقدند ، چاره‌اى جز پذيرش اين اتحاد ندارند . هرچند آنها عقل فعّال را فاعل صورت‌هاى عقلى و عقل مستفاد را منفعل مىشمارند . خواجه طوسى دربارهء عقل مستفاد و عقل فعّال فرموده است :\r\nو المرتبة الأخيرة هي مرتبة العقل المستفاد المشتمل على صور جميع الموجودات - كما هي - اشتمالا انفعاليّا ، كما كانت العقول في المرتبة الأولى مشتملة عليها اشتمالا فعليّا . « 1 »\r\nآرى ، در قوس نزول ، عقول در مرتبهء نخست قرار دارند و فاعل صورت‌هايند و در قوس صعود ، عقل مستفاد در مرتبهء نهايى قرار گرفته و منفعل است .\r\nاين‌كه يكى فاعل و ديگرى منفعل باشد ، مانع از اتحاد نيست . مگرنه نفس ، فاعل و مخترع صورت‌هاى حسى و خيالى و قابل آنهاست و در عين حال ، قائلان به اتحاد مدرك و مدرك ، آنها را متّحد دانسته‌اند و مگرنه ، نفس نسبت به صورت‌هاى عقلى به قولى نقش تجريد و انتزاع دارد و به قولى از راه شهود به آنها دست مىيابد ؛ ولى در عين حال ، قائلان به اتحاد ، آن‌را پذيرفته و بر آن اصرار ورزيده‌اند .\r\n\r\n\r\n","description":"","footnote":"\r\n( 1 ) . شرحى الاشارات ، ج 2 ، ص 56 .\r\n","page_name":" 143 ","page_number":143},
  {"content":"\r\n\r\n\r\nدغدغهء شيخ الرئيس\r\nاو كه حاضر نيست هم اتّصال را و هم اتحاد را بپذيرد ، دغدغه‌اى دارد كه خودش آن‌را بيان كرده است . ما اگر بتوانيم دغدغهء خاطر او را بر طرف كنيم ، موفق شده‌ايم كه اتّصال و اتّحاد را يكى كنيم . دغدغهء او اين است :\r\nو هؤلاء بين أن يجعلوا العقل الفعّال متجزّئا قد يتّصل منه شيء دون شيء ، أو يجعلوا اتصالا واحدا به يجعل النّفس كاملة واصلة إلى كلّ معقول .\r\nبه نظر وى اگر لازمهء اتّصال ، اتحاد باشد ، يكى از دو محذور لازم است :\r\nيكى اين‌كه عقل فعّال را تجزيه‌پذير بدانيم ، تا نفسى كه به همهء صورت‌هاى عقلى نايل نيامده و همهء معارف عقلى را دريافت نكرده ، برخى از علوم و معارف را با اتّصال به قسمتى از عقل فعّال دريافت كند و برخى ديگر را با عدم اتّصال به قسمتى ديگر ، دريافت نكند .\r\nديگرى اين‌كه از تجزيه‌پذيرى عقل فعّال صرف‌نظر كنيم و بگوييم : هر دو حقيقت نفس و عقل ، چنان به يك‌ديگر متّصل و متّحد مىشوند كه نفس ، به يك‌باره كامل و و اصل مىشود و تمام صورت‌هاى عقلى عقل فعّال را يك‌جا دريافت مىكند .\r\nهر دو وجه باطل است . نه عقل فعّال تقسيم مىشود و نه نفس به همهء معارف آن دست‌رسى پيدا مىكند . البته همهء نفوس به اين مرتبه نمىرسند ؛ ولى نقيض سالبهء كلّيّه ، موجبهء جزئيّه است .\r\nبنابراين ، چه مانعى دارد كه برخى از نفوس به چنين مرتبه‌اى نايل آيند ؟\r\n\r\nرفع دغدغهء شيخ الرئيس\r\nجاى شگفتى است كه شيخ الرئيس - كه قهرمان بزرگ فكر و انديشه و فلسفه است - از كنار مسئله به سادگى گذشته است .\r\nآن‌چه موجب دغدغهء خاطر خطير او شده است ، عبور سطحى و سادهء او از كنار مسئلهء اتّصال است .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nما از مكتب خود او آموخته‌ايم كه اتّصال و انفصال حقيقى از آن جسم است و اصولا هيولاى اجسام است كه قابل فصل و وصل است و گرنه صورت جسم ، همان اتّصال است ، آن هم نه اتّصال عرضى و كمّى ، بلكه اتّصال ديگرى است كه بايد آن‌را اتّصال جوهرى بناميم .\r\nبنابراين ، اتّصال و عدم اتّصال كه همان انفصال و تقابل آنها تقابل عدم و ملكه است ، از ساحت مجرّدات ، دور است و اگر ادراك‌هاى عقلى ، نفس را منوط به اتّصال آن به عقل فعّال دانسته‌اند ، به معناى اتّصال دو جسم نيست ، چنان‌كه انفصال آنها نيز غير از انفصال دو جسم است .\r\nصدر المتألّهين از اصطلاح شهود استفاده كرده است . روشن است كه اين شهود ، شهود بصرى نيست ؛ بلكه شهودى ديگر از مقوله‌اى ديگر است . وانگهى وى ملاك ادراك‌هاى عقلى را شهود از دور ، شناخته است . اين دورى هم غير از آن‌چيزى است كه در مقولهء زمان و مكان مىگنجد .\r\nيكى از مشكلات مسائل عقلى و فلسفى همين است كه ما ناگزيريم در اين مرحله از همان الفاظى استفاده كنيم كه در زندگى عادّى و محاورات عرفى به كار مىبريم .\r\nواژه‌هاى اتّصال ، انفصال ، شهود ، قرب ، بعد ، نزول ، صعود ، قوس و . . . همه از اين قبيلند .\r\nبنابراين ، ما اگر ذهن خود را از معناى عرفى و معمولى اتّصال ، آزاد كنيم ، هيچ مانعى ندارد كه اتّصال را ملازم با اتحاد بدانيم . در اين صورت ، هيچ‌يك از دو محذورى كه ذهن فيلسوف سترك عالم اسلام را به خود مشغول كرده ، لازم نمىآيد .\r\nنه عقل فعّال ، تكّه‌پاره و تقسيم مىشود و نه هر نفسى مىتواند ره صد ساله را در يك شب يا به‌طور دفعى ، بپيمايد و به تمام علوم و معارف عقل فعّال دست بيازد ؛ بلكه اگر نفس به درجهء قرب تام و شهود كامل برسد ، به همهء معقول‌هاى عقل فعّال راه مىيابد ؛ چنان‌كه نفس در مرتبهء عقل مستفاد چنين مىشود ؛ ولى اگر به چنين درجه‌اى دست يابد ، تنها در حدّ توان خويش به برخى از معقول‌هاى عقل فعّال ، مىرسد . بنابراين ،\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nبايد گفت : چنان‌كه از نظر شيخ الرئيس ، اتّصال محذورى ندارد ، بايد از نظر او اتحاد هم محذورى نداشته باشد .\r\nدر اين‌جا باز هم اضافه مىكنيم كه اگر منظور از اتحاد ، اتحاد ماهيّات باشد ، درست نيست ؛ ولى اگر منظور اتحاد وجودى باشد ، مانعى نيست .\r\n\r\nنفى اتحاد عاقل‌ها\r\nاز آن‌جا كه شيخ الرئيس با دغدغه‌اى كه دارد ، اتحاد نفس را با عقل فعّال ، نفى مىكند ، بايد به ايشان عرض كنيم كه اگر دغدغه‌شان به جا باشد ، اتحاد عاقل‌ها ممتنع است و اگر به جا نباشد ، چرا اتحاد عاقل‌ها را نپذيريم ؟\r\nاز نظر ايشان مانع اتحاد عاقل‌ها تكّه‌پاره شدن عقل فعّال يا كامل و و اصل شدن يك‌بارگى نفس است و ما ديديم كه اينها مانع نيستند .\r\nحال ببينيم مانع ديگرى بر سر راه اتحاد عاقل‌ها هست يا نيست ؟\r\nاگر مقصود از اتحاد عاقل‌ها اتحاد ماهوى آنهاست ، صحيح نيست . بارها گفته‌ايم كه ماهيّت ، خاستگاه كثرت است و اتحاد ماهوى آنها ممكن نيست و اگر مقصود ، اتحاد وجودى آنها باشد ، به اين معنا كه ماهيّت نفس و ماهيّت عقل ، موجود به وجود واحد شوند ، پذيرش آن دشوار است . چگونه مىتوان گفت : نفس و عقل ، موجود به وجود واحدند ؟ مگر اين‌كه بگوييم : انّيّت نفس در انّيّت عقل فعّال ، فانى و مستهلك مىشود .\r\n\r\nآخرين سخن شيخ الرئيس\r\nاو سرانجام ، به سراغ اتحاد نفس با عقل مستفاد رفته ، مىگويد :\r\nعلى أنّ الإحالة في قولهم : إنّ النّفس النّاطقة هي العقل المستفاد حين ما يتصوّر به قائمة بحالها .\r\nدر حقيقت ، مىخواهد بگويد : محذور اتحاد نفس با عقل فعّال ، تنها تكّه‌پاره شدن\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nعقل فعّال يا كامل شدن يك‌بارهء نفس نيست ؛ بلكه مشكل يا مشكل‌هاى ديگرى هم دارد .\r\nيكى از مشكل‌ها همان است كه در فصل هفتم مطرح شد . در آن‌جا سخن دربارهء خود مسئلهء اتحاد عاقل و معقول بود و روشن شد كه تمام فرض‌هايى كه براى اتحاد آنها قابل مطرح شدن است ، يا باطل است يا غير از اتحاد است . خواه بنابر عدم تغيير عاقل و خواه بنابر تغيير احوال و اوصاف آن و خواه بنابر تغيير ذات آن .\r\nدر اين‌جا هنگامىكه نفس با صورت‌هاى عقلى عقل مستفاد متّحد مىشود ، همان احتمال‌هاى سه‌گانه‌اى كه شيخ الرئيس آنها را باطل كرده يا خارج از اتحاد دانسته است ، مطرح مىشود .\r\nمشكل ديگر همان است كه در فصل هشتم مطرح شد ، در آن‌جا سخن دربارهء اتحاد معقول‌ها بود . آيا عاقلى كه پس از تعقّل « الف » به تعقّل « ب » نايل مىشود ، تغيير كرده يا تغيير نكرده . اگر تغيير نكرده ، همان است كه بوده و اگر تغيير كرده ، وصفش تغيير كرده ، يا ذاتش و چون همهء فرض‌ها يا باطل يا غير از اتحاد است ، روشن مىشود كه اتحاد معقول‌ها هم باطل است .\r\nدر مورد اتحاد معقول‌هاى عقل مستفاد با يك‌ديگر ، نفس يا بايد بدون تغيير بماند يا در ذات يا وصفش تغييرى پديد آيد . همهء اين فرض‌ها به لحاظ نگنجيدن در قالب مسئلهء اتحاد باطل است .\r\n* * * در اين‌جا نيز بايد به محضر شيخ الرئيس عرض كنيم كه آن‌چه محال و ممتنع است ، همان اتحاد ماهوى معقول‌هاست كه قابل پذيرش نيست ؛ ولى اگر منظور ، اتّحاد وجودى آنها باشد ، چه ايرادى دارد ؟ اين همان چيزى است كه به قراين و شواهد معلوم است كه خود شيخ الرئيس هم آن‌را پذيرفته است .\r\nنتيجه اين است كه اتحاد عاقل و معقول و اتحاد معقول‌ها ، به حسب وجود ، جايز و به حسب ماهيّت ، محال و ممتنع است و اما اتحاد عاقل‌ها داستان ديگرى است كه به آن اشاره شد .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\nخود را بيازماييد\r\n1 . آيا اتّصال نفس به عقل فعّال ، همان اتحاد است ؟\r\n2 . از نظر حكماى مشّا فرق ميان وحى و ادراك عقلى چيست ؟\r\n3 . منظور از اتّصال ، انفصال ، شهود ، قرب و بعد ، در فلسفه چيست ؟\r\n4 . ما به الاختلاف شيخ الرئيس و پيروان فرفوريوس چيست ؟\r\n5 . شيخ الرئيس چرا اتّصال نفس به عقل فعّال را پذيرفته و اتحاد را نپذيرفته است ؟\r\n6 . از نظر خواجه فرق ميان عقل فعّال و عقل مستفاد چيست ؟\r\n7 . آيا نظريهء تجريد و شهود ، با نظريّهء اتحاد ناسازگار است ؟\r\n8 . اتّصال و انفصال از صفات هيولا يا صورت جسمى است ؟\r\n9 . چرا اتّصال و انفصال از ساحت مجرّدات به دور است ؟\r\n10 . چرا الفاظ عرفى در فلسفه مشكل مىآفرينند ؟\r\n11 . اتحاد عاقل‌ها يعنىچه ؟ آيا توجيه درستى دارد يا ندارد ؟\r\n12 . محذور اتحاد نفس با صورت‌هاى عقلى عقل مستفاد را تقرير كنيد .\r\n13 . به طور كلى اتحاد نفس با عقل فعّال - از نظر شيخ الرئيس - چه محذورهايى دارد ؟\r\n14 . نتيجهء مطالب فصل هفتم و فصل هشتم را تقرير كنيد .\r\n\r\n","description":"","footnote":"","page_name":" 148 ","page_number":148},
  {"content":"\r\n\r\n\r\nفصل دهم نظريّهء فرفوريوس و مؤيّدات آن\r\nحكاية و كان لهم رجل يعرف بفرفوريوس « 1 » عمل في العقل و المعقولات كتابا يثني عليه المشّاؤون « 2 » ؛ و هو حشف « 3 » كلّه .\r\nو هم يعلمون من أنفسهم أنّهم لا يفهمونه ، و لا فرفوريوس نفسه . « 4 »\r\nو قد ناقضه من أهل زمانه رجل « 5 » ، و ناقض هو ذلك المناقض بما هو أسقط من الأوّل .\r\n\r\nحكايت\r\nمردى از مشّاييان كه به فرفوريوس « 6 » معروف بود ، دربارهء عقل و معقول‌ها\r\n\r\n\r\n","description":"","footnote":"\r\n( 1 ) . جملهء « يعرف بفرفوريوس » صفت « رجل » است .\r\n( 2 ) . جملهء « عمل في العقل . . . المشّاؤون » خبر « كان » است .\r\n( 3 ) . خرماى گنديده يا پستان خشكيدهء شتر ( العين ، ج 1 ، ص 387 ) .\r\n( 4 ) . « فرفوريوس » عطف بر فاعل « يفهمون » است ؛ يعنى « لا يفهم فرفوريوس نفسه » .\r\n( 5 ) . « رجل » فاعل « ناقض » است .\r\n( 6 ) . او فيلسوف معروف نو افلاطونى و شاگرد فلوطين بود و ذكاوتى تام در فلسفه داشت و در فهم سخنان ارسطو بر\r\n","page_name":" 149 ","page_number":149},
  {"content":"\r\n\r\nكتابى نوشت كه مورد ستايش ايشان بود ؛ حال آن‌كه تمام مطالب آن ، پوچ و بيهوده بود .\r\nآنها مىدانستند كه از آن كتاب چيزى نمىفهمند . خود فرفوريوس هم نفهميده بود .\r\nيكى از معاصران فرفوريوس به نقض و ردّ نظريهء او پرداخت و او به آن چه از نوشته‌هاى پيشينش بىاعتبارتر بود ، وى را پاسخ داد .\r\n\r\nشرح و تفسير\r\nشيخ الرئيس در فصل‌هاى پيشين به ردّ نظريّهء اتحاد عاقل و معقول پرداخت و چون گروهى از فيلسوفان مشّا و از جمله فرفوريوس  ) eryhproP (  ، طرفدار اين نظريه بوده‌اند ، در اين فصل ، آنها را به نداشتن فهم و قصور فاهمه متهم كرده است .\r\nصدر المتألّهين - با همهء احترامى كه براى شيخ الرئيس قائل است - با نظريّهء شيخ الرئيس مخالف و خود از ستايش گران فرفوريوس است . او مىگويد :\r\nيكى از بزرگان حكماى متألّه - كه در علم و توحيد راسخ بوده است - فرفوريوس مشّايى ، واضع ايساغوجى است . او به نظر من يكى از بزرگ‌ترين اصحاب معلم اوّل بود .\r\nاو فيلسوفان مشّا را به سرچشمه‌هاى علومش هدايت و به اشارات خويش ارشاد كرد .\r\nآن‌چه او دربارهء علم النفس و علم ربوبى و چگونگى معاد و بازگشت نفس به عالم حق و\r\n\r\n\r\n","description":"","footnote":"\r\nديگران برتر بود . از نوشته‌هاى او كتاب ايساغوجى و ديگرى كتاب مدخل بر قياسات حمليّه است كه به وسيلهء ابو عثمان دمشقى به عربى ترجمه شده است ( محمد معين ، فرهنگ فارسى ، ج 6 ، ص 1342 ) .\r\nوى رساله‌هاى فلوطين را در شش مجلّد كه هر كدام مشتمل بر نه رساله بود ، مرتّب كرد و از اين‌رو ، آن تصانيف ، « رسالات نه‌گانه » ناميده شده است . ( همان ، ص 1378 ) .\r\n","page_name":" 150 ","page_number":150},
  {"content":"\r\n\r\nآخرت به دست آورده است ، بيشتر از آن چيزهايى است كه اسكندر « 1 » رومى و ثامسطيوس « 2 » به دست آورده‌اند .\r\nهر چند شيخ الرئيس بيشترين اعتمادش بر اين دو فيلسوف است ؛ چراكه نظريّهء فرفوريوس را دربارهء اتحاد عاقل و معقول و اتحاد نفس با عقل فعّال ، مورد انكار قرار داده است و تو تحقيق اين مقام را به‌طور كامل دانسته‌اى . « 3 »\r\nحاجى سبزوارى نيز از ستايش‌گران فرفوريوس است . او در شرح منظومهء فلسفى خود در مبحث وجود ذهنى مىگويد :\r\nوحدة الصّورة المعقولة بالذّات مع عاقل ، مقولة و معتقدة لفرفوريوس الّذي هو من أعاظم المشّائين ؛ « 4 »\r\nوحدت صورتى كه معقول بالذات است ، با عاقل ، گفته و مورد اعتقاد فرفوريوس است كه از بزرگان حكماى مشّائى است .\r\n\r\nنظريهء علّامهء شعرانى\r\nاو در مقاله‌اى در باب اتحاد عاقل و معقول و اتحاد عاقل و عقل فعّال مىگويد :\r\nاتحاد در نظر اهل حكمت دو معنا دارد : يكى اتحاد دو يا چند چيز به‌طورىكه ماهيّت آن\r\n\r\n\r\n","description":"","footnote":"\r\n( 1 ) . او همان اسكندر افروديسى از شهر افرديسياس است كه اكنون ويرانه‌هاى آن در تركيه قرار دارد . او فيلسوف مشّايى و برجسته‌ترين مفسّر و شارح نوشته‌هاى ارسطوست و در ميان نيمهء دوم سدهء دوم و آغاز سدهء سوم ميلادى مىزيسته است ( دائرة المعارف بزرگ اسلامى ، ج 8 ، ص 354 ) رسالهء او با عنوان « دربارهء عقل » بيشترين تأثير را بر فيلسوفان بعد داشته است . ( همان ، ص 355 ) گويا شيخ الرئيس متأثر از اين رساله بوده است .\r\n( 2 ) . او خطيب و حكيم قرن چهارم ميلادى و از مفسّران كتاب‌هاى ارسطو بوده است ( محمد معين ، فرهنگ فارسى ، ج 5 ، ص 1412 ) او آثار ارسطو را به بهترين وجه شرح و تفسير كرده است ( ابو سليمان منطقى سجستانى ، صوان الحكمه ، ص 295 ) .\r\n( 3 ) . الحكمة المتعالية فى الاسفار الاربعة العقليه ، ج 5 ، ص 242 .\r\n( 4 ) . شرح غرر الفرائد ، ( مشهور به شرح منظومه سبزوارى ) ، چاپ سنگى ناصرى ، ص 32 .\r\n","page_name":" 151 ","page_number":151},
  {"content":"\r\n\r\nچند چيز باقى باشد و نيز با هم يك ماهيّت شوند و اين‌گونه اتحاد تعقّل شدنى نيست ؛ مثلا آب‌وهوا با هم متّحد شوند و يك ماهيّت گردند . در عين اين‌كه آب ، آب باشد ، هوا هوا باشد و اين محال است ، براى آن‌كه اگر ماهيّت ثالثى پيدا شود ، نه آب ، آب است و نه هوا هواست و همه در ماهيّت سيم مستهلك شده‌اند و اگر ماهيّت ثالث پيدا نشود ، اما آب بر هوا غالب شود و همه آب شوند ، باز هوا فاسد شده و آب گشته و اتحاد حاصل نشده و اگر هوا بر آب غالب شود ، هم‌چنين .\r\nاحتمال دويم در معناى اتحاد آن است كه موجودى با موجود ديگر پيوند داده شود ؛ مانند پيوند شكوفهء درختى به نهال ديگر كه ميان آنها رابطه پديد آيد و بعضى احكام و آثار نهال در شكوفهء تازه پيوند زده جارى شود و اين نوع ربط شديد ، هم‌چنان كه در مادّيات تصوّر مىشود در مجرّدات نيز تصوّر مىشود .\r\nصدر المتألّهين سخن حكماى پيشين را كه قائل به اتحاد عاقل و معقول بودند ، بر احتمال دويم منطبق دانسته نه بر احتمال اوّل و دليلى كه ابو على سينا بر ردّ اتحاد آورده ، منطبق بر احتمال اوّل است .\r\nو صدر المتألّهين فرمود : ناچار معناى مجرّد ، بايد معقول باشد ؛ مثلا معناى حيوان كلى كه مجرّد است ، معقول است و معقوليّت از لوازم ذات اوست و لوازم ذات محال است نيازمند وجود چيزى خارج از ذات باشد ؛ زيرا در اين صورت از لوازم نخواهد بود ؛ مانند شكستن كه از لوازم تبر نيست و بريدن از لوازم ارّه نيست ؛ چون نيازمند چوب است ؛ اما تيز بودن از لوازم آنهاست چون حاجت به چيزى غير علت ندارد و پس از دارا شدن صفت از ديگرى بىنياز است و حيوان كلّى كه معقول است ، حاجت به غير ندارد در معقوليّت و ناچار خود عاقل خود هست و هر صورتى خود عاقل خود باشد ، با ذهن انسان كه عاقل اوست ، متّحد است . هم‌چنين از اتحاد عقل انسان با عقل فعّال عجب نبايد داشت ؛ زيرا از پيوند معلول به علت و مسبّب به سبب و تابع به متبوع و پيوند شكوفه به نهال ، اتحاد در همه‌چيز لازم نمىآيد . پس واجب نيست وقتى عقل انسان با\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nعقل فعّال متّحد مىشود ، هرچه عقل فعّال مىداند ، او هم بداند . « 1 »\r\nهمو در تعليقهء خود بر اسرار الحكم حكيم سبزوارى مىنويسد :\r\nاتحاد عاقل به معقول آن است كه صورت عقلى متصوّر ، عين ذات انسان و داخل در ذات او مىشود ، نه مانند نقش عرضى ، نظير آن‌كه چراغى روشن‌تر شود . پس هرچه تعقّلات انسان بيشتر شود ، بر ذات او چيزى افزوده شود .\r\nاتحاد عقول با عقل فعّال ، نوعى ارتباط است ، نه اتحاد حقيقى دو ماهيّت . . . كيفيّتى است كه لفظى براى بيان آن نداريم ، جز آن‌كه به اتحاد تعبير كنيم . نظير آن‌كه چراغى را در آفتاب بگذاريم ، نه چراغ عين خورشيد مىشود و نه خورشيد عين چراغ ؛ بلكه نوعى ارتباط و اتّصال قوا حاصل مىشود كه در مجرّدات ، لفظى كه حكايت از نظير آن كند ، نداريم . « 2 »\r\n\r\nنظريهء مرحوم الهى قمشه‌اى\r\nاو كه نگارنده چند صباحى از جلسات درس و بحث و افاضات قدسى او بهره‌مند بوده است ، مىنويسد :\r\nفرفوريوس قائل به اتحاد علم ، عالم و معلوم است و نفس ناطقه را نخست مانند صفحه‌اى بىنقش . . . بلكه ماده‌اى بدون صورت دانسته و صور علمى از بديهيّات و نظريّات كه تدريجا در لوح نفس منتقش مىشود ، صورت و فعليّت نفس را تشكيل مىدهد و با نفس متّحد بلكه اتحاد هم از باب تنگى عالم الفاظ است . صور علمى ، عين نفس و فعليّت نفس ، عين علوم و دانش و هوش است .\r\nتو همان هوشىّ و باقى هوش پوش\r\nهوش و ادراك ، عين جوهر نفس است . . . در مصداق و در وجود ، نفس ناطقه خود علم\r\n\r\n\r\n","description":"","footnote":"\r\n( 1 ) . حسن حسن زادهء آملى ، اتحاد عاقل به معقول ، ص 329 - 330 .\r\n( 2 ) . همان ، ص 346 .\r\n","page_name":" 153 ","page_number":153},
  {"content":"\r\n\r\nاست ، نه آن‌كه علم ، عارض و كيف نفسانى باشد و نفس ، موضوع عرض ، و علم و عالم ، عارض و معروض باشند ؛ مانند جسم و بياض .\r\nخلاصهء نظر اين حكيم يونان كه بسيارى از حكماى ما و صدرالمتألّهين نيز در كتاب كبير خود - اسفار - رأى او را صواب دانسته‌اند ، آن است كه خداى آفرينندهء موجودات عالم - كه هر چيز را از مقوّمات و اجزايى آفريده ، نفس ناطقهء انسان را از جوهر علم و صور ادراكى ، خلق فرموده و اصل ذات انسان ، علم و دانش است و اين قول را حركت جوهرى به خوبى روشن ساخته كه طفل انسانى ، نخست انسانيّتش ضعيف و ناتوان است و هرچه در مقام علم و هوش او - بالطّبيعة و الفطره يا بالنّظر و الاكتساب - افزوده شود ، حقيقت انسانيّت وى قوىتر و تواناتر مىگردد . گويى صور علمى و دانش و فكرت و هوش ، خشت و گل عمارت جان انسانى است و كاخ رفيع مقام انسانيّت را تدريجا حصول صور علمى بيان مىكند . هرچه در مقام علم بالاتر رود - البته بيشتر علوم عقلى و الهى - اين كاخ ناطقه عالىتر و روح بزرگ‌تر و قوىتر و كامل‌تر گردد . پس علم ، امر عرضى - كيف نفسانى و غيره - نيست ؛ بلكه جوهر نفس ناطقه در نفس و جوهر عقل مجرّد ، در عقل است . منتهاى امر ، علم در عقول مجرّده ، در اصل آفرينش با آنهاست كه وجود آنها ابداعى است و جواهر ابداعى عالم ، تدريجى الحصول و متحرّك الوجود نيستند . اما جوهر نفس ، تدريجى و متجدّد و متحرّك الوجود است . به هر قدمى كه در علم و دانش ، به فطرت و اكتساب برمىدارد ، مرتبه‌اى از وجود او انشا شود ، تا آن‌كه به مقام عقل بالفعل و عقل فعّال رسد و به عالم جواهر قدسى ، در قوس صعود با حركت جوهرى وصول يابد و آن‌جا خود جوهر عقلى شود .\r\nخلاصه اين حكيم ، بين عاقل كه جوهر نفس است با معقول كه صور مدركه است ، اتحاد قائل است و بنابر قول به اتحاد عاقل و معقول ، صور ذهنيّه ، عارض بر نفس نيست ، تا كيف نفسانى و عرض باشد ، بلكه عين جوهر نفس است . « 1 »\r\n\r\n\r\n","description":"","footnote":"\r\n( 1 ) . همان ، ص 327 - 328 ( به نقل از حكمت الهى ) .\r\n","page_name":" 154 ","page_number":154},
  {"content":"\r\n\r\n\r\nنظريّهء فلوطين  sonitolP \r\nاو كه فيلسوفى نو افلاطونى بود و از 204 تا 270 ميلادى مىزيسته و به وحدت وجود گرايش داشته و خدا را مبدء المبادى و غاية الغايات مىشناسد « 1 » ، مىگويد :\r\nينبغي أن تعلم أنّ البصر إنّما ينال الأشياء الخارجة منه ، و لا ينالها حتّى يكون هو هي . . . و كذلك المرء العقليّ إذا ألقى بصره على الأشياء العقليّة لم ينلها حتّى يكون هو و هي شيئا واحدا ؛ « 2 »\r\nسزاوار است دانسته شود كه چشم به اشياى خارج نايل مىشود و تا چشم ، آن اشياى خارج نگردد ، به آنها نايل نمىشود . . . و همين‌طور انسان عقلى هرگاه ديدهء عقل را بر اشياى عقلى بيفكند ، به آنها نايل نمىشود ، تا اين‌كه عقل و آن اشيا ، يكى شوند .\r\nاو هم به اتحاد چشم با اشياى خارج و هم به اتحاد عقل با معقول‌ها ، نظر دارد .\r\nنكتهء مهمى كه از نظريّهء فلوطين استفاده مىشود ، اتحاد مدرك و مدرك است ؛ چرا كه او تنها به ذكر اتحاد عاقل و معقول ، بسنده نكرده ، بلكه به اتحاد حسّ بصرى با مبصرات نيز توجه كرده است . بنابراين ، بايد گفت : نه تنها عاقل و معقول ، بلكه حاسّ و محسوس و متخيّل و متخيّل و متوهّم و متوهّم با يك‌ديگر اتحاد دارند .\r\nبديهى است كه اشتراك آنها در اتحاد قوّهء ادراك با محصولات ادراكى است و براى همين است كه در عين اشتراك ، اختلاف هم دارند . فلوطين مىگويد :\r\nإنّ البصر يقع على خارج الأشياء و العقل على باطن الأشياء . . . و البصر كلّما أطال النّظر إلى الشيء المحسوس به ، أضرّ به حتّى يصيّره خارجا من الحسّ لا يحسّ شيئا فأمّا البصر العقليّ ، فيكون على خلاف ذلك ، أعني أنّه كلّما أطال\r\n\r\n\r\n","description":"","footnote":"\r\n( 1 ) . محمد معين ، فرهنگ فارسى ، ج 6 ، ص 1378 .\r\n( 2 ) . اثولوجيا ، افلوطين عند العرب ، ميمر 8 ، ص 117 ، ( پيشينيان بر اين باور بودند كه اثولوجيا از ارسطوست ، ولى اكنون معلوم شده است كه از فلوطين است ) .\r\n","page_name":" 155 ","page_number":155},
  {"content":"\r\n\r\nالنّظر إلى المعقول كان أكثر لمعرفته و أجدر أن يكون عقلا ؛ « 1 »\r\nچشم بر خارج اشيا و عقل بر باطن اشيا واقع مىشود .\r\nچشم هر اندازه نگاه به شىء محسوس را طولانى كند ، زيان مىبيند ؛ تا آن‌جاكه او را از حس خارج مىسازد ، به گونه‌اى كه چيزى حس نمىكند ؛ اما ديدهء عقلى بر خلاف آن است ؛ يعنى هرچه نگاه به معقول را طولانىتر مىكند ، او را بيشتر و بهتر مىشناسد و به عقل بودن ، سزاوارتر است .\r\nبه راستى اگر عاقل ، معقول و معقول ، عاقل نشود ، بلكه به‌طور كلّى مدرك و مدرك ، يكى نگردند ، چگونه مىتوان پذيرفت كه مدرك‌هاى عقلى و غيرعقلى ، سبب كمال قواى ادراكى و نفوس مجرّد شوند ؟ مگر ممكن است كه عرض ، سبب كمال جوهر شود ؟\r\nوجود جوهر نسبت به وجود عرض ، وجودى برتر و وجود عرض ، نسبت به آن ، وجودى فروتر است . هرگز معقول نيست كه جوهر به وسيلهء چيزى كمال يابد كه از او پايين‌تر است . آرى ، استكمال به اين است كه جوهر در جوهريّت خود كامل شود و اين هم تنها از راه اتحاد پديد مىآيد .\r\n\r\nديدگاه عارفان\r\nعارفان - كه در پى ديدن مىباشند و به دانستن قانع نيستند و پاى استدلاليان را چوبين مىدانند - به اتحاد عاقل و معقول ، بلكه مدرك و مدرك ، بيشتر بها داده و در آثار خود - چه به نثر و چه به نظم ، چه به پارسى و چه به تازى - توجه شايانى به آن كرده‌اند .\r\n\r\n1 . مولوى\r\nاو مىگويد :\r\n\r\n\r\n","description":"","footnote":"\r\n( 1 ) . همان .\r\n","page_name":" 156 ","page_number":156},
  {"content":"\r\n\r\n اى برادر تو همين انديشه‌اى * مابقى تو استخوان و ريشه‌اى\r\nگر گل است انديشهء تو گلشنى * ور بود خارى تو هيمهء گلخنى \r\n« 1 » حكيم سبزوارى در شرح آن مىگويد :\r\nاين ، قول به اتحّاد عالم و معلوم است كه بسيارى از محقّقين حكما برآنند و مجملى از بيان ، آن است كه معلوم ، دواست : معلوم بالذات ، چون صورت كلّيّهء گل كه در عقل و صورت جزئيّهء آن‌كه در خيال است و معلوم بالعرض كه گل طبيعى مادّى باشد و اين محقّقين نمىگويند كه روح با گل طبيعى اتحاد دارد ، بلكه با معلوم بالذات از گل . . .\r\nنمىگويند : با ماهيّت و مفهوم آن اتحاد دارد ، بلكه با وجود او ، به اين معنا كه همهء مفاهيم و ماهيّات حاصله در روح به وجود روح موجودند . . . و نمىگويند : روح ، تجافى از مقام شامخ لطيفهء سرّيّه و خفويّه نموده بلكه بدون تجافى ، وجود اينها ظهور اوست . « 2 »\r\nو نيز مولوى مىگويد :\r\n پس فزون از جان ما جان ملك * كو منزّه شد ز حسّ مشترك\r\nوز ملك جان خداوندان دل * باشد افزون تو تحيّر را بهل \r\n« 3 »\r\nخداوند دل ، انسان كامل است . دل او عرش مجيد است . انسان كامل بر فلك و ملك ، فزونى دارد . انسان كامل ، تقيّد ندارد ؛ بلكه وحدتش وحدت حقّهء ظلّيّه است . او ظلّ خداوند و مثل اعلاى اوست . موجودات ديگر همه منطوى در وجود اويند . او از قوّت جان برخوردار و جان جانان است .\r\n خود جهان جان سراسر آگهى است * هركه بىجان است از دانش تهى است\r\nچون خبرها هست بيرون زين نهاد * باشد اين جان‌ها در آن ميدان جماد\r\nجان اوّل مظهر درگاه شد * جان جان خود مظهر اللّه شد \r\n\r\n\r\n","description":"","footnote":"\r\n( 1 ) . كلّيّات مثنوى ، ج 2 ، ص 78 .\r\n( 2 ) . اتحاد عاقل به معقول ، ص 297 - 298 ( به نقل از : شرح مثنوى ) .\r\n( 3 ) . كلّيّات مثنوى ، دفتر دوم ، ص 196 .\r\n","page_name":" 157 ","page_number":157},
  {"content":"\r\n\r\n آن ملايك جمله عقل و جان بدند * جان تو آمد كه جسم آن شدند\r\nاز سعادت چون بر آن جان برزدند * هم‌چو تن آن روح را خادم شدند \r\n« 1 »\r\n\r\n2 . محى الدّين عربى\r\nاو در ترجمان الاشواق گويد :\r\n لقد صار قلبي قابلا كلّ صورة * فمرعى لغزلان و دير لرهبان\r\nو بيت لأوثان و كعبة طائف * و ألواح توراة و مصحف قرآن \r\n« 2 »\r\nدلم پذيراى هر صورتى شد ، هم چراگاه آهوان و هم دير راهبان و هم‌خانهء بتان و هم كعبهء طواف‌كنندگان و هم الواح تورات و هم مصحف قرآن گرديد .\r\nصدر المتألّهين در مباحث علم النفس اسفار ( فصل 3 ، باب 7 ) با استناد به همين دو بيت مىگويد :\r\nإنّ النّفس الإنسانيّة ليس لها مقام معلوم في الهويّة ، و لا لها درجة معيّنة في الوجود كسائر الموجودات الطّبيعيّة ، و النّفسيّة ، و العقليّة الّتي كلّ له مقام معلوم ، بل النّفس الإنسانيّة ذات مقامات ، و درجات متفاوتة ، و لها نشآت سابقة و لاحقة ، و لها في كلّ مقام و عالم صورة أخرى ، كما قيل : لقد صار قلبي قابلا . . . و ما هذا شأنه صعب إدراك حقيقته و عسر فهم هويّته ؛ « 3 »\r\nنفس آدمى را در چيستى مقامى معلوم و در هستى درجه‌اى معيّن - مانند ديگر موجودات طبيعى ، نفسى و عقلى كه براى هر يك مقامى معلوم است - نيست ؛ بلكه نفس آدمى داراى مقامات و درجاتى متفاوت است و او را مراتب سابق و لا حق است و او را در هر مقامى و عالمى صورتى ديگر است ؛ چنان‌كه گفته شده است : « لقد صار قلبي\r\n\r\n\r\n","description":"","footnote":"\r\n( 1 ) . كلّيّات مثنوى ، دفتر ششم ، ص 560 .\r\n( 2 ) . ترجمان الاشواق ، ص 57 .\r\n( 3 ) . الحكمة المتعالية فى الاسفار الاربعه العقليّة ، ج 8 ، ص 343 .\r\n","page_name":" 158 ","page_number":158},
  {"content":"\r\n\r\nقابلا . . . » چيزىكه چنين شأنى دارد ، ادراك حقيقت و فهم هويّتش دشوار است .\r\nشاعرى نيز با الهام از همين مطالب است كه دربارهء حضرت يعقوب مىگويد :\r\n يكى گفتش كه اى گم‌گشته فرزند * كه اى روشن ضمير پير خردمند\r\nز مصرش بوى پيراهن شنيدى * چرا در چاه كنعانش نديدى ؟\r\nبه گفت : احوال ما برق جهان است * گهى پيدا و گاهى در نهان است\r\nگهى بر طارم اعلى نشينيم * گهى تا پشت پاى خود نبينيم \r\nحكيم سبزوارى در شرح مثنوى خود ، آن‌جا كه مىخواهد جامعيّت انسان كامل - را كه از خداوندان دلند - نسبت به همهء عوالم امكان معرّفى كند ، مىگويد :\r\nحقيقت محمدى فرمود : مرا با خداوند وقتى است كه در آن وقت ، هيچ فرشتهء مقرّبى سعهء وجودى مرا ندارد . « 1 » آنها ظلّ خدايند و خدا را مثل نيست ؛ ولى او را مثل‌هاى برترين است . « 2 »\r\nمولوى مىگويد :\r\n آن‌كه عالم مست گفتش آمدى * كلّمينى يا حميرا مىزدى\r\nآب غالب شد بر آتش از نهيب * ز آتش او جوشد كه باشد در حجيب \r\n« 3 » همان شخصيّت بىهمتايى كه براى هدايت مردم ، خود را با عالم آنها دمساز كرده بود ، برمقام  قابَ قَوْسَيْنِ أَوْ أَدْنى  ؛ « 4 » نيز پر مىگشود .\r\n\r\n\r\n","description":"","footnote":"\r\n( 1 ) . « لي مع اللّه وقت لا يسعني فيه ملك مقرّب » .\r\nامام صادق عليه السّلام فرمود : « إنّ عندنا و اللّه ! سرّا من سرّ اللّه ، و علما من علم اللّه ، و اللّه ! ما يحتمله ملك مقرّب ، و لا نبيّ مرسل ، و لا مؤمّن امتحن اللّه قلبه للإيمان . . . » ( كافى ، ج 1 ، ص 402 : باب فيما جاء أنّ حديثهم صعب مستصعب ) .\r\n( 2 ) . ر . ك : اتحاد عاقل به معقول ، ص 300 .\r\n( 3 ) . كليّات مثنوى ، دفتر اوّل ، ص 67 .\r\n( 4 ) . نجم ( 53 ) آيهء 9 .\r\n","page_name":" 159 ","page_number":159},
  {"content":"\r\n\r\n\r\n3 . صدر الدّين قونوى\r\nاو مىگويد :\r\nاعلم أنّ حصول الشيء - كان ما كان - و كمال معرفته موقوف على الاتّحاد بذلك المعلوم ، و الاتّحاد بالشيء موقوف على زوال كلّ ما يتميّز به العالم عن المعلوم ؛ « 1 »\r\nبدان‌كه حصول شىء - هرچه باشد - و كمال معرفت آن ، متوقّف است بر اتحاد با آن معلوم و اتحاد با شىء ، متوقّف است بر زوال هرچه عالم به وسيلهء آن ، از معلوم امتياز پيدا مىكند .\r\nو نيز مىگويد :\r\nفمطلق الإدراك اسم لحقيقة اتّصال المدرك بالمدرك ، و هو كالجنس . و العلم ، و المعرفة ، و التّعقّل ، و الإحساس بالسّمع ، و البصر ، و سائر القوى ، و الألات كلّها ألقاب ، و صفات لمطلق الإدراك ؛ « 2 »\r\nمطلق ادراك ، نامى است براى حقيقت اتّصال مدرك به مدرك و آن ، به منزلهء جنس است و علم ، معرفت ، تعقّل و احساس سمعى و بصرى و ديگر قوا و آلات ، القاب و صفات مطلق ادراكند .\r\nاو در فصّ دوازدهم نصوص مىگويد :\r\n. . . سبب كمال علم الحقّ بالأشياء إنّما من أجل استجلائه إيّاها في نفسه ، و استهلاك كثرتها ، و غيريّتها في وحدته ؛ « 3 »\r\nسبب كمال علم خداوند به اشيا ، همانا براى متجلّى ساختن آنها در ذات خود و مستهلك\r\n\r\n\r\n","description":"","footnote":"\r\n( 1 ) . نفحات الهيّة ، نفحه 6 .\r\n( 2 ) . همان ، نفحه 50 .\r\n( 3 ) . ر . ك : اتحاد عاقل به معقول ، ص 297 .\r\n","page_name":" 160 ","page_number":160},
  {"content":"\r\n\r\nساختن كثرت و غيريّت آنها در وحدت خويش است .\r\nاين علم ، همان علم حضورى در مرتبهء ذات و علم پيش از ايجاد است كه از قاعدهء « بسيط الحقيقة كلّ الأشياء » استنباط مىشود و به قول صدر المتألّهين ، فهم و ادراك آن براى اكثر فهم‌ها دشوار است . او در عين اين‌كه مصلحتى در تصريح و توضيح آن نمىبيند ، مىگويد :\r\nبه‌طور خلاصه و اجمال بدان اشاره مىكنم ، تا آنان كه براى درك اين‌گونه اسرار آفريده شده‌اند و توفيق درك و فهم آن‌را دارند ، با اين اشارهء اجمالى به حقيقت اين مسئله راه يابند و آن اين است كه ذات واجب الوجود ، در مرتبهء ذات خويش مظهر جميع صفات و اسماست و همين ذات ، خود نيز آينه‌اى است كه با همين آينه و در همين آينه ، صور كلّيّهء ممكنات مشاهده مىگردند و بر حضرات ذات مكشوف خواهند بود . « 1 »\r\n\r\n4 . فيض كاشانى\r\nاو در كتاب عين اليقين مىنويسد :\r\nاسمايى كه در نزد عامّه براى قواى نفس ناطقه موضوعند ، در حقيقت ، بر نور ادراك ، يعنى بر نور علمى كه مدرك انسان شده است ، اطلاق مىشوند و اسماى سمع ، بصر ، ذوق ، شمّ و . . . در نزد عامّه اسامى قواى نفسند و در نزد عارفين اسامى نورى هستند كه مدرك انسان شده است و عين وى گرديده است . پس چون نفس ناطقهء انسانى ، مسموعات را ادراك كرده است ، آن نور مدرك مسموع وى سمع است و چون مبصرات را ادراك كرده است ، آن نور مبصر مدرك وى بصر است و هم‌چنين در لمس ، ذوق ، شمّ ، خيال ، وهم ، عقل ، حافظه ، مفكّره ، مصوّره و هرچه ادراك بر آن واقع شده است آن مدرك نيست مگر نور . « 2 »\r\n\r\n\r\n","description":"","footnote":"\r\n( 1 ) . الشواهد الربوبيّه ، ترجمهء جواد مصلح ، ص 64 .\r\n( 2 ) . اتحاد عاقل به معقول ، ص 293 .\r\n","page_name":" 161 ","page_number":161},
  {"content":"\r\n\r\nمؤيد اين گفتار همان است كه امام صادق عليه السّلام در يك حديث طولانى دربارهء عقل و علم و جهل فرمود :\r\nإنّ أوّل الأمور ، و مبدأها ، و قوّتها ، و عمارتها التّي لا ينتفع شيء إلّا به ، العقل الّذي جعله اللّه زينة لخلقه ، و نورا لهم . . . و إنّ الظّلمة في الجهل ، و إنّ النّور فى العلم ؛ « 1 »\r\nآغاز و مبدأ و قوّت و آبادى چيزها - كه هيچ چيزى بدون آنها فايده ندارد - عقل است كه خداوند آن‌را زينت خلق و نور ايشان قرار داده است . . . ظلمت در نادانى و نور در دانايى است .\r\nآرى ، از دقّت در دقيقهء كلمات مرحوم ملّا محسن فيض ، « سرّ حديث شريف « العلم نور يقذفه اللّه في قلب من يشاء » و حديثى كه اهل بهشت از هر سو مىبينند و قول افاضل حكما : « النّفس بصر كلّه ، و سمع كلّه » و نظاير آنها را فهم كن . » « 2 »\r\nاگر نفس با ادراك‌هاى عقلى ، خيالى ، وهمى ، حسّى و با زدودن جهل و آراسته شدن به علم ، نورانيّت نيابد ، بلكه خود ، نور نشود ، چه ارزشى دارد ؟ اگر انسان ، خدايى عمل كند ، سراپايش نور مىشود .\r\n از پاى تا سرت همه نور خدا شود * گر در ره خداى تو بىپا و سر شوى \r\n\r\nنكته‌اى از ارسطو\r\nاسكندر افروديسى از شاگردان برجستهء ارسطوست . او در رسالهء يك‌صدوپانزده سؤال از استاد خود پرسش‌هايى كرده و پاسخ‌هايى دريافت نموده كه برخى از آنها در دلالت بر اتحاد عاقل و معقول ، خالى از لطف نيست .\r\n\r\n\r\n","description":"","footnote":"\r\n( 1 ) . كافى ، ج 1 ، ص 29 .\r\n( 2 ) . اتحاد عاقل به معقول ، ص 293 .\r\n","page_name":" 162 ","page_number":162},
  {"content":"\r\n\r\nارسطو در پاسخ از چيستى علم مىگويد : « چالاك شدن جان بر هرچه جز اوست « 1 » »\r\nو در پاسخ اين‌كه به چه دانيم كه از كجا آمده‌ايم ، مىگويد : « چون علم مىآموزيم ، پيش‌تر مىرويم . » « 2 »\r\n« اين پيش‌تر رفتن ، اعتلا و تقرّب انسان ، درجه‌درجه و جسته‌جسته به سوى مبدأ عالم است كه در مطلق كمال ، كمال مطلق است و علم ، غذا و سازنده و پرورانندهء مغتذى است و در حقيقت ، غذا با همهء اختلاف انواع . . . با مغتذى مسانخ است . . . غرض اين‌كه جواب فوق . . . را در اتحاد علم ، عالم و معلوم ، شأنى به سزاست . » « 3 »\r\n\r\nاشاراتى از شيخ الرئيس\r\nوى پس از آن‌كه در كتاب مبدأ و معاد استدلال خود را بر اتحاد عاقل و معقول ذكر كرده ، مىگويد :\r\nفقد اتّضح من هذا أنّ كلّ ماهيّة جرّدت عن المادّة و عوارضها ، فهي معقولة بذاتها بالفعل ، و هي عقل بالفعل ، و لا يحتاج في أن تكون معقولة إلى شيء آخر يعقلها ؛ « 4 »\r\nاز اين برهان روشن شد كه هر ماهيّتى كه از ماده و عوارض ماده مجرّد باشد ، بالذات معقول بالفعل و عقل بالفعل است و در معقول بودن خويش نيازى به چيز ديگرى كه او را تعقّل كند ، ندارد .\r\nآن‌گاه مىگويد :\r\n\r\n\r\n","description":"","footnote":"\r\n( 1 ) . همان ، ص 291 .\r\n( 2 ) . همان .\r\n( 3 ) . همان ، ص 292 .\r\n( 4 ) . مبدأ و معاد ، به اهتمام عبد اللّه نورانى ، ص 10 .\r\n","page_name":" 163 ","page_number":163},
  {"content":"\r\n\r\nو لهذا براهين مغفولة تركناها ، و اعتمدنا الأظهر منها ؛ « 1 »\r\nبراى اين مدّعا براهينى است كه مورد غفلت قرار گرفته و آنها را واگذاشتيم و به ظاهرترين آنها اعتماد كرديم .\r\nاگر شيخ الرئيس منكر اتحاد عاقل و معقول است ، چرا گفته است : اين موضوع ، براهينى دارد و او بر ظاهرترين آنها اعتماد كرده است ؟\r\nهرگز مطلب باطل را نمىتوان مطابق براهين شناخت . از دو حال بيرون نيست : يا سخن فرفوريوس و اتباع او را در مورد اتحاد عاقل و معقول ، حمل بر معنايى باطل كرده است و يا زمانى كه اشارات را مىنوشته ، تغيير عقيده داده است و در هر صورت ، اين‌كه خواجه فرموده است : شيخ الرئيس مبدأ و معاد را بر مذاقّ مشّاييان نوشته است « 2 » ، پذيرفتنى نيست .\r\nصدر المتألّهين در پايان فصل هشتم از مرحلهء دهم اسفار پس از بيان اين‌كه شيخ الرئيس در كتاب مبدأ و معاد بر اتحاد عاقل و معقول استدلال كرده است ، مىگويد :\r\nو لست أدري هل كان ذلك على سبيل الحكاية لمذهبهم لأجل غرض من الأغراض ، أو كان اعتقاديّا له لاستبصار وقع له من إضاءة نور الحقّ من أفق الملكوت ؛ « 3 »\r\nنمىدانم آيا اين كار را بر سبيل حكايت مذهب ايشان - به سبب غرضى از اغراض - كرده يا به دليل استبصارى كه از تابش نور حق بر او واقع شده ، اعتقاد داشته است ؟\r\nلكن از شيخ الرئيس به دور است كه بر خلاف عقيدهء خود با ديگران مماشات كند و سخن آنها را برهانى بشناساند و بر تنها برهانى كه اقامه كرده است ، نام « اظهر براهين » نهد .\r\n\r\n\r\n","description":"","footnote":"\r\n( 1 ) . همان .\r\n( 2 ) . شرحى الاشارات ، ذيل فصل 7 ، نمط 7 ، ج 2 ، ص 66 .\r\n( 3 ) . الحكمة المتعالية فى الاسفار العقلية الاربعه ، ج 3 ، ص 335 .\r\n","page_name":" 164 ","page_number":164},
  {"content":"\r\n\r\nاو معتقد است كه عنايت الهى يعنى تمثّل نظام كلى جهان هستى در علم پيشين حضرت حق ، به گونه‌اى كه يكايك موجودات از آن‌چه در علم او تمثّل يافته ، به وجود آيند . « 1 »\r\nاو در فصل هفتم از نمط سوم اشارات فرموده است :\r\nإدراك الشيء هو أن تكون حقيقته متمثّلة عند المدرك يشاهدها ما به يدرك ؛ « 2 »\r\nادراك شىء ، عبارت از اين است كه حقيقت آن در نزد ادراك‌كننده تمثّل يابد ، به‌گونه‌اى كه ادراك‌كننده آن‌را مشاهده كند .\r\nخواجهء طوسى در شرح آن ، مدرك‌ها را دو قسم كرده است : مادّى و غيرمادّى .\r\nمدرك مادّى در صورتى تمثّل مىيابد كه صورت آن ، از نفس حقيقت خارجى انتزاع شود و مدرك غيرمادّى يا مفارق ، بىنياز از انتزاع است . تمثّل حقيقت ، شامل هر دو قسم مىشود . هرگاه چيزى در برابر چيزى تمثّل مىيابد ، به حقيقت يا به مثال خود در حضور او قيام مىكند . در هر ادراكى دو اضافه است : يكى اضافه به ادراك‌كننده و ديگرى اضافه به ادراك شونده . بنابراين ، بايد در تعريف آن به هر دو اضافه توجه شود . براى همين است كه ميان مدرك و مدرك تقابل تضايف است . ادراك يا به وسيلهء آلت و ابزار است يا بدون آن ؛ بلكه مدرك به ذات خويش ادراك مىكند . ادراك‌هاى حسّى و خيالى به آلت و ابزار است ؛ ولى ادراك‌هاى عقلى بدون آلت و ابزار است .\r\nاين‌كه شيخ الرئيس تعريف ادراك را به قيد « يشاهدها ما به يدرك » مقيّد كرده است ، براى اين است كه هر دو قسم را شامل شود . « 3 »\r\nاكنون كه با ذكر شواهدى از آثار شيخ الرئيس روشن شد كه او ادراك را عبارت از تمثّل حقيقت شىء در نزد مدرك مىداند ، جا دارد كه به نكته‌اى از وى كه شاهدى گويا\r\n\r\n\r\n","description":"","footnote":"\r\n( 1 ) . ر . ك : شرحى الاشارات ، ج 2 ، ص 7 .\r\n( 2 ) . همان ، ج 1 ، ص 130 .\r\n( 3 ) . همان ، ص 131 .\r\n","page_name":" 165 ","page_number":165},
  {"content":"\r\n\r\nبر اتحاد عاقل و معقول است ، اشاره كنيم . او در فصل نهم از نمط هشتم كمال جوهر عاقل را در تمثّل تجلّيات حق در نزد آن به اندازهء امكان معرّفى مىكند . سپس مىگويد :\r\nتمثّلا لا يمايز الذّات . فهذا هو الكمال الّذي يصير به الجوهر العقليّ بالفعل ؛ « 1 »\r\nتمثّلى كه از ذات مدرك ، تمايز ندارد و اين همان كمالى است كه جوهر عاقل ، به وسيلهء آن ، به فعليّت مىرسد .\r\nاو در شفا اين‌كه ذات نفس ، عين معقول‌ها شود را از محالات شمرده و گفته است :\r\nإنّي لست أفهم قولهم : إنّ شيئا يصير شيئا آخر ، و لا أعقل أنّ ذلك كيف يكون ؟ « 2 »\r\nمن نمىفهمم چگونه چيزى چيزى ديگر مىشود و چگونگى آن‌را تعقّل نمىكنم .\r\nبه يقين بايد گفت : موضع‌گيرى او در برابر همهء صورت‌ها و محتمل‌ها ، اتحاد عاقل و معقول نيست ؛ بلكه هرجا موضع‌گيرى منفى دارد ، در برابر صورت‌ها و محتمل‌ها غير معقول است و هرجا موضع‌گيرى مثبت دارد ، در برابر صورتى است كه هم معقول و هم ممكن ، بلكه واجب است .\r\nاو در فصل هفتم از مقالهء نهم الهيّات شفا كمال نفس ناطقه را در اين مىشناسد كه عالمى عقلى شود و صورت كل و نظام معقول و خير فائض در كل ، در آن ارتسام يابد . « 3 »\r\nبه گفتهء شاعر :\r\n هر آن كو ز دانش برد توشه‌اى * جهانى است بنشسته در گوشه‌اى \r\nفرزانگان انديشور ، حكمت را عبارت از اين دانسته‌اند كه انسان ، جهانى عقلى همانند جهان عينى گردد . « 4 »\r\n\r\n\r\n","description":"","footnote":"\r\n( 1 ) . همان ، ج 2 ، ص 91 ، چاپ مصر .\r\n( 2 ) . شفا ، « طبيعيّات » ، فن 5 ، مقالهء 5 ، فصل 6 ، ج 3 ، ص 212 .\r\n( 3 ) . ر . ك : شفا ، « الهيّات » ، چاپ سنگى ، ص 546 .\r\n( 4 ) . الحكمة المتعالية فى الاسفار الاربعة العقليه ، ج 1 ، ص 20 .\r\n","page_name":" 166 ","page_number":166},
  {"content":"\r\n\r\nهنگامىكه صورت‌هاى حقيقى موجودات در نفس ارتسام يابد ، كارش به جايى مىرسد كه به گفتهء شيخ الرئيس :\r\nتنقلب عالما معقولا موازيا للعالم الموجود كلّه ، مشاهدة لما هو الحسن المطلق ، و الخير المطلق ، و الجمال الحقّ المطلق ، و متّحدة به ، و منتقشة بمثاله و هيأته ، و منخرطة في سلكه ، و صائرة من جوهره ؛ « 1 »\r\nنفس ، جهانى معقول مىشود كه با كلّ عالم هستى موازى است و حسن مطلق ، خير مطلق و جمال حقيقى مطلق را مشاهده مىكند و با عالم هستى متّحد است و مثال و هيئت آن در نفس نقش گرفته و به سلك آن درآمده و از جوهر آن شده است .\r\nدر عبارت فوق با ذكر « متّحدة به » آشكارا به اتحاد عاقل و معقول ، اعتراف كرده است .\r\nاو سپس تصريح مىكند :\r\nالعقل و العاقل و المعقول واحد ، أو قريب من الواحد ؛ « 2 »\r\nعقل ، عاقل و معقول ، يكى يا نزديك به يكى است .\r\nاو در مباحث معاد از كتاب نجات نيز مىفرمايد :\r\nالعقل و العاقل و المعقول شيء واحد ، أو قريب من الواحد ؛ « 3 »\r\nعقل ، عاقل و معقول ، شىء يگانه يا قريب به يگانه‌اند .\r\n\r\nگذرى بر برهان‌هاى اتحّاد عاقل و معقول\r\nاكنون جاى دارد كه به عنوان سپاس‌گزارى از فرفوريوس و اتباع او كه بر اتحاد عاقل و معقول پاى فشرده‌اند و به عنوان اداى حق استادى و پيش‌كسوتى\r\n\r\n\r\n","description":"","footnote":"\r\n( 1 ) . همان ، ص 546 .\r\n( 2 ) . همان ، 547 .\r\n( 3 ) . النجاة من الغرق في بحر الضلالات ، ص 687 .\r\n","page_name":" 167 ","page_number":167},
  {"content":"\r\n\r\nشيخ الرئيس كه با لحن نيش‌دار خود ، اتحاد عاقل و معقول مشّاييان را مردود و غير قابل قبول شمرده و در عين حال ، هرجا كه از تكامل نفس ناطقه سخن گفته ، به چيزى كمتر از اتحاد آن با صورت‌هاى معقول ، قانع و راضى نشده و به عنوان سپاس‌گزارى از حكماى متأخّر - به ويژه حكيم نامدار شيراز و صدر متألّهان اهل راز - مرورى داشته باشيم بر برهان‌هايى كه طى قرون متمادى بر اين مسئلهء مهم ، اقامه شده است .\r\n\r\n1 . برهان شيخ الرئيس\r\nاو در كتاب مبدأ و معاد بر اتحاد عاقل و معقول استدلال كرده و ما آن‌را در فصل هفتم آورده‌ايم و در اين‌جا تكرار نمىكنيم .\r\n\r\n2 . برهان صدر المتألّهين\r\nاو از راه تضايف ، به اثبات اتحاد عاقل و معقول پرداخته و هرچند برهان او مورد بىمهرى حكيم سبزوارى قرار گرفته است ؛ ولى حق اين است كه برهانى محكم است .\r\nوى دربارهء برهان تضايف مىگويد :\r\nو أمّا مسلك التّضايف الّذي سلكه صدر المتألّهين في المشاعر و غيره لإثبات هذا المطلب ، فغير تامّ ؛ لما ذكرنا في تعاليق الأسفار ؛ « 1 »\r\nاما مسلك تضايف كه صدر المتألّهين در كتاب مشاعر و ديگر كتاب‌ها براى اثبات اين مطلب ، پيموده ، همان‌طورىكه در تعليقات اسفار ذكر كرده‌ايم ، ناتمام است .\r\nعمدهء اشكال حاجى اين است كه از تضايف ، چيزى بيشتر از معيّت در وجود ، استفاده نمىشود . دو امر متضايف ، نبايد نسبت به يك‌ديگر تقدّم و تأخر داشته باشند .\r\n\r\n\r\n","description":"","footnote":"\r\n( 1 ) . شرح غرر الفرائد ، « امور عامّه » ، ص 66 .\r\n","page_name":" 168 ","page_number":168},
  {"content":"\r\n\r\nاثبات اتحاد متضايفان ، نيازمند دليل ديگرى است . « 1 »\r\nاز ديدگاه صدر المتألّهين معقوليّت ، عين ذات و حقيقت صورت معقول است ؛ چرا كه براى او وجودى ديگر ، جز همين وجودى كه به ذات خويش معقول است ، وجود ندارد . اگر شىء به ذات خويش معقول است ، چاره‌اى نيست جز اين‌كه به ذات خويش عاقل باشد و ناگزير بايد هر دو طرف تضايف ، در ذات واحد ، تحقّق پيدا كنند .\r\nهر دو طرف تضايف ، در صورتى دوگانگى پيدا مىكنند كه براى هر يك وجودى جداى از معناى اضافى باشد ، مانند « أب و ابن » كه نه « أب » به ذات خويش پدر است و نه « ابن » به ذات خويش پسر است ؛ بلكه هركدام وجودى دارند جداى از وصف پدرى و پسرى ؛ اما آن‌جا كه هر دو طرف تضايف ، وجودى زايد بر معناى اضافى نداشته باشند ، يگانگى پيدا مىكنند ؛ مانند عاقليّت و معقوليّت .\r\nدرست است كه تضايف ، ذاتا مقتضى معيّت است ، نه اتحاد ؛ ولى با شرط مزبور ، مقتضى اتحاد هم هست . « 2 »\r\nجالب اين است كه خود حكيم سبزوارى در تعليقات خويش بر اسفار صدر المتألّهين ، برهان تضايف را در صدر برهان‌هاى اتحاد عاقل و معقول ، قرار داده است . او پس از تحليل مفهومى اتحاد عاقل و معقول و اين‌كه مقصود اتحاد عاقل و معقول ، در وجود است نه در مفهوم ، مىگويد :\r\nأمّا البراهين : فمنها : أنّ المعقول مجرّد ، و كلّ مجرّد عاقل لذاته ؛ « 3 »\r\nيكى از برهان‌ها اين است كه معقول ، مجرّد است و هر مجرّدى - لذاته - عاقل است .\r\nاگر هر مجرّدى - لذاته - عاقل است ، بايد - لذاته - معقول باشد . پس مجرّد ، هم - لذاته - عاقل و هم - لذاته - معقول است .\r\n\r\n\r\n","description":"","footnote":"\r\n( 1 ) . ر . ك . همان ، ص 299 .\r\n( 2 ) . ر . ك : همان ، ص 298 .\r\n( 3 ) . الحكمة المتعالية فى الاسفار الاربعه ، ج 3 ، ص 320 .\r\n","page_name":" 169 ","page_number":169},
  {"content":"\r\n\r\nاگر اشكال شود كه مجرّد قائم به ذات - لذاته - عاقل است ولى معقول ، قائم به غير است ؛ پس چگونه يكى مىشوند ؟ پاسخ اين است قيام معقول‌ها به غير باطل است .\r\nهيچ‌يك از صورت‌هاى عقلى و خيالى ، قيام حلولى ندارند . « 1 »\r\n\r\n3 . برهان اسكندر افروديسى\r\nبرهان وى همان است كه مورد پذيرش حكيم سبزوارى قرار گرفته است . او پس از ذكر نظريّهء فرفوريوس مبنى بر اتحاد عاقل و معقول ، مىگويد :\r\nو المعتمد في إثبات مطلبه ما نقل عن إسكندر من باب اتّحاد المادّة و الصّورة ، فإنّ النّفس في مقام العقل الهيولانيّ مادّة المعقولات ، و هي صور له ؛ « 2 »\r\nآن‌چه در اثبات مقصود فرفوريوس ، مورد اعتماد واقع شده ، از باب اتحاد ماده و صورت است كه از اسكندر نقل شده است ؛ زيرا نفس در مقام عقل هيولانى ، مادّهء معقول‌ها و معقول‌ها ، صورت‌هاى آنند .\r\nبه چه دليل ، ماده و صورت ، اتحاد دارند ؟ فعليّات ، با يك‌ديگر متّحد نمىشوند ؛ ولى هيولا قوّهء محض است و مىتواند با هر فعليّتى متّحد شود . صورت نوعيّهء آب ، هوا نمىشود ؛ ولى هيولاى آب ، از هوا شدن امتناع ندارد . اگر هيولاى جسمانى چنين است ، هيولاى عقلانى چرا چنين نباشد ؟ پس نفس باهر صورتى همان مىشود . « 3 »\r\n\r\n4 . استدلال گونه‌اى از حكيم سبزوارى\r\nبه نظر وى موجود خارجى و موجود ذهنى ، مانند دوقلوهايىاند كه از اصل واحد پديد آمده و از پستان واحد ، تغذيه مىشوند . موجود خارجى چيزى نيست كه در\r\n\r\n\r\n","description":"","footnote":"\r\n( 1 ) . همان .\r\n( 2 ) . شرح غرر الفرائد ( مشهور به شرح منظومهء سبزوارى ) ، ص 65 - 66 .\r\n( 3 ) . ر . ك : همان ، ص 297 - 298 .\r\n","page_name":" 170 ","page_number":170},
  {"content":"\r\n\r\nظرف خارج جاى گرفته باشد و رابطهء آنها رابطهء ظرف و مظروف باشد ؛ بلكه موجود خارجى ، يعنى خود خارج ، يعنى مرتبه‌اى از مراتب خارج . بنابراين ، موجود خارجى و خارج ، با يك‌ديگر متّحدند . موجود ذهنى نيز چيزى نيست كه در ظرف ذهن گنجانيده شود ؛ بلكه خود ، مرتبه‌اى از مراتب ذهن و خود ذهن است و بدين‌ترتيب ، ذهن و موجود ذهنى - و به عبارت ديگر : عاقل و معقول - با يك‌ديگر متّحدند . « 1 »\r\nوى اين بيان را بيانى محكم مىشمارد ، مشروط به اين‌كه خواننده و شنوندهء آن ، از نيروى حدسى صايب و توانمند ، برخوردار باشد . « 2 »\r\n\r\n5 . طريقهء حركت جوهرى\r\nفيلسوفانى كه اشتداد در جوهر يا حركت جوهرى را پذيرفته‌اند ، ناگزيرند كه اتحاد عاقل و معقول را پذيرا شوند ؛ چراكه تمام صورت‌هاى عقلىاى كه نفس ناطق انسانى به آنها دست مىيابد ، اشتداد جوهرى و كمال وجودى خود نفس است و اگر غير از اين باشد ، نفس هيچ‌گونه تكاملى پيدا نكرده است .\r\nنفس آدمى از دوران كودكى تا پيرى ، مراحلى طى كرده و از نقص به كمال و از قوّه به فعل و از فقدان به وجدان رسيده و نمىتوان گفت : نفس آدم پير ، همان نفس كودك است كه اعراض و اوصافى به آن ضميمه شده و در ذات آن هيچ‌گونه اشتداد و تكاملى پديد نيامده است . حتّى كسانىكه حركت جوهرى را انكار كرده‌اند ، بايد اعتراف كنند كه نفس آدم پير ، عينا همان نفس كودك - كه تغيير اوصاف داده و در ذات آن ، تحوّل و تكاملى پديد نيامده - نيست .\r\nگاهى برخى از اعتراف‌هاى منكران حركت جوهرى با اعتقاد آنها به نفى حركت\r\n\r\n\r\n","description":"","footnote":"\r\n( 1 ) . ر . ك : همان ، ص 66 .\r\n( 2 ) . ر . ك : همان ، ص 299 .\r\n","page_name":" 171 ","page_number":171},
  {"content":"\r\n\r\nجوهرى ناسازگار است . يكى از كسانىكه اعتراف‌هايش با اعتقادش ناسازگار است ، شيخ الرئيس است . او معترف است كه « كون الرجل من الصبي » به نحو استكمال است « 1 » و چاره‌اى ندارد كه اين استكمال را به نحو حركت جوهرى و اشتدادى پذيرا شود . او معترف است كه نفس ناطق از حركت‌هاى كمى و كيفى و وضعى و أينى - بالذات يا بالعرض - منزّه است . « 2 » با اين‌حال ، براى نفس استكمال از مرتبهء عقل هيولايى به سوى عقل بالملكه و عقل بالفعل و عقل مستفاد قائل است . « 3 » او معترف است كه مقولهء كم از اعراض تحليلى است و وجودى - به حسب خارج - جداى از جوهر ندارد و در حقيقت ، جسم طبيعى و جسم تعليمى ، به حسب ذهن جداى از يك‌ديگرند ، نه به حسب خارج . با اين اعتراف ، حركت كمّى هم‌چون حركت جوهرى فاقد موضوع مىشود . يا بايد هم‌چون شيخ اشراق هر دو را منكر شد يا بايد هم‌چون صدر المتألّهين هر دو را پذيرفت . « 4 »\r\nانسان ، موجودى ثابت و سيّال است . از يك‌سو به حكم برهان‌هاى تجرّد نفس ، از ذاتى ثابت - هميشگى و بلكه ابدى - برخوردار است و از سوى ديگر ، چون در عالم طبيعت ، حضور دارد ، مشمول ادلّهء حركت جوهرى است و نمىتواند تافتهء جدا بافته باشد .\r\nانسان ، حقيقتى ممتدّ است كه از فرش تا عرش و از زمين تا آسمان ، جولان مىكند .\r\nمرتبهء نازل او بدن است و مراتب عالى او تجرّد برزخى ، عقلانى و فوق عقلانى است .\r\nبىجهت نيست كه قرآن كريم مىگويد :\r\n\r\n\r\n","description":"","footnote":"\r\n( 1 ) . شفا ، « الهيّات » ، چاپ مصر ، مقالهء 8 ، فصل 1 ، ص 329 .\r\n( 2 ) . غايات و مبادى ، فصل 28 ، ص 198 - 205 .\r\n( 3 ) . ترجمه و شرح اشارات ، حسن ملكشاهى ، فصل 10 ، ص 186 .\r\n( 4 ) . مقالات و بررسىها ، نشريّهء دانشكدهء الهيّات دانشگاه تهران ، دفتر 74 ، ص 28 ؛ برهان و عرفان ، واحد علوم و تحقيقات دانشگاه آزاد اسلامى ، ص 14 .\r\n","page_name":" 172 ","page_number":172},
  {"content":"\r\n\r\n  ما لَكُمْ لا تَرْجُونَ لِلَّهِ وَقاراً وَ قَدْ خَلَقَكُمْ أَطْواراً   ؛ « 1 »\r\nچرا براى خداوند عظمت قائل نيستند . او شما را در اطوار و مراحل مختلف آفريد .\r\nآرى ، انسان موجودى است كه در همهء اطوار عالم هستى مىگنجد .\r\n\r\n6 . بابا افضل كاشانى\r\nفيض كاشانى در كتاب عين اليقين از قول وى چنين آورده است :\r\nالإدراك لا بدّ فيه من نيل المدرك لذات المدرك ، و ذلك إمّا بخروجه من ذاته إلى أن يصل إليه ، أو بإدخاله ايّاه في ذاته و خروج الشيء من ذاته محال ، و كذا دخول الشيء في ذات الآخر إلّا أن يتّحد معه ، و يتصوّر بصورته ؛ « 2 »\r\nدر ادراك ، چاره‌اى نيست كه مدرك به ذات مدرك ، دست يابد ، يا به اين صورت كه از ذات خود خارج شود تا به او برسد يا به اين صورت كه ذات او را در ذات خود داخل كند .\r\nهم خروج شىء از ذات خود محال است و هم دخول شىء در ذات ديگر ، مگر اين‌كه با او متّحد شود و به صورت او درآيد .\r\nمگر ممكن است كه نفس به سبب ادراك چيزى ، ظرف آن چيز شود ، يا ذات خود را رها كند و از خويشتن خويش خارج گردد تا به او برسد ؟ بنابراين ، راهى جز اتحاد عاقل و معقول ، يا فراتر از آن ، راهى جز اتحاد مدرك و مدرك نيست .\r\nنفس آدمى پيش از به دست آوردن علم ، داراى قوّهء ادراك ، بلكه خود قوّهء ادراك است و همين‌كه قوّهء ادراك به فعليّت رسيد ، اين نفس است كه به فعليّت مىرسد ؛ بلكه خود نفس است كه فعليّت مىشود . قوّهء ادراك ، همان جهل و فعليّت ادراك ، همان علم است . نه آن قوّه چيزى جداى از نفس است و نه اين فعليّت . اينها همه از مراتب و از\r\n\r\n\r\n","description":"","footnote":"\r\n( 1 ) . نوح ( 71 ) آيهء 14 .\r\n( 2 ) . اتحاد عاقل به معقول ، ص 301 .\r\n","page_name":" 173 ","page_number":173},
  {"content":"\r\n\r\nاطوار خود نفسند و هرگز چنين نيست كه چيزى به نام صورت علمى در كنار نفس و مجاور او قرار گرفته باشد ؛ تا گفته شود كه پيش از علم ، جاى او در نزد نفس خالى بوده و اكنون جايش پر شده باشد .\r\nاگر نفس با به دست آوردن علم ، خود علم نشود ، چه شرافتى در ذات او حاصل شده است ؟ اگر همان است كه پيش‌تر بوده ، كدام قوّه به فعليّت رسيده است ؟\r\nآيا اگر اتحاد عاقل و معقول را نپذيريم ، نبايد معتقد شويم كه نفس آدم بالغ ، همان نفس كودك نابالغ است كه آن‌روز و امروزش يك‌سان است و همواره گرفتار فقدان است ؟\r\nاگر اتحاد نباشد ، علم و ديگر فضايل نفسانى ، هم‌چون اموال ، فرزندان ، همسران ، پدران ، مادران ، نياكان ، نزديكان و دوستان ، همه خارج از وجود اويند و هيچ‌گونه اشتداد و استكمالى براى ذات نفس فراهم نشده و هم‌چون ديگر تعلّقات دنيوى آنها را به وقت مردن رها مىكند و پىكارش مىرود .\r\nآرى ، نفس در پى غايات و كمالات است و به هر غايتى مىرسد ، از سنخ همان غايات مىشود و به هر كمالى مىرسد ، با آن كمال ، يگانگى پيدا مىكند و براى همين است كه با آنها مىميرد و با همان‌ها محشور مىشود و اگر فاقد آنهاست ، از لاغرى و فقدان ، در رنج است .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\n\r\nخود را بيازماييد\r\n1 . فرفوريوس كيست و شيخ الرئيس او را چگونه معرّفى كرده است ؟\r\n2 . صدر المتألّهين دربارهء فرفوريوس چه مىگويد ؟\r\n3 . نظر حكيم سبزوارى دربارهء فرفوريوس چيست ؟\r\n4 . خلاصهء نظر مرحوم شعرانى دربارهء فرفوريوس چيست ؟\r\n5 . نظر مرحوم الهى قمشه‌اى دربارهء فرفوريوس چيست ؟\r\n6 . نظريهء فلوطين را دربارهء اتحاد عاقل و معقول تقرير كنيد .\r\n7 . ديدگاه عارفان را دربارهء اتحاد عاقل و معقول تقرير كنيد .\r\n8 . از ارسطو چه نكته‌اى كه دالّ بر اتحاد عاقل و معقول است ، نقل شده است ؟\r\n9 . آيا شيخ الرئيس ، اشاراتى به مسئله اتحاد عاقل و معقول دارد ؟\r\n10 . موضع‌گيرىهاى موافق و مخالف شيخ الرئيس در باب اتحاد عاقل و معقول ، چه توجيهى دارد ؟\r\n11 . برهان صدر المتألّهين را دربارهء اتحاد و معقول تقرير كنيد .\r\n12 . نقد حاجى سبزوارى بر برهان تضايف را نقد كنيد .\r\n13 . برهان اسكندر افروديسى را بر اتحاد عاقل و معقول تقرير كنيد .\r\n14 . استدلال گونه حاجى سبزوارى را بر اتحاد عاقل و معقول تقرير كنيد .\r\n15 . از راه حركت جوهرى چگونه بر اتحاد عاقل و معقول استدلال مىشود .\r\n16 . بابا افضل كاشانى درباره اتحاد عاقل و معقول چه مىگويد ؟\r\n17 . فيض كاشانى دربارهء اتحاد عاقل و معقول چه مىگويد ؟\r\n18 . از آيات قرآنى دربارهء اتحاد عاقل و معقول چه استفاده‌اى مىتوان كرد ؟\r\n\r\n","description":"","footnote":"","page_name":" 175 ","page_number":175},
  {"content":"\r\n\r\n\r\nفصل يازدهم ابطال اتحاد دو شىء به‌طور كلى\r\nإشارة اعلم أنّ قول القائل : إنّ شيئا يصير شيئا آخر - لا على سبيل الاستحالة من حال إلى حال ، و لا على سبيل التّركيب مع شيء آخر ؛ ليحدث منهما ثالث ، بل على أنّه كان شيئا واحدا ، فصار واحدا آخر - قول « 1 » شعريّ غير معقول ؛ فإنّه إن كان كلّ واحد من الأمرين موجودا فهما اثنان متميّزان .\r\nو إن كان أحدهما غير موجود ، فقد بطل - إن « 2 » كان المعدوم قبل و حدث شيء آخر ، أو لم يحدث - أن « 3 » كان بالفرض ثانيا و مصيرا « 4 » إيّاه .\r\nو إن كانا معدومين فلم يصر أحدهما الأخر ، بل إنّما يجوز أن يقال : إنّ الماء صار\r\n\r\n\r\n","description":"","footnote":"\r\n( 1 ) . خبر « أنّ » است . جملهء « إنّ شيئا . . . » مقول قول است .\r\n( 2 ) . جملهء « إن كانّ المعدوم . . . لم يحدث » معترضه و جواب شرط محذوف است .\r\n( 3 ) . « أن كان . . . » تأويل به مصدر رفته و فاعل « بطل » است .\r\nدر نسخهء ديگر آمده است : « فقد بطل الّذي كان موجودا . . . بأن كان المفروض ثانيا . . . » در اين صورت ، « الّذي » فاعل است براى « بطل » .\r\n( 4 ) . افعال ناقصه از داشتن اسم مفعول ، محرومند و اگر فرض كنيم كه اسم مفعول دارند ، اسم مفعول آنها از داشتن خبر يا مفعول ، معذور است . بهتر است قول محاكم را ترجيح دهيم كه « صائرا إيّاه » بوده و سهو القلم مؤلّف يا ناسخ است . در اين صورت ، مىتواند خبر يا مفعول داشته باشد .\r\n","page_name":" 176 ","page_number":176},
  {"content":"\r\n\r\nهواء ، على أنّ الموضوع للمائيّة خلع المائيّة و لبس الهوائيّة ، أو ما يجري هذا المجرى .\r\nترجمه\r\n\r\nاشاره\r\nبدان سخن كسىكه مىگويد : چيزى چيز ديگرى مىشود - آن هم نه به عنوان استحاله از حالى به حالى و نه به عنوان تركيب با چيزى ديگر ، تا ثالثى از آنها پديد آيد ؛ بلكه به اين معنا كه چيزى بود و چيزى ديگر شد - سخن شعرى نامعقولى است ؛ « 1 »\r\nزيرا اگر هر يك از آنها دو موجود است ، دو چيز متمايز و جداى از يكديگرند . « 2 »\r\nو اگر يكى از آنها معدوم است - اگر معدوم را آن چيز پيشين فرض كنيم ، چه چيز ديگرى پديد آمده باشد و چه پديد نيامده باشد - محال است كه آن‌چه معدوم فرض كرده‌ايم ، دوم شود و معدوم ، موجود گردد . « 3 »\r\nو اگر هر دو معدومند ، يكى از آنها ديگرى نشده - و اتّحادى صورت نگرفته است « 4 » - ؛ بلكه تنها جايز است كه گفته شود : آب هوا شد ؛ به گونه‌اى كه مادّهء آب ، صورت آب را از دست بدهد و صورت هوا را بپوشد و مانند اينها . « 5 »\r\n\r\nشرح و تفسير\r\nدر فصل‌هاى گذشته به بطلان اتحاد عاقل و معقول و بطلان اتحاد معقول‌ها و\r\n\r\n\r\n","description":"","footnote":"\r\n( 1 ) . در اين قسمت ، به صورت‌هاى معقول و غيرمعقول اتحاد ، اشاره شده است . صورت‌هاى معقول عبارتند از :\r\nاستحاله ، تركيب و صورت نامعقول ، اين است كه چيزى چيزى ديگر شود . اين صورت نامعقول ، سه صورت دارد .\r\n( 2 ) . اين همان صورت اوّل است كه هر دو موجودند .\r\n( 3 ) . اين همان صورت دوم است كه يكى موجود و ديگرى معدوم است . اين هم دو فرض دارد : يكى اين‌كه اوّلى معدوم و دومى موجود باشد و ديگرى بالعكس . شيخ الرئيس صورت اوّل را مطرح كرده است .\r\n( 4 ) . اين هم صورت سوم است كه هر دو معدومند .\r\n( 5 ) . اكنون صورت‌هاى معقول اتحاد را ذكر مىكند .\r\n","page_name":" 177 ","page_number":177},
  {"content":"\r\n\r\nبطلان اتحاد نفس با عقل فعّال و انحراف مشّاييان - به ويژه فرفوريوس - اشاره كرد .\r\nاكنون مىخواهد بگويد كه اتحاد - يا چيزى چيز ديگر شدن - صورت‌هايى دارد كه برخى از آنها معقول و برخى نامعقول‌اند .\r\nبنابراين ، بايد تحت دو عنوان بحث را دنبال كنيم : يكى صورت‌هاى معقول اتحاد و ديگرى صورت‌هاى غيرمعقول .\r\nاو صورت‌هاى غيرمعقول را به عنوان : « قول شعريّ غيرمعقول » مطرح كرده و صورت‌هاى معقول را تحت دو عنوان : « على سبيل الاستحالة من حال إلى حال » و « على سبيل التّركيب مع شيء آخر » آورده است .\r\n\r\nالف ) صورت‌هاى معقول\r\nاز ديدگاه شيخ الرئيس ، استحاله و تركيب ، پديد آورندهء صورت‌هاى معقول و قابل قبول اتحادند . ما هر كدام از آنها را جداگانه توضيح مىدهيم :\r\n\r\n1 . استحاله\r\nاستحاله به معناى حالىبه‌حالى شدن و تغيير حال دادن است ، خواجه طوسى مصاديق آن‌را آب شدن هوا « 1 » يا سفيد شدن سياه يا به فعليّت رسيدن امر بالقوّه ، معرّفى كرده است . « 2 »\r\nدر حقيقت ، حضرت خواجه ، استحاله را در اين‌جا اعم از استكمال دانسته و البته از خود شيخ الرئيس الهام گرفته است .\r\nهرگاه استحاله را قسيم استكمال قرار دهيم ، مقصود از آن ، همان آب شدن بخار يا بخار شدن آب يا سفيد شدن سياه يا سياه شدن سفيد و مانند اينهاست و مقصود از\r\n\r\n\r\n","description":"","footnote":"\r\n( 1 ) . بهتر اين است كه گفته شود : آب شدن بخار .\r\n( 2 ) . ر . ك : شرحى الاشارات ، ج 2 ، ص 67 .\r\n","page_name":" 178 ","page_number":178},
  {"content":"\r\n\r\nاستكمال ، همان به فعليّت رسيدن قوّه‌ها و استعدادهاست . چنان‌كه كودك ، بالغ و نهال داراى ثمر مىشود ؛ ولى اگر استحاله را تعميم و استكمال را قسم آن قرار دهيم ، همهء موارد و مصاديق مزبور را شامل مىشود .\r\nخواجه معتقد است كه اطلاق اتحاد بر موارد و مصاديق فوق ، بر سبيل مجاز است ؛ چرا كه مىتوان گفت : در مثال « بخار شدن آب » و بالعكس ، آب و بخار با هم ، به‌طور حقيقى متّحد نشده‌اند ؛ بلكه بنابر نظريّهء كون و فساد ، آن‌چه صورت گرفته ، خلع و لبس است . چنان‌كه خود شيخ الرئيس هم فرموده است : « خلع المائيّة و لبس الهوائيّة » .\r\nو بنابر نظريّهء حركت جوهرى ، مسئله شكل ديگرى مىيابد ؛ چرا كه در اين صورت بايد قائل به لبس پس از لبس شويم و اگر بگوييم : در اين صورت ، اتحاد به نحو حقيقى است ، سخنى به گزاف نگفته‌ايم .\r\nدر مثال سفيد شدن سياه يا بالعكس هم ، بنابر خلع و لبس ، حقيقت اتحاد ، محقّق نشده است ؛ چرا كه يكى رفته و ديگرى پديد آمده است . ولى بنابر حركت جوهرى و لبس بعد لبس كه مورد قبول شيخ الرئيس نيست ، باز هم چاره‌اى جز پذيرش حقيقت اتحاد نداريم .\r\nدر مثال استكمال هم ، حقيقت اتحاد و يا اتحاد حقيقى قابل درك نيست . چگونه كودك ، مرد بالغ مىشود ؟ آيا بدان‌گونه است كه سفيد سياه مىشود ؟ آيا اين‌جا هم به گونه‌اى خلع و لبس محقّق مىشود ؟ آيا كمالى عرضى بر جوهر نفس افزوده مىشود ؟\r\nآيا استكمال در جوهر نفس كودك است و نقصان و كمال ، به جوهر نفس مربوط است ؟ اينها پرسش‌هايى است كه در فلسفهء سينوى و در شرح‌ها و موشكافىهاى خواجوى و فخرى ، بىپاسخ مانده است .\r\nفلسفهء صدرايى پاسخ‌گوى اين پرسش‌هاست ؛ چرا كه با مطرح كردن نظريّهء بديع حركت جوهرى ، تكامل را از برون ذات نفس به درون مىبرد و ذات نفس را با تكامل تدريجى از نقص به كمال مىرساند و هر لحظه صورتى نو بر ذات آن مىپوشاند و\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nتهى بودن جوهر هيولانى نفس را بر پرى ، و لاغرى آن‌را به فربهى ، و استعدادهاى ذاتى آن‌را به فعليّت مىرساند و هرگز كندن جامه‌اى از اعراض را از اندام نفس و پوشاندن اعراضى ديگر بر آن ، مصداق واقعى استكمال نمىشمارد ؛ مگر اين‌كه تغييرات عرضى حكايت از تغييرات نهادى و ديگرگونى بنيادى كند و اين ، چيزى جز حركت جوهرى و خبر دادن از ذات درون پوى نفس و نهاد ناآرام و متغيّر و تكامل طلب آن ، نبوده و نيست .\r\nشيخ الرئيس كه خود ، نظريّهء استكمال را به عنوان قسيم استحاله « 1 » مطرح كرده است ، چگونه مىتواند بدون پذيرش نظريّهء حركت جوهرى ، توجيه‌گر آن باشد ؟\r\n\r\n2 . تركيب\r\nهرگاه دو چيز با هم جمع شوند ، تركيب ، تحقّق مىيابد . اجتماع دو يا چند چيز گاهى به گونه‌اى است كه ميان آنها جذب و انجذاب صورت مىگيرد و در نتيجه ، شىء جديدى پديد مىآيد كه از نظر خاصيّت با اجزاى خود ، اختلاف دارند . چنان‌كه از اجتماع اكسيژن و هيدروژن ، آب پديد مىآيد و گاهى به گونه‌اى است كه نه ميان آنها جذب و انجذابى صورت مىگيرد و نه از اجتماع آنها خاصيّت جديدى پديد مىآيد ؛ مانند اجتماع افراد يك خانواده يا يك كلاس يا يك حزب .\r\nدر صورت اوّل ، تركيب اجزا و آحاد را تركيب حقيقى و در صورت دوم ، تركيب اعتبارى مىناميم .\r\nاين دو قسم به لحاظ ثبوت و اثبات ، با هم فرق دارند . در تركيب حقيقى ، ثبوتا ميان اجزا ، جذب و انجذاب است و اثباتا خاصيّت جديد پديد مىآيد ؛ ولى در تركيب اعتبارى ، نه ثبوتا جذب و انجذابى وجود دارد و نه اثباتا خاصيّتى جديد ، غير از خاصيّت اجزا تحقّق پيدا مىكند .\r\n\r\n\r\n","description":"","footnote":"\r\n( 1 ) . شفا ، « الهيّات » ، چاپ مصر ، مقالهء 8 ، فصل 1 ، ص 329 .\r\n","page_name":" 180 ","page_number":180},
  {"content":"\r\n\r\nاز تركيب حقيقى اجزا ، يك واحد حقيقى پديد مىآيد و از تركيب غيرحقيقى ، يك واحد غيرحقيقى ظهور مىكند .\r\nدر واحد غيرحقيقى ، بايد ديد مناط وحدت چيست ؟ به ملاحظهء مناط وحدت است كه فلاسفه ، واحد غيرحقيقى را به واحد بالجنس ، بالنوع و بالعرض و نيز واحد بالعرض را با توجّه به اقسام نه‌گانهء اعراض به اقسامى منقسم دانسته‌اند .\r\nوحدت انواع حيوانى ، وحدت بالجنس و وحدت افراد انسانى ، وحدت بالنوع و وحدت گچ و پنبه ، بالكيف و وحدت دو طول مساوى ، بالكمّ است و همين‌طور .\r\nوحدت افراد يك حزب به اعتبار مرام نامهء حزبى و وحدت يك ملّت ، به اعتبار مرزهاى جغرافيايى و زبان و آداب‌ورسوم و وحدت امّت اسلامى به اعتبار اصول اعتقادى اسلام است .\r\nاگر گفته شود كه در صورت تركيب اعتبارى آحاد و افراد و اجزا ، اتحاد آنها اتحاد مجازى است و عقل فلسفى در اين مورد ، حقيقت وحدت را در آن چيزى مىبيند كه مناط وحدت است و به نحو مجاز ، به آحاد و اجزا مىگويد ، سخن گزاف و نامعقولى نيست . اين‌جا كثرت بر وحدت غلبه دارد . تنها يك وجه اشتراك ، سبب مىشود كه يك وحدت غير حقيقى در ميان افراد پديد آيد . مولوى داستانى نقل كرده است كه شاهدى زيبا بر اين مدّعاست :\r\n آن حكيمى گفت : ديدم هم تكى * در بيابان زاغ را با لك‌لكى\r\nدر عجب ماندم بجستم حالشان * تا چه‌قدر مشترك يابم نشان\r\nچون شدم نزديك من حيران و دنگ * خود بديدم هر دوان بودند لنگ « 1 » \r\nاما آيا در تركيب حقيقى كه اجزا به واسطهء كسر و انكسار و جذب و انجذاب در يك‌ديگر فانى مىشوند و از خود خاصيّت جديدى بروز و ظهور مىدهند ، مىتوان گفت : اتحاد حقيقى و حقيقت اتحاد صورت گرفته است ؟\r\n\r\n\r\n","description":"","footnote":"\r\n( 1 ) . مثنوى معنوى ، تصحيح قوام الدين خرمشاهى ، ابيات 2103 - 2105 .\r\n","page_name":" 181 ","page_number":181},
  {"content":"\r\n\r\nاين نكته را هم ناگفته نگذاريم كه تركيب حقيقى هم به دو قسم انضمامى و اتّحادى منقسم مىشود . فيلسوفان قديم ، تركيب جنس و فصل را تركيب اتّحادى و تركيب مادّه و صورت ، بلكه وجود و ماهيّت را تركيب انضمامى مىشناختند .\r\nتركيب اتحادى از تركيب دو امر متحصّل و نامتحصّل پديد مىآيد و در حقيقت ، امر متحصّل ، موجود و متحقّق بالذات و امر غير متحصّل ، موجود و متحقّق بالعرض خواهد بود و موجود خارجى همان امر متحصّل است و ذهن تحليلگر فلسفى ، امر غير متحصّل را از آن ، انتزاع مىكند . آن‌چه در خارج متحقّق است ، يك موجود است كه بالذات ، به امر متحصّل و بالعرض به امر غير متحصّل نسبت داده مىشود .\r\nو اما تركيب انضمامى از دو امر متحصّل ، آن هم با ويژگى كسر و انكسار و جذب و انجذاب پديد مىآيد . از تركيب اكسيژن و هيدروژن ، آب و از تركيب كلر و سديم ، نمك طعام پديد مىآيد . هيچ‌كدام از اجزاى آب و نمك ، ويژگى شويندگى ، عطش‌زدايى ، شورى و لذيذسازى غذا را ندارند و از آن‌جا كه پس از تجزيهء آب ، اكسيژن و هيدروژن و پس از تجزيهء نمك طعام ، سديم و كلر از هم جدا مىشوند ، روشن مىشود كه اجزا در حالت تركيب و انضمام ، در هر مولكولى از آب يا نمك ، حضور دارند . هرچند حضور آنها به نحو بروز و ظهور نيست ؛ بلكه به نحو كمون و استتار است .\r\nصدر الدين دشتكى « 1 » كه از افاضل و اكارم دانشوران و فيلسوفان حوزهء فلسفى شيراز بوده است ، تركيب ماده و صورت را هم تركيب اتحادى ناميد . حكيم سبزوارى درباره‌اش مىگويد :\r\n إنّ بقول السيّد السّناد * تركيب عينيّة اتحادي \r\n« 2 »\r\nبه گفتهء آن سيّد والامقام ، تركيب اجزاى خارجى ماده و صورت ، تركيب اتحادى است .\r\n\r\n\r\n","description":"","footnote":"\r\n( 1 ) . محمد بن ابراهيم شيرازى كه در سال 903 ه . ق در شيراز به دست تركمن‌ها كشته شد .\r\n( 2 ) . شرح غرر الفرائد ( مشهور به شرح منظومه سبزوارى ) ، چاپ سنگى ، ص 100 .\r\n","page_name":" 182 ","page_number":182},
  {"content":"\r\n\r\nسرانجام صدر المتألّهين ، نه تنها تركيب ماده و صورت را ، بلكه تركيب وجود و ماهيّت را هم تركيب اتحادى ناميد . چنان‌كه در منظومهء فلسفى سبزوارى آمده است :\r\n إنّ الوجود عارض الماهيّة * تصوّرا و اتّحدا هويّة « 1 » \r\nوجود به لحاظ ذهن ( كه ماهيّت را لا به شرط اعتبار مىكند ) عارض ماهيّت و به لحاظ خارج ، متّحد با ماهيّت است .\r\nمقصود ، همان تركيب اتحادى است . البته صدر المتألّهين نه تنها در نظريّهء تركيب اتحادى ماده و صورت ، ملهم از صدر الدين دشتكى شيرازى است ؛ بلكه در نظريّهء تركيب اتحادى وجود و ماهيّت نيز از وى الهام گرفته است ؛ چرا كه او براى حلّ مشكل اتّصاف ماهيّت به وجود ، با اصالت بخشيدن به ماهيّت ، از اتحاد ماهيّت با موجود سخن گفته بود « 2 » و صدر المتألّهين ، با قول به اصالت وجود - كه پس از سپرى شدن دوران جوانى و پختگى عقل فلسفى و برخوردارى از نور هدايت الهى به آن ، رسيده بود - از اتحاد وجود با ماهيّت ، سخن به ميان آورد .\r\nاكنون جاى اين پرسش است كه چگونه مىتوان پذيرفت كه در تركيب حقيقى - چه تركيب اتحادى و چه انضمامى - اتحاد اجزا با يك‌ديگر اتحاد مجازى است ؟\r\nدر تركيب غير حقيقى ، اتحاد اجزا ، اتحاد غير حقيقى يا مجازى است ؛ چرا كه اجزا با يك‌ديگر كسر و انكسار و جذب و انجذابى ندارند و از پديد آوردن خاصيّتى جديد كه مباين و مغاير ويژگىهاى پيشين باشد ، قصور دارند . بنابراين ، به حقيقت اتحاد و يگانگى نرسيده‌اند . اولاد آدم مىتوانند به لحاظ ايده و ايمان ، وحدت يابند ؛ ولى\r\n\r\n\r\n","description":"","footnote":"\r\n( 1 ) . همان ، ص 13 .\r\n( 2 ) . اشكال اتّصاف ماهيّت به وجود ، به لحاظ قاعدهء فرعيّه است . دوانى براى فرار از اشكال ، فرعيّت را تبديل به استلزام و فخر رازى قائل به تخصيص قاعدهء فرعيّه و دشتكى قائل به اتحاد ماهيّت با موجود شد . صدر المتألّهين با مماشات با قوم ، مسئله را از قاعدهء فرعيّه خارج دانست و چنين مطرح كرد كه اين از باب تخصّص است نه تخصيص ؛ ولى بنابر نظريّهء اتحاد وجود و ماهيّت - كه نظريّهء خود اوست - اصلا ماهيّت ، متصف به وجود نشده و مشكلى در ميان نيست ( ر . ك : الشواهد الربوبيّه ، تصحيح سيّد جلال الدين آشتيانى ، ص 11 . )\r\n","page_name":" 183 ","page_number":183},
  {"content":"\r\n\r\nهرگز نمىتوان انتظار داشت كه ابدان متعدّد و اشخاص متكثّر ، يكى شوند . آرى ،\r\n جان گرگان و سگان هر يك جداست * متّحد جان‌هاى شيران خداست\r\nجمع گفتم : جان‌هاشان من به اسم * كان يكى جان صد بود نسبت به جسم\r\nهم‌چو آن يك نور خورشيد سما * صد بود نسبت به صحن خانه‌ها\r\nليك يك باشد همه انوارشان * چون‌كه برگيرى تو ديوار از ميان\r\nچون نماند خانه‌ها را قاعده * مؤمنان مانند نفس واحده « 1 » \r\nاما در تركيب حقيقى ، قبول اين‌كه اتّحاد اجزا ، اتّحاد مجازى است ، بسيار دشوار است ؛ بلكه پذيرش اتّحاد مجازى در مورد تركيب اتّحادى ، مانند پذيرش محالات و ممتنعات است .\r\nتنها چيزى كه ممكن است با قدرى مماشات و مسامحه ، گفته شود ، اين است كه در تركيب انضمامى عناصر بسيط با يك‌ديگر ، به لحاظ حضور اجزا در مركّب - هر چند به نحو كمون و استتار - اتّحاد آنها با يك‌ديگر ، مجازى است ؛ ولى اين هم از باب مسامحه و مماشات است ؛ چرا كه همان‌جا هم صورت شىء مركّب ، با هيولاى آن ، به تركيب اتّحادى مركّب شده‌اند و چاره‌اى نيست جز اين‌كه گفته شود : حقيقت اتّحاد در ميان اجزا ، تحقّق يافته است .\r\n\r\nب ) صورت‌هاى غيرمعقول\r\nشيخ الرئيس در اين‌باره فرمود :\r\nاعلم ، أنّ قول القائل : إنّ شيئا يصير شيئا آخر - لا على سبيل الاستحالة من حال إلى حال ، و لا على سبيل التّركيب مع شيء آخر ليحدث منهما ثالث ، بل على أنّه كان شيئا واحدا ، فصار واحدا آخر - قول شعريّ غيرمعقول ؛\r\n\r\n\r\n","description":"","footnote":"\r\n( 1 ) . مثنوى معنوى ، تصحيح قوام الدين خرمشاهى ، دفتر چهارم ، بيت 414 - 418 .\r\n","page_name":" 184 ","page_number":184},
  {"content":"\r\n\r\nبدان كه سخن گوينده كه مىگويد : شىء ، شىء ديگر مىشود - آن هم نه به نحو استحاله از حالىبه‌حالى و نه به نحو تركيب با چيزى ديگر كه شىء سومى پديد آيد ، بلكه به نحوى كه پيش‌تر شىء واحدى بود و اكنون شىء واحد ديگرى شد - سخن شعرى نامعقولى است .\r\nوى آن‌گاه براى نشان دادن اين‌كه چنين گفتارى از تخيّلات شاعرانه و غيرمعقول است ، صورت‌هايى ذكر مىكند ؛ چرا كه در اين صورت ، آن دو چيز اوّل و دوم ، يا هر دو موجود يا هر دو معدوم يا يكى از آنها موجود و ديگرى معدوم است . اين صورت هر دو قسم مىشود ؛ زيرا يا شىء اوّل ، موجود و دومى معدوم است ، يا به عكس .\r\nاكنون با الهام از بيانات شيخ الرئيس به توضيح هر كدام مىپردازيم و نشان مىدهيم كه چرا آنها شاعرانه و نامعقولند .\r\n\r\n1 . موجود بودن هر دو\r\nشيخ الرئيس در اين‌باره مىفرمايد :\r\nفإنّه إن كان كلّ واحد من الأمرين موجودا فهما اثنان متميّزان ؛\r\nاگر هر يك از دو چيز ، موجود باشد ، دو چيز متمايز و جداى از يك‌ديگرند .\r\nدر اين فرض ، هيچ‌گونه انضمام يا اتحادى به نحو تركيب اتحادى يا انضمامى ميان واحد اوّل و واحد دوم ، تحقّق نيافته است ؛ بلكه ممكن است به نحو تركيب غير حقيقى در كنار يك‌ديگر قرار گرفته باشند . بنابراين ، اتحاد آنها ، اتحاد غير حقيقى و به ملاحظهء ملاك وحدت و مناط يگانگى ، اتحاد آنها اعتبارى است .\r\nروشن است كه گويندگان به اتحاد عاقل و معقول ، به اين حدّاقلّ اتحاد - كه همان اتحاد اعتبارى است - قانع و راضى نيستند و اگر به آنها گفته شود كه در اتحاد عاقل و معقول ، هركدام آنها به وجود جداگانه و متمايز خويش موجود است و دست تقدير - اگر نگوييم : دست اتّفاق - آنها را در كنار يك‌ديگر قرار داده است ، اعلام برائت و\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nبيزارى مىكنند و ساحت خود را از چنين نسبتى پاك و منزّه مىشمارند . خود شيخ الرئيس هم‌آگاه است كه منظور آنها از اتحاد عاقل و معقول ، نه اين است .\r\n\r\n2 . موجود بودن يكى و معدوم بودن ديگرى\r\nاين خود دو صورت دارد ؛ چرا كه پس از اتحاد ، يا اوّلى موجود و دومى معدوم است يا به عكس .\r\nدر صورتى كه اوّلى موجود و دومى معدوم باشد ، اتحادى صورت نگرفته است و اين ، با قول به اتحاد ، در تناقض است ؛ زيرا اتحاد به اين معناست كه شىء اوّل ، شىء دوم شود و اگر شىء دوم ، معدوم باشد ، اتحادى مطرح نيست . تناقض « مطرح بودن اتحاد » با « مطرح نبودن اتحاد » آشكار است و براى همين است كه شيخ الرئيس به ابطال اين صورت از صورت دوم نپرداخته و تنها دربارهء صورت ديگر است كه مىفرمايد :\r\nو إن كان أحدهما غير موجود ، فقد بطل - إن كان المعدوم قبل و حدث شيء آخر ، أو لم يحدث - أن كان بالفرض ثانيا و مصيرا إيّاه ؛\r\nو اگر يكى از آنها معدوم است - اگر معدوم را شىء پيشين فرض كنيم ، چه چيز ديگرى پديد آمده باشد و چه پديد نيامده باشد - محال است آن‌چه معدوم فرض كرده‌ايم ، دوم شود و معدوم ، موجود شود .\r\nآرى اگر معدوم ، شىء پيشين باشد ، محال است كه آن شىء معدوم ، شىء دوم شود و با اتحاد با شىء دوم ، موجود گردد ؛ چرا كه معناى اتحاد اين است كه شىء اوّل - عينا - شىء دوم شود و با فرض معدوم بودن آن ، چنين چيزى ممكن نيست .\r\n\r\nاشكال امام فخر رازى\r\nاو معتقد است كه در عبارت مزبور ، اختلال است . به عقيدهء خواجه جملهء « أن كان\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبالفرض . . . » در محلّ رفع و فاعل « بطل » است . بنابراين ، اشكال در عبارت شيخ الرئيس نيست .\r\nبه عقيدهء محاكم ، هر چند مشكل از آن نظر كه خواجه بيان كرده است ، رفع شده ؛ ولى اشكال ديگرى مطرح است و آن اين‌كه جملهء « و حدث بعد عدمه شيء آخر ، أو لم يحدث » بىفايده است ؛ چرا كه مطلب بدون اين جمله تمام است . آن‌چه باطل و ممتنع است ، اين است كه معدوم سابق با موجود لا حق ، متّحد شود . اين‌كه گفته شود :\r\nفرقى نيست كه پس از عدم آن ، چيز ديگرى پديد آيد يا پديد نيايد ، يعنى چه ؟ اگر چيز ديگرى پديد نيايد ، اين همان فرض سوم است كه هر دو معدومند و پس از اين ، مطرح مىشود و اگر چيز ديگرى پديد آيد ، آن چيز ديگر چيست ؟ آيا همان است كه با اتحاد معدوم و موجود ، پديد مىآيد يا چيز ديگرى است ؟ اگر همان است ، باطل است ؛ زيرا معدوم با موجود ، متّحد نمىشود و اگر چيز ديگرى است ، چه نقشى دارد ؟ آيا مىخواهد با موجود لاحق ، متّحد شود يا چنين نيست ؟ اگر مىخواهد با موجود لاحق متّحد شود ، اين همان فرض اوّل است كه هر دو موجودند و دربارهء بطلان آن ، بحث شد و اگر نمىخواهد با موجود لاحق متّحد شود ، بر حدوث آن ، چه فايده‌اى مترتّب است ؟\r\nبنابراين ، بايد حق به محاكم بدهيم و عبارت مزبور را « حشو في الكلام لا طائل تحتّه » « 1 » معرّفى كنيم .\r\n\r\n3 . معدوم بودن هر دو\r\nشيخ الرئيس دربارهء اين صورت مىگويد :\r\nو إن كانا معدومين فلم يصر أحدهما الأخر ؛\r\nو اگر هر دو معدومند ، يكى از آنها ديگرى نشده است .\r\n\r\n\r\n","description":"","footnote":"\r\n( 1 ) . الاشارات و تنبيهات ، ج 3 ، ص 297 .\r\n","page_name":" 187 ","page_number":187},
  {"content":"\r\n\r\nآيا ممكن است از آميزش دو معدوم و اتحاد آنها با يك‌ديگر ، شىء سومى پديد آيد ؟\r\nآيا از متّحد ساختن « اگر » و « مگر » مىتوان درختى غير از درخت « كاش ! » به وجود آورد ؟\r\nمحصول اتحاد « اگر » و « مگر » كه هر دو هيچ و پوچند ، درخت هيچ‌وپوچ « كاش » و به زبان عربى « ليت » و « لعلّ » است .\r\nدر ديار « ناكجاآباد » از هيچ آبادى و عمارتى خبرى نيست . آن‌جا نه خبرى است و نه خبر گيرنده‌اى و اصولا آن‌جا جايى نيست .\r\nبه قدرى بطلان اين احتمال بديهى است كه شيخ الرئيس دربارهء آن ، استدلالى نياورده و فهم آن‌را به خوانندهء فهيم و آگاه حواله داده است .\r\nدربارهء اثبات يا نفى بديهيّات ، هرچه بيشتر استدلال كنيم ، مشكل بزرگ‌تر مىشود و هرچه از بحث و استدلال ، خوددارى كنيم ، مشكل آسان‌تر مىشود .\r\nممكن است اثبات پاره‌اى از بديهيّات - به ويژه بديهيّات اوّليّه - ما را گرفتار دور و تسلسل كند . همان‌گونه كه تعريف بديهيّات نيز ما را با چنين مشكلى روبه‌رو مىسازد .\r\nالبته اگر مقصود از اثبات يا تعريف بديهيّات ، تنبيه اذهان غافل باشد ، ايرادى نيست كه حتى از تعاريف و استدلال‌هاى دورى بهره گيريم . « 1 »\r\n\r\n\r\n","description":"","footnote":"\r\n( 1 ) . ر . ك : شفا ، « الهيّات » ، چاپ مصر ، مقالهء 1 ، فصل 5 ، ص 29 - 36 .\r\n","page_name":" 188 ","page_number":188},
  {"content":"\r\n\r\n\r\nخود را بيازماييد\r\n1 . استحاله را تبيين كنيد .\r\n2 . فرق ميان خلع ، لبس و لبس پس از لبس را تقرير كنيد .\r\n3 . فرق تغير دفعى و تدريجى را توضيح دهيد .\r\n4 . تركيب حقيقى و اعتبارى را تبيين كنيد .\r\n5 . فرق ميان واحد حقيقى و اعتبارى وجود دارد ؟\r\n6 . چه فرقى ميان واحد حقيقى و اعتبارى وجود دارد ؟\r\n7 . صورت‌هاى معقول اتحاد را بشماريد .\r\n8 . صورت‌هاى غيرمعقول اتحاد را بشماريد .\r\n9 . اتحاد دو معدوم را توضيح دهيد كه ممكن است يا محال ؟\r\n10 . اتحاد دو موجود را توضيح دهيد كه ممكن است يا محال ؟\r\n11 . هر دو صورت ، اتحاد موجود و معدوم را توضيح دهيد .\r\n12 . اشكال فخر و محاكم را بر عبارت شيخ الرئيس تقرير كنيد .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nفصل دوازدهم نتيجه‌گيرى\r\nتذنيب فيظهر « 1 » لك من هذا أنّ « 2 » كلّ ما يعقل ؛ فإنّه ذات موجودة « 3 » ، يتقرّر « 4 » فيها الجلايا العقليّة تقرّر « 5 » شيء في شيء آخر .\r\nترجمه\r\n\r\nتذنيب\r\nاز اين‌جا « 6 » براى تو آشكار مىشود كه هرچه تعقّل كند ، ذات موجودى است كه نمادهاى « 7 »\r\n\r\n\r\n","description":"","footnote":"\r\n( 1 ) . حرف « فاء » براى تفريع است .\r\n( 2 ) . « أنّ » و پس آن ، مؤوّل به مصدر و فاعل « يظهر » است .\r\n( 3 ) . از آن‌جا كه بر سر خبر موصول ، « فاء » آورده مىشود ؛ مانند « الّذي يأتيني فله درهم » ، در اين‌جا هم بر سر خبر « أنّ » « فاء » درآمده است ؛ چرا كه « ما » هرچند مضاف‌اليه است ؛ ولى مضاف و مضاف‌اليه به منزله يك كلمه‌اند . چنين جمله‌هايى در قوّهء جملهء شرطيّه‌اند .\r\n( 4 ) . جملهء « يتقرّر فيها . . . » جملهء وصفيّه است . موصوف آن ، « ذات » است .\r\n( 5 ) . مفعول مطلق نوعى براى « يتقرّر » است .\r\n( 6 ) . اين فصل ، نتيجهء فصل‌هاى پنج‌گانه‌اى است كه دربارهء نفى اتحاد عاقل و معقول ، آورده شد .\r\n( 7 ) . ما « الجلايا العقليّة » را كه به معناى مدرك‌هاى بالذاتند و از مدرك‌هاى بالعرض به طور يقين حكايت مىكنند به « نمادهاى عقلى » ترجمه كرديم ؛ چرا كه مدرك بالذات ، نمودى است روشن و آشكار از مدرك بالعرض .\r\n","page_name":" 190 ","page_number":190},
  {"content":"\r\n\r\nعقلى در آن ، استقرار مىيابد ، همان‌گونه كه چيزى در چيزى ديگر ، استقرار مىيابد . « 1 »\r\n\r\nشرح و تفسير\r\nشيخ الرئيس در اين بخش از نمط هفتم اشارات ، طى فصل‌هاى پنج‌گانه ، هم به ابطال نظريّهء اتحاد عاقل و معقول پرداخته و هم به ابطال لوازم آن ؛ يعنى اتحاد معقول‌ها و اتحاد عاقل‌ها .\r\nاكنون در آخرين فصل اين بخش ، به نتيجه‌گيرى پرداخته و گفته است : تنها راه اين است كه قائل به ارتسام صورت‌هاى عقلى در ذهن عاقل بشويم .\r\nاو در اين‌جا ذوقى كار كرده و صورت‌هاى معقول را جلاياى عقلى ناميده است .\r\nسنخيّت ميان مدرك و مدرك بالذات ، اقتضا مىكند همان‌گونه كه مدرك ، قوّهء عقلى است ، مدرك بالذات هم صورت عقلى باشد ، نه صورت حسى ، خيالى و وهمى .\r\n« چه نسبت خاك را با عالم پاك ؟ » و اما آشكار بودن آن ، براى اين است كه نمادى واقع نماست كه حقيقت - يعنى ماهيّت - شىء را به يقين بر قوّهء عاقله مكشوف مىسازد .\r\nللشيء غير الكون في الأعيان كون بنفسه لدى الأذهان . « 2 »\r\nخواجهء طوسى مىفرمايد :\r\nإنّما عبّر عن المعقولات بالجلايا لأنّها الصّور المطابقة لذوات تلك الصّور باليقين ؛ « 3 »\r\nشيخ الرئيس از اين‌رو ، معقول‌ها را جلايا ناميد كه صورت‌هايىاند كه به يقين با ذوات آنها ( ماهيّات آنها ) مطابقت دارند .\r\n\r\n\r\n","description":"","footnote":"\r\n( 1 ) . شيخ الرئيس با نفى نظريّهء اتحاد عاقل و معقول ، به نظريّهء ارتسام معقولى در عاقل ، رسيده است .\r\n( 2 ) . شرح غرر الفرائد ( مشهور به شرح منظومه سبزوارى ) ، چاپ سنگى ، ص 22 .\r\n( 3 ) . شرحى الاشارات ، ج 2 ، ص 68 .\r\n","page_name":" 191 ","page_number":191},
  {"content":"\r\n\r\n\r\nنقدى بر نظريّهء شيخ الرئيس\r\nخوانندهء گرامى بايد خود در اين‌باره بينديشد كه آيا اتحاد و ارتسام ، به گونه‌اىاند كه اثبات يكى مستلزم نفى ديگرى باشد ؟ آيا لازمه نفى اتحاد ، اثبات ارتسام و يا لازمهء نفى ارتسام اثبات اتحاد است ؟\r\nدر قضاياى منفصلهء حقيقيّه ، نفى و اثبات هر كدام از دو ركن آن ، مستلزم اثبات يا نفى ديگرى است ؟\r\nآيا مىتوانيم با ساختن يك قضيّهء شرطيّهء منفصلهء حقيقيّه ، بگوييم : صورت‌هاى معقول يا با عاقل خويش اتحاد دارند يا در آنها مرتسم مىشوند ؟ اگر اين قضيّه واقعا يك قضيّهء شرطيّهء منفصلهء حقيقيّه باشد ، مىتوانيم از آن يك قياس شرطى انفصالى بسازيم كه از وضع يا رفع هر يك از مقدّم و تالى ، رفع يا وضع ديگرى استنتاج شود ؛ زيرا چنان‌كه عالمان منطق گفته‌اند : هر قياس شرطى انفصالى كه از يك قضيّهء شرطيّهء منفصلهء حقيقيّه ساخته شده باشد ، چهار نتيجه به دنبال دارد . حال آن‌كه اگر قياس مزبور ، از يك قضيّهء شرطيّهء منفصلهء مانعة الجمع يا مانعة الخلو ساخته شده باشد ، دو نتيجه بيشتر نخواهد داشت .\r\nبايد به محضر شيخ الرئيس عرض كرد : شما چرا مىگوييد :\r\nفيظهر لك من هذا أنّ كلّ ما يعقل فإنّه ذات موجودة يتقرّر فيها الجلايا العقليّة تقرّر شيء في شيء آخر .\r\nاز كجا روشن شده است كه تقابل اتحاد و ارتسام همانند تقابل زوج و فرد در عدد است كه نه با هم قابل جمعند و نه با هم قابل رفعند ؟\r\nاز كجا كه تقابل آنها ، هم‌چون تقابل « خندان » و « گريان » در قضيّهء « انسان يا گريان است يا خندان » نباشد كه با هم قابل جمع نيستند ؛ ولى با هم قابل رفعند ؟ ممكن است كسى بگويد : در مورد ادراك‌هاى قوّهء عقلى نه اتحاد درست است و نه ارتسام .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nبنابراين ، با هم قابل جمع نيستند ؛ ولى با هم قابل رفعند .\r\nممكن است كسى بگويد : اينها با هم قابل جمعند ، نه قابل رفع . چه مانعى دارد كه هم ارتسام درست باشد و هم اتحاد ؛ براى نمونه ، در قضيّهء شرطيّهء منفصلهء مانعة الخلو مىگوييم : « زيد يا در درياست يا غرق نمىشود » . ممكن است كه زيد هم در دريا باشد و هم غرق نشود ؛ ولى ممكن نيست كه هم در دريا نباشد و هم غرق بشود .\r\nبنابراين ، اگر قضيّهء « قوّهء عاقله ، معقول‌هاى خود را يا به نحو اتحاد دريافت مىكند يا به نحو ارتسام » يك قضيّهء شرطيّهء منفصلهء مانعة الخلو باشد ، مانعى نيست كه اتحاد و ارتسام با هم رفع نشوند ؛ ولى با هم جمع شوند .\r\nصدر المتألّهين پس از نقل نظريّهء اتحاد عاقل و معقول مىگويد :\r\nشيخ الرئيس و حكمايى كه پس از وى تاكنون آمده‌اند ، در ردّ و انكار و سفيه جلوه دادن قائل آن ، مبالغه كرده‌اند . چنان‌كه از بررسى كتب شيخ الرئيس - مانند شفا ، نجات و اشارات - و كتب شيخ اشراق - مانند مطارحات ، حكمة الاشراق و تلويحات - و كتاب تحصيل بهمنيار و كتب خواجهء طوسى و امام فخر رازى و ديگران ، روشن مىشود و ما در مباحث اتحاد عاقل و معقول از علم كلى در اين‌باره سخن گفته و جايى براى افزون‌تر از آن ، باقى نگذاشته‌ايم . « 1 »\r\nعلامهء طباطبائى در تعليقه‌اى كه بر مطلب بالا نگاشته است ، مىگويد :\r\nتأييدى است براى اصل نظريّهء اتحاد عاقل و معقول و اما توجيه علم پيش از ايجاد واجب الوجود به آن ، تمام اشكال‌هايى كه بر قول به ارتسام - كه تفصيلش خواهد آمد - وارد است ، بر قول به اتحاد هم وارد است و علت اين‌كه مصنّف ، مناقشهء آن‌را بيان نكرده ، همين است . « 2 »\r\n\r\n\r\n","description":"","footnote":"\r\n( 1 ) . ر . ك : الحكمة المتعالية فى الاسفار العقليّة الاربعه ، ج 6 ، ص 188 - 189 .\r\n( 2 ) . همان ، ص 189 .\r\n","page_name":" 193 ","page_number":193},
  {"content":"\r\n\r\nبنابر نظر علّامهء طباطبائى ، اتحاد و ارتسام ، مانعة الجمع نيستند ؛ بلكه لازمهء ارتسام ، اتحاد است ؛ يعنى همين‌كه صورت معقول در نزد عاقل ، تقرّر و ارتسام يافت ، عاقل و معقول با هم متّحد مىشوند و صد البته كه اتحاد آنها در وجود است ، نه در ماهيّت ؛ زيرا ماهيّت « مثار كثرة أتت ؛ « 1 » خاستگاه كثرت است » و محال است كه ماهيّتى با ماهيّت ديگرى اتحاد ماهوى پيدا كنند . اگر مىگوييم : حمل ذات و ذاتيات ، بر ذات ، حمل اوّلى ذاتى است ، مقصود اين نيست كه ذات و ذاتيات ، مغايرت ماهوى دارند و با هم متّحد مىشوند ؛ بلكه مغايرتى در كار نيست ، تا اتحادى صورت گيرد .\r\nتنها راه اتحاد و ماهيّت ، اتحاد وجودى است ، نه اتحاد ماهوى ؛ چرا كه وجود ، علاوه بر اين‌كه خود ، وحدت تشكيكى دارد ، مىتواند محور اتحاد امور متخالف و متكثّر و متباين باشد . حكيم سبزوارى مىگويد :\r\n ما وحّد الحقّ و لا كلمته * إلّا بما الوحدة دارت معه « 2 » \r\nاو معتقد است كه اگر وجود ، اصالت نداشته باشد ، وحدت محقّق نمىشود ؛ چرا كه ماهيّات ، خاستگاه كثرتند و توحيد ذات و صفات و افعال حق نيز محقّق نخواهد شد ؛ چرا كه همهء اينها به اصالت وجود و وحدت وجود باز مىگردد .\r\nبا اين توضيحات ، روشن مىشود كه قائلان به ارتسام ، دو دسته‌اند : دسته‌اى از آنها ، بلكه بيشتر آنها ، تنها قائل به ارتسامند و اتحاد را نپذيرفته‌اند . كسانىكه صدر المتألّهين از آنها و آثار آنها ياد كرد يا از ذكر نام و آثار آنها خوددارى كرد ، تنها قائل به ارتسامند ، نه اتحاد ؛ اما خود صدر المتألّهين و پيروانش هم قائل به ارتسام و هم قائل به اتحادند .\r\nالبته در كلّيّت مطلب بالا ، جاى تأمّل است ؛ يعنى ممكن است خود شيخ الرئيس و به تبع او ، شاگردش بهمنيار هم قائل به ارتسام و اتحاد باشند و اگر اتحاد را ابطال\r\n\r\n\r\n","description":"","footnote":"\r\n( 1 ) . شرح المنظومه ، با تعليقهء حسن حسن زادهء آملى ، ج 1 / 2 ، ص 63 .\r\n( 2 ) . همان .\r\n","page_name":" 194 ","page_number":194},
  {"content":"\r\n\r\nمىكنند ، منظورشان ابطال اتحاد ماهوى است ، نه ابطال اتحاد وجودى ؛ و گرنه چرا شيخ الرئيس در مبدأ و معاد به اثبات آن و در شفا ، اشارات و نجات ، به ابطال آن پرداخته است ؟ هم‌چنين ممكن است شيخ اشراق را هم در مورد معقول‌ها بلكه محسوس‌ها از صف قائلان به ارتسام خارج كنيم و بگوييم : او براى نفس در مورد آنها قائل به شهود است ، نه ارتسام . البته صدر المتألّهين هم به نحوه‌اى از شهود ، قائل شده است . او دربارهء ادراك كلّيّات يا صورت‌هاى معقول در مباحث وجود ذهنى مىگويد :\r\nو كيفيّة إدراك النّفس إيّاها أنّ تلك الصّور النقيّة لغاية شرفها ، و بعدها من إقليم النّفس المتعلّقة بالأجرام لم يتيسّر للنّفس أن يشاهدها مشاهدة تامّة نوريّة ، ويراها رؤية كاملة عقليّة ، لالحجاب بينهما أو منع من جهتها ، بل لقصور النّفس ، و عجزها ، و ضعف إدراكها ؛ « 1 »\r\nكيفيّت ادراك نفس نسبت به صورت‌هاى معقول اين است كه آن صورت‌هاى پاكيزه به سبب غايت شرف و به دليل دور بودن از اقليم نفس وابستهء به اجرام ، ممكن نيست كه به مشاهدهء تام نورى و رؤيت كامل عقلى درآيند و اين نه براى حجابى ميان آنها يا منعى از جانب آن صورت‌هاست ؛ بلكه به دليل قصور ، عجز و ضعف ادراك نفس است .\r\nاو تصريح كرده است كه نفس نسبت به صورت‌هاى حسى و خيالى ، بيشتر به فاعل مخترع شبيه است ، تا چيزهاى ديگر . « 2 »\r\nاما بايد توجه داشت كه نه اختراع مانع ارتسام است ، نه شهود . ارتسام نيازمند مبنا و ملاك است . به چه مبنا يا ملاكى ، نفس در معرض ارتسام قرار مىگيرد ؟\r\nاگر صورت‌هاى حسى يا خيالى را اختراع نكند ، چگونه در نزد او مرتسم مىشوند ؟ تنها ممكن است اشكال شود كه اختراع و ارتسام ، مستلزم اتحاد فاعل و\r\n\r\n\r\n","description":"","footnote":"\r\n( 1 ) . الشواهد الربوبيّه ، تصحيح سيّد جلال الدين آشتيانى ، ص 32 .\r\n( 2 ) . ر . ك : همان .\r\n","page_name":" 195 ","page_number":195},
  {"content":"\r\n\r\nقابل است كه آن هم از محالات است ؛ ولى بعدها خواهيم ديد كه اتحاد فاعل و قابل ، به طور مطلق محال نيست . « 1 »\r\nاگر نفس ، صورت‌هاى عقلى را - هرچند از دور - شهود نكند ، چگونه توفيق مىيابد كه صورت‌هاى ذهنى آنها را در نزد خويش مرتسم بيابد ؟\r\nهمين مطلب را در مورد شيخ اشراق هم مىتوانيم بگوييم . تا نفس به شهود مثل خيالى و عقلى نرسد و تا نفس با عوالم عقل و خيال ارتباط پيدا نكند و تا هنگامى كه با اعدادات لازم ، عروج به آن عوالم نصيبش نشود ، چگونه مىتواند ذهن خود را از صورت‌هاى حسى ، خيالى و عقلى ، انباشته كند و از فقر نسبى به غناى نسبى برسد ؟\r\n\r\nنتيجهء بحث\r\nبسيار بعيد است كه انديشور بزرگ و برجسته‌اى چون بو على سينا توجه نكرده باشد كه ارتسام و اتحاد ، دو مقولهء غيرقابل جمع و غيرقابل رفع نيستند . عقل سليم حكم مىكند كه اينها با هم قابل جمعند و اصولا نسبت ميان دو نظريّهء اتحاد و ارتسام ، عموم و خصوص مطلق است ؛ يعنى هركس قائل به اتحاد است ، قائل به ارتسام نيز است ؛ ولى لازم نيست كه هركس قائل به ارتسام است ، قائل به اتحاد هم باشد . به همين دليل ، صدر المتألّهين كه نظريّهء ارتسام را در باب علم واجب مردود مىشناسد ، نظريّهء اتحاد را هم مردود شناخته و پس از ردّ نظريّهء اوّل ، خود را از ردّ نظريّهء دوم بىنياز ديده است ؛ ولى باطل بودن اتحاد و ارتسام ، در مورد علم واجب ، به معناى باطل بودن آنها در مورد علم آدمى نيست .\r\nصدر المتألّهين معتقد است كه علم انسان ، ارتسامى است ، البته نه همهء علوم انسان ؛\r\n\r\n\r\n","description":"","footnote":"\r\n( 1 ) . در فصل هفدهم ( بخش سوم ) خواهيم ديد كه يكى از اشكال‌هاى خواجه بر شيخ الرئيس به لحاظ اعتقاد وى به ارتسامى بودن علم واجب الوجود ، لزوم اتحاد فاعل و قابل است . اين اشكال را در همان‌جا نقد كرده‌ايم .\r\n","page_name":" 196 ","page_number":196},
  {"content":"\r\n\r\nچرا كه علم انسان دايرهء وسيع‌ترى دارد و تنها حصولى و ارتسامى نيست ؛ بلكه حضورى و شهودى هم هست . شيخ الرئيس هم دايرهء علم انسان را گسترده‌تر از علم حصولى مىشناسد . دست‌كم اين است كه نفس انسان به خود و ادراك و مدرك‌هاى خود علم حضورى دارد و اگر او قائل به سيروسلوك و كشفيّات عرفانى باشد ؛ همان‌گونه كه شيخ اشراق و صدر المتألّهين قائل شده‌اند ، ناگزير است باز هم دايرهء علم حضورى را توسعه بخشد ؛ چنان‌كه او خود هنگامىكه حكمت عادى را ناقص ديده و رسوخ در حكمت متعاليه را پيشنهاد كرده ، تا انسان بتواند به كشف برخى از اسرار و حلّ پاره‌اى از معضلاتى كه نمىتوان با حكمت عادّى قدم در آستان آنها نهاد ، نايل شود ، به اين حقيقت ، اعتراف كرده است . خواجهء طوسى حكمت متعاليه را عبارت از جمع ميان حكمت بحثى مشّا و حكمت ذوقى عرفا مىداند . با حكمت بحثى ، مىتوان دانست و با حكمت ذوقى مىتوان ديد و صد البته كه هركس هم بداند و هم ببيند ، استادتر و ماهرتر است از كسىكه تنها بداند . « 1 »\r\nاگر با حسن ظنّ به فيلسوف بزرگى چون شيخ الرئيس بنگريم ، چنان‌كه دأب صدر المتألّهين است ، بايد بگوييم : آن‌چه را او در باب ارتسام و اتحاد ، محال شمرده و به عبارت ديگر ، آنها را غير قابل جمع و غير قابل رفع ، شناخته ، همانا اتحاد ماهوى عاقل و معقول است . اين‌جاست كه بايد بگوييم : ارتسام ، معقول و اتحاد ، غيرمعقول است . در اين صورت ، بايد اذعان كنيم كه اينها با هم جمع و با هم رفع نمىشوند .\r\nاين‌كه جمع آنها نشايد ، روشن است ؛ ولى اين‌كه رفع آنها نشايد ، به اين دليل است كه به نظر وى علم غيرحضورى خارج از مقوله‌هاى ارتسام و اتحاد نيست . اگر ارتسام و اتحاد نيست ، پس چيست ؟ البته ممكن است كسى قائل به اضافه بشود « 2 » كه آن هم\r\n\r\n\r\n","description":"","footnote":"\r\n( 1 ) . ر . ك : الاشارات و التنبيهات ، ج 3 ، نمط 10 ، فصل 9 ، ص 399 - 400 .\r\n( 2 ) . اشاره است به نظريّهء فخر رازى ر . ك : شرح غرر الفرائد ، چاپ سنگى ، ص 135 .\r\n","page_name":" 197 ","page_number":197},
  {"content":"\r\n\r\nبدون ارتسام ممكن و معقول نيست ؛ چنان‌كه حاجى سبزوارى قول به اين‌كه علم از مقولهء انفعال يا از مقولهء اضافه است ، را از راه ارتسام توجيه كرده است . « 1 »\r\nاما اگر به مبدأ و معاد او بنگريم كه در آن‌جا بر اثبات آن پاى فشرده و بر برهانى بودن آن تأكيد ورزيده و مدّعى شده است كه مىتوان براهين متعدّدى بر آن اقامه كرد « 2 » ، ناچار مىشويم دربارهء وى قضاوت خود را تغيير دهيم و بگوييم : او مخالف اتحاد وجودى عاقل و معقول نيست ؛ بلكه ضرورت ، حتميّت و قطعيّت آن‌را مورد تأكيد قرار داده است .\r\nبدبينى نابه‌جا نسبت به اين فيلسوف بزرگ انسان را وادار مىكند كه يا بگويد :\r\nاو ناآگاهانه گرفتار تناقض شده است ، يا بگويد : او در آغاز به گونه‌اى فهميده . سپس طور ديگرى ؛ يعنى در حقيقت ، او در آغاز گرفتار جهل مركّب بوده و چيزى را كه نمىفهميده ، فكر مىكرده است فهميده ؛ ولى سرانجام به جهل خود پى برده و از نظريّهء سابق خود برگشته است . اگر چنين است ، چرا بعدها به اشتباه خود اعتراف نكرده و مسئله را در بوتهء ابهام باقى گذارده است ؟ او شهامت و شجاعت اعتراف به جهل خود را داشته و در مواردى شجاعانه به جهل خود اعتراف كرده است . « 3 »\r\nراه ديگر براى رفع تناقض اين است كه بگوييم : مبدأ و معاد را بر مذاقّ ديگران نوشته و اشارات را بر مذاقّ خويش . البته چنين كارى از شيخ الرئيس دور نيست .\r\nهنگامىكه دوستانش از وى خواستند كه براى آنها كتابى فلسفى بنويسد ، به آنها گفت : اگر بر مذاقّ مشّاييان مىخواهيد ، حاضر نيستم ؛ ولى اگر بر مذاقّ خودم\r\n\r\n\r\n","description":"","footnote":"\r\n( 1 ) . ر . ك : شرح غرر الفرائد ، چاپ سنگى ، ص 136 .\r\n( 2 ) . ر . ك : مبدأ و معاد ، ص 6 - 10 .\r\n( 3 ) . ر . ك : شفا ، « الهيّات » ، چاپ مصر ، مقالهء 9 ، فصل 6 ، ص 423 .\r\n","page_name":" 198 ","page_number":198},
  {"content":"\r\n\r\nبخواهيد ، حاضرم . دوستان پذيرفتند كه بر مذاقّ خودش بنويسد و او پذيرفت و كتاب الفلسفة المشرقيّه را به نگارش درآورد . « 1 »\r\nولى اين نظريه در همه جا قابل تأييد نيست . البته هرجا خودش تصريح كرده ، چاره‌اى جز تأييد و پذيرش نيست ؛ ولى آن‌جايى كه خودش آشكارا نگفته ، چگونه مىتوان با قاطعيت به او نسبت داد ؛ به ويژه اگر قرينه‌اى بر خلاف آن هم داشته باشيم .\r\nاتفاقا در اين مورد ، قرينه بر خلاف داريم . او پس از اقامهء برهان بر اتحاد عاقل و معقول ، آشكارا گفته است كه اين مسئله ، برهان‌هاى ديگرى هم دارد ؛ ولى او به ذكر بهترين آنها بسنده كرده است . « 2 »\r\n\r\n\r\n","description":"","footnote":"\r\n( 1 ) . ر . ك : انجمن آثار و مفاخر فرهنگى ، دانشگاه بو على سينا ، ( همدان ) ، رسالهء جوديه ، مقدّمهء مهدى محقّق ، ص 7 - 8 ؛ متأسفانه از اين كتاب ، تنها بخش منطق در دست است .\r\n( 2 ) . مبدأ و معاد ، ص 6 - 10 .\r\n","page_name":" 199 ","page_number":199},
  {"content":"\r\n\r\n\r\nخود را بيازماييد\r\n1 . شيخ الرئيس در فصل‌هاى پنج‌گانهء بخش دوم چه مطالبى را ابطال كرده است ؟\r\n2 . جلاياى عقلى يعنى چه ؟ چرا مىگويند : جلاياى عقلى ؟\r\n3 . آيا اتحاد و ارتسام ، هم غيرقابل جمع و هم غيرقابل رفعند ؟\r\n4 . آيا صدر المتألّهين و پيروانش اتحاد و ارتسام را در قالب يك قضيّهء شرطيّه منفصله ، مانعة الجمع يا مانعة الخلو مىشمارند ؟\r\n5 . چرا صدر المتألّهين در باب علم واجب الوجود ، تنها به ابطال ارتسام پرداخته و از ابطال اتحاد خوددارى كرده است ؟\r\n6 . نظر علامه طباطبائى دربارهء پرسش بالا چيست ؟\r\n7 . اگر ماهيت ، خاستگاه كثرت است ، حمل اوّلى ذاتى چگونه قابل توجيه است ؟\r\n8 . در حمل شايع صناعى اختلاف و اتحاد موضوع و محمول قضيّه در چيست ؟\r\n9 . آيا شيخ الرئيس از كسانى است كه اتحاد عاقل و معقول را به‌طور مطلق محال مىشمارند ؟\r\n10 . نظر صدر المتألّهين دربارهء ادراك‌هاى حسى ، خيالى و عقلى چيست ؟\r\n11 . آيا خلاقيّت يا شهود ، با ارتسام ناسازگار است ؟\r\n12 . اگر كسى بدبينانه به نظريّهء شيخ الرئيس در باب اتحاد عاقل و معقول بنگرد ، چگونه دربارهء او قضاوت مىكند ؟\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n\r\nبخش سوم : علم واجب\r\n( مشتمل بر ده فصل است )\r\n\r\n","description":"","footnote":"","page_name":" 201 ","page_number":201},
  {"content":"\r\n . \r\n","description":"","footnote":"","page_name":" 202 ","page_number":202},
  {"content":"\r\n\r\n\r\nفصل سيزدهم علم فعلى و انفعالى\r\nتنبيه الصّور العقليّة قد يجوز بوجه مّا أن تستفاد من الصّور الخارجيّة . « 1 » مثلا كما تستفيد صورة السّماء من السّماء .\r\nو قد يجوز « 2 » أن تسبق الصّورة أوّلا إلى القوّة العاقلة ، ثمّ يصير لها وجود من خارج .\r\nمثل « 3 » ما تعقل شكلا ثمّ تجعله موجودا .\r\nو يجب أن يكون ما يعقله واجب الوجود من الكلّ على الوجه الثّاني . « 4 »\r\nترجمه\r\n\r\nتنبيه\r\nگاهى جايز است كه صورت‌هاى عقلى به گونه‌اى از صورت‌هاى خارجى استفاده شود ؛ چنان‌كه صورت آسمان را از آسمان استفاده مىكنى . « 5 »\r\n\r\n\r\n","description":"","footnote":"\r\n( 1 ) . جملهء « قد يجوز . . . الخارجيّة » خبر « الصور » است . و جملهء « أن تستفاد » مصدر مسؤوّل و فاعل « يجوز » است .\r\n( 2 ) . عطف بر « قد يجوز » در جملهء پيش است .\r\n( 3 ) . خبر براى مبتداى محذوف است ؛ يعنى « هذا مثل . . . » .\r\n( 4 ) . در اين جمله ، « أن يكون » فاعل « يجب » است و « ما » ى موصوله ، اسم « يكون » است و « على الوجه الثاني » ، جارّ و مجرور ، متعلّق به محذوف و خبر « يكون » است .\r\n( 5 ) . شيخ الرئيس مىخواهد علم را به فعلى انفعالى تقسيم كند . اين قسمت دربارهء علم انفعالى است .\r\n","page_name":" 203 ","page_number":203},
  {"content":"\r\n\r\nو گاهى جايز است كه صورت عقلى - أوّلا - به سوى قوّهء عاقله پيشى گيرد ؛ آن‌گاه وجود خارجى آن پديد آيد . مانند اين‌كه شكلى را تعقّل كنى ، آن‌گاه آن‌را به وجود آورى . « 1 »\r\nواجب است كه آن‌چه واجب الوجود ، از كلّ موجودات تعقّل مىكند ، بر وجه دوم باشد . « 2 »\r\n\r\nشرح و توضيح\r\nدر نخستين فصل از بخش سوم اين نمط كه دربارهء علم واجب است ، شيخ الرئيس دربارهء يكى از تقسيم‌هاى علم بحث مىكند .\r\nعلم را مىتوان از جهات گوناگونى تقسيم كرد . ما اين تقسيم‌ها را به منظور تكميل آگاهى خوانندگان در اين‌جا مىآوريم و آخرين تقسيم را تقسيم مورد نظر شيخ الرئيس در اين فصل ، قرار مىدهيم .\r\n\r\n1 . علم حضورى و حصولى\r\nعلم حضورى ، يعنى حضور خود معلوم در نزد عالم ، چه اين‌كه معلوم ، خود عالم باشد ، يا چيز ديگر .\r\nعلم حصولى ، يعنى حصول صورت يا مفهومى از معلوم در نزد عالم .\r\nمقصود ما از صورت ، معقول اوّل و مقصود ما از مفهوم ، معقول دوم فلسفى است .\r\n\r\n2 . علم حضورى واجب و ممكن\r\nاز آن‌جا كه علم واجب به ذات خويش ، عين ذات است ، علم حضورى وى ،\r\n\r\n\r\n","description":"","footnote":"\r\n( 1 ) . اين قسمت دربارهء علم فعلى است .\r\n( 2 ) . واجب الوجود از هرگونه انفعال و تأثّرى منزّه است . بنابراين ، علم او فعلى است نه انفعالى .\r\n","page_name":" 204 ","page_number":204},
  {"content":"\r\n\r\nواجب الوجود است و از آن‌جا كه علم حضورى ، مجرّد به ذات خويش نيز عين ذات جوهر عقلانى يا نفسانى اوست ، علم حضورى او جوهر است و از آن‌جا كه علم حضورى واجب الوجود به ماسوا - يعنى علم مع الايجاد - عين ماسواست و ماسوا يا جوهر يا عرض است ، علم نيز يا جوهر است يا عرض .\r\nبا اين بيان ، آشكار مىشود كه حقيقت علم ، يك حقيقت تشكيكى است كه همهء مراتب هستى را از واجب تا ممكن و از جوهر تا عرض ، فرا مىگيرد . بنابراين ، هم دوش وجود است ؛ بلكه همان‌گونه كه وجود ، علاوه بر شمول آن نسبت به همهء مراتب موجودات ، معناى مصدرى « هست بودن » دارد ، علم نيز داراى معناى مصدرى « دانستن » است . « 1 »\r\n\r\n3 . علم حصولى تصوّر و تصديق\r\nشايد اين تقسيم ، مسامحى باشد ؛ چرا كه تصديق فرع بر تصوّر است . اگر تصديق عبارت باشد از : تصوّر موضوع ، محمول ، نسبت و حكم - چنان‌كه نظر امام فخر رازى است - ممكن است گفته شود : تقسيم ، مسامحى است ؛ ولى از آن‌جا كه بنابر نظر اهل تحقيق ، تصديق عبارت است از : خود حكم كه به دنبال چند تصوّر ، به دست مىآيد ، اين تقسيم مسامحى نيست . البته صدور حكم ، فعل نفس است ، نه انفعال و تأثّر آن . « 2 »\r\n\r\n4 . علم حصولى بديهى و نظرى\r\nعلم حصولى - چه تصوّر و چه تصديق - يا اكتسابى و نظرى است يا بديهى و البته\r\n\r\n\r\n","description":"","footnote":"\r\n( 1 ) . الحكمة المتعالية فى الاسفار الاربعة العقليه ، ج 6 ، ص 150 .\r\n( 2 ) . حاجى سبزوارى دربارهء تقسيم مىگويد :\r\n أو هو تصديق هو الحكم فقط * و من يركّبه فيركّب الشطط \r\nر . ك : زين الدين مجاور جواربچى ، خودآموز منظومه در فن منطق ، ص 32 .\r\n","page_name":" 205 ","page_number":205},
  {"content":"\r\n\r\nهمهء نظريه‌ها بايد به بديهيّات منتهى شوند ، و گرنه دور يا تسلسل لازم مىآيد .\r\nدر تصوّرات ، بداهت ملازم با بساطت است . چيزهايى كه مركّب از جنس و فصل مىباشند ، نياز به معرّف دارند و بايد آن‌ها را به وسيلهء حدّ تام يا ناقص و به وسيلهء رسم تام يا ناقص ، تعريف كنيم ؛ ولى چيزهاى بسيط نياز به معرّف ندارند ؛ بلكه يا ذهن آن‌ها را بىواسطه تصوّر مىكند يا به كلى از دسترس ذهن خارجند .\r\nدر مورد تصديق‌هاى نظرى نيز مىگوييم : با به كارگيرى تصديق‌هاى بديهى يا تصديق‌هايى كه به بديهى منتهى مىشوند ، مىتوان به تصديق‌هاى نظرى رسيد .\r\nاگر قضيّه‌اى به طور بديهى يا نظرى براى ذهن ما ثابت باشد ، عكس آن نيز - چه عكس مستوى و چه عكس نقيض - براى ما ثابت است و براى اثبات آن ، نيازى به استدلال نداريم ؛ چرا كه قضيّهء عكس ، لازمهء قضيّهء اصل است و هرگاه ملزوم ، ثابت باشد ، لازم آن نيز ثابت است ، ولى عكس آن ثابت نيست . بنابراين ، اگر لازم يا عكس ، ثابت باشد ، مستلزم اين نيست كه ملزوم يا معكوس آن نيز ثابت باشد . براى نمونه ، اگر قضيّهء « بعض الأطبّاء مريض » صادق باشد ، لازم نيست كه قضيّهء « كلّ مريض طبيب » هم ثابت باشد ؛ حال آن‌كه اگر قضيّهء « كلّ كاتب متحرّك الأصابع » صادق باشد ، عكس آن ، يعنى قضيّهء « بعض متحرّك الأصابع كاتب » نيز صادق است .\r\nهم‌چنين اگر قضيّه‌اى صادق باشد ، نقيض آن نيز كاذب است و اگر قضيّه‌اى كاذب باشد ، نقيض آن نيز صادق است ؛ چرا كه به حكم قاعدهء « النّقيضان لا يجتمعان و لا يرتفعان » كه از قضاياى بديهى اوّلى است ، محال است كه متناقضان در صدق يا كذب ، اجتماع كنند .\r\nاما مهم‌ترين راه براى اثبات قضاياى غير بديهى ، استدلال است . ما مىتوانيم از راه قياس استثنايى يا اقترانى - كه چهار شكلند و شكل اوّل آن‌ها از همه مهم‌تر و قابل اطمينان‌تر است - قضاياى غير بديهى را اثبات كنيم . مقدّمات قياس بايد بديهى باشند و يا به بديهى منتهى شوند .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nنكتهء مهم و در خور توجه اين است كه عالمان منطق ، بديهيّات را شش قسم شمرده‌اند . حكيم سبزوارى مىگويد :\r\n إنّ بديهيّاتنا ست و ذي * مبدأ كلّ النظريّات خذي \r\n« 1 »\r\nبديهيّات ما شش قسمند و اينها را مبدأ همهء نظريّات بگير .\r\nبديهيّات شش‌گانهء منطق‌دانان ، عبارتند از : اوّليّات ، تجربيات ، فطريّات ، حدسيّات ، متواترات و مشاهدات .\r\nفيلسوفان اسلامى برآنند كه بديهيّات ، تنها يك قسمند و آن هم اوّليّات است ؛ چرا كه تنها ، همين قسم است كه در تصديق آنها تنها به تصوّر موضوع و محمول نياز است و هيچ مثونهء زايده‌اى ندارد ؛ ولى بقيّه ، يا به قياس خفى « 2 » يا به قياس مقارن « 3 » يا حواسّ ظاهر يا استماع از گروهى كه توافق آنها بر كذب محال باشد و يا حدس ، نياز دارند .\r\n\r\n5 . تصوّر فعلى و انفعالى\r\nاين همان تقسيمى است كه در اين فصل ، مورد نظر شيخ الرئيس است .\r\nاز آن‌جا كه وى در فصل پيش ، پس از ردّ نظريّهء اتّحاد عاقل و معقول ، نظريّهء ارتسام را مطرح كرد ، در اين فصل مىخواهد ببيند علم ارتسامى واجب الوجود چگونه به دست مىآيد . از اين‌رو ، بر آن شد تا علم حصولى را به فعلى و انفعالى تقسيم كند .\r\nكاملا آشكار است كه اين تقسيم در علم حضورى جارى نيست .\r\nعلم فعلى ، سبب معلوم و علم انفعالى ، برگرفتهء از معلوم است . به سخنى ديگر ،\r\n\r\n\r\n","description":"","footnote":"\r\n( 1 ) . زين الدين مجاور جورابچى ، خودآموز منظومه در فن منطق ، ص 208 .\r\n( 2 ) . در تجربيّات ، يك قياس خفى نقش دارد . مىگوييم : « لو كان هذا اتّفاقيّا لما كان دائميّا أو أكثريّا » سپس با رفع تالى ، رفع مقدّم مىكنيم .\r\n( 3 ) . در مورد فطريّات مىگويند : « قياساتها معها » مانند قضيّهء : « الأربعة زوج » به اين لحاظ است كه ما به قياس مقارن تعبير كرده‌ايم .\r\n","page_name":" 207 ","page_number":207},
  {"content":"\r\n\r\nعلم فعلى ، متبوع و علم انفعالى ، تابع معلوم است . در علم فعلى ، عالم بدون تأثّر از شىء خارجى ، صورت علمى خود را ابداع مىكند ؛ ولى در علم انفعالى ، عالم متأثّر از خارج و منفعل است و اگر شىء خارجى ، محقّق نباشد و ادراك‌كننده را تحت تأثير خود قرار ندهد ، علم و ادراكى براى او به دست نمىآيد .\r\nشيخ الرئيس دربارهء علم حصولى انفعالى مىگويد :\r\nالصّور العقليّة قد يجوز بوجه مّا أن تستفاد من الصّور الخارجيّة . مثلا كما تستفيد صورة السّماء من السّماء ؛\r\nصورت‌هاى عقلى گاهى به گونه‌اى است كه از صورت‌هاى خارجى استفاده مىشود .\r\nمانند اين‌كه صورت آسمان را از آسمان استفاده مىكنى .\r\nروشن است كه در ادراك‌هاى حسى ، حواسّ ما تحت تأثير اشياى خارجى قرار مىگيرند . بنابراين ، ادراك‌هاى حسى ما - اگر نگوييم هميشه - اغلب ، تحت تأثير اشياى خارجى بوده و انفعالى است .\r\nممكن است خود نفس هم جعل صورت كند و آن‌را در ادراك حسى ظاهر سازد .\r\nگاهى انسان ، صورتى را مىبيند يا صدايى را مىشنود يا محسوس‌هاس ديگرى را احساس مىكند كه واقعيّت خارجى ندارد . در اين‌گونه موارد ، نمىتوان ادراك را ادراك انفعالى ناميد ؛ بلكه ادراك انسان ، ادراك فعلى است .\r\nهنگامىكه شىءاى در برابر قوّهء بينايى قرار مىگيرد ، صورتى از آن در چشم منعكس مىشود ، گزارش آن به وسيلهء عصب رابط به مغز مىرسد و در منطقهء بينايى مغز ، فعل و انفعالى صورت مىپذيرد . در اين مرحله است كه نفس با حصول اين مقدّمات و فراهم شدن اين علل اعدادى ، صورت شىء خارجى را ابداع مىكند .\r\nبه عقيدهء روان‌شناسان ، ما اگر همان فعل و انفعال مغزى را به وسيلهء امواج الكتريكى در مغز پديد آوريم ، چشم همان صورت‌هايى را كه قبلا از راه انفعال و تأثّر از شىء خارجى ديده بود ، مىبيند . بنابراين ، نبايد نام اين ادراك را ادراك انفعالى نهاد ؛\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nبلكه همان ادراك فعلى است .\r\nشيخ الرئيس پس از بيان ادراك انفعالى دربارهء ادراك فعلى مىگويد :\r\nو قد يجوز أن تسبق الصّورة أوّلا إلى القوّة العاقلة ثمّ يصير لها وجود من خارج ، مثل ما تعقل شكلا ثمّ تجعله موجودا ؛\r\nجايز است كه صوت ، نخست به سوى قوّهء عاقله پيشى گيرد ، آن‌گاه در خارج موجود شود . مانند اين‌كه شكلى را تعقّل كنى ، آن‌گاه در خارج به وجودش آورى .\r\n\r\nدفع يك توهّم\r\nما براى علم حصولى انفعالى ، بلكه فعلى ، به ادراك‌هاى حسى مثال زديم ؛ ولى شيخ الرئيس محور تقسيم خود را در ادراك‌هاى عقلى قرار داده و از صورت‌هاى عقلى و قوّهء عاقله سخن به ميان آورده است .\r\nدر مورد ادراك‌هاى انفعالى ، هرچند در درجهء اوّل ، حواسّ انسان از شىء خارجى تأثّر مىپذيرند ، ولى بنابر رأى حكماى مشّا ، از همين مدرك‌هاى حسّى از راه تجريد و انتزاع ، صورت‌هاى عقلى به دست مىآيد . بنابراين ، صورت‌هاى عقلىاى كه ريشه در ادراك‌هاى حسى انفعالى دارند تابع اصل و ريشهء خود بوده و علم انفعالى شمرده مىشوند .\r\nو اما ادراك‌هاى فعلى ، زاييدهء انفعال‌هاى حسى نيستند ؛ بلكه ممكن است نتيجهء متصرّف قوّهء خيال باشند و چون سروكار قوّهء خيال نيز با جزئيّات است ، باز هم قوّهء عاقله از راه تجريد و انتزاع از صورت‌هاى جزئى به صورت عقلى كه كلى و عامّ است ، مىرسد .\r\nبنابراين ، در تعبير شيخ الرئيس كه صورت‌هاى عقلى را محور قرار داده ، اشكالى وجود ندارد .\r\nوانگهى شيخ الرئيس حق دارد كه صورت‌هاى عقلى و قوّهء عاقله را محور قرار\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nدهد ؛ چرا كه وى بر آن است تا روشن كند كه عالم واجب الوجود ، فعلى يا انفعالى ، متبوع يا تابع و اصل يا فرع است و البته واجب الوجود از داشتن قوّهء حس و خيال و داشتن ادراك‌ها و مدرك‌هاى حسى و خيالى ، منزّه و مبرّاست .\r\nشيخ الرئيس پس از تقسيم علم به فعلى و انفعالى دربارهء علم واجب الوجود مىگويد :\r\nو يجب أن يكون ما يعقله واجب الوجود من الكلّ على الوجه الثّاني ؛\r\nواجب است كه آن‌چه واجب الوجود ، از كلّ موجودات تعقّل مىكند ، بر وجه دوم باشد .\r\nدليل آن آشكار است . ادراك‌هاى انفعالى مستلزم تغيّر و تأثّر و مستلزم احتياج به غير است . علم هم با همهء قداستى كه دارد ، نبايد مستلزم احتياج و نقصى براى عالم باشد . به اعتقاد شيخ الرئيس چيزى كه موضوع تغيّر نيست ، معروض اوصافى كه مستلزم تغيّر باشند ، قرار نمىگيرد و اين ، يك قاعدهء كلى است كه بعدها دربارهء آن ، بحث مىشود . « 1 »\r\n\r\nعلم فعلى و جبر و اختيار\r\nآيا علم فعلى واجب الوجود ، از انسان سلب اختيار مىكند ، يا نه ؟\r\nاشاعره معتقدند كه علم خداوند علت همهء موجودات و از جمله افعال انسان است . بنابراين ، انسان در كارهاى خود ناچار يا دست‌كم مكسوب است .\r\nخيّام كه خود اشعرى مسلك بوده يا اشعرگرى را به مذاقّ خود سازگار مىديده ، مىگويد :\r\n من مى خورم و هر آن‌كه او اهل بود * مى خوردن من به نزد او سهل بود\r\nمى خوردن من حق ز ازل مىدانست * گر مى نخورم علم خدا جهل بود \r\n\r\n\r\n","description":"","footnote":"\r\n( 1 ) . ر . ك : همين نمط ، فصل نوزدهم .\r\n","page_name":" 210 ","page_number":210},
  {"content":"\r\n\r\nحكماى مشّا نيز با مطرح كردن علم فعلى براى خداوند ، قائلند كه علم خداوند ، سبب است ؛ ولى اينان هرگز سببيّت و فعلى بودن علم خداوند را مستلزم جبر ندانسته‌اند ؛ چرا كه علم خداوند به فعل ارادى و اختيارى انسان تعلّق گرفته ، نه به فعل مطلق و اگر علم خداوند از انسان سلب اختيار كند ، تخلّف معلوم از علم لازم مىآيد و اين هم محال است .\r\nخواجه طوسى در پاسخ خيّام گفته است :\r\n علم ازلى علت عصيان بودن * نزد فضلا ز غايت جهل بود \r\nخواجه در تجريد الاعتقاد بىآن‌كه علم خدا را انفعالى و معلول معرّفى كند ، براى رفع شبههء جبر اشعرى مىفرمايد : « و العلم تابع » . « 1 »\r\nبه يقين مقصود خواجه ، از علم تابع ، علم انفعالى نيست ؛ چرا كه چنين علمى براى خداوند متعال ، نقص است ؛ بلكه مقصود همان علم فعلى است . منتها نبايد علم فعلى را همواره سبب معلوم بدانيم ؛ بلكه علم فعلى برگرفته از معلوم نيست ؛ چه اين‌كه سبب وجود آن باشد و چه نباشد . در برابر ، علم انفعالى ، برگرفته از معلوم و از راه تأثّر عالم از امور خارجى پديد مىآيد .\r\nدر حقيقت ، بنابر نظر خواجه بايد گفت : گرچه علم خداوند سبب فعل ما نيست ؛ ولى بر تمام افعال ، حركات و سكنات احاطه دارد .\r\nبراى روشن شدن مطلب ، نمونه‌اى مىآوريم : منجّمى كه مىداند در فلان منطقه و فلان ساعت ، خورشيد گرفتگى پيش مىآيد ، علم او سبب پديدهء خورشيد گرفتگى نيست ؛ ولى او بر جريان آن پديده ، احاطهء تام يا ناقص علمى دارد . اين علم ، علم انفعالى نيست ؛ بلكه علم فعلى است ؛ چرا كه برگرفته از پديدهء خارجى نيست . پس بايد بگوييم : تابع است . هر علم انفعالى ، تابع است ؛ ولى لازم نيست هر علم تابعى ، انفعالى باشد .\r\n\r\n\r\n","description":"","footnote":"\r\n( 1 ) . خواجه طوسى ، كشف المراد فى شرح تجريد الاعتقاد ، مقصد 3 ، فصل 3 ، مسئلهء 5 .\r\n","page_name":" 211 ","page_number":211},
  {"content":"\r\n\r\nمحى الدين عربى هم در تفسير آيهء شريفهء :  وَ ما ظَلَمْناهُمْ وَ لكِنْ كانُوا أَنْفُسَهُمْ يَظْلِمُونَ  « 1 » بيانى دارد كه بر علم تابع ، منطبق است . او مىگويد : معناى آيه چنين است :\r\nبا آنها آن‌گونه معامله كرديم كه عالم بوديم و به آنها آن‌گونه عالم بوديم كه آنها آن‌گونه بودند . « 2 »\r\nبا توجه به اين‌كه از ديدگاه حكماى مشّا ، علم خداوند ، متبوع و از ديدگاه خواجه و محى الدين ، علم خداوند تابع است ، صدر المتألّهين كه معمولا سعى در آشتى دادن اختلاف‌كنندگان و جمع ميان اقوال دارد ، بلكه سعى مىكند كه قول آنها را بر قول خود منطبق و فهم آنها را به فهم خود نزديك و نظر آنها را با نظر خود ، يكى معرّفى كند ، ادّعا كرده است : هركس كه ديدگان عقل و دلش باز باشد و حقايق را درست دريابد ، متوجّه مىشود كه خداوند هم علم تابع دارد و هم علم متبوع . بنابراين ، هم نظر خواجه و محى الدين قابل قبول است و هم‌نظر حكماى مشّايى ؛ ولى بايد توجه داشته باشيم كه علم خدا داراى مراتب است . مرتبهء اعلاى علم كه همان مرتبهء علم ذاتى است ، تنها علم متبوع است و مرتبهء ادناى علم كه به قول حكيم سبزوارى « سجلّ كون » « 3 » است ، علم تابع است و اما مرتبه‌هاى متوسط ، نسبت به مرتبهء بالاى خود ، تابع و نسبت به مرتبهء پايين خود متبوع است . « 4 »\r\nبحث علم واجب الوجود از بحث‌هاى عميق فلسفى است و حكيمان ، عارفان و متكلّمان طى قرن‌هاى پىدرپى سخنان گوناگونى دربارهء آن بيان كرده‌اند .\r\nشيخ الرئيس هم در اين‌باره سخن گفته است .\r\nدر فصل آينده ، ششمين تقسيم را كه مربوط به تقسيم اخير است ، مىآوريم .\r\n\r\n\r\n","description":"","footnote":"\r\n( 1 ) . نحل ( 16 ) آيهء 118 .\r\n( 2 ) . ر . ك : الحكمة المتعاليه فى الأسفار العقليّة الأربعه ، ج 6 ، ص 184 - 185 .\r\n( 3 ) . غرر الفرائد ، ص 47 .\r\n( 4 ) . ر . ك : الشواهد الربوبيّه ، ص 41 .\r\n","page_name":" 212 ","page_number":212},
  {"content":"\r\n\r\n\r\nخود را بيازماييد\r\n1 . دربارهء تقسيم علم به حضورى و حصولى توضيح دهيد .\r\n2 . دربارهء تقسيم علم حضورى به جوهر ، عرض ، واجب و ممكن توضيح دهيد .\r\n3 . دربارهء تقسيم علم حصولى به تصوّر و تصديق توضيح دهيد .\r\n4 . دربارهء تقسيم علم حصولى به بديهى و نظرى توضيح دهيد .\r\n5 . دربارهء عكس مستوى و عكس نقيض و تناقض و قياس توضيح دهيد .\r\n6 . ملاك بداهت در تصوّر و تصديق چيست ؟\r\n7 . بديهيّات تصديقى يك قسم است يا شش قسم ؟\r\n8 . دربارهء تقسيم تصوّرها به فعلى و انفعالى توضيح دهيد .\r\n9 . آيا ادراك‌هاى حسى همواره انفعالى است ؟\r\n10 . چرا شيخ الرئيس ادراك‌هاى فعلى و انفعالى را به صور عقلى مثال زده است ؟\r\n11 . چرا علم واجب ، انفعالى نيست ؟\r\n12 . آيا علم تابع ، همان علم انفعالى است ؟\r\n13 . آيا علم فعلى مستلزم جبر است ؟\r\n14 . نظر خواجه و محى الدين را دربارهء علم تابع توضيح دهيد .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nفصل چهاردهم علم ذاتى و غيرذاتى\r\nتنبيه كلّ واحد من الوجهين قد يجوز أن يحصل من سبب عقليّ مصوّر لموجود « 1 » الصّورة في الأعيان ، أو غير موجودها بعد في جوهر « 2 » قابل « 3 » للصّورة المعقولة ، و يجوز أن يكون للجوهر العقليّ من ذاته لا من غيره و لو لا « 4 » ذلك ، « 5 » لذهب « 6 » العقول المفارقة إلى غير النّهاية .\r\nو واجب الوجود يجب أن يكون له ذلك عن ذاته . « 7 »\r\nترجمه\r\n\r\nتنبيه\r\nهر يك از دو قسم فعلى و انفعالى ، جايز است كه از سببى عقلى باشد كه صورت\r\n\r\n\r\n","description":"","footnote":"\r\n( 1 ) . جارّومجرور ، متعلّق به « مصوّر » است .\r\n( 2 ) . جارّومجرور ، متعلّق به « مصوّر » است .\r\n( 3 ) . « قابل » ، صفت « جوهر » است .\r\n( 4 ) . « لولا » ، حرف امتناع است و دلالت بر امتناع پاسخ دارد به سبب امتناع جملهء مدخول آن .\r\n( 5 ) . « ذلك » ، مبتداست و خبر آن ، وجوبى حذف شده است .\r\n( 6 ) . جواب « لولا » است .\r\n( 7 ) . « أن يكون » تأويل به مصدر و فاعل « يجب » است .\r\n","page_name":" 214 ","page_number":214},
  {"content":"\r\n\r\nموجود در خارج يا غير موجود در خارج را در جوهرى كه صورت معقول را قبول مىكند ، تصوير كند و جايز است كه از ناحيهء ذاتش باشد ، نه از ناحيهء غير « 1 » و اگر چنين نبود ، عقول مفارق تا بىنهايت پيش مىرفت . « 2 »\r\nو واجب الوجود ، لازم است كه علمش از ناحيهء ذاتش باشد . « 3 »\r\n\r\nشرح و توضيح\r\nاكنون نوبت تقسيم علم به ذاتى و غيرذاتى است . بنابر تقسيم‌هايى كه ما در فصل پيش آورديم ، اين تقسيم ششم براى علم است ؛ ولى بنابه كارى كه شيخ الرئيس انجام داده است ، اين دومين تقسيم است .\r\nاين تقسيم ، متفرّع بر تقسيم علم به فعلى و انفعالى نيست و در حقيقت ، در عرض آن است نه در طول آن .\r\nبه‌طوركلى ، تمام تقسيم‌هايى كه پس از نخستين تقسيم ذكر كرده‌ايم ، متفّرع بر تقسيم اوّل ( تقسيم علم به حصولى و حضورى ) است . از آن پس حضورى را به واجب و ممكن و حصولى را به تصوّر و تصديق و هر كدام را به بديهى و نظرى و تصوّر را به فعلى و انفعالى و هر يك از اين دو را به ذاتى و غيرذاتى تقسيم كرده‌ايم .\r\nالبته دو تقسيم علم حضورى به واجب و ممكن و علم حصولى به تصوّر و تصديق ، طولى نيستند ، بلكه در عرض يك‌ديگرند .\r\nتقسيم علم به ذاتى و غيرذاتى كه در اين فصل بيان مىشود از متفرّعات علم\r\n\r\n\r\n","description":"","footnote":"\r\n( 1 ) . اين تقسيم ، متفرّع بر تقسيم علم به فعلى و انفعالى است و نتيجهء آن ، چنين است : هر يك از دو قسم فعلى و انفعالى يا از ناحيهء ذات عالم است يا از ناحيهء غير به او افاضه مىشود .\r\n( 2 ) . اگر تمام علوم فعلى و انفعالى از ناحيهء غير باشد ، تسلسل لازم مىآيد .\r\n( 3 ) . واجب الوجود ، افزون بر اين‌كه علمش فعلى است ، علمش از ناحيهء ذات است نه از ناحيهء غير ، و گرنه مستلزم نياز است .\r\n","page_name":" 215 ","page_number":215},
  {"content":"\r\n\r\nحصولى تصوّرى است . در حقيقت بايد گفت : دو تقسيم علم حصولى - يعنى تقسيم آن به تصوّر و تصديق و تقسيم دوبارهء آن به بديهى و نظرى - در عرض يك‌ديگرند ، نه در طول هم‌ديگر ؛ چرا كه در تقسيم‌هاى طولى ؛ تنها يكى از شاخه‌ها را تقسيم مىكنيم و به شاخهء ديگر كارى نداريم ؛ ولى در تقسيم‌هاى عرضى به هيچ‌يك از شاخه‌ها كار نداريم ؛ بلكه دوباره تقسيم را از ريشه آغاز مىكنيم .\r\nدر اين تقسيم‌ها ، ريشهء تقسيم همان علم حصولى است كه يك‌بار به تصوّر و تصديق و بار ديگر به بديهى و نظرى تقسيم شده‌اند . آن‌گاه شاخهء تصوّر از علم حصولى به فعلى و انفعالى و سپس همين شاخه به ذاتى و غيرذاتى تقسيم شده است . « 1 »\r\nاز آن‌جا كه كوشش شيخ فيلسوفان بر اين است كه جنبهء كمالى علم را براى واجب الوجود اثبات و او را از هرگونه نقصى تنزيه كند ، در فصل پيش با تقسيم كردن علم حصولى تصوّرى به فعلى و انفعالى نشان داد كه علم انفعالى ، مستلزم تغيّر ذات واجب و احتياج است و او از داشتن چنين علمى منزّه است .\r\nدر اين فصل نيز با تقسيم كردن علم حصولى تصوّرى به ذاتى و غيرذاتى ، مىخواهد واجب الوجود را از علم غيرذاتى تنزيه كند ؛ چرا كه علم غيرذاتى ، مستلزم احتياج به غير است و صد البته كه واجب الوجود ، غنّى مطلق است و غنىّ مطلق در ذات و در صفات حقيقى - چه حقيقى محض و چه حقيقى ذات اضافه - بىنياز از غير است . « 2 » مانعى نيست كه غنىّ مطلق ، داراى صفت‌هاى اضافى - كه نياز به طرفين اضافه دارد و به غناى واجب لطمه‌اى وارد نمىآورد - باشد ؛ چرا كه در صفت‌هاى اضافى واجب ، تغيّر و نياز از ناحيهء ممكن‌هاست ، نه از جانب واجب .\r\n\r\n\r\n","description":"","footnote":"\r\n( 1 ) . هيچ منعى نيست كه تقسيم به فعلى و انفعالى و ذاتى و غيرذاتى در تصديق‌ها هم جارى باشد ؛ چرا كه تصديق ، فرع بر تصوّر است .\r\n( 2 ) . غايات و مبادى ، ص 33 - 38 .\r\n","page_name":" 216 ","page_number":216},
  {"content":"\r\n\r\n\r\nعلم حصولى غيرذاتى\r\nنفس آدمى جوهرى است قابل كه صورت‌هاى علمى خود را - چه فعلى و چه انفعالى - از مبادى عالى دريافت مىكند .\r\nقرآن كريم مىفرمايد :  عَلَّمَ الْإِنْسانَ ما لَمْ يَعْلَمْ  . « 1 »\r\nنفس آدمى تا وقتىكه در مسير كمال‌جويى است ، نيازمند مكمّل است . نفس نمىتواند هم فاعل كمال و هم قابل كمال باشد ؛ چرا كه اتحاد فاعل و قابل جايز نيست .\r\nبه ويژه اگر قبول به معناى انفعال تجدّدى باشد .\r\nنفس تنها قابليّت پذيرش صورت‌هاى علمى را دارد و تا زمانىكه قابليّت باقى باشد ، از جانب فيّاض على الاطلاق يا از ناحيهء مبادى عالى - كه واسطه‌هاى فيض مىباشند - صورت‌هاى علمى به او افاضه مىشود ؛ چرا كه از ناحيهء فيّاض على الاطلاق يا واسطه‌هاى فيض ، بخلى نيست .\r\nاز اين جهت ، فرقى ميان علم فعلى و انفعالى نيست . در علم انفعالى ، افاضهء فيض از سوى مبادى عالى است ، نه از جانب صورت‌هاى مادّى خارجى . صورت مادّى خارجى ، افاضهء فيض نمىكند ، بلكه نقش آن اعداد است ؛ يعنى صورت مادّى خارجى هنگامىكه قواى حسى و ادراكى را تحت تأثير قرار دهد ، نفس ، آمادگى كسب فيض از مبادى عالى را پيدا مىكند . پس صورت مادّى خارجى ، معدّ و نفس ، مستعدّ است و مبادى عالى ، فيّاضيّت دارند . در علم فعلى نيز فيّاض بىواسطه و باواسطه ، مبادى عالىاند و نفس ، تحت حالات و شرايطى آمادهء پذيرش صورت‌هاى علمى فعلى مىشود .\r\nشيخ الرئيس دربارهء اين قسم از علم حصولى مىگويد :\r\n\r\n\r\n","description":"","footnote":"\r\n( 1 ) . علق ( 96 ) آيهء 5 .\r\n","page_name":" 217 ","page_number":217},
  {"content":"\r\n\r\nكلّ واحد من الوجهين قد يجوز أن يحصل من سبب عقليّ مصوّر لموجود الصّورة في الأعيان ، أو غير موجودها بعد في جوهر قابل للصّورة المعقولة ؛\r\nهر يك از دو قسم فعلى و انفعالى جايز است كه از سببى عقلى باشد كه صورت موجود در خارج را در جوهرى كه صورت معقول را مىپذيرد ، تصوير كند .\r\nشيخ الرئيس تعبير به « تصوير » كرده و فيّاض صورت‌هاى علمى فعلى و انفعالى را « مصوّر » ناميده است . مقصود او همان افاضهء صورت علمى است . در حقيقت ، مصوّر با افاضهء صورت علمى به قابل ، تصويرگرى كرده است . در قرآن كريم هم فعل تصوير به خداوند قدير ، نسبت داده شده است . « 1 » بىشك ، منظور از تصوير ، افاضهء صورت است .\r\n\r\nعلم حصولى ذاتى\r\nهمان‌گونه كه نفس ، قابل صورت‌هاى عقلى است ، واجب الوجود و سلسلهء عقول طولى و مجرّدات تامّ ، نيز فاعلند . نه تنها فاعل صورت‌هاى عقلىاى كه نفس آنها را مىپذيرد ؛ بلكه فاعل صورت‌هاى عقلىاى كه - به قول مشّاييان - در ذات خود آنها مرتسم است ، نيز مىباشند .\r\nاز نظر مشّاييان ، واجب الوجود ، هم فاعل صورت‌هاى مرتسم خويش است و هم قابل آن . عقول نيز چنينند و البته اين مطلب ، منشأ اشكال و بلكه اشكال‌هايى شده است كه در جاى خود مطرح خواهد شد . « 2 »\r\nشيخ الرئيس دربارهء اين قسم از علم حصولى - كه برخاسته از ذات مجرّدات تامّ است - مىگويد :\r\n\r\n\r\n","description":"","footnote":"\r\n( 1 ) .  صَوَّرَكُمْ فَأَحْسَنَ صُوَرَكُمْ *  ، فاطر ( 35 ) آيهء 64 .\r\n( 2 ) . ر . ك : همين نمط ، فصل هفدهم .\r\n","page_name":" 218 ","page_number":218},
  {"content":"\r\n\r\nو يجوز أن يكون للجوهر العقليّ من ذاته لا من غيره ؛\r\nجايز است كه حصول صورت‌هاى معقول ، براى جوهر عقلانى از ناحيهء ذاتش باشد ، نه از ناحيهء غير .\r\nبيان شيخ الرئيس در مورد صورت‌هاى معقول ذاتى نسبت به علم فعلى و علم انفعالى ، شمول دارد ؛ ولى شمول آن مورد ترديد است . به يقين علم واجب الوجود ، انفعالى نيست ؛ چرا كه مستلزم تغيّر و نياز است . اين مطلب را شيخ الرئيس در فصل پيش بيان كرد . آن‌چه باقى مىماند ، عقول مجرّد است . آيا ممكن است علم ذاتى آنها انفعالى باشد ؟ اگر علم آنها انفعالى باشد ، هم متغيّر و هم نيازمندند . در مورد آنها تغيّر محال است . احتياج براى آنها محال نيست . مشروط به اين‌كه احتياج به عالى باشد ، نه به دانى . بنابراين ، علم انفعالى نه تنها در مورد واجب الوجود ، بلكه در مورد همهء مبادى عالى ، ممتنع است .\r\n\r\nعلم ذاتى و دفع محذور تسلسل\r\nشيخ الرئيس پس از بيان دو قسم علم ذاتى و غيرذاتى ، به منظور نشان دادن ضرورت و لزوم علم ذاتى ، مىگويد :\r\nو لو لا ذلك لذهب العقول المفارقة إلى غير النهاية ؛\r\nاگر علم ذاتى نباشد ، عقول مفارق تا بىنهايت ، پيش مىرود .\r\nآرى ، اگر سلسلهء قابل‌ها و فاعل‌ها و زنجيرهء علوم غيرذاتى به علوم‌ذاتى و قابل و فاعل بالذّات ، منتهى نشود ، تسلسل لازم مىآيد و تسلسل ، محال است .\r\n\r\nعلم ذاتى واجب الوجود\r\nسرانجام ، شيخ الرئيس دربارهء علم واجب الوجود مىگويد :\r\nو واجب الوجود يجب أن يكون له ذلك عن ذاته ؛\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nواجب است كه علم واجب الوجود از ناحيهء ذاتش باشد .\r\nنتيجه‌اى كه از اين فصل و فصل پيش به دست مىآيد ، اين است كه علم واجب الوجود ، فعلى ذاتى است و او از داشتن علم انفعالى - چه ذاتى و چه غيرذاتى - و علم فعلى غيرذاتى كه به افاضهء غير باشد ، منزّه است .\r\nاز آن‌جايى كه مىگويند : « كلّ ما بالعرض لا بدّ أن ينتهي إلى ما بالذّات ؛ تمام علوم ، بلكه همهء كمال‌هاى غيرذاتى بايد به علوم و كمال‌هاى ذاتى منتهى شوند ، و گرنه مشكل دور يا تسلسل ، مطرح خواهد شد » .\r\n\r\nنكته‌اى از خواجه\r\nاو پس از توضيح مقصود شيخ الرئيس ، نكته‌اى بيان مىكند كه خالى از لطف نيست . وى مىگويد :\r\nفإذن الجوهر الذي يحصل تعقّلاته من ذاته موجود ؛ « 1 »\r\nبنابراين ، جوهرى كه تعقّلاتش از ناحيهء ذاتش مىباشد ، موجود است .\r\nدر حقيقت با توجه به قاعدهء « كلّ ما بالعرض . . . » و محال بودن دور و تسلسل ، به وجود جوهر عقلانى پى مىبريم و اين ، هم مىتواند دليل ديگرى باشد بر وجود عقول مجرّد و بر ادلّه‌اى كه در نمط ششم ذكر شد افزوده مىشود ؛ « 2 » ولى بهتر بود كه خواجه به جاى « الجوهر » مىگفت : « الموجود » تا شامل واجب الوجود هم بشود .\r\n\r\nدو اشكال از خواجه\r\nاو در پايان شرحى كه بر اين فصل مورد بحث نگاشته ، دو اشكال را مطرح كرده\r\n\r\n\r\n","description":"","footnote":"\r\n( 1 ) . شرحى الاشارات ، ج 2 ، ص 69 .\r\n( 2 ) . غايات و مبادى ، بخش دوم ، ص 135 - 266 .\r\n","page_name":" 220 ","page_number":220},
  {"content":"\r\n\r\nاست و البته اين دو اشكال ، زمينه و مقدّمه‌اى است براى اشكال‌هايى كه بعدها مطرح مىكند . « 1 »\r\n\r\nاشكال اوّل :\r\nاو مىگويد :\r\nو اعلم أنّ في وجود الصّورة المعقولة في ذات العاقل من ذاته نظرا ؛ لأنّ الفاعل لا يكونه قابلا ؛ « 2 »\r\nبدان كه در وجود صورت معقول ، در ذات عاقل از ناحيهء ذاتش اشكالى است ؛ چرا كه فاعل ، قابل نيست .\r\nيعنى اين‌كه شىء واحد ، هم فاعل صورت‌هاى معقول خويش و هم قابل آنها باشد ، مورد اشكال است ؛ چرا كه مستلزم اتحاد فاعل و قابل ، از جهت واحد است .\r\nاگر شىء واحد ، از جهتى فاعل و از جهتى ديگر ، قابل باشد ، محال نيست . مانند طبيب كه از جهت ملكهء نفسانى طبابت ، فاعل علاج يا معالج و از جهت فلان بيمارى جسمانى ، قابل علاج يا متعالج است . اين فرض ، محال نيست . اما اگر از همان جهتى كه معالج است ، متعالج و از همان جهتى كه متعالج است ، معالج باشد ، ممتنع است .\r\nعقول مجرّد ، بلكه واجب الوجود ، هم فاعل صورت‌هاى عقلانى مىباشند و هم قابل آنها . بنابراين ، اتحاد فاعل و قابل لازم مىآيد ؛ ولى ما با اشكال خواجه موافق نيستيم ؛ زيرا معلوم نيست كه اتحاد فاعل و قابل - مطلقا - محال باشد ؛ بلكه اگر اتحاد فاعل و قابل مانند نمونهء بالا ( اتحاد معالج و متعالج ) باشد ، محال است ؛ ولى اگر از اين دست نباشد ، نه تنها محال نيست ، بلكه افزون بر امكان ذاتى ، امكان وقوعى نيز دارد و\r\n\r\n\r\n","description":"","footnote":"\r\n( 1 ) . ر . ك : همين نمط ، فصل هفدهم .\r\n( 2 ) . شرح الاشارات ، ج 2 ، ص 69 .\r\n","page_name":" 221 ","page_number":221},
  {"content":"\r\n\r\nدر آينده كه خواجه ، يك‌بار ديگر همين اشكال را در ضمن اشكال‌هاى ديگرى كه بر نظريّهء علم ارتسامى وارد كرده ، « 1 » مطرح مىكند ، به نقد آن مىپردازيم و پاسخ عقل‌پسند خود را كه پاسخ نهايى است ارائه مىكنيم .\r\n\r\nاشكال دوم :\r\nاو مىگويد :\r\nو في وجود الانفعالات منها أيضا نظرا آخر ؛ لأنّ العقل بالقوّة لا يخرج إلى الفعل من غير مخرج خارجيّ ، كما في النمط الثالث ؛ « 2 »\r\nو دربارهء اين‌كه علوم انفعالى برخاستهء از ذات عاقل باشد ، اشكالى ديگر است ؛ زيرا عقل بالقوّه ، بىنيروى خارجى از قوّه به فعل نمىرسد ؛ چنان‌كه در نمط سوم « 3 » بيان شده است .\r\nدر اين‌كه علم فعلى مىتواند برخاسته از ذات عالم يا به افاضهء غير باشد ، مشكلى نيست و در اين‌كه علم انفعالى هم مىتواند به افاضهء غير باشد ، بحثى نيست . بحث در اين است كه آيا علم انفعالى مىتواند برخاستهء از ذات عالم باشد يا خير ؟\r\nالبته پاسخ منفى است ، موجودى كه به علم انفعالى عالم مىشود ، عالم بالقوّه‌اى است كه عالم بالفعل مىشود و به بيان ديگر ، از مرتبهء عقل بالقوّه به مرتبهء بالفعل مىرسد . بديهى است چنين موجودى جوهر نفسانى است كه مىتواند از قوّه به فعل و از نقص به كمال برسد ، نه جوهر عقلانى و نه واجب الوجود كه در مورد آنها خروج از قوّه به فعل و از نقص به كمال ، محال و ممتنع است .\r\nدر نمط سوم « 4 » بيان شده است كه جوهر نفسانى براى خروج از قوّه به فعل و از\r\n\r\n\r\n","description":"","footnote":"\r\n( 1 ) . ر . ك : همين نمط ، فصل هفدهم .\r\n( 2 ) . شرحى الاشارات ، ج 2 ، ص 69 .\r\n( 3 ) . فصل 11 و 12 .\r\n( 4 ) . همان .\r\n","page_name":" 222 ","page_number":222},
  {"content":"\r\n\r\nنقص به كمال ، محتاج يك عامل خارجى و به تعبير خواجه يك « مخرج » است ، تا او را از نقص خارج و به كمال برساند ؛ زيرا :\r\n ذات نايافته از هستى ، بخش * كى تواند كه شود هستى بخش\r\nخشك ابرى كه بود ز آب تهى * نايد از وى صفت آب‌دهى \r\nچيزىكه كمال ندارد ، نمىتواند بخشندهء كمال باشد . چه اين‌كه بخواهد كمال را به خود ببخشد يا به غير ببخشد . فيلسوفان گفته‌اند : « فاقد شىء ، معطى شىء نيست » و حق با آنهاست .\r\nبنابراين ، نگارنده با نظر خواجه و اين‌كه علم انفعالى نمىتواند برخاسته از ذات عالم باشد ، موافق است ؛ وى معتقد است كه اشكالى بر شيخ الرئيس - از اين جهت - وارد نيست ؛ زيرا شيخ الرئيس خود در نمط سوم اين مطلب را بيان كرده و به آن معتقد است . چگونه ممكن است حكيمى بزرگ و انديشورى سترگ ، چون او از رأى و نظر يقينى خود غافل شده يا از آن ، برگشته باشد ؛ بىآن‌كه دربارهء بازگشت خود چيزى بگويد .\r\nاز توضيحات ما در صفحات پيش آشكار شد كه شيخ الرئيس نخواسته است بگويد كه علم انفعالى برخاسته از ذات هم داريم ؛ چرا كه چنين علمى ، هم مستلزم تغيّر فاعل و هم مستلزم احتياج است . او در مورد واجب الوجود تصريح كرده است كه علمش ، فعلى ذاتى است و از داشتن علم فعلى غيرذاتى و علم انفعالى - مطلقا - منزّه است .\r\nبه يقين نظر و رأى او دربارهء مفارقات محض يا عقول مجرّد نيز همين است ، هم به قرينهء آن‌چه در نمط سوم گفته است و هم به قرينهء لزوم تغيّر و احتياج كه عقول هرچند بالاتر از خود نيازمندند ؛ ولى از نياز به پايين‌تر از خود و نيز از تغيّر ، انفعال و كمال‌جويى ، منزّه و مبرّايند .\r\nبنابراين ، اشكالى بر شيخ الرئيس وارد نيست .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\n\r\nخود را بيازماييد\r\n1 . كدام يك از تقسيم‌هاى علم ، طولى و كدام يك ، عرضى است ؟\r\n2 . آيا تقسيم علم حصولى به فعلى و انفعالى و ذاتى و غيرذاتى ، تنها در تصوّرها ، جارى است ؟\r\n3 . اين فصل چه هدفى را تعقيب مىكند ؟\r\n4 . علم حصولى غيرذاتى را تقرير كنيد .\r\n5 . چرا نفس در علوم فعلى و انفعالى خود نيازمند غير است ؟\r\n6 . علم حصولى ذاتى را تقرير كنيد .\r\n7 . آيا واجب الوجود ، هم فاعل و هم قابل صورت‌هاى مرتسم است ؟\r\n8 . ايهامى كه در كلام شيخ الرئيس در مورد شمول علم غيرذاتى نسبت به علم فعلى و انفعالى وجود دارد ، توضيح دهيد .\r\n9 . اگر علم ذاتى را منكر شويم ، چه محذورى لازم مىآيد ؟\r\n10 . نتيجهء اين فصل چيست ؟\r\n11 . نكته‌اى كه خواجه در مورد جوهر عقلانى ذكر كرده ، بيان كنيد . گفتيم : بهتر بود چه بگويد ؟\r\n12 . اشكال اوّل خواجه را تقرير كنيد . آيا اشكال او وارد است ؟\r\n13 . اشكال دوم خواجه را تقرير كنيد .\r\n14 . پاسخ اشكال دوم خواجه را ذكر كنيد .\r\n\r\n","description":"","footnote":"","page_name":" 224 ","page_number":224},
  {"content":"\r\n\r\n\r\nفصل پانزدهم احاطهء علمى واجب الوجود\r\nءشرة واجب الوجود يجب أن يعقل ذاته بذاته - على ما تحقّق « 1 » - و يعقل « 2 » ما بعده من حيث هو علّة لما بعده و منه وجوده ، و يعقل « 3 » سائر الأشياء من حيث وجوبها في سلسلة الترتيب النّازل من عنده طولا و عرضا . « 4 »\r\nترجمه\r\n\r\nاشاره\r\nلازم است كه واجب الوجود - همان‌گونه كه تحقيق شد « 5 » - ذات خود را بالذات تعقّل كند « 6 » و لازم است كه معلول نخستين را از حيث اين‌كه علت است براى پس از\r\n\r\n\r\n","description":"","footnote":"\r\n( 1 ) . اي في النمط الرابع ، الفصل .\r\n( 2 ) . عطف بر « أن يعقل » است .\r\n( 3 ) . عطف بر « أن يعقل » است .\r\n( 4 ) . « طولا » ، تميز براى « سلسلة التّرتيب » و « عرضا » عطف بر آن است .\r\n( 5 ) . اين مطلب در فصل يكى به آخر نمط چهارم بيان شده است .\r\n( 6 ) . واجب الوجود ذات خود را بالذات و به علم حضورى تعقّل مىكند .\r\n","page_name":" 225 ","page_number":225},
  {"content":"\r\n\r\nخود و وجودش از اوست ، تعقّل كند « 1 » و لازم است كه اشياى ديگر را از حيث وجوب آنها در سلسلهء ترتيبى كه طولى و عرضى نازل از جانب اوست ، تعقّل كند . « 2 »\r\n\r\nشرح و توضيح\r\nبرحسب بحث‌هايى كه تاكنون در اين نمط و نمطهاى ديگر مطرح شده است ، واجب الوجود به ذات خود و به ما سواى خود عالم است .\r\nهرگاه اين مطلب را به عنوان يك اصل مسلّم بپذيريم ، جا دارد كه دربارهء چگونگى عالم بودن واجب الوجود ، بحث كنيم .\r\nطى دو فصل پيش روشن شد كه علم واجب الوجود ، فعلى ذاتى است ، نه انفعالى و نه فعلى غيرى . اكنون مىخواهيم در اين فصل بيان كنيم كه واجب الوجود به تمام ماسواى خويش ، احاطهء علمى دارد و هيچ ذرّه‌اى از احاطهء علمى او خارج نيست . « 3 »\r\nشيخ الرئيس در اين فصل از سه تعقّل براى واجب الوجود ، سخن گفته است . ما دربارهء هر يك از آنها به ترتيب بحث مىكنيم .\r\n\r\n1 . تعقّل ذات\r\nتعقّل اوّل واجب الوجود ، تعقّل ذات است . او در اين‌باره مىگويد :\r\nواجب الوجود يجب أن يعقل ذاته بذاته على ما تحقّق ؛\r\n\r\n\r\n","description":"","footnote":"\r\n( 1 ) . تعقّل معلول اوّل از حيث اين‌كه علت است براى پس از خود به اين لحاظ است كه مشّاييان مىگويند : « علم تام به علت تام ، موجب علم تام به معلول است » و چون خداوند به ذات خود علم تام دارد و ذات او علت تام است ، پس به معلول علم تام دارد .\r\n( 2 ) . ماسواى معلول اوّل از لوازم او مىباشند و سلسلهء آنها طولى يا عرضى است . سلسلهء طولى ، علت‌ها و معلول‌ها و سلسلهء عرضى ، عبارت است از حوادث روزانهء عالم طبيعت و اينها همه به لحاظ امكان ، به واجب الوجود منتهى مىشوند . سومين تعقّل واجب الوجود ، تعقّل سلسلهء طولى و عرضى است .\r\n( 3 ) .  لا يَعْزُبُ عَنْهُ مِثْقالُ ذَرَّةٍ  ، سبأ ( 34 ) آيهء 3 .\r\n","page_name":" 226 ","page_number":226},
  {"content":"\r\n\r\nواجب الوجود ، واجب است كه ذات خود را - همان‌گونه كه تحقيق شده است - بالذات تعقّل كند .\r\nاين اشاره به همان مطلبى است كه در فصل يكى به آخر نمط چهارم ، بيان شده است .\r\nشيخ الرئيس در آن‌جا فرمود :\r\nالأوّل معقول الذات قائمها .\r\nاو با تكيه بر دو وصف « معقول الذات » و « قائم الذات » ، يعنى « غيرمادّى » و « قيّوم » بودن واجب الوجود و منزّه بودن او از همهء وابستگىها ، تعلّق‌ها و عيب‌ها ، نتيجه گرفت كه واجب الوجود ، هم عاقل و هم معقول است . هرچند اين نتيجه را به آن‌چه در نمط سوم « 1 » گفته بود ، حواله داد و چنين گفت :\r\nو قد علم أنّ ما هذا حكمه فهو عاقل لذاته معقول لذاته ؛\r\nروشن شد كه چيزىكه حكمش اين است ( و از تجرّد و قيّوميّت برخوردار است ) هم عاقل بالذات و هم معقول بالذات است .\r\nدر حقيقت ، اين مطلب ، اشاره است به قاعدهء « كلّ مجرّد عاقل » كه مشّاييان به اثبات آن پرداخته‌اند .\r\nاگر موجودى مجرّد و قائم به ذات باشد ، گرفتار هيچ حجاب و مانعى نيست . آن چه مانع از تعقّل ذات و ماسواى ذات است ، ماده و عوارض ماده است . مجرّد اگر قائم به غير باشد ، از ادراك ذات و ماسواى ذات ، محروم است . مانند صورت‌هاى معقولى كه قائم به قوّهء عاقلهء نفس مىباشند ؛ ولى مجرّدى كه قائم به غير نباشد ، عاقل است . نه تنها قاعدهء « كلّ مجرّد عاقل » از نظر مشّاييان ثابت است ، بلكه قاعدهء « كلّ عاقل مجرّد » نيز از نظر آنها ثابت است . البته نه به قاعدهء عكس ، بلكه به لحاظ اين‌كه هركدام از آنها برهان مستقلّى دارند و البته تعقّل ذات ، به علم حضورى است .\r\n\r\n\r\n","description":"","footnote":"\r\n( 1 ) . فصل 28 .\r\n","page_name":" 227 ","page_number":227},
  {"content":"\r\n\r\n\r\n2 . تعقّل معلول اوّل\r\nپس از تعقّل ذات ، نوبت تعقّل معلول اوّلى است .\r\nاز آن‌جا كه خداوند متعال به ذات خود علم تام دارد و علم تام به علت تام مستلزم علم تام به معلول است ، بايد معلول اوّل به‌طور تام و تمام ، معلوم ذات واجب الوجود باشد .\r\nاز نظر مشّاييان ، علم تام به علت تام ، مستلزم علم حضورى تام به معلول نيست ؛ بلكه مستلزم علم حصولى است ؛ چراكه آنها دايرهء علم حضورى را به علم به ذات و علم به صورت‌هاى علمى - كه از لوازم ذاتند - محدود كرده‌اند و علم به ماسواى ذات - يعنى معلول‌ها و اثرها - را از دايرهء علم حضورى خارج دانسته‌اند .\r\nاينان اگر از قاعدهء « العلم التّامّ بالعلّة التّامّة يوجب العلم التامّ بالمعلول » استفادهء علم حضورى مىكردند و توضيح مىدادند كه تلازم ميان علم تام به علت و علم تام به معلول ، چگونه تلازمى است ؟ حقّ مطلب را ادا كرده بودند و گامى مهم در راه توسعهء ذهن فلسفى خود برداشته بودند .\r\nدر زمينهء اين قاعده چند پرسش مطرح است : آيا علم به ماهيّت علت تام مستلزم علم تام به ماهيّت معلول است ؟ مشّاييان در اين‌باره سكوت كرده‌اند .\r\nبديهى است كه ماهيّات ، خاستگاه كثرت مىباشند و علم به ماهيّت علت يا معلول ، مستلزم علم به ماهيّت ديگرى نيست .\r\nآيا علم به علت متضايف ، مستلزم علم به معلول متضايف مىباشد ؟\r\nبديهى است كه علت و معلول ، متضايفان و به اصطلاح مضاف مشهورى مىباشند .\r\nتصوّر يكى از دو امر متضايف ، بدون تصوّر ديگرى ممكن نيست و تصوّر آنها با يك ديگر ، تكافؤ و معيّت دارند . بنابراين ، علم تام به يكى از آنها مستلزم علم تام به ديگرى نيست . مشّاييان در اين‌باره نيز سكوت كرده‌اند .\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nآيا علم به علت ، از همهء جهات ، مستلزم علم به معلول است ؟ يعنى آيا به اين لحاظ كه چون علت را از همهء جهات شناخته‌ايم و معلول هم يكى از وجوه آن مىباشد ، از علت تام پى به معلول مىبريم ؟ بديهى است كه اين معنا نيز صحيح نيست ؛ چراكه پيش از اين‌كه از راه قاعدهء استلزام ، علم به معلول پيدا كنيم ، معلول را به لحاظ اين‌كه وجهى از وجوه علت است ، شناخته‌ايم .\r\nمشّاييان در اين‌باره نيز مطلبى براى گفتن نداشته‌اند .\r\nآيا مقصود از اين‌كه علم تام به علت ، موجب علم تام به معلول است ، اين است كه هركس علت را از جهتى كه علت است و از حيثى كه منشأ اثر است ، بشناسد ، معلول را شناخته است ؟ بديهى است كه اين احتمال صحيح و معقول است و باز هم مشّاييان دربارهء آن سكوت كرده و حرفى براى گفتن نداشته‌اند .\r\nاكنون پرسش ديگر اين است كه چرا علم تام به علت ، موجب علم حضورى تام به معلول نباشد ؟ هرگاه واجب الوجود ، به ذات خود ، علم تامّ حضورى دارد ، چرا و چگونه است كه علم تامّ او به معلول ، انقلاب پيدا مىكند و از مرتبهء بالاى علم حضورى به مرتبهء پايين علم حصولى تنزّل مىيابد ؟\r\nانكار نمىكنيم كه علم تامّ حصولى به علت ، موجب علم تامّ حصولى به معلول است ؛ هرچند علم به معلول ، مستلزم علم تام به علت نيست و به همين جهت است كه برهان لمّى را برهانى قاطع و معتبر مىشناسند ؛ ولى علمى كه از راه علم به معلول به علت پيدا مىشود ، علمى ناقص و غيرمعتبر مىشناسند و بر آن ، نام مقدّس برهان نمىگذارند ؛ بلكه به آن ، دليل مىگويند . دليل حدّاكثر به ما مىگويد كه معلول را علتى است ، اما هرگز چهرهء روشن و شفّاف و عارى از هرگونه ابهام علت را به ما نشان نمىدهد . « 1 » « آنقدر هست كه بانگ جرسى مىآيد » .\r\n\r\n\r\n","description":"","footnote":"\r\n( 1 ) . ر . ك : الشواهد الربوبيّه ، تصحيح سيد جلال الدين آشتيانى ، ص 43 ، 56 و 69 .\r\n","page_name":" 229 ","page_number":229},
  {"content":"\r\n\r\n\r\n3 . تعقّل ماسواى معلول اوّل\r\nاز آن‌جا كه اگر واجب الوجود ، به تمام ماسواى خود ، علم احاطى تام نداشته باشند ، ناقص و غير تام است و واجب الوجود نه تنها واجب الوجود بالذات ، بلكه واجب الوجود از همهء جهات است ، فيلسوف بايد ، علم احاطى او را به‌طور دقيق تبيين كند .\r\nشيخ الرئيس را متّهم كرده‌اند كه علم واجب الوجود به جزئيّات را منكر بوده است ؛ ولى اين تهمت ، منصفانه نيست و اگر نگوييم مغرضانه است ، بايد بگوييم : در فهم مرام و مقصود او قصور يا تقصير كرده‌اند .\r\nهمهء نحله‌هاى فلسفى اسلامى در راه تبيين علم احاطى واجب الوجود تلاش كرده‌اند . با راه و رسم حكمت مشّا در اين نوشته‌ها كم‌وبيش آشنا شده و مىشويم .\r\nحكمت اشراق ، علم حصولى مشّاييان را به علم حضورى تبديل كرد و از اين‌كه علم ذاتى پيش از ايجاد را تبيين كند ، قصور نشان داد . مشّاييان نيز هرچند علم پيش از ايجاد را به گونه‌اى كه فهمشان مىرسيد ، تبيين كردند ؛ ولى خود را به صورت‌هاى علمى زايد بر ذات قانع كردند و از اين‌كه راهى به حريم مقدّس ذات واجب بگشايند و علم ذاتى عين ذات را مطرح كنند ، ناتوان ماندند و گرهى را از مشكل علم واجب الوجود ، آن‌گونه كه بايد و شايد نگشودند .\r\nحكمت متعالى ، از اين حيث نيز تعالى يافت و علم پيش از ايجاد را حضورى و عين ذات شناخت .\r\nاكنون سخن دربارهء اين است كه واجب الوجود ، چگونه به ماسواى معلول اوّل ، عالم مىشود ؟\r\nهمان‌گونه كه علم واجب به معلول اوّل را از راه قاعدهء « العلم التامّ بالعلّة التامّة يوجب العلم التامّ بالمعلول » اثبات كرديم ، علم به ماسواى معلول اوّل را نيز از همين راه\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nاثبات مىكنيم ؛ چراكه علم تام به معلول اوّل ، به اين معناست كه به تمام لوازم طولى و عرضى آن ، علم تام پيدا شود .\r\nشيخ الرئيس در اين‌باره مىگويد :\r\nو يعقل سائر الأشيآء من حيث وجوبها في سلسلة الترتيب النازل من عنده طولا و عرضا ؛\r\nو لازم است كه واجب الوجود اشياى ديگر را از حيث وجوب آنها در سلسلهء ترتيبى كه طولى و عرضى نازل از جانب اوست ، تعقّل كند .\r\n\r\nسلسلهء طولى و عرضى\r\nسلسلهء علت‌ها و معلول‌ها سلسلهء طولى به شمار مىآيند . هر معلولى در طول علت و مترتّب بر او و پس از اوست و هر علتى در رتبهء پيش از معلول و پس از اوست . واجب الوجود ، در سلسلهء علت‌ها و معلول‌ها ، علت نخستين و هيولاى معلول اخير است .\r\nموجودات عالم طبيعت ، نسبت به يك‌ديگر در سلسلهء عرضى قرار دارند ؛ چراكه هيچ‌يك از آنها علت حقيقى وجود ديگرى نيستند ؛ بلكه نقش آنها نسبت به يك ديگر ، علّيّت يا معلوليّت اعدادى است . پدر و مادرها علت‌هاى اعدادى فرزندان مىباشند ؛ نه علت‌هاى حقيقى . باد ، ابر ، سرما ، گرما و ديگر حادثه‌هاى عالم طبيعت ، در توليد باران و روييدن گياه و بارورى درختان ، نقش علت‌هاى اعدادى دارند و هرگز اعطاى وجود نمىكنند . آن‌كه در حقيقت اعطاى وجود مىكند ، واجب الوجود است .\r\nموجوداتى كه در سلسلهء طولى قرار دارند ، واسطه‌هاى فيض به شمار مىآيند .\r\nگويى با دستى گيرندهء فيض وجود و با دستى بخشنده‌اند و اگر از فيّاض مطلق ، فيضى به آنها نرسد ، آنها همه فقر مطلق و تهىدست محض مىباشند .\r\nموجودات سلسلهء عرضى هم هرچه دارند ، از مبادى عالى و از سلسلهء طولى\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nاست . آنها نه تنها در وجود خويش مديون سلسلهء طولىاند ، بلكه در وجوب خويش نيز مديونند ؛ چراكه به قاعدهء « الشيء ما لم يجب لم يوجد » تا شىءاى از بوتهء امكان خارج نشود و به مرتبهء وجوب غيرى نرسد ، موجود نمىشود .\r\nبه تعبير شيخ الرئيس ، واجب الوجود ماسواى معلول اوّل را از حيث وجوبشان تعقّل مىكند ؛ چه در سلسلهء طولى باشند و چه در سلسلهء عرضى .\r\nاز آن‌جا كه تحليلا وجود ، فرع بر وجوب و پس از آن است ، هرچند به لحاظ تحقّق عينى معيّت ، بلكه عينيّت دارند ، اگر واجب الوجود ، سلسلهء طولى و عرضى را به لحاظ وجوبشان تعقّل كند ، به لحاظ وجودشان هم تعقّل مىكند .\r\nتعقّل ماسواى معلول اوّل نيز به علم حصولى است ، نه به علم حضورى ؛ چرا كه اين تعقّل ، فرع بر تعقّل معلول اوّل است و اگر تعقّل معلول اوّل ، به علم حصولى باشد ، تعقّل ماسواى او نيز به علم حصولى است ؛ يعنى در حقيقت ، واجب الوجود بر صورت‌هاى علمى معلول اوّل و ماسواى معلول اوّل - چه در سلسلهء طولى و چه در سلسلهء عرضى - احاطه دارد و اينهايند كه براى او معلوم بالذاتند و مصاديق آنها همه و همه معلوم بالعرض مىباشند .\r\nشيخ الرئيس علم واجب الوجود به ذات و علم او به صورت‌هاى علمى معلول اوّل و موجوداتى كه در سلسلهء طولى و عرضى قرار دارند را ، حضورى مىداند ؛ چرا كه اگر علم به اين صورت‌هاى علمى را حضورى نداند ، مستلزم دور يا تسلسل و سرانجام ، مستلزم انكار علم به علم است ؛ ولى علم به ماسواى ذات و ماسواى صورت‌هاى علمى را علم حصولى مىشناسد .\r\nدر حقيقت ، وى قائل به سه نظام است :\r\n1 . نظام ذات كه در عين بساطت و كمال ، از هرگونه نقص و حالت انتظارى منزّه است و نسبت به آن‌چه خارج از ذات است ، نه اتّصاف دارد ، نه انفعال و نه استكمال ؛ بلكه او مجرّد ، قيّوم ، كمال مطلق و مطلق كمال است .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n2 . نظام علمى كه متضمّن صورت‌هاى علمى تمام موجوداتى است كه در نظام عينى - كه پس از اين مرتبه است - وجود دارند . از آن‌جا كه طبق بحث‌هاى گذشته ، نظام علمى واجب الوجود ، نظامى است ذاتى و فعلى ، از يك‌سو ، واجب الوجود به لحاظ اين نظام علمى و يكايك صورت‌هايى كه در آن تحقّق دارند ، بىنياز از غير است و از سوى ديگر ، اين نظام ، سبب تام است براى نظام عينى ؛ يعنى براى موجود شدن نظام عينى ، به هيچ‌چيز ديگرى جر خود نظام علمى نياز نيست . به همين جهت است كه بايد نام اين نظام علمى را « علم حصولى ذاتى فعلى تام » بگذاريم و اگر به نكتهء ديگرى نيز توجه كنيم كه علم حصولى فعلى تام ، ممكن است نفسانى و ممكن است عقلانى باشد و واجب الوجود ، مجرّد نفسانى نيست تا علمش نفسانى باشد ؛ بلكه مجرّد عقلانى است كه در ذات و فعل خود مجرّد تام است . بنابراين ، علم حصولى او ، صورت‌هاى عقلى عقلانى ذاتى فعلى تام است ؛ حال آن‌كه نفس انسان ، صورت‌هاى عقلىاش نفسانى است نه عقلانى و غيرذاتى است نه ذاتى و اگر فعلى باشد ، همواره يا بيشتر اوقات ، علمش فعلى ناقص است .\r\nبراى علم فعلى تامّ نفس انسان ، مثال زده‌اند به كسىكه روى ديوار بلند و كم عرضى راه مىرود . او به مجرّدى كه توهّم سقوط كند ، سقوط مىكند . اگر اين مثال ، درست باشد ، علم فعلى نفس او ، علم فعلى تام است ؛ چرا كه نفس علم به سقوط ، موجب سقوط مىشود و هيچ عامل ديگرى ، جز علم به سقوط يا توهّم سقوط ، نقش ندارد .\r\nعلّامه طباطبائى از پذيرفتن اين‌كه در مثال مزبور ، علم انسان ، علم حصولى فعلى تام باشد ، خوددارى كرده است ؛ چرا كه در همين سقوط هم ممكن است افزون بر توهّم سقوط ، تصديق به فايده و ارادهء سقوط نيز نقش داشته باشد . « 1 »\r\n\r\n\r\n","description":"","footnote":"\r\n( 1 ) . سيّد محمد حسين طباطبائى ، نهاية الحكمه ، تصحيح عبد الله نورانى ، مرحلهء 8 ، فصل 7 ، ص 175 .\r\n","page_name":" 233 ","page_number":233},
  {"content":"\r\n\r\nاگر اين اشكال ، پذيرفته شود ، انسان از داشتن علم حصولى فعلى تام ، محروم مىشود و بايد بگوييم : علم حصولى فعلى تام در مورد انسان ، مثال و مصداق ندارد ؛ بلكه بايد مثال و مصداق آن‌را در مبادى عالى جست‌وجو كرد .\r\n3 . نظام عينى كه برخاستهء از نظام علمى است و جز نظام علمى هيچ فاعل و عامل ديگرى در تحقّق آن ، نقش ندارد .\r\nبه همين لحاظ است كه مشّاييان براى فاعلى كه علم فعلى تام دارد ، نام « فاعل بالعنايه » انتخاب كرده ، تا او را از « فاعل بالقصد » معتزله و اشاعره كه يكى فعل ارادى مع الدّاعى و ديگرى فعل ارادى لا مع الدّاعى براى خداوند متعال ، قائل است ، تنزيه كنند .\r\nحكماى اشراقى ، اصطلاح « فاعل بالرضا » را برگزيده‌اند و حكمت متعالى ، اصطلاح « فاعل بالتجلّى » را انتخاب كرده است .\r\nوجه مشترك سه نحلهء فلسفى مشّايى ، اشراقى و صدرايى ، نفى قصد و اراده است .\r\nاختلاف آنها به لحاظ اين است كه يكى علم را حصولى و ديگرى علم را حضورى فعلى و سومى علم را حضورى ذاتى مىداند . اينان اراده را صفت فعل مىدانند ، نه صفت ذات .\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n\r\nخود را بيازماييد\r\n1 . واجب الوجود ، ذات خود را چگونه تعقّل مىكند ؟ به علم حضورى يا حصولى و به چه دليل ؟\r\n2 . واجب الوجود ، صورت‌هاى علمى خود را چگونه تعقّل مىكند ؟ به علم حضورى يا حصولى و به چه دليل ؟\r\n3 . واجب الوجود ، معلول اوّل را چگونه تعقّل مىكند ؟ به علم حضورى يا حصولى و به چه دليل ؟\r\n4 . پرسش‌ها و احتمال‌هايى كه دربارهء قاعدهء « العلم التامّ بالعلّة التامّة يوجب العلم التامّ بالمعلول » مطرح است را تحليل كنيد و توضيح دهيد كه كدام يك صحيح است ؟\r\n5 . آيا علم تام به علت ، حضورى است يا حصولى يا هر دو ممكن است ؟\r\n6 . فرق برهان لمّى و دليل چيست ؟\r\n7 . اختلاف حكمت‌هاى مشّا ، اشراق و متعالى را در باب علم واجب الوجود ، توضيح دهيد ؟\r\n8 . فرق سلسلهء طولى و عرضى را بيان كنيد ؟\r\n9 . قاعدهء « لشىء ما لم يجب لم يوجد » را تقرير كنيد ؟\r\n10 . خداوند چند تعقّل دارد ؟ كدام حصولى و كدام حضورى است ؟\r\n11 . چرا علم واجب الوجود به ذات و به صورت‌هاى علمى ، علم حضورى است ؟\r\n12 . نظام‌هاى سه‌گانه را توضيح دهيد ؟\r\n13 . چرا نظام علمى واجب ، فعلى تامّ عقلانى است ؟\r\n14 . فرق فاعل بالعنايه و بالرضا و بالتجلّى و بالقصد را بيان كنيد ؟\r\n\r\n","description":"","footnote":"","page_name":" 235 ","page_number":235},
  {"content":"\r\n\r\n\r\nفصل شانزدهم اعتبارات و مراتب ادراك\r\nإشارة إدراك الأوّل للأشياء من ذاته في ذاته ، هو أفضل أنحاء كون الشىء مدركا و مدركا . « 1 » و يتلوه إدراك الجواهر العقليّة اللازمة للأوّل بإشراق الأوّل و لما بعده منه من ذاته « 2 » و بعدهما الإدراكات النّفسانيّة الّتي هي نقش و رسم « 3 » عن طبائع عقليّ ، متبدّد المبادىء و المناسب . « 4 »\r\nترجمه\r\n\r\nاشاره\r\nواجب الوجود ، اشيا را به ذات خويش ادراك مىكند و ادراكش برترين اقسام\r\n\r\n\r\n","description":"","footnote":"\r\n( 1 ) . جملهء « هو أفضل . . . مدركا » خبر « إدراك الأوّل . . . » است .\r\n( 2 ) . جملهء « و يتلوه . . . من ذاته » عطف بر جملهء پيش است از باب عطف جملهء فعليه بر جملهء اسميّه . ضميرهاى سه‌گانهء « لما بعده من ذاته » به « الأوّل » برمىگردد ؛ ولى بنابر نظر امام فخر رازى به « جواهر عقليه » برمىگردد كه خلاف ظاهر است .\r\n( 3 ) . در برخى از نسخه‌ها « رشم » آمده . رسم و رشم ، هر دو به معناى كتابت است .\r\n( 4 ) . جملهء « و بعدهما . . . المناسب » جملهء اسميّه‌اى است كه خبر آن مقدّم شده و اين بار ، جملهء اسميّه بر جملهء اسميّهء نخست عطف شده است . كلمهء « عقليّ » صفت طبايع است . صحيح آن « عقليّة » است . « متبدّد » صفت « رسم » است .\r\n","page_name":" 236 ","page_number":236},
  {"content":"\r\n\r\nمدرك بودن و مدرك بودن شىء است . « 1 »\r\nو به دنبال آن ، ادراك جواهر عقلى مىآيد كه به اشراق واجب الوجود ، او را و از ناحيهء او معلول‌هاى خود را ادراك مىكنند . « 2 »\r\nو پس از آن دو ، ادراك‌هاى نفسانى است كه نقش و رسمى است از طبايع عقلى و مبادى و مناسباتشان گوناگون است . « 3 »\r\n\r\nشرح و توضيح\r\nاكنون سخن دربارهء اعتبار و مرتبه‌هاى علم است . همان‌گونه كه پيش‌تر گفتيم ، علم همدوش وجود است و همان‌طورىكه وجود را مرتبه‌هايى از وجوب ، امكان ، جوهر و عرض است و معناى آن ، گاهى از واقعيّت حكايت مىكند و گاهى تنها مصدرى و اعتبارى است ، علم نيز چنين است .\r\nبديهى است كه وقتى سخن از مرتبه‌ها به ميان مىآيد ، ذهن متوجّه برترى ، توسّط و فروترى مىشود و اين همان تشكيك است . نه وجود به تواطى حمل مىشود و نه علم . همان‌گونه كه وجود واجب نسبت به وجودات ديگر ، أوّليّت ، اولويّت و شدت دارد و وجودات ديگر نسبت به او ، آخريّت ، عدم اولويّت ، و ضعف دارند ، « 4 » علم واجب نيز نسبت به علوم ممكن‌ها ، أوّليّت ، اولويّت و شدّت دارد .\r\n\r\n\r\n","description":"","footnote":"\r\n( 1 ) . علم واجب به ماسوا - بنابر رأى مشّا - به صورت‌هاى علمى است ؛ ولى بالذات است ؛ يعنى به حيثيّت تعليلى و واسطهء در ثبوت ، نيازى ندارد . هرچند به حيثيّت تقييدى ، نيازمند است .\r\n( 2 ) . جواهر عقلى ، معلول واجبند و معلول نمىتواند به ذات خويش علم به علت معيّن و مشخّص پيدا كند و به همين جهت است كه علم آنها به واجب ، به اشراق است و اما علم آنها به معلول‌ها نيز بر ظاهر عبارت متن به اشراق است ؛ ولى به نظر فخر رازى بالذات است .\r\n( 3 ) . نفوس ، موجودات بالقوّه‌اىاند كه به وسيلهء عقل فعّال و عقول ديگر به كمال مىرسند .\r\n( 4 ) . ر . ك : هستى و علل آن ، فصل 17 .\r\n","page_name":" 237 ","page_number":237},
  {"content":"\r\n\r\n\r\nمرتبه‌هاى علم\r\nبا يك نگاه اجمالى روشن مىشود كه علم داراى سه مرتبه است :\r\n\r\n1 . علم واجب الوجود\r\nواجب الوجود ، هم عالم به ذات و هم عالم به ماسواى ذات است . علم او به ذات ، عين ذات و علم حضورى است و چون ذات او برترين است ، علمش به ذات نيز برترين است .\r\nبديهى است كه در مرتبهء علم به ذات ، ادراك ، مدرك و مدرك ، هر سه برترينند ؛ چرا كه هر سه يك چيزند .\r\n\r\nتوضيح اجمالى دربارهء علم به ماسوا\r\nاز نظر شيخ الرئيس ، علم واجب الوجود به ماسواى ذات ، نه عين ذات است و نه عين ماسواى ذات ؛ ولى همين هم به لحاظ ادراك ، مدرك و مدرك برترين است ؛ چرا كه ادراك ، عقلى است ، نه حسى ، خيالى و وهمى و مدرك ، ذات بىمانند اوست كه نه تنها در ذاتش بىنياز از غير است ، بلكه در علم و ادراك و ديگر كمال‌هاى ذات نيز بىنياز از غير است و مدرك نيز برترين است ؛ چرا كه معقول است ، نه محسوس و نه متخيّل و نه موهوم . او مدرك‌هاى خود را از راه علم به علت ، ادراك مىكند و نه از راه علم به معلول كه نخستين ، تام و تمام و برترين و دومين ، ناقص و ناتمام و فروترين است و چون ذات او علت تام است و علم تام به علت ، مقتضى علم تام به معلول است ، محال است كه معلول‌ها خود را به نحو تام و تمام ادراك نكنند . او نه تنها علم تام به ذات خود دارد ، بلكه به تمام علت‌هايى كه در سلسلهء طولى قرار گرفته‌اند نيز علم تام دارد . بنابراين ، به معلول‌هاى آنها هم علم تام دارد .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nاگر توجه كنيم كه مدركى كه ادراكش فعلى است ، مقام و منزلتى برتر از مدركى كه ادراكش انفعالى است ، دارد ، باز هم تصديق مىكنيم كه واجب الوجود به اين لحاظ هم برتر است ؛ چرا كه فرق است ميان ادراكى كه افادهء وجود كند و ادراكى كه مستفاد از وجود باشد .\r\nبا توجه به همين مطالب است كه شيخ الرئيس مىگويد :\r\nإدراك الأوّل للأشياء من ذاته في ذاته هو أفضل أنحاء كون الشىء مدركا و مدركا ؛\r\nواجب الوجود ، اشيا را از ذات خود و در ذات خود ادراك مىكند و ادراك او از تمام اقسام مدرك بودن و مدرك بودن شىء برتر است .\r\n\r\nتوضيح تفصيلى دربارهء علم به ماسوا\r\nواجب الوجود نه تنها ماده ندارد ؛ بلكه ماهيّت هم ندارد . بنابراين ، از تجرّدى فوق تجرّد عقول و نفوس برخوردار است ؛ چرا كه نفوس ، هم داراى ماهيّتند و هم تعلّق تدبيرى به بدن دارند و عقول ، تنها داراى ماهيّت بوده و از تعلّق به بدن ، منزّهند ؛ ولى واجب الوجود ، ماهيّت هم كه شايبه‌اى از ماده است ، ندارد و به همين لحاظ است كه بايد ادراك او را هم‌چون وجودش - كه تمام‌ترين وجودات است - تمام‌ترين ادراك‌ها بدانيم .\r\nادراك ، حسى ، خيالى ، وهمى و عقلى است . ادراك حسى به ابزار حسى نياز دارد .\r\nادراك خيالى مترتّب بر ادراك حسى است . ادراك وهمى يا به وسيلهء ابزار مادّى است يا بدون ابزار مادّى . برخى آن‌را مادّى و برخى آن‌را مجرّد مىشناسند . اگر مادّى باشد ، خداوند چون مجرّد ، بلكه فوق مجرّدات است ، از داشتن ادراك وهمى منزّه است و اگر مجرّد است ، باز هم خداوند از داشتن چنين ادراكى منزّه است ؛ چرا كه ادراك وهمى ، بخشى از ادراك‌هاى نفسانى است و خداوند ، فوق جواهر نفسانى ، بلكه فوق\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nجواهر عقلانى است .\r\nاز آن‌جا كه ادراك خداوند ، ادراك عقلى و فعلى تام است و موجودى كه از چنين مرتبهء والايى از ادراك برخوردار است ، فاعل و ايجادكنندهء مدرك‌هاى خويش است ، هيچ ادراك‌كننده‌اى فوق او يا در رتبهء او نيست . هرچند عقول و گاهى نفوس نيز از ادراك فعلى تام يا غير تام برخوردارند ، ولى آنها ادراك‌كننده‌هايى در رتبه يا رتبه‌هاى بعد مىباشند و هرگونه فاعليّتى براى آنها تحت فرمان واجب الوجود و به دستور اوست .\r\nبنابراين ، همان‌گونه كه ادراك او برترين ادراك‌ها است ، خود او نيز برترين مدرك‌هاست و هر مدركى طفيل او و مهمان سفرهء افاضه‌ها ، علم‌ها و ادراك‌هاى اوست . آرى :\r\n يَعْلَمُ ما بَيْنَ أَيْدِيهِمْ وَ ما خَلْفَهُمْ وَ لا يُحِيطُونَ بِشَيْءٍ مِنْ عِلْمِهِ إِلَّا بِما شاءَ  ؛ « 1 »\r\nخداوند ، آن‌چه پيش‌رو و پشت‌سر آنهاست ، مىداند و به چيزى از علم او احاطه پيدا نمىكنند ، مگر آن‌چه او بخواهد .\r\nاكنون كه ادراك و ادراك‌كننده - يا مدرك - را ملاحظه كرديم و ديديم كه خداوند ، مدركى است فوق همهء مدرك‌ها و ادراكى دارد و برتر از همهء ادراك‌ها ، نظرى هم به مدرك‌هاى او بيفكنيم . آيا مدرك مجرّد از ماده برتر است يا مدركى كه غوطه‌ور در ماده است . مدرك‌هاى حسى بدون حضور ماده شكار قواى حسى ما نمىشوند .\r\nمدرك‌هاى خيالى ، هرچند بىحضور ماده در قوّهء خيال منعكس شده‌اند ، ولى مترتّب براحساسند . مدرك‌هاى وهمى نيز انفعال‌هايىاند كه از ديدن يا تخيّل اشيايى پديد مىآيند ؛ ولى مدرك‌هاى عقلى از چنين نقيصه‌هايى به دورند . به ويژه آن ادراك عقلىاى كه فعلى تام باشد و از علت به معلول باشد ، نه از معلول به علت ؛ چرا كه ميان\r\n\r\n\r\n","description":"","footnote":"\r\n( 1 ) . بقره ( 2 ) آيهء 255 .\r\n","page_name":" 240 ","page_number":240},
  {"content":"\r\n\r\nاين دو علم - هرچند هر دو عقلى است - تفاوت ، بسيار است و بايد گفت : « تفاوت از زمين تا آسمان است » .\r\nهمان‌گونه كه مىدانيم ، علم تام به علت تام ، مقتضى علم تام به معلول است ؛ به ويژه اگر اين علم ، علم شهودى باشد ؛ ولى علم تام به معلول ، چنين خاصيّتى ندارد .\r\nكسىكه به علت تام ، علم تام دارد ، معلول را ، هم به لحاظ ماهيّت مىشناسد ، هم به لحاظ وجود . كسىكه مىداند در اين اتاق ، بخارى روشن است ، نه تنها به وجود حرارت ، در اين اتاق ، عالم است ، بلكه به ماهيّت حرارت ويژهء برخاسته از شعلهء افروختهء بخارى نيز عالم است ؛ ولى كسىكه به معلول ، علم تام دارد ، تنها به وجود علت ، علم دارد نه به ماهيّت آن . كسىكه وارد اتاقى مىشود و احساس گرمى مىكند ، همين اندازه مىداند كه براى احساس گرمى ، سببى است ؛ ولى نمىداند كه سبب چيست ؟ ممكن است خودش تب داشته باشد و ممكن است به واسطهء تابش خورشيد از پشت شيشه يا روشن بودن بخارى برقى يا نفتى يا گازى باشد . معلول - بما هو معلول - مقتضى علت معيّن نيست ؛ ولى علت - بما هي علّة - مقتضى معلول معيّن است . بنابراين ، هيچ ادراكى همتاى ادراك واجب الوجود نيست . و مرتبهء هيچ مدركى به مرتبهء او نمىرسد و هيچ مدركى از هيچ موجودى به سان مدرك‌هاى او نيست .\r\nادراكش نسبت به ذات ، بذاته و لذاته است ؛ يعنى نه واسطهء در ثبوت دارد و نه واسطهء در عروض . همان‌گونه كه وجودش نيز بذاته و لذاته است ؛ چرا كه نه وجودش از غير است ، تا واسطهء در ثبوت داشته باشد و نه وجودش زايد بر ذات اوست ، تا نيازمند واسطهء در عروض باشد .\r\nماهيّات براى اتّصاف به وجود ، هم واسطه در ثبوت مىخواهند و هم واسطهء در عروض . به عبارت ديگر ، هم حيثيّت تعليلى مىخواهند و هم حيثيّت تقييدى .\r\nوجودهاى امكانى از واسطه در عروض يا حيثيّت تقييدى منزّهند ، ولى از داشتن واسطه در ثبوت يا حيثيّت تعليلى ناگزيرند .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nادراك واجب الوجود ، نسبت به ذات ، علم حضورى تام است و از حيثيّت تعليلى يا واسطه در ثبوت و نيز از حيثيّت تقييدى يا واسطه در عروض ، منزّه است و بايد بگوييم : « بذاته و لذاته » است . « بذاته » اشاره به نداشتن حيثيّت تعليلى و « لذاته » اشاره به نداشتن حيثيّت تقييدى است .\r\nشيخ الرئيس از دو عبارت « من ذاته » و « فى ذاته » استفاده كرده است . از آن‌جا كه او در مقام بيان ادراك واجب الوجود نسبت به اشياست ، بايد عبارت اوّل را اشاره به نداشتن حيثيّت تعليلى و دوم را تأكيدى براى آن بدانيم ؛ زيرا از نظر او علم به اشيا ، به صورت‌هاى مرتسم است . بنابراين ، نيازمند به حيثيّت تقييدى است . از اين‌رو ، حيثيّت تعليلى را نفى و نسبت به حيثيّت تقييدى ، سكوت كرده است .\r\nالبته نياز به حيثيّت تقييدى در ادراك اشيا ، مقتضاى نظر شيخ الرئيس است و اين ، مىتواند نقد مهمّى بر نظريّهء او باشد .\r\nخواجه كه در مقام شرح كلام شيخ الرئيس است ، مىگويد :\r\nو لمّا كان هذا هكذا . . . كان أكمل الإدراكات في ذواتها إدراك الأوّل لذاته بذاته ، و لجميع ما سواه أيضا بذاته ؛ « 1 »\r\nچون چنين است ( كه ادراك ، مدرك و مدرك ، هر كدام داراى مراتبى است ) . . . كامل‌ترين ادراك‌ها در ذات خويش ، ادراك واجب الوجود است كه ذات خود و جميع ماسواى ذات خود را بذاته ادراك مىكند .\r\nمقصود خواجه هم بىنيازى واجب الوجود از حيثيّت تعليلى در ادراك ذات و در ادراك ماسواى ذات است . بنابراين ، با نياوردن قيد « لذاته » دربارهء حيثيّت تقييدى سكوت كرده است . خواجه در مسئلهء علم واجب به ماسوا ، اشراقى است و مانند حكماى اشراق ، قائل به علم حضورى است ؛ يعنى اشيا در محضر او حاضرند و او\r\n\r\n\r\n","description":"","footnote":"\r\n( 1 ) . شرحى الاشارات ، ج 2 ، ص 70 .\r\n","page_name":" 242 ","page_number":242},
  {"content":"\r\n\r\nبراى ادراك آنها نيازى به صورت‌هاى مرتسم ندارد . « 1 »\r\nحكيم سبزوارى در تعريف واجب الوجود گفته است :\r\n ما ذاته بذاته لذاته * موجود الحقّ العليّ صفاته \r\nو خود در شرح آن « بذاته » را به نداشتن واسطه در عروض و « لذاته » را به نداشتن واسطه در ثبوت تفسير كرده است . « 2 »\r\nافسوس كه شيخ الرئيس علم واجب الوجود به ما سوا را به واسطهء صورت‌ها دانسته است . بنابراين ، در اين مرحله ، از حيثيّت تقييدى استفاده كرده و صورت‌هاى علمى را واسطه در عروض علم بر ذات واجب الوجود دانسته است ؛ حال آن‌كه مىتوانست ديوار صورت‌هاى علمى را براندازد و با مطرح كردن علم حضورى ، خود را از مخمصهء آوردن حيثيّت تقييدى و صورت‌هاى علمى به دور بدارد .\r\n\r\n2 . علم جواهر عقلانى\r\nعقول مجرّد ، سه علم دارند : علم به ذات ، علم به علت يا علت‌هاى ذات و علم به معلول‌ها ؛ حال‌آن‌كه واجب الوجود ، تنها عالم به ذات و معلول‌هاست ؛ چراكه او را علتى نيست .\r\n\r\nالف ) علم به ذات\r\nعلم به ذات ، خاصيّت هر مجرّدى است ؛ هرچند كه چون علم به ذات ، عين وجود\r\n\r\n\r\n","description":"","footnote":"\r\n( 1 ) . ر . ك : علّامه حلّى ، كشف المراد ، مقصد 3 ، فصل 2 ، مسئلهء 2 .\r\nاو با كمال صراحت مىگويد : « و لا يستدعى العلم صورا مغائرة للمعلومات عنده ؛ لأنّ نسبة الحصول إليه أشدّ من نسبة الصّور المعقولة لنا ؛ علم ، مقتضى صورت‌هايى كه مغاير معلومات باشد ، در نزد او نيست ؛ چراكه نسبت حصول معلومات به او از نسبت صورت‌هاى معقول به ما شديدتر است ( او فاعل و ما قابليم . در عين حال ، براى ادراك صورت‌هاى معقول خود از واسطه بىنيازيم . »\r\n( 2 ) . ر . ك : شرح غرر الغرائد ( معروف به شرح منظومه سبزوارى ) ص 140 .\r\n","page_name":" 243 ","page_number":243},
  {"content":"\r\n\r\nذات مجرّد است و ممكن‌ها ، در وجود هم‌چون وجوب آنها غيرى است ، علمشان به ذات نيز غيرى است ؛ زيرا در مورد علم به ذات ، عقل ، عاقل و معقول - بدون هيچ دغدغه‌اى - به يك‌ديگر اتحاد دارند . بنابراين ، هر حكمى دربارهء وجود مفارقات محض بشود ، دربارهء علم آنها نيز مىشود .\r\n\r\nب ) علم به علت يا علت‌هاى ذات\r\nصادر اوّل ، علم به علّت ذات و صادرهاى بعد ، علم به علّت‌هاى ذات دارند .\r\nبا توجه به اين‌كه علم به معلول ، موجب علم به علت معيّن نيست ، جاى اين پرسش است كه معلول چگونه علم به علت پيدا مىكند ؟\r\nمعلول ، تنها از لحاظ علم به امكان خويش است كه نياز به علت را ادراك مىكند ؛ ولى علت معيّن را ادراك نمىكند . برعكس علم به علت كه مستلزم علم به معلول معيّن است . به همين لحاظ است كه شيخ الرئيس دربارهء اين‌كه چگونه عقول ، علت يا علت‌هاى خود را ادراك مىكنند ، به اشراق توسّل جسته و معتقد شده است كه اگر اشراق و افاضهء واجب الوجود نبود ، عقول جوهرى ، واجب الوجود را ادراك نمىكردند .\r\nدر اين‌جا ناگزيريم كه بگوييم : عقول ، علت يا علت‌هاى خود را به شهود ، ادراك مىكنند ؛ چراكه مقتضاى اشراق ، همين است و اگر اين اشراق ، مستلزم شهود است ، چرا به دليل همين اشراق ، ادراك واجب الوجود ، نسبت به عقول ، شهودى و حضورى نباشد ؟\r\nنبايد پنداشت كه عقول مجرّد ، به لحاظ داشتن علم به علت يا علت‌ها ، بر واجب الوجود فزونى دارند ؛ چراكه واجب الوجود ، اوّلا داراى علت نيست ، تا عالم به او باشد و ثانيا - همان‌طورىكه اشاره شد - علم عقول به علت يا علت‌ها ، به اشراق ذات اوست و اگر اشراق و افاضهء او نبود ، عقول هرگز به علم اشراقى نايل نمىشدند .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\n\r\nج ) علم به معلول‌ها و اثرها\r\nبىشك ، عقول به معلول‌هاى خود ، علم تام دارند ؛ چراكه علم تام به علت تام ، مستلزم علم تام به معلول است و عقول نيز مشمول اين قاعده‌اند ؛ ولى مقتضاى بيان شيخ الرئيس اين است كه همين علم هم به اشراق واجب الوجود است .\r\nمجموع عبارت شيخ الرئيس دربارهء علم عقول به علت‌ها و معلول‌ها چنين است :\r\nو يتلوه إدراك الجواهر العقليّة الّلازمة « 1 » للأوّل بإشراق الأوّل ، و لما بعده منه من ذاته ؛\r\nو به دنبال ادراك واجب الوجود ، ادراك جواهر عقلى مىآيد كه به اشراق واجب الوجود هم او را و هم معلول‌هاى خود را ادراك مىكنند .\r\n\r\n3 . علم نفوس\r\nعلم و ادراك نفوس ، پايين‌ترين مراتب است . نفوس براى ادراك ماسواى خود ، به احساس ، تخيّل ، توهّم و تعقّل نياز دارند ؛ ولى براى ادراك ذات ، حالات و آثار بىواسطهء ذات ، به هيچ ابزارى نياز ندارند ؛ چراكه علم به اين امور ، علم حضورى است . چنان‌كه اگر كسى اهل مكاشفه و سيروسلوك باشد ، دايرهء علم حضورى او توسعه مىيابد .\r\nاز آن‌جا كه نفوس در آغاز پيدايش ، قوّهء محض مىباشند ، براى خروج از قوّه به فعل و از نقص به كمال ، نياز به موجود برترى دارند كه خود گرفتار قوّه و نقص نباشد .\r\nبنابراين ، نفس به هر ادراكى كه برسد ، به مرتبه‌اى از فعليّت رسيده است . چه اين\r\n\r\n\r\n","description":"","footnote":"\r\n( 1 ) . ظاهر اين است كه مقصود شيخ الرئيس اين است كه جواهر عقلى از لوازم ذات حق مىباشند و موجود به وجود اويند نه به ايجاد او . منتها بايد گفته مىشد : « إدراك الجواهر العقليّة الّلازمة للاوّل . للأوّل » تا جار و مجرور اوّل به « اللازمه » و دومى به « ادراك » تعلّق يابد ؛ ولى يكى به قرينهء ديگرى حذف شده است .\r\n","page_name":" 245 ","page_number":245},
  {"content":"\r\n\r\nادراك حضورى باشد و چه ادراك حصولى و نيز چه اين ادراك حصولى ، حسى يا خيالى ، وهمى و يا عقلى باشد . رسيدن به هيچ مرتبه‌اى از مرتبه‌هاى فعليّت ، بدون كمك عقلى از عقول مجرّد ، ممكن نيست .\r\nادراك‌هاى حصولى نفوس هم‌چون نقش‌هايى است كه بر لوح‌ها مرتسم مىشود و به همين جهت شيخ الرئيس آنها را به نقش ، رسم يا رشم ، تشبيه كرده است . او مىگويد :\r\nو بعدهما الإدراكات النّفسانيّة التي هي نقش و رسم عن طبائع عقليّ ، متبدّد المبادىء و المناسب ؛\r\nپس از ادراك واجب الوجود و عقول ، ادراك‌هاى نفسانى است كه نقش و رسمى از طبايع عقلى است و از مبادى و مناسبات پراكنده‌اى برخوردارند .\r\nدر مورد ادراك‌هاى عقلى نفوس بايد توجه داشت كه از نظر مشّاييان انطباع صورت‌هاى عقلى در نفوس به واسطهء اتّصال آنها به عقل فعّال است ؛ آن هم به اندازهء استعدادهاى آنها و نه بيشتر .\r\nشيخ الرئيس ادراك‌هاى نفوس را از نظر مبادى و مناسبات گوناگون دانسته است .\r\nچرا ؟\r\nمبدأ ادراك‌هاى حسى ، احساس و مبدأ ادراك‌هاى خيالى ، تخيّل و مبدأ ادراك‌هاى وهمى ، توهّم و مبدأ ادراك‌هاى عقلى ، تعقّل است .\r\nاز سوى ديگر ، ادراك‌هاى عقلى ، بديهى يا استدلالى است . استدلال يا از علت به معلول ، يا از معلول به علت ، يا از يك لازم به لازم ديگرى است .\r\nقسم اوّل را « لمّي » و قسم دوم را « إنّي » و قسم سوم را برخى « إنّي مفيد يقين » و برخى « شبه اللّم » و برخى « لمّي » ناميده‌اند . تعبير اوّل از علّامه طباطبائى « 1 » و تعبير دوم\r\n\r\n\r\n","description":"","footnote":"\r\n( 1 ) . نهاية الحكمه ، مرحلهء 12 ، فصل 2 .\r\n","page_name":" 246 ","page_number":246},
  {"content":"\r\n\r\nاز صدر المتألّهين « 1 » و تعبير سوم از علّامه حلّى است . « 2 » ما در رسيدن به معلوم‌ها هميشه از استدلال استفاده نمىكنيم ، بلكه گاهى هم از مناسبات بهره مىگيريم . چنان‌كه گاهى هم به سبب بداهت از هرگونه مئونه‌اى بىنيازيم . هرگاه قضيّه‌اى را ابطال يا اثبات كنيم ، حكم مىكنيم به صحّت يا بطلان نقيض آن و يا در صورتى كه عكس داشته باشد ، حكم مىكنيم به صحّت عكس مستوى يا عكس نقيض آن .\r\nفيلسوفان تنها از شش قسم بديهيّات منطقى ، همان اوّليّات را به عنوان بديهى پذيرفته‌اند . اقسام ديگر را به سبب نياز به مئونهء زايده ، يعنى مشاهده يا فطرت يا تجربه يا قياس خفى يا حدس ، از دايرهء بديهيّات خارج دانسته‌اند . گاهى از علم به شىء ، علم به مشابه آن پيدا مىكنيم و گاهى از علم به شىء به ضدّ آن ، منتقل مىشويم .\r\nروان‌شناسان در بحث تداعى معانى ، بحث‌هاى جالبى مطرح كرده‌اند . شيخ الرئيس با تعبير « متبدّد المبادى و المناسب » به همهء اين امور اشاره كرده است . مقصور از « مبادى » ، مقدّمات قياس و مقصود از « مناسب » ، امور ديگرى است كه اجمالا توضيح داده شد .\r\n\r\n\r\n","description":"","footnote":"\r\n( 1 ) . الحكمة المتعالية فى الاسفار الاربعة العقليه ، ج 6 ، ص 29 .\r\n( 2 ) . كشف المراد ، مقصد 4 ، فصل 1 .\r\n","page_name":" 247 ","page_number":247},
  {"content":"\r\n\r\n\r\nخود را بيازماييد\r\n1 . چرا علم مقول به تشكيك است ؟\r\n2 . علم واجب به ذات و به ماسواى ذات را تبيين كنيد .\r\n3 . چرا علم واجب به لحاظ مدرك ، مدرك و ادراك ، افضل است ؟\r\n4 . عبارت « من ذاته و في ذاته » در كلام شيخ الرئيس يعنى چه ؟\r\n5 . نظر خواجه دربارهء علم واجب به ماسوا چيست ؟ آيا او در اين مسئله گرايش مشّايى دارد يا اشراقى ؟\r\n6 . جواهر عقلانى داراى چند علمند ؟ كدام يك به اشراق واجب و كدام يك به ذات خود آنهاست ؟\r\n7 . آيا شيخ الرئيس در برخى از اقسام علم جواهر عقلانى گرايش اشراقى پيدا كرده است ؟\r\n8 . چرا نفوس براى رسيدن به كمال ، به مخرج عقلانى نياز دارند ؟\r\n9 . چرا ادراك‌هاى نفوس ، تالى ادراك‌هاى عقول است ؟\r\n10 . چرا شيخ الرئيس ادراك‌هاى نفوس را از نظر مبادى ، گوناگون دانسته است ؟\r\n11 . چرا شيخ الرئيس ادراك‌هاى نفوس را از نظر مناسبات گوناگون دانسته است ؟\r\n12 . فرق ميان استدلال لمّي و إنّي و إنّي مفيد يقين و شبه اللمّ را بيان كنيد .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\nفصل هفدهم تنزيه واجب الوجود از كثرت\r\nوهم و تنبيه و لعلّك تقول : إن كانت المعقولات لا تتّحد بالعاقل و لا بعضها « 1 » مع بعض - لما ذكرت - ثمّ قد سلّمت « 2 » أنّ واجب الوجود يعقل كلّ شيء ، فليس واحدا حقّا ، « 3 » بل هناك كثرة . « 4 »\r\nفنقول : إنّه « 5 » لمّا كان تعقّل ذاته بذاته ، ثمّ يلزم « 6 » قيّوميّته عقلا بذاته لذاته أن يعقل ؛ الكثرة ، « 7 » جاءت الكثرة لازمة متأخّرة لا داخلة في الذات ، مقوّمة لها ، و جاءت « 8 » أيضا على ترتيب .\r\n\r\n\r\n","description":"","footnote":"\r\n( 1 ) . عطف بر « المعقولات » است .\r\n( 2 ) . عطف بر فعل شرط ( كانت ) است .\r\n( 3 ) . جملهء « فليس واحدا حقّا » پاسخ شرط است .\r\n( 4 ) . كلمهء « بل » در اين جمله ، عاطفه و براى اضراب است .\r\n( 5 ) . ضمير « إنّه » ضمير شأن و اسم « إنّ » است . جملهء « لما كان . . . على ترتيب » خبر « إنّ » است . « بذاته » ، جارّ و مجرور ، متعلّق به محذوف و خبر « كان » است .\r\n( 6 ) . عطف بر فعل شرط ( كان ) است .\r\n( 7 ) . « أن يعقل الكثرة » ، تأويل به مصدر و مفعول « يلزم » است .\r\n( 8 ) . « جاءت » اوّل ، پاسخ « لمّا » و « جاءت » دوم ، عطف بر آن است .\r\n","page_name":" 249 ","page_number":249},
  {"content":"\r\n\r\nو كثرة اللوازم من الذات - مباينة أو غير مباينة « 1 » - لا تثلم الوحدة . « 2 »\r\nو الأوّل : يعرض له كثرة لوازم إضافيّة و غير إضافيّة ، و كثرة سلوب ، و بسبب ذلك كثرة الأسماء ، « 3 » لكن « 4 » لا تأثير لذالك في وحدانيّة ذاته .\r\nترجمه\r\n\r\nوهم و تنبيه\r\nو شايد بگويى : اگر معقول‌ها - براى آن‌چه پيش‌تر گفته‌اى - « 5 » با عاقل و با يك‌ديگر ، متّحد نشوند ، آن‌گاه مسلّم شمرده‌اى كه واجب الوجود ، هر چيزى را تعقّل مىكند ، « 6 » پس او واحد حقيقى نيست ، بلكه در ذات او كثرت است . « 7 »\r\nگوييم : از آن‌جا كه واجب الوجود ، ذات خود را بالذات تعقّل مىكند و لازمهء اين كه ذات خود را بالذات ، تعقّل مىكند ، اين است كه كثرت را تعقّل كند ، كثرت ، لازمى متأخّر است ، نه داخل در ذات و مقوّم ذات و نيز كثرت به ترتيب آمده و طولى است . « 8 »\r\nو كثرت لوازم ذات - چه مباين از ذات باشد و چه غير مباين - وحدت را خدشه‌دار نمىكند . « 9 »\r\n\r\n\r\n","description":"","footnote":"\r\n( 1 ) . « مباينة » ، حال از « اللوازم » است و « غير مباينه » عطف بر آن است .\r\n( 2 ) . جملهء « لا تثلم الوحدة » خبر « كثرة » است .\r\n( 3 ) . « كثرة » اوّل ، فاعل « يعرض » و « كثرة » دوم و سوم عطف بر آن است .\r\n( 4 ) . « لكن » حرف عطف است .\r\n( 5 ) . ر . ك : همين نمط ، فصل‌هاى 7 و 8 .\r\n( 6 ) . ر . ك : همين نمط ، فصل 15 .\r\n( 7 ) . تا اين‌جا بيان وهم يا اشكال است . مستشكل مىگويد : از آن‌جا كه واجب الوجود با معقول‌هاى خود متّحد نمىشود و از آن‌جا كه او همهء موجودات ممكن را تعقّل مىكند ، پس او واحد حقيقى نيست ؛ چراكه صورت‌هاى معقول در ذات او ارتسام يافته‌اند .\r\n( 8 ) . اگر صورت‌هاى معقول ، داخل در ذات واجب و مقوّم ذات او باشند ، وحدت ذات ، خدشه‌دار مىشود ؛ چراكه صورت‌هاى معقول ، لوازم متأخر از ذات واجبند .\r\n( 9 ) . لوازم ذات يا غير مباين از ذاتند ؛ مانند نخستين صورت معقول ، يا مباين از ذاتند ؛ مانند صورت‌هاى مترتّب پس از صورت اوّل . اينها همه پس از تماميّت ذات مىآيند و خللى به وحدت ذات وارد نمىآورند .\r\n","page_name":" 250 ","page_number":250},
  {"content":"\r\n\r\nو كثرت لوازم اضافى و غيراضافى و كثرت سلوب ، بر واجب الوجود عارض مىشود و به سبب آن ، كثرت اسما ، پديد مىآيد ؛ « 1 » ولى اينها در يگانگى ذات ، تأثيرى ندارند .\r\n\r\nشرح و توضيح\r\nاكنون شيخ الرئيس با توجه به مطالب گذشته ، مىخواهد به اشكالى كه ممكن است به ذهن برخى بيايد و در حدّ يك پندار بيشتر نيست ، پاسخ بگويد .\r\nاشكال :\r\nواجب الوجود نه تنها از كثرت خارجى و تعدّد ذات‌ها ، منزّه است ، « 2 » بلكه از داشتن اجزا و كثرت داخلى نيز منزّه است . « 3 »\r\nولى با توجه به دو مطلبى كه شيخ الرئيس در همين نمط بيان كرده ، ناگزير است كه صورت‌هاى معقول را داخل در ذات واجب بداند و آنها را به عنوان اجزاى ذات پذيرا شود . آن دو مطلب ، بدين شرح است :\r\n1 . اتحاد عاقل و معقول و اتحاد معقول‌ها با يك‌ديگر جايز نيست . « 4 »\r\n2 . واجب الوجود تمام موجودهاى ممكن را تعقّل مىكند « 5 » و اين ، مطلبى است كه نه تنها عقل فلسفى مشّا ، عقل اشراقى اشراق و عقل تعالى يافتهء صدرايى پذيراى آن است ، بلكه مورد تأييد و پشتيبانى وحى نيز مىباشد ؛ چنان‌كه قرآن كريم مىفرمايد :\r\n\r\n\r\n","description":"","footnote":"\r\n( 1 ) . در اين‌جا به رمز كثرت اسماى واجب الوجود اشاره كرده كه در عين كثرت ، با وحدت ذات حق منافات ندارند .\r\n( 2 ) . ر . ك : هستى و علل آن ، فصل 18 .\r\n( 3 ) . ر . ك : همان ، فصل 21 .\r\n( 4 ) . ر . ك : همين نمط ، فصل‌هاى 7 و 8 .\r\n( 5 ) . ر . ك : همين نمط ، فصل 15 .\r\n","page_name":" 251 ","page_number":251},
  {"content":"\r\n\r\n لا يَعْزُبُ عَنْهُ مِثْقالُ ذَرَّةٍ فِي السَّماواتِ وَ لا فِي الْأَرْضِ  ؛ « 1 »\r\nهيچ‌چيزى كه به سنگينى ذرّه‌اى باشد ، در آسمان‌ها و زمين از علم او دور نمىماند .\r\nاگر واجب الوجود ، تمام چيزها را تعقّل مىكند و اگر هيچ‌يك از معقول‌ها با يك ديگر متّحد نمىشوند و اگر واجب الوجود با معقول‌هاى خود متّحد نمىشود ، حتما بايد صورت‌هاى معقول ، مرتسم در ذات او باشند . بنابراين ، ذات واجب ، محلّ تمام صورت‌هاى معقول است و نمىتوان از وحدت و بساطت او دم زد .\r\nشيخ الرئيس در بيان اشكال - يا به قول خودش : « وهم » - مىگويد :\r\nو لعلّك تقول : إن كانت المعقولات لا تتّحد بالعاقل و لا بعضها مع بعض - لما ذكرت - ثمّ قد سلّمت أنّ واجب الوجود يعقل كلّ شىء ، فليس واحدا حقّا ؛\r\nو شايد بگويى : اگر معقول‌ها - براى آن‌چه گفته‌اى - با عاقل و با يك‌ديگر ، متّحد نمىشوند ، سپس مسلّم دانسته‌اى كه واجب الوجود ، هرچيزى را تعقّل مىكند ، پس او واحد حقيقى نيست .\r\nحقيقت اين است كه اشكال ، مهم است و اگر شيخ الرئيس از عهدهء پاسخ آن برنمىآمد ، كثرت ، تركيب و عدم بساطت را در ذات واجب پذيرفته بود و در نتيجه ، دچار تناقض مىشد ؛ چراكه او پيش‌تر بساطت واجب را اثبات كرده است . به همين جهت است كه به دنبال بيان اشكال مىگويد :\r\nبل هناك كثرة ؛\r\nآرى ، اگر صورت‌هاى علمى واجب - كه به دليل كثرت و متناهى نبودن معلوم‌ها ، زياد و بىانتهايند - با يك‌ديگر و با ذات او متّحد نباشند ، بلكه مرتسم در ذات او باشند ، بايد از بساطت ذات واجب كه از مهم‌ترين مسائل علم الهى است - چشم‌پوشى كنيم و اگر از بساطت واجب الوجود ، چشم بپوشيم ، راه را براى شرك و تعدّد ذات‌ها\r\n\r\n\r\n","description":"","footnote":"\r\n( 1 ) . سبأ ( 34 ) آيهء 3 .\r\n","page_name":" 252 ","page_number":252},
  {"content":"\r\n\r\nگشوده‌ايم ؛ چراكه مبناى اثبات توحيد ذاتى ، بساطت واجب الوجود است .\r\nپاسخ :\r\nشيخ الرئيس در فلسفه ، قهرمانى بزرگ است و از چنين قهرمانى جز پاسخ دندان شكن دادن به اشكال ، انتظار نمىرود .\r\nمتأسّفانه بزرگانى چون شيخ اشراق و خواجه ، بدون توجه دقيق به پاسخ وى ، اشكال‌هايى بر او وارد كرده‌اند . نه تنها اينان ، بلكه ابو البركات بغدادى و فاضل خفرى نيز در همين ورطه گرفتار شده‌اند . « 1 »\r\nتمام تكيهء شيخ الرئيس در پاسخ به اشكال بر اين نكته است كه به هيچ‌وجه ، صورت‌هاى معقول واجب ، مرتسم در ذات او نيستند ، تا ذات او با حلول اين صورت‌ها و ارتسام آنها در ذات ، دست‌خوش كثرت ، انفعال ، حلول و كمال‌جويى شود . ذات واجب ، به ذات خود ، تام و تمام ، بلكه بالاتر از تمام است . صورت‌هاى معقول از لوازم ذات و پس از مرتبهء ذاتند . او در اين‌باره مىگويد :\r\nفنقول : إنّه لمّا كان تعقّل ذاته بذاته ثمّ يلزم قيّوميّته عقلا بذاته لذاته أن يعقل الكثرة ، جاءت الكثرة لازمة متأخّرة ، لا داخلة في الذات مقوّمة لها ، و جاءت أيضا على ترتيب ؛\r\nگوييم : از آن‌جا كه تعقّل ذات واجب به ذات خود اوست ، سپس از اين‌كه ذات خود را بالذات تعقّل مىكند ، لازم مىآيد كه كثرت را تعقّل كند ، كثرت معقول‌ها ، لازم متأخّر از ذات واجب است ، نه داخل در ذات و مقوّم ذات و كثرت نيز به ترتيب و طولى است .\r\nعبارت بالا پيام‌هاى دل‌نشينى دارد : يكى اين‌كه واجب الوجود ، ذات خود را بالذات و در حقيقت ، به علم حضورى تعقّل مىكند . ديگر اين‌كه ذات او علّت كثرت است ، آن‌هم علّت تام و علم تام به علّت تام ، موجب علم تام به معلول است . بنابراين ،\r\n\r\n\r\n","description":"","footnote":"\r\n( 1 ) . ر . ك : الحكمة المتعالية فى الاسفار الاربعة العقليه ، ج 6 ، ص 199 و 221 - 227 .\r\n","page_name":" 253 ","page_number":253},
  {"content":"\r\n\r\nزياد بودن صورت‌هاى معقول ، داخل در ذات و مقوّم ذات نيستند ، بلكه از لوازم متأخّر ذاتند و اين كثرت ، كثرت طولى است و نه كثرت عرضى . بنابراين ، با قاعدهء « الواحد لا يصدر عنه إلّا الواحد » منافاتى ندارد .\r\nاگر بنا باشد به شيخ الرئيس اشكال شود ، بايد گفته شود : با توجه به اين‌كه صورت‌هاى علمى ، از لوازم وجود واجبند ، آن هم وجود از حيث خارجى ، نه وجود ظلّى ذهنى و نه ماهيّت اعتبارى ، چرا بايد صورت‌هاى علمى او صورت‌هاى ذهنى باشند و نه صورت‌هاى خارجى و چرا بايد علم واجب ، علم حضورى نباشد ، بلكه علم حصولى ارتسامى باشد ؟ « 1 »\r\nاو در مقام تنزيه واجب الوجود از كثرت داخلى و تركيب ، مىفرمايد :\r\nو كثرة اللّوازم من الذات - مباينة أو غير مباينة - لا تثلم الوحدة ؛\r\nكثرت لوازم ذات - چه لوازم مباين باشند و چه غير مباين - وحدت را خدشه‌پذير نمىسازد .\r\nشكى نيست كه كثرت لوازم عرضى با وحدت و بساطت ملزوم ناسازگار است ؛ « 2 »\r\nولى كثرت طولى لوازم ، هيچ منافاتى با وحدت و بساطت ملزوم ندارد . هرگاه كثرت لوازم ، طولى باشد ، برخى از آنها لازم باواسطه و برخى لازم بىواسطه‌اند . به تعبير شيخ الرئيس ، برخى مباين ( باواسطه ) و برخى غيرمباين ( بىواسطه ) اند .\r\nاز نظر شيخ الرئيس ، صورت‌هاى معقول از لوازم ذات بوده و به كثرت طولى و ترتيبى ، منشأ پيدايش موجودهاى عينى و خارجىاند . خود موجودهاى خارجى هم پس از صورت‌هاى معقول ، كثرت طولى دارند . از نظر وى پس از صادر اوّل ، نوبت به\r\n\r\n\r\n","description":"","footnote":"\r\n( 1 ) . صدر المتألّهين با تقسيم لوازم به لوازم وجود خارجى ، وجود ذهنى و ماهيّت ، جايگاه هر يك را مشخّص كرده و معلوم ساخته كه صورت‌هاى علمى واجب بايد از لوازم خارجى و علم او حضورى باشد ( ر . ك : الشواهد الربوبيّه ، ص 52 - 53 ) .\r\n( 2 ) . صنع و ابداع ، ص 240 - 242 .\r\n","page_name":" 254 ","page_number":254},
  {"content":"\r\n\r\nكثرت عرضى هم مىرسد كه در جاى خود بيان شده است . « 1 »\r\n\r\nرمز كثرت اسماى واجب\r\nبا توجه به اين‌كه واجب الوجود ، بساطت مطلق دارد و از هرگونه تركيبى - اعم از تركيب از اجزاى خارجى ، اجزاى ذهنى ، اجزاى حدّى و اجزاى كمّى و تركيب از وجدان ، فقدان ، كمال ، نقص ، وجود و عدم « 2 » - منزّه است ، چگونه ممكن است كه داراى اسماى متعدّد باشد ؟ مگرنه هر اسمى از ويژگىاى در مسمّا حكايت مىكند ؟ مگرنه ، اگر اسما متعدّد باشند ، ويژگىها هم متعدّدند و تعدّد ويژگىها ، با بساطت ، ناسازگار است ؟\r\nاگر بگوييم : زيد ، نويسنده و شاعر است ، زيد هم مسمّاى نويسنده و هم مسمّاى شاعر است . هركدام از اين دو نام ، « 3 » از ويژگىاى در زيد حكايت مىكند و زيد را از مرتبهء بساطت ، ساقط و در ورطهء تركيب ، گرفتار مىسازد .\r\nبه همين جهت است كه مىگوييم : واجب الوجود ، صفت‌هاى حقيقى - چه مضاف و چه غير مضاف - ندارد ، بلكه اين صفت‌ها ، از نظر مصداق ، وحدت خارجى دارند و عين ذاتند و تنها اختلاف آنها با ذات و با يك‌ديگر ، اختلاف مفهومى است ، نه مصداقى .\r\nامير المؤمنين عليه السّلام فرموده است :\r\nكمال الإخلاص له نفي الصفات عنه ؛ « 4 »\r\n\r\n\r\n","description":"","footnote":"\r\n( 1 ) . ر . ك : صنع و ابداع ( شرط نمط پنجم ) فصل 11 ، ص 235 - 249 ؛ غايات و مبادى ( شرح نمط ششم ) فصل 39 ، ص 280 - 289 .\r\n( 2 ) . ر . ك : هستى و علل آن ( شرح نمط چهارم ) فصل 21 .\r\n( 3 ) . ر . ك : الشواهد الربوبيّه ، ص 44 ( در آن‌جا آمده است كه در عرف عارفان ذات با ملاحظهء صفتى از صفت‌ها ، اسم است ؛ مانند عالم ، قادر و . . . ) .\r\n( 4 ) . نهج البلاغه ، خطبهء 1 .\r\n","page_name":" 255 ","page_number":255},
  {"content":"\r\n\r\nكمال اخلاص در پيشگاه خداوند ، نفى صفت‌ها از اوست .\r\nالبته مقصود حضرت ، نفى مطلق صفت‌ها نيست ؛ چراكه خود فرموده است :\r\nالذي ليس لصفته حدّ محدود ؛ « 1 »\r\nخداوندى كه براى صفتش حدّ معيّنى نيست .\r\nبلكه مقصود ، نفى صفت زايد بر ذات است .\r\nمتأسّفانه ، برخى از پيروان مكتب اعتزال ، جملهء اوّل را شاهدى بر صحّت قول معتزله - كه صفت‌ها را مطلقا نفى مىكنند - دانسته‌اند . « 2 »\r\nبرخى هم با پذيرش اين مطلب كه جملهء نخست ، موافق نظر معتزله است ، خطبهء مشتمل بر آن‌را از مجعولات معتزله دانسته و آن‌را از اعتبار ساقط دانسته‌اند ؛ « 3 » ولى هر دو به بىراهه رفته‌اند .\r\nشيخ الرئيس براى تبيين مسئلهء كثرت اسما و صفات مىفرمايد :\r\nو الأوّل يعرض له كثرة لوازم إضافيّة و غير إضافيّة ، و كثرة سلوب و بسبب ذلك كثرة الأسماء ؛ لكن لا تأثير لذلك في وحدانيّة ذاته ؛\r\nو بر واجب الوجود ، كثرت لوازم اضافى و غيراضافى و كثرت سلوب عارض مىشود و به سبب آن ، كثرت اسما پديد مىآيد ؛ ولى اينها تأثيرى در وحدانيّت ذات او ندارند .\r\nشيخ الرئيس در عبارت بالا ، واجب الوجود را معروض كثرت صفت‌هاى اضافى ، صفت‌هاى حقيقى و صفت‌هاى سلبى دانسته و از اين ره‌گذر ، زمينهء ظهور كثرت اسما را - كه عبارتند از : ذات با ملاحظهء صفتى از صفت‌ها - فراهم كرده است .\r\nهمان‌طورىكه اشاره شد ، نظر مشهور فلاسفه ، بر نفى صفت‌هاى حقيقى زايد بر ذات و اثبات صفت‌هاى اضافى و صفت‌هاى سلبى است ؛ چراكه صفت‌هاى اضافى\r\n\r\n\r\n","description":"","footnote":"\r\n( 1 ) . همان .\r\n( 2 ) . ر . ك : ابن ابى الحديد شرح نهج البلاغه ، ج 1 ، ص 74 . ( دار احياء الكتب العربيه 1378 ه )\r\n( 3 ) . ر . ك : عبده الشمالى ، تاريخ الفلسفة الاسلاميه ، ص 131 .\r\n","page_name":" 256 ","page_number":256},
  {"content":"\r\n\r\nخارج از ذاتند و صفت‌هاى سلبى ، به سلب نقص بازمىگردند و سلب نقص ، همان كمال و كمال ، عين ذات است . بنابراين ، كثرت صفت‌هاى اضافى و صفت‌هاى سلبى ، به بسيط بودن ذات لطمه نمىزنند .\r\nشيخ الرئيس از دو قسم مزبور ، فراتر رفته و صفت غير اضافى را - كه همان حقيقى است - اضافه كرده است ؛ چراكه صورت‌هاى علمى ، صفت حقيقى واجب الوجودند و اين ، همان چيزى است كه با رأى مشهور فيلسوفان منافات دارد . آنها صفت‌هاى حقيقى زايد بر ذات را نفى كرده و شيخ الرئيس - دست‌كم در باب علم به ماسوا - صفت‌هاى حقيقى زايد بر ذات را پذيرفته است . به همين جهت است كه فخر رازى هم ، در اين‌جا بر شيخ الرئيس و ديگر فيلسوفان يورش آورده و گفته است :\r\nفظهر أنّ الفلاسفة لا يمكنهم ادّعاء تنزيه اللّه - تعالى - عن الصفات الحقيقيّة ؛ « 1 »\r\nآشكار شد كه ( با توجه به توضيحات پيش ) فيلسوفان را ممكن نيست كه ادّعاى تنزيه خداوند از صفت‌هاى حقيقى كنند .\r\nخواجه هم اين اشكال را از امام فخر رازى نقل كرده و ورود اشكال را تأييد كرده است . « 2 »\r\nحق اين است كه اشكالى بر شيخ الرئيس - از اين لحاظ - وارد نيست . صفت‌هاى حقيقى اگر عارض بر ذات و داخل در ذات باشند ، مستلزم تركيب و عدم بساطتند .\r\nشيخ الرئيس صورت‌هاى معقول را پس از مرتبهء ذات و از لوازم متأخّر از ذات مىداند .\r\nاين‌جا اتّصاف ، به معناى مصطلح نيست . اتّصاف در معناى مصطلح به معناى عروض صفت بر ذات است ؛ مانند اتّصاف جسم به بياض و اتّصاف زيد به كتابت ؛ ولى در اين جا اتّصاف به معناى استلزام است ؛ مثلا هرگاه مىگوييم : عدد چهار زوج است ، به معناى حلول زوجيّت در عدد چهار نيست ؛ بلكه به معناى اين است كه زوجيّت ،\r\n\r\n\r\n","description":"","footnote":"\r\n( 1 ) . شرحى الاشارات ، ج 2 ، ص 71 .\r\n( 2 ) . همان ، ص 72 .\r\n","page_name":" 257 ","page_number":257},
  {"content":"\r\n\r\nخارج از ذات عدد چهار و لازمهء آن است . در مسئلهء اتّصاف ذات واجب به صورت‌هاى معقول ، همين معنا مراد است . ذات واجب الوجود ، ملزوم صورت‌هاى معقول ، از لوازم متأخّر از ذاتند .\r\nواجب الوجود ، نسبت به اتّصاف به اين‌گونه لوازم ، نه مستكمل و نه منفعل است ، تا مستلزم نقصى باشد ؛ بلكه اگر اتّصاف را به معناى مصطلح بدانيم ، بايد بگوييم :\r\nواجب الوجود ، نسبت به اين صورت‌هاى معقول متأخّر از مرتبهء ذات و لازم ذات ، نه اتّصاف دارد ، نه استكمال دارد و نه انفعال . بنابراين ، هيچ‌گونه ايرادى - از اين لحاظ - بر شيخ الرئيس وارد نيست ؛ چراكه به نظر او ذات تام و تمام واجب ، نه محلّ اين صورت‌هاست تا انفعالى لازم آيد و نه به اين صورت‌ها نياز دارد ، تا استكمالى لازم آيد و نه - به معناى مصطلح - موصوف و معروض اين صورت‌هاست ، تا اتّصافى لازم آيد . « 1 »\r\n\r\nمرورى بر اشكالات خواجه\r\nخواجه هرچند در آغاز شرح اشارات متعهّد شده است كه همواره شارح باشد و از اظهارنظر شخصى و اشكال بر متن ، خوددارى ورزد ، « 2 » ولى در اين‌جا - كه گويا كاسهء صبرش لبريز شده - با پنج اشكال ، شيخ الرئيس را نقد كرده است .\r\nحقيقت اين است كه اشكال‌ها از خود او نيست . يكى از آنها - چنان‌كه ديديم - از امام فخر رازى است . بقيّه هم از شيخ اشراق است . « 3 »\r\nاشكال‌ها به شرح زير است :\r\n1 . واجب الوجود نسبت به صورت‌هاى معقول ، هم فاعل و هم قابل است .\r\n\r\n\r\n","description":"","footnote":"\r\n( 1 ) . ر . ك : الشواهد الربوبيّه ، ص 54 .\r\n( 2 ) . شرحى الاشارات ، ج 1 ، ص 2 . او مىگويد : « و أنا أشترط على نفسي أن لا أتعرض لذكر ما أعتمده فيما أجده ؛ مخالفا لما أعتقده ؛ فإنّ التّقرير غير الردّ و التفسير غير النّقد » .\r\n( 3 ) . ر . ك : الحكمة المتعالية فى الاسفار الاربعة العقليّه ، ج 6 ، ص 199 - 209 .\r\n","page_name":" 258 ","page_number":258},
  {"content":"\r\n\r\n2 . خداوند افزون بر صفت‌هاى اضافى و سلبى ، صفت‌هاى حقيقى زايد بر ذات هم دارد ( اشكال امام فخر رازى ) .\r\n3 . ذات خداوند ، محلّ صورت‌هاى معقول است كه معلول ذات و ممكن و متكثّرند .\r\n4 . معلول نخستين - يعنى نخستين صورت معقول - جداى از ذات واجب الوجود نيست .\r\n5 . واجب الوجود ، قدرت بر ايجاد معلول‌هاى مباين از ذات خود ندارد ، مگر به وسيلهء صورت‌هاى معقولى كه حالّ در ذات اويند .\r\nخواجه معتقد است كه اگر افلاطون قائل به مثل و ارباب انواع شده و اگر حكماى مشّا اتحاد عاقل و معقول را پذيرفته‌اند ، براى گريز از اشكال‌هاى بالا بوده است .\r\nسپس با يادى از تعهّد آغازين خود ، از اين‌كه بخواهد به تفصيل به بحث بپردازد و اشكال را بر طرف نمايد خوددارى مىكند و به اشاره‌اى كوتاه - به قول خودش - حقيقت را آشكار مىسازد . « 1 »\r\n\r\nپاسخ اشكال‌هاى خواجه\r\n1 . اتحاد فاعل و قابل در صورتى محال است كه پذيرش به معناى انفعال تجدّدى باشد ؛ ولى در صورتى كه پذيرش به معناى اتّصاف - آن هم اتّصاف به لازم - باشد ، محال نيست .\r\nعدد چهار ، هم فاعل زوجيّت است و هم قابل ؛ چراكه عدد چهار ، ملزوم و زوجيّت ، لازمهء آن است .\r\nدر تمام بسائط ، اتحاد فاعل و قابل - به همان معناى بالا - جايز است .\r\n\r\n\r\n","description":"","footnote":"\r\n( 1 ) . ر . ك : شرحى الاشارات ، ج 2 ، ص 72 .\r\n","page_name":" 259 ","page_number":259},
  {"content":"\r\n\r\nبنابر قول حكماى مشّا - به ويژه شيخ الرئيس و فارابى - واجب الوجود ، هم فاعل صورت‌هاى معقول است ؛ چراكه ملزوم آنهاست و هم قابل صورت‌هاى معقول است ؛ چراكه متّصف به آنهاست و اتّصاف ، از باب اتّصاف به لوازم است ، نه اتّصاف به وصف‌هايى كه حالّ در موصوفند .\r\n2 . پاسخ اشكال دوم ، ضمن نقد كلام امام فخر رازى روشن شد .\r\n3 . ذات خداوند ، محلّ صورت‌هاى معقول نيست ؛ چراكه اين صورت‌ها ، حالّ در ذات واجب الوجود نيستند ؛ بلكه - چنان‌كه گفتيم - از لوازم متأخّر ذاتند .\r\nبه همين جهت است كه ذات واجب ، نسبت به اين صورت‌ها ، نه اتّصاف - به معناى عرفى - دارد و نه انفعال و نه استكمال .\r\n4 و 5 . جدا نبودن نخستين صورت معقول از ذات واجب ، و هم‌چنين ، عدم امكان ايجاد موجودها ، بدون وساطت صورت‌هاى معقول ، مدّعاى ايشان است و اينها را نبايد به عنوان اشكال مطرح كرد . « 1 »\r\nوانگهى اگر موجودها ، بىوساطت صورت‌هاى معقول ، امكان ايجاد ندارند ، نبايد به حساب قصور فاعل گذارده شود ، بلكه بايد به حساب قصور قابل گذارده شود . اگر - مثلا - اجتماع يا ارتفاع نقيضين محال است ، موجب محدوديّت قدرت خداوند نمىشود ؛ بلكه نقيضين ، قابليّت براى اجتماع و ارتفاع ، ندارند . « 2 »\r\n\r\nنظر نهايى خواجه\r\nوى گرايش اشراقى دارد و علم واجب را به موجودها ، علم حضورى مىشمارد و معتقد است : همان‌گونه كه علم نفس به صورت‌هاى معقول ، علم حضورى است ،\r\n\r\n\r\n","description":"","footnote":"\r\n( 1 ) . الشواهد الربوبيّه ، ص 54 .\r\n( 2 ) . ر . ك : الحكمة المتعالية فى الاسفار الاربعة العقليه ، ج 7 ، ص 97 .\r\n","page_name":" 260 ","page_number":260},
  {"content":"\r\n\r\nعلم واجب نيز به صورت‌هاى عينى ، علم حضورى است ؛ بلكه حضورى بودن علم واجب به اشيا ، اولويّت دارد ؛ چراكه نسبت نفس به صورت‌هاى علمى ، نسبت پذيرش است و نسبت واجب به صورت‌هاى عينى نسبت حصول است . « 1 »\r\nاو براى تبيين علم حضورى واجب الوجود ، به اين حقيقت روى آورده كه واجب الوجود ، علت تامّ ماسواى خويش است و علم او به ذات خويش - كه علم تام است - علّت علم تام به ماسواى خويش است و چون اين دو علت ، مغايرت مفهومى و وحدت مصداقى دارند ، معلول‌هاى آنها نيز از نظر مفهوم مغاير يك‌ديگر و از نظر مصداق يكىاند .\r\nبنابراين ، همان‌طورىكه علت وجود ماسوا و علّت علم به ماسوا به حسب خارج يكى است ، معلول ذات و معلوم ذات هم در خارج يكى است . چنين نيست كه در خارج از مرتبهء ذات ، دو چيز باشد : يكى صورت‌هاى علمى و ديگرى صورت‌هاى عينى ؛ بلكه اينها در خارج يك چيزند ؛ همان‌گونه كه در مرتبهء ذات ، علت تامّ موجودها و علت تامّ علم به موجودها ، يكى بيشتر نيست . « 2 »\r\nتا اين‌جا به لحاظ حلّ مشكل علم حضورى و علم فعلى واجب الوجود ، گفت و گويى نيست . اگر گفت‌وگويى باشد ، به لحاظ علم ذاتى است . علمى كه خواجه بيان كرده ، علم مع الايجاد است . دربارهء علم ذاتى واجب و علم پيش از ايجاد چه بايد گفت ؟ نه خواجه در اين مرحله پاسخ روشنى ارائه كرده است و نه شيخ اشراق كه در اين مسئله ، پيرو خواجه است .\r\nدر عين حال ، خواجه گرفتار اشكال ديگرى شده است و آن اين‌كه علم جواهر عقلى را نسبت به موجودهاى مادون ، علم حصولى مىداند و معتقد است كه\r\n\r\n\r\n","description":"","footnote":"\r\n( 1 ) . كشف المراد ، مقصد 3 ، فصل 2 ، مسئلهء 2 .\r\n( 2 ) . ر . ك : شرحى الاشارات ، ج 2 ، ص 72 .\r\n","page_name":" 261 ","page_number":261},
  {"content":"\r\n\r\nواجب الوجود ، اين جواهر عقلى را با همهء صورت‌هايى كه به علم حصولى در آنها ارتسام يافته ، به علم حضورى ادراك مىكند . بنابراين ، هيچ‌چيزى از علم او پوشيده و پنهان نيست . « 1 »\r\nبا مطرح كردن علم حضورى واجب الوجود به همهء ماسوا ، معلوم نيست چه نيازى به اين علم حصولى است ؟ آيا رسوب‌هاى علم حصولى مشّايى هم‌چنان ذهن او را مشغول داشته است ؟\r\n\r\n\r\n","description":"","footnote":"\r\n( 1 ) . ر . ك : همان .\r\n","page_name":" 262 ","page_number":262},
  {"content":"\r\n\r\n\r\nخود را بيازماييد\r\n1 . اشكال عدم بساطت ذات را تقرير كنيد .\r\n2 . شيخ الرئيس چگونه اشكال عدم بساطت را پاسخ داده است ؟\r\n3 . آيا بنابراين كه صورت‌هاى معقول ، از لوازم متأخّر ذاتند ، قاعدهء « الواحد . . . » خدشه‌دار نمىشود ؟\r\n4 . آيا صورت‌هاى معقول واجب ، از لوازم وجود خارجى ذاتند يا از لوازم وجود ذهنى و يا ماهيّت ؟\r\nمقتضاى هركدام چيست ؟\r\n5 . شيخ الرئيس چگونه واجب الوجود را از كثرت داخلى و خارجى تنزيه كرده است ؟\r\n6 . با توجه به بساطت مطلق ذات واجب ، كثرت نام‌ها و صفت‌هاى او چگونه توجيه مىشود ؟\r\n7 . فرق ميان اسم‌ها و صفت‌ها را توضيح دهيد .\r\n8 . اقسام تركيب را توضيح دهيد .\r\n9 . چگونه صفت‌هاى حقيقى اگر متعدّد باشند ، از تركيب و عدم بساطت موصوف حكايت مىكنند ؟\r\n10 . چرا واجب الوجود ، صفت‌هاى حقيقى مضاف و غيرمضاف ندارد ؟ او چگونه متّصف به علم و قدرت مىشود ؟\r\n11 . سخن امير مؤمنان عليه السّلام را دربارهء صفت‌هاى واجب ، تحليل كنيد .\r\n12 . چرا برخىها خطبهء نخست نهج البلاغه را مجعول و برخى مؤيّد قول معتزله دانسته‌اند ؟ پاسخ آنها چيست ؟\r\n13 . شيخ الرئيس چگونه كثرت اسم‌ها و صفت‌هاى حقيقى ، اضافى و سلبى را توجيه مىكند ؟\r\n14 . اشكال فخر رازى بر حكما را تقرير و نقد كنيد .\r\n15 . فرق ميان اتّصاف مصطلح و اتّصاف به لوازم را تقرير كنيد .\r\n16 . چرا مىگوييم : واجب الوجود از اتّصاف ، استكمال و انفعال منزّه است ؟\r\n17 . اشكال‌هاى خواجه بر شيخ الرئيس را تقرير كنيد .\r\n18 . اشكال‌هاى خواجه بر شيخ الرئيس را نقد كنيد .\r\n19 . خواجه چگونه علم حضورى واجب الوجود را اثبات كرده است ؟\r\n20 . خواجه چگونه علم حصولى واجب الوجود را در خارج از ذات او تبيين كرده است و چرا ؟\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nفصل هيجدهم ادراك جزئيات به نحو كلى\r\nإشارة الأشياء الجزئيّة قد تعقل كما تعقل الكلّيّات من حيث تجب بأسبابها ؛ منسوبة « 1 » إلى مبدإ نوعه فى شخصه ، « 2 » تتخصّص به ، « 3 » كالكسوف الجزئىّ ؛ فإنّه قد يعقل وقوعه بسبب توافى أسبابه الجزئيّة ، و إحاطة العقل بها ، و تعقّلها كما تعقل الكلّيّات . « 4 »\r\nو ذلك غير الإدراك الجزئىّ الزّمانىّ الذى يحكم أنّه وقع الآن أو قبله أو يقع بعده ؛ « 5 » بل مثل « 6 » أن تعقل أن كسوفا جزئيّا يعرض عند حصول القمر ؛ و هو جزئىّ ما وقت كذا و هو جزئىّ ما فى مقابلة كذا .\r\nثمّ ربما وقع ذلك الكسوف و لم يكن عند العاقل الأوّل إحاطة بأنّه وقع أو لم يقع ، و إن كان معقولا له على النحو الأوّل ؛ لأنّ هذا إدراك آخر جزئىّ يحدث مع حدوث\r\n\r\n\r\n","description":"","footnote":"\r\n( 1 ) . حال « الأشياء » است .\r\n( 2 ) . جملهء « نوعه فى شخصه » صفت « مبدأ » است .\r\n( 3 ) . اين جمله - بنابر نظر خواجه - حال « اشيا » است . بنابراين ، فعل « تتخصّصّ » بايد به صيغهء مؤنّث باشد . در برخى نسخه‌ها « متخصّص » آمده است .\r\n( 4 ) . « إحاطة . . . » مبتدا و « كما » جارومجرور ، متعلّق به محذوف ، خبر است . « ما » مصدرى است .\r\n( 5 ) . « ذلك » مبتدا و « غير الإدراك » خبر است .\r\n( 6 ) . « بل » حرف عطف و براى اضراب و « مثل » عطف بر « غير » است .\r\n","page_name":" 264 ","page_number":264},
  {"content":"\r\n\r\nالمدرك و يزول مع زواله و ذلك الأوّل يكون ثابتا الدهر « 1 » كلّه و إن كان علما بجزئىّ .\r\nاو هو أنّ العاقل يعقل أنّ بين كون القمر فى موضع كذا و بين كونه فى موضع كذا يكون كسوف معيّن فى وقت « 2 » من زمان أوّل الحالين محدود ، « 3 » عقله ذلك أمر ثابت قبل كون الكسوف و معه و بعده . « 4 »\r\nترجمه\r\n\r\nاشاره\r\nاشياى جزئى گاهى همانند كليّات تعقّل مىشوند ، به اين لحاظ كه به اسباب خود ضرورت پيدا كرده و به مبدئى منسوبند كه نوع آن منحصر در فرد است ، و به وسيلهء آن ، تخصّص يافته‌اند ؛ مانند كسوف جزئى كه گاهى وقوع آن به سبب هم‌آهنگ شدن اسباب جزئى آن ، تعقّل مىشود و احاطهء عقل به آن اسباب و تعقّل آنها همان‌گونه است كه كليّات تعقّل مىشوند . « 5 »\r\nو اين غير از ادراك جزئى زمانى است كه محكوم است به اين‌كه در زمان حال يا گذشته واقع شده يا در زمان آينده واقع مىشود ؛ « 6 » بلكه مانند اين است كه يك كسوف\r\n\r\n\r\n","description":"","footnote":"\r\n( 1 ) . « الدّهر » ظرف زمان و متعلّق به « ثابت » است و « كلّه » تأكيد است . در برخى نسخه‌ها « لدهر » آمده كه نكره است و از افادهء مقصود ، قاصر است ؛ اما « الدّهر » به سبب الف و لام استغراق ، رجحان دارد .\r\n( 2 ) . جملهء « بين كون القمر . . . » خبر « أنّ » است كه اسم آن ضمير شأن محذوف است . كلمهء « بين » ظرف و متعلّق به محذوف و خبر « يكون » است .\r\n( 3 ) . امام فخر رازى معتقد است كه عبارت « من زمان أوّل الحالين محدود » بىفايده و ممكن است از شيخ الرئيس نباشد ( ر . ك شرحى الاشارات ، ج 2 ، ص 73 ) .\r\n( 4 ) . جملهء « عقله ذلك . . . » جملهء وصفى و صفت « كسوف » است . ضمير « عقله » فاعل و مرجع آن « العاقل » و « ذلك » مفعول و « أمر » خبر « عقله » است .\r\n( 5 ) . امور جزئى را دوگونه مىتوان ادراك كرد : يكى از راه احساس و تخيّل كه مشمول حدّ و برهان نيست و ديگرى از راه تعقّل كه مشمول حدّ و برهان است . در اين قسمت ، مىخواهد اين مطلب را بيان كند كه امر جزئى را به لحاظ طبيعت آن‌كه به مبدئى منسوب است كه نوع آن منحصر در فرد است ، مىتوان تعقّل كرد .\r\n( 6 ) . اين همان ادراك جزئى است كه در چارچوب زمان معيّن احساس و تخيّل مىشود .\r\n","page_name":" 265 ","page_number":265},
  {"content":"\r\n\r\nجزئى را در وقت حصول قمر جزئى در فلان وقت جزئى در مقابل فلان جرم فلكى تعقّل كنى . « 1 »\r\nسپس گاهى آن كسوف واقع مىشود ، ولى در نزد عاقل اوّل ، احاطه‌اى به اين‌كه واقع شده يا واقع نشده ، نيست ؛ هرچند به نحو اوّل ، برايش معقول است ؛ « 2 » چراكه اين ، ادراك جزئى ديگرى است كه با حدوث مدرك ، حادث و با زوال آن ، زايل مىشود ؛ حال‌آن‌كه ادراك اوّل ، همواره ثابت است ، گرچه علم به جزئى است . « 3 »\r\nادراك عقلى بدين‌گونه است كه عاقل ، تعقّل مىكند كه در فاصلهء ميان بودن ماه در فلان‌جا و فلان‌جا ، كسوف معيّنى است در وقت محدودى كه تعقّل آن پيش از كسوف و همراه كسوف و پس از آن ، امرى ثابت است . « 4 »\r\n\r\nشرح و توضيح\r\nشيخ الرئيس در اين فصل درصدد بيان اين مطلب است كه علم واجب چگونه به جزئيات متغيّر تعلّق مىگيرد ؟ آيا به نحو احساس و تخيّل است يا به نحو تعقّل ؟\r\nبىشك واجب الوجود ، داراى جسم و قواى جسمانى و ابزار حسى نيست و محال است كه از راه حسّ و خيال به ادراك جزئيّات متغيّر ، برسد . بنابراين ، يا بايد به طريقهء اشراق گفته شود كه او به تمام ماسوا - چه اشياى متغيّر و چه اشياى غير متغيّر - علم حضورى دارد ، يا به‌طور كلى از ادراك جزئيّات متغيّر - به دليل نداشتن ابزارهاى حسى - به دور است ، يا آنها را به گونه‌اى ديگر ادراك مىكند .\r\n\r\n\r\n","description":"","footnote":"\r\n( 1 ) . كسوف جزئى به يك لحاظ ، محسوس و به يك لحاظ معقول است .\r\n( 2 ) . كسىكه امر جزئى را به نحو كلى ادراك مىكند ، تنها از راه تعقّل ، از وقوع يا عدم وقوع آن‌آگاه است ؛ ولى از راه ادراك حسى از وقوع يا عدم وقوع آن ممكن است بىخبر باشد .\r\n( 3 ) . ادراك حسى دست‌خوش حدوث و زوال مىشود ؛ ولى ادراك عقلى همواره ثابت است .\r\n( 4 ) . در اين‌جا ، به تفسير دقيق ادراك عقلى پرداخته شده است .\r\n","page_name":" 266 ","page_number":266},
  {"content":"\r\n\r\nدر حكمت مشّا ، دايرهء علم حضورى واجب الوجود ، چندان گسترده نيست كه كلّ ماسوا را شامل شود . بنابراين ، برمبناى حكماى مشّايى نمىتوان به طريقهء اشراق ، مشكل را رفع كرد .\r\nوانگهى انكار علم واجب به جزئيّات متغيّر ، به دليل منزّه بودن او از ابزارها و قواى حسى و خيالى ، نه مورد قبول عقل سليم و نه مورد امضاى شرع قويم است ؛ چراكه عقل سليم مىگويد : واجب الوجود بالذات ، واجب الوجود از همهء جهات است « 1 » و محال است كه چنين موجودى از ادراك جزئيّات متغيّر ، قاصر و ناتوان باشد و شرع قويم مىگويد :\r\n لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ  ؛ « 2 »\r\nديده‌ها او را ادراك نمىكنند و او ديده‌ها را ادراك مىكند و او لطيف و آگاه است .\r\nبه يقين واجب الوجود به تمام جزئيّات و اجزاى عالم خلقت آگاه است ، بدون اين كه آگاهى تام و تمام او مستلزم نقص و عيبى باشد و او را به احساس و تخيّل - كه از آنها تعالى و تقدّس دارد - متّصف گرداند . به ويژه اين‌كه ادراك‌هاى حسى و خيالى ، انفعالى است و پيش‌تر گفتيم كه او از داشتن علم انفعالى منزّه است . « 3 »\r\nبايد توجه داشت كه ادراك جزئيّات متغيّر دو گونه‌اند : يكى اين‌كه از راه حسّ و خيال ادراك شوند . در اين صورت ، همان‌گونه كه مدرك‌هاى جزئى دست‌خوش تغيّر و تبدّل مىشوند ، ادراك نيز دست‌خوش تغيّر و تبدّل مىشود و اگر ادراك ، متغيّر باشد ، مدرك هم متغيّر است . در اين صورت ، نه معلوم ثابت است و نه علم و نه عالم . « 4 »\r\n\r\n\r\n","description":"","footnote":"\r\n( 1 ) . ر . ك : نهاية الحكمة ، مرحلهء 4 ، فصل 4 .\r\n( 2 ) . انعام ( 6 ) آيهء 103 .\r\n( 3 ) . همين نمط ، فصل‌هاى 13 و 14 .\r\n( 4 ) . ر . ك : شرحى الاشارات ، ج 2 ، ص 73 . خواجه مىگويد : « يريد التّفرقة بين إدراك الجزئيات على وجه كلّىّ لا يمكن أن يتغير ، و بين إدراكها على وجه جزئىّ يتغيّر » .\r\n","page_name":" 267 ","page_number":267},
  {"content":"\r\n\r\nديگر اين‌كه جزئيّات متغيّر ، از راه تعقّل ادراك شوند . در اين صورت ، علم ، عالم و معلوم يا ادراك ، مدرك و مدرك ، هر سه ثابتند و نه تنها واجب الوجود ، بلكه هر عاقلى به سوى چنين ادراكى راه دارد .\r\n\r\nفرق مدرك‌هاى عقلى و حسى\r\nميان مدرك‌هاى عقلى و حسى فرق‌هايى است :\r\nيكى اين‌كه مدرك‌هاى عقلى ، كلى و مدرك‌هاى حسى جزئى است .\r\nديگر اين‌كه مدرك‌هاى حسى به دليل جزئى بودن نه حد مىپذيرند و نه حد واقع مىشوند ؛ ولى مدرك‌هاى عقلى ، به دليل كلى بودن ، هم حد « 1 » مىپذيرند و هم مىتوانند از اجزاى حدود واقع شوند . البته مشروط به اين‌كه داراى جنس و فصل باشند .\r\nسوم اين‌كه مدرك‌هاى حسى اگر در قالب قضيّه درآيند ، به دليل محسوس بودن ، نه برهان مىپذيرند و نه در براهين ، مورد استفاده قرار مىگيرند ؛ حال آن‌كه مدرك‌هاى عقلى به دليل كلى بودن ، هم مىتوانند در براهين مورد استفاده واقع شوند « 2 » و هم در صورتى كه از بديهيّات نباشند ، برهان مىپذيرند .\r\n\r\nتعقّل جزئى به نحو كلى\r\nهر شىء جزئى متغيّر ، داراى احوال و ويژگىهايى است كه اگر با اشارهء حسى او را ادراك كنيم ، از قلمرو ادراك عقلى خارج است و تنها در قلمرو حس و خيال قرار دارد .\r\nبراى نمونه ، اگر زيد را با اشارهء حسى به رنگ ، طول ، عرض ، قامت ، وضع ، « أين » ،\r\n\r\n\r\n","description":"","footnote":"\r\n( 1 ) . حد در اين‌جا اعم از رسم است .\r\n( 2 ) . قضاياى موجبهء جزئيّه ، به خودى خود كلى و نسبت به ما فوق خود جزئى شمرده مىشوند .\r\n","page_name":" 268 ","page_number":268},
  {"content":"\r\n\r\n« متى » و ديگر اعراض و ويژگىها ادراك كنيم ، يك جزئى حقيقى و يك شخص خارجى است كه هر حكمى دربارهء او بكنيم ، از قلمرو عقل خارج است .\r\nاما همين زيد يك طبيعت انسانى عامّى دارد كه به اشارهء حسى درنمىآيد و هيچ لزومى ندارد كه او را از طبيعت اعراض ، تجريد كنيم ، بلكه همان‌گونه كه خود زيد را به عنوان يك طبيعت عام ، لحاظ كرده‌ايم ، اعراض واردهء بر او را هم با طبايع عامّه‌شان لحاظ مىكنيم و همان‌گونه كه طبيعت انسانى زيد در قلمرو ادراك‌هاى عقلى است ، اعراضى مانند كم ، كيف ، أين ، وضع و . . . كه بر او عارض مىشوند ، نيز به عنوان طبايع عام ، در قلمرو ادراك‌هاى عقلى مىباشند . « 1 »\r\nاز آن‌جا كه امور جزئى متغيّر ، پديده‌هاى ممكنىاند كه به علت نيازمندند ، بايد ديد كه علت آنها چگونه ادراك مىشود ؟ به نحو كلى يا به نحو جزئى ؟ اگر ادراك علت به نحو جزئى باشد ، از محسوس‌ها و اگر به نحو كلى باشد ، از معقول‌هاست . « 2 »\r\nاكنون ببينيم شيخ الرئيس دراين‌باره چه مىگويد ؟ بيانش چنين است :\r\nالأشياء الجزئيّة قد تعقل كما تعقل الكلّيّات من حيث تجب بأسبابها ؛ منسوبة إلى مبدا نوعه فى شخصه ، تتخصّص به ؛\r\nاشياى جزئى گاهى همانند كلّيّات تعقّل مىشوند ، به اين لحاظ كه به اسباب خود ضرورت پيدا كرده و به مبدئى منسوبند كه نوع آن ، منحصر در فرد است و به وسيلهء طبيعت آن مبدأ ، تخصّص يافته‌اند .\r\nبنابر گفتهء شيخ الرئيس نه تنها بايد جزئيّات را از حيث طبايع كلى آنها لحاظ كنيم ،\r\n\r\n\r\n","description":"","footnote":"\r\n( 1 ) . ر . ك : هستى و علل آن ، فصل 2 .\r\n( 2 ) . بايد به اين نكته توجه داشت كه حكم به اين‌كه هر پديدهء جزئى داراى علت است ، كار عقل است ، اما حكم به اين‌كه اين پديدهء جزئى معلول آن پديدهء جزئى و اين پديدهء حسى معلول آن پديدهء حسى است ، مشكل بلكه غير ممكن است ؛ چراكه حس تنها پى مىبرد به اين‌كه اين دو پديده باهمند ؛ ولى نمىتواند پى ببرد به اين‌كه كدام يك علت و كدام يك معلول است . شيخ الرئيس مىگويد : « و أمّا الحسّ فلا يؤدّى إلّا إلى الموافاة » ( الشفاء ، « الالهيّات » ، مقاله 1 ، فصل 1 ، ص 8 ) .\r\n","page_name":" 269 ","page_number":269},
  {"content":"\r\n\r\nبلكه سبب‌هاى آنها را نيز بايد از حيث طبايع كلّى آنها ، لحاظ كنيم . شيخ الرئيس در عبارت بالا ، اشياى جزئى را به مبدئى منسوب دانسته كه نوع آن ، منحصر در فرد است و نگفته است معلول مبدئى كه چنان ويژگىاى داشته باشد . چرا ؟\r\nدليل آن ، روشن است . جزئى حقيقى ، معلول علتى است كه آن‌هم جزئى حقيقى است و نه معلول طبيعت نوعى . بنابراين ، أوّلا و بالذات ، مستند به علت شخصى و ثانيا و بالعرض ، مستند به طبيعت نوعى است .\r\nوانگهى شيخ الرئيس به تعقّل جزئيّات به نحو كلى بسنده نكرده است ، بلكه لازم دانسته است كه به مبدئى منسوب باشند كه نوع آن منحصر در شخص است ، چرا ؟\r\nدليل آن نيز روشن است ؛ چراكه وقتى منسوب به طبيعت علت باشند ، نه تنها از كلّيّت و ذاتيّت برخوردارند ، بلكه به دليل برهانى بودن از ضرورت و دوام نيز برخوردارند . « 1 »\r\nآن‌جا كه پاى كلّيّت و دوام و ضرورت و ذاتيّت ، در ميان باشد ، برهان حاكم است و انسان از راه برهان به قطع و يقين مىرسد و آن‌جا كه ذهن انسان از دست‌رسى به اين امور ، قاصر و ناتوان باشد ، ذهن از رسيدن به قطع و يقين ، محروم است .\r\nاگر گاهى در قياس از قضيّه‌هاى موجبهء جزئيّه ، استفاده مىكنيم ، نقضى بر قاعدهء بالا نيست ؛ چراكه موجبهء جزئيّه در مقايسه با قضيّهء كلى ، جزئى است ؛ ولى خودش فى نفسه كلى است .\r\nاگر در قياسى بگوييم : برخى انسان‌ها عالمند و هر عالمى در تحصيل علم تلاش كرده است ، نتيجه مىدهد كه بعضى از انسان‌ها در تحصيل علم تلاش كرده‌اند .\r\nاين نتيجه هم‌چون صغرا ، از كليّت ، دوام و ضرورت برخوردار است ؛ چراكه بعضى انسان‌ها فى نفسه ، كلى و بالقياس به انسان ، جزئى است .\r\nممكن است اشكال شود به اين‌كه گاهى اوقات ، صغراى قياس ، يك قضيّهء شخصى است .\r\nچنان‌كه گفته مىشود : سقراط انسان است . هر انسانى فانى است . پس سقراط فانى است .\r\n\r\n\r\n","description":"","footnote":"\r\n( 1 ) . ر . ك : الحكمة المتعالية فى الاسفار الاربعة العقليه ، تعليق سيّد محمد حسين طباطبائى ، ج 1 ، ص 30 - 32 .\r\n","page_name":" 270 ","page_number":270},
  {"content":"\r\n\r\nپاسخ اين است كه در اين‌جا حكم بر سقراط حسى جارى نشده است ، بلكه طبق آن‌چه شيخ الرئيس بيان كرده است ، حكم بر طبيعت معقول سقراط جارى شده است .\r\nگويى گفته‌ايم : سقراط به عنوان اين‌كه طبيعت انسانى دارد ، انسان است . بنابراين ، قضيّهء ما شخصيّه نيست ؛ بلكه در حكم يك قضيّهء موجبّهء كلّيّه است ؛ يعنى ، هركس - چه سقراط و چه غير سقراط - از طبيعت انسانى برخوردار است ، انسان است .\r\nشيخ الرئيس براى اين‌كه نشان دهد كه چگونه مىتوان اشياى جزئى را همانند كلّيّات ، بر كرسى معقوليّت نشاند ، نمونه‌اى آورده است كه براى روشن شدن بحث بسيار مفيد است . او مىگويد :\r\nكالكسوف الجزئىّ ؛ فإنّه قد يعقل وقوعه بسبب توافى أسبابه الجزئيّة ؛\r\nمانند كسوف جزئى كه گاهى به سبب هم‌آهنگ شدن اسباب جزئى آن ، تعقّل مىشود .\r\nدر حقيقت ، طبيعت كسوف جزئى را با چشم‌پوشى از ويژگىهاى حسّى آن ، در بوتهء تعقّل قرار مىدهيم و آن‌را به طبيعت اسباب هم‌آهنگ شدهء جزئى آن منتسب مىسازيم ؛ اسبابى كه نوع آنها منحصر در فرد و كلّيّت آنها محدود به شخص است ؛ چنان‌كه خود طبيعت كسوف جزئى هم به واسطهء همين مبدأها و سبب‌هايى كه منحصر و محدود به شخص شده‌اند ، تعيّن و تشخّص پيدا كرده است . طبيعت كسوف جزئى ، معلول طبيعت اسباب جزئى است و كسوف شخصى و محسوس ، معلول سبب‌هاى شخصى و محسوس است . كسوف شخصى و محسوس ، اوّلا و بالذات به علت‌هاى شخصى و ثانيا و بالعرض به طبيعت علت‌ها تعقّل دارد . بنابراين ، بايد به جاى معلوليّت از انتساب استفاده كنيم .\r\n\r\nفرق ميان كسوف جزئى محسوس و معقول\r\nكسوف جزئى محسوس در قالب زمان گذشته يا حال يا آينده ، معرّفى مىشود .\r\nمثلا مىگوييم : ديشب در ساعت دوازده ماه گرفت و در ساعت يك رها شد ، يا اين‌كه\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nمىگوييم : الآن ماه گرفته و تاريكى ماه گرفتگى ، همه‌جا را فراگرفته است . يا به گفته ستاره‌شناسان مىگوييم : فردا شب از ساعت يازده تا دوازده كسوف رخ خواهد داد .\r\nاما كسوف جزئى معقول ، مقيّد به قيد زمان گذشته يا حال يا آينده نيست ، بلكه با توجه به طبيعت علت‌ها و سبب‌هاى آن ، حكم را بر طبيعت كسوف جزئى جارى مىكنيم و مىگوييم : اگر ماه ، در فلان وقت ، در فلان موضع و در برابر فلان جرم منظومهء شمسى يعنى زمين قرار بگيرد ، منكسف مىشود .\r\nدر اين‌جا حكم بر طبيعت كسوف جزئى - كه با توجه به علت‌ها و سبب‌هايى كه نوع آنها منحصر در فرد شده است ، تعيّن و انحصار پيدا كرده - جارى شده است .\r\nشيخ الرئيس دراين‌باره مىگويد :\r\nو ذلك غير الإدراك الجزئىّ الزّمانى الذى يحكم أنّه وقع الآن أو قبله أو يقع بعده ؛\r\nو اين ، غير از ادراك جزئى زمانى است كه حكم مىشود به اين‌كه اكنون يا درگذشته واقع شده يا بعدها رخ خواهد داد .\r\nالبته محسوس بودن كسوفى كه بعدها رخ مىدهد ، با توجه به علت‌ها و سبب‌هاى جزئى است و اگر ادراك آن با توجه به طبيعت علت‌ها و سبب‌هايى باشد كه نوع آنها منحصر در فرد است و موجب تعيّن و انحصار كسوف شده‌اند ، از دايرهء محسوس‌ها بيرون شده و به معقول‌ها پيوسته‌اند . به همين جهت است كه شيخ الرئيس براى مشخّص كردن كسوف جزئى معقول از غير معقول مىگويد :\r\nبل مثل أن تعقل أن كسوفا جزئيّا يعرض عند حصول القمر ؛ و هو جزئىّ ما فى مقابلة كذا ؛\r\nبلكه ( كسوف جزئى معقول ) چنان است كه يك كسوف جزئى را در وقت حصول قمر جزئى در فلان وقت جزئى در برابر فلان جرم فلكى تعقّل كنى .\r\nدر اين حالت ، منجّم چشم خود را بر پديده‌هاى محسوس و علت‌ها و سبب‌هاى آنها يا بهتر بگوييم : بر توافى و هم‌آهنگى و همراهى علت‌هاى پديده‌ها بسته و در\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nگوشهء رصدخانهء خود تك‌وتنها نشسته و به محاسبه‌هاى فنى و رياضى در قلمرو علم و نجوم پرداخته و به نتيجه‌اى رسيده كه ديگران در وقت وقوع پديده ، بااحساس بصرى در مىيابند و او با تعقّل و تفكّر دريافته است . ممكن است در وقت وقوع پديده ، در حالىكه براى ديگران ادراك حسى حاصل مىشود ، براى شخص منجّم چنين ادراكى حاصل نشود ؛ چراكه هم‌چنان در رصدخانه به مطالعات و تفكّرات و تعقّلات خود سرگرم است يا در حال خواب و استراحت است . به همين جهت است كه شيخ الرئيس در ادامهء سخن مىگويد :\r\nثمّ ربما وقع ذلك الكسوف و لم يكن عند العاقل الأوّل إحاطة بأنّه وقع أو لم يقع و إن كان معقولا له على النحو الأوّل ؛ لأنّ هذا إدراك آخر جزئىّ يحدث مع حدوث المدرك ، و يزول مع زواله و ذلك الأوّل يكون ثابتا الدّهر كلّه و إن كان علما بجزئى ؛\r\nسپس گاهى آن كسوف واقع مىشود ؛ ولى در نزد عاقل اوّل ، احاطه‌اى به اين‌كه واقع شده يا واقع نشده ، نيست ؛ هرچند به نحو اوّل ، برايش معقول است ؛ چراكه اين ، ادراك جزئى ديگرى است كه با حدوث مدرك ، ايجاد و با از بين رفتن آن ، از بين مىرود ؛ حال آن‌كه ادراك اوّل ، همواره ثابت است ؛ هرچند علم به جزئى است .\r\nشايد با اين توضيحات شافى و وافى هنوز هم براى خوانندهء اين مطالب ، فرق ميان ادراك جزئى محسوس و ادراك جزئى معقول ، در بوتهء ابهام باشد . ما هميشه آموخته‌ايم كه امور جزئى را با حواس و امور كلى را با عقل ادراك مىكنيم . چگونه است كه در اين‌جا ادراك امور جزئى را از انحصار حواس بيرون كرده و عقل را هم در ادراك آنها دخالت داده‌ايم ؟\r\nبه نظر مىرسد كه دخالت دادن عقل در ادراك جزئيّات ، از ويژگىهاى انديشهء بكر سينوى است و پيش از فيلسوفى به چنين نكتهء ظريفى دست نيافته است . بنابراين ، او ناگزير است كه در تبيين آن تلاشى وافر داشته و در عرضهء محصول انديشهء فلسفى خود ، قاصر نباشد . به همين‌جهت است كه در آثار متعدّد خويش به توضيح و تبيين آن پرداخته است . « 1 »\r\n\r\n\r\n","description":"","footnote":"\r\n( 1 ) . الشفاء ، « الالهيّات » ، مقالهء 8 ، فصل 6 ، ص 359 .\r\n","page_name":" 273 ","page_number":273},
  {"content":"\r\n\r\nدر اين‌جا باز هم به منظور تبيين ادراك عقلى امور جزئى مىگويد :\r\nو هو أنّ العاقل يعقل أنّ بين كون القمر فى موضع كذا و بين كونه في موضع كذا يكون كسوف معيّن في وقت من زمان أوّل الحالين محدود ، عقله ذلك أمر ثابت قبل كون الكسوف و معه و بعده ؛\r\nادراك عقل بدين‌گونه است كه عاقل تعقّل مىكند كه در فاصلهء ميان بودن ماه در فلان‌جا و فلان‌جا ، كسوفى معيّن در وقت محدودى است كه تعقّل آن ، همواره پيش از كسوف و همراه كسوف و پس از آن ، ثابت است .\r\nبدين‌ترتيب ، عالم نجومى از راه تعقّل ، پديدهء خاص و جزئى كسوف را ادراك و پيش‌گويى مىكند ؛ بىآن‌كه در موقع وقوع حادثهء كسوف به ادراك حسى ، آن‌را دريابد . مگر اين‌كه او نيز همانند افراد عادّى زير سقف آسمان قرار گيرد و به آسمان بنگرد و گرفتگى ماه را تماشا كند .\r\nبنابراين ، ادراك‌كنندگان كسوف جزئى بر سه قسمند : گروهى از آنان تنها به ادراك حسى و انفعالى در زمان وقوع آن ، آگاهى پيدا مىكنند . ديگرى آنان كه از راه محاسبات نجومى به ادراك عقلى پيش از وقوع آن علم پيدا مىكنند و سومى آنان كه پيش از وقوع ، به ادراك عقلى و هنگام وقوع ، به ادراك حسى ، ادراك مىكنند . آگاهى منجّم به وقوع كسوف ، همانند ادراك‌هاى حسى ، انفعالى نيست ؛ چراكه از راه تعقّل حاصل شده است . علم فعلى هم نيست ؛ چراكه علم وى در سلسلهء علل هم واقع نشده ، نه علت تام است و نه علت ناقص . اگر بگوييم : اين علم ، تابع است ، يعنى به تبع سلسلهء سبب‌ها و مسبّب‌ها ، پديد آمده ، ولى مستفاد از پديدهء خارجى و مفيد آن ، نيست ، درست گفته‌ايم . اما علم واجب الوجود نسبت به پديده‌هاى جزئى و متغيّر ، علم فعلى و سبب تام است و از اين لحاظ با علم منجّم ، متفاوت است .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\n\r\nخود را بيازماييد\r\n1 . فرق طريقهء اشراقى و طريقه مشّايى در مسئلهء علم واجب به جزئيات متغيّر چيست ؟\r\n2 . چرا انكار علم واجب الوجود به جزئيّات متغير با عقل سليم و شرع قويم ناسازگار است ؟\r\n3 . راه‌هاى ادراك جزئيّات متغيّر را مطابق نظر شيخ الرئيس تقرير كنيد .\r\n4 . فرق‌هاى سه‌گانهء مدرك‌هاى حسى و خيالى را تبيين كنيد .\r\n5 . چگونه مىتوان زيد و عوارض او را يك‌بار از راه احساس و يك‌بار از راه تعقّل ادراك كرد ؟\r\n6 . چرا شيخ الرئيس تعقّل اشياى جزئى را منسوب به سبب‌ها دانسته ، نه معلول آنها .\r\n7 . ملاك‌هاى حصول قطع و يقين را ذكر كنيد .\r\n8 . با اين‌كه برهان بر امور كلى مترتّب است ، چرا در قياس از قضيّه‌هاى جزئى و شخصى استفاده مىشود ؟\r\n9 . مثالى را كه شيخ الرئيس براى تعقّل اشياى جزئى ذكر كرده ، تحليل كنيد .\r\n10 . فرق كسوف جزئى محسوس و كسوف جزئى معقول را تبيين كنيد .\r\n11 . آيا عالمى كه از راه محاسبه ، كسوف را پيش‌گويى كرده ، به هنگام وقوع كسوف ، از آن خبر دارد ؟ آيا علم او فعلى است يا انفعالى يا تابع ؟\r\n12 . به‌طور كلى ادراك‌كنندگان كسوف جزئى چند قسمند ؟\r\n\r\n","description":"","footnote":"","page_name":" 275 ","page_number":275},
  {"content":"\r\n\r\n\r\nفصل نوزدهم صفت‌هاى حقيقى محض و مضاف\r\nتنبيه و إشارة قد تتغيّر الصفات للأشياء على وجوه :\r\nمنها « 1 » أن يسودّ « 2 » الذي كان أبيض و ذلك باستحالة صفة متقرّرة غير مضافة .\r\nو منها : مثل أن يكون الشىء قادرا على تحريك جسم مّا . فلو عدم ذلك الجسم استحال أن يقال : إنّه قادر على تحريكه . فاستحال « 3 » إذن هو عن صفة ، و لكن من غير تغيّر في ذاته ، بل فى إضافته ؛ فإنّ كونه قادرا ، صفة « 4 » له واحدة يلحقها إضافة إلى أمر كلّي من تحريك أجسام به حال ما مثلا ؛ لزوما أوّليّا ذاتيّا و يدخل في ذلك زيد و عمرو و حجارة و شجرة دخولا « 5 » ثانيا ؛ فإنّه ليس كونه قادرا متعلّقا به الإضافات المتعيّنة تعلّق « 6 » ما لا بدّ إضافة القوّة إلى تحريكه أبدا ما ضرّ « 7 » ذلك في كونه قادرا على التّحريك ؛ فإذن أصل\r\n\r\n\r\n","description":"","footnote":"\r\n( 1 ) . « منها » جارّومجرور و خبر مقدّم و « أن يسودّ » تأويل به مصدر و مبتداى مؤخّر است .\r\n( 2 ) . اين فعل از باب « افعلال » است و تنها در رنگ‌ها و عيب‌ها به كار مىرود . باب افعيلال نيز چنين است ؛ ولى با مبالغهء بيشتر .\r\n( 3 ) . « استحال » اوّل به معناى محال بودن و « استحال » دوم به معناى حالى به حالى شدن است .\r\n( 4 ) . « كونه » اسم « إنّ » و « قادرا » خبر « كونه » و « صفة » خبر « إنّ » است .\r\n( 5 ) . مفعول مطلق نوعى براى « يدخل » است .\r\n( 6 ) . جملهء « ليس كونه قادرا . . . منه » خبر « إن » است و « تعلّق » خبر « ليس » است .\r\n( 7 ) . « ما ضرّ » پاسخ « لو » است و جملهء « لو لم يكن . . . على التّحريك » خبر « إنّ » است .\r\n","page_name":" 276 ","page_number":276},
  {"content":"\r\n\r\nكونه قادرا لا يتغيّر « 1 » بتغيّر أحوال المقدور عليها من الأشياء بل إنّما تتغيّر الإضافات الخارجيّة فقط .\r\nفهذا « 2 » القسم كالمقابل للّذي قبله و منها : « 3 » مثل أن يكون الشيء عالما بأنّ شيئا ليس ، ثمّ يحدث الشيء ، فيصير عالما بأنّ الشيء أيس ، « 4 » فتتغيّر الإضافة و الصّفة المضافة معا ؛ فإنّ كونه عالما بشيء ما يختصّ الإضافة به ، حتّى أنّه إذا كان عالما بمعنى كلّيّ لم يكف « 5 » ذلك في أن يكون عالما بجزئيّ جزئيّ ، بل يكون العلم بالنتيجة علما مستأنفا ، و هيأة للنفس مستجدّة ، لها إضافة مستجدّة مخصوصة ، غير العلم بالمقدّمة و غير هيأة تحقّقها ، لا كما كان في كونه قادرا له بهيأة واحدة أضافات « 6 » شتّى .\r\nفهذا إذا اختلف حال المضاف إليه من عدم أو وجود وجب « 7 » أن يختلف حال الشيء الذى له الصفة ، لا « 8 » في إضافة الصّفة نفسها فقط ، بل « 9 » و في الصفة الّتي تلزمها تلك الإضافة أيضا .\r\nفما « 10 » ليس موضوعا للتغيّر لم يجز أن يعرض له تبدّل « 11 » بحسب القسم الأوّل ، و لا بحسب القسم الثالث .\r\n\r\n\r\n","description":"","footnote":"\r\n( 1 ) . خبر « أصل » است .\r\n( 2 ) . فاء « فهذا » تفريع است .\r\n( 3 ) . « منها » خبر مقدّم براى « مثل » است .\r\n( 4 ) . اين كلمه ، از كلمه‌هاى مرده‌اى است كه در برابر « ليس » استعمال مىشود . خليل گفته است : « ليس » يعنى : « لا أيس » و اين كلمه به معناى « لا وجد » است ( ر . ك : العين ، ج 1 ، ص 124 ) .\r\n( 5 ) . پاسخ « إذا » ست .\r\n( 6 ) . مبتداى مؤخّر و خبر آن « له » است .\r\n( 7 ) . پاسخ « اذا » ست .\r\n( 8 ) . كلمهء « لا » عاطفه است .\r\n( 9 ) . حرف واو پس از « بل » زايد است . در تعدادى از نسخه‌ها حرف واو موجود است .\r\n( 10 ) . كلمهء « ما » شرطى است . « لم يجز » پاسخ شرط است .\r\n( 11 ) . « تبدّل » فاعل « أن يعرض » است كه خود تأويل به مصدر و فاعل « لم يجز » است .\r\n","page_name":" 277 ","page_number":277},
  {"content":"\r\n\r\nو أمّا بحسب القسم الثّاني ، فقد يجوز في إضافات بعيدة لا تؤثّر في الذّات .\r\nترجمه\r\n\r\nتنبيه و اشاره\r\nگاهى صفت‌هاى اشيا ، به صورت‌هاى گوناگونى تغيير مىكند : « 1 »\r\nيكى اين است : چيزى كه سفيد است ، سياه شود و اين ، به سبب تغيير صفت غير مضافى است كه در شىء ، استقرار دارد . « 2 »\r\nدومى مانند اين است كه شىء قادر بر تحريك يك جسم باشد . اگر آن جسم از بين برود ، محال است كه گفته شود : قادر بر تحريك آن جسم است . بنابراين ، صفت آن شىء تغيير كرده است ؛ ولى نه اين‌كه ذات آن شىء تغيير كند ؛ بلكه تغيير در اضافهء آن شىء است ؛ زيرا توانا بودن ، صفت واحدى است براى آن شىء كه اوّلى و ذاتى آن ، اضافهء به يك امر كلى است كه - مثلا - عبارت است از تحريك اجسام در برخى از حالات و در اين امر كلى ، زيد ، عمرو ، سنگ و درخت ، دخول ثانوى پيدا مىكنند ؛ زيرا تعلّق توانايى ، با اضافه‌هاى متعيّن و مشخّص ، قطعى و حتمى نيست ؛ چراكه اگر زيدى در بوتهء امكان نباشد و هرگز اضافهء توانايى به تحريك وى ، وقوع نيابد ، ضررى به توانايى او بر تحريك ، وارد نمىكند . بنابراين ، اصل توانا بودن ، با تغيير احوال اشيايى كه توانايى به آنها تعلّق مىگيرد ، تغيير نمىكند ؛ بلكه تنها اضافه‌هاى خارجى تغيير مىكند .\r\nاين قسم ، مانند مقابل قسم اوّل است . « 3 »\r\n\r\n\r\n","description":"","footnote":"\r\n( 1 ) . خلاصه اين‌كه ، صفت‌ها بر دو قسمند : حقيقى و اضافى . صفت‌هاى حقيقى نيز بر دو قسمند : حقيقى محض و حقيقى مضاف . صفت‌هاى حقيقى مضاف نيز بر دو قسمند .\r\n( 2 ) . اين همان صفت حقيقى محض است .\r\n( 3 ) . قسم اوّل ، صفت حقيقى محض بود و اين ، صفت حقيقى مضاف است . به همين جهت ، شيخ الرئيس اين دو قسم را در برابر هم قرار داده است .\r\n","page_name":" 278 ","page_number":278},
  {"content":"\r\n\r\nقسم سوم « 1 » مانند اين است كه شىء عالم است به اين‌كه چيزى نيست . سپس آن چيز موجود مىشود و او عالم مىشود كه آن شىء هست . بنابراين ، اضافه و صفت مضاف با هم تغيير مىكنند ؛ زيرا در صورت عالم بودن شىء به يك چيز ، اضافه مختصّ به آن چيز است . حتّى هنگامى كه عالم به يك معناى كلى باشد ، در علم او به اشياى جزئى كفايت نمىكند ؛ بلكه علم به نتيجه ، علمى جزئى و هيئتى جديد براى نفس است كه اضافه‌اى جديد و ويژه دارد ، به جز علم به مقدّمه و هيئت تحقّق آن اضافه . نه مانند توانا بودن كه به يك هيئت ، اضافه‌هاى بسيار داشت .\r\nبنابراين ، هرگاه حال مضاف‌إليه به لحاظ بود و نبود تغيير كند ، واجب است كه حال شىءاى كه داراى آن صفت است نيز تغيير كند ، نه تنها در خود اضافهء صفت ، بلكه در صفتى كه لازمهء آن ، اضافه است .\r\nنتيجه اين‌كه هرچه موضوع تغيّر نيست ، جايز نيست كه به حسب قسم اوّل و به حسب قسم سوم ، دست‌خوش تغيير شود . « 2 »\r\nو اما به حسب قسم دوم ، تغيّر در اضافه‌هاى دورى است كه در ذات ، تأثيرى نمىبخشد . « 3 »\r\n\r\nشرح و توضيح\r\nشيخ الرئيس در بخش اوّل اين فصل به تقسيم صفت‌ها و در بخش دوم به بيان يك\r\n\r\n\r\n","description":"","footnote":"\r\n( 1 ) . قسم دوم و سوم ، هر دو از صفت‌هاى حقيقى مضاف شمرده مىشوند ؛ مانند توانايى و علم . با اين فرق كه هرگاه مقدور و اضافه تغيير كند ، صفت توانايى ، تغيير نمىكند ؛ ولى هرگاه معلوم و اضافه تغيير كند ، علم نيز تغيير مىكند .\r\n( 2 ) . تمام هدف شيخ الرئيس از تقسيم صفت‌ها ، بيان همين قاعده است . از آن‌جا كه واجب الوجود ، موضوع تغيّر نيست ، از داشتن صفت‌هاى حقيقى محضى كه متغيّرند - مانند سفيدى و سياهى - و از داشتن صفت‌هاى حقيقى مضافى كه به تغيير مضاف‌إليه و اضافه تغيير مىكنند ، منزّه است .\r\n( 3 ) . از صفت‌هايى كه بر واجب الوجود ، جايز است ، صفت حقيقى مضافى است كه به تغيير مضاف‌إليه و اضافه ، تغيير نكند و نيز صفت‌هاى اضافى محض كه در فصل بعد مىآيد و نيز صفت حقيقى محضى كه متغيّر نباشد .\r\n","page_name":" 279 ","page_number":279},
  {"content":"\r\n\r\nقاعدهء كلى دربارهء اين‌كه كدام يك از قسمت‌هاى صفت‌ها بر واجب الوجود ، جايز و كدام يك بر او ممتنع است ، پرداخته و در فصل بعد ، با ذكر يكى ديگر از قسمت‌هايى كه در اين فصل نيامده ، تقسيم خود را كامل كرده است . به همين جهت است كه عنوان اين فصل را هم « تنبيه » قرار داده و هم « اشاره » . اوّلى به اعتبار تقسيم و دومى به اعتبار قاعده . عنوان فصل بعد ( فصل بيستم ) را « نكته » قرار داده ؛ تا خواننده را به نكتهء مهمى آگاه سازد . چه خوب بود وى تقسيم صفت‌ها را به‌طور كامل در يك فصل ، تحت عنوان « تنبيه » و قاعده را در فصل ديگرى تحت عنوان « اشاره » مىآورد و از آوردن فصلى تحت عنوان « نكته » خوددارى مىكرد ؛ چراكه چنين روشى كار آموزش را آسان مىسازد ؛ ولى او چنان بر قلّهء عظمت نشسته كه گاهى به آنهايى كه در مرتبه‌هاى پايين قرار دارند ، توجه نكرده است .\r\nما نيز نخست به تقسيم صفت‌ها مىپردازيم ، سپس به توضيح قاعده . با اين فرق كه ما همهء قسمت‌ها را در همين‌جا يك كاسه مىكنيم و خوانندهء گرامى را به انتظار نمىگذاريم . « 1 »\r\n\r\n1 . تقسيم صفت‌ها\r\nاز آن‌جا كه مقصود از تقسيم صفت‌ها ، اين است كه بدانيم كدام يك از قسمت‌ها بر واجب الوجود ، روا و كدام يك ، نارواست ، جا دارد توجه كنيم كه صفت‌ها - به ويژه صفت‌هاى واجب الوجود - را به چند اعتبار مىتوان تقسيم كرد كه در اين فصل ، تنها يكى از آنها مورد نظر شيخ الرئيس است . ما همهء آن تقسيم‌ها را مىآوريم و در پايان به ذكر تقسيم شيخ الرئيس و توضيح آن مىپردازيم .\r\n\r\n\r\n","description":"","footnote":"\r\n( 1 ) . البته براى خالى نبودن عريضه و پربارتر شدن فصل بعد ، در آن‌جا بحثى دربارهء مضاف حقيقى و مضاف مشهورى مطرح مىكنيم .\r\n","page_name":" 280 ","page_number":280},
  {"content":"\r\n\r\n\r\nالف ) صفت‌هاى ثبوتى و سلبى\r\nصفت‌هاى ثبوتى ، صفت‌هايىاند كه بر كرامت ، جمال و كمال ذات دلالت دارند و صفت‌هاى سلبى به معناى از بين بردن نقص‌ها و عدم‌هاست .\r\nقسم اوّل را ايجابى ثبوتى يا صفت‌هاى جمال و قسم دوم را سلبى تقديسى يا صفت‌هاى جلال مىنامند . در مورد خداوند متعال ، تمام صفت‌هاى سلبى به سلب نقص يا سلب امكان باز مىكردند و از آن‌جاكه نفى در نفى ، اثبات است ، بازگشت سلب نقص به اثبات كمال و بازگشت سلب امكان ، به اثبات وجوب است و چون وجوب و كمال ، عين ذات واجب الوجود است ، هيچ‌گونه تركيب و تكثّرى در ذات بىمانند او لازم نمىآيد . « 1 »\r\n\r\nب ) تقسيم ديگر براى صفت‌هاى ثبوتى\r\nصفت‌هاى ثبوتى يا محسوس است يا معقول . هركدام آنها يا عين موصوف يا زايد بر موصوف است .\r\nصفت‌هاى محسوسى كه عين موصوفند ؛ مانند اتّصال « 2 » براى جسم و صفت‌هاى محسوسى كه زايد بر موصوفند ؛ مانند سياهى براى جسم . صفت‌هاى معقولى كه عين موصوفند ؛ مانند علم ذاتى براى خداوند « 3 » و صفت‌هاى معقولى كه زايد بر موصوفند ؛ مانند علم براى انسان . « 4 »\r\nبديهى است كه صفت‌هاى محسوس بر خداوند ، ممتنع و صفت‌هاى معقول بر\r\n\r\n\r\n","description":"","footnote":"\r\n( 1 ) . ر . ك : الحكمة المتعالية فى الاسفار الاربعة العقليه ، ج 6 ، ص 118 .\r\n( 2 ) . منظور ، صورت جسم است ، نه اتّصال كمّى كه بر جسم عارض است .\r\n( 3 ) . البته نه بنابر رأى مشاييان .\r\n( 4 ) . ر . ك : الحكمة المتعالية فى الاسفار الاربعة العقليه ، ج 6 ، ص 123 .\r\n","page_name":" 281 ","page_number":281},
  {"content":"\r\n\r\nخداوند جايز است . « 1 »\r\n\r\nج ) تقسيمى ديگر براى صفت‌هاى ثبوتى\r\nاين همان تقسيمى است كه مورد نظر شيخ الرئيس است .\r\nصفت‌هاى ثبوتى ، حقيقى يا اضافى است .\r\nقسم دوم را شيخ الرئيس در فصل آينده مطرح مىكند . اين‌گونه صفت‌ها در ذات موصوف استقرار ندارند و بر خداوند نيستند . علت عدم امتناع ، اين است كه در اين گونه صفت‌ها ، تنها با تغيير يك طرف اضافه - يعنى مضاف‌اليه - صفت اضافه تغيير مىكند و لزومى ندارد كه طرف ديگر هم تغيير كند . به همين جهت است كه در مورد مقولهء اضافه مىگويند : « و يعرض الجميع حتّى الأوّلا » « 2 » يعنى مقولهء اضافه بر تمام موجودها - حتّى واجب الوجود - عارض مىشود .\r\nحاجى سبزوارى در شرح مصرع بالا مىگويد : هيچ‌چيزى نيست كه خالى از اضافه ، بلكه اضافه‌ها باشد . دست‌كم ، اين است كه اضافهء علّيّت يا معلولّيت يا مخالفت يا مماثلت يا مقابلت داشته باشند . خداوند متعال داراى صفت‌هاى اضافىاى مانند خالقيّت ، مبدئيّت ، رازقيّت و مانند اين عنوان‌هاست . البته او غير از اضافهء مقولى ، اضافهء اشراقى « 3 » هم دارد . « 4 »\r\nوى در حاشيهء خود ، براى عروض اضافه بر همهء موجودها و بر همهء مقوله‌ها ، نمونه‌هايى آورده است . براى واجب الوجود به « أوّل » و براى جوهر به « أب » و براى\r\n\r\n\r\n","description":"","footnote":"\r\n( 1 ) . اشاعره به‌طور كل صفت‌هاى معقول را زايد بر ذات واجب و مشّاييان تنها علم به غير را زايد مىشمارند .\r\n( 2 ) . شرح غرر الغرائد ، ص 31 .\r\n( 3 ) . فرق اضافهء مقولى و اضافهء اشراقى اين است كه در اضافهء مقولى تكرّر نسبت ، ملاحظه مىشود ؛ ولى در اضافهء اشراقى ، يك‌طرف اضافه ، منشأ تحقّق طرف ديگر است ؛ چراكه وجود طرف ديگر اضافه ، به افاضه و اشراق اوست .\r\n( 4 ) . ر . ك : شرح غرر الغرائد ، ص 187 .\r\n","page_name":" 282 ","page_number":282},
  {"content":"\r\n\r\nمقولهء « كم » به « مساوى » و براى مقولهء « كيف » به « مشابه » و براى خود مقولهء مضاف به « أقرب » و براى مقولهء وضع به « راست قامت‌تر بودن » و براى مقولهء « أين » به « أعلى » و براى مقولهء « متى » به « أقدم » و براى مقولهء « جده » به « أكسى » يا پوشيده‌تر بودن و براى مقولهء « أن يفعل » به « أقطع » يا برنده‌تر بودن و براى مقولهء « أن ينفعل » به « أشدّ تسخّنا » يا حرارت پذيرى شديدتر ، مثال زده است . « 1 »\r\n\r\nصفت‌هاى ثبوتى حقيقى\r\nباز مىگرديم به قسم اوّل ، يعنى صفت‌هاى ثبوتى حقيقى .\r\nاين‌گونه صفت‌ها بر دو دسته‌اند : صفت‌هاى حقيقى محض و صفت‌هاى حقيقى مضاف يا مبدأ إضافه .\r\nشيخ الرئيس يك‌بار ديگر - آن‌جا كه مىخواست « غنىّ تام » را تعريف كند - به دو قسم فوق اشاره كرد . در آن‌جا صفت‌هاى حقيقى محض را به حسن ، شكل و غير از اينها مثال زد و توضيح داد كه اين‌گونه صفت‌ها ، متمكّن در ذات موصوفند و در آن استقرار دارند . سپس براى صفت‌هاى حقيقى مبدأ إضافه ، به علم و توانايى مثال زد كه هم متمكّن و مستقر در ذات موصوفند و هم اضافهء به معلوم و مقدور دارند . غنىّ تام كسى است كه در ذات و صفت‌هاى حقيقى محض و صفت‌هاى حقيقى مبدأ إضافه محتاج غير نباشد . « 2 »\r\n\r\nتقسيمى براى صفت‌هاى حقيقى محض\r\nبرخى از اين‌گونه صفت‌ها ، اگر بخواهند به ضدّ خود تبديل شوند ، موصوف ، از\r\n\r\n\r\n","description":"","footnote":"\r\n( 1 ) . ر . ك : همان ، ص 587 .\r\n( 2 ) . ر . ك : غايات و مبادى ، ص 34 - 37 .\r\n","page_name":" 283 ","page_number":283},
  {"content":"\r\n\r\nبين مىرود ؛ ولى برخى ديگر اين‌گونه نيستند ، بلكه با تبديل آنها به ضدّ خود ، موصوف ، از بين نمىرود .\r\nصفت حيات از صفت‌هاى حقيقى محض است . اگر حيات به موت تبديل شود ، موصوف از ميان مىرود . حيوان مرده ، حيوان نيست . اگر به او حيوان گفته شود ، مجازى است نه حقيقى . چنان‌كه انسان مرده هم انسان نيست . نمىگوييم : اين مرده ، انسان است ؛ بلكه مىگوييم : اين ، جسد انسان است ، نه خود انسان . اما سياهى هرگاه به سفيدى تبديل شود يا برعكس ، موصوف از ميان نمىرود ؛ بلكه تنها وصف آن تغيير مىكند . مىگوييم : اين جسم - مثلا - سياه بود و اكنون سفيد شده است و برعكس .\r\nمىتوان گفت : قسم اوّل ، از صفت‌هاى غير متغيّر و قسم دوم از صفت‌هاى متغيّر است . به همين جهت است كه شيخ الرئيس مىگويد :\r\nمنها : مثل أن يسودّ الّذي كان أبيض و ذلك باستحالة صفة متقرّرة غير مضافة ؛ يكى از صفت‌هاى حقيقى چنين است كه جسم سفيد ، سياه شود و اين به ديگرگون شدن صفت غير مضافى است كه استقرار دارد .\r\nاين‌گونه صفت‌ها بر خداوند روا نيست ؛ چراكه او موضوع هيچ‌گونه تغيّر و تبدّلى نيست .\r\nلازمهء اين مطلب اين است كه صفتى مانند صفت حقيقى حيات ، بر خداوند ممتنع نيست ؛ چراكه اين صفت ، هرگز با بقاى موضوع ، به ضدّ خود تبديل نمىشود .\r\nموضوع حيات ، اگر نابود شدنى است ، خود از بين مىرود و اگر نابود شدنى نيست ، از بين نمىرود .\r\n آن‌چه تغيّر نپذيرد تويى * آن‌چه نمرده است و نميرد تويى \r\n\r\nتقسيمى براى صفت‌هاى حقيقى مضاف\r\nاين تقسيم ، يك تقسيم مهم و جدّى است . اين‌گونه صفت‌ها ، در عين استقرار در\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nذات موضوع ، مضافند ؛ ولى برخى از آنها در ثبات و تغيّر خود هيچ‌گونه وابستگى و تعلّقى به آن‌طرف اضافه - يعنى مضاف‌اليه - ندارند و اگر اضافه و مضاف‌اليه تغيير كند ، مضاف تغيير نمىكند ؛ حال آن‌كه برخى ديگر ، در ثبات و تغيّر خود وابسته به مضاف‌إليه و اضافه‌اند و اگر تغيّرى در آن‌طرف اضافه پديد آيد ، اين‌گونه صفت‌ها نيز تغيير مىكنند .\r\nشيخ الرئيس در مقام تبيين و توضيح اين دو قسم ، بحث را طولانى كرده است .\r\nنمونهء آشكار قسم اوّل ، توانايى و نمونهء آشكار قسم دوم ، دانايى است .\r\n\r\nالف ) صفت حقيقى مضاف غير متغيّر\r\nشيخ الرئيس دربارهء اين قسم مىگويد :\r\nو منها مثل أن يكون الشّىء قادرا على تحريك جسم ما ، فلو عدم ذلك الجسم استحال أن يقال : إنّه قادر على تحريكه فاستحال إذن هو عن صفته و لكن من غير تغيّر في ذاته بل في إضافته ؛\r\nيكىديگر از صفت‌ها چنين است كه شىء بر تحريك جسمى توانا باشد . اگر آن جسم نابود شود ، محال است كه گفته شود : او بر تحريك آن جسم تواناست . بنابراين ، صفت او تغيير كرده است ؛ ولى بدون تغيّر در ذات او ، بلكه تغيّر در اضافهء اوست .\r\nدر حقيقت ، توانايى عبارت است از : قوّهء بر فعل . البته نه هر قوّه‌اى ، بلكه قوّهء ويژه‌اى كه همراه با علم و مشيّت باشد .\r\nحكيم سبزوارى مىگويد :\r\n للقدرة انسب قوّة فعليّة * إن قارنت بالعلم و المشيّة « 1 » \r\nتوانايى را به قوّهء فعليه‌اى نسبت بده كه مقارن با علم و مشيّت است .\r\n\r\n\r\n","description":"","footnote":"\r\n( 1 ) . تعريف متن ، تعريف فلسفى است نه كلامى . شرح غرر الغرائد ، ص 15 .\r\n","page_name":" 285 ","page_number":285},
  {"content":"\r\n\r\nتوانا بودن بر فعل ، امرى است كه در نهاد فاعل داناى صاحب مشيّت ، استقرار دارد ؛ چه فعلى انجام بدهد و چه فعلى انجام ندهد .\r\nدر حقيقت ، بايد گفت : مفهوم توانايى ، مفهومى كلى است كه متعلّق آن نيز امرى كلى است و اما توانايى ويژه ، امرى جزئى است كه متعلّق آن نيز امرى شخصى و جزئى است . اگر مفهوم توانايى را به عنوان يك امر كلى در نظر بگيريم ، امرى است ثابت و غير متغيّر . چنان‌كه متعلّق آن نيز ثابت و غير متغيّر است . در اين صورت ، نه در متعلّق توانايى ، تغيّرى ايجاد مىشود و نه در وصف اضافه‌اى كه رابط آنها به يك‌ديگر است . برعكس اگر مفهوم توانايى را به عنوان امرى شخصى و جزئى لحاظ كنيم ، متعلّق آن نيز جزئى است و اگر متعلّق تغيير كند ، اضافه هم تغيير مىكند و مىتوان گفت : توانايى شخصى و جزئى هم تغيير كرده است ؛ ولى آيا توانايى به معناى عام كه به هر متعلّقى با ارادهء شخصى توانا ، تعلّق گرفتنى است ، دست‌خوش تغيير و تحوّل شده است ؟\r\nدراين‌باره نمونه‌اى مىآوريم كه گوياى حقيقت باشد . اگر شخصى يك شناگر قهرمان است و مىتواند ركورد مسابقهء شنا را در برابر رقيبان بشكند ، آيا اگر آبى براى شنا نباشد ، مىتوان گفت كه او شناگر نيست ؟ آيا اگر آب باشد ، ولى او انگيزهء شنا نداشته باشد ، مىتوان او را از شمار شناگران خارج دانست ؟\r\nشخصى كه تمام شرايط امامت امّت را داشته و به نصب الهى اين مقام را احراز كرده ، اگر مردم از او كناره‌گيرى كنند و ارباب جوروستم او را منزوى سازند ، از امامت ساقط مىشود ؟ آيا امامى كه وجودش يك لطف و تصرّف و حضورش لطفى ديگر و كوتاهى دستش از تصرّفات امامانه ، از ناحيهء ماست ، « 1 » امامت ندارد ؟ مگر نه پيامبر بزرگ اسلام مىفرمود : « الحسن و الحسين إمامان قاما أو قعدا » ؟ « 2 »\r\n\r\n\r\n","description":"","footnote":"\r\n( 1 ) . بحار الانوار ، ج 44 ، ص 3 .\r\n( 2 ) . بحار الانوار ، ج 44 ، ص 3 .\r\n","page_name":" 286 ","page_number":286},
  {"content":"\r\n\r\nادامهء سخن شيخ الرئيس را دربارهء توانايى ، ملاحظه كنيم :\r\nفإنّ كونه قادرا صفة له واحدة يلحقها إضافة إلى أمر كلّيّ ، من تحريك أجسام به حال ما مثلا لزوما أوّليّا ذاتيّا ، و يدخل في ذلك زيد و عمرو و حجارة و شجرة دخولا ثانيا ؛ فإنّه ليس كونه قادرا متعلّقا به الإضافات المتعيّنة تعلّق ما لا بدّ منه فإنّه لو لم يكن زيد أصلا فى الإمكان و لم تقع إضافة القوّة إلى تحريكه أبدا ما ضرّ ذلك في كونه قادرا على التحريك ؛\r\nتوانا بودن شىء ، صفت يگانه‌اى است براى آن شىء كه لازمهء اوّلى و ذاتى آن ، اضافهء به يك امر كلى است كه مثلا عبارت است از : تحريك اجسام در برخى از حالات و در اين امر كلى ، زيد ، عمرو ، سنگ و درخت ، دخول ثانوى پيدا مىكنند ؛ زيرا تعلّق توانايى ، به اضافه‌هاى متعيّن و مشخّص ، قطعى و حتمى نيست ؛ چراكه اگر زيدى در بوتهء امكان نباشد و هرگز اضافهء توانايى ، به تحريك وى وقوع نيابد ، ضررى به توانايى آن شىء بر تحريك وارد نمىكند .\r\nنكتهء مهمى كه شيخ الرئيس در عبارت بالا به آن پرداخته ، اين است كه توانايى ، اوّلا و بالذات ، تعلّق به يك امر كلى و ثانيا و بالعرض ، تعلّق به امور جزئى پيدا كرده است .\r\nاگر شخصى بر تحريك اجسامى توانايى دارد ، اوّلا و بالذات ، متعلّق توانايى ، اجسام كلى است . اجسام جزئى كه مصاديق آن كلىاند ، ثانيا و بالعرض ، متعلّق توانايىاند . مصاديق جسم كلى عبارتند از : زيد ، عمرو ، چوب ، آهن ، سنگ و غيره . اگر عمرو يا زيدى بر پهنهء گيتى قدم نگذاشته باشد يا چوب ، آهن و سنگى پيدا نشود ، باز هم آن شخص بر تحريك اجسام تواناست ؛ چراكه فرض اين است كه قوّهء فاعلى او با همان ويژگىهاى لازم ، يعنى علم و مشيّت ، موجود است . مىگويند : شخصى مدّعى بود كه آوازخوان زبردستى است . از او خواستند كه چند بيتى بخواند . گفت : بايد در حمام باشم يا سرم را داخل خمره‌اى كنم ! در حقيقت او بر آوازخوانى توانايى نداشت ، و گرنه مىتوانست بدون خمره يا حمام هم آواز بخواند .\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nتوانا ، تواناست ؛ خواه متعلّق توانايى ، موجود باشد يا نباشد و خواه متعلّق توانايى ، دست‌خوش تغيير بشود يا نشود و خواه با بودن توانايى و طرف توانايى ، تعلّقى ميان آن دو ، پديد بيايد يا نيايد .\r\nبه همين جهت است كه شيخ الرئيس در پايان اين بحث مىگويد :\r\nفإذن أصل كونه قادرا لا يتغيّر بتغيّر أحوال المقدور عليها من الأشياء ، بل إنّما تتغيّر الإضافات الخارجيّة فقط ؛\r\nبنابراين ، اصل توانا بودن شىء با تغيّر احوال اشيايى كه متعلّق توانايىاند ، دست‌خوش تغيير نمىشود ؛ بلكه تنها اضافه‌هاى خارجىاند كه دست‌خوش تغيير مىشوند .\r\n\r\nتقابل دو قسم\r\nاز آن‌جا كه در مثال سياه شدن جسم سفيد ، صفت سياهى از صفت‌هاى حقيقى محض و در مثال توانايى ، صفت توانايى از صفت‌هاى حقيقى غير محض است ، ميان اين دو ، نحوه‌اى از تقابل است . در حقيقت ، هم سفيدى و هم توانايى ، در شمار صفت‌هاى حقيقى نشسته‌اند و از اين جهت با يك‌ديگر ، سنخيّت دارند ؛ ولى يكى از آنها مضاف و ديگرى غيرمضاف است . به تعبير خواجه ، يكى صفت متقرّر ذات اضافه و ديگرى صفت متقرّر غير ذات اضافه است . « 1 »\r\nشيخ الرئيس مىگويد :\r\nفهذا القسم كالمقابل للّذي قبله ؛\r\nاين قسم ، به منزلهء مقابل قسم پيش است .\r\nاز آن‌جا كه ميان صفت حقيقى مضاف و صفت حقيقى غيرمضاف ، هيچ يك از قسم‌هاى چهارگانهء تقابل ( تقابل نقيضان ، تقابل ضدّان ، تقابل عدم و ملكه و\r\n\r\n\r\n","description":"","footnote":"\r\n( 1 ) . ر . ك : شرحى الاشارات ، ج 2 ، ص 74 و 75 .\r\n","page_name":" 288 ","page_number":288},
  {"content":"\r\n\r\nمتضايفان ) تحقّق ندارد ، نمىگويد : مقابل ، بلكه مىگويد : « كالمقابل » . در تقابل نقيضان ، ضدّان و عدم و ملكه ، وحدت موضوع ، شرط است و در دو قسم مزبور ، وحدت موضوع شرط نيست . در تقابل تضايف ، لازم است كه با تصوّر يكىديگرى تصوّر شود « 1 » و در اين‌جا چنين نيست .\r\n\r\nب ) صفت حقيقى مضاف متغيّر\r\nشيخ الرئيس دربارهء اين قسم مىگويد :\r\nو منها : مثل أن يكون الشىء عالما بأنّ شيئا ليس ثمّ يحدث الشىء ، فيصير عالما بأنّ الشىء أيس ، فتتغيّر الإضافة و الصّفة المضافة معا ؛ فإنّ كونه عالما بشىء مّا يختصّ الإضافة به ؛\r\nديگرى چنين است كه شىء عالم باشد به اين‌كه چيزى نيست . سپس آن شىء ايجاد شود و او علم پيدا كند به اين‌كه هست . بنابراين ، اضافه و صفت و مضاف ، هر دو با هم تغيير مىكنند ؛ زيرا در صورت عالم بودن شىء به يك چيز ، اضافه هم ويژهء همان چيز است .\r\nعلم با توانايى فرق دارد . بود و نبود توانايى ، به بود و نبود متعلّق توانايى ، وابسته نيست ؛ ولى بود و نبود علم ، به متعلّق علم وابستگى دارد .\r\nهمان‌طورىكه گفتيم ، توانايى عبارت است از : قوّهء بر فعل ، مشروط به اين‌كه توأم با علم و مشيّت باشد . پس چه مقدورى باشد و چه نباشد ، توانايى محقّق است ؛ ولى علم ، بدون معلوم ، محقّق نيست . طبق مثال شيخ الرئيس ، هرگاه شخصى علم دارد به اين‌كه فلان چيز نيست ، سپس با حدوث آن چيز ، علم پيدا كند به اين‌كه هست ، در اين\r\n\r\n\r\n","description":"","footnote":"\r\n( 1 ) . اشاره به قاعدهء زير است :\r\n« المتضائفان متكافئان قوّة و فعلا و وجودا و عدما » .\r\n","page_name":" 289 ","page_number":289},
  {"content":"\r\n\r\nصورت ، با تغيير متعلّق علم ، هم اضافه تغيير مىكند و هم علم . دليل ادّعاى شيخ الرئيس روشن است . علم به نبودن شىء ، غير از علم به وجود شىء است . همان طورىكه حالت وجود شىء با حالت نبودن آن مغايرت دارد ، علم به وجود شىء نيز با علم به نبودن آن ، مغاير يك‌ديگرند . بنابراين ، با تغيير متعلّق علم ، خود علم نيز دست‌خوش تغيير مىشود .\r\nبه علاوه ، اگر شخصى علم دارد به اين‌كه هرگاه خورشيد طلوع كند ، زيد به داخل خانه مىآيد ، اين علم براى علم به اين‌كه زيد به خانه آمده است ، كافى نيست ، مگر اين كه علم پيدا كند به اين‌كه خورشيد طلوع كرده است . به همين جهت است كه اگر او در اتاق تاريكى باشد و نداند كه خورشيد طلوع كرده يا نه ، علم به اين‌كه زيد به اتاق آمده است ، پيدا نمىكند . بنابراين ، براى اين شخص از علم اوّل و علم دوم ، علم سوم پيدا مىشود . علم اوّل ، علم به آمدن زيد در اتاق به هنگام طلوع خورشيد است .\r\nعلم دوم ، علم به طلوع خورشيد و علم سوم ، علم به آمدن زيد در اتاق است . هركدام از اين سه علم ، نه تنها از نظر ذات ، بلكه از نظر اضافه و متعلّق نيز با يك‌ديگر مغايرت دارند .\r\nدر باب توانايى - چنان‌كه ديديم - توانايى ، اوّلا و بالذات ، به مقدور كلى و ثانيا و بالعرض ، به مقدور جزئى تعلّق مىگيرد و چنين نيست كه توانايى اوّل ، مغاير توانايى دوم باشد ، تا با تغيير اضافه و متعلّق خود ، دست‌خوش تغيير شود ؛ ولى در باب علم ، ميان علم اوّل و علم سوم - كه مترتّب بر علم دوم است - مغايرت است .\r\nدر باب قياس‌ها نيز چنين است . تشكيل‌دهندهء قياس ، سه علم دارد :\r\n1 . علم به صغرا ؛\r\n2 . علم به كبرا ؛\r\n3 . علم به نتيجه . درست است كه علم به نتيجه ، در ضمن علم به كبرا به دست\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nمىآيد ؛ ولى اين علم ، اجمالى است و اگر بخواهيم علم تفصيلى به نتيجه پيدا كنيم ، چاره‌اى نداريم جز اين‌كه علم به صغرا پيدا كنيم . « 1 »\r\nشيخ الرئيس در اين‌باره مىگويد :\r\nحتّى إنّه إذا كان عالما بمعنى كلّيّ ، لم يكف ذلك في أن يكون عالما بجزئيّ جزئيّ ، بل يكون العلم بالنتيجة علما مستأنفا يلزمه إضافة مستأنفة ، و هيأة للنفس مستجدّة ، لها إضافة مستجدّة مخصوصة غير العلم بالمقدّمة و غير هيأة تحقّقها ، لا كما كان في كونه قادرا ، له بهيأة واحدة إضافات شتّى ؛\r\nحتّى اين‌كه هرگاه عالم به يك معناى كلى باشد ، در اين‌كه عالم به هر يك از معانى جزئى باشد ، كافى نيست ؛ بلكه علم به نتيجه ، علمى جديد است كه لازمهء آن اضافه‌اى جديد و هيئت نفسانى نو ظهورى است كه اضافه‌اى نو ظهور و ويژه مىطلبد كه با علم به مقدّمه و هيئت تحقّق آن مغايرت دارد . نه مانند توانا بودن كه با هيئت واحد ، اضافه‌هاى بسيار دارد .\r\nدر حقيقت ، علم به كلى غير از علم به جزئى است . اما توانايى نسبت به امر كلى ، همان توانايى است كه نسبت به امر جزئى حاصل است و همين موجب شده است كه آنها با يك‌ديگر فرق پيدا كنند ؛ هرچند به لحاظ اين‌كه هر دو صفت حقيقى مضافند ، با يك‌ديگر سنخيّت دارند . طبيعى است كه هرگاه متعلّق صفت‌هايى مانند علم ، متغيّر باشد ، خود اين صفت‌ها نيز متغيّرند . در اين صورت ، تغيّر و ديگرگونى ، دامن اضافه و طرفين اضافه ، هر سه را مىگيرد . چنان‌كه در علم چنين است ؛ ولى در توانايى ، به لحاظ كلى بودن متعلّق آن ، نه تغيّر و ديگرگونى ، دامن اضافه را مىگيرد و نه دامن طرفين اضافه را . از اين‌رو شيخ الرئيس مىگويد :\r\n\r\n\r\n","description":"","footnote":"\r\n( 1 ) . از همين‌جا شبههء دور هم بر طرف مىشود ؛ چراكه علم به كبرا بستگى دارد بر علم اجمالى به نتيجه و علم تفصيلى به نتيجه ، بستگى دارد بر علم به كبرا .\r\n","page_name":" 291 ","page_number":291},
  {"content":"\r\n\r\nفهذا إذا اختلف حال المضاف إليه من عدم أو وجود ، وجب أن يختلف حال الشىء الّذي له الصفة لا في اضافة الصفة نفسها فقط ، بل و في الصفة التي تلزمها تلك الإضافة أيضا ؛\r\nبنابراين ، هرگاه حال مضاف‌إليه به لحاظ بود و نبود تغيير كند ، واجب است كه حال شىءاى كه داراى آن صفت است نيز تغيير كند ، نه تنها در خود اضافهء صفت ، بلكه در صفتى كه لازمهء آن ، اضافه است .\r\n\r\nيك اشكال :\r\nدر اين‌جا ممكن است گفته شود : هيچ فرقى ميان علم و توانايى به لحاظ تغيّر و عدم تغيّر نيست ؛ چراكه طبق آن‌چه در تعريف توانايى گفته شده است ، توانايى ، قوّهء محض بر انجام فعل نيست ؛ بلكه قوّه‌اى است كه توأم با علم و مشيّت باشد . هرگاه بپذيريم كه با تغيّر متعلّق علم ، هم اضافه و هم علم تغيير مىكند ، توانايى نيز مشمول همين حكم است . زيرا بدون علم ، توانايى محقّق نمىشود .\r\n\r\nپاسخ :\r\nدرست است كه بدون علم ، توانايى محقّق نمىشود ، ولى نفس قوّهء بر فعل ، متوقّف بر علم نيست ؛ بلكه هرگاه اين قوّه بخواهد بالفعل به چيزى تعلّق پيدا كند ، منوط به علم و مشيّت است . بنابراين ، آن‌چه دربارهء توانايى گفته شد ، صحيح است و اشكالى ندارد .\r\n\r\nبيان قاعده\r\nاكنون كه اقسام صفت‌ها را به لحاظ اين‌كه كدام يك اضافى محض و كدام يك حقيقى مضاف يا غيرمضاف است ، شناختيم ، نوبت به بيان قاعده مىرسد .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nشيخ الرئيس در پايان اين فصل مىگويد :\r\nفما ليس موضوعا للتغيّر لم يجز أن يعرض له تبدّل بحسب القسم الأوّل ، و لا بحسب القسم الثّالث ، و أمّا بحسب القسم الثّاني ؛ فقد يجوز في إضافات بعيدة لا تؤثّر في الذّات .\r\nاز آن‌جا كه از اقسام چهارگانهء صفت‌ها ، تنها سه قسم را بيان كرده است و قسم چهارم را كه صفت اضافى محض است ، بيان نكرده ، مىفرمايد :\r\nهرچه موضوع تغيّر نيست ، تبدّل به حسب قسم اوّل را نمىپذيرد .\r\nمقصود او از قسم اوّل ، همان صفت حقيقى محضى است كه بدون تبدّل و تغيّر موضوع ، تغيير مىكند ؛ مانند سياهى يا سفيدى كه هر يك با بقاى موصوف ، قابل تبدّل به ديگرى است . چنين صفتى براى خداوند ، محال است ؛ ولى صفتى مانند حيات كه با بقاى موضوع ، متبدّل و متغيّر نيست ، براى خداوند ، ممتنع نيست . هم‌چنين ، چيزىكه موضوع تغيّر نيست ، صفت‌هاى حقيقى مضافى را كه با تبدّل متعلّق و اضافه ، متبدّل مىشود ، نمىپذيرد . مقصود او از قسم سوم ، همين است و آن‌را به علم ، مثال زد . البته بنابراين كه صفت حقيقى مضاف ، با تبدّل مضاف‌اليه و اضافه ، متبدّل باشد ، فرمايش او درست است . يعنى اشكال كبروى بر وى وارد نيست . اگر اشكالى وارد باشد ، به لحاظ مثال است . ممكن است كسى بگويد : به چه دليل اگر متعلّق علم ، متغيّر باشد ، داشتن چنين صفتى بر خداوند محال است ؟\r\nالبته اين فرمايش شيخ الرئيس هر چند موهم اين است كه مىخواهد از خداوند متعال ، سلب علم كند ؛ ولى با توجه به بيانات ديگر وى معلوم است كه او تنها منكر علم خداوند نيست ؛ بلكه علم را به گونه‌اى كه در معرض تغيّر و تبدّل نباشد ، اثبات و قبول كرده است .\r\nدر حقيقت ، او علم را به گونه‌اى تبيين كرده است كه به جزئيّات تعلّق نمىگيرد ، تا به تبدّل جزئيّات متبدل شود ؛ بلكه همان‌گونه كه متعلّق قدرت ، مقدور كلى است ،\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nمتعلّق علم نيز معلوم كلى است ؛ اما اين هم به معناى انكار علم به جزئيّات نيست ؛ چرا كه طبق نظر وى متعلّق علم ، كلّى منحصر به فرد است . پس او عالم به جزئيّات است .\r\nاين نكته را هم ناگفته نگذاريم كه تبدّل علم به واسطهء تبدّل معلوم و تغيّر اضافه ، در صورتى ممتنع است كه علم را صفت فعل ندانيم ؛ اما اگر علم ، صفت فعل و به اصطلاح ، علم حضورى باشد ، مشكلى نيست . به همين جهت است كه شيخ اشراق ، علم خدا را به ماسوا ، علم حضورى مىداند . در اين صورت ، علم عين معلوم است و هرگونه تغيّر و تبدّلى در خارج از ذات عالم است .\r\nطبق نظر شيخ اشراق ، در مورد معلوم‌هاى ثابت ، علم و معلوم هر دو ثابت است ؛ مانند معلوم‌هاى عقلى و انوار قاهره ؛ ولى در مورد معلوم‌هاى متغيّر ، علم و معلوم ، هر دو متغيّر است ؛ مانند معلوم‌هاى ديگر . هرچند ممكن است به شيخ اشراق اشكال شود كه برازخ و اجرام ظلمانى و هيئت‌ها يا اعراض آنها ، بلكه نفوس - به لحاظ تعلّق به اجرام و ابدان ، نه به لحاظ ذات نورى و مجرّدشان - شايستهء حضور و علم حضورى واجب الوجود نيستند ؛ بلكه آنها به واسطهء ربّ النوع و مثال نورى خود ، حضور دارند . « 1 »\r\nعلم حضورى فعلى ، علم مع الايجاد است . سخن در اين است كه علم حضورى پيش از ايجاد را چگونه تبيين كنيم . شيخ اشراق علم پيش از ايجاد را علم اجمالى مىشناخت ؛ حال آن‌كه براى واجب الوجود ، نقص است است كه گفته شود : او علم تفصيلى پيش از ايجاد ندارد و به علم اجمالى بسنده كنيم . به يقين همان‌گونه كه علم مع الايجاد ، تفصيلى است ، علم پيش از ايجاد هم تفصيلى است . شيخ الرئيس و ديگر فلاسفهء برجستهء مشّا ، علم تفصيلى پيش از ايجاد را علم ارتسامى مىشناختند و صدر المتألّهين اين علم را علم حضورى و عين ذات مىشناسد .\r\n\r\n\r\n","description":"","footnote":"\r\n( 1 ) . الحكمة المتعالية فى الاسفار الاربعة العقليه ، ج 6 ، ص 260 .\r\n","page_name":" 294 ","page_number":294},
  {"content":"\r\n\r\nصدر المتألّهين در يكى از آثار خود مىگويد :\r\nلا أرى في التنصيص عليه مصلحة ؛ لغموضه و عسر إدراكه على أكثر الأفهام . « 1 » ولى سپس به‌طور سربسته بيان كرده است كه علم حضورى ذاتى خداوند - كه عين ذات است - از راه قاعدهء « بسيط الحقيقة كلّ الأشياء » قابل تبيين است . « 2 »\r\nمقصود شيخ الرئيس از قسم دوم ، صفت‌هاى حقيقى مضافى است كه با تبدّل مضاف‌اليه و اضافه ، دست‌خوش تبدّل نمىشوند و مثالى كه براى آن ذكر كرده است ، همان توانايى است .\r\nتوانايى هم اگر اوّلا و بالذات به امر جزئى تعلّق بگيرد ، با تبدل متعلّق خود ، تبدّل پيدا مىكند و داشتن چنين توانايى بر خداوند ممتنع است ؛ ولى از آن‌جا كه تعلّق آن ، أوّلا و بالذات به امر كلى است و ثانيا و بالعرض به جزئيّات تعلّق مىگيرد ، داشتن آن بر خداوند ممتنع نيست .\r\nمتعلّق علم هم اگر اوّلا و بالذات ، امر كلى باشد ، داشتن آن بر خداوند ممتنع نيست ؛ ولى اگر امر جزئى باشد ، داشتن آن بر خداوند ممتنع است . به همين جهت است كه شيخ الرئيس علم را به نحو اوّل براى خداوند ، اثبات و به نحو دوم ، نفى كرده است .\r\n\r\n\r\n","description":"","footnote":"\r\n( 1 ) . الشواهد الربوبيّه ، تصحيح سيّد جلال الدين آشتيانى ، ص 40 .\r\n( 2 ) . همان .\r\n","page_name":" 295 ","page_number":295},
  {"content":"\r\n\r\n\r\nخود را بيازماييد\r\n1 . چرا عنوان اين فصل ، « تنبيه و إشاره » است ؟\r\n2 . تقسيم صفت‌هاى خداوند به ثبوتى و سلبى را تبيين كنيد .\r\n3 . تقسيم صفت‌هاى ثبوتى به محسوس و معقول را تقرير كنيد .\r\n4 . تقسيم صفت‌هاى ثبوتى به حقيقى و اضافى را تقرير كنيد .\r\n5 . كدام يك از تقسيم‌ها ، در اين فصل مورد نظر شيخ الرئيس است ؟\r\n6 . معروض ، صفت‌هاى اضافى محض تمام موجودهاست يا بعضى ؟\r\n7 . مثال‌هاى عروض اضافه بر خود و بر ديگر موجودهاى واجب ، ممكن ، جوهرى و عرضى را ذكر كنيد .\r\n8 . چگونه صفت‌هاى ثبوتى حقيقى را دو قسم كرده‌ايم ؟ كدام يك را بر واجب الوجود ممتنع شمرده‌ايم ؟\r\n9 . چرا داشتن صفت سفيدى و سياهى بر خداوند ممتنع است ؟ تنها به دليل تبدّل ، يا وجه ديگرى هم براى آن ، متصوّر است ؟\r\n10 . تقسيم صفت‌هاى حقيقى مضاف را تقرير كنيد .\r\n11 . دربارهء صفت حقيقى مضاف غير متغيّر ، با ذكر مثال ، توضيح كافى بدهيد .\r\n12 . با ذكر تعريف توانايى ، توضيح دهيد كه چگونه متعلّق توانايى ، أوّلا و بالذات ، امر كلى و ثانيا و بالعرض امر جزئى است ؟\r\n13 . چرا شيخ الرئيس گفته است : توانايى به تغيّر احوال مقدور عليه تغيير نمىكند ؛ بلكه تنها اضافه‌هاى خارجى تغيير مىكند ؟\r\n14 . ميان صفت حقيقى محض و حقيقى مضافى كه به تبدّل مضاف‌اليه ، متبدّل نمىشود ، چگونه تقابلى است ؟\r\n15 . چرا علم ، از صفت‌هايى است كه با تبدّل معلوم متبدّل مىشود ، ولى توانايى ، از صفت‌هايى است كه با تبدّل مقدور ، متبدّل نمىشود ؟\r\n16 . آيا بيان شيخ الرئيس دربارهء علم ، مستلزم نفى مطلق علم از واجب الوجود است يا گونه‌اى از علم ؟\r\n17 . آيا علم به نتيجه در قياس ، علم سومى غير از علم به صغرا و كبرا است يا خير ؟\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n18 . با توجه به پاسخ سؤال فوق ، مشكل دور را در شكل اوّل قياس چگونه پاسخ مىدهيد ؟\r\n19 . چرا متعلّق توانايى ، غير متغيّر و متعلّق توانايى ، متغيّر است ؟\r\n20 . با توجه به اين‌كه در تعريف توانايى ، علم لحاظ شده است ، آيا نمىتوان گفت كه توانايى نيز همانند علم ، با تبدّل متعلّق خود دست‌خوش تبدّل مىشود ؟\r\n21 . قاعده‌اى را كه شيخ الرئيس در اين فصل ، ذكر كرده است ، توضيح دهيد .\r\n22 . چرا شيخ الرئيس گفته است : قسم اوّل و سوم صفت‌ها بر واجب الوجود ، ممتنع است و قسم دوم ، ممتنع نيست ؟ مقصود از قسمت‌هاى سه‌گانه چيست ؟\r\n23 . شيخ الرئيس چگونه علمى را از واجب الوجود ، سلب و چگونه علمى را اثبات كرده است ؟\r\n24 . شيخ اشراق ، چرا تبدّل علم را به تبدّل معلوم در مورد خداوند ، روا دانسته است ؟\r\n25 . شيخ اشراق ، علم پيش از ايجاد را تفصيلى مىشمارد يا اجمالى ؟\r\n26 . ميان صدر المتألّهين و شيخ اشراق در مسئلهء علم حضورى مع الايجاد يا علم فعلى چه فرقى است ؟\r\n27 . ميان صدر المتألّهين و شيخ الرئيس در مسئلهء علم حضورى پيش از ايجاد يا علم ذاتى چه فرقى است ؟\r\n28 . چرا صدر المتألّهين تبيين علم حضورى پيش از ايجاد را عارى از مصلحت مىداند ؟\r\n29 . قاعدهء بسيط الحقيقه را تقرير و تبيين كنيد .\r\n30 . آثار و نتايج قاعدهء بسيط الحقيقه را برشماريد .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n\r\nفصل بيستم صفت‌هاى اضافى\r\nنكتة كونك يمينا و شمالا ، « 1 » هو إضافة محضة ، « 2 » و كونك قادرا « 3 » و عالما ، هو كونك في حالة متقرّرة في نفسك تتبعها إضافة لازمة أو لاحقة . « 4 »\r\nفأنت « 5 » بهما ذو حال مضافة ، لا « 6 » ذو إضافة محضة .\r\nترجمه\r\n\r\nنكته\r\n« 7 » در سمت راست و چپ بودن تو ، اضافهء محض است و توانا و عالم بودن تو ، يعنى\r\n\r\n\r\n","description":"","footnote":"\r\n( 1 ) . « يمينا » ظرف ، متعلّق به محذوف و خبر « كون » است و « شمالا » عطف بر آن است .\r\n( 2 ) . « هو إضافة محضة » جملهء اسميّه و خبر « كون » است .\r\n( 3 ) . « قادرا » خبر « كون » است .\r\n( 4 ) . جملهء « تتبعها . . . لا حقة » جملهء وصفى و موصوف آن « حالة » است .\r\n( 5 ) . فاء « فأنت » تفريع است .\r\n( 6 ) . حرف « لا » عاطفه است .\r\n( 7 ) . شيخ الرئيس در فصل پيش ، صفت‌هاى اضافى محض را در ضمن اقسام نياورد . در اين فصل ، جبران گذشته كرده است .\r\n","page_name":" 298 ","page_number":298},
  {"content":"\r\n\r\nبودن تو در حالتى كه در ذات تو استقرار دارد و به دنبال آن اضافه‌اى مىآيد كه لازم يا غيرلازم و عارض است . « 1 »\r\nبنابراين ، تو با داشتن اين دو وصف ( توانايى و علم ) ، داراى حالتى مضاف مىباشى ، نه داراى اضافهء محض .\r\n\r\nشرح و توضيح\r\nدر اين فصل ، شيخ الرئيس به بيان دو نكته پرداخته است :\r\n1 . صفت‌هاى اضافى محض كه ما در فصل پيش در ضمن آخرين تقسيم صفت‌ها ، دربارهء آن ، توضيح كافى داديم . او دراين‌باره مىگويد :\r\nكونك يمينا و شمالا هو إضافة محضة ؛\r\nبودن تو در جانب راست و چاپ ، اضافهء محض است .\r\nطبق اين تعبير مىتوانيم صفت‌ها را به صفت‌هاى حقيقى و اضافى تقسيم كنيم . آن گاه هر كدام را به محض و غيرمحض تقسيم نماييم . بنابراين ، به حسب مقام ثبوت ، صفت‌ها چهار قسمند :\r\nالف ) صفت‌هاى حقيقى محض ؛\r\nب ) صفت‌هاى حقيقى غير محض يا مضاف ؛\r\nج ) صفت‌هاى اضافى محض ؛\r\nد ) صفت‌هاى اضافى غيرمحض يا حقيقى ذات اضافه .\r\nاما به حسب مقام اثبات ، سه قسم بيشتر نداريم ؛ چراكه بازگشت قسمت « ب » و « د » به يكى است ؛ ولى همان‌گونه كه در فصل پيش بيان كرديم : اين قسم - يعنى صفت‌هاى\r\n\r\n\r\n","description":"","footnote":"\r\n( 1 ) . در حقيقت مىخواهد فرق صفت‌هاى حقيقى مضاف و صفت‌هاى اضافى محض را بيان كند . فرق ميان اضافهء لازم و اضافهء عارض ، با توجه به توضيحات فصل پيش معلوم است . اضافهء علم به معلوم خاص ، اضافهء لازم و اضافهء توانايى به مقدور خاص ، اضافهء عارض است .\r\n","page_name":" 299 ","page_number":299},
  {"content":"\r\n\r\nحقيقى مضاف - به دو قسم تقسيم مىشود : يكى آن‌كه با تبدّل متعلّق خود و تبدّل اضافه ، متبدّل نمىشود . ديگرى آن‌كه با تبدّل متعلّق و اضافه ، متبدّل مىشود . اوّلى مانند توانايى و دومى مانند علم .\r\n2 . فرق ميان صفت‌هاى اضافى محض و صفت‌هاى حقيقى مضاف - چه با تبدّل متعلّق خود ، متبدّل باشد و چه نباشد - اين است كه اوّلى هيچ‌گونه استقرارى در ذات موصوف ندارد و تنها وصفى است نسبى و اضافى كه از نسبت متكرّر دو چيز به يك‌ديگر ، حاصل مىشود ؛ ولى دومى در ذات موصوف استقرار دارد و نسبى بودن و اضافه داشتن عرض لازم يا مفارق اوست . به همين جهت است كه شيخ الرئيس مىگويد :\r\nو كونك قادرا و عالما هو كونك في حالة متقرّرة في نفسك تتبعها إضافة لازمة أو لا حقة فأنت بهما ذو حال مضافة لا ذو إضافة محضة ؛\r\nتوانا بودن و عالم بودن تو اين است كه تو در حالتى هستى كه در نفس تو استقرار دارد و به دنبال آن ، اضافه‌اى مىآيد كه لازم يا غيرلازم و عارض است . بنابراين ، تو با داشتن اين دو وصف ، داراى حالتى مضاف مىباشى نه داراى اضافهء محض .\r\nگويا مقصود شيخ الرئيس از اضافهء لازم و لا حق ، اشاره است به فرق ميان علم و توانايى ؛ چراكه طبق بيان گذشتهء وى اضافهء علم به معلوم ، اضافهء لازم و اضافهء توانايى به مقدور ، اضافهء غيرلازم است . اوّلى ، اوّلا و بالذات ، اضافه به معلوم‌هاى جزئى دارد و به همين جهت است كه با تبدّل معلوم ، متبدّل مىشود ؛ ولى دومى ، ثانيا و بالعرض ، اضافه به معلوم‌هاى جزئى دارد و با تبدّل مقدورهاى جزئى ، متبدّل نمىشود .\r\n\r\nمضاف حقيقى و مشهورى\r\nاكنون كه بحث دربارهء صفت‌هاى حقيقى و اضافى و اقسام آنها به پايان رسيد و معلوم شد كه كدام يك براى واجب الوجود ، جايز و كدام يك ممتنع است ، جا دارد كه\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nاين بحث را با بيان مطلبى دربارهء مضاف حقيقى و مشهورى ، به كمال برسانيم ؛ هر چند در بيان شيخ الرئيس و دو شارح بزرگ طوسى و رازى نيامده است .\r\nمضاف را دو قسم كرده‌اند : حقيقى و مشهورى .\r\nمضاف حقيقى ، خود اضافه است ، نه چيزى كه به اضافه متّصف شده باشد ؛ مانند بالا بودن ، پايين بودن ، عالم بودن و توانا بودن ؛ ولى مضاف مشهورى چيزى است كه به اضافه متّصف شده است ؛ مانند بالا ، پايين ، دانا و توانا .\r\nاين‌كه در فصل پيش گفتيم كه مقولهء اضافه ، بر تمام موجودها - حتّى بر خودش - عارض مىشود ؛ به اين معناست كه مضاف حقيقى بر هرچه عارض شود ، معروضش همان مضاف مشهورى است . مضاف مشهورى مىتواند واجب الوجود باشد و مىتواند ممكن الوجود باشد . ممكن الوجود يا تحت مقولهء جوهر است يا تحت يكى از مقوله‌هاى عرض .\r\nبه همين جهت است كه عروض مقولهء اضافه بر واجب الوجود مستلزم اين نيست كه او در تحت مقولهء اضافه قرار گيرد ؛ بلكه او را مضاف مشهورى مىسازد ، نه مضاف حقيقى . مضاف حقيقى در تحت مقولهء اضافه است ، ولى مضاف مشهورى لازم نيست كه تحت مقوله‌اى باشد . واجب الوجود تحت هيچ مقوله‌اى نيست و در عين حال معروض اضافهء حقيقى مىشود . در صورتى كه مضاف مشهورى تحت مقوله‌اى باشد ، اين مقوله مىتواند جوهر باشد يا يكى از اعراض .\r\nبه‌طور كلى هرچيزى كه نسبتى با چيز ديگرى پيدا مىكند ، مضاف مشهورى است . به آن دو چيز مىگوييم : متضايفان . براى متضايفان نمونه‌هاى فراوانى داريم ؛ مانند نفس و بدن ، هيولا و صورت ، عالم و معلوم ، قادر و مقدور ، علت و معلول ، مؤثّر و متأثّر ، فاعل و مفعول ، راكب و مركوب ، جاعل و مجعول و جاهل و مجهول .\r\nدربارهء متضايفان قاعده‌اى داريم كه مىگويد :\r\nالمتضائفان متكافئان قوّة و فعلا ، و وجودا و عدما ؛\r\nمتضايفان از نظر قوّه و فعل و وجود و عدم ، برابر يك‌ديگرند .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nيعنى اگر يكى از آنها بالقوّه است ، ديگرى نيز بالقوّه است و اگر يكى از آنها بالفعل است ، ديگرى نيز بالفعل است و اگر يكى از آنها موجود است ، ديگرى نيز موجود است و اگر يكى از آنها معدوم است ، ديگرى نيز معدوم است . كسىكه بالقوّه پدر است ، فرزندش هم بالقوّه فرزند است و كسىكه بالفعل پدر است ، فرزندش هم بالفعل فرزند است . پدرى كه بالقوّه يا بالفعل موجود است ، فرزندش هم بالقوّه يا بالفعل ، موجود است و پدرى كه بالقوّه يا بالفعل موجود نيست ، فرزندش هم بالقوّه يا بالفعل موجود نيست . البته بايد علاوه بر تكافؤ در وجود و عدم و قوّه و فعل ، تكافؤ در عموم و خصوص را هم بر آن افزود .\r\nدر باب تقدّم و تأخّر اجزاى زمان از سوى امام فخر رازى اشكالى مطرح شده و خواجه پاسخى داده كه در شرح نمط پنجم به تفصيل بيان شده است . « 1 » اشكال اين است كه در اجزاى متقدّم و متأخّر زمان ، تكافؤ نيست . هرگاه جزء متقدّم موجود است ، جزء متأخّر معدوم است و هرگاه جزء متأخّر ، موجود است ، جزء متقدّم ، معدوم است . خواجه در پاسخ آن به تكافؤ عقلى بسنده كرده است ؛ ولى صدر المتألّهين تكافؤ عقلى را كافى ندانسته و به گونه‌اى تلاش كرده است كه تكافؤ را خارجى تلقّى كند . « 2 »\r\nبه نظر وى در امور تدريجّى الحصول ، تدرّج عين معيّت و معيّت ، عين تدرّج است . شبيه اين‌كه دربارهء وحدت و كثرت وجود گفته مىشود : كثرت در عين وحدت و وحدت در عين كثرت .\r\nبنابراين ، فرق است ميان امور قارّ و امور غير قارّ يا تدريجى . در قسم اوّل ، متضايفين هر دو با هم قارّ مىباشند و تكافؤ آنها به همين است ؛ ولى در قسم دوم ، تكافؤ و معيّت آنها به تعاقب و تدرّج آنهاست .\r\n\r\n\r\n","description":"","footnote":"\r\n( 1 ) . صنع و ابداع ، ص 109 .\r\n( 2 ) . ر . ك : الشواهد الربوبيّه ، ص 60 - 61 .\r\n","page_name":" 302 ","page_number":302},
  {"content":"\r\n\r\n\r\nخود را بيازماييد\r\n1 . براى صفت‌هاى اضافى محض نمونه‌هايى بياوريد .\r\n2 . چرا صفت‌ها به حسب مقام ثبوت ، چهار قسم و به حسب مقام اثبات ، سه قسمند ؟\r\n3 . فرق ميان صفت‌هاى اضافى محض و صفت‌هاى حقيقى مضاف را بيان كنيد .\r\n4 . چرا شيخ الرئيس ، اضافه را براى صفت‌هاى حقيقى مضاف ، به لازم و لاحق ، تقسيم كرده است ؟\r\n5 . فرق ميان مضاف حقيقى و مضاف مشهورى را بيان كنيد .\r\n6 . قاعدهء « المتضائفان . . . » را تقرير كنيد .\r\n7 . آيا در اجزاى متقدّم و متأخّر زمان ، قاعدهء تكافؤ جارى است يا خير ؟ اشكال فخر رازى را تقرير كنيد .\r\n8 . پاسخ خواجه و صدرا به اشكال تكافؤ در اجزاى متقدّم و متأخّر زمان را تقرير كنيد .\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n\r\nفصل بيست‌ويكم علم واجب الوجود به جزئيّات\r\nتذنيب فالواجب الوجود يجب أن لا يكون علمه بالجزئيّات علما زمانيّا حتّى يدخل فيه الآن « 1 » و الماضي و المستقبل ، فيعرض « 2 » لصفة ذاته أن تتغيّر ؛ بل يجب أن يكون علمه بالجزئيّات على الوجه المقدّس العالي عن الزّمان و الدّهر . « 3 »\r\nو يجب « 4 » أن يكون عالما بكلّ شىء ؛ لأنّ كلّ شىء لازم له بوسط أو به غير وسط ، يتأدّى « 5 » إليه بعينه قدره الّذي هو تفصيل قضائه الأوّل تأدّيا « 6 » واجبا ؛ إذ كان ما لا يجب لا يكون ، « 6 » كما علمت .\r\n\r\n\r\n","description":"","footnote":"\r\n( 1 ) . « الآن » فاعل « يدخل » است . خليل بن احمد فراهيدى مىگويد : « العرب تنصبه في الجرّ و النّصب و الرّفع ؛ لأنّه لا يتمكّن في التصريف فلا يثنّى ، و لا يثلّث ، و لا يصغّر ، و لا يصرف ، و لا يضاف إليه شىء » ، ( العين ، ج 1 ، ص 121 ) .\r\n( 2 ) . عطف بر « يدخل » است .\r\n( 3 ) . « الدّهر : الأبد الممدود » ( العين ، ج 1 ، ص 601 ) .\r\n( 4 ) . عطف بر « يجب أن لا يكون » است .\r\n( 5 ) . خبر « أنّ » است .\r\n( 6 ) . مفعول مطلق « يتأدّى » است .\r\n","page_name":" 304 ","page_number":304},
  {"content":"\r\n\r\nترجمه\r\n\r\nتذنيب\r\n« 1 » پس لازم است كه علم واجب الوجود به جزئيّات ، علم زمانى نباشد ، تا حال ، گذشته و آينده ، در آن داخل شود و تغيّر ، عارض صفت ذاتش شود ؛ بلكه واجب است كه علمش به جزئيّات به گونه‌اى باشد كه از زمان و دهر ، قداست و برترى دارد . « 2 »\r\nو واجب است كه او به هر چيزى عالم باشد ؛ زيرا قدر او كه تفصيل قضاى نخستين اوست ، به نحو وجوب ، به هر چيزى كه با واسطه يا بىواسطه ، لازمهء ذات اوست ، منتهى مىشود ؛ « 3 » چراكه - همان‌طورىكه دانسته‌اى - هرچه واجب نيست ، موجود نيست . « 4 »\r\n\r\nشرح و توضيح\r\nجزئيّات زمانى ، همواره در معرض تغيّر و تبدّل مىباشند . اصولا جهان مادّى ، به اعراض بلكه ( بنابر حكمت صدرايى ) به جوهر خود ، يك‌پارچه متغيّر است . خواجه حافظ مىگويد :\r\n بر لب جوى نشين و گذر عمر ببين * كاين اشارت ز جهان گذران ما را بس \r\nپيشينيان گفته‌اند : « الشىء الواحد لا يمكنك أن تراه مرّتين ؛ « 5 » شىء واحد را نمىتوانى دو بار ببينى » و به دنبال آن ، گفته‌اند : « بل و لا مرّة واحدة ؛ بلكه يك‌بار هم نمىتوانى\r\n\r\n\r\n","description":"","footnote":"\r\n( 1 ) . اين كلمه در اصل به اين معناست كه حيوان ، دم خود را از سوراخ بيرون آورد و بر در آن قرار دهد ( العين ، ج 1 ، ص 629 ) ؛ ولى در اين‌جا به معناى نتيجه‌گيرى است ؛ زيرا اين فصل ، بيان‌گر نتيجهء فصول گذشته است .\r\n( 2 ) . از يك سو واجب الوجود بايد عالم به جزئيّات باشد و از سوى ديگر ، علم او بايد بر خلاف جزئيّات متغيّر ، نامتغيّر باشد .\r\n( 3 ) . بحث قضا و قدر از بحث‌هاى عميق فلسفى است و شيخ الرئيس قدر الهى را تفصيل قضاى او دانسته است .\r\n( 4 ) . اشاره است به قاعدهء « الشىء ما لم يجب لم يؤجد » .\r\n( 5 ) . الشفاء ، « الالهيّات » ، مقالهء 1 ، فصل 8 .\r\n","page_name":" 305 ","page_number":305},
  {"content":"\r\n\r\nببينى » . اين جمله مىتواند اشاره به دگرگونى پىدرپى اشيا باشد ؛ زيرا طبق حركت جوهرى هيچ‌چيزى ثابت و برقرار نيست . بنابراين ، نمىتوان او را دو بار ديد و نمىتوان او را يك‌بار ديد ؛ چراكه براى يك‌بار ديده شدن هم در جاى خود ميخ‌كوب نمىشود .\r\nاين عبارت ، شبيه اين است كه گفته شود : در يك آب ، نمىتوان دو بار شنا كرد ؛ بلكه يك‌بار هم نمىشود ، شنا كرد . نه تنها آب ، ثبات و قرارى ندارد ؛ بلكه شناكننده هم قرار و ثباتى ندارد . چنان‌كه در نمونهء پيش نيز نه تنها چيزىكه ديده مىشود ، قرار و ثباتى ندارد ، بلكه خود بيننده نيز چنين است . « 1 »\r\nبارى ، از يك‌سو ، معتقديم كه واجب الوجود ، علم به جزئيّات دارد و از سوى ديگر ، جزئيّات مادّى ، متغيّر و متبدّل ، بلكه نفس تغيّر و تبدّل مىباشند ، بنابراين ، بايد معلوم شود كه علم به جزئيّات ، در چه صورتى مستلزم تغيّر است و در چه صورتى مستلزم تغيّر نيست .\r\nما در نمط چهارم گفته‌ايم كه واجب الوجود ، موضوع براى تغيّر نيست . « 2 » در همين نمط يك قاعدهء كلى ارائه داده و گفته‌ايم : هر چيزى كه موضوع تغيّر نيست ، از پذيرش صفت‌هاى متغيّر ، منزّه است ؛ « 3 » بلكه تنها صفت‌هايى مىپذيرد كه متغيّر نباشد ؛ مگر اين‌كه صفت‌هاى متغيّر ، اضافى محض باشند كه تغيّر آنها به لحاظ خارجى و نسبى\r\n\r\n\r\n","description":"","footnote":"\r\n( 1 ) . در نمونه‌هاى بالا ، تنها مىخواهيم مثال‌هايى براى جزئيّات متغيّر ذكر كنيم . هرچند مثال‌ها مورد اشكال و تأييدى بر سفسطه باشد ؛ چراكه گفته‌اند : در مثال مناقشه نيست . براى رفع مناقشه در مثال اوّل دو راه داريم : يكى اين‌كه چون هربار كه شىء ديده مىشود ، تصويرى جديد از او در چشم منعكس مىشود . بنابراين ، دو بار ديده نمىشود و چون به هنگام ديدن ، خود شىء را نمىبينيم ، بلكه تصوير آن‌را مىبينيم ، پس يك‌بار هم او را نمىبينيم .\r\nو اما اگر اشكال به لحاظ حركت يك‌پارچه و جوهرى باشد ، راه ديگر اين است كه برمبناى وحدت وجود ، حركت جوهرى منافاتى با بقاى شىء و ثبات آن ندارد . از همين راه به اشكال مثال دوم هم پاسخ مىدهيم .\r\n( 2 ) . هستى و علل آن ، فصل 28 .\r\n( 3 ) . فصل 19 .\r\n","page_name":" 306 ","page_number":306},
  {"content":"\r\n\r\nبودن ضررى براى ثبات و عدم تغيّر واجب الوجود ندارد . در حقيقت ، مىتوانيم قياسى بسازيم بدين شرح : واجب الوجود موضوع تغيّر نيست ( صغرا ) .\r\nهرچه موضوع تغيّر نيست ، صفت‌هاى متغيّر ندارد ( كبرا ) .\r\nواجب الوجود ، صفت‌هاى متغيّر ندارد .\r\nقياس بالا ، شكل اوّل است . تنها اشكالى كه به آن وارد است ، به لحاظ سالبه بودن صغرا است ؛ ولى اين اشكال قابل حل است ؛ چراكه مىتوان آن‌را به صورت موجبهء معدولة المحمول درآورد .\r\nنفى هرگونه صفت متغيّر از واجب الوجود ، مستلزم اين است كه حتّى علم هم به عنوان يك صفت متغيّر از واجب الوجود ، نفى شود ؛ ولى نفى علم به عنوان يك صفت متغيّر ، مستلزم نفى علم به‌طور مطلق نيست ؛ چراكه نفى مطلق ، مستلزم نفى مقيّد است ؛ ولى نفى مقيّد ، مستلزم نفى مطلق نيست .\r\nبه همين جهت است كه شيخ الرئيس مىگويد :\r\nفالواجب الوجود يجب أن لا يكون علمه بالجزئيّات علما زمانيّا حتّى يدخل فيه الآن و الماضي و المستقبل ، فيعرض لصفة ذاته أن تتغيّر ؛\r\nلازم است كه علم واجب الوجود به جزئيّات ، علم زمانى نباشد ، تا حال ، گذشته و آينده در آن داخل شود و تغيّر ، عارض صفت ذاتش گردد .\r\nآن‌چه بر خداوند ممتنع است ، علم متغيّر زمانى است كه به حال ، گذشته و آينده متّصف مىشود و در نتيجه ، صفت ذات - يعنى صفت حقيقى ذات اضافه - دست خوش تغيّر و ديگرگونى مىشود .\r\nاگر او ديروز نداند و امروز بداند و فردا نداند يا در گذشته بداند و امروز و فردا نداند يا فردا بداند و امروز و ديروز نداند ، علمش متغيّر است . تغيّرات علم ، معلول تغيّرات معلوم است . ساعت پيش نمىدانستيم كه زيد كجاست ؟ اكنون مىبينيم كه وارد اتاق شد . پس عالم شديم . ساعت بعد از اتاق خارج مىشود و نمىدانيم كجا\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nمىرود . پس جاهل شديم . اينها همه به اين لحاظ است كه علم ما انفعالى است و با تغيّر و تبدّل معلوم خارجى ، دست‌خوش تغيّر و تبدّل مىشود ؛ حال آن‌كه اگر علم ، انفعالى نباشد ، بلكه فعلى باشد ، از معلوم متغيّر و متبدّل تبعيّت نمىكند ؛ ولى اين هم براى رفع مشكل كفايت نمىكند ؛ چراكه همان‌گونه كه در علم انفعالى ، تغيّر و تبدّل معلوم ، مستلزم تغيّر و تبدّل علم است ، در علم فعلى هم تبدّل و تغيّر معلوم ، كاشف و حاكى از تبدّل علم است .\r\nبه‌هرحال ، باز هم كليد حلّ معمّا در همين علم فعلى نهفته است و بايد علم فعلى را به گونه‌اى تقرير كرد كه خواه معلوم دست‌خوش تغيّر بشود يا نشود ، علم ، غير متغيّر و ثابت باشد .\r\nراه حل همان است كه پيش‌تر بيان شد « 1 » و آن اين‌كه فرق است ميان ادراك جزئيّات به نحو جزئى و ادراك جزئيّات به نحو كلى . در صورت اوّل ، علم و معلوم به لحاظ تغيّر و عدم تغيّر با يك‌ديگر تطابق دارند و در صورت دوم ، تطابق نيست ؛ بلكه يكى - يعنى علم - ثابت و ديگرى - يعنى معلوم - متغيّر است . به همين جهت است كه شيخ الرئيس مىگويد :\r\nبل يجب أن يكون علمه بالجزئيّات على الوجه المقدّس العالي عن الزّمان و الدّهر ؛\r\nآرى ، اگر علم به جزئى از راه علم به سلسلهء علت‌ها ، معلول‌ها ، سبب‌ها و مسبّب‌ها باشد ، علم به جزئى نه از حيث جزئى بودن است ؛ بلكه از حيث اين است كه در زنجيرهء علت‌ها و معلول‌ها ، يك معلول كلى - كه حلقه‌اى از حلقه‌هاى همان زنجيره\r\n\r\n\r\n","description":"","footnote":"\r\n( 1 ) . فصل 18 .\r\n","page_name":" 308 ","page_number":308},
  {"content":"\r\n\r\nاست - قرار مىگيرد و ماهيّت نوعى آن ، كلى منحصر در فرد است و عالم به همين كلى كه يك مصداق ، بيشتر ندارد ، علم پيدا كرده و علم او بالاتر از زمان و دهر است و تابع متغيّرات زمانى و دهرى نيست .\r\n\r\nسخنى دربارهء عنايت و قضاوقدر\r\nقضا و قدر و عنايت را از مرتبه‌هاى علم خداوند دانسته‌اند .\r\n1 . عنايت ، اين است كه صورت علمى ، علت تام معلوم باشد . در حقيقت ، عنايت همان علم فعلى است ، ولى نه هرگونه علمى كه فعلى باشد ، بلكه علم فعلى تام كه خود مستقّلا سبب معلوم باشد و هيچ چيزى غير از خود علم ، در تحقّق معلوم نقشى نداشته باشد . بديهى است كه علم تفصيلى خداوند - كه از نظر مشّاييان زايد بر ذات و از نظر حكمت متعاليه عين ذات است - علت وجود معلوم‌هاست با همهء خصوصيّات آنها و به همين جهت است كه او به خلق خويش عنايت دارد . « 1 »\r\nموجودهاى ناقص اگر به فعل خويش عنايت و اهتمام دارند ، به اين لحاظ است كه وسيلهء رفع نقص آنها و رسيدن به كمال است . ولى عنايت واجب الوجود به فعل خويش نه به لحاظ كمال‌جويى و رفع نقصان است ، بلكه به اين لحاظ است كه نسبت به فعل خود ، سببيّت ، علم و رضا دارد و فعل خود را با همهء ويژگىهايى كه دارد ، بدون هيچ‌گونه اهمال و مسامحه‌اى انجام مىدهد . « 2 »\r\n2 . قضا - از نظر صدر المتألّهين - علم ذاتى خداوند است . او مىگويد :\r\nقضاى ربّانى ، همان صورت علم خداوند است كه قديم بالذات و باقى به بقاى اوست . « 3 »\r\nاز سخن شيخ الرئيس نيز چنين استفاده مىشود كه قضاى ربّانى ، همان علم ذاتى\r\n\r\n\r\n","description":"","footnote":"\r\n( 1 ) . ر . ك : نهاية الحكمه ، مرحلهء 12 ، فصل 12 .\r\n( 2 ) . ر . ك : همان ، فصل 17 ؛ الحكمة المتعاليه فى الاسفار الاربعة العقليّه ، ج 7 ، ص 57 .\r\n( 3 ) . الحكمة المتعالية فى الاسفار الاربعة العقليّه ، ج 6 ، ص 292 .\r\n","page_name":" 309 ","page_number":309},
  {"content":"\r\n\r\nخداوند است . منتها علم ذاتى خداوند نسبت به موجودها و مخلوق‌ها ، عين ذات نيست ، بلكه زايد بر ذات است . او دربارهء قدر مىگويد : « الّذى هو تفصيل قضائه » قدر ، عبارت است از : تفصيل قضاى خداوند .\r\nخواجه دربارهء تفسير قضا مىگويد :\r\nفاعلم ، أنّ القضاء عبارة عن وجود جميع الموجودات في العالم العقليّ مجتمعة و مجملة على سبيل الإبداع ؛ « 1 »\r\nبدان‌كه قضا عبارت است از وجود همهء موجودها در عالم عقلى به نحو اجتماع و اجمال و بر سبيل ابداع .\r\nاين همان قول مشهور است كه صدر المتألّهين از آن فاصله گرفته و قضا را به معناى علم ذاتى خداوند دانسته است . بنابر قول مشهور ، قضا همان صورت‌هاى علمى موجودهاى امكانى است كه در نزد مفارق‌هاى عقلى است و به نظام آنها علم دارند . « 2 »\r\nعلّامه طباطبائى معتقد است كه قضا را بايد به ذاتى و فعلى تقسيم كنيم . قضاى ذاتى ، خارج از عالم امكان و قضاى فعلى داخل در عالم امكان است . اين دوگانگى قضا به اين لحاظ است كه خداوند هم داراى علم حضورى ذاتى و هم داراى علم حضورى فعلى است . « 3 »\r\nموجودهاى امكانى تا واجب نشوند ، موجود نمىشوند . خداوند به آنها علم فعلى دارد و آنها را ايجاب مىكند و اين همان قضاى فعلى است كه بالاى آن ، قضاى ذاتى است .\r\nبه اين ترتيب ، بايد گفت : دربارهء قضاى الهى سه قول است :\r\nالف ) قول مشهور كه قضا را عبارت از صورت‌هاى عقلى ممكن‌ها مىدانند كه به\r\n\r\n\r\n","description":"","footnote":"\r\n( 1 ) . شرحى الاشارات ، ج 2 ، ص 77 .\r\n( 2 ) . ر . ك : نهاية الحكمة ، مرحلهء 12 ، فصل 12 .\r\n( 3 ) . ر . ك : همان .\r\n","page_name":" 310 ","page_number":310},
  {"content":"\r\n\r\nنحو اجمال و اجتماع و به نحو ابداع ، بر مفارق‌هاى عقلى افاضه شده‌اند .\r\nب ) قول صدر المتألّهين و شيخ الرئيس كه قضا را عبارت از علم ذاتى خداوند به ماسوا مىدانند . با اين فرق كه يكى علم را عين ذات و ديگرى زايد بر ذات مىداند .\r\nج ) قول علّامه طباطبائى كه قضا را هم‌چون علم ، به قضاى ذاتى و قضاى فعلى تقسيم كرده است . چه مانعى دارد كه قضا هم بر مرتبهء علم ذاتى صادق باشد و هم بر مرتبهء علم فعلى ؟ ممكن‌ها ، هم در مرتبهء ذات واجب الوجود معلومند و هم در مرتبهء فعل و به ايجاب و قضاى حتمى ذاتى و فعلى او تحقّق يافته‌اند . « 1 »\r\nدر اين‌جا بىمناسبت نيست كه به تعريف عجيبى كه امام فخر رازى دربارهء قضا دارد ، اشاره كنيم . او مىگويد :\r\nيعنى بالقضاء معلوله الأوّل ؛ لأنّ القضاء هو الحكم الواحد الّذي بترتّب عليه سائر التفاصيل و المعلول الأوّل كذلك ؛ « 2 »\r\nمقصود از قضا معلول اوّل واجب الوجود است ؛ زيرا قضا حكم واحدى است كه ديگر تفصيل‌ها ، مترتّب بر اوست و معلول اوّل ، چنين است .\r\nاگر به اين لحاظ كه ديگر تفصيل‌ها بر معلول اوّل مترتّب است ، به او قضا گفته مىشود ، چرا به خود واجب الوجود كه اصل همهء موجودها است ، قضا گفته نشود ؟\r\nوانگهى معلول اوّل ، حكم نيست ، بلكه هم‌چون ديگر موجودها ، نتيجهء حكم است .\r\nبنابراين ، به جاى اين‌كه قضا را بر معلوم ، منطبق كنيم ، بهتر است كه قضا را بر علم منطبق كنيم . اين همان چيزى است كه مورد اتّفاق اقوال سه‌گانه حكماست . هرچند برخى آن‌را به علم ذاتى و برخى به صورت‌هاى عقلى فايض بر مفارق‌ها و برخى به علم ذاتى و فعلى تفسير كرده‌اند .\r\n\r\n\r\n","description":"","footnote":"\r\n( 1 ) . ر . ك : همان .\r\n( 2 ) . شرحى الاشارات ، ج 2 ، ص 77 .\r\n","page_name":" 311 ","page_number":311},
  {"content":"\r\n\r\n3 . خواجه دربارهء قدر مىگويد :\r\nو القدر : عبارة عن وجودها في موادّها الخارجيّة بعد حصول شرائطها مفصّلة واحدا بعد واحد ؛ « 1 »\r\nقدر عبارت است از : وجود موجودها در موادّ خارجى پس از حصول شرايط ، به صورت تفصيلى ، يكى پس از ديگرى .\r\nخواجه تفسير خود را با آيهء كريمهء زير مورد تأييد قرار داده است :\r\n وَ إِنْ مِنْ شَيْءٍ إِلَّا عِنْدَنا خَزائِنُهُ ، وَ ما نُنَزِّلُهُ إِلَّا بِقَدَرٍ مَعْلُومٍ  ؛ « 2 »\r\nهيچ‌چيزى نيست جز اين‌كه خزاين آن نزد ماست و ما آن‌را جز به اندازه‌اى معلوم و معيّن ، نازل نمىكنيم .\r\nآن‌چه به اندازهء معلوم و مقدار معيّن نازل مىشود ، همان موجودهايى است كه داراى ماده‌اند و تحت شرايط ويژه‌اى پديد مىآيند . از اين‌جا معلوم مىشود كه اصطلاح قضاوقدر از قرآن گرفته شده است .\r\nچنان‌كه مىفرمايد :\r\n إِذا قَضى أَمْراً فَإِنَّما يَقُولُ لَهُ كُنْ فَيَكُونُ *  ؛ « 3 »\r\nهنگامىكه قضاى او به چيزى تعلّق گيرد ، تنها به او مىگويد : موجود باش و او موجود مىشود .\r\nنكتهء مهم در تعريف خواجه اين است كه قلمرو قدر را عالم ماده دانسته و عالم مجرّدات را از قلمرو قدر خارج دانسته است .\r\nعلّامه طباطبائى هم معتقد است كه قدر عبارت است از : حدودى كه از ناحيهء علت‌هاى ناقص ، دامن‌گير موجودهاى مادّى مىشود ؛ چراكه هر يك از علت‌هاى\r\n\r\n\r\n","description":"","footnote":"\r\n( 1 ) . همان .\r\n( 2 ) . الحجر ( 15 ) آيهء 21 .\r\n( 3 ) . بقره ( 2 ) آيه 117 و آل عمران ( 3 ) آيهء 47 .\r\n","page_name":" 312 ","page_number":312},
  {"content":"\r\n\r\nناقص ، موجب تخصيص و تقييد موجودات مادّى مىشوند و سرانجام به مرحلهء تعيّن و تشخّص وجودى مىرسند .\r\nطبق اين بيان ، قدر به حدّ ماهوى ممكن‌ها ، كار ندارد ؛ بلكه به صفت‌ها و اثرهاى آنها كار دارد و به همين جهت است كه مفارق‌هاى عقلى از قلمرو قدر خارج مىباشند و به وسيلهء علت‌هاى ناقص به حدود زمان و مكان محدود نمىشوند .\r\nهدف حكما از مطرح كردن بحث قضاوقدر اين است كه بگويند : ممكن‌ها در صفت‌ها و اثرها و حدود خويش مطلق العنان نيستند ؛ بلكه از تقدير الهى تبعيّت مىكنند و بدون ايجاب او به مرحلهء وجوب و موجوديّت نمىرسند . « 1 »\r\nمتأسّفانه باز هم امام فخر رازى در تفسير قدر به بىراهه رفته و گفته است :\r\nو أمّا القدر : فهو سائر المعلولات الصادرة عنه طولا و عرضا ؛ لأنّها بالنسبة إلى المعلول الأوّل تجري مجرى تفصيل الجملة و هو القدر ؛ « 2 »\r\nقدر ، عبارت است از : ديگر معلول‌هاى طولى و عرضى صادر از او ؛ زيرا آنها نسبت به معلول اوّل ، به منزلهء تفصيل جمله مىباشند و قدر ، يعنى تفصيل جمله .\r\nطبق اين بيان ، ماسواى معلول اوّلى كه تفصيل اجمال او و شرح و بسط وجود جامع او مىباشند ، همه و همه ، در قلمرو عالم قدرند . پس قضا ، يعنى معلول اوّل و قدر ، يعنى ماسواى معلول اوّل .\r\n\r\nنظر شيخ الرئيس دربارهء قضاوقدر\r\nاو مىگويد :\r\nو يجب أن يكون عالما بكلّ شىء ؛ لأنّ كلّ شىء لازم له بوسط أو به غير وسط يتأدّى إليه بعينه قدره الذي هو تفصيل قضائه الأوّل تأدّيا واجبا ؛ إذ كان ما لا\r\n\r\n\r\n","description":"","footnote":"\r\n( 1 ) . ر . ك : نهاية الحكمة ، مرحلهء 12 ، فصل 12 .\r\n( 2 ) . شرحى الاشارات ، ج 2 ، ص 77 .\r\n","page_name":" 313 ","page_number":313},
  {"content":"\r\n\r\nيجب لا يكون ، كما علمت ؛\r\nواجب است كه خداوند به هرچيزى عالم باشد ؛ چراكه قدر او كه تفصيل قضاى نخستين اوست ، به نحو وجوب به هر چيزى كه با واسطه يا بىواسطه ، لازم ذات اوست ، منتهى مىشود ؛ زيرا - همان‌طورى كه دانسته‌اى - هرچه واجب نيست ، موجود نيست .\r\n\r\nنگاهى گذرا بر سخن شيخ الرئيس\r\nبه عقيدهء او مبادى عالى افعال خود را به خاطر ما يا غير ما انجام نمىدهند .\r\nدر عين حال ، نمىتوان منكر اثرهاى شگفت‌انگيزى شد كه در حيوانات و نباتات ديده مىشوند و اين ، مقتضى نوعى تدبير است .\r\nبنابراين ، عنايت عبارت از اين است كه واجب الوجود ، به ذات خويش عالم به نظام خير و راضى به آن باشد .\r\nآرى ، عنايت را اگر تحليل كنيم . مشتمل است بر سببيّت ، رضا و علم .\r\nعبارت شيخ الرئيس چنين است :\r\nفيجب أن يعلم أنّ العناية هي كون الأوّل عالما لذاته بما عليه الوجود في نظام الخير و الكمال بحسب الإمكان و راضيا به على النحو المذكور ؛ « 1 »\r\nواجب است دانسته شود كه عنايت ، يعنى واجب الوجود به ذات خويش عالم است به نظام خير و كمال هستى به حسب امكان و راضى به آن است به نحوى كه ذكر شد .\r\nاز آن‌جا كه به قول مير سيّد شريف در شرح مواقف ، فيلسوفان معتقدند كه قضا ، علم خداوند است به آن‌چه سزاوار است كه عالم هستى برطبق آن باشد تا بر نيكوترين نظام و كامل‌ترين انتظام باشد . « 2 » به يقين نظر شيخ الرئيس نيز همين است .\r\n\r\n\r\n","description":"","footnote":"\r\n( 1 ) . الشفاء ، « الالهيّات » ، مقالهء 9 ، فصل 7 .\r\n( 2 ) . شرح المواقف ، ج 8 ، ص 67 .\r\n","page_name":" 314 ","page_number":314},
  {"content":"\r\n\r\nاو مىگويد :\r\nو ذاته عالمة بأنّ كماله و علوّه بحيث يفيض عنه الخير ؛ « 1 »\r\nذات خداوند عالم است به اين‌كه كمال و برترى او به گونه‌اى است كه خير از او فيضان مىيابد .\r\nاو صورت‌هاى عقلى واجب الوجود را علم و قدرت و اراده مىداند . « 2 » اگر مقصود ، وحدت مفهومى آنها باشد ، بسيار عجيب است ؛ ولى اگر مقصود ، وحدت مصداقى آنها باشد ، بسيار جالب است .\r\n\r\nدفع يك تعارض\r\nاز يك‌سو گفته مىشود كه علم تام به علت ، موجب علم تام به معلول است .\r\nبنابراين ، واجب الوجود به تمام ماسواى خود - چه جزئيّات متغيّر و چه غير آنها - علم دارد .\r\nاز سوى ديگر گفته مىشود كه جزئيّات متغيّر نمىتوانند معلوم ذات واجب الوجود باشند ؛ چراكه مستلزم تغيّر در علم خواهد بود .\r\nطبق قاعدهء اوّل ، علم او به همهء موجودها احاطه دارد و طبق قاعدهء دوم ، علم او احاطه ندارد .\r\nبديهى است كه ميان احكام عقلى - بر خلاف احكام فقهى و عرفى - تعارض نيست .\r\nبنابراين ، در تبيين دو قاعده بايد به گونه‌اى عمل كنيم كه تعارضى پيش نيايد . يعنى هم علم واجب الوجود محيط به همهء موجودهاى متغيّر و غير متغيّر باشد و هم تغيّر معلوم ، مستلزم تغيّر در صفت علم نباشد .\r\n\r\n\r\n","description":"","footnote":"\r\n( 1 ) . الشفاء ، « الالهيّات » ، مقالهء 9 ، فصل 5 .\r\n( 2 ) . همان .\r\n","page_name":" 315 ","page_number":315},
  {"content":"\r\n\r\nقواعد عقلى مانند قواعد فقهى و عرفى نيست كه به وسيلهء تخصيص ، تقييد و تساقط ، خود را از تعارض آنها خلاص كنيم ؛ بلكه مهم ، تبيين دقيق و صحيح آنهاست ، به گونه‌اى كه با هم تعارض نكنند .\r\nاگر توجه كنيم كه علم به علت ، مستلزم ادراك حسى و خيالى معلول نيست ؛ بلكه مستلزم علمى فراتر و برتر است ؛ چراكه ادراك حسى و خيالى نيازمند آلات و ادوات جسمانى است و واجب الوجود ، جسم نيست تا داراى قواى حسى و آلات و ادوات جسمانى باشد . وانگهى مگر علم به علت از راه آلات و ادوات جسمانى و قواى حسى و خيالى است ، تا علم به معلول از اين راه باشد ؟\r\nعلم به ذات ، مستلزم علم به معلول اوّل است . علم به معلول اوّل ، مستلزم علم به ماسواى معلول اوّل است . نه علم خداوند به ذات ، حسى و خيالى است و نه علم او به معلول اوّل و نه علم او به ماسواى معلول اوّل .\r\nچرا اگر علم به ذات ، حضورى است ، علم به معلول اوّل ، حضورى نباشد و چرا اگر علم به معلول اوّل ، حضورى است ، علم به ماسواى او حضورى نباشد ؟\r\nاز اين مشكلى كه در ديدگاه مشّاييان وجود دارد ، نمىتوان چشم‌پوشى كرد . آنها تنها علم به ذات صورت‌هاى علمى را حضورى مىدانند و علم به معلول اوّل و ماسواى او را حصولى مىدانند .\r\nبه‌هرحال ، چون مشّاييان علم تام به علّت تام را حسى و خيالى ندانسته‌اند ، علم به معلول‌هاى طولى و عرضى را هم حسى و خيالى ندانسته‌اند . بنابراين ، واجب الوجود و مبادى عالى ، علم به جزئيّات متغيّر را به نحو كلى دارند . ادراك آنها ادراك حسى و خيالى نيست ، تا به تبع محسوس‌ها و متخيّل‌هاى متغيّر دست‌خوش تغيير شود ؛ بلكه ادراك عقلى است كه به معقول‌ها ، تعلّق مىگيرد و چنان‌كه معقول ، نامتغيّر است ، ادراك عقلى هم نامتغيّر است .\r\nدرست است كه امر معقول ، بر خلاف امر محسوس و متخيّل ، كلى و غير متغيّر\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nاست ؛ ولى اين امر معقول و كلى ، مىتواند منحصر در فرد و جزئى باشد ؛ چراكه علت‌هاى ناقص ، او را چندان محدود و مقيّد مىكنند كه جز يك فرد براى او باقى نماند ، خود علت‌هاى ناقص نيز محكوم به همين حكمند ، با حصول علت‌ها ، سبب‌ها و شرايط اعدادى ، هر پديده‌اى آماده مىشود كه فيض وجوب و وجود را از واجب الوجود كه در رأس تمام علت‌هاى طولى است ، دريافت كند و صد البته كه در محدودهء زمان و مكان .\r\n\r\nوجود تدريجى ماديّات\r\nبه حكم عنايت و قضا صورت‌هاى عقلى تمام موجودها - چه مجرّد و چه مادّى - در علم عنايى و قضايى واجب الوجود ، موجودند ، با اين فرق كه علم عنايى ، به نظام احسن موجودها تعلّق مىگيرد و علم قضايى ، به جملهء موجودها ، متعلّق است ، « 1 » ولى مقتضاى حضور صورت‌هاى عقلى موجودهاى مادّى در علم عنايى و قضايى واجب الوجود ، اين نيست كه تمام صورت‌هاى متباين مادّى ، يك‌باره بر ماده افاضه شوند ؛ چراكه مستلزم جمع ميان متباين‌هاست و از آن‌جا كه جمع متباين‌ها محالند ، يا بايد صورت‌هاى مادّى اصلا افاضه نشوند و اين ، مستلزم تعطيل فيض است يا بايد كم‌كم افاضه شوند . حكمت خداوند و عنايت او ، همين را اقتضا مىكند .\r\nبه همين جهت است كه خداوند ، از راه حركت اجسام و اجرام ، « 2 » زمان را پديد آورد كه به قول حكما بىآغاز و بىفرجام و به قول متكلّمان منقطع الطرفين است .\r\nموجودهاى مادّى بر بستر زمان و حركت قرار دارند ؛ چراكه احوال ماده - اگر نگوييم :\r\nجوهر ماده - تغيير مىكند و استعدادهاى گوناگون پديد مىآيد و بدين ترتيب ، تمام صورت‌هاى مادّىاى كه امكان وجود دارند ، از فيض وجود برخوردار مىشوند و\r\n\r\n\r\n","description":"","footnote":"\r\n( 1 ) . ر . ك : الاشارات و التنبيهات ، تعليقهء قطب الدين رازى صاحب « المحاكمات » ، ج 3 ، ص 318 .\r\n( 2 ) . خواه به نحو حركت در مقولهء جوهر يا حركت در مقوله‌هاى عرضى .\r\n","page_name":" 317 ","page_number":317},
  {"content":"\r\n\r\nهمهء آنهايى كه در بوتهء امكان ، دست نياز به سوى فيّاض على الاطلاق و بىنياز دراز كرده‌اند ، كم‌كم موجود مىشوند و بر پيشانى هيچ‌كدام ، مهر حرمان كوبيده نمىشود .\r\nاز آن‌جا كه صورت‌هاى ممكن مادّى ، متناهى نيستند ، به عقل قاصر خود حكم مىكنيم كه به حكم تعطيل ناپذيرى فيض حق ، بايد حركت و زمان كه بستر وجود موجودهاى مادّىاند ، غير منقطع الطرفين و نامتناهى باشند . بنابراين ، عقل فلسفى ، عقل كلامى را تخطئه مىكند و البته ، علم حقيقى و ثابت و دايم و خطاناپذير از آن واجب الوجود است . « 1 »\r\nخوانندهء گرامى به خوبى دريافت مىكند كه قضا وجود اجمالى و علمى موجودها و قدر ، وجود تفصيلى و تدريجى موجودهاى مادّى بر بستر حركت و زمان است و اگر حركت و زمان نبود ، موجودهاى مادّى أزلا و أبدا در بوتهء عدم باقى مىماندند .\r\nبىمناسبت نيست كه براى وضوح هرچه بيشتر مطلب ، از شيخ اشراق نيز مطلبى بياوريم :\r\nاگر ديدهء عبرت بين بگشاييم و آثار رحمت خداوند را بنگريم ، در شگفت و حيرت فرو مىرويم . محال است كه رحمت بىكران الهى در حدّى متوقّف شود و ممكن‌هاى غير متناهى در بوتهء امكان باقى بمانند . از اين‌رو ، خداوند هيولا را آفريد كه از قوّهء قبول بىنهايت برخوردار است ، چنان‌كه مبادى عالى از قوّهء فاعليّت نامتناهى برخوردارند . براى اين‌كه فيض الهى منقطع نشود ، اجرام سماوى كه به خاطر اغراضى برتر همواره حركت وضعى و دورى دارند ، ايجاد كرد ، تا بر اثر حركت بىپايان آنها استعدادهايى تدريجى و نامتناهى پديد آيد و باب نزول بركت‌ها ، همواره باز بماند و خير هميشگى بر بستر ازليّت و ابديّت ، جريان يابد و هر قابلى به اندازهء استعداد خود از فيض وجود بهره‌مند گردد ؛ چراكه مبدأ فيّاض ، تغيّر نمىپذيرد . اگر مورچه استعداد پذيرش نفسى اشرف - هم‌چون نفس انسان - داشت ،\r\n\r\n\r\n","description":"","footnote":"\r\n( 1 ) . ر . ك : الاشارات و التنبيهات ، شرح خواجه ، ج 3 ، ص 317 .\r\n","page_name":" 318 ","page_number":318},
  {"content":"\r\n\r\nاز آن محروم نمىماند . شريف‌ترين چيزىكه به هيولا تعلّق مىگيرد ، نفس ناطقه است . جايز نيست كه نفس‌هاى ناطقه با بدن‌ها يا بدون بدن‌ها ، به‌طور دفعى موجود شوند . بنابراين ، برحسب ادوار و اكوار و به حسب استعدادها ، نفس‌هاى آدمى طى قرن‌هاى پىدرپى كم‌كم موجود مىشوند و به سوى پروردگار خود باز مىگردند . « 1 »\r\nمقتضاى آيهء شريفهء  إِنَّا لِلَّهِ وَ إِنَّا إِلَيْهِ راجِعُونَ  « 2 » همين است كه تمام نفس‌ها ، بازگشت به خداوند داشته باشند .\r\n\r\nنكته\r\nخواجه در پايان توضيحات خود دربارهء قضا و قدر مىفرمايد :\r\nو الجواهر العقليّة و ما معها موجودة في القضاء و القدر مرّة واحدة باعتبارين ، و الجسمانيّة و ما معها موجودة فيهما مرّتين ؛ « 3 »\r\nجواهر عقلى و هرچه با آنهاست ، يك‌بار در قضا و قدر به دو اعتبار موجودند و صور جسمانى و هرچه با آنهاست ، دو بار در قضا و قدر ، موجودند .\r\nحكيم سبزوارى در توضيح كلام خواجه و توجيه آن ، مىگويد :\r\nمقصود اين است كه همهء جواهر عقلى در علم بارى تعالى به نحو اجمال موجودند و همين ، قضاست و چون اين علم اجمالى عين كشف تفصيلى است ، قدر است . . . اين‌كه وجود جواهر عقلى در قضا و قدر ، يك بار است ، براى اين است كه تفاوت ميان مجمل و مفصّل ، در نحوهء ادراك است ، نه به مدرك . و اما صور جسمانى هم در قضا به وجود اجمالى موجودند و هم در قدر ، به وجود تفصيلى . « 4 »\r\n\r\n\r\n","description":"","footnote":"\r\n( 1 ) . ر . ك : التلويحات ، پژوهشگاه علوم انسانى 1380 تهران ، ص 76 ؛ تصحيح هانرى كربن .\r\n( 2 ) . بقره ( 2 ) آيهء 56 .\r\n( 3 ) . الاشارات و التنبيهات ، ج 3 ، ص 317 .\r\n( 4 ) . الحكمة المتعالية فى الاسفار الاربعة العقليّه ، ج 7 ، ص 75 - 76 .\r\n","page_name":" 319 ","page_number":319},
  {"content":"\r\n\r\n\r\nخود را بيازماييد\r\n1 . چرا گفته‌اند : شىء واحد را نمىتوان دو بار ، بلكه يك‌بار ديد ؟\r\n2 . دربارهء اين‌كه خداوند صفت متغيّر ندارد ، استدلال كنيد .\r\n3 . كدام علم بر خداوند ممتنع است ؟\r\n4 . چرا علم ، به متغيّر و ثابت تقسيم مىشود ؟\r\n5 . چگونه جايز است كه علم به جزئى ، غير متغيّر باشد ؟\r\n6 . عنايت را تعريف كنيد .\r\n7 . قضا را تعريف كنيد و بگوييد : كدام يك از اقوال صحيح است ؟\r\n8 . نظر امام فخر رازى را دربارهء قضا نقد كنيد .\r\n9 . قدر را تعريف كنيد . آيا قدر مخصوص امور مادّى است ؟\r\n10 . نظر امام فخر رازى را دربارهء قدر نقد كنيد .\r\n11 . نظر شيخ الرئيس را دربارهء قضا و قدر توضيح دهيد .\r\n12 . چرا خواجه مىگويد : جواهر عقلى يك‌بار در قضا به دو اعتبار و امور جسمانى دو بار در قضا و قدر ، موجودند ؟\r\n13 . آيا ميان نفى علم به جزئيّات متغيّر و عموميّت علم واجب ، تعارض است ؟\r\n14 . آيا علم خداوند به جزئيّات ، علم حسى است يا عقلى و اگر عقلى است ، چگونه ؟\r\n15 . چرا وجود دفعى موجودهاى مادّى ممتنع است ؟\r\n16 . چرا بايد وجود ممكن‌هاى مادّى تدريجى باشد ؟ چرا تعطيل فيض جايز نيست ؟\r\n17 . براى وجود تدريجى موجودهاى مادّى چه عواملى دخالت دارند . آن عوامل ، علت‌هاى اعدادىاند يا حقيقى ؟\r\n18 . چرا حركت و زمان غير منقطع الطرفين است ؟\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n19 . خداوند چرا هيولا را آفريد ؟ ويژگى هيولا چيست ؟\r\n20 . چرا به مورچه ، نفس ناطقه داده نشد ؟ آيا نسبت به او منع فيض نشده است ؟\r\n21 . چرا نفس‌هاى ناطقه نمىتوانند با بدن‌ها يا بدون بدن‌ها يك‌باره موجود شوند ؟\r\n22 . توجيه حكيم سبزوارى دربارهء سخن خواجه را تقرير كنيد .\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n\r\nفصل بيست‌ودوم تفسير عنايت\r\nإشارة فالعناية : هي إحاطة علم الأوّل بالكلّ و بالواجب « 1 » أن يكون عليه الكلّ ، حتّى يكون على أحسن النظام ، و بأنّ « 2 » ذلك واجب عنه ، و عن إحاطته به .\r\nفبكون الموجود وفق المعلوم على أحسن النظام « 3 » من غير انبعاث قصد و طلب من الأوّل الحقّ .\r\nفعلم الأوّل بكيفيّة الصواب في ترتيب وجود الكلّ متّبع « 4 » لفيضان الخير في الكلّ .\r\nترجمه\r\n\r\nاشاره\r\nعنايت ، عبارت است از : احاطهء علم واجب الوجود به همهء موجودها و علم او به\r\n\r\n\r\n","description":"","footnote":"\r\n( 1 ) . عطف بر « بالكل » است .\r\n( 2 ) . عطف بر « بالكل » است .\r\n( 3 ) . « على أحسن النّظام » جارّومجرور و متعلّق به محذوف ، خبر « يكون » است و « وفق المعلوم » حال « الموجود » است . واژهء « وفق » بر وزن ضرب به معناى متّفق و متّسق است . ( العين ، ج 3 ، ص 1971 ) .\r\n( 4 ) . خبر « علم » است ؛ يعنى علم حق ، متبوع و فيضان خير ، تابع است .\r\n","page_name":" 322 ","page_number":322},
  {"content":"\r\n\r\nاين‌كه واجب است كه موجودها چگونه باشند ، تا بر نيكوترين نظام موجود شوند و علم او به اين‌كه وجوب اين نظام از سوى او و از احاطهء علمى اوست . « 1 »\r\nبنابراين ، آن‌چه موجود مىشود ، موافق معلوم ( بالذات ) ، بر نيكوترين نظام است ؛ بدون اينكه از جانب او قصد و طلبى برانگيخته شود . « 2 »\r\nپس علم واجب به چگونگى صواب در ترتيب وجود كلّ موجودها ، مستلزم فيضان خير در كلّ است . « 3 »\r\n\r\nشرح و توضيح\r\nاين فصل دربارهء تفسير عنايت است . يك‌بار ديگر شيخ الرئيس اين بحث را در نمط ششم آورده است . « 4 » ممكن است به او اشكال شود كه چرا اين مطلب را تكرار كرده است . امام فخر رازى مىگويد :\r\nو التفسير الذي ذكره هنا هو الذي ذكره هناك من غير تفاوت أصلا ، فلا فائدة في الإعادة ؛ « 5 »\r\nتفسيرى كه شيخ الرئيس در اين‌جا ذكر كرده ، عينا همان تفسيرى است كه در آن‌جا ( نمط ششم ) ذكر كرده است . بنابراين ، هيچ فايده‌اى در تكرار آن نيست .\r\nالبته اگر هيچ فايده‌اى در تكرار آن نباشد ، اشكال وى بر شيخ الرئيس وارد است و بايد او را بر تكرار مطلب ، مورد مؤاخذه قرار داد ؛ ولى اگر چنين نباشد ، خود مستشكل ، در خور مؤاخذه ، بلكه ملامت است .\r\n\r\n\r\n","description":"","footnote":"\r\n( 1 ) . عنايت ، عبارت است از : علم واجب الوجود كه سه چيز را فراگرفته است : الف ) خود موجودها ؛ ب ) نظام احسن موجودها ؛ ج ) وجوب نظام احسن از سوى او و از احاطهء علمى او .\r\n( 2 ) . براى همين است كه مىگوييم : خداوند ، فاعل بالعنايه است ، نه فاعل بالقصد .\r\n( 3 ) . علم او علم فعلى است ؛ يعنى در عين اين‌كه علم به نظام احسن در ترتيب هستى دارد ، نظام احسن ، تابع علم اوست .\r\n( 4 ) . ر . ك : غايات و مبادى ، فصل 9 ، ص 77 - 81 .\r\n( 5 ) . شرحى الاشارات ، ج 2 ، ص 78 .\r\n","page_name":" 323 ","page_number":323},
  {"content":"\r\n\r\nحق اين است كه هر تكرارى ، عيب نيست ؛ حتّى ممكن است مطلبى به يك عبارت ، چندين‌بار تكرار شود و نه تنها عيب نباشد ، بلكه حسن هم باشد . شاعران برجسته ، در ترجيع‌بندهاى خود ، بيتى را با دواعى مختلف تكرار مىكنند ، ولى كسى به آنها خرده نمىگيرد . سعدى ترجيع‌بند زيبايى دارد كه در آن ، چند بار اين بيت را تكرار كرده است :\r\n بنشينم و صبر پيش گيرم * دنبالهء كار خويش گيرم \r\nهاتف اصفهانى شاعر بلند پايه و كم شعرى است كه در ترجيع‌بند عارفانهء خويش چندبار اين بيت را آورده است :\r\n كه يكى هست و هيچ نيست جز او * وحده لا إله إلّا هو \r\nقرآن كه در اوج فصاحت و بلاغت است و دست‌هاى اديبان بزرگ و مسندنشينان قلّهء فصاحت و بلاغت ، از رسيدن به بارو بر نخيل آن ناتوان و قاصر است ، مطالب بلكه آياتى مكرّر دارد ؛ ولى اين تكرار ، به دليل تناسب‌ها و بهره‌هاى گوناگون آن ، نه تنها چيزى از عظمت آن نكاسته ، بلكه به شهادت همهء استادان فن ، بزرگان ادب ، فصيحان و بليغان برجسته ، هم‌چنان در اوج فصاحت و بلاغت و نمونهء والايى از اعجاز است . تنها در سورهء مباركهء الرحمن آيهء شريفهء  فَبِأَيِّ آلاءِ رَبِّكُما تُكَذِّبانِ *  سىويك بار تكرار شده و هربار ، خداوند با ذكر نعمتى از نعمت‌هاى بىكران خود ، با آيهء مزبور از جنّ و انس اعتراف گرفته و راه تكذيب را بر روى آنها بسته است .\r\nبه نظر شارح ديگر اشارات ( خواجهء طوسى ) جايگاه اصلى بحث عنايت ، همين جاست « 1 » دليل آن هم روشن است . شيخ الرئيس طى نه فصل گذشته دربارهء علم واجب بحث كرده و سرانجام به اين‌جا رسيده است كه علم او به جزئيّات متغيّر تعلّق\r\n\r\n\r\n","description":"","footnote":"\r\n( 1 ) . ر . ك : همان .\r\n","page_name":" 324 ","page_number":324},
  {"content":"\r\n\r\nنمىگيرد . « 1 » بنابراين ، بايد معلوم مىكرد كه صدور آنها از واجب الوجود ، چگونه است ؟ آيا خداوند به آنها آگاهى دارد يا ندارد و آيا فاعليّت او نسبت به آنها قابل قبول است يا نه ؟ بنابراين ، نمىتوان گفت : آوردن بحث عنايت در اين‌جا تكرار است ؛ بلكه مىتوان پرسيد كه چرا اين بحث را در نمط ششم آورده است ؟ وجه آن‌هم روشن است . در آن‌جا سخن دربارهء اين بود كه موجودهاى عالى - به ويژه واجب الوجود كه عالىترين آنهاست - فعل خود را براى موجودهاى سافل انجام نمىدهند و او هيچ قصدى نسبت به آنها ندارد ؛ چراكه قصد اگر توأم با داعى باشد ، نقص است و اگر نباشد ، گزاف و بيهوده است . بنابراين ، بايد توضيح داده مىشد كه او فاعل بالعنايه است و نفى فاعليّت بالقصد ، مستلزم اثبات فاعليّت بالطّبع يا بالاتّفاق نيست .\r\nراستى اگر خداوند فاعل بالقصد نيست و علم به جزئيّات ندارد و فعل خود را از روى انگيزه‌ها انجام نمىدهد ، چگونه است كه تمام اجزا و جزئيّات عالم هستى از فيض وجود و كمالات وجودى بهره‌مند مىشوند و هيچ بايسته و شايسته‌اى نيست كه در اين نظام معطّل مانده باشد ؟\r\nاگر افاضه‌هاى بىكران او نبود و تمام اجزا و جزئيّات عالم هستى به بهترين نظام خلق نشده بودند ، شاعرى روشن‌بين ، حيرت‌مندانه و شگفت‌زده نمىگفت :\r\n آنكه هفت اقليم عالم را نهاد * هر كسى را آن‌چه مىبايست داد \r\nآيا مىتوان گفت : خداوند بزرگ ، عالم به جزئيّات نيست و نسبت به ايجاد و صنع و ابداع آنها هيچ قصد و اراده‌اى ندارد ؟ طرح مسئلهء فاعل بالعنايه و آوردن تفسير عنايت ، گره‌گشاى همهء مشكل‌هاست . فاعل بالعنايه كسى است كه تمام هستى با نظام خيره‌كنندهء خود ، در علم فعلى او متمثّل است . بنابراين ، علم او به نظام احسن ، منشأ\r\n\r\n\r\n","description":"","footnote":"\r\n( 1 ) . ر . ك : فصل‌هاى 19 و 20 .\r\n","page_name":" 325 ","page_number":325},
  {"content":"\r\n\r\nپيدايش چنين نظامى است . او نه تنها فاعل بالقصد و بالطّبع و بالاتّفاق نيست ، بلكه فاعل بالجبر هم نيست . آيا مىتوان از هر كسى كه فاعل بالقصد نيست ، سلب اختيار كرد و او را در صف فاعل‌هاى طبيعى يا مجبور يا بالاتّفاق و الجزاف ، قرار داد ؟\r\nدرست است كه هر فاعل بالقصدى ، فاعل بالاختيار است ، ولى نمىتوان گفت : هر فاعل بالاختيارى ، فاعل بالقصد است ؛ چراكه عكس مستوى موجبهء كلّيّه ، موجبهء جزئيّه است و بايد گفت : برخى فاعل‌هاى بالاختيار ، فاعل بالقصدند و بايد ديد برخى ديگر از فاعل‌هاى بالاختيار ، كدامند ؟\r\nاز نظر حكماى مشّا ، اين بعض ، فاعل‌هاى بالعنايه‌اند . چنان‌كه از نظر حكماى اشراق ، فاعل‌هاى بالرضا و از نظر حكماى صدرايى و عارفان ، فاعل‌هاى بالتجلّىاند . « 1 »\r\n\r\nتفسير بسيار دقيق عنايت\r\nشيخ الرئيس در تفسير عنايت ، بسيار دقّت به خرج داده است ؛ تا راه را بر همهء كسانىكه ممكن است بعدها بيايند و او را متّهم كنند كه واجب الوجود را فاقد علم به جزئيّات متغيّر ، معرّفى كرده يا واجب الوجود را در حدّ فاعل‌هاى بالطّبع و بالاتّفاق و بالجبر تنزّل داده ، مسدود كند . او براى تفسير عنايت به سه ويژگى مهم روى آورده ، تا نشان دهد كه هرگونه علمى عنايت نيست . هرچند هر عنايتى علم است . بنابراين ، نسبت ميان آنها عموم و خصوص مطلق است .\r\n\r\n\r\n","description":"","footnote":"\r\n( 1 ) . در اين‌جا بايد توجه كرد كه حكيم اشراقى ، علم پيش از ايجاد واجب الوجود را علم اجمالى و علم مع الايجاد را عين فعل مىداند و به همين جهت است كه واجب الوجود را فاعل بالرضا مىنامد ؛ ولى حكماى صدرايى و عارفان ، علم پيش از ايجاد واجب را علم تفصيلى و عين ذات و حضورى مىشناسند و علم مع الايجاد را عين فعل مىدانند . بنابراين ، هر دو علم تفصيلى و حضورى است : يكى عين ذات و ديگرى عين فعل ، دربارهء فاعل بالعنايه به توضيحات متن توجه شود .\r\n","page_name":" 326 ","page_number":326},
  {"content":"\r\n\r\n\r\nويژگى اوّل\r\nعنايت در صورتى محقّق مىشود كه موجود عالم ، به كلّ ماسواى خود علم داشته باشد . او در اين‌باره مىگويد :\r\nفالعناية هي إحاطة علم الأوّل بالكلّ ؛\r\nعنايت ، عبارت است از : احاطه داشتن علم واجب الوجود به همهء موجودها .\r\nاز آن‌جا كه هيچ موجودى به كلّ موجودها احاطهء علمى ندارد ، طبق اين تعريف ، هيچ موجودى از صفت علمى عنايت برخوردار نيست . « 1 »\r\n\r\nويژگى دوم\r\nدر تحقّق معناى عنايت ، كافى نيست كه عالم ، تنها به كلّ موجودها ، احاطهء علمى داشته باشد . چنين احاطه‌اى تنها به عنوان شرط لازم مطرح است ، نه به عنوان شرط كافى .\r\nبنابراين ، او بايد عالم باشد كه كلّ موجودها ، چگونه بايد باشند . نظام طولى و عرضى موجودها و تغيّر و ثبات آنها يك ضرورت است . اين‌كه موجود متغيّر در كدام مقطع زمانى و در كدام مكان بايد باشد ، يك ضرورت است . به همين جهت است كه شيخ الرئيس احاطهء علمى موجودها را با عبارت :\r\n« و بالواجب أن يكون عليه الكلّ حتىّ يكون على أحسن النّظام » مقيّد كرده است به اين‌كه او بايد به ضرورت‌هاى نظام كه برخاسته از فاعليّت اوست ، آگاه باشد .\r\nبسيار فرق است ميان كسى كه تنها به وجود چيزى آگاه باشد و كسىكه افزون بر\r\n\r\n\r\n","description":"","footnote":"\r\n( 1 ) . صدر المتألّهين در تفسير عنايت از سه عنصر علم ، رضا و سببيّت استفاده برده است . طبق تفسير او هر موجودى كه نسبت به فعل خود عالم ، راضى و سبب باشد ، فاعل بالعنايه است . خواه واجب الوجود باشد ، خواه نباشد ؛ ( ر . ك : الحكمة المتعالية فى الاسفار الاربعة العقليّه ، ج 7 ، ص 55 - 57 ) .\r\n","page_name":" 327 ","page_number":327},
  {"content":"\r\n\r\nآگاهى به وجود از ضرورت وجود آن در نظام طولى و عرضى نيز آگاه باشد . يكى مىداند كه در سلسلهء عددها ، عدد پنج پس از عدد چهار است ؛ ولى ديگرى مىداند كه وجود عدد پنج ، ميان عدد چهار و شش ، ضرورى است و غير از اين ، محال است . آيا اين دو عالم با يك‌ديگر يك‌سانند ؟\r\nيكى مىداند كه كرهء زمين در فاصلهء نورى زمانى در حدود نه ثانيه ، اطراف خورشيد مىگردد و ديگرى مىداند كه وجود زمين در چنين مدار معيّنى ضرورى و حتمى است و در غير از آن ، محال است . به يقين علم شخص اوّل ، ناقص و علم شخص دوم ، كامل است .\r\nواجب الوجود ، نه تنها به كلّ ماسواى خويش احاطهء علمى دارد ، بلكه به ضرورت وجود هر يك از آنها در جايگاه خود نيز عالم است .\r\nدر ميان صدها و هزارها بلكه بىنهايت نظام ممكن - نه نظام‌هاى غيرممكن - نظامى كه وجود آن به ايجاب حقّ واجب و عدم آن ، ممتنع است ، همين نظام است . اگر بهتر از اين ، ممكن بود ، واجب الوجود از ايجاد آن ، نه ناتوان بود و نه اغماض و امساك داشت ؛ ولى نظام‌هاى ممكن ديگر ، به لحاظ اين‌كه نظام برتر نيستند ، صدور آنها از واجب الوجود ، روا نيست . از موجود برتر ، واجب است كه نظام برتر صادر شود . آن كه زيباترين است ، بايد فعلش هم زيباترين باشد .\r\nدر حقيقت بايد گفت : نظام برتر يا نظام احسن ، وجوب بالقياس الى الغير دارد ؛ اما نظام‌هاى ممكن ديگر ، امتناع بالقياس الى الغير دارند . نظام برتر را اگر قياس كنى به موجود فيّاض على الاطلاقى كه كمال و جمال مطلق است و جلال و عظمتش چشم عقول را خيره و ديدهء دل‌ها را مبهوت كرده است ، وجود آن ، واجب بالقياس الى الغير و عدم آن ، ممتنع بالقياس الى الغير است و نظام‌هاى غير برتر و غير أحسن را اگر قياس كنى به آن موجود صاحب جود ، عدمشان واجب بالقياس الى الغير و وجودشان ممتنع بالقياس الى الغير است .\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nواجب الوجود به نظام برترى كه بالقياس به ذات مقدّس او وجوب و ضرورت دارد ، عالم است . بنابراين ، در علم عنايى او ، علم به ضرورت و وجوب نظام برتر نيز تحقّق دارد و اين ، همان ويژگى دومى است كه در معناى عنايت ، لحاظ شده است .\r\n\r\nويژگى سوم\r\nاو مىداند كه وجوب نظام برتر از جانب او و ناشى از احاطهء علمى اوست .\r\nشيخ الرئيس در اين‌باره مىگويد :\r\nو بأنّ ذلك واجب عنه و عن إحاطته به .\r\nممكن است گفته شود كه ويژگى سوم عنايت ، همان ويژگى دوم است ؛ ولى با اندك دقّتى آشكار مىشود كه اينها با يك‌ديگر فرق دارند . براى روشن شدن فرق آنها بايد خواننده را به اين نكته توجه دهيم كه ميان واجب بالقياس الى الغير و واجب بالغير ، فرق است . در اوّلى استدعا و در دومى اقتضاست و اقتضا اخصّ از استدعاست . « 1 »\r\nويژگى دوم از وجوب بالقياس الى الغير سرچشمهء مىگيرد و ويژگى سوم از وجوب بالغير .\r\nوجوب بالقياس الى الغير در جايى است كه ميان طرفين ، ملازمه باشد ، اعمّ از اين‌كه يكى معلول و ديگرى علت باشد يا هر دو معلول يك علت ثالث باشند .\r\nدر ويژگى دوم ، علم عنايى واجب الوجود تعلّق گرفته است به اين‌كه نظام برتر ، وجوب بالقياس الى الغير دارد و در ويژگى سوم ، علم عنايى او تعلّق گرفته است به اين‌كه نظام برتر ، وجوب بالغير دارد ؛ يعنى خود واجب الوجود ، آن‌را ايجاب و ايجاد كرده است .\r\nدر ويژگى اوّل ، تنها احاطهء علمى است و بس . در ويژگى دوم ، نه تنها احاطهء علمى\r\n\r\n\r\n","description":"","footnote":"\r\n( 1 ) . شرح غرر الغرائد ( معروف به شرح منظومه سبزوارى ) ، ص 61 .\r\n","page_name":" 329 ","page_number":329},
  {"content":"\r\n\r\nحاصل است ، بلكه به ضرورت بالقياس نظام برتر نيز ، احاطهء علمى تحقّق يافته است .\r\nدر ويژگى سوم به ضرورت بالغير آن نيز علم احاطى فراهم است و مىداند كه آن غيرى كه ضرورت وجود به نظام بخشيده است ، خود اوست .\r\nهركدام از قيدهاى سه‌گانه منتفى شود ، عنايت منتفى مىشود . آن‌كه علم احاطى ندارد ، عنايت ندارد . آن‌كه علم احاطى دارد ، ولى به ضرورت بالقياس واقف نيست ؛ از داشتن عنايت بر كنار است . آن‌كه هم احاطه دارد و هم به ضرورت بالقياس ، واقف است ، ولى به ضرورت بالغير ، آگاه نباشد و نداند كه ضرورت غيرى از جانب كيست ، علمش علم عنايى نيست .\r\n\r\nيك پرسش\r\nچه لزومى دارد كه نظام جهان نظام برتر باشد ؟ آن‌چه تاكنون به دست آمده ، اين است كه علم واجب ، سبب تامّ نظام عالم هستى است . از كجا كه علم واجب ، علم به نظام احسن باشد ، تا از باب عدم جواز تخلّف معلول از علت تام ، ملتزم شويم كه نظام عالم هستى نظام برتر است ؟\r\n\r\nپاسخ\r\nبايد توجه داشت كه طبق مذهب حكماى مشّا ، ما به سه نظام - كه در طول يك ديگرند - روبه‌روييم : اوّل ، نظام ذات كه در عين بساطت ، كمال مطلق و جمال مطلق و مستجمع همهء اوصاف زيبا و همهء محسّنات است . دوم نظام علمى ذات واجب الوجود كه همان صورت‌هاى علمى ، است .\r\nنظام علمى از لوازم ذات واجب الوجود و پرتو تابان آن وجود بىمانند است .\r\nبنابراين ، نظام علمى واجب الوجود كه به منزلهء ظلّ جميل مطلق است ، جميل است و همان‌طورىكه ذات را در جمال و كمال ، مثل و مانندى نيست ، نظام علمى ذات هم\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nپس از مرتبهء ذات ، مثل و مانندى ندارد و برترين نظامى است كه پس از مرتبهء ذات ، امكان تحقّق دارد . سوم نظام عينى است . نظام عينى تابع نظام علمى و معلول آن است ؛ چراكه علم واجب ، علم فعلى است ، آن هم علم فعلى تام كه جز خود آن ، هيچ امر ديگرى در پيدايش و تحقّق معلول نقش ندارد .\r\nهرگاه نظام ذات در حدّ اعلاى كمال و جمال است ، نظام صورت‌هاى علمى هم تابع ذات و در حدّ اعلاى كمال و جمال است و هرگاه صورت‌هاى علمى در چنين مرتبهء شامخى باشد ، نظام صورت‌هاى عينى هم در حدّ اعلاى كمال و جمال است و از نظام علمى تبعيّت مىكند . از نظر حكماى مشّا ، علم واجب الوجود به صورت‌هاى علمى ، علم حضورى و علم او به صورت‌هاى عينى علم ارتسامى است . اين علم ارتسامى ، هم به صورت‌هاى عينى احاطه دارد و هم به وجوب بالقياس و بالغير آنها و چنين است كه نظام احسن كه هم وجوب بالقياس الى الغير دارد و هم وجوب بالغير ، از او پوشيده نيست و مىداند كه غيرى جز خود او نيست .\r\nآن‌چه به وجود عينى موجود مىشود ، معلوم بالعرضى است كه طابق النّعل بالنعل موافق معلوم بالذات است و چون نظام معلوم بالذات ، نظام احسن است ، نظام معلوم بالعرض هم نظام احسن است و خداى بزرگ و بىهمتا منزّه از اين است كه دست خوش قصد و طلب و انگيزه‌هاى نفسانى و اغراض زايد بر ذات باشد . از اين‌رو ، شيخ الرئيس مىگويد :\r\nفيكون الموجود وفق المعلوم على أحسن النظام من غير انبعاث قصد و طلب من الحقّ الأوّل ؛\r\nبنابراين ، آن‌چه موجود مىشود ، موافق معلوم ( بالذات ) بر نيكوترين نظام است ؛ بدون اين‌كه از جانب او قصد و طلبى برانگيخته شود .\r\nاو علم متبوع دارد ، نه علم تابع . او علم فعلى دارد ، نه علم انفعالى . او به كيفيّت صواب ، در نظام طولى آگاه است . او خير مطلق است . از خير مطلق ، نظام علمى خير\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nبرخاسته و همين نظام علمى خير ، منشا پيدايش نظام عينى خير گشته است . بنابراين ، كلّ نظام عينى ، خير است .\r\nشيخ الرئيس در اين‌باره مىگويد :\r\nفعلم الأوّل بكيفيّة الصّواب في ترتيب وجود الكلّ متّبع لفيضان الخير في الكلّ ؛\r\nعلم واجب الوجود به چگونگى صواب در ترتيب وجود كل ، مستلزم فيضان خير ، در كلّ موجودهاست .\r\nاين استلزام ، نتيجهء اين است كه علم واجب الوجود ، متبوع ، فعلى ، تام و فوق تمام است .\r\nاز نظر شيخ الرئيس ، فيضان خير ، معقول ذات واجب الوجود است . در علم پيش از ايجاد او نظام كلى عالم هستى تمثّل يافته است . هرچيزى وقتى دارد كه در آن وقت واجب است و تنها لايق و در خور همان وقت است . اوست كه :\r\nيفيض منه ذلك النظام على ترتيبه في تفاصيله « 1 »\r\nنظام هستى نظامى است كه اجزاى آن مترتّب بر يك‌ديگر است و تفصيل‌هايى است عينى كه به دنبال تفصيل‌هاى علمى واجب الوجود ، تحقّق پيدا مىكند .\r\nاگر تفصيل‌هاى علمى واجب الوجود نبود ، نوبت به اين تفصيل‌هاى عينى نمىرسيد و اگر ذات واجب - كه در عين اجمال و بسيط بودن ، كشف تفصيلى از هر دو نظام مفصّل و مترتّب است - نبود ، از هيچ‌كدام از دو نظام مزبور نام و نشانى نبود .\r\nالبته اين پرسش هم‌چنان باقى است كه با وجود نظام والاى ذات و نظام تفصيلى عينى چه نيازى به نظام علمى صورت‌هاى علمى ارتسامى است ؟\r\nآيا بهتر نيست كه صورت‌هاى علمى مشّاييان موجودهايى باشند عينى و نورى و نه ذهنى و عارى از استقلال ؟\r\n\r\n\r\n","description":"","footnote":"\r\n( 1 ) . غايات و مبادى ، فصل 9 ، ص 76 .\r\n","page_name":" 332 ","page_number":332},
  {"content":"\r\n\r\nآيا بهتر نبود كه حكيمان مشّا هم‌چون حكيمان افلاطونى براى صورت‌هاى علمى واجب الوجود ، عينيّت و خارجيّت قائل مىشدند و بر آنها نام « مثل » مىنهادند ؟\r\nآيا بهتر نبود كه حكماى افلاطونى نيز هم‌چون حكماى مشّايى ، مثل نوريّهء خود را فراتر از عالم امكان و از صقع عالم ربوبى مىدانستند تا از لوازم ذات واجب باشند ، كه به وجود او موجودند نه به ايجاد او .\r\nاين‌جاست كه رأى حكيم صدرايى بر كرسى مىنشيند كه از هر دو مكتب ، چيزى اخذ و چيزى حذف كرده است . از حكمت افلاطونى ، عينيّت را گرفت و جزء عالم امكان بودن را حذف كرد و از حكمت مشّايى ، ارتسامى بودن صورت‌ها را انداخت و از لوازم ، ذات بودن را اخذ كرد . « 1 »\r\n\r\n\r\n","description":"","footnote":"\r\n( 1 ) . ر . ك : الحكمة المتعالية فى الاسفار الاربعة العقليّه ، ج 6 ، ص 233 - 234 .\r\n","page_name":" 333 ","page_number":333},
  {"content":"\r\n\r\n\r\nخود را بيازماييد\r\n1 . اشكال فخر رازى بر اين فصل و پاسخ او را تقرير كنيد .\r\n2 . مطابق نظر خواجه جايگاه واقعى بحث عنايت ، اين‌جاست يا نمط ششم ؟\r\n3 . اقسام فاعل‌ها را تعريف كنيد و توضيح دهيد كه واجب الوجود چگونه فاعلى است ؟\r\n4 . چگونه علم ثابت خداوند ، جزئيّات متغيّر را احاطه كرده است ؟\r\n5 . چرا هر فاعل بالاختيارى فاعل بالقصد نيست ، ولى هر فاعل بالقصدى فاعل بالاختيار است ؟\r\n6 . فرق ميان فاعل بالعنايه ، بالرضا و بالتجلّى را توضيح دهيد .\r\n7 . چرا هر عنايتى علم است ، ولى هر علمى عنايت نيست ؟\r\n8 . نخستين ويژگى عنايت را مطابق نظر شيخ الرئيس تبيين كنيد .\r\n9 . دومين ويژگى عنايت را مطابق نظر شيخ الرئيس تبيين كنيد .\r\n10 . سومين ويژگى عنايت را مطابق نظر شيخ الرئيس تبيين كنيد .\r\n11 . چرا در ويژگى دوم تكيه بر ضرورت بالقياس و در ويژگى سوم تكيه بر ضرورت بالغير است ؟\r\n12 . چه لزومى دارد كه نظام جهان نظام برتر باشد ؟ اشكال و پاسخ را تقرير كنيد .\r\n13 . كدام يك از نظام علمى و عينى معلوم بالذات و كدام يك معلوم بالعرض است ؟\r\n14 . چرا نظام عينى نظام خير است ؟\r\n15 . چگونه مىتوان ميان نظر افلاطون كه قائل به مثل نوريّه است و نظر شيخ الرئيس كه قائل به صورت‌هاى علمى ارتسامى است ، جمع كرد ؟\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n\r\nبخش چهارم : كيفيّت دخول شر در قضاى الهى ( مشتمل بر ده فصل است )\r\n\r\n","description":"","footnote":"","page_name":" 335 ","page_number":335},
  {"content":"\r\n . \r\n","description":"","footnote":"","page_name":" 336 ","page_number":336},
  {"content":"\r\n\r\n\r\nفصل بيست‌وسوم تحقّق خير محض و خير غالب در نظام هستى\r\nإشارة الأمور الممكنة في الوجود ، منها : أمور « 1 » يجوز أن يتعرّى وجودها عن الشّرّ و الخلل و الفساد أصلا .\r\nو منها : أمور « 2 » لا يمكن أن تكون فاضلة فضيلتها إلّا و تكون بحيث يعرض منها شرّ ما عند ازدحامات الحركات و مصادمات المتحرّكات .\r\nو فى القسمة أمور شرّيّة « 3 » ، إمّا على الإطلاق و إمّا بحسب الغلبة .\r\nو إذا كان الجواد المحض مبدأ لفيضان الوجود الخيريّ الصواب ، كان « 4 » وجود القسم الأوّل واجبا فيضانه ، مثل وجود الجواهر العقليّة و ما يشبهها .\r\nو كذلك القسم الثّانى يجب فيضانه « 5 » فإنّ في أن لا يوجد خير كثير ، و لا يؤتى به ؛\r\n\r\n\r\n","description":"","footnote":"\r\n( 1 ) . جملهء « منها أمور » خبر « الأمور الممكنة » است .\r\n( 2 ) . اين جمله عطف بر جملهء « منها أمور » است .\r\n( 3 ) . ممكن است جملهء مستأنفه باشد و ممكن است عطف بر جملهء « الأمور الممكنة فى الوجود . . . » باشد .\r\n( 4 ) . جواب « إذا » است .\r\n( 5 ) . عطف بر جواب « إذا » است .\r\n","page_name":" 337 ","page_number":337},
  {"content":"\r\n\r\nتحرّزا « 1 » من شرّ قليل شرّا « 2 » كثيرا ، و ذلك مثل خلق النار ؛ فإنّ النّار لا تفضل فضيلتها ، و لا تكمل مؤونتها فى تكميل الوجود إلّا أن تكون بحيث تؤذي و تؤلم ما يتّفق لها مصادمته من أجسام حيوانيّة .\r\nو كذلك الأجسام الحيوانيّة « 3 » لا يمكن أن تكون لها فضيلتها إلّا أن تكون بحيث يمكن أن تتأدّى أحوالها فى حركاتها و سكوناتها و أحوال « 4 » مثل النّار فى تلك « 5 » أيضا إلى اجتماعات و مصاكّات مؤذية ، و أن تتأدّى « 6 » أحوالها و أحوال الأمور الّتي في العالم إلى أن يقع لها خطأ في عقد ضار في المعاد و في الحقّ أو فرط هيجان غالب عامل من « 7 » شهوة أو غضب ضارّ في أمر المعاد .\r\nو تكون القوى المذكورة لا تغني غناها ، أو « 8 » تكون بحيث يعرض لها عند المصادمات عارض خطإ و غلبة هيجان .\r\nو ذلك فى أشخاص أقلّ « 9 » من أشخاص السالمين و في أوقات أقلّ « 10 » من أوقات السّلامة .\r\n\r\n\r\n","description":"","footnote":"\r\n( 1 ) . مفعول لأجله براى « لا يوجد » و « لا يؤتى » است .\r\n( 2 ) . اسم مؤخّر « إنّ » است .\r\n( 3 ) . اين جمله عطف بر جملهء « و ذلك مثل خلق النّار » است .\r\n( 4 ) . عطف بر « أحوالها » است .\r\n( 5 ) . اشاره به « حركاتها و سكوناتها » است .\r\n( 6 ) . عطف بر « أن تتأدّى » است .\r\n( 7 ) . « من » بيان براى « هيجان » است .\r\n( 8 ) . كلمهء « أو » به معناى « إلّا » و « تكون » منصوب به « أن » مقدّر است ؛ مانند :\r\n و كنت إذا غمزت قنات قوم * كسرت كعوبها أو تستقيما \r\nيعنى « إلّا أن تستقيما » ر . ك : جلال الدين سيوطى ، البهجة المرضيّة ، ج 2 ، ص 145 .\r\n( 9 ) . صفت « اشخاص » است و فتحهء آن براى عدم انصراف مىباشد .\r\n( 10 ) . صفت « أوقات » است .\r\n","page_name":" 338 ","page_number":338},
  {"content":"\r\n\r\nو لأنّ هذا معلوم فى العناية الأولى ، فهو كالمقصود بالعرض . « 1 »\r\nفالشرّ داخل فى القدر بالعرض مثلا كأنّه مرضيّ به بالعرض .\r\nترجمه\r\n\r\nاشاره\r\nبرخى از امور ممكن ، جايز است كه وجود آنها از هرگونه شرّ و خلل و فسادى عارى باشد . « 2 »\r\nو برخى ديگر ، امورىاند كه ممكن نيست به كمال خود برسند ، مگر اين‌كه به هنگام تزاحم حركات و تصادم متحرّكات ، دست‌خوش شرّ و بدى مىشوند . « 3 »\r\nو در ميان اقسام ، امور ديگرى است كه يا شرّ مطلق يا شرّ غالبند . « 4 »\r\nو هرگاه جواد محض ، مبدأ فيضان وجود خير و نيكو باشد ، وجود قسم اوّل واجب است ؛ مانند وجود جواهر عقلى و اشباه و امثال آنها . « 5 »\r\nو هم‌چنين وجود قسم دوم نيز واجب است ؛ چراكه در ايجاد نشدن خير فراوان ، به سبب دور شدن از شرّ اندك ، شرّى فراوان است . « 6 »\r\nو اين ، مانند آفرينش آتش است ؛ چراكه آتش به كمال خود ، نايل نمىشود ، مگر اين‌كه هر جسم حيوانىاى كه با او مصادم شود ، بيازارد . « 7 »\r\nو همين‌طور اجسام حيوانى و موجودى مثل آتش ، ممكن نيست به كمال خود\r\n\r\n\r\n","description":"","footnote":"\r\n( 1 ) . اين جمله در قوّهء جملهء شرطيّه است ؛ يعنى « لمّا كان هذا . . . » .\r\n( 2 ) . قسم اوّل از اقسام كه صدور آن واجب است . جواز به معناى امكان عام است و با وجوب سازگار است .\r\n( 3 ) . قسم دوم كه صدور آن نيز واجب است .\r\n( 4 ) . اگر شرّ مساوى را داخل در شرّ مطلق بدانيم ، سه قسم پديد مىآيد و صدور آنها محال است .\r\n( 5 ) . استدلال بر وجوب صدور قسم اوّل است .\r\n( 6 ) . استدلال بر وجوب صدور قسم دوم است .\r\n( 7 ) . مثالى براى خير غالب است .\r\n","page_name":" 339 ","page_number":339},
  {"content":"\r\n\r\nبرسند ، مگر اين‌كه دست‌خوش اجتماعات و برخوردهايى موذى مىشوند . « 1 » و همين طور اجسام حيوانى و امور عالم هستى به خطا و انحرافى منتهى مىشوند كه در امر معاد يا در راه حق زيان‌بخش است يا شهوت و غضبى غلبه مىكند كه به معاد انسان زيان مىرساند . « 2 »\r\nو قواى مذكور به كمال خود نمىرسند ، مگر اين‌كه در برخوردها و تصادم‌ها دست‌خوش خطا يا هيجانى غالب مىشوند .\r\nو اين ، در اشخاص و اوقاتى است كه به مراتب از اشخاص سالم و اوقات سلامت كمتر است . « 3 »\r\nو از آن‌جا كه اينها در عنايت نخستين ، معلومند ، مانند مقصود بالعرضند .\r\nبنابراين ، شر - بالعرض - داخل در قدر است . گويى - بالعرض - مورد رضاى خالق مىباشد . « 4 »\r\n\r\nشرح و توضيح\r\nدر اين بخش شيخ الرئيس به حلّ مشكل شرور پرداخته است ؛ چراكه با توجه به اين‌كه خداوند متعال ، خير محض است ، اين پرسش براى هر انديشورى مطرح است كه چگونه از خير محض ، شرورى صادر شده است .\r\nمشكل شرور ، برخى را به انكار آفريدگار حكيم واداشته است . چنان‌كه مادّىها به سبب مشاهدهء شرورى به اين ورطه گرفتار شده‌اند .\r\nبرخى ديگر به سبب مشكل شرور به ثنويت روى آورده و قائل به دو فاعل خير و شر - به نام يزدان و اهريمن يا نور و ظلمت - شده‌اند .\r\n\r\n\r\n","description":"","footnote":"\r\n( 1 ) . دومين مثال براى خير غالب است .\r\n( 2 ) . سومين مثال دربارهء انسان است .\r\n( 3 ) . خير هم بر اشخاص انسان غلبه دارد و هم بر اوقات .\r\n( 4 ) . خداوند فاعل بالعنايه است و شرور نسبى و اندك ، مطلوب به الذات نيستند ؛ بلكه مطلوب بالعرضند . اين‌كه مىگويد : « مانند مقصود بالعرض » براى اين است كه واجب الوجود فاعل بالقصد نيست .\r\n","page_name":" 340 ","page_number":340},
  {"content":"\r\n\r\nقائلان به يزدان و اهريمن ، در صورتى كه به خداى واحدى به نام اهورا مزدا قائل باشند ، اگرچه به توحيد ذاتى قائلند ؛ ولى به توحيد افعالى قائل نيستند .\r\nدر اين ميان فيلسوفان بزرگ الهى و اسلامى ، به خداى حكيم يگانه قائل و معتقدند و مشكل شرور را وسيله‌اى براى انكار خالق حكيم يا انكار توحيد قرار نداده‌اند .\r\n خنده از لطفش حكايت مىكند * گريه از قهرش شكايت مىكند\r\nاين نواهاى مخالف در جهان * از يكى دلبر حكايت مىكند \r\nطرح اين مسئله در فصل‌هاى پايانى اين نمط براى اين است كه چون در فصل‌هاى ده‌گانهء بخش پيش ، روشن شد كه خداوند به همهء اجزا و جزئيّات عالم ماسوا علم دارد ، بايد روشن شود كه چگونه شرور در قضاى الهى داخل شده‌اند . آيا او همان‌گونه كه به خيرات ، عنايت دارد ، به شرور هم عنايت دارد و آيا همان‌گونه كه خيرات ، مورد رضاى اويند ، شرور هم مورد رضاى او هستند ؟\r\nدر نخستين فصل اين بخش به ذكر تقسيمى براى موجودات پرداخته كه منسوب به ارسطوست .\r\nپيش از آن‌كه به توضيح تقسيم ارسطويى و ديگر مطالب اين فصل بپردازيم ، لازم است كه نكاتى را يادآور شويم :\r\n\r\n1 . معناى خير و شر\r\nمىتوانيم خير و شر را به آن‌چه مورد اشتياق و مورد نفرت همگان است ، تعريف كنيم . « 1 » هرچند نيازى به تعريف نيست ؛ چراكه هركسى بالفطره خير را مىشناسد و به آن گرايش دارد ، چنان‌كه هركسى از شر گريزان است و معناى آن‌را درك مىكند . حتى حيوانات هم متمايل به خير و گريزان از شرّند . هر وجود و هر كمالى از كمالات\r\n\r\n\r\n","description":"","footnote":"\r\n( 1 ) . ر . ك : الحكمة المتعاليه فى الاسفار الاربعة العقليه ، ج 7 ، ص 58 .\r\n","page_name":" 341 ","page_number":341},
  {"content":"\r\n\r\nوجودى ، خير است و هر عدم و هر فقدان كمالى از كمالات ، شرّ است و براى همين است كه همهء موجودات خواهان وجود و كمال وجودى و گريزان از عدم و فقدان كمال وجودىاند . خداوند ، خير محض است . موجودات ديگر به همان اندازه كه بهرهء وجودى دارند ، خيرند . عدم مطلق ، شرّ مطلق است . موجودات ممكن ، به لحاظ وجود خود ، همگى خيرند و به همان نسبت كه دست‌خوش فقدان و نقصانند ، از خير مطلق فاصله مىگيرند ؛ چراكه وجود آنها منسوب به عدم و خيريّت آنها آميختهء به شرّ است .\r\n\r\n2 . معناى اصطلاحى و غيراصطلاحى\r\nشر به دو معنا به كار مىرود : يكى معنايى كه مصطلح فيلسوفان نيست و در مبحث شرور ، دربارهء آن بحثى نمىكنند . ديگرى معناى مصطلح كه مورد بحث و مورد نزاع و گفت‌وگوست .\r\n\r\nالف ) معناى غير مصطلح\r\nاين معناى شر ، معنايى فراگير است و به جز واجب الوجود - كه هيچ‌گونه فقدان و نقصانى در ساحت او راه ندارد - همهء موجودات عالم هستى را در برمىگيرد .\r\nهيچ موجود ممكنى نيست كه به نسبت قرب و بعد از مبدأ ، دچار نقصان و فقدان نباشد . در حقيقت ، هيچ موجودى به جز واجب الوجود ، كمال مطلق نيست . سلسلهء طولى موجودات ، مقول به تشكيكند ، و هرچه به مبدأ هستى نزديك‌تر باشند ، از وجودى شديدتر برخوردارند و هرچه دور تر باشند ، وجود آنها ضعيف‌تر مىباشد ، تا آن‌جا كه آخرين موجود در قوس نزولى قوّهء محض است . چنان‌كه اوّلين موجود ، فعليّت محض است و ما بين فعليّت محض و قوّهء محض ، موجوداتى قرار دارند كه هرچه به مبدأ نزديك‌تر باشند ، از فعليّت قوىتر و شديدتر و كامل‌ترى برخوردارند و هرچه دور تر باشند ، از فعليّت كم‌ترى برخوردارند . بنابراين ، نه تنها فعليّت و كمال\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nسلسلهء طولى مقول به تشكيك است ، بلكه نقصان‌ها و فقدان‌ها و اعدام نيز مقول به تشكيك است و صادر اوّل تا آخرين مخلوق را - كه قوّهء محض است - فراگرفته است .\r\nكسى نمىپرسد كه چرا سلسلهء صوادر طولى و عرضى دست‌خوش فقدان‌ها و نقصان‌ها و اعدام مىباشند ؛ چراكه ويژگى معلوليّت ، همين است . هر معلولى نسبت به علت خود ، كاستى دارد و اگر با علت خود مساوى باشد ، هيچ‌كدام بر ديگرى رجحان ندارد ؛ بلكه هر كدام آنها مىتواند علت ديگرى باشد و اگر معلول ، از نظر كمال وجودى برتر از علت باشد ، براى علت بودن ، اولويّت و ارجحيّت دارد .\r\nبنابراين ، محال است كه معلول ، از نظر كمال وجودى ، مساوى علت يا برتر از آن باشد . براى همين است كه پس از واجب الوجود ، همهء موجودات نسبت به علت خود ، نقصان دارند و همين است معناى شرّ غير مصطلح .\r\n\r\nب ) معناى مصطلح\r\nاين معنا ، چندان فراگير نيست ؛ بلكه تنها عالم ماده را شامل مىشود ؛ چراكه شرّ مصطلح و مورد نزاع ، عبارت است از : عدم ذات يا عدم كمال ذات و اين ، تنها در عالم ماده ، ممكن است .\r\nهر موجودى كه معدوم شود و هر موجودى كه كمالى از كمالات وجودى خود را فاقد باشد ، مشمول شرّ اصطلاحى است .\r\nپرسشى كه ذهن فيلسوفان را مشغول كرده ، اين است كه چرا موجودى از فيض وجود محروم گردد و معدوم شود ؟ چرا موجودى كه بايد واجد كمالى باشد ، به آن كمال نرسد يا اگر برسد ، چرا كمال خود را به واسطهء عوامل و اسباب مزاحم از دست بدهد ؟ مرگ براى موجود زنده چه توجيهى دارد ؟ كورى ، كرى و نقص اعضاى بدن چگونه قابل توجيه است ؟ چرا موجود زنده و پويا در نيمه راه زندگى ، دست‌خوش مرگ و فنا و نابودى مىشود و از رسيدن به كمال مطلوب محروم مىماند ؟\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n\r\n3 . شرّ حقيقى و شرّ نسبى\r\nشرّ حقيقى همان معناى اصطلاحى شر و به معناى عدم ذات يا عدم كمال ذات است ؛ اما شرّ نسبى به موجودى اطلاق مىشود كه منشأ عدم ذات يا عدم كمال ذات موجودى ديگر مىشود . ميكرب‌ها و ويروس‌هايى كه سبب بيمارى و مرگ انسان مىشوند ، براى انسان و نسبت به او شر محسوب مىشوند . هرچند وجود آنها خير حقيقى است و چه بسا براى موجود ديگرى خير نسبى شمرده شوند .\r\nبراى همين است كه نه تنها شرور بلكه خيرات نيز به حقيقى و نسبى تقسيم مىشوند . گرگ‌ها براى گوسفندان شرّ نسبى و براى فرزندان خود خير نسبى به شمار مىآيند . هرچند از نظر موجوديّت ذات و كمال ذات ، خير حقيقى شمرده مىشوند .\r\nبا توجه به اين‌كه شرّ حقيقى امر عدمى است ، بايد بگوييم : شرّ حقيقى در نظام هستى تحقّق ندارد ؛ ولى شرور نسبى در نظام هستى محقّق است . براى همين است كه مولوى مىگويد :\r\n پس بد مطلق نباشد در جهان * بد به نسبت باشد اين‌را هم بدان\r\nزهرمار آن مار را باشد حيات * ليك آن مر آدمى را شد ممات « 1 » \r\nمقصود وى از بد مطلق ، بد حقيقى - يعنى عدم ذات و عدم كمال ذات - است . هيچ موجودى بد مطلق يا بد حقيقى نيست . زهرمار به لحاظ وجودش خير حقيقى و براى خود مار ، خير نسبى است ؛ ولى همين زهر ، براى انسان‌هايى كه گرفتار مارگزيدگى مىشوند ، شرّ نسبى و « به نسبت » است .\r\nاكنون كه اين نكات روشن شد ، مىپردازيم به بيان تقسيم ارسطويى .\r\n\r\n\r\n","description":"","footnote":"\r\n( 1 ) . كلّيّات مثنوى ، دفتر چهارم ، ص 340 - 341 .\r\n","page_name":" 344 ","page_number":344},
  {"content":"\r\n\r\n\r\nاقسام موجود\r\nموجودات ممكن به حسب فرض و احتمال پنج قسمند :\r\n\r\n1 . خير محض\r\nبر وجود اين‌گونه موجودات ، هيچ شرّى مترتّب نيست ؛ مانند عقول .\r\n\r\n2 . خير غالب\r\nبر وجود اين‌گونه موجودات ، شرّ اندكى مترتّب مىشود ؛ مانند آتش كه منافع بسيارى دارد ؛ ولى گاهى به انسان‌ها يا حيوانات يا گياهان و درختان ضرر مىرساند .\r\nهمين‌طور آب كه خيرش غالب و شرّش نادر است . باد هم مانند اينهاست ؛ زيرا وجود آن بسيار سودمند است ؛ ولى گاهى زيانى هم بر وجود آن مترتّب مىشود .\r\n فرشته‌اى كه وكيل است بر خزانهء باد * چه غم خورد كه بميرد چراغ پيرزنى \r\n\r\n3 . خير و شرّ مساوى\r\nموجودى كه خير و شرّش مساوى باشد ، مرجّحى براى وجودش نيست .\r\n\r\n4 . شرّ غالب\r\nاگر موجودى بر وجودش شرّ فراوان و خير اندك مترتّب باشد ، نبودنش بر بودنش برترى دارد .\r\n\r\n5 . شرّ محض\r\nاگر موجودى هيچ‌گونه خيرى بر وجودش مترتّب نباشد ، شرّ محض است .\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nارسطو معتقد بوده است كه از پنج قسم مزبور ، تنها قسم اوّل و دوم ، آفريده مىشود ؛ ولى سه قسم اخير ، صلاحيّتى براى آفرينش ندارند .\r\nبه ظاهر تقسيم بالا ، ناظر به خير و شرّ نسبى است و بسيار بعيد است كه ارسطو وجود را به عنوان شرّ حقيقى مطرح كرده باشد . بنابراين ، بايد گفت : وى نيز همانند استادش افلاطون معتقد به عدميّت شرور بوده است . « 1 »\r\nاگر ارسطو به عدميّت شرور معتقد نبوده است ، بايد گفت : قسم دوم كه شرّ اندكى دارد ، هم خير بالذات و هم شرّ بالذات است ؛ ولى بنابر رأى افلاطون كه شرور را عدمى مىداند ، بايد گفت : هر وجودى خير بالذات است ؛ ولى به لحاظ اين‌كه وجودات مادّى شرّ اندكى بر آنها مترتّب مىشود ، خير بالذات و شرّ بالعرضند .\r\nشيخ الرئيس دربارهء قسم اوّل مىگويد :\r\nالأمور الممكنة فى الوجود : منها : أمور يجوز أن يتعرّى وجودها عن الشّر و الخلل و الفساد اصلا ؛\r\nبرخى از امور ممكن ، جايز است كه وجود آنها از هرگونه شرّ و خلل و فسادى عارى باشد .\r\nو دربارهء قسم دوم مىگويد :\r\nو منها : أمور لا يمكن أن تكون فاضلة فضيلتها إلّا و تكون بحيث يعرض منها شرّ ما عند ازدحامات الحركات و مصادمات المتحرّكات ؛\r\nو برخى ديگر امورىاند كه ممكن نيست به كمال خود برسند ، مگر اين‌كه به هنگام تزاحم حركات و تصادم متحرّكات ، دست‌خوش شر و بدى مىشوند .\r\nو دربارهء بقيّهء اقسام مىگويد :\r\nو فى القسمة أمور شرّيّة : إمّا على الإطلاق و إمّا بحسب الغلبة ؛\r\n\r\n\r\n","description":"","footnote":"\r\n( 1 ) . ر . ك : الحكمة المتعالية فى الاسفار العقلية الاربعه ، ج 7 ، ص 68 .\r\n","page_name":" 346 ","page_number":346},
  {"content":"\r\n\r\nو در ميان اقسام امورى ديگر است كه يا شرّ مطلق يا شرّ غالبند .\r\nخواجه طوسى معتقد است كه از عبارت بالا ، اقسام سه‌گانهء باقىمانده استفاده مىشود ؛ « 1 » ولى ظاهر عبارت تنها بر شرّ محض و شرّ غالب دلالت دارد و استفادهء خير و شرّ مساوى از آن ، ممكن نيست . مگر اين‌كه شرّ على الاطلاق را كه در برابر شرّ غالب قرار گرفته ، به گونه‌اى تعميم دهيم كه هم شامل شرّ محض بشود و هم شامل شرّى كه با خير مساوى است . از اين‌رو ، مىتوان به اين قسم ، شرّ على الاطلاق گفت ، كه خير مترتّب بر آن ، به دليل مساوى بودن با شر ، نمودى نمىتواند داشته باشد .\r\n\r\nاستدلال شيخ الرئيس بر وجود قسم اوّل\r\nخداوند متعال جواد محض است . جواد كسى است كه آن‌چه سزاوار است ، بدون انتظار هيچ‌گونه عوض و پاداشى افاده و افاضه كند . « 2 » موجودى كه خير محض است و هيچ‌گونه شرّى بر وجود آن مترتّب نيست ، از هر چيزى به موجود شدن سزاوارتر است . بنابراين ، صدور چنين موجودى از خداوند كه خير محض و جواد حقيقى است ، يقينى است . براى همين است كه شيخ الرئيس در مقام استدلال بر لزوم صدور اين قسم مىگويد :\r\nو إذا كان الجواد المحض مبدأ لفيضان الوجود الخيرىّ الصواب كان وجود القسم الأوّل واجبا فيضانه ، مثل وجود الجواهر العقليّة و ما يشبهها ؛\r\nهرگاه جواد محض ، مبدأ فيضان وجود خير و نيكو باشد ، وجود قسم اوّل واجب است ؛ مانند جواهر عقلى و مانند آنها .\r\nمراد وى از مانند جواهر عقلى ، نفوسى است كه مكتفى به ذات خود و ذات فاعل\r\n\r\n\r\n","description":"","footnote":"\r\n( 1 ) . ر . ك : شرحى الاشارات ، ج 2 ، ص 81 .\r\n( 2 ) . ر . ك : غايات و مبادى ، فصل 5 ، ص 53 .\r\n","page_name":" 347 ","page_number":347},
  {"content":"\r\n\r\nخود مىباشند . اين‌گونه نفوس هرچند كه مانند عقول ، از فعليّت و تماميّت برخوردار نيستند ؛ ولى هيچ نيرويى نمىتواند با تزاحم و تصادم خويش آنها را از استكمال بازدارد . نفوس فلكى كه به نظر ما همان ملائكهء مدبّرند « 1 » ، اين‌چنينند . بنابراين ، به دليل نداشتن موانع و عوايق ، مانند عقولند . نفوس انبيا و ائمّهء اطهار عليهم السّلام نيز داراى همين ويژگىاند . « 2 »\r\n\r\nاستدلال شيخ الرئيس بر وجود قسم دوم\r\nاز آن‌جايى كه قسم دوم مشتمل بر خير فراوان و شرّ اندك است ، مقتضاى جود و حكمت واجب الوجود ، اين است كه اين قسم نيز از افاضهء وجود بىبهره نماند ؛ بلكه اگر وجود به آن افاضه نشود ، خلاف جود و حكمت است ؛ چراكه ترك خير فراوان به سبب شرّ اندك ، شرّ زياد است . شيخ الرئيس در اين‌باره مىگويد :\r\nو كذلك القسم الثّاني يجب فيضانه ؛ فانّ في أن لا يوجد خير كثير ، و لا يؤتى به - تحرّزا من شرّ قليل - شرّا كثيرا ؛\r\nو هم‌چنين وجود قسم دوم نيز واجب است ؛ چراكه در ايجاد نشدن خير فراوان ، به سبب شرّ اندك ، شرّى زياد است .\r\nهرگز جواد حكيم ، نمىپسندد كه به سبب شرّ كم ، خير بسيار و فراوان را تعطيل كند و موجوداتى چون آب و آتش را از فيض وجود ، وجود بيكران خود محروم سازد و اسباب تداوم زندگى ، بلكه پديدهء زندگى را از جان‌داران بازگيرد .\r\nشيخ الرئيس پس از استدلال بر وجوب ايجاد قسم دوم از سوى صانع حكيم چند نمونه مىآورد :\r\n\r\n\r\n","description":"","footnote":"\r\n( 1 ) . ر . ك : غايات و مبادى ، ص 277 .\r\n( 2 ) . ر . ك : الحكمة المتعالية فى الاسفار الاربعة العقليه ، ج 7 ، ص 68 .\r\n","page_name":" 348 ","page_number":348},
  {"content":"\r\n\r\n\r\nنمونهء اوّل\r\nآتش يكى از مخلوقات مادّى است كه ويژگى آن توليد حرارت و سوزندگى است .\r\nآتش در زندگى سادهء انسان‌هاى قديم و در زندگى پيش‌رفتهء انسان‌هاى كنونى نقش بسيار حسّاسى داشته و دارد و اگر آتش نباشد ، گذشته از اين‌كه سرماى طاقت‌فرساى زمستان ، انسان را از پا درمىآورد ، بسيارى از نيازمندىهاى او مانند پختن غذا ، گرم كردن آب ، حمام و . . . برآورده نمىشود و در اين صورت ، انسان چاره‌اى جز تن به مرگ دادن ندارد . شيخ الرئيس در اين‌باره مىگويد :\r\nو ذلك مثل خلق النّار ؛ فإنّ النّار لا تفضل فضيلتها ، و لا تكمل مؤونتها فى تكميل الوجود إلّا أن تكون بحيث تؤذى و تؤلم ما تتّفق لها مصادمته من أجسام حيوانيّة ؛\r\nاين مانند آفرينش آتش است ؛ چراكه آتش به كمال خود نمىرسد مگر اين‌كه هر جسم حيوانىاى را كه با او مصادم شود ، بيازارد .\r\nگاهى آتش ، خانه يا لباس يا بدن انسان صالح يا حيوان بىآزارى را مىسوزاند و اين‌گونه زيان‌ها در برابر سودهاى بسيار و بىشمارى كه از آتش به دست مىآيد ، بسيار ناچيز است .\r\nهمان انسانى كه از آتش زيان مىبيند ، زيانش نسبت به سودهايى كه در دوران عمر برده است ، بسيار كم‌اهميّت است .\r\nوانگهى خدا به انسان عقل داده ، تا بتواند آتش را به گونه‌اى مهار كند و جلو زيان‌هاى آن‌را بگيرد به گونه‌اى كه در همهء عمر ، يك‌بار هم از آتش زيان نبيند .\r\nبسيارى از آتش‌سوزىها در خانه‌ها ، مغازه‌ها ، كارخانه‌ها ، جنگل‌ها ، مراتع و مزارع ، نتيجهء بىاحتياطىها ، لاابالىگرىها و بىبندوبارىهاى افراد است و اگر انسان ، احتياط ، مراقبت و دقّت داشته باشد . كمتر دچار خسارت‌هاى آتش‌سوزى و\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nعوارض زيان‌بار آن مىشود .\r\n چاه است و راه و ديدهء بينا و آفتاب * تا آدمى نگاه كند پيش پاى خويش\r\nاز دست ديگرى چه شكايت كند كسى * سيلى به دست خويش زده بر قفاى خويش \r\nكمال آتش ، در سوزانندگى آن است . اين‌كه كسى انتظار داشته باشد كه آتش هرجا موافق ميل اوست ، بسوزاند و هرجا موافق ميل او نيست ، نسوزاند ، اشتباه است . آتش قابل مهار شدن است . مىتوان با برنامه‌ريزى دقيق و صحيح به گونه‌اى آن‌را مهار كرد كه هرجا لازم و مفيد است ، بسوزاند و هرجا زيان‌بار است ، نسوزاند .\r\n\r\nنمونهء دوم\r\nحيوانات نيز هركدام كمالى دارند كه در اين نظام بايد به آن برسند . اين‌كه ما انتظار داشته باشيم كه آنها از كمال خود محروم شوند و فيض و رحمت بيكران الهى به آنها نرسد ، انتظارى بيهوده است . در نظام طبيعت ، همهء موجودات زنده ، حقّ حيات دارند .\r\nآفرينش آنها از روى حكمت بوده و اگر به سبب خير فراوان آنها نبود ، هرگز آفريده نمىشدند . اگر به دليل شرّ اندكى كه گاهى بر وجود آنها مترتّب مىشود ، صانع حكيم از آفرينش آنها خوددارى كند ، مستلزم شرّ زياد است . سمّ مار و عقرب براى كسىكه گرفتار نيش زهرآگين آنها شود ، ممكن است كشنده باشد ؛ ولى سودهاى آنها در برابر اين زيان اندك ، به اندازه‌اى زياد است كه آن‌را در برابر خود محو مىكند .\r\nميكرب‌ها و ويروس‌ها هم سودهاى بسيار و زيان‌هاى اندكى دارند . اگر اينها نباشند ، بدن انسان به سبب از دست دادن نيروى دفاع ، به اندازه‌اى تنبل و عاطل و باطل مىشود كه به زودى از پا درمىآيد .\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nحيوانات درّنده هم براى خود عالم زيبايى دارند . هرچند گاهى انسان و ديگر حيوانات از وجود آنها زيان مىبينند .\r\nهر حيوانى بايد در اين نظام به كمال مطلوب خود برسد . اگر برخى از حيوانات ، حالت حمله و تهاجم به خود مىگيرند و حيوانات ديگر را شكار مىكنند ، مطابق غريزهء خود عمل مىكنند . اگر خداوند به آنها نيروى حمله و شكار داده ، به حيوانات ديگر هم نيروى گريز و فرار داده است . كمال حيوان شكارچى در حمله و كمال حيوان شكار شونده در گريز و فرار است .\r\nممكن است برخى اين تضادها و تزاحم‌ها را به ديدهء بدبينى و سوءظن بنگرند و به خيال خود ، نبودن آنها را بر بودن آنها ترجيح دهند . اگر يك پديدهء جزئى به تنهايى نامطلوب شناخته شود ، نمىتوان قائل شد به اين‌كه « عدمش به ز وجود » ؛ بلكه بايد موقعيّت آن‌را در كلّ نظام ملاحظه كنيم . خالى كه در صورت يك انسان زيباست ، به تنهايى چيز كم‌ارزش يا بىارزشى است ؛ ولى در مجموع ساختار صورت و شمايل شخصى ، بسيار ارزشمند است و همين يك نقطهء سياه ، جلوهء فوق‌العادّه‌اى به صورت شخص مىبخشد . خال هندوى ترك شيرازى چنان حافظ را تحت تأثير قرار داد كه درباره‌اش گفت :\r\n اگر آن ترك شيرازى به دست آرد دل ما را * به خال هندويش بخشم سمرقند و بخارا را \r\nناصر خسرو قباديانى حكيم الشعراست و اشعارش همه پند و اندرز و حكمت است ؛ ولى گاهى هم شاعرى كرده و حرف دل بدبين‌ها را زده و گويى عقدهء آنها را گشوده است . او مىگويد :\r\n همه جور من از بلغاريان است * كز آن آهم همى بايد كشيدن\r\nخدايا راست گويم فتنه از توست * ولى از ترس نتوانم چغيدن\r\nلب و دندان تركان ختا را * به اين خوبى نبايد آفريدن \r\n\r\n","description":"","footnote":"","page_name":" 351 ","page_number":351},
  {"content":"\r\n\r\n كه از دست لب و دندان ايشان * به دندان دست و لب بايد گزيدن\r\nبه آهو مىكنى غوغا كه بگريز * به تازى مىزنى هى بر دويدن \r\nصدر اين قصيده چنين است :\r\n الهى طول و عرض عالمى را * توانى در دل مورى كشيدن \r\nاستاد مطهرى پس از نقل اشعار بالا مىگويد :\r\nناصر خسرو . . . عقايد مذهبى نيرومندى دارد . . . در عين حال در ديوان او . . . اشعارى . . .\r\nوجود دارد كه يا بايد آن‌را نوعى هزل و شوخى دانست و يا دلّال عارف . « 1 »\r\nشيخ الرئيس دربارهء خير فراوان و شر اندك مطلق حيوانات - چه انسان و چه غير انسان - مىگويد :\r\nو كذلك الأجسام الحيوانيّة لا يمكن أن تكون لها فضيلتها إلّا أن تكون بحيث يمكن أن تتأدّى أحوالها في حركاتها و سكوناتها و أحوال مثل النّار في تلك أيضا إلى اجتماعات و مصاكّات مؤذية ؛\r\nو همين‌طور ، اجسام حيوانى و موجودى مثل آتش ممكن نيست به كمال خود برسند ، مگر اين‌كه در حركات و سكنات خود دست‌خوش اجتماعات و برخوردهايى موذى مىشوند .\r\nاگر هيچ‌گونه اجتماع و اصطكاكى ميان موجودات نباشد ، طبيعى است كه هيچ گونه اذيّت و آزارى پديد نمىآيد . اگر آتش با حيوانات برخوردى نداشته باشد و اگر حيوانات با يك‌ديگر اصطكاكى نداشته باشند ، هيچ‌گونه حادثهء تلخ و ناگوارى رخ نمىدهد . حوادث تلخ و ناگوار در برخوردها و اصطكاكات است . به خوبى روشن است كه همهء اين برخوردها در كلّ نظام و در جاى خود زيبا و نيكوست و به سبب شرّ اندك اينها نمىتوان از خير فراوانشان چشم‌پوشى كرد .\r\n\r\n\r\n","description":"","footnote":"\r\n( 1 ) . عدل الهى ، ص 79 - 80 .\r\n","page_name":" 352 ","page_number":352},
  {"content":"\r\n\r\n جهان چون چشم و خال و خطّ و ابروست * كه هر چيزى به جاى خويش نيكوست \r\n\r\nنمونهء سوم\r\nانسان ، نوعى حيوان است كه در سود و زيان حيوانات در نظام خلقت شريك است . هم‌چنين سود و زيان‌هايى وجود دارد كه ويژهء انسان است و حيوانات را در آن ، سهمى نيست .\r\nانسان افزون بر اين‌كه داراى قوّهء عاقله است و از اين لحاظ ، از حيوانات ، تمايز پيدا مىكند ، داراى قوّهء شهوت و غضب است و به لحاظ اين دو قوّه ، با حيوانات مشترك است .\r\nزيان‌هايى كه دامن‌گير انسان مىشود ، از ناحيهء جهل و اطاعت نكردن قوّهء شهوت و غضب از قوّهء عاقله است . شخصى كه فرمانبر شهوت و غضب خود است ، ممكن است كه در اين دنيا شادكام و آسوده‌خاطر باشد ؛ ولى در روز رستاخيز زيان سختى مىبيند . هرچند در همين دنيا هم ممكن است گرفتار بدبختى گردد و از ساعتى شهوت‌رانى يا خشم و غضب ، ممكن است عمرى پريشانى و پشيمانى ببيند .\r\nهركدام از قواى شهوى و غضبى كمالى دارند كه بايد به آن برسند . نه وجود آنها در ساختار آدمى زايد است و نه كمال وجودى آنها . نمىتوان گفت : شهوت و غضب نبايد در نهاد آدمى به وديعت گذارده شود . اگر شهوت نبود ، بقاى فرد و بقاى نوع ، تضمين نمىشد . اگر غضب نبود ، انسان از جان ، مال ، شرف ، ناموس و دين خود دفاع نمىكرد . اينها بايد باشند ، منتها بايد تحت فرمان عقل و شرع ، انجام وظيفه كنند . در اين صورت ، نه تنها در دنيا و آخرت ، زيانى بر وجود آنها مترتّب نمىشود ، بلكه هم در دنيا و هم در آخرت ، وسيلهء سعادت و سربلندى خواهند بود .\r\nاگر انسان از خشم و شهوت ، زيان مىبيند ، براى كاربرد غلط و غيرعقلانى\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nآنهاست . بنابراين ، فايده‌هاى اينها به مراتب بر زيان‌هايشان فزونى دارد . اگر انسان از جهل خود در دنيا و آخرت زيان مىبيند براى وجود قوّهء عاقله نيست ، بلكه براى اين است كه از وجود آن ، بهرهء درست نبرده است . او اگر عقل را بر قوّهء شهوت و غضب حاكم مىكرد و شهوت و غضب را از تجاوز به حريم عقل و خوار و خفيف كردن آن بازمىداشت ، هرگز در معاش و معاد خود زيان نمىديد . شيخ الرئيس در اين‌باره مىگويد :\r\nو أن تتأدّى أحوالها و أحوال الأمور التّي في العالم إلى أن يقع لها خطا في عقل ضارّ في المعاد ، و في الحقّ أو فرط هيجان غالب عامل من شهوة أو غضب ضارّ في أمر المعاد ؛\r\nو همين‌طور احوال اجسام حيوانى « 1 » و امور عالم هستى به خطا و انحرافى منتهى مىشود كه در امر معاد يا در راه حق زيان‌بخش است و يا شهوت و غضبى غلبه مىكند كه به معاد انسان زيان مىرساند .\r\nشيخ الرئيس پس از آوردن اين نمونه‌ها به بيان سه نكتهء مهم مىپردازد :\r\n\r\nنكتهء اول\r\nمحال است كه قواى شهوى و غضبى بخواهند به كمال خود برسند و در عين حال ، تضادّ و تزاحمى با ديگر قوا پيدا نكنند . گاهى انسان در به كارگيرى قواى شهوى و غضبى دچار خطا و اشتباه مىشود . نمىتوان گفت : چرا انسان قوهء شهوت و غضب دارد ؟ بلكه بايد گفت چرا در به كارگيرى قوّهء شهوت و غضب به خطا رفته است ؟ چرا عقل را از كار انداخته و چشم و گوش آن‌را كور و كر كرده تا در چاه ويل بدبختى و رسوايى سقوط كند ؟ شيخ الرئيس دربارهء نكتهء اوّل مىگويد :\r\n\r\n\r\n","description":"","footnote":"\r\n( 1 ) . منظور اجسام حيوانى خاص - يعنى انسان - است .\r\n","page_name":" 354 ","page_number":354},
  {"content":"\r\n\r\nو تكون القوى المذكورة لا تغني غناها أو تكون بحيث يعرض لها عند المصادمات عارض خطأ ، أو غلبة هيجان ؛\r\nو قواى مذكور به كمال خود نمىرسند ، مگر اين‌كه در برخوردها و تصادم‌ها دست خوش خطا يا غلبهء يك هيجان مىشوند .\r\nنبايد انتظار داشت كه اين قوا خودبه‌خود فعاليت‌هاى خود را به كار گيرند و خطا و هيجانى به بار نيايد . قوّه‌اى كه بايد حاكم باشد و از خطاها و هيجانات پيش‌گيرى كند ، عقل است . تضادّ عقل و شهوت ، حتمى است . هركدام چيره شود ، ديگرى مقهور و مغلوب او مىشود . بهتر آن است كه عقل غالب شود . اگر عقل ، غالب شود ، انسان فرشته‌خو مىشود و اگر شهوت ، غلبه كند ، انسان يك حيوان بىيال و دم مىگردد .\r\n آدمىزاده طرفه معجونى است * كز فرشته سرشته و ز حيوان\r\nگر رود سوى اين ، شود كم از اين * گر رود سوى آن ، شود به از آن \r\n\r\nنكتهء دوم\r\nآيا شهوت و غضب ، بر بيشتر انسان‌ها غلبه دارد ؟ آيا آنانى كه مغلوب شهوت و غضبند ، در بيشتر زمان‌ها مغلوبند ، يا در برخى از اوقات ؟ پاسخ شيخ الرئيس به اين پرسش‌ها منفى است . او در اين‌باره مىگويد :\r\nو ذلك في أشخاص أقلّ من أشخاص السالمين و في أوقات أقلّ من أوقات السلامة ؛\r\nو اين ، در اشخاص و اوقاتى است كه به مراتب از اشخاص سالم و اوقات سلامت ، كمتر است .\r\nبنابراين ، پاسخ پرسش‌ها روشن است . نه همهء انسان‌ها يا بيشتر آنها مغلوب شهوت و غضبند و نه آنانى كه مغلوبند ، هميشه يا بيشتر اوقات ، مغلوبند .\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n\r\nنكتهء سوم\r\nدرست است كه علم عنايى و احاطى خداوند به تمام جزئيّات عالم هستى تعلّق گرفته است ، ولى شرّ حقيقى چيزى جز عدم نيست . بنابراين ، از فيض وجود محروم است و صانع حكيم ، شرور حقيقى را نيافريده است و اما شرور نسبى ، وجود آنها معلوم خداوند و مخلوق اوست ، آن‌چه به دليل تضاد و تزاحم و اصطكاك پيش مىآيد ، تابع وجود آنهاست و مطلوب بالذات نيستند ؛ بلكه دخول آنها در نظام هستى و مطلوبيّت آنها بالعرض است و اگر نبود خير فراوان ، امور متضاد و متزاحم ، هرگز آفريده نمىشدند . بنابراين ، خيريّت آنها مطلوب بالذات و شريّت آنها مطلوب بالعرض است . براى همين است كه شيخ الرئيس مىگويد :\r\nو لأنّ هذا معلوم في العناية الأولى ، فهو كالمقصود بالعرض ؛\r\nاز آن‌جا كه همهء اين امور در عنايت نخستين معلومند ، مانند مقصود بالعرض مىباشند .\r\nاين‌كه مىگويد : « كالمقصود بالعرض » براى اين است كه خداوند فاعل بالعنايه است ، نه فاعل بالقصد براى همين ، او را به فاعل بالقصد تشبيه كرده و گفته است : همان طورىكه در فاعل‌هاى بالقصد ، بعضى از چيزها مقصود بالذات و بعضى از چيزها مقصود بالعرض است ، در فاعل بالعنايه هم برخى از چيزها بالذات ، مورد اعتنايند و برخى ديگر ، بالعرض و اصولا عنايت به معناى توجه ويژه به چيزى معيّن و عدم توجه به ديگر امور است . « 1 »\r\n\r\nنتيجهء كلى اين فصل\r\nشيخ الرئيس پس از تقسيم موجودات به اقسام پنج‌گانه و استدلال دربارهء اين‌كه\r\n\r\n\r\n","description":"","footnote":"\r\n( 1 ) . ر . ك : الحكمة المتعاليّة فى الاسفار العقليّة الاربعه ، ج 7 ، ص 56 - 57 .\r\n","page_name":" 356 ","page_number":356},
  {"content":"\r\n\r\nتنها دو قسم آنها واجب است كه از صانع حكيم صادر شود ، و از ذكر نمونه‌هايى دربارهء قسم دوم و بيان چند نكتهء مهم ، به بيان مطلبى مىپردازد كه نتيجهء كلى اين فصل است . او مىگويد :\r\nفالشّرّ داخل فى القدر بالعرض ، كأنّه - مثلا - مرضيّ به بالعرض ؛\r\nبنابراين ، شرّ - بالعرض - در قدر داخل است . گويى - بالعرض - مورد رضاى خالق مىباشد .\r\nشرّ حقيقى نه بالذات ، داخل در نظام قضا و قدر است و نه بالعرض ؛ چراكه معدوم است . عدم ذات ، متعلّق عنايت واجب الوجود نيست و اما عدم كمال ذات هم بالذات ، متعلّق عنايت نيست .\r\nخداوند ، كورى را خلق نمىكند ، بلكه كور ، مخلوق اوست و البته كورى از باب اعدام و ملكات است و حظّى از وجود دارد و همين هم بالعرض ، در نظام قضا و قدر داخل است .\r\nشرّ نسبى ، بالذات داخل در نظام قضا و قدر الهى نيست ؛ ولى بالعرض داخل است .\r\nآب و آتش و حيوانات موذى و قواى شهوى و غضبى ، از نظر وجود ، بالذات در نظام قضا و قدر داخلند و وجود آنها خير است ؛ ولى از لحاظ نسبتى كه با موجودات ديگر پيدا مىكنند و شرّى كه از اين لحاظ بر وجود آنها مترتّب است ، بالعرض در نظام قضا و قدر داخلند و به اين لحاظ هم شرّ آنها نادر است .\r\n\r\nاشكالات امام فخر رازى و نقد آنها\r\n\r\n1 . بحث ناروا\r\nاو مىگويد : فيلسوفان حق ندارند دربارهء مسئلهء خير و شر به بحث بپردازند ؛ چرا كه آنها بر طبق اصولى كه دارند ، نه خداى عالم را فاعل مختار مىدانند و نه حسن و قبح عقلى را قبول دارند .\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nاگر فاعلى داراى اختيار باشد و افعال اختيارى به خوب و بد تقسيم شود ، جا دارد كه از او پرسيده شود كه چرا فلان كار بد را انجام داده است ؟\r\nمطابق مذهب معتزله - كه خدا را فاعل بالقصد مىدانند و به حسن و قبح عقلى اعتقاد دارند - اين بحث ، رواست ؛ ولى مطابق مذهب فيلسوفان - كه هر دو را منكرند - و مطابق مذهب اشاعره كه حسن و قبح عقلى را منكرند و معتقدند كه « هرچه آن خسرو كند ، شيرين بود » اين بحث ساقط است . « 1 »\r\nدر پاسخ بايد گفت : آن‌چه وى به فيلسوفان نسبت داده است ، اشتباه است .\r\nفيلسوفان « 2 » هم به قدرت و اختيار خداوند اعتقاد دارند و هم ، بر حسن و قبح عقلى پاى مىفشارند .\r\nالبته اينان اختيار خداوند را - هم‌چون معتزله - به معناى فاعليّت بالقصد نمىدانند ؛ بلكه او را فاعل بالعنايه يا بالرضا يا بالتجلّى مىشناسند . انكار فاعليّت بالقصد ، غير از انكار اختيار است . هر فاعل بالقصدى مختار است ؛ ولى لازم نيست كه هر فاعل مختارى فاعل بالقصد باشد ؛ چراكه عكس مستوى موجبهء كلّيّه ، موجبهء جزئيّه است .\r\nوانگهى با توجه به اين‌كه خداوند ، خير محض است ، بايد ديد كه آيا صدور شر از او جايز است يا نه ؟ و اين ربطى به مسئله ايجاب و اختيار و حسن و قبح عقلى ندارد .\r\nبحث خير و شر به عقل نظرى و بحث حسن و قبح به عقل عملى مربوط است .\r\n\r\n2 . استدلال بيهوده\r\nاگر مقصود از اين‌كه شر ، امر عدمى و خير ، امر وجودى است ، تفسير لفظ است ، نياز به استدلال ندارد . هركسى مىتواند جعل اصطلاح كند و لفظى را در معناى\r\n\r\n\r\n","description":"","footnote":"\r\n( 1 ) . ر . ك : شرحى الاشارات ، ج 2 ، ص 79 .\r\n( 2 ) . منظور ، فيلسوفان مسلمان است .\r\n","page_name":" 358 ","page_number":358},
  {"content":"\r\n\r\nخاصّى به كار برد و اگر مقصود ، اين است كه اثبات شود كه خير ، موجود و شر ، معدوم است ، اين هم نياز به تصوّر موضوع دارد ؛ چراكه تصديق بدون تصوّر ، محال است .\r\nپس استدلال بيهوده است . « 1 »\r\nپاسخ اين‌كه مقصود ، استدلال است . منتها براى تصوّر موضوع ، از طريق استقرا ، موارد استعمال شر را جست‌وجو مىكنند تا بتوانند شرّ بالذات را از شرّ بالعرض تفكيك كنند . « 2 »\r\n\r\n3 . غلبهء شر\r\nشر ، همان رنج و الم است و آن ، امر وجودى است و خير يا عدم رنج و الم است - يعنى سلامت - يا ضدّ آن - يعنى لذت - است .\r\nپيداست كه در اين جهان ، رنج‌ها و آلام بيشتر از لذت‌هاست . پس شر غلبه دارد .\r\nبنابراين فيلسوفان چاره‌اى ندارند جز اين‌كه هم‌چون اشاعره فعل خداوند را معلّل به غرض ندانند و دست از چون و چرا بردارند . « 3 »\r\nاين اشكال - به قول خواجه « 4 » - نيازى به پاسخ ندارد . بحث‌هاى گذشته پاسخ‌گوست و اگر بخواهيم پاسخ دهيم ، بايد همهء بحث‌هاى گذشته را تكرار كنيم .\r\n\r\n\r\n","description":"","footnote":"\r\n( 1 ) . ر . ك : شرحى الاشارات ، ج 2 ، ص 80 .\r\n( 2 ) . ر . ك : همان ، ص 82 .\r\n( 3 ) . ر . ك : همان ، ص 80 .\r\n( 4 ) . ر . ك : همان ، ص 82 .\r\n","page_name":" 359 ","page_number":359},
  {"content":"\r\n\r\n\r\nخود را بيازماييد\r\n1 . شرّ اصطلاحى و شرّ غير اصطلاحى را تعريف كنيد .\r\n2 . شرّ حقيقى و نسبى را تعريف كنيد .\r\n3 . آيا تقسيم ارسطويى به شرّ حقيقى مربوط است يا شرّ نسبى ؟\r\n4 . اقسام اشيا را به لحاظ اتّصاف به خير و شر ذكر كنيد .\r\n5 . از اقسام پنج‌گانه ، كدام يك از صانع حكيم ، واجب الصدور است ؟\r\n6 . استدلال شيخ الرئيس بر وجوب صدور قسم اوّل از اقسام پنج‌گانه را بيان كنيد .\r\n7 . استدلال شيخ الرئيس بر وجوب صدور قسم دوم از اقسام پنج‌گانه را بيان كنيد .\r\n8 . نخستين مثال شيخ الرئيس - كه دربارهء آتش است - را تحليل كنيد .\r\n9 . دومين مثال شيخ الرئيس - كه دربارهء حيوانات است - را تحليل كنيد .\r\n10 . سومين مثال شيخ الرئيس را تحليل كنيد .\r\n11 . اوّلين نكته‌اى كه شيخ الرئيس دربارهء خطا و هيجان آورده ، تحليل كنيد .\r\n12 . دومين نكته‌اى كه شيخ الرئيس دربارهء عدم غلبهء شهوت و غضب بر بيشتر انسان‌ها و در بيشتر اوقات آورده ، تحليل كنيد .\r\n13 . چرا شرور بالعرض در نظام قضا و قدر داخلند ؟\r\n14 . نتيجهء كلىّ فصل را تقرير كنيد .\r\n15 . اعتراضات امام فخر بر فيلسوفان را تقرير و نقد كنيد .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n\r\nفصل بيست و چهارم بركنارى اكثريت مردم از شرّ مطلق\r\nوهم و تنبيه و لعلّك تقول : إنّ أكثر النّاس الغالب عليهم الجهل أو طاعة الشّهوة و الغضب « 1 » . فلم صار هذا الصّنف منسوبا فيهم إلى أنّه نادر ؟\r\nفاستمع أنّه كما أنّ أحوال البدن في هيأة ثلاثة : حال البالغ فى الجمال و الصحّة و حال من ليس به بالغ فيهما و حال القبيح و المسقام و السّقيم . « 2 » و الأوّل و الثّانى : ينالان من السّعادة العاجلة البدنيّة قسطا وافرا أو معتدلا ، أو يسلمان .\r\nكذلك حال النّفس فى هيآتها ثلاثة : حال البالغ فى فضيلة العقل و الخلق و له الدّرجة القصوى فى السّعادة الأخرويّة و حال « 3 » من ليس له ذلك ، لا سيّما فى المعقولات « 4 » ، إلّا أنّ جهله ليس على الجهلة المضارّة فى المعاد ، و إن كان ليس له كثير ذخر من العلم ، جسيم النّفع فى المعاد إلّا أنّه في جملة أهل السّلامة و نيل حظّ مّا من الخيرات الآجلة و\r\n\r\n\r\n","description":"","footnote":"\r\n( 1 ) . « الغالب » خبر « إنّ » و « الجهل » فاعل « الغالب » و « طاعة » عطف بر « الجهل » است .\r\n( 2 ) . خليل بن احمد فراهيدى « العين » ( ج 2 ، ص 835 ) مسقام و سقيم را به يك معنا گرفته ، ولى بهتر است كه صيغهء مبالغه باشد ؛ مانند مفضال بر وزن معراج و نيز وزن مفعيل و فعّيل .\r\n( 3 ) . عطف بر « حال » است .\r\n( 4 ) . بهتر است كه « لا سيّما » به همراه « واو » باشد ؛ يعنى « و لا سيّما حال من ليس له ذلك في المعقولات » .\r\n","page_name":" 361 ","page_number":361},
  {"content":"\r\n\r\nآخر « 1 » كالمسقام و السّقيم ، هو عرضة « 2 » الأذى فى الآخرة .\r\nو كلّ واحد من الطّرفين نادر ، و الوسط فاش « 3 » غالب ، و إذا أضيف إليه الطّرف الفاضل صار لأهل النّجاة غلبة وافرة .\r\nترجمه\r\n\r\nوهم و تنبيه\r\nو شايد بگويى : بر بيشتر مردم ، جهل يا طاعت شهوت و غضب ، غالب است . « 4 » چرا به اين مردم ، شرّ نادر نسبت داده شده است ؟\r\nپس گوش فرا ده كه همان‌گونه كه احوال بدن سه قسم است :\r\nيكى آن‌كه زيبايى و صحت را به كمال رسانيده و ديگر آن‌كه به كمال نرسانيده - بلكه متوسط است - و ديگرى آن‌كه زشت‌رو و بيمار است و قسم اوّل و دوم از سعادت زودگذر بدنى بهرهء فراوان يا متوسط مىبرند يا با سلامت زندگى مىكنند ، « 5 » همين‌طور احوال نفس نيز سه قسم است : يكى آن‌كه در فضيلت عقلانى و اخلاقى به كمال رسيده و از عالىترين درجهء سعادت اخروى برخوردار است . ديگرى آن‌كه چنين نيست ، به ويژه در معقول‌ها ، جز آن‌كه جهل او به گونه‌اى نيست كه زيان‌بار در معاد باشد ، هرچند كه ذخيرهء فراوانى از علم ندارد و سودمندى او در معاد ، عظيم\r\n\r\n\r\n","description":"","footnote":"\r\n( 1 ) . عطف بر مضاف‌اليه « حال » است .\r\n( 2 ) . عرضه بر وزن لقمه .\r\n( 3 ) . اسم فاعل از « فشى الشيء إذا ظهر » ( العين ، ج 3 ، ص 1398 ) خبر « الوسط » و « غالب » خبر دوم است .\r\n( 4 ) . با توجه به غلبهء قوّهء شهوت و غضب بر بيشتر مردم ، چگونه مىتوان گفت : شرّ انسان‌ها اندك و خيرشان فراوان است ؟\r\n( 5 ) . شيخ الرئيس مردم را از نظر زيبايى و سلامت ، سه قسم كرده است . قسم اوّل و سوم ، در اقليّت و قسم دوم در اكثريّت است و هرگاه قسم اوّل را هم به دوم اضافه كنيم ، مىبينيم بيشتر مردم در زيبايى و سلامت مطلق يا در زيبايى و سلامت نسبى به سر مىبرند و آنان كه در زشتى و بيمارى مطلقند و هيچ بهره‌اى از سلامت و زيبايى ندارند ، بسيار بسيار اندكند .\r\n","page_name":" 362 ","page_number":362},
  {"content":"\r\n\r\nنيست ؛ ولى در جمع ، اهل سلامت است و از خيرات اخروى بهره‌اى مىبرد . ديگرى آن‌كه روحش بيمار است و در عالم آخرت در معرض عذاب است . « 1 »\r\nهر يك از دو طرف ، نادر و قسم ميانه ، ظاهر و غالب است و هرگاه قسم اوّل به آن اضافه شود ، براى اهل نجات ، اكثريتى قاطع خواهد بود . « 2 »\r\n\r\nشرح و توضيح\r\nبا توجه به اين‌كه در فصل پيش روشن شد كه از اقسام پنج‌گانهء ممكنات ، تنها وجود قسم اوّل و دوم ، از سوى واجب الوجود افاضه مىشود و سه قسم ديگر به دليل شرّيّت مطلق يا غالب يا مساوى ، شايستهء افاضهء وجود نيستند ، در اين فصل شيخ الرئيس تحت عنوان « وهم و تنبيه » به طرح يك اشكال و پاسخ پرداخته ، تا شبهه‌اى كه ممكن است ذهن محصّلان فلسفه را به خود مشغول سازد ، بزدايد . ما نخست به بيان اشكال مىپردازيم . سپس پاسخ اشكال را برمبنايى كه وى ارائه فرموده ، توضيح مىدهيم .\r\n\r\nاشكال\r\nبه لحاظ كبروى درست است كه چيزهايى كه هيچ‌گونه شرّى بر وجود آنها مترتّب نيست و چيزهايى كه شرّ اندكى بر وجود آنها مترتّب است ، بايد از فيض وجود بهره‌مند شوند و هرگز روا نيست كه به دليل شرّ اندك ، از خير فراوان چشم‌پوشى كنند .\r\nاشكالى كه وارد است ، به لحاظ صغروى است . روشن نيست كه خير موجودات\r\n\r\n\r\n","description":"","footnote":"\r\n( 1 ) . همان‌طورىكه مردم از نظر سلامت و زيبايى بدن ، سه گروهند ، از نظر فضايل عقلانى و اخلاقى نيز سه گروهند .\r\nاكثريت با گروه دوم است كه از فضيلت عقلانى - گرچه اندك - و اخلاقى برخوردارند و اگر آنها را به گروه اوّل كه در اوج فضيلت عقلانى و اخلاقى قرار دارند ، بيفزاييم ، به اكثريت قاطعى مىرسيم كه در آخرت ، خوشبختند و اما آنان‌كه به بيمارى كامل عقل نظرى و عقل عملى مبتلايند ، بسيار كمند .\r\n( 2 ) . نتيجه اين‌كه در انسان‌ها هم خير بر شر غلبه دارد .\r\n","page_name":" 363 ","page_number":363},
  {"content":"\r\n\r\nعالم طبيعت ، فزونى داشته باشد ، به فرضى كه چنين باشد ، مشكل اصلى در نظام آفرينش ، انسان است . انسان گل سرسبد عالم طبيعت است و اگر نگوييم : بر همهء موجودات عالم آفرينش برترى دارد ، دست‌كم اين است كه از بيشتر آنها برتر است ؛ ولى با يك نگاه روان‌شناسانه ، روشن مىشود كه انسان داراى سه قوّه است : نطقيّه ، غضبيّه و شهويّه . بر قوّهء نطقيّه كه ما به الامتياز انسان از حيوانات است - جهل غالب است . انسان به جاى اين‌كه از قوّهء نطقيّهء خود استفاده كند و همواره بر مجهول‌ها غالب شود و بر علم و يقين خود بيفزايد ، در جهل مركّب غوطه‌ور مىشود و خود را به لجنزار شهوت و غضب مىافكند .\r\nچه بسيارند انسان‌هايى كه عقل را زيرپا مىگذارند و از خشم و شهوت فرمان مىبرند و اما آنانى كه به حكمروايى عقل تن مىدهند و زندگى را بر پايهء مهار كردن شهوت و غضب ، استوار مىسازند ، كميابند . آرى ، انسان واقعى ، يعنى انسانى كه خردمندانه زندگى كند و براى يك لحظه هم تن به اطاعت شهوت و غضب ندهد ، بسيار نادر ، بلكه كيمياست .\r\n دى شيخ گرد شهر همى گشت با چراغ * كز ديو و دد ملولم و انسانم آرزوست\r\nگفتند : يافت مىنشود جسته‌ايم ما * گفت : آن‌كه يافت مىنشود آنم آرزوست\r\nگويا ترم ز بلبل ، اما ز جور خلق * مهرى است بر دهانم و افغانم آرزوست \r\nجهل مركّب « 1 » ، ضدّ يقين است و هم‌چون يقين امر وجودى است و شخصى كه به اين بيمارى مبتلاست ، با اين‌كه مىداند كه نمىداند ، درصدد از بين بردن نادانى خود\r\n\r\n\r\n","description":"","footnote":"\r\n( 1 ) . شاعرى گفته است :\r\n آن كس كه نداند و نداند كه نداند * در جهل مركّب ابد الدهر بماند\r\nآن كس كه نداند و بداند كه نداند * ناچار خر خويش به منزل برساند\r\nآن كس كه بداند و بداند كه بداند * اسب طرب از گنبد گردون بجهاند \r\nولى معناى متن ، خلاف آن چيزى است كه شاعر گفته است .\r\n","page_name":" 364 ","page_number":364},
  {"content":"\r\n\r\nبرنمىآيد و همين است كه در معاد ، زيان مىبيند .\r\nآنان كه اسير شهوت و غضبند و عقل را هم‌چون برف در برابر آنها آب كرده‌اند ، در عالم پس از مرگ گرفتارىهاى بسيار دارند . هرچند ممكن است در اين دنيا به لذت‌ها و خوشىهايى نايل شوند ؛ ولى اين لذت‌هاى دنيوى در برابر آن‌همه گرفتارىهاى اخروى پشيزى ارزش ندارد .\r\nنه جاهل‌هاى سبك مغز از نادانىهاى خود در سراى ديگر طرفى مىبندند و نه آنان كه در لجنزار شهوت و غضب دست و پا مىزنند به جايى مىرسند . كاميابىهاى چند روزهء اين « سپنج‌سراى » جز بدبختى و حسرت در دنيا و آخرت ، چيزى به بار نمىآورد .\r\nبسيار كمند آنانى كه از جهل مركّب ، رسته و سيطرهء شهوت و غضب را شكسته و به حزب فرشتگان پيوسته‌اند و « النّادر كالمعدوم » .\r\nبنابراين ، آن‌چه ملاك حلّ مشكل شرور است - يعنى نسبيّت و ندرت شرور - در بعد ندرت - و نه در بعد نسبيّت - از دست مىرود و چاره‌اى جز پذيرش غلبهء شرور بر نظام آفرينش نيست .\r\nهمهء دل‌خوشى حكيمان الهى و موحّد ، به اين است كه اين نظام ، « نظام احسن » است و اگر اندكى نازيبايى در اين نظام راه يافته ، با توجه به اين‌كه حسن و زيبايى غلبه دارد ، قابل چشم‌پوشى است . اين اندك نازيبايى ، از ضروريّات عالم ماده و مربوط به تضادّى است كه موجودات مادّى با يك‌ديگر دارند . آنان معتقدند كه تضادّ عالم ماده ، اگرچه به عدم يا نقص برخى از موجودات مىانجامد ، ولى خود منشأ خيرات و بركات بسيار و تداوم فيض الهى است و براى همين است كه گفته‌اند : « لو لا التّضاد لما دام الفيض من المبدإ الجواد ؛ « 1 » اگر تضاد نبود ، فيض الهى دوام نمىيافت . »\r\n\r\n\r\n","description":"","footnote":"\r\n( 1 ) . ر . ك : الحكمة المتعالية فى الاسفار العقليّة الاربعه ، ج 7 ، ص 27 .\r\n","page_name":" 365 ","page_number":365},
  {"content":"\r\n\r\nشيخ الرئيس در بيان اشكال مىفرمايد :\r\nو لعلّك تقول : إنّ أكثر النّاس الغالب عليهم الجهل و طاعة الشّهوة و الغضب . فلم صار هذا الصّنف منسوبا فيهم إلى أنّه نادر ؟ ؛\r\nو شايد بگويى : بر بيشتر مردم ، جهل و پيروى شهوت و خشم غلبه دارد . پس چرا به نوع بشر ، نسبت داده شده است كه شرّش كم است ؟\r\nملاك در قضاوت‌ها اكثريت است ، نه اقليت . وجود انسان‌هاى اندكى كه در وادى خير ، گام برمىدارند ، نمىتواند ملاك باشد براى خلقت اكثريتى كه در وادى شر ، حيران و سرگردانند و با چند و چندين چراغ ، بيراهه مىروند و به هيچ دعوت خيرى از انسان‌هاى نيكوكار پاسخ مثبت نمىدهند .\r\nو نيز مىگويد :\r\n وَ الْخَيْلَ وَ الْبِغالَ وَ الْحَمِيرَ لِتَرْكَبُوها وَ زِينَةً  ؛ « 1 »\r\nخداوند اسب‌ها ، استرها و الاغ‌ها را براى سوارى و زينت شما آفريده است .\r\nو نيز مىفرمايد :\r\n وَ هُوَ الَّذِي جَعَلَ لَكُمُ النُّجُومَ لِتَهْتَدُوا بِها فِي ظُلُماتِ الْبَرِّ وَ الْبَحْرِ  ؛ « 2 »\r\nخداوند كسى است كه ستارگان را براى شما آفريد تا در تاريكىهاى خشكى و دريا به وسيلهء آنها هدايت شويد .\r\nو نيز مىفرمايد :\r\n جَعَلَ اللَّيْلَ سَكَناً وَ الشَّمْسَ وَ الْقَمَرَ حُسْباناً  ؛ « 3 »\r\nشب را براى استراحت و خورشيد و ماه را براى حساب سال و ماه آفريد .\r\nو نيز مىفرمايد :\r\n\r\n\r\n","description":"","footnote":"\r\n( 1 ) . نحل ( 16 ) آيهء 8 .\r\n( 2 ) . انعام ( 6 ) آيهء 97 .\r\n( 3 ) . همان ، آيهء 96 .\r\n","page_name":" 366 ","page_number":366},
  {"content":"\r\n\r\n   وَ الْأَنْعامَ خَلَقَها لَكُمْ فِيها دِفْءٌ وَ مَنافِعُ وَ مِنْها تَأْكُلُونَ وَ لَكُمْ فِيها جَمالٌ حِينَ تُرِيحُونَ وَ حِينَ تَسْرَحُونَ وَ تَحْمِلُ أَثْقالَكُمْ إِلى بَلَدٍ لَمْ تَكُونُوا بالِغِيهِ إِلَّا بِشِقِّ الْأَنْفُسِ    ؛ « 1 »\r\nو براى شما چارپايان را آفريد كه در آنها براى شما وسيلهء پوشش و سودهاى ديگرى است و از گوشت و شير آنها مىخوريد و هنگامىكه آنها را به استراحتگاه مىبريد و هنگامىكه آنها را روانهء صحرا مىكنيد براى شما در آنها جمال و زيبايى است و بارهاى شما را به سوى شهرى مىبرند كه جز با مشقّت زياد به آن نمىرسيديد .\r\n\r\nپاسخ\r\nاز آن‌جا كه در اشكال ، غلبهء خير وجودى انسان زير سؤال رفته است و بايد ثابت شود كه وجود انسان ، شرّ غالب نيست ، بلكه خير غالب است ، پاسخ شيخ الرئيس بر رفع اشكال از وجود انسان متمركز شده است . به‌خصوص اگر بگوييم : موجودات ديگر - به ويژه مخلوقات كرهءزمين - براى انسان خلق شده‌اند و اگر آنها براى موجودى خلق شده باشند كه خير محض يا خير غالب است ، خودشان هم خير محض يا خير غالب خواهند بود . چنين گفتارى ادّعاى گزاف نيست . هم مورد تأييد مشاهدات و تجارب ماست و هم عقل ما آن‌را پذيرفته و ما را بر همان اساس به تكاپو واداشته و هم مورد قبول شرع است .\r\nقرآن كريم مىگويد :\r\n هُوَ الَّذِي خَلَقَ لَكُمْ ما فِي الْأَرْضِ جَمِيعاً  ؛ « 2 »\r\nاوست كه همهء آن‌چه در كرهء زمين است را براى شما آفريده است .\r\n\r\n\r\n","description":"","footnote":"\r\n( 1 ) . نحل ( 16 ) آيه‌هاى 5 - 7 .\r\n( 2 ) . بقره ( 2 ) آيهء 29 .\r\n","page_name":" 367 ","page_number":367},
  {"content":"\r\n\r\nشيخ الرئيس براى اين‌كه انديشهء غلبهء شر را در وجود انسان ، متزلزل كند و انديشهء خير غالب را بر كرسى بنشاند ، مىگويد :\r\nفاستمع أنّه كما أنّ أحوال البدن في هيأة ثلاثة . . . كذلك حال النّفس فى هيأتها ثلاثة ؛\r\nپس گوش فراده كه همان‌طورى كه حالات بدن ، داراى سه هيئت است . . . حالات نفس نيز داراى سه هيئت است .\r\nبراساس گفتهء بالا ، همان‌گونه كه بدن‌ها از نظر زشتى و زيبايى ظاهرى و سلامت و بيمارى سه قسمند ، نفوس نيز از نظر زشتى و زيبايى باطنى و سلامت و بيمارى ، سه قسمند .\r\n\r\nاقسام انسان‌ها از لحاظ جسمى\r\nانسان‌ها از لحاظ جسمى سه گروهند :\r\nگروه اوّل كسانىاند كه از هيچ‌گونه سلامت و حسنى برخوردار نيستند ، بلكه در نهايت زشتى و بيمارى به سر مىبرند و هيچ چشمى هر اندازه خوش‌بين باشد ، نشانى از سلامت و زيبايى در آنها نمىبيند . اين گروه ، بسيار بسيار در اقلّيتند .\r\nگروه دوم كسانىاند كه از زيبايى و سلامت نسبى برخوردارند و اگر انسان عينك بدبينى را از روى چشم بردارد ، سلامت و زيبايى نسبى آنها را ادراك مىكند . اين گروه ، اكثريت دارند . حتى سياه پوست‌ها نيز از زيبايىهايى برخوردارند و شايد همين سياهى پوست ، زيبايىهاى آنها را بهتر آشكار مىكند و حتّى بسيارى از بيماران ، در عين بيمارى از سلامتى نسبى برخوردارند و سرانجام بر بيمارى غلبه مىكنند .\r\nگروه سوم آنهايند كه از سلامت مطلق و زيبايى كامل برخوردارند و كمترين اثرى از بيمارى يا زشتى در وجود آنها ديده نمىشود . البته اين گروه نيز مانند گروه اوّل ، در\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nاقليتند . اكثريت - آن‌هم اكثريت قاطع - از آن گروه دوم است .\r\nاگر گروه دوم و سوم را با هم جمع كنيم ، به اكثريت بسيار قاطع‌ترى مىرسيم . افراد اين دو گروه ، از زيبايى و سلامت ، بهره‌اى وافر يا متوسط دارند يا از زشتى و بيمارى ، رنجى دامن‌گيرشان نيست .\r\nشيخ الرئيس دربارهء احوال اين سه گروه مىگويد :\r\nحال البالغ فى الجمال و الصّحة و حال من ليس به بالغ فيهما ، و حال القبيح ، و المسقام ، و السّقيم : و الأوّل و الثّانى : ينالان من السّعادة العاجلة البدنيّة قسطا وافرا ، أو معتدلا أو يسلمان ؛\r\nيكى حال كسانى كه در زيبايى و تندرستى به كمال رسيده‌اند و ديگرى حال كسانى كه به آن مرتبه نرسيده‌اند و ديگرى حال كسانى كه زشت‌رو و بيمارند . گروه اوّل و دوم از سعادت بدنى به بهره‌اى وافر يا معتدل مىرسند يا سالم مىمانند .\r\n\r\nاقسام انسان‌ها از لحاظ نفسانى\r\nشيخ الرئيس پس از بيان حال انسان‌ها از لحاظ سلامت و زيبايى جسمى به سراغ بيان حال آنها از نظر زيبايى باطنى و سلامت نفسانى مىرود .\r\nاز اين نظر نيز انسان‌ها بر سه دسته‌اند :\r\nدستهء اوّل آنهايند كه بر قلّهء زيبايى و سلامت باطنى نشسته و از لحاظ عقلانى و اخلاقى يا عقل نظرى و عملى هيچ‌گونه كم‌وكاست و نقص و عيبى ندارند . اينان از هرگونه جهل و رذالتى وارسته‌اند و در عالم آخرت ، درجاتشان عالى است . هرچند در اين دنيا خاك‌نشين باشند ، در عالم ديگر ، صدرنشين ، بلكه عرش نشينند .\r\n خشت زير سر و بر تارك هفت اختر پاى * دست قدرت نگر و منصب صاحب جاهى \r\nدستهء دوم آنانند كه به درجه و رتبهء دستهء اوّل نرسيده‌اند . ممكن است افراد اين\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nدسته از لحاظ عقل عملى نقصانى نداشته باشند ، ولى عقل نظرى آنها نقصان دارد و به بسيارى از معقول‌ها ، جاهلند . البته جهل آنها جهل بسيط « 1 » است و در معاد به آنها ضرر نمىزند .\r\nاينان به لحاظ علمى ناقصند و عالم ربّانى نيستند ؛ ولى « همج رعاع » « 2 » هم نيستند و دنبال هر صدايى به راه نمىافتند و هم‌چون پشه‌ها به هر سو باد بوزد ، به حركت در نمىآيند ؛ بلكه متعلّمان و دانش‌آموزانى بر سبيل نجاتند كه ره توشهء عقل نظرى و سرمايهء علمى آنها به حدّى نيست كه در عالم آخرت ، صدرنشين محفل نور و از ساكنان كاخ‌هاى سرور و از مقرّبان بارگاه قدس و وارثان جنّات نعيمند . اينان به تعبير قرآن از « أصحاب اليمين » « 3 » اند و از سلامت نفس و حظّ اخروى بهره مىبرند .  ذلِكَ فَضْلُ اللَّهِ يُؤْتِيهِ مَنْ يَشاءُ  « 4 » .\r\nدستهء سوم آنانند كه به لحاظ عقلى و اخلاقى بيمارند و چنان در جهل مركّب و رذايل اخلاقى غوطه‌ورند كه هيچ‌گونه اميدى به نجات و رستگارى اخروى آنها نيست . اينان خود را از فيض رحمت الهى محروم كرده و در معرض عذاب هولناك آخرتند .\r\nاز اين سه گروه ، گروه اوّل و سوم در اقليت و گروه دوم در اكثريت است و اگر گروه اوّل و دوم را به يك‌ديگر بيفزاييم ، به يك اكثريت قاطعى مىرسيم كه گروه سوم در برابر آنها هيچ و پوچند . بنابراين ، اكثريت قاطع انسان‌ها يا از اوّل ، اهل نجاتند يا اين‌كه در مراحل بعد ، دير يا زود ، به نجات و رستگارى نايل مىشوند . تنها افراد بسيار كمى\r\n\r\n\r\n","description":"","footnote":"\r\n( 1 ) . جهل بسيط ، امر عدمى و به معناى عدم علم است . بر خلاف جهل مركّب كه امر وجودى و ضدّ علم و يقين است .\r\n( 2 ) . نهج البلاغه ، حكمت 147 .\r\n( 3 ) . حديد ( 57 ) آيهء 21 .\r\n( 4 ) . حديد ( 57 ) آيهء 21 .\r\n","page_name":" 370 ","page_number":370},
  {"content":"\r\n\r\nبراى هميشه از رسيدن به نجات و رستگارى محرومند .\r\nشيخ الرئيس دربارهء احوال اين سه گروه مىگويد :\r\nحال البالغ في فضيلة العقل و الخلق و له الدّرجة القصوى فى السّعادة الأخرويّة و حال من ليس له ذلك ، لا سيّما فى المعقولات إلّا أنّ جهله ليس على الجهة المضّارّة فى المعاد و إن كان ليس له كثير ذخر من العلم جسيم النّفع فى المعاد إلّا أنّه فى جملة أهل السّلامة ، و نيل حظّ مّا من الخيرات الآجلة و آخر كالمسقام ، و السّقيم هو عرضة الأذى فى الآخرة ؛\r\nيكى حال كسى كه در فضيلت عقلانى و اخلاقى به كمال رسيده و در سعادت اخروى داراى برترين درجه است و ديگرى حال كسى كه به ويژه در معقول‌ها ، از چنين درجه‌اى برخوردار نيست ، ولى جهل او - جهل بسيط است - به گونه‌اى نيست كه در معاد ، زيان بخش باشد . او هرچند ذخيرهء فراوانى از علمى كه در معاد سود عظيمى داشته باشد ، ندارد ، ولى در صف اهل سلامت بوده و از خيرات اخروى بهره مىبرد و ديگرى به منزلهء همان بيمار غير قابل درمان جسمى و در معرض عذاب و شكنجهء اخروى است .\r\nشيخ الرئيس سپس دربارهء اين‌كه بيشتر انسان‌ها اهل نجات مطلق يا نسبىاند ، مىگويد :\r\nو كلّ واحد من الطّرفين نادر و الوسط فاش غالب و إذا أضيف إليه الطّرف الفاضل ، صار لأهل النّجاة غلبة وافرة ؛\r\nهر يك از دو طرف ، نادر و گروه ميانه ، ظاهر و غالب است و هرگاه ، گروه فاضل و كامل به گروه ميانه ، افزوده شود ، براى اهل نجات ، غلبه و افزونى چشم‌گيرى فراهم مىگردد .\r\nبا اين توضيحات ، روشن مىشود كه وجود انسان ، توأم با خير فراوان و شرّ اندك است . بنابراين ، نظام آفرينش « نظام احسن » است و شرور قليل و اندك ، موجب خدشه دار شدن بيانى كه شيخ الرئيس در فصل پيش مطرح كرد ، نمىشود . عالم ماده قابليّت حسن مطلق ندارد ، بلكه قابليّت حسن برتر دارد و اگر قابليّت داشت ، فيّاض على\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nالاطلاق بىبهره‌اش نمىگذاشت . « ليس فى الإمكان أبدع ممّا كان » از اين ، بديع‌تر و زيباتر ممكن نبود ، و گرنه آفريده مىشد . در حقيقت ، قصور از قابل است ، نه از فاعل .\r\nما نبايد قصورهاى قابلى را به حساب قصورهاى فاعلى بگذاريم .\r\nبا اين توضيحات ، پاسخ اشكالى كه از سوى محاكم مطرح شده ، روشن مىشود .\r\nاشكال اين است كه درست است كه جهل مركّب بر اندكى از انسان‌ها غلبه دارد ؛ ولى جهل بسيط ، عمومى و فراگير است . بنابراين ، بر انسان‌ها شر غلبه دارد . تنها تعداد كمى به لحاظ عقل و اخلاق سليم النفسند و بس . « 1 »\r\nپاسخ اين است كه جهل بسيط ، امر عدمى است و همان‌طورىكه شيخ الرئيس اشاره كرد ، چنين جهلى در آخرت موجب عذاب نمىشود ، بلكه مانع رسيدن به مقامات عاليه است .\r\n\r\n\r\n","description":"","footnote":"\r\n( 1 ) . ر . ك : الاشارات و التنبيهات ، ج 3 ، ص 324 .\r\n","page_name":" 372 ","page_number":372},
  {"content":"\r\n\r\n\r\nخود را بيازماييد\r\n1 . اشكالى كه بر قسم دوم از اقسام پنج‌گانه وارد شده است ، تقرير كنيد .\r\n2 . قانون تضاد را به‌طور دقيق توضيح دهيد .\r\n3 . شيخ الرئيس براى رفع اشكال ، نخست به بيان احوال بدن پرداخته است . احوال بدن را توضيح دهيد .\r\n4 . احوال انسان‌ها را از لحاظ عقلى و اخلاقى توضيح دهيد .\r\n5 . فرق جهل بسيط و جهل مركّب را توضيح دهيد . تقابل جهل بسيط و علم چگونه تقابلى است ؟ تقابل جهل مركّب و علم چگونه تقابلى است ؟\r\n6 . فرق ميان سلامت و سعادت مطلق و نسبى را توضيح دهيد .\r\n7 . چرا نظام آفرينش نظام احسن است ؟ چه فرقى ميان نظام حسن و نظام احسن وجود دارد ؟\r\n8 . چرا مىگويند : « ليس في الإمكان أبدع ممّا كان » ؟\r\n9 . چه فرقى ميان قصور فاعلى و قصور قابلى است ؟\r\n10 . اگر گفته شود : اكثر انسان‌ها گرفتار جهل بسيطند و بنابراين ، شر بر آنها غالب است ، پاسخ آن چيست ؟\r\n\r\n","description":"","footnote":"","page_name":" 373 ","page_number":373},
  {"content":"\r\n\r\n\r\nفصل بيست‌وپنجم رستگارى اكثريت مردم\r\nتنبيه لا يقعنّ عندك أنّ « 1 » السّعادة فى الآخرة نوع واحد .\r\nو لا يقعنّ عندك أنّ السّعادة لا تنال أصلا إلّا بالاستكمال في العلم و إن كان ذلك يجعل نوعها نوعا أشرف .\r\nو لا يقعنّ عندك أنّ تفاريق الخطايا « 2 » باتكة ، لعصمة النّجاة ، بل إنّما يهلك الهلاك السّرمد « 3 » ضرب من الجهل و الرّذيلة ، و إنّما يعرض للعذاب المحدود ضرب من الرّذيلة ، وحدّ منه و ذلك في أقلّ أشخاص النّاس .\r\nو لا تصغ إلى من يجعل النّجاة و قفا على عدد ، و مصروفة « 4 » عن أهل الجهل و الخطايا صرفا إلى الأبد .\r\n\r\n\r\n","description":"","footnote":"\r\n( 1 ) . كلمهء « أنّ » و ما بعد آن ، در هر سه مورد ، مؤوّل به مصدر و فاعل « لا يقعنّ » است .\r\n( 2 ) . « تفاريق الخطايا » از باب اضافهء صفت به موصوف است . البته « تفاريق » مصدر مؤوّل به وصف است ؛ يعنى « الخطايا المتفرقات » .\r\n( 3 ) . « الهلاك السّرمد » مفعول مطلق نوعى براى « يهلك » است و چون مفعول مطلق ، معمولا نكره است ، الف‌ولام زايد است .\r\n( 4 ) . « وقفا » مفعول دوم « يجعل » به معناى « موقوفا » است و « مصروفة » عطف بر آن است و « صرفا » مفعول مطلق نوعى براى « مصروفة » است .\r\n","page_name":" 374 ","page_number":374},
  {"content":"\r\n\r\nو استوسع رحمة اللّه و ستسمع لهذا فضل بيان .\r\nترجمه\r\n\r\nتنبيه\r\nمبادا در نزد تو اين‌گونه تلقّى شود كه سعادت در آخرت ، نوعى واحد است . « 1 » و مبادا در نزد تو اين‌گونه تلقّى شود كه سعادت جز از راه رسيدن به كمال علمى به دست نمىآيد . هرچند رسيدن به كمال علمى ، نوع سعادت را نوعى اشرف مىسازد . « 2 »\r\nو مبادا در نزد تو اين‌گونه تلقى شود كه خطاهاى گوناگون ، عصمت نجات و رستگارى را قطع مىكند ؛ بلكه قسمى از جهل و رذيلت « 3 » ، سبب هلاك جاودانى و عذاب هميشگى مىشود و قسمى از رذيلت و حدّى از آن ، تنها موجب عذاب محدود و موقّت مىگردد و اين ، در اقليتى از افراد مردم است .\r\nو به كسىكه نجات را بر تعداد كمى منحصر مىكند و براى ابد ، از اهل جهل و خطاها منصرف مىكند ، گوش مده . « 4 »\r\nو رحمت خدا را وسيع بشمار و به زودى توضيح بيشترى در اين‌باره خواهى شنيد . « 5 »\r\n\r\n\r\n","description":"","footnote":"\r\n( 1 ) . ممكن است توهّم شود كه سعادت ، نوع واحدى است و مخصوص اهل علم است . پاسخ اين است كه چنين نيست .\r\n( 2 ) . اين قسمت ، مكمّل قسمت قبلى است .\r\n( 3 ) . هر جهل و رذيلتى سبب عذاب جاودانى و خلود در جهنم نيست ؛ بلكه جهل مركّب و رذيلتى كه نفس را تاريك و دل را سياه كند و راه بازگشت را ببندد .\r\n( 4 ) . ممكن است توهّم شود كه بيشتر مردم ، گرفتار جهل و خطايند . بنابراين ، شر بر آنها غالب است . پاسخ اين است كه همهء جهل‌ها و خطاها موجب عذاب دايم نيست .\r\n( 5 ) . معتزله گفته‌اند : تنها پاكانى كه حق را به برهان شناخته‌اند ، اهل نجاتند . شيخ الرئيس مىگويد : رحمت خدا بيكران است و تو مبادا رحمتش را محدود شمارى .\r\n","page_name":" 375 ","page_number":375},
  {"content":"\r\n\r\n\r\nشرح و توضيح\r\nدر فصل پيش روشن شد كه همان‌گونه كه انسان‌ها از نظر زيبايى و سلامت بدنى اكثريت دارند ، از نظر سلامت نفسانى و سعادت اخروى نيز اكثريت دارند و چنين نيست كه همه يا بيشتر مردم گرفتار خلود در عذاب باشند .\r\nآن‌چه موجب خلود در عذاب است ، جهل مركّب يا بعضى از كارهاى زشت و ناپسندى است كه روان انسان را در ظلمت فرو مىبرد و آيينهء قلب او را براى هميشه زنگارگون و سياه مىسازد .\r\nاكنون با توجه به مطلب بالا جاى توهّمات و اشكالاتى است كه آنها را مطرح مىكنيم و پاسخ آنها را بر مذاقّ شيخ الرئيس و با توجه به گفته‌هاى خود او ذكر مىكنيم :\r\n\r\n1 . سعادت و يقين\r\nميان سعادت اخروى و يقين ، رابطه‌اى تنگاتنگ وجود دارد . هركس يقين به مبدأ و معاد و معارف الهى دارد ، اهل سعادت است . هرچند يقين هم داراى مراتبى است و سعادت نيز بر حسب مراتب يقين ، مراتب دانى و متوسط و عالى پيدا مىكند . مرتبهء علم اليقين ، مرتبهء نازل و مرتبهء عين اليقين ، مرتبهء متوسط و مرتبهء حقّ اليقين ، مرتبهء عالى است . فرق است ميان آن‌كه حقيقت را مىداند و آن‌كه حقيقت را مىبيند و آن‌كه در حقيقت ، فانى و مضمحل شده است .\r\nسعادت در حوزهء يقين ، تحقّق پيدا مىكند و در ماوراى حوزهء يقين ، سعادتى محقّق نيست .\r\nاز آن‌جا كه اهل يقين بسيار كمند ، ديگر مردم يا گرفتار جهل مركّب يا گرفتار جهل بسيطند . بنابراين ، اكثريت قاطع مردم ، گرفتار عذاب دايمىاند و اين ، به معناى غلبهء شر بر خير است .\r\n\r\n","description":"","footnote":"","page_name":" 376 ","page_number":376},
  {"content":"\r\n\r\n\r\nپاسخ :\r\nشيخ الرئيس در پاسخ اين اشكال مىگويد :\r\nو لا يقعنّ عندك أنّ السّعادة في الآخرة نوع واحد ؛\r\nمبادا چنين گمان كنى كه سعادت اخروى نوع واحدى است .\r\nچنين نيست كه هركس از يقين بىبهره است يا به علمى ناقص دست يافته است ، گرفتار شقاوت دايمى باشد . شقاوت دايم از آن كسانى است كه گرفتار جهل مركّبند يا اگر گرفتار جهل مركّب نيستند ، اعمال شرك‌آميز و كفر آلودشان ، موجب خلود آنها در عذاب دوزخ شود .\r\nديگر مردم اگر به كمال علمى رسيده‌اند ، اشرف و اكمل اهل سعادتند و اگر به كمال علمى نرسيده‌اند ، در درجات پايين‌ترى قرار دارند . براى همين است كه شيخ الرئيس به منظور تكميل مطلب بالا مىگويد :\r\nو لا يقعنّ عندك أنّ السّعادة لا تنال إلّا بالاستكمال في العلم و إن كان ذلك يجعل نوعها نوعا أشرف ؛\r\nو مبادا چنين پندارى كه سعادت جز از راه رسيدن به كمال علمى به دست نمىآيد ؛ هر چند كه كمال علمى ، نوع سعادت را شريف‌ترين نوع مىسازد .\r\nآرى ، سعادت را مراتبى است و برترين نوع آن ، در خور كسانى است كه به يقين رسيده و از هرگونه شك و ريبى به دورند . هرچند كه اينان نيز مراتبى دارند .\r\n\r\n2 . اكثريت داشتن گنه‌كاران\r\nاز آن‌جا كه معصومان از گناه ، بسيار اندكند و بيشتر مردم ، گرفتار گناهانى اندك يا بسيارند و هركسى بايد كيفر ذرّة المثقال عمل شرّ خود را ببيند ، بايد حكم كنيم كه شر بر انسان‌ها غلبه دارد . قرآن كريم مىفرمايد :\r\n\r\n","description":"","footnote":"","page_name":" 377 ","page_number":377},
  {"content":"\r\n\r\n وَ ما يُؤْمِنُ أَكْثَرُهُمْ بِاللَّهِ إِلَّا وَ هُمْ مُشْرِكُونَ  ؛ « 1 »\r\nبيشتر آنانى كه به خدا ايمان مىآورند ، مشركند .\r\nالبته شركى كه در آيه مطرح شده ، شرك در اطاعت است ؛ چراكه شرك در عبادت با ايمان جمع نمىشود ؛ ولى شرك در اطاعت ، با ايمان قابل جمع است . بنابراين آيه ، اكثريت قاطع مردم يا اهل ايمان نيستند ، يا اگر اهل ايمانند ، جز اندكى از آنها ، همگى گرفتار اعمال شرك‌آلود و اطاعت غير خدايند .\r\nقرآن كريم در آيهء ديگرى مىفرمايد :\r\n اعْمَلُوا آلَ داوُدَ شُكْراً وَ قَلِيلٌ مِنْ عِبادِيَ الشَّكُورُ  ؛ « 2 »\r\nاى آل داوود ! شكرگزار باشيد و كمى از بندگانم شكرگزارند .\r\nدر آيه فوق نفرموده كمى از بندگانم شاكرند ، بلكه فرموده است : شكورند و شكور صيغهء مبالغه است . بنابراين ، نفى شكور بودن اكثريت كرده نه نفى شاكر بودن اكثريت .\r\nدر آيهء ديگرى مىفرمايد :\r\n وَ لَقَدْ ذَرَأْنا لِجَهَنَّمَ كَثِيراً مِنَ الْجِنِّ وَ الْإِنْسِ  ؛ « 3 »\r\nما بسيارى از جنّ و انس را براى جهنم آفريده‌ايم .\r\nالبته هيچ موجود مكلّفى اوّلا و بالذات ، براى جهنم خلق نشده است ، بلكه براى آن چه در آيهء فوق آمده كه چون دل‌هاىشان را براى دانش و آگاهى به كار نمىاندازند و گوش و چشم بينا و شنوا ندارند ، از لوازم و ضروريّات زندگى آنهاست كه در تكاپوى خويش به جهنم بيفتند .\r\nدرست است كه حرف لام در برخى از آيات شريفه ، براى بيان غايت و غرض به\r\n\r\n\r\n","description":"","footnote":"\r\n( 1 ) . يوسف ( 12 ) آيهء 106 .\r\n( 2 ) . سبأ ( 34 ) آيهء 13 .\r\n( 3 ) . اعراف ( 7 ) آيهء 179 .\r\n","page_name":" 378 ","page_number":378},
  {"content":"\r\n\r\nكار رفته است ، « 1 » ولى بايد توجه داشته باشيم كه غايت و غرض ، اعم است از بالذات و بالعرض . اگر به اين نكته توجه نكنيم ، در فهم برخى از آيات دچار مشكل مىشويم ؛ براى نمونه ، در آيهء زير مىفرمايد :\r\n وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ  ؛ « 2 »\r\nجنّ و انس را جز براى اين‌كه مرا پرستش كنند ، نيافريده‌ام .\r\nچگونه ممكن است كه در آيه‌اى بفرمايد : بسيارى را براى جهنم آفريده‌ام و در آيه‌اى ديگر بفرمايد : همه را براى پرستش خودم يا به گفتهء برخى براى معرفت خودم آفريده‌ام . آيا اين ، تناقض نيست ؟\r\nنمونهء ديگر ، آيهء زير است :\r\n يا أَيُّهَا النَّاسُ اعْبُدُوا رَبَّكُمُ الَّذِي خَلَقَكُمْ وَ الَّذِينَ مِنْ قَبْلِكُمْ لَعَلَّكُمْ تَتَّقُونَ  ؛ « 3 »\r\nاى مردم ! پروردگارتان را كه شما و پيشينيان را آفريده است ، پرستش كنيد . باشد كه پرهيزكار شويد .\r\nچگونه ممكن است كه انسان‌ها هم براى عبادت و تقوا آفريده شده باشند ، هم براى جهنم ؟\r\nبنابراين ، چاره‌اى نيست جز اين‌كه ميان غايت حقيقى و امر ضرورى فرق بگذاريم و نپنداريم كه هر امر ضرورىاى غايت است .\r\nعبادت و تقوا - كه نتيجهء آنها رفتن به بهشت است - غايت حقيقى و سقوط در جهنم ، امرى ضرورى است . غايت حقيقى تأسيس بيمارستان ، درمان بيماران است ؛ ولى مردن برخى از بيماران در بيمارستان ، امرى ضرورى است . غايت حقيقى تأسيس\r\n\r\n\r\n","description":"","footnote":"\r\n( 1 ) . در فصل پيش با نمونه‌هايى از آن آشنا شديم .\r\n( 2 ) . ذاريات ( 51 ) آيهء 56 .\r\n( 3 ) . بقره ( 2 ) آيهء 21 .\r\n","page_name":" 379 ","page_number":379},
  {"content":"\r\n\r\nمدرسه و دانشگاه ، با سواد شدن كودكان و جوانان است ؛ اما رفوزه شدن عدّه‌اى و واماندن برخى در نيمهء راه ، امرى ضرورى است . از قديم گفته‌اند :\r\nلدوا للموت و ابنوا للخراب ؛\r\nبراى مردن ، بزاييد و براى ويرانى بنا كنيد .\r\nفرزند را براى مردن و خانه را براى خراب شدن نمىخواهند .\r\nبلكه غايت حقيقى آنها گرم شدن كانون زندگى و داشتن سرپناهى براى آسايش و آرامش است ؛ ولى مردن و ويران شدن ، امرى ضرورى است . هر غايتى متأخر بالذات است ؛ ولى هر متأخر بالذاتى غايت نيست ؛ چراكه عكس موجبهء كلّيّه ، موجبهء جزئيّه است . « 1 »\r\n\r\nپاسخ :\r\nدر تقرير اشكال اكثريت داشتن گنه‌كاران ، سخن به درازا كشيد و بحث غايت بالذات و غايت بالعرض يا غايت حقيقى و امر ضرورى به ميان آمد .\r\nاكنون بايد مطابق بيان شيخ الرئيس به اصل اشكال پاسخ دهيم . او مىگويد :\r\nو لا يقعنّ عندك أنّ تفاريق الخطايا باتكة لعصمة النّجاة ؛\r\nمبادا گمان كنى كه همهء خطاهاى گوناگون قطع‌كنندهء عصمت رستگارى و نجاتند .\r\nگناهان به منزلهء سمومند . برخى از سموم كشنده‌اند ؛ ولى برخى از سموم كشنده نيستند ؛ بلكه تنها عوارضى به دنبال دارند و دير يا زود ، عوارض آنها از بين مىرود .\r\nانسان بايد خوب و بد را تميز دهد . بايد بداند چه چيزهايى اسباب نجات و چه چيزهايى اسباب هلاك است .\r\nانسان بايد از ميان بدها ، بد و بدتر از يك‌ديگر تميز دهد و بداند كه كدام يك\r\n\r\n\r\n","description":"","footnote":"\r\n( 1 ) . ر . ك : الحكمة المتعاليه فى الاسفار العقليّة الاربعه ، ج 7 ، ص 87 .\r\n","page_name":" 380 ","page_number":380},
  {"content":"\r\n\r\nموجب هلاك دايم و خلود در عذاب و كدام يك موجب عذاب منقطع و گرفتارى پايان‌پذير است .\r\nشيخ الرئيس براى تميز بدها و بدترها و اسباب خلود و عدم خلود در عذاب ، رهنمودى كلى داده است كه قطعا مستفاد از شرع است و كسىكه بخواهد وارد فهم جزئيّات شود ، چاره‌اى جز استفادهء از وحى و از خاندان وحى ندارد . او مىگويد :\r\nبل إنّما يهلك الهلاك السّرمد ضرب من الجهل و الرّذيلة ؛\r\nبلكه تنها بخشى از جهل و رذيلت ، موجب هلاك هميشگى مىشود .\r\nآن جهلى كه موجب هلاك دايم مىشود ، جهل مركّب است كه در تضادّ با علم و يقين است ، نه جهل بسيط كه تضادّى با علم و يقين ندارد ؛ بلكه تقابل آن با علم و يقين ، تقابل عدم و ملكه است و چه بسيارند جاهلان قاصرى كه گمراه و سرگردانند و جرمى ندارند كه قابل مؤاخذه و مجازات باشند . اين ، به حسب وادى معرفت ؛ و اما در وادى عمل هم هر عمل بد و هر گناهى انسان را گرفتار خلود و عذاب نمىكند ؛ بلكه كيفر همواره متناسب با عمل است . تنها برخى از اعمال زشت ، از اسباب خلود در عذابند .\r\nقرآن كريم مىفرمايد :\r\n وَ مَنْ يَقْتُلْ مُؤْمِناً مُتَعَمِّداً فَجَزاؤُهُ جَهَنَّمُ خالِداً فِيها  ؛ « 1 »\r\nهركسى مؤمنى را عمدى بكشد ، كيفرش خلود در آتش جهنم است .\r\nو صد البته كه در توبه هم باز است و توبه با شرايطى پذيرفته مىشود ؛ ولى اگر كسى بدون توبه بميرد ، به دليل جهل مركّب يا ارتكاب اعمالى كه موجب خلود دايم مىشود ، هرگز روى نجات و رستگارى نخواهد ديد .\r\nشيخ الرئيس دربارهء رذايل و گناهانى كه موجب خلود در عذاب نيستند ، مىگويد :\r\nو إنّما يعرض للعذاب المحدود ضرب من الرّذيلة و حدّ منه ؛\r\n\r\n\r\n","description":"","footnote":"\r\n( 1 ) . نساء ( 4 ) آيهء 93 .\r\n","page_name":" 381 ","page_number":381},
  {"content":"\r\n\r\nتنها بخشى از رذيلت و حدّ معيّنى از آن ، موجب عذاب محدود و منقطع مىشوند .\r\nبنابراين ، بايد گفت : رذايل بر سه قسمند : قسم اوّل آنهايى كه خلود در عذاب را در پى دارند . قسم دوم ، آنهايى كه عذاب موقّت و منقطع در پى دارند و قسم سوم ، آنهايى كه هيچ‌گونه عذابى در پى ندارند ؛ مانند گناهان صغيره‌اى كه بر آنها اصرارى نباشد .\r\nبدين ترتيب ، اندكى از انسان‌ها كسانىاند كه شر بر آنها چنان غلبه كرده است كه هرگز روى خير و سعادت نمىبينند ؛ ولى بيشتر انسان‌ها چنين نيستند . اينان يا از آغاز سعادتمند و خوشبختند يا سرانجام - دير يا زود - به سعادت و خوشبختى مىرسند .\r\nبراى همين است كه شيخ الرئيس مىگويد :\r\nو ذلك فى أقلّ أشخاص النّاس ؛\r\nو اين عذاب سرمد ، در كمترين اشخاص مردم است .\r\nدر اين‌جا بىمناسبت نيست به حديثى اشاره كنيم كه در ذيل آيهء  وَ إِنْ مِنْكُمْ إِلَّا وارِدُها  « 1 » نقل شده است . مطابق اين آيه ، ورود در جهنم براى همگان حتمى است ، ولى ماندگارى در آن بر طبق آيهء بعد ، همگانى نيست ؛ چراكه مىفرمايد :\r\n ثُمَّ نُنَجِّي الَّذِينَ اتَّقَوْا وَ نَذَرُ الظَّالِمِينَ فِيها جِثِيًّا  ؛ « 2 »\r\nآن‌گاه كسانى را كه تقوا پيشه كرده‌اند ، نجات مىدهيم و ستم‌كاران را كه به زانو درآمده‌اند ، در آن رها مىكنيم .\r\nو اما حديث ، مضمون آن اين است كه اهل نجات ، همه يك‌سان از جهنم خارج نمىشوند . برخى چون برق لامع مىگذرند و برخى چون باد و برخى چون سواران تيزتك و برخى چون پيادگان دونده و برخى چون پيادگانى كه تند يا متوسط يا لنگان لنگان راه مىروند . « 3 »\r\n\r\n\r\n","description":"","footnote":"\r\n( 1 ) . مريم ( 19 ) آيهء 71 .\r\n( 2 ) . همان ، آيهء 72 .\r\n( 3 ) . ر . ك : تفسير الصافى ، ج 3 ، ص 298 ( ذيل آيهء 72 سورهء مريم ) .\r\n","page_name":" 382 ","page_number":382},
  {"content":"\r\n\r\n\r\n3 . اشكال معتزله\r\nپيروان مكتب اعتزال در مسئلهء نجات و رستگارى نگاهى تنگ نظرانه دارند . آنها نجات را ويژهء كسانى مىدانند كه حقيقت را از راه اقامهء برهان شناخته و از گناهان ، پاك و منزّهند . « 1 »\r\nاين ديدگاه كلامى درست نقطهء مقابل ديدگاه مرجئه است كه با سعهء صدر كامل ، با مسئلهء نجات روبه‌رو مىشوند و معتقدند كه ملاك رستگارى ، عمل نيست . بايد قضاوت را به تأخير انداخت . چه مىدانيم ؟ ممكن است خداوند در روز قيامت ، سلمان و ابوذر را به جهنم بيندازد و ابو سفيان و معاويه را راهى بهشت سازد .\r\n\r\nپاسخ :\r\nدر مسئله نجات و رستگارى بايد از افراط و تفريط پرهيز كرد . خدا هم عادل است و هم غفّار . عدلش ترس مىآورد و غفرانش اميد .\r\nعدالتش اقتضا مىكند كه اجر نيكوكاران را ضايع نكند و غفرانش اقتضا مىكند كه اگر گنه‌كارى در خور آمرزش است ، او را بيامرزد . او خود فرموده است :\r\n وَ إِنِّي لَغَفَّارٌ لِمَنْ تابَ وَ آمَنَ وَ عَمِلَ صالِحاً ثُمَّ اهْتَدى  ؛ « 2 »\r\nمنم آمرزگار كسانىكه توبه كنند و ايمان آورند و كار شايسته كنند ، سپس هدايت بپذيرند .\r\nشيخ الرئيس با توجه به همين حقيقت است كه مىگويد :\r\nو لا تصغ إلى من يجعل النّجاة وقفا على عدد و مصروفة عن أهل الجهل\r\n\r\n\r\n","description":"","footnote":"\r\n( 1 ) . ر . ك : الاشارات و التنبيهات ، ج 3 ، ص 327 .\r\n( 2 ) . طه ( 20 ) آيهء 82 .\r\n","page_name":" 383 ","page_number":383},
  {"content":"\r\n\r\nو الخطايا إلى الأبد و استوسع رحمة اللّه ؛\r\nبه كسىكه نجات را بر گروه كمى منحصر مىكند و از اهل جهل و اعمال خطا براى هميشه دور مىسازد ، گوش فرامده و رحمت خدا را وسيع بشمار .\r\nخواجه معتقد است كه جملهء « استوسع رحمة اللّه » به ملاحظهء اين آيهء شريفه آورده شده است :\r\n وَ رَحْمَتِي وَسِعَتْ كُلَّ شَيْءٍ فَسَأَكْتُبُها لِلَّذِينَ يَتَّقُونَ  . « 1 »\r\nاو معتقد است كه اين آيه دلالت دارد بر اين‌كه رحمت خداوند بيكران است و همه را شامل مىشود ؛ اما نسبت به گروه اشرف - يعنى آنهايى كه بر قلّهء يقين تام و عمل صالح نشسته‌اند - خصوصيّتى دارد كه در مورد ديگران چنين خصوصيّتى نيست . « 2 »\r\nولى بايد به محضر خواجه عرض كنيم كه آيه بر مطلوب وى دلالت ندارد ؛ چراكه رحمت اخروى را به تقوا و زكات و ايمان مقيّد كرده است . « 3 »\r\nآرى ، مطابق آيهء فوق ، رحمت مكتوب ، حقّ كسانى است كه ويژگىهاى مذكور را داشته باشند ؛ ولى كسانىكه آنها را ندارند ، سزاوار رحمت مكتوب نيستند . بلكه به دليل قصور ، آنها را معذور مىدارند و عذاب نمىكنند .\r\n\r\nآخرين سخن\r\nبايد دانست كه شيخ الرئيس تكثّرگرا و پلوراليست نيست . او به « صراطهاى مستقيم » معتقد نيست ؛ بلكه معتقد است كه « صراط مستقيم » يكى است . او نمىخواهد بگويد : انسان از هر دين و آيينى پيروى كند ، اهل نجات است و از هر\r\n\r\n\r\n","description":"","footnote":"\r\n( 1 ) . اعراف ( 7 ) آيهء 156 .\r\n( 2 ) . ر . ك : شرحى الاشارات ، ج 2 ، ص 83 .\r\n( 3 ) . دنبالهء آيهء 156 سورهء اعراف چنين است :  وَ يُؤْتُونَ الزَّكاةَ وَ الَّذِينَ هُمْ بِآياتِنا يُؤْمِنُونَ  .\r\n","page_name":" 384 ","page_number":384},
  {"content":"\r\n\r\nراهى برود ، به مقصد مىرسد . او معتقد است كه راه خدا ، اسلام است و بس و تنها مسلمانان مستحقّ نجاتند .\r\nديدگاه شيخ الرئيس اين است كه در مسئلهء نجات و رستگارى مىخواهد جاهلان قاصر را معذور بشمارد . جاهل قاصر ، نه اهل حقّ است و نه در صراط مستقيم گام نهاده است ؛ بلكه تنها به دليل جهل بسيط و به‌سبب قصور در راه معرفت ، بايد او را معذور شمرد . خداوند متعال فرموده است :\r\n وَ ما كُنَّا مُعَذِّبِينَ حَتَّى نَبْعَثَ رَسُولًا  ؛ « 1 »\r\nما تا پيامبرى مبعوث نكنيم ، بندگان را عذاب نمىكنيم .\r\nآنان كه با هيچ بعثتى از بعثت‌هاى آسمانى آشنايى ندارند و دعوت هيچ پيامبرى - بىواسطه و باواسطه - به گوششان نخورده است ، از عدل خدا دور است كه مورد مؤاخذه و كيفر قرار گيرند .\r\nنجات پلوراليسمى ، يك نوع طرز تفكر مرجئى ، بلكه بدتر است . اين مرام و مسلك ، نمىخواهد جاهلان قاصر را معذور بشمارد و از باب جهل بسيط ، آنها را از عذاب و كيفر معاف بدارد و نمىخواهد با توسّل به وسعت رحمت الهى ، راهى براى نجات آنها از عذاب دايم بگشايد ؛ بلكه مىخواهد بگويد : راهى كه آنها رفته‌اند راه حقّ است و دين آنها دين خداست و آنها سزاوار پاداشند و بر خداست كه نه به دليل وسعت رحمت خويش ، بلكه به دليل عدالت خويش ، مزد تمام رهروان را بدهد ؛ چرا كه طبق اين نظر گمراهى وجود ندارد ؛ بلكه هركسى در هر راهى قدم نهد و در هر وادىاى وارد شود ، در صراط مستقيم است و بايد پاداش خود را دريافت كند .\r\nپلوراليسم ، بيشتر مردم را - اگر نگويند همه - اهل نجات مىداند . از نظر او باطلى وجود ندارد ، تا اهلش سزاوار عذاب و كيفر باشند . همهء راه‌ها راه حقّ است و همهء\r\n\r\n\r\n","description":"","footnote":"\r\n( 1 ) . اسراء ( 17 ) آيهء 15 .\r\n","page_name":" 385 ","page_number":385},
  {"content":"\r\n\r\nرهروان پويندهء جادّهء حقيقتند و هيچ‌كس درخور مؤاخذه و مجازات نيست و همه بايد نسبت به هم تصالح و تسامح داشته باشند .\r\nشيخ الرئيس هرچند در زمان خودش با اين‌گونه انحرافات روبه‌رو نبوده ؛ ولى در فلسفهء خود مسئلهء نجات را به‌گونه‌اى طرّاحى كرده كه هم تنگ‌نظرى نكرده باشد و هم گروهى را مخلّد در عذاب و گروهى را معذور و گروهى را مستحقّ پاداش بشمارد و مخلّدها را منحصر كند در كسانى كه به جهل مركّب روى آورده و اعمالى مرتكب شده‌اند كه راه نجات را بر آنها بسته است . پلوراليست‌ها همين‌ها را هم اهل نجات مىشمارند .\r\n\r\n","description":"","footnote":"","page_name":" 386 ","page_number":386},
  {"content":"\r\n\r\n\r\nخود را بيازماييد\r\n1 . آيا سعادت همواره با يقين ملازم است ؟\r\n2 . آيا يقين مقول به تشكيك و داراى مراتب است ؟\r\n3 . آيا مىتوان گفت : به‌سبب قلّت اهل يقين ، اكثريت مردم گرفتار خلود در عذابند ؟\r\n4 . آيا مىتوان گفت : براى اين‌كه انسان‌هاى معصوم كميابند ، اكثر مردم اهل نجات نيستند ؟\r\n5 . كدام شرك با توحيد در عبادت قابل جمع است ؟\r\n6 . فرق شكور و شاكر چيست ؟\r\n7 . فرق ميان غايت حقيقى و امر ضرورى چيست ؟\r\n8 . كدام جهل و رذيلت ، موجب خلود در عذاب است ؟\r\n9 . كدام جهل و رذيلت ، مانع نجات نيست ؟\r\n10 . آيهء  وَ إِنْ مِنْكُمْ إِلَّا وارِدُها  را با حديث ذيل آن تحليل كنيد .\r\n11 . نظر معتزله را با پاسخ دقيق آن ذكر كنيد .\r\n12 . آيا شيخ الرئيس در مسئلهء نجات ، گرايش پلوراليستى دارد ؟\r\n13 . آيا از نظر پلوراليست‌ها جاهل به جهل مركّب ، ناجى است ؟\r\n14 . فرق ميان مسلك ارجاء و پلوراليسم چيست ؟\r\n\r\n","description":"","footnote":"","page_name":" 387 ","page_number":387},
  {"content":"\r\n\r\n\r\nفصل بيست‌وششم عدم جواز تعطيل خير فراوان به‌سبب شرّ اندك\r\nوهم و تنبيه أو لعلك تقول « 1 » هلّا « 2 » أمكن أن يبرأ القسم الثّاني عن لحوق الشّرّ ؟\r\nو كان جوابك أنّه لو برئ عن أن يلحقه ذلك ، لكان شيئا غير هذا القسم « 3 » و كان القسم الأوّل « 4 » ، و قد فرغ عنه . « 5 »\r\nو إنّما هذا القسم في أصل وضعه مما ليس « 6 » يمكن أن يكون الخير الكثير يتعلّق به إلّا و هو بحيث يلحقه شرّ بالضّرورة عند المصادمات الحادثة .\r\nفإذا برئ عن هذا ، فقد جعل غير « 7 » نفسه ، فكان النّار جعلت غير النّار ، و الماء غير الماء .\r\n\r\n\r\n","description":"","footnote":"\r\n( 1 ) . عطف بر « لعلّك تقول » است در آغاز فصل 24 .\r\n( 2 ) . « هلّا » حرف تحضيض است .\r\n( 3 ) . « انّه . . . هذا القسم » مؤوّل به مصدر و خبر « كان » است .\r\n( 4 ) . عطف بر جملهء « لكان شيئا غير هذا القسم » است .\r\n( 5 ) . جملهء « و قد فرغ عنه » جملهء حاليّه است .\r\n( 6 ) . « ممّا » جارومجرور ، متعلّق به محذوف و خبر « هذا القسم » است .\r\n( 7 ) . « غير نفسه » مفعول دوم « جعل » است و مفعول اوّل آن نايب فاعل و ضمير مستتر است .\r\n","page_name":" 388 ","page_number":388},
  {"content":"\r\n\r\nو ترك وجود هذا القسم - و هو على صفته المذكورة - غير « 1 » لائق بالجود على ما بيّنا .\r\nترجمه\r\n\r\nوهم و تنبيه\r\nيا شايد بگويى : چرا ممكن نباشد كه قسم دوم از پيوستن اندكى به آن ، بر كنار باشد ؟ « 2 »\r\nپاسخ تو اين است كه اگر قسم دوم از پيوستن شر به آن ، بر كنار بود ، چيزى غير از اين قسم بود و همان قسم اوّل بود كه از آن ، فراغت حاصل شد . « 3 »\r\nو همانا اين قسم در اصل وجودش خير فراوان به آن تعلّق نمىگيرد ، مگر اين‌كه با تصادم‌ها و برخوردهايى كه حادث مىشود ، بالضروره در معرض شر اندك قرار گيرد .\r\nهرگاه از اين شرّ اندك بر كنار بماند ، چيزى غير از خودش شده است . بنابراين ، آتش چيزى غير از آتش و آب چيزى غير از آب شده است . « 4 »\r\nترك وجود اين قسم - با همان صفت شرّ اندكى كه ذكر شد - همان‌گونه كه گفتيم ، درخور جود ( بيكران خداوند ) نيست . « 5 »\r\n\r\nشرح و توضيح\r\nروشن شد كه از اقسام پنج‌گانه ، تنها دو قسم درخور هستى يافتن و افاضهء وجود از سوى خداوند حكيم صاحب جود مىباشند ، بلكه افاضهء وجود بر آنها يقينى است .\r\n\r\n\r\n","description":"","footnote":"\r\n( 1 ) . « غير » خبر « ترك » است .\r\n( 2 ) . در پى اشكالى كه در فصل 24 مطرح و پاسخ داده شد ، به طرح اشكال و پاسخ ديگرى مىپردازد .\r\n( 3 ) . فرق قسم اول و دوم اين است كه يكى خير محض و ديگرى خير غالب است . اگر قسم دوم ، مشتمل بر هيچ شرّى نباشد ، همان قسم اوّل است . بنابراين ، قسم دوم از فيض وجود محروم مىشود و اين با وجود بيكران خداوند ، ناسازگار است .\r\n( 4 ) . اگر در قسم دوم ، هيچ‌گونه شرى نباشد ، خودش‌خودش نيست .\r\n( 5 ) . هرگاه قسم دوم ، آفريده نشود ، تعطيل فيض لازم مىآيد .\r\n","page_name":" 389 ","page_number":389},
  {"content":"\r\n\r\nنه خير مطلق ، از افاضهء وجود محروم مىشود و نه خير غالب ؛ چرا كه تعطيل فيض از اين دو قسم ، مستلزم شرّ مطلق يا شرّ فراوان است .\r\nبر محور قسم دوم - از اقسامى كه ذكر شد - اشكال‌هايى وارد است :\r\nيكى همان است كه در فصل 24 تحت عنوان « وهم و تنبيه » آورده و پاسخ داده شد .\r\nدر آن‌جا محور اشكال ، انسان بود . چگونه ممكن است انسانى كه اسير جهل و شهوت و غضب است ، خيرش بر شرّش فزونى داشته باشد ؟ ولى هرگونه جهل و شهوت و غضبى موجب هلاك دايم و خلود در عذاب نيست ؛ بلكه تنها جهل مركّب و شهوت‌ها و غضب‌هايى كه موجب تاريكى دل و سياهى روان مىشوند و راه بازگشت را بر انسان سد مىكنند ، موجب هلاك دايم و خلود در عذابند و اين هم تنها دامن‌گير اندكى از انسان‌هاست ، اشكال بر طرف مىشود .\r\nاشكال ديگر همان است كه در اين فصل مطرح است . چرا خداوند قسم دوم را به گونه‌اى نيافريد كه شرّ اندك هم بر آن مترتّب نباشد ؟ چرا آتش به‌گونه‌اى خلق نشده باشد كه هيچ‌گونه ضرر و زيانى نداشته باشد ؟ آتش مىتواند موجودى باشد كه هرجا لازم و مفيد است ، گرما بدهد و بسوزاند و هرجا مضر يا غيرلازم است ، از توليد گرما و سوزاندن خوددارى كند . چرا آب ، افرادى را در كام خود فروبرد و خفه كند ؟ چرا آبادىهايى را ويران سازد ؟ چرا مزارعى به وسيلهء جريان سيل تخريب شوند ؟ چرا زمين‌هاى مرغوبى كه مىتوانند براى زندگى بشر سودمند باشند ، به واسطهء آب گرفتگى از حيّز انتفاع خارج شوند ؟ چرا باران در جايى كه بايد ببارد ، نمىبارد و خشك‌سالى و قحطى به‌بار مىآورد و آن جايى كه بايد به اندازه ببارد ، چندان مىبارد كه موجب خرابى و ويرانى و آسيب‌هاى بسيار مىشود ؟\r\nنه تنها آب و آتش ، بلكه موجودات بسيار ديگرى در قسم دوم وجود دارند كه بهتر است خداوند قادر حكيم ، آنها را از شرّ اندك ، به دور بدارد . تا تمام چيزهايى كه از فيض وجود برخوردار شده‌اند ، خير محض باشند و دنياى ما همان بهشتى باشد كه در\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nآن « آزارى نباشد » .\r\nشيخ الرئيس دربارهء اين اشكال مىگويد :\r\nأو لعلّك تقول : هلّا أمكن أن يبرأ القسم الثّانى عن لحوق الشّرّ ؟\r\nيا شايد بگويى : چرا قسم دوم از پيوستن شر بر كنار نباشد ؟\r\n\r\nپاسخ اشكال\r\nدرست است كه اگر در عالم طبيعت هيچ‌گونه شرّى نباشد ، ايده‌آل بلكه فوق ايده آل است ؛ ولى با تضادّى كه لازمهء وجودات مادّى است و با تصادم‌ها و برخوردهايى كه خواهىنخواهى ميان آنها تحقّق پيدا مىكند ، چگونه مىتوان انتظار داشت كه حتّى شرّ اندكى بر وجود آنها ترتّب پيدا نكند ؟ يا بايد با عدم ايجاد اين‌گونه موجودات ، از خير فراوان آنها گذشت و يا بايد با ايجاد آنها از شرّ اندكشان چشم‌پوشى كرد و البته رجحان بادوم است .\r\n فرشته‌اى كه وكيل است بر خزانهء باد * چه غم خورد كه بميرد چراغ پيرزنى \r\nآيا مىتوان به‌سبب خاموش نشدن چراغ يك پيرزن ، درهاى خزانهء باد را قفل زد و موجودات اين عالم را از فيض بيكران آن بىبهره كرد ؟\r\nمستشكل نمىخواهد بگويد : اين‌گونه موجوداتى كه در تضاد و تصادم خود مشكلاتى به‌بار مىآورند و ضررها و زيان‌هايى مىرسانند ، نبايد آفريده شوند ، بلكه مىخواهد بگويد : بايد به‌گونه‌اى آفريده شوند كه زيان اندك هم بر وجود آنها مترتّب نشود .\r\nبايد ديد آيا چنين چيزى ممكن است ؟ آيا مىتوان انتظار داشت كه آتش در تصادم‌ها و برخوردهاى خود ، آن‌چه را براى ما زيان‌بار است ، بسوزاند و آن‌چه را مفيد است ، نسوزاند ؟ آيا مىتوان انتظار داشت كه آب‌ها برنامهء جريان و تبخير و تقطير خود را مطابق ميل ما تنظيم كنند و هرجا زيان‌بخش است از جريان و تبخير و\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nتقطير خوددارى كنند و هرجا سودمند است ، انجام وظيفه كنند .\r\nآب و آتش مادّى با يكديگر متضادّند و هركدام كه بر ديگرى چيره شود ، ديگرى را نابود مىكند . اگر هر نوعى از انواع مادّى در عالم مجرّدات ، داراى يك مثال نورى باشند ، ميان مثال‌هاى نورى آنها تضاد و تزاحمى نيست ؛ چرا كه آنها به‌حسب وجود خويش از فعليّت تام برخوردارند و هيچ‌گونه سير و پويشى براى رسيدن از نقص به كمال و از قوّه به فعل ندارند و براى همين است كه ميان آنها برخورد و اصطكاكى نيست ؛ ولى اين عالم ، عالم قوّه و فعل است و هر موجودى با پويندگى خويش مىرود كه خود را به فعليّت و كمال برساند . در همين مسير است كه برخورد و اصطكاك پيش مىآيد و گاهى زيان‌ها و خسارت‌هايى دامن برخى از موجودات را مىگيرد . هرچند اين‌گونه زيان‌ها و خسارت‌ها براى برخى از موجودات ناخوش‌آيند است ؛ ولى براى برخى ديگر ، خوش‌آيند است و همان نغمه‌اى كه براى بعضى ناموزون است ، در نظام كل ، موزون و منتظم است . حكيم سبزوارى مىگويد :\r\n ما ليس موزونا لبعض من نغم * ففي نظام الكلّ كلّ منتظم « 1 » \r\nهر نغمه‌اى كه براى بعضى ناموزون است ، در نظام كل ، موزون و منتظم است .\r\nنكتهء مهمى كه شيخ الرئيس در پاسخ اشكال گوشزد كرده ، اين است كه اگر موجودات قسم دوم به‌گونه‌اى آفريده شوند كه هيچ‌گونه شرّى بر وجود آنها مترتّب نباشد ، همان قسم اوّل خواهند بود ؛ چرا كه مترتّب نبودن شر بر وجود آنها ، به اين معنا است كه هيچ‌گونه تصادم و اصطكاكى در ميان آنها نباشد . نبودن تصادم و اصطكاك ، نتيجهء عدم تضاد و تزاحم است . موجوداتى كه از تضاد و تزاحم بركنارند ، همان موجودات قسم اوّلند . بنابراين ، به لحاظ قسم دوم خلاء بيكرانى حوزهء ماسوى الله را فرامىگيرد . براى همين است كه شيخ الرئيس مىگويد :\r\n\r\n\r\n","description":"","footnote":"\r\n( 1 ) . شرح منظومه سبزوارى ، شارح : سيد محمد شيرازى ، ص 322 .\r\n","page_name":" 392 ","page_number":392},
  {"content":"\r\n\r\nفيكون جوابك أنّه لو برئ عن أن يلحقه ذلك ، لكان شيئا غير هذا القسم ، و كان القسم الأوّل و قد فرغ عنه ؛\r\nپاسخ تو اين است كه اگر قسم دوم از لحوق شر مصون بماند ، چيز ديگرى غيراز اين قسم و همان قسم اوّل خواهد بود كه از آن فراغت حاصل شد .\r\nدر حقيقت به‌سبب تضاد ، تزاحم و اصطكاك ، لحوق شر به اين قسم ، ضرورى است و اگر بخواهيم اين ضرورت را منتفى سازيم ، چاره‌اى نداريم جز اين‌كه با اصل و منشأ آن مبارزه كنيم . مبارزه با اصل و منشأ آن ، يعنى براندازى كلّ نظام قسم دوم .\r\nآب و آتش تضاد دارند . كار آتش سوزندگى است . آتش اگر بخواهد - هرچند در برخى از موارد - سوزنده نباشد ، آتش نيست . آن‌كه مىپرسد چرا آتش به‌گونه‌اى آفريده نشده كه برخى از اوقات نسوزاند ، گويى مىپرسد : چرا آتش ، آتش آفريده شده يا چرا آتش غيرآتش خلق نشده ؛ حال آن‌كه ثبوت شىء براى نفس شىء ، ضرورى و سلب شىء از نفس شىء ، محال است و اين ضرورت و استحاله ، از بديهيّات است . « 1 »\r\nشيخ الرئيس مىگويد :\r\nو إنّما هذا القسم فى أصل وضعه ممّا ليس يمكن أن يكون الخير الكثير يتعلّق به إلّا و هو بحيث يلحقه شرّ بالضّرورة عند المصادمات الحادثة ؛\r\nو اين قسم در اصل وجود خود ممكن نيست كه خير فراوان به آن تعلّق گيرد ، مگر اين‌كه به هنگام تصادم‌ها و برخوردهاى حادث ، بالضروره دست‌خوش شر مىشود .\r\nلوازم ضرورى را نمىتوان از اشيا حذف كرد . حذف لوازم ضرورى در صورتى ممكن است كه خود آن اشيا حذف شوند . مگر ممكن است كه ديوار سايه نداشته\r\n\r\n\r\n","description":"","footnote":"\r\n( 1 ) . ر . ك : الحكمة المتعاليه فى الاسفار الاربعة العقليه ، ج 7 ، ص 78 .\r\n","page_name":" 393 ","page_number":393},
  {"content":"\r\n\r\nباشد ؟ اگر كسى بخواهد سايه‌اى حادث نشود ، بايد جلو حدوث ديوار را بگيرد . كسى كه ديوار مىسازد ، غرض او بالذات به وجود ديوار و فوايد آن - يعنى حفظ حريم خانه و ملك از دستبرد دشمنان حيوانى و انسانى - تعلّق مىگيرد ، نه به سايه‌اى كه گاهى مزاحمتى براى او دارد . سايه بالعرض مطلوب است نه بالذات . اگر كسى بخواهد ديوارى بسازد كه سايه نداشته باشد ، در حقيقت ، چيزى ديگرى غيراز ديوار ساخته است . آن چيزى كه لوازم ضرورى ديوار را ندارد ، ديوار نيست . آن چيزى كه لوازم ضرورى آتش را ندارد ، آتش نيست و آن چيزى كه لوازم ضرورى آب بر آن مترتّب نيست ، چيزى غيراز آب است . براى همين است كه شيخ الرئيس مىگويد :\r\nفإذا برئ عن هذا فقد جعل غير نفسه ، و كان النّار جعلت غير النّار و الماء غير الماء ؛\r\nهرگاه قسم دوم از شرّ اندك - كه از لوازم ضرورى است - بر كنار بماند ، چيزى غيراز خودش قرار داده شده است . آتش ، چيزى غيراز آتش و آب ، چيزى غيراز آب شده است .\r\nشيطان هم اگر شيطنت نكند و لوازم ضرورى وجود خود را ظاهر نسازد و اندكى از انسان‌ها تحت تأثير اغواى او به هلاكت دايم و خلود در عذاب گرفتار نشوند ، شيطان نيست ؛ بلكه يك فرشتهء پاك و معصوم است ؛ چنان‌كه فرشته هم اگر دست‌خوش لوازم ضرورى و شيطانى بشود ، ديگر فرشته نيست .\r\nتضاد از لوازم ضرورى بسيارى از موجودات است و برانداختن تضاد ، جز با برانداختن متضادها و تعطيل عالم بيكران خير فراوان و شرّ اندك نيست . از نشانه‌هاى قدرت بيكران خداوندى ، آفرينش متضادها و پديد آوردن نظام تضادّ است . از اين‌رو ، امير المؤمنين عليه السّلام فرمود :\r\nو بمضادّته بين الأشياء عرف أن لا ضدّ له و بمقارنته بين الأشياء عرف أن\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nلا قرين له ضادّ النّور بالظّلمة ، و الوضوح بالبهمة ، و الجمود بالبلبل و الحرور بالصّرد ؛ « 1 »\r\nبه اين‌كه خداوند ميان اشيا ، تضاد برقرار كرده ، روشن شده است كه او را ضدّى نيست . و به اين‌كه اشيا را قرين يك‌ديگر ساخته ، معلوم شده است كه او را قرينى نيست . او ميان نور و ظلمت ، وضوح و ابهام ، خشك و تر و گرم و سرد ، تضاد برقرار كرده است .\r\nآيا سزاوار است كه خداوند اشياى متضاد را به دليل شرّ اندكى كه بر آنها مترتّب مىشود ، نيافريند ؟\r\nاگر تضاد ، مستلزم شرّ فراوان بود ، براى خداوندى كه بانى نظام احسن است ، سزاوار نيست كه اسباب آن‌را پديد آورد .\r\nگذشته از اين‌كه خود متضادها داراى خير فراوان و شرّ اندكند و رواست كه به دليل خير فراوان از شرّ اندك ، چشم‌پوشى شود ، خود تضاد هم مقدّمهء خيرات بسيار و تداوم فيض الهى در عالم متضادهاست . به راستى اگر تضاد نبود ، چگونه ممكن بود كه نسل‌هاى پوياى نباتى و حيوانى و انسانى يكى پس از ديگرى پديد آيند و همه‌ساله با فرارسيدن فصل بهار ، شاهد نوسازى طبيعت و حذف كهنه‌ها و فرارسيدن نوها باشيم ؟ اگر تضاد نبود ، ركود و سكونى عجيب ، جهان طبيعت را مىگرفت و شاهد گوناگونى آفرينش و مرگ‌ومير كهنه‌ها و فرسوده‌ها و سر برآوردن تازه‌ها و نوها نبوديم .\r\nدر اين نظام علاوه‌بر تنوّع موجودات - كه بايد تا آن‌جايى كه ممكن است ، موجود شوند - هر نوعى از انواع نيز داراى بىنهايت افراد ممكن الوجود مىباشند ؛ چرا ماهيّات نوعيّه در عالم طبيعت از فيض وجود محروم شوند ؟ چرا افراد نامتناهى يك ماهيّت نوعيّه ، براى ابد در بوتهء عدم بمانند و هرگز شانس گام نهادن در فضاى هستى\r\n\r\n\r\n","description":"","footnote":"\r\n( 1 ) . نهج البلاغه ، خطبهء 184 ( مطابق بعضى نسخه‌ها 186 ) .\r\n","page_name":" 395 ","page_number":395},
  {"content":"\r\n\r\nنيابند ؟ جود خداوند حكيم ، بىكران و بىپايان است و حدّ و مرزى نمىشناسد .\r\nبنابراين ، بايد همهء ممكنات به زيور هستى آراسته شوند و بايد مبدأ فيّاض آفرينش ، بر قامت آنها جامهء زيباى وجود بپوشاند . اگر قابليت‌ها محدود نباشند ، فيض بارى تعالى محدوديّت ندارد . او اگر به اجتماع نقيضين يا ضدّين ، جامهء هستى نمىپوشاند ، نه به دليل محدوديّت فيض اوست ، بلكه به دليل فقدان قابليّت خود آنهاست .\r\nاگر مورچه قابليت داشت ، نفسى همانند نفس انسان به او افاضه مىشد . اگر الاغ قابليّت داشت ، هم‌چون انسان از قوّهء عاقله و نفس ناطقه برخوردار مىشد . اگر همهء انسان‌ها قابليّت داشتند ، همهء آنها مغز نابغه‌ها را در كاسهء سر دارا بودند . اگر همهء انسان‌ها قابليّت امامت و نبوّت داشتند ، همگى امام و پيامبر مىشدند .\r\nالبته همان‌گونه كه او فيض وجود را به‌حسب قابليّت‌ها مىدهد ، قابليّت‌هاى متفاوت را هم خودش مىدهد و اين ، تفاوت‌ها لازمهء نظام احسن است و نبايد اينها را به حساب تبعيض - كه ظلم فاحش است - گذاشت .\r\nبگذريم . خداوند فيّاض على الاطلاق به هر نوعى از انواع ماهيّات ممكن - كه در نظام احسن قابليّت و صلاحيّت موجود شدن داشته‌اند - افاضهء وجود كرده است .\r\nپرسش در اين است كه افراد نامتناهى يك ماهيّت نوعيّهء ممكن ، چطور ؟ آيا همه موجود مىشوند ، يا نه ؟ بديهى و طبيعى است كه نه خلق دفعى همهء آنها ممكن است و نه حرمان همهء آنها از فيض وجود ، جايز . اگر بنا باشد همهء افراد نامتناهى و همهء ماهيّات ممكن با هم خلق شوند ، چه ماجرايى خواهد شد ؟ آيا ظرفيّت عالم ماده اجازه مىدهد كه بىنهايت افراد ممكن در آن پديد آيند ؟\r\nعالم ماده غيراز عالم مجرّدات است . در عالم مجرّدات ، زمان و مكان راه ندارد و براى همين است كه آنها با هم تضاد و تزاحم و اصطكاكى ندارند ؛ ولى عالم ماده ، زمانى و مكانى است . هيچ موجود مادّى از وضع ، جهت ، مقدار ، زمان و مكان بر كنار نيست . بنابراين ، محال است كه همهء افراد غيرمتناهى يك ماهيّت نوعيّهء ممكن با هم\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nپديد آيند . نه تعطيل وجود همه يا بعض آنها رواست ؛ چرا كه وجود خداوند بيكران و فيض او لا ينقطع است و بخل و امساك در ساحت مقدّس او راه ندارد و نه خلق يكبارگى و دفعى آنها ممكن است ، چرا كه ظرفيّت محدود عالم ماده چنين گنجايشى را ندارد .\r\nبنابراين ، يك راه باقى مىماند و آن هم خلق تدريجى همهء افراد ممكن الوجود نامتناهى است . اين خلق تدريجى نامتناهى نيازمند زمانى نامتناهى است . زمان نامتناهى نه جوهر مجرّد است - كه بعضى گفته‌اند - و نه واجب الوجود است - كه بعضى ديگر گفته‌اند - بلكه امرى عرضى و تحت مقولهء كم و در حقيقت ، « كمّ متّصل غيرقار » است كه مقدار حركت است و از آن‌جا كه بايد زمان براى پذيرش زمانيّات بىحدّ و حصر نامتناهى باشد ، معروض زمان - يعنى حركت - كه متقدّر به زمان است نيز امرى نامتناهى است . حركت نامتناهى به قول قدما همان گردش دورانى اجرام سماوى است و به قول صدر المتألّهين همان تحوّل و ديگرگونى جوهر است كه با نهاد ناآرام خود تمام ديگرگونىهاى ظاهرى را سبب مىشود .\r\nحركت از هر مقوله‌اى باشد ، موجب تكامل موجودات مادّى مىشود . حركت همواره از قوّه به فعل و از نقص به كمال و در حقيقت ، كمال اوّل همهء موجودات مادّى و بسترى است براى رسيدن آنها به كمالات ثانوى .\r\nچنين نيست كه در بستر حركت ، هيچ‌گونه برخوردى با هيچ مانع و مزاحمى پيدا نشود . اين‌جاست كه نقش تأثير تضاد موجودات و تزاحم و اصطكاك آنها در بستر حركت ، به خوبى روشن مىشود . همين تضاد است كه اجازه نمىدهد همواره صورت‌ها بر هيولا باقى بمانند و زمينه براى حدوث صورت‌هايى ديگر بر هيولا پديد نيايد . براى همين است كه مىگوييم : تضاد ، منشأ دوام فيض است . اگر خداوند ، هر روزى در شأنى است « 1 » و همواره دست‌اندركار آفرينشى نو مىباشد ، به دليل همين\r\n\r\n\r\n","description":"","footnote":"\r\n( 1 ) .  كُلَّ يَوْمٍ هُوَ فِي شَأْنٍ  . ( رحمن ( 55 ) آيهء 29 .\r\n","page_name":" 397 ","page_number":397},
  {"content":"\r\n\r\nتضادّى است كه خود با پديد آوردن متضادها اسباب و علل آن‌را فراهم كرده است .\r\nحال چگونه ممكن است گفته شود : خداوند از آفرينش قسم دوم اشياى ممكن الوجود خوددارى كند و آنها را به دليل شرّ اندكشان از فيض وجود محروم گرداند و تنها به ايجاد قسم اوّل كه هيچ‌گونه شرّى بر وجود آنها مترتّب نيست ، بسنده كند ؟ اين نيست مگر تعطيل كلى عالم ماده و منحصر كردن موجودات به عالم مجرّدات .\r\nبىجهت نيست كه شيخ الرئيس در جملهء پايانى فصل مورد بحث مىگويد :\r\nو ترك وجود هذا القسم - و هو على صفته المذكورة - غير لائق بالجود على ما بيّنّا ؛\r\nترك وجود اين قسم - با همان صفت شرّ اندكى كه ذكر شد - همان‌گونه كه گفتيم ، لايق جود خداوند نيست .\r\nپيش‌تر هم گفته‌ايم كه جود به معناى افادهء هرچيزى است كه درخور و شايسته باشد ، بدون چشم‌داشت هيچ‌گونه عوض و پاداشى . « 1 »\r\nاين معناى جود ، تنها در واجب الوجود ، محقّق است و ترك ايجاد خير فراوان به سبب شرّ اندك ، شايستهء جواد حكيم نيست .\r\n\r\n\r\n","description":"","footnote":"\r\n( 1 ) . ر . ك : غايات و مبادى ، فصل 5 ، ص 53 .\r\n","page_name":" 398 ","page_number":398},
  {"content":"\r\n\r\n\r\nخود را بيازماييد\r\n1 . چرا عدم ايجاد قسم اوّل و دوم ، مستلزم شرّ محض يا شرّ غالب است ؟\r\n2 . دو اشكال وارد بر قسم دوم را تقرير كنيد .\r\n3 . راه بر طرف شدن اشكال اوّل چيست ؟\r\n4 . راه بر طرف شدن اشكال دوم چيست ؟\r\n5 . آيا تضاد ، مخصوص عالم ماده است يا عالم مجرّدات را هم فرامىگيرد ؟\r\n6 . چرا نغمه‌هاى ناموزون تضاد و تزاحم ، در كلّ نظام ، موزون و منتظم است ؟\r\n7 . چرا اگر قسم دوم موجودات به‌گونه‌اى خلق شوند كه مستلزم شرّ اندك نباشند ، همان قسم اوّل خواهند بود ؟\r\n8 . چرا اگر آتش هرگز ضرر و زيانى نرساند ، آتش نيست ؟\r\n9 . آيا شيطان شرّ اندك است يا شرّ فراوان ؟\r\n10 . امير المؤمنين عليه السّلام دربارهء تضاد چه فرموده است ؟\r\n11 . فوايد تضاد را توضيح دهيد .\r\n12 . چرا بايد همه‌چيزهايى كه امكان وجود دارند ، موجود شوند ؟\r\n13 . چه فرقى است ميان قصور قابل‌ها و قصور فاعل‌ها ؟\r\n14 . افراد نامتناهى ماهيّات ممكن ، چگونه آفريده مىشوند ؟ دفعى يا تدريجى و چرا ؟\r\n15 . چرا در عالم ماده زمان و حركت نامتناهى ضرورت دارد ؟\r\n16 . ضمن بيان معناى جود ، توضيح دهيد كه چرا عدم ايجاد قسم دوم خلاف جود است ؟\r\n\r\n","description":"","footnote":"","page_name":" 399 ","page_number":399},
  {"content":"\r\n\r\n\r\nفصل بيست‌وهفتم قضاوقدر و مسئلهء كيفر\r\nوهم و تنبيه و لعلّك تقول أيضا : فإن كان القدر « 1 » فلم العقاب ؟ « 2 »\r\nفتأمّل جوابه أنّ « 3 » العقاب للنّفس على خطيئتها - كما ستعلم - هو كالمرض للبدن على نهمه ، فهو لازم من لوازم ما ساق إليه الأحوال الماضية الّتى لم يكن من وقوعها بدّ « 4 » و لا من وقوع ما يتبعها .\r\nو أمّا الّذى يكون على جهة أخرى من مبدإ له من خارج ، فحديث « 5 » آخر .\r\nثمّ إذا سلّم معاقب من خارج ؛ فإنّ ذلك أيضا يكون حسنا « 6 » ؛ لأنّه قد كان يجب أن يكون التّخويف موجودا فى الأسباب الّتى تثبت ، فتنفع فى الأكثر ، و التّصديق تأكيد للتّخويف .\r\n\r\n\r\n","description":"","footnote":"\r\n( 1 ) . « كان » تامّه است .\r\n( 2 ) . « العقاب » مبتداى مؤخّر و « لم » خبر مقدّم است .\r\n( 3 ) . « أنّ » با اسم و خبر خود ، بدل از « جوابه » است .\r\n( 4 ) . « بدّ » اسم براى « لم يكن » است .\r\n( 5 ) . « فحديث » جواب « أمّا » است .\r\n( 6 ) . جملهء « فإنّ ذلك . . . » جواب براى « إذا » است . واژهء « حسن » در اين‌جا به معناى خير است .\r\n","page_name":" 400 ","page_number":400},
  {"content":"\r\n\r\nفإذا عرض من أسباب القدر ، أن « 1 » عارض واحد مقتضى التّخويف و الاعتبار فركب الخطأ ، و أتى بالجريمة ، وجب « 2 » التّصديق ؛ لأجل الغرض العامّ ، و إن كان غير ملائم لذلك الواحد ، و لا واجبا من مختار رحيم ، لو لم يكن هناك إلّا جانب « 3 » المبتلى بالقدر و لم يكن فى المفسدة الجزئيّة له مصلحة كليّة عامّة كثيرة .\r\nلكن لا يلتفت لفت « 4 » الجزئيّ لأجل الكلّيّ كما لا يلتفت لفت الجزء لأجل الكلّ ، فيقطع عضو و يؤلم لأجل البدن بكلّيّته ليسلم .\r\nو أمّا ما يورد من حديث الظّلم و العدل ، و من حديث أفعال يقال : إنّها من الظّلم و أفعال مقابلة لها ، و وجوب ترك هذه ، و الأخذ بتلك ، على أنّ ذلك من المقدّمات الأوّليّة ، فغير « 5 » واجب وجوبا كلّيّا ، بل أكثره من المقدّمات المشهورة الّتي جمع عليها ارتياد المصالح . و لعلّ فيها ما يصحّ بالبرهان بحسب بعض الفاعلين .\r\nو إذا حقّقت الحقائق فليلتفت إلى الواجبات دون أمثالها و أنت فقد عرفت أصناف المقدّمات في موضعها .\r\nترجمه\r\n\r\nوهم و تنبيه\r\nو نيز شايد بگويى : اگر در نظام هستى همه‌چيز تابع قضاوقدر الهى است ، چرا كيفر ؟ « 6 »\r\nپس بايد در پاسخ آن تأمّل كنى كه كيفر نفس بر گناهانش - چنان‌كه خواهى دانست\r\n\r\n\r\n","description":"","footnote":"\r\n( 1 ) . « أن عارض » مؤوّل به مصدر و فاعل براى « عرض » است .\r\n( 2 ) . « وجب » جواب براى « إذا » است .\r\n( 3 ) . « جانب » اسم براى « لم يكن » است .\r\n( 4 ) . مفعول مطلق براى « يلتفت » است . أى لا ينظر إلى الجزئيّ لأجل الكلّى .\r\n( 5 ) . جواب براى « أمّا » است . « وجوبا كليّا » مفعول مطلق نوعى براى « واجب » است .\r\n( 6 ) . مستشكل مىخواهد بگويد : قضاوقدر با اختيار بشر ناسازگار است و هرگاه انسان فاعل مختار نباشد ، نبايد مجازات شود .\r\n","page_name":" 401 ","page_number":401},
  {"content":"\r\n\r\n- همانند بيمارى بدن به واسطهء پرخورى است . بنابراين ، كيفر از لوازم كارهاى گذشته‌اى است كه از وقوع آن و توابع آن ، چاره‌اى نيست . « 1 »\r\nو اما كيفرى كه بر جهتى ديگر ، از ناحيهء يك مبدأ خارجى است ، داستانى ديگر است . « 2 »\r\nاگر كيفردهندهء خارجى پذيرفته شود ، آن نيز خير است ؛ چرا كه وجود انذار و بيم دادن در ميان اسبابى كه ثبوت دارند ، واجب است و در مورد اكثريت مردم ، فايده مىدهد و تحقّق بخشيدن انذار ، تأكيدى بر آن است . « 3 »\r\nهرگاه در ميان اسباب قضاوقدر ، كسى با مقتضاى انذار معارضه كند و مرتكب خطا شود و جرمى انجام دهد ، به‌سبب مصلحت عمومى ، عمل كردن به انذار واجب است ؛ هرچند با طبع آن شخص ناسازگار است و هرچند درصورتىكه تنها ملاحظه جانب كسى شود كه مبتلا به گناه شده و در مفسدهء جزئى آن كس ، مصلحت كلى و عمومى فراوان نباشد ، بر خداوند رحيم مجازات كردن واجب نيست ؛ « 4 » ولى به دليل مصالح عمومى ملاحظهء مصالح فردى نمىشود ؛ چنان‌كه به دليل مصلحت كل ، ملاحظهء مصلحت جزء نمىشود . ازاين‌رو ، عضوى از بدن قطع و آزرده مىشود ، براى اين‌كه كلّ بدن سالم بماند . « 5 »\r\nو اما داستان ظلم و عدل و داستان افعالى كه گفته مىشود : ظلم است و افعالى كه گفته مىشود : عدل است و اين‌كه ترك ظلم واجب و فعل عدل حسن است و مطرح كردن آنها به عنوان مقدّمات بديهى و اوّلى ، ( مورد اشكال است ) چرا كه اينها به‌طور\r\n\r\n\r\n","description":"","footnote":"\r\n( 1 ) . پاسخ شيخ الرئيس اين است كه مجازات ، نتيجهء عمل است .\r\n( 2 ) . مقتضاى برخى آيات و روايات اين است كه پاداش و كيفر را خداوند مىدهد .\r\n( 3 ) . اگر كيفردهنده خداست ، آن هم نيكوست ؛ چرا كه مردم به‌سبب تهديد و انذار ، از كارهاى زشت بازداشته مىشوند و البته خداوند بايد به انذار و وعدووعيد خود وفا كند و گرنه بىفايده است .\r\n( 4 ) . كيفر الهى به زيان گنه‌كار و به سود عموم است .\r\n( 5 ) . همان‌طورىكه عضو بدن به‌سبب مصلحت بدن قطع مىشود ، مجرم هم به‌سبب مصلحت عموم مجازات مىشود .\r\n","page_name":" 402 ","page_number":402},
  {"content":"\r\n\r\nكلى واجب نيستند ؛ بلكه بيشتر آنها از مقدّمات مشهورىاند كه به‌سبب رعايت مصالح عمومى بر آنها اجماع شده است و شايد در ميان آنها چيزهايى باشد كه به حسب بعضى از فاعل‌ها به حكم برهان صحيح باشد . « 1 »\r\nو هرگاه حقايق تحقيق شوند ، بايد به واجبات التفات شود نه به امثال آنها و تو اقسام مقدّمات را در جاى خود شناخته‌اى .\r\n\r\nشرح و توضيح\r\nيكى از اشكال‌هايى كه در مسئله بنيادى خير و شر برمبناى فيلسوفان بروز كرده و فيلسوفان مسلمان به پيروى از شيخ الرئيس آنها را اوهام ناميده‌اند ، « 2 » چنين است :\r\nهرگاه معصيت‌ها و رذايلى كه از انسان صادر مىشود ، به قضاى الهى واقع مىشود و در قدر او داخل است ، به حكم ضرورت ، اختيار از انسان سلب مىشود . بنابراين ، بر خدايى كه منبع جود و احسان است ، قبيح است كه معصيت‌كاران را كيفر دهد و انسان ضعيف و عاجز را بر كارى كه از اختيار او خارج است ، عذاب كند . چنين كارى بر خلاف قاعدهء عدل و احسان ، بلكه مقتضاى جور و عدوان است . قرآن كريم مىفرمايد :\r\n إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى وَ يَنْهى عَنِ الْفَحْشاءِ وَ الْمُنْكَرِ وَ الْبَغْيِ  ؛ « 3 »\r\nخداوند به عدالت و نيكى و كمك به خويشاوندان فرمان مىدهد و از زشتى و منكر و ستم ، نهى مىكند .\r\n\r\n\r\n","description":"","footnote":"\r\n( 1 ) . از آن‌جا كه براى پاسخ به اشكال سه راه داريم : راه فلاسفه ، راه معتزله و راه اشاعره ، شيخ الرئيس در اين قسمت به نقد پاسخ معتزله پرداخته است .\r\n( 2 ) . ر . ك : الحكمة المتعالية فى الاسفار العقلية الاربعه ، ج 7 ، ص 81 .\r\n( 3 ) . نحل ( 16 ) آيهء 90 .\r\n","page_name":" 403 ","page_number":403},
  {"content":"\r\n\r\nبنابراين ، چگونه ممكن است كه خداوند از يك‌سو به عدل و احسان فرمان دهد و از سوى ديگر ، خود بر خلاف آن ، عمل كند . « 1 »\r\nشيخ الرئيس دربارهء اين اشكال مىگويد :\r\nو لعلّك تقول أيضا : فإن كان القدر فلم العقاب ؛\r\nو شايد تو نيز بگويى : اگر در نظام هستى همه‌چيز تابع قضاوقدر الهى است ، چرا كيفر ؟\r\nبه اين اشكال دوگونه پاسخ مىتوان داد : يكى اين‌كه آيا قضاوقدر الهى با اختيار انسان سازگار است يا نه و ديگرى اين‌كه با صرف‌نظر از سازگار بودن يا سازگار نبودن قضاوقدر با اختيار و آزادى انسان ، آيا كيفر و مجازات با عدل و احسان خداوند ، سازگارى دارد يا ندارد ؟\r\nهرچند شيخ الرئيس ، تنها به پاسخ دوم پرداخته و از پاسخ اوّل صرف‌نظر كرده است ؛ ولى ما براى كامل شدن مطلب و رفع شبههء ناسازگارى قضاوقدر با اختيار بشر ، هردو پاسخ را مىآوريم .\r\n\r\n1 . قضاوقدر و مسئله اختيار\r\nحقيقت اين است كه اعتقاد به قضاوقدر ، هيچ‌گونه منافاتى با اعتقاد به اختيار ندارد .\r\nبراى هر عاقلى فرق ميان فعل اختيارى و جبرى روشن است . با اين‌كه هيچ‌يك از آنها از حوزهء قضاوقدر الهى خارج نيست و اگر كسى بخواهد فرق آنها را انكار كند ، هدفى جز مكابره و عقل ستيزه و مخالفت با بديهيّات ندارد . به گفتهء مولوى :\r\n اين‌كه فردا اين كنم يا آن كنم * اين دليل اختيار است اى صنم \r\nوانگهى قضاى الهى به فعل اختيارى انسان تعلّق گرفته است و اگر از انسان سلب\r\n\r\n\r\n","description":"","footnote":"\r\n( 1 ) . ر . ك : الحكمة المتعالية فى الاسفار العقلية الاربعه ، ج 7 ، ص 81 - 82 .\r\n","page_name":" 404 ","page_number":404},
  {"content":"\r\n\r\nاختيار كند ، مستلزم خلف است ؛ چرا كه هنگامى كه به دليل قضاى الهى فعل ، غير اختيارى شود ، تخلّف معلوم از علم لازم مىآيد و اگر اراده را هم دخالت دهيم ، تخلّف مراد از اراده خواهد شد . مگر جايز است كه مراد از اراده يا معلوم از علم ، تخلّف كند ؟ معلوم ، يعنى مصداق پيدا كردن علم و مراد ، يعنى تحقّق يافتن خارجى اراده . اگر متعلّق علم و اراده ، فعل اختيارى باشد و معلوم و مراد ، رهايى از قيد اختيار باشد ، در حقيقت ، مصداقى براى علم و اراده حاصل نشده است . علمى كه با معلوم مطابق نيست ، جهل است و اراده‌اى كه با مراد مطابق نيست ، اراده نيست .\r\nگويى ميان تسخير و جبر ، خلطى صورت گرفته است . همه‌چيز در تسخير قدرت بيكران الهى است ، ولى همهء افعال ممكنات ، جبرى نيست . هم افعال جبرى تحت تسخير خداوند است و هم افعال اختيارى . پس نسبت ميان جبر و تسخير ، عموم و خصوص مطلق است ، نه تساوى . « 1 »\r\n\r\n2 . كيفر الهى و قضاوقدر\r\nآيا كيفر و پاداش اخروى از سنخ كيفرها و پاداش‌هاى دنيوى است يا از سنخى ديگر است ؟\r\nبديهى است كه كيفر و پاداش دنيوى قراردادى و وضعى است . در اين جهان ، بدىها را با شلّاق ، زندان ، جريمهء مالى و قصاص ، كيفر مىدهند و نيكىها را يا پاداش نمىدهند يا با يك تشكّر يا به وسيلهء پول و ديگر امور مادّى پاداش مىدهند . براى همين است كه كيفرها و پاداش‌ها نوعا تابع وضع و قرارداد و گاهى تابع ميل و خواست افراد است و ممكن است هيچ‌گونه تناسب و سنخيّتى ميان عمل و بازده عمل - يعنى كيفر و پاداش نباشد .\r\n\r\n\r\n","description":"","footnote":"\r\n( 1 ) . ر . ك : همان ، ص 82 .\r\n","page_name":" 405 ","page_number":405},
  {"content":"\r\n\r\nدر اين دنيا نوع ديگرى از كيفر و پاداش داريم كه با نوع قبلى هيچ‌گونه ارتباطى ندارد . اين نوع را بايد كيفر و پاداش طبيعى بناميم . در حقيقت ، هر عملى به‌طور طبيعى عكس العملى دارد و هر عملى علت است براى عكس العملى و هر عكس العملى معلول است براى عملى و قانون عام و فراگير علّيّت ، بر عمل و عكس العمل ، حاكميّت دارد .\r\nبنابراين ، اعمالى مانند پرخورى ، شراب‌خوارى و اعتياد به موادّ مخدّر ، نتايج سوء خود را به‌طور طبيعى به‌بار مىآورند و محال است كه انسان بتواند از نتايج آنها در صورت ارتكاب وارهد .\r\nدر مقابل ، كارهاى نيكو هم نتايج خود را مىدهند و هرگز نتيجهء اعمال نيك ، از آنها تخلّف نمىكند . شاعر مىگويد :\r\n از مكافات عمل غافل مشو * گندم از گندم برويد جو ز جو \r\nقانون علّيّت ، قانونى است كه هرگز عقيم نمىشود . محال است كه با تحقّق علت ، معلول تحقّق نيابد . در نظام عمل و عكس العمل نيز قانون عليت جريان دارد و اگر « بد كنى بد آيدت جفّ القلم » . آرى .\r\n اين جهان كوه است و فعل ما ندا * سوى ما از كه همى آيد صدا\r\nاين جهان كوه است و گفتگوى تو * چون صدا هم بازآيد سوى تو \r\nممكن است نوع سومى از كيفر و پاداش داشته باشيم كه نه وضعى و قراردادى باشد و نه طبيعى و تابع قانون علّيّت ؛ بلكه فراتر از هردو و از مقولهء عينيّت باشد . اگر چنين كيفر و پاداشى براى اعمال نيك و بد انسان مطرح باشد ، قطعا به قانون تجسّم عمل برمىگردد و چون كيفرها و پاداش‌هاى دنيوى از اين نوع نيستند ، جايگاهى جز آخرت براى آن متصوّر نيست .\r\nاز برخى از آيات و احاديث استفاده مىشود كه در عالم آخرت ، خود عمل در برابر چشم انسان مجسّم مىشود و او را مىآزارد يا شادمانى مىبخشد .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nصدر المتألّهين به برخى از رواياتى كه بر تجسّم عمل دلالت دارد ، اشاره كرده است . « 1 » او نقل كرده است كه امام صادق عليه السّلام فرمود :\r\nربّ شهوة ساعة أورثت حزنا طويلا ؛\r\nچه‌بسا يك ساعت شهوت ، حزن و اندوهى طولانى به يادگار مىگذارد .\r\nو نيز فرمود :\r\nإنّما هي أعمالكم تردّ إليكم ؛ « 2 »\r\nجز اين نيست كه اعمال شما به شما بازگردانده مىشود .\r\nالبته روايت دوم صريح در مدّعاست ؛ ولى از روايت اوّل مىتوان پاداش و كيفر نوع دوم را استفاده كرد . هرچند به قرينهء روايت دوم ، مىتوان بر نوع سوم حمل كرد .\r\nدر قرآن كريم هم آياتى داريم كه در دلالت بر پاداش و كيفر نوع سوم صراحت دارد ؛ مانند ،\r\n  فَمَنْ يَعْمَلْ مِثْقالَ ذَرَّةٍ خَيْراً يَرَهُ * وَ مَنْ يَعْمَلْ مِثْقالَ ذَرَّةٍ شَرًّا يَرَهُ   ؛ « 3 »\r\nهركس به اندازه ذره‌اى كار نيكويى كند ، آن‌را مىبيند و هركس به اندازه ذره‌اى كار بدى كند ، آن‌را مىبيند .\r\n يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً  ؛ « 4 »\r\nروزى كه هركس عمل نيك و عمل بدى را كه انجام داده است ، حاضر مىيابد و دوست مىدارد كه ميان او و عمل بدش فاصله‌اى دور باشد .\r\n\r\n\r\n","description":"","footnote":"\r\n( 1 ) . ر . ك : الحكمة المتعالية فى الاسفار العقلية الاربعه ، ج 7 ، ص 83 .\r\n( 2 ) . بحار الانوار ، ج 3 ، ص 90 .\r\n( 3 ) . زلزال ( 99 ) آيه‌هاى 7 - 8 .\r\n( 4 ) . آل عمران ( 3 ) آيهء 30 .\r\n","page_name":" 407 ","page_number":407},
  {"content":"\r\n\r\n  وَ ما تُجْزَوْنَ إِلَّا ما كُنْتُمْ تَعْمَلُونَ * إِلَّا عِبادَ اللَّهِ الْمُخْلَصِينَ   ؛ « 1 »\r\nپاداش داده نمىشويد مگر آن‌چه عمل كرده‌ايد . به‌جز بندگان مخلص كه پاداششان فوق عملشان است .\r\nاكنون بايد توجه داشت كه كيفر و پاداش اخروى خواه از نوع دوم باشد و خواه از نوع سوم ، به عمل خود انسان بازمىگردد . اگر در عالم آخرت ، شرورى از باب كيفر اخروى دامن‌گير انسان مىشود ، عمل خود او يا نتيجهء عمل اوست و ارتباطى به خالق هستى كه خير محض و محض خير است ، ندارد .\r\n اى دريده پوستين يوسفان * گرگ برخيزى از اين خواب گران\r\nگشته گرگان يك‌به‌يك خوهاى تو * مىدراند از غضب اعضاى تو « 2 »\r\nخشم تو تخم سعير دوزخ است * هين بكش اين دوزخت را كين فخ است « 3 »\r\nچون ز دستت زخم بر مظلوم رست * آن درختى گشت از آن زقّوم رست\r\nچون ز خشم آتش تو در دل‌ها زدى * مايهء نار جهنم آمدى\r\nآتشست اين‌جا چو آدم‌سوز بود * آن‌چه از وى زاد مردافروز بود « 4 » \r\n\r\n\r\n","description":"","footnote":"\r\n( 1 ) . صافات ( 37 ) آيهء 40 .\r\n( 2 ) . كليات مثنوى ، ص 434 .\r\n( 3 ) . همان ، ص 303 .\r\n( 4 ) . همان ، ص 302 .\r\n","page_name":" 408 ","page_number":408},
  {"content":"\r\n\r\nشيخ الرئيس براى رفع اشكال شرور ، عذاب و كيفر را از نوع دوم معرفى كرده است . او مىگويد :\r\nفتأمّل جوابه أنّ العقاب النّفس على خطيئتها - كما ستعلم - و هو كالمرض للبدن على نهمه فهو لازم من لوازم ما ساق إليه الأحوال الماضية الّتى لم يكن من وقوعها بدّ و لا من وقوع ما يتبعها ؛\r\nدر پاسخ اشكال ، تأمل كن كه كيفر نفس - چنان‌كه خواهى دانست - بر خطاها و گناهان اوست و به منزلهء بيمارى بدن به‌سبب پرخورى است . بنابراين ، كيفر از لوازم كارهاى گذشته‌اى است كه از وقوع آنها و توابع آنها چاره‌اى نيست .\r\nآن‌چه از اين عبارت‌ها استفاده مىشود ، اين است كه كيفر اخروى و لوازم آن ، نتيجهء عمل است ، نه خود عمل . اين مطلب هنگامى روشن مىشود كه به مثال شيخ الرئيس توجه كنيم . او كيفر را به منزلهء عوارضى مىداند كه به واسطهء پرخورى ، دامن‌گير انسان مىشود . اشخاصى كه پرخورى مىكنند ، دچار چاقى مفرط و زخم معده و روده و سوءهضم و عوارض ديگر مىشوند و هرگز از اين عوارض ، مصونيت ندارند . آيا اينها بايد خود را سرزنش كنند يا نظام هستى و فاعل آن‌را كه هر دو خيرند ، زير سؤال ببرند ؟ نظام هستى نظام كاشت و درويدن است . انسان هرچه كاشت ، همان را مىدرود .\r\n مزرع سبز فلك ديدم و داس مه نو * يادم از كشتهء خود آمد و هنگام درو \r\nاسلام ، دنيا و اعمال آن‌را معتبر معرّفى كرده است . « 1 » كسى كه خار كشته ، خرما به دست نمىآورد و كسى كه پشم رشته ، حرير و ديبا نمىبافد .\r\n خرما نتوان خورد از اين خار كه كشتيم * ديبا نتوان بافت از اين پشم كه رشتيم \r\n\r\n\r\n","description":"","footnote":"\r\n( 1 ) . الدّنيا معبرة الآخرة . الأعمال في الدّنيا تجارة الآخرة ( المعجم الفاظ غرر الحكم و درر الكلم ، تحقيق مصطفى درايتى ، ص 347 : دنو ) .\r\n","page_name":" 409 ","page_number":409},
  {"content":"\r\n\r\nپاسخ شيخ الرئيس مطابق قواعد حكمى و فلسفى است . براى همين است كه به نظر خواجه و امام فخر رازى عقايد باطل و اخلاق زشت و ملكات ناپسندى كه در نفس رسوخ يافته و ريشه دوانيده است ، انسان را به شدّت مىآزارد . « 1 » گويى شعله‌هاى عذاب از داخل تنور جان گنه‌كاران زبانه مىكشد و آنها را گرفتار سوز و گداز مىكند .\r\nخواجه مىگويد :\r\nو هو   نارُ اللَّهِ الْمُوقَدَةُ * الَّتِي تَطَّلِعُ عَلَى الْأَفْئِدَةِ   ؛ « 2 »\r\nعذاب گنه‌كاران آتش برافروختهء خداست كه از دل‌ها سر مىزند .\r\nخواجه مضمون فوق را از سورهء همزه اقتباس كرده است « 3 » و اما اين‌كه گفته مىشود : آتش جهنم ، آتش برافروخته خداست ، منافاتى با مدّعاى شيخ الرئيس ندارد ؛ چرا كه به مقتضاى توحيد افعالى همه‌چيز مخلوق خداست .\r\n\r\nيك اشكال مهم\r\nپاسخ شيخ الرئيس بر اين مبناست كه دوزخيان در عالم آخرت ، از اعمال يا نتايج اعمال خود ، معذّب باشند و كيفردهنده‌اى به جز عمل يا نتيجهء عمل مطرح نباشد ؛ لكن از بسيارى از آيات و روايات استفاده مىشود كه خداوند متعال يا فرشتگان عذاب - كه مأموران او مىباشند - گنه‌كاران را كيفر مىدهند . گويى كيفر اخروى نيز از سنخ كيفرهاى دنيوى ، يعنى وضعى و قراردادى است و يا اين‌كه نوع چهارمى است كه با نوع اوّل ، مشابهت دارد و به هر صورت ، پاسخ شيخ الرئيس بىاعتبار مىشود ؛ چرا كه اگر خداوند يا فرشتگان - كه از سوى او مأموريت دارند - كيفردهنده باشند ، كيفرها و عذاب‌ها شرورى خواهند بود كه باواسطه يا بىواسطه به خداوند منسوبند .\r\n\r\n\r\n","description":"","footnote":"\r\n( 1 ) . شرحى الاشارات ، ج 2 ، ص 84 - 85 .\r\n( 2 ) . همان ، ص 85 .\r\n( 3 ) . آيه‌هاى 6 و 7 .\r\n","page_name":" 410 ","page_number":410},
  {"content":"\r\n\r\nقرآن كريم در زمينهء كيفرهاى الهى مىگويد :\r\n وَ مَنْ جاءَ بِالسَّيِّئَةِ فَلا يُجْزى إِلَّا مِثْلَها وَ هُمْ لا يُظْلَمُونَ  ؛ « 1 »\r\nهركس مرتكب كار بد شود ، جز به مانند آن كيفر داده نمىشود و ستمى بر آنها نخواهد شد .\r\nدر آيهء ديگر مىفرمايد :\r\n ذلِكَ جَزَيْناهُمْ بِما كَفَرُوا وَ هَلْ نُجازِي إِلَّا الْكَفُورَ  ؛ « 2 »\r\nاين كيفر را به‌سبب كفرانشان به آنها داديم و آيا جز كفران‌كننده ، كسى را كيفر مىدهيم ؟\r\nدر آيهء ديگرى پس از بيان مجازات دنيوى قوم عاد و ثمود و فرعون مىفرمايد :\r\n  فَصَبَّ عَلَيْهِمْ رَبُّكَ سَوْطَ عَذابٍ * إِنَّ رَبَّكَ لَبِالْمِرْصادِ   ؛ « 3 »\r\nپروردگارت تازيانهء عذاب را بر آنها فروريخت . يقينا پروردگارت در كمين‌گاه ستم‌كاران است .\r\nامير المؤمنين عليه السّلام دربارهء آيهء فوق فرمود :\r\nإنّ معناه أنّ ربّك قادر أن يجزي أهل المعاصي جزاءهم ؛ « 4 »\r\nمعنايش اين است كه پروردگار تو قادر است كه اهل گناه را كيفر دهد .\r\nشيخ الرئيس به اين اشكال دو پاسخ داده است :\r\n\r\nپاسخ اوّل :\r\nاو مىگويد :\r\nو أمّا الّذي يكون على جهة أخرى من مبدإ له من خارج فحديث آخر ؛\r\n\r\n\r\n","description":"","footnote":"\r\n( 1 ) . انعام ( 6 ) آيهء 16 .\r\n( 2 ) . سبأ ( 34 ) آيهء 17 .\r\n( 3 ) . فجر ( 89 ) آيه‌هاى 13 و 14 .\r\n( 4 ) . مجمع البيان ، ذيل آيهء 14 سورهء فجر .\r\n","page_name":" 411 ","page_number":411},
  {"content":"\r\n\r\nو اما كيفرى كه بر جهتى ديگر از سوى يك مبدأ خارجى است ، حديثى ديگر است .\r\nمقصود او اين است كه دليلى كه بر وجود يك عامل خارجى بر عذاب دلالت مىكند ، دليل سمعى و نقلى است و اما دليلى كه دلالت مىكند بر اين‌كه عذاب و كيفر ، نتيجهء عمل يا خود عمل است ، دليل عقلى است و اگر دليل سمعى با دليل قطعى عقلى تعارض كند ، چاره‌اى جز تأويل دليل سمعى نيست ؛ مگر اين‌كه دليل سمعى به اندازه‌اى از نظر صدور و دلالت ، قوى باشد كه يقين حاصل از دليل عقلى را متزلزل كند . در اين‌صورت ، فيلسوف بايد در دليل عقلى خود تجديدنظر كند ، تا به حقيقت برسد ؛ ولى اگر يقين حاصل از دليل عقلى هيچ‌گونه تزلزلى پيدا نكند ، چاره‌اى جز تأويل دليل نقلى نيست .\r\n\r\nپاسخ دوم :\r\nتأويل دليل نقلى يا تزلزل دليل عقلى در صورتى است كه راهى براى جمع ميان آنها وجود نداشته باشد . چه مانعى دارد كه عذاب مجرمان و كيفر گنه‌كاران به دو صورت باشد ؟ يعنى آنها هم از ناحيهء عمل يا نتيجهء عمل ، معذّب واقع شوند و هم از ناحيهء عامل خارجى و عذاب‌كنندهء ديگرى غير از عمل و نتيجهء عمل ؛ لكن پذيرش اين‌كه عامل خارجى نيز در كيفر گنه‌كاران نقش دارد ، مستلزم بازگشت اشكال شرور است . در اين‌صورت ، انسان از يك‌سو در افعال و ملكات خود ، محكوم قضا و قدر است و از سوى ديگر ، خدايى كه خير محض و فاعل خير است ، به انسان گنه‌كار ، شر و عذاب مىرساند .\r\nاگر بخواهيم با حفظ دلالت ظواهر آيات و روايات بر صدور عذاب از سوى مبدأ خارجى ، اشكال را بر طرف كنيم ، آيا راهى داريم به اين‌كه عذاب خدا و مأموران عذاب او را هم خير بدانيم و به حسن و نيكى و زيبايى آن رأى دهيم ، يا راهى نداريم ؟\r\nشيخ الرئيس معتقد است كه راه داريم و براى همين است كه مىگويد :\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nثمّ إذا سلّم معاقب من خارج ، فإنّ ذلك أيضا يكون حسنا ؛\r\nهرگاه وجود كيفردهندهء خارجى پذيرفته شود ، همان هم خير است .\r\n\r\nدغدغهء همگانى\r\nبا وجود آيات و رواياتى كه بر دو قسم عذاب دلالت دارد ، بسيار دشوار است كه انديشوران مسلمان - اعم از فيلسوف و متكلّم - بتواند مدّعى شود كه گنه‌كاران تنها از ناحيهء عمل يا نتيجهء عمل عذاب مىشوند و عامل خارجى در عذاب آنها نقشى ندارد .\r\nبنابراين ، هم فيلسوف بايد اشكال صدور عذاب يا شر را از خداوند و مأموران او پاسخ دهد و هم متكلّم معتزلى و هم متكلّم اشعرى . براى همين است كه دومين پاسخ اشكال را بايد از سه ديدگاه دنبال كنيم .\r\n\r\n1 . ديدگاه فلاسفه\r\nانسان در آغاز خلقت ، موجودى است سرشار از قوا و استعدادات عاليه‌اى كه اگر درست به كار انداخته شوند و در مسيرى صحيح هدايت گردند ، مىتواند بر قلّهء كمال صعود كند و انسان آرمانى شود .\r\nبرخى از انسان‌ها - همان‌هايى كه خود را اسير جهل مركّب مىكنند - از جرگهء انسانيّت خارج مىشوند .\r\nبرخى ديگر كه در راه قطع و يقين گام نهاده‌اند ، انسان‌هاى آرمانى شمرده مىشوند .\r\nهرچند همين‌ها هم به لحاظ رسيدن به مرتبهء علم اليقين ، عين اليقين و حقّ اليقين ، مراتبى دارند .\r\nگروه زيادى از انسان‌ها به واسطهء جهل بسيط ، نمىتوانند از استعدادهاى خود بهره گيرند و البته در نظام تكليف و تشريع معذور شمرده مىشوند .\r\nاز آن‌جا كه حكمت خداوندى اقتضا مىكند كه به نفوس مستعد با فراهم شدن\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nشرايطى افاضهء كمال كند و فيض خود را از آنها دريغ ندارد ، لازم است كه برنامهء تكليف و تشريع را تنظيم كند . تنظيم برنامهء تكليف ، مستلزم بعثت انبياى تشريعى و تبليغى است . انبياى تشريعى ، عهده‌دار تأسيس شريعت و انبياى تبليغى عهده‌دار حفظ و تبيين و تبليغ شريعت مىباشند . با بعثت پيامبر اسلام ، طومار هرگونه نبوّتى پيچيده مىشود و براى همين است كه وظيفهء تبيين و حفظ شريعت برعهدهء امامان معصوم قرار مىگيرد .\r\nهدف از همهء اينها يك چيز است و آن ، در يك كلمه همان انسان آرمانى است .\r\nانبياء و ائمه ، انسان‌هايى معصومند كه در مكتب خويش انسان‌هاى آرمانى را مىپرورانند و اگر اينها با ابزار شريعت الهى و آسمانى به كمك بشر نشتابند ، به‌سبب وجود قواى شهوى و غضبى و تضاد آنها با قواى فطرى و عقلى و فراهم بودن مناظر وسوسه‌انگيز و زرق‌وبرق‌هاى زندگى مادّى و حضور شياطين جنّ و انس ، تمام استعدادهاى نيك ، ضايع مىشود و سرانجام ، از انسان چيزى جز يك حيوان دو پا باقى نمىماند .\r\nرهبرانى كه عهده‌دار ساختن انسان‌هاى آرمانىاند ، ناگزيرند كه علاوه‌بر تأسيس و تبيين شريعت و حقايق اعتقادى به تبشير و انذار بپردازند . تبشير و انذار ، سلاح برّنده‌اى در دست آنهاست . انسان بايد به شوق پاداش نيك ، به سوى خير به حركت درآيد و از بيم كيفر و عذاب ، از حركت به سوى اعمال شهوى و غضبى محض كه مايهء ركود و سقوط اوست ، بازايستد .\r\nبنابراين ، براى ساختن انسان‌هاى آرمانى هم تكليف لازم است و هم وعد و وعيد يا تبشير و انذار . نه تنها وعد و تبشير ، نيكو و زيباست ، بلكه تخويف و وعيد نيز به لحاظ خاصيّت بازدارندگى ، زيبا و پسنديده و نيكوست . چگونه ممكن است كه تخويف و وعيد و انذار ، نيكو باشد ، ولى تصديق عملى آن نيكو نباشد ؟ بر خداوند زيبنده نيست كه در مسير ساختن انسان‌هاى آرمانى وعد و وعيدهايش پوچ و توخالى\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nباشد . براى همين است كه شيخ الرئيس در توجيه حسن و زيبايى و خير بودن كيفر الهى مىگويد :\r\nلأنّه قد كان يجب أن يكون التّخويف موجودا في الأسباب الّتى تثبت ، فتنفع فى الأكثر و التّصديق تأكيد للتّخويف .\r\nبه اين علت ، كيفر و عذاب گنه‌كاران خير است كه « تخويف بايد در مبادى افعال انسانى موجود باشد تا در مورد بيشتر مردم سودمند باشد و تصديق عملى تأكيدى براى تخويف است » ؛\r\nچرا كه بيم از كيفر ، بيشتر مردم را از گناه بازمىدارد ، آن هم كيفر واقعى كه تصديق عملى تخويف و وعيد است و اگر اين تخويف و تصديق عملى نباشد ، نظام تشريع عاطل و بيهوده خواهد بود و اگر انذار و تبشير به كمك انسان نيايند و او را در راه آرمانى شدن يارى نرسانند ، آفرينش انسان هم جز عبث و بيهودگى نام ديگرى نخواهد داشت .\r\nالبته برخى از انسان‌هاى برجسته - مانند معصومان - خدا را به انگيزهء تقرّب اطاعت مىكنند ، نه به دليل ترس از كيفر و طمع پاداش .\r\n\r\nشر اندك و خير فراوان\r\nتصديق عملى تخويف ، براى آنهايى كه استحقاق كيفر پيدا مىكنند ، شر و براى آنهايى كه گوش شنوا و چشم بينا دارند و از تخويف‌ها در راه خودسازى و آرمانى شدن بهره مىگيرند ، خير است ؛ قطعا آنهايى كه چشم و گوش خود را بر تخويف‌ها بسته و به مجازات ابدى گرفتار مىشوند ، اندك و آنهايى كه كم‌وبيش از آنها بهره مىگيرند ، اكثريت دارند .\r\nآيا روا نيست كه به خاطر سود فراوان از سود اندك ، چشم‌پوشى شود ؟ در حقيقت ، عذاب الهى نسبت به بندگان مطيع ، خير و نسبت به بندگان عاصى ، شرّ است .\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nپيش‌تر ديديم كه از اقسام خير و شر ، صدور خير محض و خير غالب ، حكيمانه است ؛ ولى صدور بقيّهء اقسام حكيمانه نيست . « 1 » شيخ الرئيس مىگويد :\r\nفإذا عرض من أسباب القدر أن عارض واحد مقتضى التّخويف و الاعتبار فركب الخطأ و أتى بالجريمة وجب التّصديق لأجل الغرض العامّ ؛\r\nهرگاه در ميان اسباب قضا و قدر ، چنين پيش آيد كه شخصى با مقتضاى تخويف و انذار ، معارضه كند و مرتكب خطا شود و به گناه روى آورد ، به‌سبب مصلحت عمومى ، تصديق عملى تخويف ، واجب و لازم است .\r\nكيفر عدل الهى براى گنه‌كاران تلخ و ناگوار است ؛ ولى براى آنهايى كه از بيم كيفر به راه راست آمده و از هرگونه گناهى پرهيز كرده ، يا اگر گاهى به دام گناه افتاده‌اند ، به آب توبه و استغفار ، خود را شست‌وشو داده‌اند ، بسيار سودمند است . چه مانعى دارد كه براى نجات بيشتر ، اندكى قربانى شوند ؟ ! اگر برنامهء تخويف و انذار و كيفر تعطيل مىشد ، بيشتر - يا همه - قربانى مىشدند ؛ ولى با اجراى اين برنامه ، تنها اندكى قربانى مىشوند . اينها هم به اختيار خود سقوط مىكنند و اگر عقل را بر شهوت و غضب حاكم مىكردند ، هرگز گرفتار نمىشدند .\r\nاگر به دليل رعايت مصلحت عمومى نبود ، بر خداوند رحيم واجب نبود كه گنه كاران را عذاب كند و اگر تنها مسئلهء كسى كه به دليل تخلّفاتش گرفتار عذاب شده است ، مطرح بود ، هرگز خداوند كريم و رحيم او را عذاب نمىكرد ؛ ولى چه مىتوان كرد كه در مقام تعارض مصالح اكثريت و مصالح اقليت ، رعايت مصالح عمومى تقدّم مىيابد . شيخ الرئيس به دليل عنايت به‌همين مطلب است كه مىگويد :\r\nو إن كان غير ملائم لذلك الواحد و لا واجبا من مختار رحيم ، لو لم يكن هناك إلّا جانب المبتلى بالقدر و لم يكن فى المفسدة الجزئيّة له مصلحة كلّيّة عامّة كثيرة ؛\r\n\r\n\r\n","description":"","footnote":"\r\n( 1 ) . فصل 23 همين نمط .\r\n","page_name":" 416 ","page_number":416},
  {"content":"\r\n\r\nهرچند عذاب براى شخص گنه‌كار ، نامطبوع است و هرچند درصورتىكه تنها مسئله شخص مبتلا به عذاب مطرح بود و در مفسدهء جزئى او مصلحت كلى و عمومى فراوان مطرح نبود ، بر خداوند صاحب اختيار و رحيم واجب نبود كه او را عذاب كند .\r\nبدون اين‌كه مدّعى شويم كه در نظام آفرينش ، اصالت از آن كلى و كلّ است و جزئى و جزء ، فرعيّت و تبعيّت دارد و حقيقتا جزء و جزئى كالاى بىبها و كل و كلى ، تنها كالاى بهادار است ، اين اندازه مىپذيريم كه سزاوار نيست در صورت تعارض مصلحت كل و جزء يا مصلحت كلى و جزئى ، كل و كلى فداى جزء و جزئى شوند ؛ بلكه هم عقل و هم عقلا مىپذيرند كه براى حفظ كل و كلى ، بايد جزء و جزئى را فدا كرد .\r\nشيخ الرئيس مسئله تعارض كل و جزء را با مثالى روشن كرده است . او مىگويد :\r\nلكن لا يلتفت لفت الجزئىّ لأجل الكلّيّ ، كما لا يلتفت لفت الجزء لأجل الكلّ فيقطع عضو و يؤلم لأجل البدن بكلّيّته ليسلم ؛\r\nولى به‌سبب حفظ كلى به جزئى توجه نمىشود . چنان‌كه به دليل كل ، به جزء التفات نمىشود . ازاين‌رو ، به‌سبب اين‌كه كلّيّت بدن سالم بماند ، عضوى از اعضاى آن بريده و آزرده مىشود .\r\nاگر رهبران دينى - كه خود تجلّى رحمت الهىاند - راضى مىشوند كه در ميدان‌هاى جنگ ، عده‌اى از انسان‌ها كشته شوند ، به دليل مصالح عمومى است ؛ چرا كه جنگ ، مانع‌ها را از ميان برمىدارد و راه را براى گرايش مردم به حقيقت ، هموار مىسازد .\r\nاگر اولياى دين راضى مىشوند كه انسان‌هاى مجرم تازيانه بخورند يا قصاص شوند ، به دليل رعايت مصالح عمومى است .\r\nهمهء اينها براى اين است كه تحمّل زيان اندك بر تحمّل زيان فراوان برترى دارد ، چنان‌كه روى آوردن به سود فراوان و زير پا گذاشتن سود اندك ، تعيّن دارد . قانون اهم و مهم و قانون دفع افسد به فاسد كه مورد قبول عقل و عقلاست ، از همين قبيل است .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\n\r\nنقدهايى از امام فخر رازى\r\nاو با اين‌كه در بسيارى از موارد ، گرايش فلسفى يافته و آراى اهل كلام را در مورد نقد و اشكال قرار داده است ، ولى هم‌چنان گرفتار رسوبات كلام اشعرى است و بسيارى از اشكال‌هايى كه بر شيخ الرئيس وارد كرده ، از همين‌جا ناشى شده است . در اين‌جا اشكال‌هاى او را نقل و نقد مىكنيم .\r\n\r\n1 . ناسازگارى تخويف با قضا و قدر\r\nاو معتقد است كه همان اشكالى كه در مورد عقاب و كيفر وارد است ، بر تخويف و انذار هم وارد است . بنابراين ، چگونه مىتوان ضرورت تخويف و انذار را ثابت كرد ؟\r\nاشكال عقاب و كيفر ، ناسازگارى آن با قضاوقدر است ؛ چرا كه گفته مىشود : اگر فعل انسان در نظام قضاوقدر ، واجب الوقوع است ، اختيار از او سلب مىشود .\r\nبنابراين ، چگونه مىتوان موجود فاقد اختيار را بر اعمالش مجازات كرد ؟ آيا مجازات چنين موجودى بر خداوند قبيح نيست ؟ چگونه از خير مطلق شر صادر مىشود ؟\r\nهمين اشكال ، در مورد تخويف و انذار نيز وارد است . كسى كه محكوم قضا و قدر است ، چگونه رواست كه او را از ارتكاب زشتىها بترسانند . درست مانند اين است كه كسى را در دريا غرق كنند و او را از تر شدن جامه و لباس برحذر دارند . « 1 » بر خدايى كه اهل عدل و جود و احسان است ، صدور تخويف و انذار روا نيست . حاصل اشكال او اين است :\r\nكما يقال : إن كان القدر فلم العقاب ؟ فكذلك يقال : إن كان القدر ، فلم التّخويف ؟ ! « 2 »\r\n\r\n\r\n","description":"","footnote":"\r\n( 1 ) . شاعرى مىگويد :\r\n ألقاه فى البحر مكتوفا و قال له * إيّاك إيّاك أن تبتلّ بالماء \r\nاو را به دريا افكند و به او گفت : مبادا به آب ، تر شوى . ( الوصول إلى كفاية الاصول ، ج 1 ، ص 299 ) .\r\n( 2 ) . شرحى الاشارات ، ج 2 ، ص 85 .\r\n","page_name":" 418 ","page_number":418},
  {"content":"\r\n\r\nهمان‌طورىكه گفته مىشود : با وجود قضاوقدر ، چرا كيفر ؟ گفته مىشود : با وجود قضا و قدر ، چرا تخويف و انذار ؟\r\n\r\nپاسخ :\r\nاين اشكال امام فخر رازى مبنايى است ؛ چرا كه قضاوقدر برمبناى اشاعره به اين معنا است كه فاعليّت و تأثير ، از آن خداست و هيچ‌يك از موجودات ، هيچ‌گونه فاعليّت و تأثيرى ندارند و براى همين است كه آنها اصل علّيّت را در كلّ هستى منكر شده‌اند . نه علت بودن خدا را پذيرفته‌اند و نه علت بودن غيرخدا را و اما فاعليّت ، مخصوص اوست . « 1 »\r\nبر اين مبنا ، فاعل هرچيزى خداست و غيراز او هيچ‌كس و هيچ‌چيز فاعل نيست و كسى حق ندارد كه از كارهاى او بپرسد و به چون‌وچرا روى آورد . « 2 »\r\nبنابراين ، نه جاى پرسش است كه چرا خداوند گنه‌كاران را كيفر مىدهد و نه جاى سؤال است كه چرا خداوند تخويف و انذار مىكند ؟\r\nو اما برمبناى فيلسوفان ، قضاوقدر ، معناى ديگرى دارد . اينان معتقدند كه قضاو قدر الهى ، يعنى استناد امور به اسباب و علل و عوامل متكثّر و متعدّد ، با محفوظ بودن اصل توحيد افعالى .\r\nمطابق اين مبنا فعل انسان مخلوق بىواسطهء خداوند نيست ، تا نتوانيم بپرسيم كه چرا فلان فعل ، وقوع يافت و چرا بر فلان فعل ، كيفر مقرّر داشته‌اند و چرا انسان را از ارتكاب برخى از كارها برحذر داشته‌اند ؟\r\nفعل انسان تابع قدرت و ارادهء اوست . عوامل و شرايط و زمينه‌هاى بسيارى در\r\n\r\n\r\n","description":"","footnote":"\r\n( 1 ) . خواجه معتقد است كه اشاعره ، علت بودن ذات خدا نسبت به صفات و معتزله علت بودن ذات خدا نسبت به احوال را - ناخودآگاه - پذيرفته‌اند . ( ر . ك : صنع و ابداع ، ص 80 - 83 ) .\r\n( 2 ) .  لا يُسْئَلُ عَمَّا يَفْعَلُ  ( انبياء ( 21 ) آيهء 23 ) .\r\n","page_name":" 419 ","page_number":419},
  {"content":"\r\n\r\nارادهء انسان ، تأثير دارند . در عين‌حال ، لازم نيست كه انسان با فراهم بودن زمينه‌ها و شرايط و عوامل ، اراده كند و لازم نيست كه اراده ، ارادى باشد ؛ چرا كه مستلزم دور و تسلسل است . هرچند خود اراده ، ارادى نيست ؛ ولى مقدّمات اراده ، از قدرت و ارادهء انسان خارج نيستند .\r\nيكى از مقدّمات ارادهء كار نيكو و ترك كار زشت ، تخويف و انذار است .\r\nانسان‌هايى كه به تخويف و انذار ، توجه مىكنند ، ارادهء كار نيكو مىكنند ، نه ارادهء كار زشت . به‌عكس انسان‌هايى كه به تخويف و انذار توجه نمىكنند و گوش جان به بشارت‌ها و نويدهاى اولياى دين نمىسپارند ، نه ارادهء كار نيكو مىكنند و نه از ارادهء كارهاى زشت سرباز مىزنند .\r\nبنابراين ، با وجود قضاوقدر الهى ، تخويف و انذار جايگاهى ارجمند دارد و تخويف و انذار ، فلسفهء حقيقى خود را بازمىيابند . چنان‌كه كيفر نيز جايگاهى ارجمند مىيابد و فلسفهء آن بر هر صاحب‌نظر منصفى روشن است .\r\nبا توجه به اين توضيحات هم مىتوانيم بپرسيم كه چرا كيفر و هم مىتوانيم بپرسيم كه چرا تخويف و انذار ؟\r\nتخويف و انذار براى سوق دادن انسان‌ها به سوى نيكى و متنفّر ساختن آنها از بدى و زشتى است ؛ چرا كه استعداد كمال ، از ودايع الهى در وجود انسان است و روا نيست كه چنين استعداد ارزشمندى به هدر رود .\r\nو اما كيفر براى اين است كه تخويف‌ها و انذارها پوچ و تهى و بيهوده نباشد ؛ بلكه از ضمانت اجرايى قوى و نيرومندى برخوردار باشد .\r\nاين نكته را هم توجه داشته باشيم كه درست است كه ما فعل خدا را معلّل به غرض زايد بر ذات نمىدانيم ، ولى معتقديم كه هر فعلى غايتى دارد و خداوند ، غاية الغايات است ، چنان‌كه مبدء المبادى است . در حقيقت ، غايات افعال ، غايات ذات نيستند ، تا مستلزم نقص باشد ؛ بلكه ذات او غايت هرچيزى و غايت هر غايتى است . آنان كه خدا\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nرا فاعل بالقصد مىدانند و براى او غايت و غرض زايد بر ذات قائلند و براى دفع نقص از خداوند ، دل خوش كرده‌اند به اين‌كه غرض او به مخلوق برمىگردد ، نه به خود او ، دربارهء اوّلين مخلوق چه مىگويند ؟ اوّلين مخلوق ، براى كه و براى چه صادر شد ؟ بنابراين ، چاره‌اى نيست جز اين‌كه گفته شود : اوّلين مخلوق غايتى جز خود ذات بىمانند خداوند ندارد ؛ ولى ديگر مخلوقات مىتوانند متعلّق اغراض و غاياتى طولى باشند . هرچند همهء اينها سرانجام به ذات خداوند بازگشت مىكنند و چنان‌كه او مبدء المبادى است ، غاية الغايات است . « 1 »\r\n\r\n2 . اكثريت داشتن هالكان\r\nبه فرضى كه تخويف و انذار ، منافاتى با قضاوقدر نداشته باشد ، باز هم رفع اشكال نمىشود ؛ چرا كه مبناى پاسخ اين است كه آنانى كه از تخويف و انذار بهره مىگيرند و از كيفر ، خلاص مىشوند ، اكثريت دارند و تنها اندكى از مردم به‌سبب عدم توجه به تخويف‌ها و انذارها گرفتار كيفر مىشوند و اين ، شرّى اندك در مقابل خير فراوان است .\r\nبديهى است كه مسلمانان نسبت به كافران ، اقليت دارند و بنابر نظر ائمّهء اسلام ، همهء كافران گرفتار هلاكند . او مىگويد :\r\nفإن أنكروا ذلك ، فقد خالفوا قول أئمّة الإسلام مع أنّ غرضه من هذا الجواب ليس إلّا تمشية قولهم ؛ « 2 »\r\nاگر هالك بودن اكثريت انسان‌ها را انكار كنند ، با قول ائمّهء اسلام مخالفت كرده‌اند ؛ با اين‌كه غرض شيخ الرئيس از اين پاسخ ، همراهى آنهاست .\r\n\r\n\r\n","description":"","footnote":"\r\n( 1 ) . ر . ك : الحكمة المتعالية فى الاسفار العقلية الاربعه ، ج 7 ، ص 84 .\r\n( 2 ) . شرحى الاشارات ، ج 2 ، ص 85 .\r\n","page_name":" 421 ","page_number":421},
  {"content":"\r\n\r\nپيشوايان اسلام قبول ندارند كه تنها اندكى از انسان‌ها به‌سبب عدم توجه به تخويف‌ها و انذارها گرفتار هلاك مىشوند ؛ بلكه بيشتر مردم كافرند و كافران گرفتار هلاكند .\r\n\r\nپاسخ :\r\nشيخ الرئيس - بنابر آن‌چه پيش‌تر بيان شد « 1 » - به هالك بودن بيشتر انسان‌ها اعتقاد ندارد . مقصود امام فخر رازى از ائمّه اسلام ، امامان كلام اشعرى و همگنان خود اوست . شيخ الرئيس پيرو اينان نيست و راه‌ورسم آنها را قبول ندارد . او مىخواهد هم‌آهنگ با وحى آسمانى باشد ، نه هم‌آهنگ با متكلّمان اشعرى و معتزلى . اگر قرآن كريم تصريح كرده بود كه انسان‌هاى هالك ، بيشترند ، شيخ الرئيس مىگفت : سمعا و طاعة ؛ ولى به گفته خواجه :\r\nليس فيما ورد من التزّيل حكم بأنّ الهالكين أكثر من النّاجين ، بل يمكن أن يوجد فيه ما يناقض هذا الحكم ؛ « 2 »\r\nدر قرآن كريم وارد نشده است كه هالكان بيشتر از اهل نجاتند ؛ بلكه ممكن است در قرآن ، مناقض آن يافت شود .\r\nالبته اگر مراد از هلاك ، هلاك دايمى و خلود در عذاب باشد ، دليلى نداريم كه اكثريت با كسانى باشد كه گرفتار خلود در عذابند ، ولى اگر به معناى خلود در عذاب نباشد ، بلكه عذاب‌هاى موقّت را هم شامل شود ، بايد پذيرفت كه اكثريت با هالكان است .\r\nاز آن‌جا كه هالك به كسى گفته مىشود كه هيچ بهره‌اى از حيات طيّب نداشته باشد ، نمىتوان گفت : اكثريت با هالكان است . آن‌چه موجب هلاكت است ،\r\n\r\n\r\n","description":"","footnote":"\r\n( 1 ) . فصل 24 همين نمط .\r\n( 2 ) . شرحى الاشارات ، ج 2 ، ص 86 .\r\n","page_name":" 422 ","page_number":422},
  {"content":"\r\n\r\nجهل مركّب است ، نه هر جهلى . كسى كه گرفتار جهل بسيط است ، معذور است .\r\nمعذورها در منطقة الفراغ كفر و ايمان قرار دارند . اينان نه كافرند و نه مؤمن . در منطقة الفراغ كفر و ايمان ، نه كسانى جاى مىگيرند كه متنعّم به نعمت‌هاى الهى بوده و در صراط مستقيم قرار دارند و نه كسانى كه خشم و غضب الهى گريبانشان را گرفته و هرگز روى سعادت را نمىبينند ، خيل عظيمى از انسان‌هايى كه قرآن به آنها نام گمراهان داده است در اين منطقه قرار دارند . « 1 »\r\n\r\n3 . چون‌وچرا ممنوع\r\nاو سرانجام به گمان خويش پاسخ درستى پيشنهاد كرده و گفته است :\r\nإنّ قوله « إن كان القدر فلم العقاب ؟ » سؤال باطل ؛\r\nاين‌كه شيخ الرئيس مىگويد : اگر همه‌چيز برطبق قضاوقدر است ، پس چرا كيفر ؟\r\nپرسشى باطل است .\r\nبرمبناى اشاعره ، همه‌چيز فعل خداست و هيچ‌كس حق ندارد دربارهء فعل خداوند چون‌وچرا كند . كيفر و انذار هم از افعال خداوند مىباشند و جاى هيچ‌گونه پرسشى دربارهء فعل او نيست .\r\nآرى ، اگر قضاوقدر به معناى استناد بىواسطهء همهء امور به خدا باشد و تمام علل و اسباب و شرايط و معدّات مورد انكار قرار گيرند ، حق با امام فخر رازى است ؛ اما اگر قضاوقدر به معنايى باشد كه موردنظر فيلسوفان است ، علل و اسباب و فواعل ديگرى هم در طول فاعليّت خداوند مطرحند . بنابراين ، راه چون‌وچرا باز است . اگر زيدى بيمار شود و طبيبى دربارهء علت يا علل بيمارى او به بررسى و آزمايش بپردازد و پرسش‌ها و چون‌وچراهايى مطرح كند و با توجه به شناخت علل و اسباب ، به\r\n\r\n\r\n","description":"","footnote":"\r\n( 1 ) . ر . ك : آيه‌هاى آخر سورهء فاتحة الكتاب .\r\n","page_name":" 423 ","page_number":423},
  {"content":"\r\n\r\nدرمان بپردازد ، كار بيهوده‌اى نكرده است ؛ چرا كه قضاوقدر مانع از آن نيست . در حقيقت ، طبيب فعل خداوند را مورد چون‌وچرا قرار نداده است . تا با خواندن آيهء شريفهء  لا يُسْئَلُ عَمَّا يَفْعَلُ  او را مورد نكوهش قرار دهيم ؛ بلكه مىخواهد ببيند كدام يك از عوارض جسمانى موجب بيمارى زيد شده و با چه رژيم و دارويى مىتوان او را درمان كرد ؟ اگر بيمارى او تابع نظام قضاوقدر است ، درمان او نيز تابع همين نظام است . نه اسباب بيمارى از قلمرو و قضاوقدر الهى بيرون است و نه اسباب درمان و سلامت .\r\nاين‌كه مىگويند : از فعل خداوند پرسيده نمىشود ، براى اين است كه فعل او عين مصلحت است و همه‌چيز در مالكيّت مطلقهء او قرار دارد . پس جاى پرسش نيست ؛ ولى فعل انسان بايد تابع مصلحت باشد و هر فعلى در مالكيّت او نيست . بنابراين ، از فعل انسان پرسيده مىشود تا روشن شود كه مطابق مصلحت بوده يا نه و آيا حق انجام آن كار را داشته يا نداشته است ؟ « 1 »\r\n\r\n2 . ديدگاه معتزله\r\nهمان‌گونه كه مىدانيم كلام معتزلى ، مبتنىبر استدلال‌هاى عقلى و فلسفى نيست .\r\nآنها كوشيده‌اند كه مسائل اعتقادى را از راه حسن و قبح عقلى اثبات كنند . هرچند كميت قاعدهء حسن و قبح عقلى در بسيارى از مسائل اعتقادى لنگ است ؛ براى نمونه اثبات وجود خدا و اثبات توحيد و صفات ذات از راه حسن و قبح عقلى ممكن نيست . البته به آنها منسوب است كه از خداوند نفى صفات كرده و ذات را نايب صفات دانسته‌اند ؛ ولى خود همين نيابت هم از مسائل عقل نظرى است ، نه عقل عملى . بنابراين ، چاره‌اى جز اين‌كه دست‌كم برخى از مسائل كلامى را به وسيلهء عقل نظرى اثبات كنند ، ندارند .\r\n\r\n\r\n","description":"","footnote":"\r\n( 1 ) . ر . ك : الحكمة المتعالية فى الاسفار العقلية الاربعه ، ج 7 ، ص 86 .\r\n","page_name":" 424 ","page_number":424},
  {"content":"\r\n\r\nبراى همين گرايش كلام معتزلى به عقل عملى و حسن و قبح عقلى است كه بايد كلام آنها را كلام جدلى ناميد . خواجه طوسى كوشيده است كه كلام شيعى را از صورت كلام جدلى خارج كند و آن‌را عقلانى و فلسفى سازد . با اين‌حال ، كلام خواجه هم در بسيارى از مسائل ، جدلى است .\r\nمتكلمان معتزلى در مسئلهء خير و شر و اين‌كه از خداوند شرّى صادر نمىشود ، به حسن و قبح عقلى روى آورده‌اند . از نظر آنها صدور شر از خداوند قبيح است و خداوند مرتكب قبيح نمىشود ؛ چرا كه ارتكاب قبيح يا از روى جهل است يا از سر نياز . خداوند متعال نه جاهل به قبيح است و نه نيازى به ارتكاب قبيح دارد . خداوند ، ظلم نمىكند ، بلكه بر مسند عدل نشسته و كارهايش عادلانه است ؛ چرا كه ظلم ، قبيح و عدل ، نيكوست . « 1 »\r\nحسن و قبح عقلى به عقل عملى مربوط است ، نه به عقل نظرى . عقلاى عالم ، بر اساس مصالح فردى و اجتماعى برخى از كارها را نيكو و برخى از كارها را زشت مىشمارند و حكم به بايد و نبايد مىكنند . لازم نيست هرچه به صلاحديد عقلا و عقل عملى خوب يا بد است ، از ديدگاه عقلى نظرى هم مورد امضا باشد ، ممكن است عقلا سوار شدن بر هواپيما را نيكو بشمارند ، ولى عقل نظرى آن‌را نپسندد . عمليّات انتحارى مجاهدان ممكن است مورد امضاى عقلا و عقل عملى باشد ، ولى عقل نظرى بر آن صحّه نگذارد و ممكن است در هردو ديدگاه مطلوب و پسنديده باشد .\r\nشراب‌خوارى و اعتياد به مواد مخدّر از ديدگاه عقل عملى نامطلوب است ؛ چرا كه به نظام زندگى اجتماعى لطمه مىزند . از ديدگاه عقل نظرى نيز ناپسند است ؛ چرا كه موجب بيمارى و اختلال بدنى و گاهى مرگ انسان مىشود .\r\nبنابراين ، ميان عقل نظرى و عقل عملى عموم و خصوص‌من‌وجه است . برخى از\r\n\r\n\r\n","description":"","footnote":"\r\n( 1 ) . ر . ك : كشف المراد ، مقصد 3 ، فصل 3 ، مسئلهء 2 ، ص 237 .\r\n","page_name":" 425 ","page_number":425},
  {"content":"\r\n\r\nامور هم مورد امضاى عقل عملى و هم مورد امضاى عقل نظرى است ؛ مانند اعتياد و قضيّهء خير و شر . برخى از امور ، تنها مورد پذيرش عقل عملى است ؛ مانند سوار شدن بر هواپيما و برخى از امور ، تنها مورد پذيرش عقل نظرى است ؛ مانند وجود خدا و توحيد و صفات جمال و جلال .\r\nكانت كوشيده است كه با حكم به عجز عقل نظرى در مسئلهء بود و نبود اشيا ، از راه عقل عملى به اثبات خدا و معاد و مسائل مربوط به عالم پس از مرگ ، بپردازد . او معتقد است كه مسائل اخلاقى پشتوانه مىخواهند . اگر خدا و معاد و عالم پس از مرگ و كيفر و پاداش اخروى نباشند ، مسائل اخلاقى هم‌چون اسكناس‌هايى مىمانند كه پشتوانه‌اى ندارند و از ارزش و اعتبار ساقط مىشوند . « 1 »\r\nبر كانت دو اشكال وارد است : يكى اين‌كه حكم به اين‌كه مسائل اخلاقى پشتوانه دارند يا ندارند ، به عقل نظرى مربوط است نه به عقل عملى . ديگرى اين‌كه به فرضى كه اين مسائل نياز به پشتوانه داشته باشند ، پشتوانه را اثبات نمىكنند ، بلكه بر عقل نظرى است كه وجود پشتوانه را اثبات كند و اگر اثبات نكرد ، پشتوانه‌اى براى مسائل اخلاقى نداريم .\r\nوانگهى اگر عقلا بنابر مصالحى حكم به حسن يا قبح افعالى مىكنند ، منتظر نمىمانند كه پشتوانه‌اى دارد يا ندارد . البته اگر عقل نظرى پشتوانه‌ها را اثبات كند ، بر استحكام بايد و نبايدهايى كه از حسن و قبح عقلى پديد آمده‌اند ، مىافزايد و گرنه از استحكام لازم برخوردار نيستند .\r\nمعتزله در مسئلهء مورد بحث - يعنى مسئلهء كيفر و تخويف - نيز از راه حسن و قبح عقلى و مصالح و مفاسد عقلايى وارد شده‌اند .\r\nاينان با پشت پا زدن به قواعد عقل نظرى در مسئلهء خير و شر و تكليف و تخويف\r\n\r\n\r\n","description":"","footnote":"\r\n( 1 ) . ر . ك : پل فولكيه ، ما بعد الطبيعه ، ترجمهء يحيى مهدوى ، ص 239 - 240 .\r\n","page_name":" 426 ","page_number":426},
  {"content":"\r\n\r\nو تبشير و كيفر و پاداش ، به داده‌هاى عقل عملى روى آورده و گفته‌اند :\r\n1 . تكليف بندگان ، نيكو و بر خداوند واجب است ؛ چرا كه هم به مصلحت دنياى آنها و هم به مصلحت آخرت آنهاست .\r\n2 . تبشير و انذار و وعد و وعيد بر طاعت و معصيت ، نيكو و بر خداوند واجب است ؛ چرا كه آنها را به طاعت ، نزديك و از معصيت دور مىسازد .\r\n3 . عذاب گنه‌كاران بر خداوند ، نيكو و عادلانه است و ترك پاداش نيكان بر حضرت او ، زشت و ظالمانه است . او بايد كارهاى عادلانه را انجام دهد و كارهاى ظالمانه را ترك كند . « 1 »\r\nاگر نتوان اين مقدّمات را با عرضهء بر قواعد عقل نظرى به اثبات رسانيد بايد آنها را از مشهورات دانست . مقدّمات مشهور ، اگرچه از ديدگاه عقل عملى از بديهيّات شمرده شوند ، از ديدگاه عقل نظرى نه تنها از بديهيّات نيستند ، بلكه از يقينيّات هم نيستند و اگر با برهان ثابت نشوند ، از درجهء اعتبار ساقطند .\r\nشيخ الرئيس مىگويد :\r\nو أمّا ما يورد من حديث الظّلم و العدل و من حديث أفعال يقال : إنّها من الظّلم و أفعال مقابلة لها و وجوب ترك هذه ، و الأخذ بتلك ، على أنّ ذلك من المقدّمات الأوّليّة فغير واجب وجوبا كلّيّا ؛ بل أكثره من المقدّمات الّتى جمع عليها ارتياد المصالح ؛\r\nو اما حديث ظلم و عدل و حديث افعالى كه از مقولهء ظلم و عدل شمرده مىشوند و اين‌كه بايد ظلم را ترك و عدل را انجام داد و مطرح كردن اين‌گونه مقدّمات ، به عنوان بديهيّات اوّلى - مورد اشكال است - چرا كه اينها به‌طوركلى واجب نيستند ، بلكه بيشتر آنها از مقدّمات مشهورىاند كه براى رعايت مصالح عمومى ، بر آنها اتّفاق شده است .\r\n\r\n\r\n","description":"","footnote":"\r\n( 1 ) . ر . ك : شرحى الاشارات ، ج 2 ، ص 85 .\r\n","page_name":" 427 ","page_number":427},
  {"content":"\r\n\r\nاگر نتوانيم لزوم تكليف را از راه عقل نظرى اثبات كنيم و اگر توجيه عقلانى و فلسفى تكليف را كه همان به فعليّت رسانيدن استعدادهاى وجودى انسان است ، به دست نياوريم ، اصل لزوم تكليف ، خدشه‌دار مىشود . در اين‌صورت ، نه براى لزوم تبشير و انذار ، پايگاه محكمى خواهيم داشت و نه براى كيفر و پاداش . اين‌جاست كه كلّ نظام شريعت در ديدگاه عقل نظرى متزلزل مىشود و آن‌چه براى ما باقى مىماند ، همان تكيه‌گاه نااستوار عقل عملى است . عقل عملى هنگامى استوار و محكم است كه به زيربناى عقل نظرى متّكى باشد . شيخ الرئيس اين زيربنا را يافته و از طريق عقل نظرى به تبيين لزوم تكليف و تخويف و تبشير و ثواب و عقاب پرداخته است . در اين صورت ، خواه حسن اين امور و قبح مقابل آنها از ديدگاه عقل عملى تصديق شود ، يا نشود ، عقل نظرى راه را هموار كرده و مشكلى باقى نگذاشته است . شيخ الرئيس در ادامهء سخن مىگويد :\r\nو لعلّ فيها ما يصحّ بالبرهان بحسب بعض الفاعلين ؛\r\nممكن است در ميان مقدّمات مشهور ، قضايايى باشد كه بعضى از فاعل‌ها بتوانند آنها را از راه برهان اثبات كنند .\r\nولى همهء مردم نمىتوانند همهء مقدّمات مشهور را از راه برهان ثابت كنند . اين فيلسوف است كه صرف‌نظر از قضاياى مشهور به اثبات حقايق مىپردازد و نظام ثواب و عقاب و تخويف و تبشير و تكليف را در حوزهء عقل نظرى استحكام مىبخشد . امورى كه از افعال واجب الوجودند ، فراتر از اينند كه بر مقدّمات مشهور ، مبتنى باشند . از اين‌رو ، شيخ الرئيس در پايان سخن مىگويد :\r\nو إذا حقّقت الحقائق ، فليلتفت إلى الواجبات دون أمثالها و أنت فقد عرفت المقدّمات في موضعها ؛\r\nهنگامى كه حقايق مورد تحقيق واقع مىشوند ، بايد به واجبات و ضروريّات عقل نظرى توجه شود ، نه به ضروريّات عقل عملى و تو در جاى خود مقدّمات را شناخته‌اى .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nآرى ، در منطق روشن شده است كه قضاياى غيربديهى بايد به وسيلهء برهان اثبات شوند . قضاياى بديهى هم بر دو قسمند : اوّلى و غيراوّلى . تنها اوّليّاتند كه از هرگونه مئونه‌اى بىنيازند . غيراوّليّات نيازمند مئونه زايده‌اند . « 1 »\r\n\r\n3 . ديدگاه اشعرى\r\nاز لابه‌لاى اشكال‌هايى كه امام فخر رازى بر شيخ الرئيس وارد كرده است ، مىتوان ديدگاه اشعرى را در مسئله به دست آورد .\r\nبه نظر آنها سؤال از كيفر و پاداش و تخويف و تبشير ، بلكه تكليف ، بيهوده است ؛ چرا كه اگر سؤال از غرض و علت غايى است ، بايد توجه شود كه فعل خداوند ، معلّل به اغراض و غايات نيست و اگر سؤال از علت فاعلى است ، روشن است كه « لا مؤثّر فى الوجود إلّا اللّه ؛ هيچ‌كس و هيچ‌چيز در نظام هستى نقشى ندارد . » نه فاعلى در طول اوست و نه در عرض او . نه در دنيا كسى يا چيزى مؤثر است و نه در آخرت . اوست كه فاعل بىواسطه و سبب مباشر همهء امور است و جاى هيچ‌گونه چون‌وچرايى در كار او نيست :  لا يُسْئَلُ عَمَّا يَفْعَلُ وَ هُمْ يُسْئَلُونَ  . « 2 »\r\nحقيقت اين است كه آيهء بالا پاسخ آنها را داده است .\r\nاگر جز او هيچ‌كس و هيچ‌چيز - طولا و عرضا - فاعل نيست ، چرا آيه پرسش از خدا را نفى و از غيرخدا را اثبات كرده است ؟\r\nحق اين است كه عدم پرسش از خداوند براى مالكيّت مطلق او و عين مصلحت بودن فعل اوست . چنان‌كه پرسش از غيرخدا براى اين است كه مالكيّت مطلقه ندارد و فعلش بايد تابع مصلحت باشد . اگر كسى شراب بخورد ، مؤاخذه مىشود كه چرا ؟\r\n\r\n\r\n","description":"","footnote":"\r\n( 1 ) . ر . ك : شفا ، « الهيات » ، مقالهء 1 ، فصل 7 ، ص 306 .\r\n( 2 ) . انبياء ( 20 ) آيهء 23 .\r\n","page_name":" 429 ","page_number":429},
  {"content":"\r\n\r\nزيرا بر خلاف مصلحت است . مگر اين‌كه او ثابت كند كه براى حفظ جان شرب خمر برايش مصلحت داشته و جايز ، بلكه واجب بوده است . اگر مردى با زنى هم‌بستر شود ، مورد مؤاخذه واقع مىشود ؛ زيرا بايد ثابت كند كه شرعا و قانونا مالك بضع بوده است و اگر نبوده ، مجازات مىشود .\r\nبراى همين است كه از فعل خدا پرسيده نمىشود ، زيرا فعل او عين قانون است ، نه تابع قانون و عين مصلحت است ، نه وابسته و تابع مصلحت و او مالك مطلق همهء امور است كه  لِلَّهِ ما فِي السَّماواتِ وَ الْأَرْضِ  . « 1 »\r\nعدم پرسش به اين معنا نيست كه فعل خداوند ، مطلقا معلّل به اغراض و غايات نيست و بيهوده است ؛ بلكه فعل نخستين او معلّل به غرض و غايتى است كه عين ذات است و افعال ثانوى او هم معلّل به اغراض و غايات ثانوى است و در عين‌حال ، همهء اين اغراض و غايات ، بازگشت مىكنند به ذات بىمانند او و براى همين است كه سلسلهء طولى فاعل‌ها منتهى مىشود به ذات او و او فاعل همهء فاعل‌ها و مبدأ همهء مبادى است . هم‌چنين سلسله طولى اغراض و غايات ، منتهى مىشود به ذات بىمثال او و او غرض همهء اغراض و غايت همهء غايات است .\r\nعقلاى عالم فلسفهء وجودى و غايات بسيارى از اشيا را مىشناسند و اگر نشناسند ، حكم به قصور عقل خود مىكنند ، نه غايت نداشتن اشيا .\r\nقرآن كريم هم به غايت‌مندى نظام آفرينش حكم كرده و هم غايات بسيارى از افعال خداوند را برشمرده است . بنابراين ، سؤال از اغراض و غايات افعال خداوند ، اگر براى فهميدن است ، معقول و اگر براى مؤاخذه است ، نامعقول است .\r\n\r\n\r\n","description":"","footnote":"\r\n( 1 ) . بقره ( 2 ) آيهء 184 .\r\n","page_name":" 430 ","page_number":430},
  {"content":"\r\n\r\n\r\nخود را بيازماييد\r\n1 . چرا گفته‌اند : عذاب گنهكاران بر خداوند قبيح است ؟\r\n2 . آيا قضاوقدر با اختيار انسان سازگار است ؟\r\n3 . آيا كيفر الهى با عدل و احسان سازگار است ؟\r\n4 . اقسام سه‌گانه كيفر و پاداش را بيان كنيد .\r\n5 . آيا نوع چهارمى براى كيفر و پاداش قابل تصور است ؟\r\n6 . جواب‌هاى شيخ الرئيس دربارهء نوع چهارم كيفر و پاداش را تقرير كنيد .\r\n7 . نظر فلاسفه را دربارهء صدور عذاب از خداوند را تقرير كنيد .\r\n8 . ديدگاه معتزله در مورد صدور عذاب از خداوند را تقرير كنيد .\r\n9 . ديدگاه اشاعره در مورد صدور عذاب از خداوند را تقرير كنيد .\r\n10 . اشكالات امام فخر رازى بر نظر فلاسفه در مورد صدور عذاب از خداوند را نقل و نقد كنيد .\r\n\r\n","description":"","footnote":"","page_name":" 431 ","page_number":431},
  {"content":"\r\n . \r\n","description":"","footnote":"","page_name":" 432 ","page_number":432},
  {"content":"\r\n\r\n\r\nكتاب‌نامه\r\n1 . قرآن مجيد .\r\n2 . نهج‌البلاغه .\r\n3 . مفاتيح الجنان .\r\n4 . ابن ابى الحديد : شرح نهج‌البلاغه ، تحقيق محمد ابو الفضل ابراهيم ، دار احياء الكتب العربية 1962 م .\r\n5 . ابن سينا : الشفاء الالهيات ، تحقيق محمد يوسف موسى و غيره ، قاهره ، الادارة العامة للثقافه 1380 ه . ش .\r\n6 . - : المبدأ و المعاد ، به اهتمام عبد اللّه نورانى ، دانشگاه تهران ، چاپ اوّل 1363 ه . ش .\r\n7 . - : النجاة ، دانشگاه تهران ، 1379 ، ويرايش دانش‌پژوه .\r\n8 . - : رساله جوديه ، تصحيح دكتر نجم‌آبادى ، دانشگاه بوعلى سينا همدان 1383 ه . ش .\r\n9 . افلوطين : اثولوجيا ، تصحيح عبد الرحمان بدوى ، بيدار قم 1413 ه . ق .\r\n10 . الحسينى الشيرازى ، السيد محمد : الوصول الى كفاية الاصول شيرازى ، قم مكتبة الوجدانى 1346 ه . ش .\r\n11 . - : شرح منظومه شيرازى .\r\n12 . الحلى ، حسن بن يوسف بن مطهر : كشف المراد ، قم ، مكتبة مصطفوى ، [ بىتا 
  ] .\r\n\r\n","description":"","footnote":"","page_name":" 433 ","page_number":433},
  {"content":"\r\n\r\n13 . الايجى ، عضد الدين عبد الرحمان : شرح المواقف ، قم ، شريف رضى ، چاپ اوّل 1370 ه . ش .\r\n14 . بلخى رومى ، جلال الدين : كليات مثنوى ، كتابفروشى اسلاميه 1338 ه . ش .\r\n15 . بهشتى ، احمد : صنع و ابداع ، دانشگاه تهران ، چاپ اوّل 1379 ه . ش .\r\n16 . - : غايات و مبادى ، بوستان كتاب ، چاپ اوّل 1382 .\r\n17 . - : هستى و علل آن ، بوستان كتاب ، چاپ اوّل 1383 .\r\n18 . پول فولكيه : ما بعد الطبيعه ، ترجمه دكتر يحيى مهدوى ، دانشگاه تهران 1347 ه . ش .\r\n19 . حسن‌زاده آملى ، حسن : اتحاد عاقل به معقول .\r\n20 . - : شرح المنظومه .\r\n21 . خواجه نصير الدين طوسى : الاشارات و التنبيهات ، مطبعه حيدرى 1379 ه . ق .\r\n22 . خواجه نصير الدين و امام فخر رازى : شرحى الاشارات ، قم ، كتابفروشى آية اللّه مرعشى نجفى .\r\n23 . الرازى ، الامام فخر الدين : المباحث المشرقيه ، بيدار ، قم ، چاپ دوم 1411 ه . ق .\r\n24 . - : المطالب العاليه ، تحقيق احمد حجازى ، بيروت ، دار الكتاب العربى 1407 ه . ق .\r\n25 . زين الدين : خودآموز منظومه در منطق .\r\n26 . سبزوارى ، حاج ملا هادى : شرح غرر الفرائد ( معروف به شرح منظومه حكمت ) ، چاپ سنگى ناصرى .\r\n27 . سجستانى : صوان الحكمه .\r\n28 . سهروردى ، شهاب الدين يحيى : التلويحات ، پژوهشگاه علوم انسانى ، چاپ سوم 1380 ه . ش .\r\n( مجموعه مصنفات شيخ اشراق ، جلد اوّل ) .\r\n29 . الشمالى عبده : تاريخ الفلسفة العربية الاسلاميه ، الطبعة الرابعة ، بيروت دار صادر 1965 م .\r\n30 . شيرازى ، صدر الدين : الحكمة المتعاليه فى الاسفار العقلية الاربعه ، مكتبة مصطفوى ، قم [ بىتا 
  ] .\r\n31 . - : الشواهد الربوبيه ، تصحيح آشتيانى ، دانشگاه مشهد 1346 ه . ش .\r\n32 . طباطبائى ، سيد محمد حسين : نهاية الحكمه ، به اهتمام عبد اللّه نورانى .\r\n33 . الطبرسى ، ابو على فضل بن الحسن : مجمع البيان فى تفسير القرآن ، تصحيح رسولى محلاتى ، مكتبة\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nالعلمية الاسلاميه ، [ بىتا 
  ] .\r\n34 . فصلنامهء برهان و عرفان ، بهار 83 .\r\n35 . فصلنامهء مقالات و بررسىها ، دفتر 74 .\r\n36 . الفيض الكاشانى : تفسير الصافى : مؤسسة الاعلمى للمطبوعات بيروت ، [ بىتا 
  ] .\r\n37 . الكلينى الرازى ، محمد بن يعقوب : الكافى ، تهران دار الكتب الاسلاميه .\r\n38 . المجلسى ، محمد باقر : بحار الانوار ، تهران ، شركت طبع بحار الانوار ، [ بىتا 
  ] .\r\n39 . مصلح ، جواد : الشواهد الربوبيه ، انتشارات سروش ، چاپ اوّل 1366 ه . ش .\r\n40 . مطهرى ، مرتضى : عدل الهى ، انتشارات جامعه مدرسين حوزهء علميهء قم .\r\n41 . معين ، محمد : فرهنگ فارسى ، انتشارات امير كبير .\r\n\r\n","description":"","footnote":"","page_name":" 435 ","page_number":435},
  {"content":"\r\n . \r\n","description":"","footnote":"","page_name":" 436 ","page_number":436},
  {"content":"\r\n\r\n\r\nفهرست‌ها\r\n* آيات\r\n* روايات\r\n* اشعار\r\n* اعلام\r\n* اصطلاحات و موضوعات\r\n\r\n","description":"","footnote":"","page_name":" 437 ","page_number":437},
  {"content":"\r\n . \r\n","description":"","footnote":"","page_name":" 438 ","page_number":438},
  {"content":"\r\n\r\n\r\nآيات\r\n إِذا قَضى أَمْراً فَإِنَّما يَقُولُ لَهُ كُنْ فَيَكُونُ ، *  312\r\n اعْمَلُوا آلَ داوُدَ شُكْراً وَ قَلِيلٌ مِنْ عِبادِيَ الشَّكُورُ ،  378\r\n إِلَّا عِبادَ اللَّهِ الْمُخْلَصِينَ ،  408\r\n  الرَّحْمنُ ،   324\r\n إِنَّا لِلَّهِ وَ إِنَّا إِلَيْهِ راجِعُونَ ،  319\r\n إِنَّ اللَّهَ يَأْمُرُ بِالْعَدْلِ وَ الْإِحْسانِ وَ إِيتاءِ ذِي الْقُرْبى . . . ،  403\r\n ثُمَّ نُنَجِّي الَّذِينَ اتَّقَوْا وَ نَذَرُ الظَّالِمِينَ . . . ،  382\r\n جَعَلَ اللَّيْلَ سَكَناً وَ الشَّمْسَ وَ الْقَمَرَ حُسْباناً ،  366\r\n ذلِكَ جَزَيْناهُمْ بِما كَفَرُوا وَ هَلْ نُجازِي إِلَّا الْكَفُورَ ،  411\r\n عَلَّمَ الْإِنْسانَ ما لَمْ يَعْلَمْ ،  217\r\n فَبِأَيِّ آلاءِ رَبِّكُما تُكَذِّبانِ ، *  324\r\n  فَصَبَّ عَلَيْهِمْ رَبُّكَ سَوْطَ عَذابٍ * إِنَّ رَبَّكَ لَبِالْمِرْصادِ ،   411\r\n فَمَنْ يَعْمَلْ مِثْقالَ ذَرَّةٍ خَيْراً يَرَهُ ،  407\r\n قابَ قَوْسَيْنِ أَوْ أَدْنى ،  159\r\n كُلَّما خَبَتْ زِدْناهُمْ سَعِيراً ،  70\r\n كُلَّما نَضِجَتْ جُلُودُهُمْ بَدَّلْناهُمْ جُلُوداً غَيْرَها لِيَذُوقُوا الْعَذابَ ،  69\r\n كُلَّ يَوْمٍ هُوَ فِي شَأْنٍ ،  397\r\n لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ ،  267\r\n لا يُسْئَلُ عَمَّا يَفْعَلُ ،  424\r\n لا يَعْزُبُ عَنْهُ مِثْقالُ ذَرَّةٍ فِي السَّماواتِ وَ لا فِي الْأَرْضِ ،  252\r\n لِلَّهِ ما فِي السَّماواتِ وَ الْأَرْضِ ،  430\r\n\r\n","description":"","footnote":"","page_name":" 439 ","page_number":439},
  {"content":"\r\n\r\n  ما لَكُمْ لا تَرْجُونَ لِلَّهِ وَقاراً وَ قَدْ خَلَقَكُمْ أَطْواراً ،   173\r\n  نارُ اللَّهِ الْمُوقَدَةُ * الَّتِي تَطَّلِعُ عَلَى الْأَفْئِدَةِ ،   410\r\n وَ الْأَنْعامَ خَلَقَها لَكُمْ فِيها دِفْءٌ وَ مَنافِعُ . . . ،  367\r\n وَ الْخَيْلَ وَ الْبِغالَ وَ الْحَمِيرَ لِتَرْكَبُوها وَ زِينَةً ،  366\r\n وَ إِنْ مِنْ شَيْءٍ إِلَّا عِنْدَنا خَزائِنُهُ ، وَ ما نُنَزِّلُهُ إِلَّا بِقَدَرٍ مَعْلُومٍ ،  312\r\n وَ إِنْ مِنْكُمْ إِلَّا وارِدُها ،  382\r\n وَ إِنِّي لَغَفَّارٌ لِمَنْ تابَ وَ آمَنَ وَ عَمِلَ صالِحاً ثُمَّ اهْتَدى ،  383\r\n ذلِكَ فَضْلُ اللَّهِ يُؤْتِيهِ مَنْ يَشاءُ ، 370 \r\n وَ رَحْمَتِي وَسِعَتْ كُلَّ شَيْءٍ فَسَأَكْتُبُها لِلَّذِينَ يَتَّقُونَ ،  384\r\n لا يُسْئَلُ عَمَّا يَفْعَلُ وَ هُمْ يُسْئَلُونَ ،  429\r\n وَ لَقَدْ ذَرَأْنا لِجَهَنَّمَ كَثِيراً مِنَ الْجِنِّ وَ الْإِنْسِ ،  378\r\n وَ ما تُجْزَوْنَ إِلَّا ما كُنْتُمْ تَعْمَلُونَ ،  408\r\n وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ ،  379\r\n وَ ما ظَلَمْناهُمْ وَ لكِنْ كانُوا أَنْفُسَهُمْ يَظْلِمُونَ ،  212\r\n وَ ما كُنَّا مُعَذِّبِينَ حَتَّى نَبْعَثَ رَسُولًا ،  385\r\n وَ ما يُؤْمِنُ أَكْثَرُهُمْ بِاللَّهِ إِلَّا وَ هُمْ مُشْرِكُونَ ،  378\r\n وَ مَنْ جاءَ بِالسَّيِّئَةِ فَلا يُجْزى إِلَّا مِثْلَها وَ هُمْ لا يُظْلَمُونَ ،  411\r\n وَ مَنْ يَعْمَلْ مِثْقالَ ذَرَّةٍ شَرًّا يَرَهُ ،  407\r\n وَ مَنْ يَقْتُلْ مُؤْمِناً مُتَعَمِّداً فَجَزاؤُهُ جَهَنَّمُ خالِداً فِيها ،  381\r\n وَ هُوَ الَّذِي جَعَلَ لَكُمُ النُّجُومَ لِتَهْتَدُوا بِها . . . ،  366\r\n هُوَ الَّذِي خَلَقَ لَكُمْ ما فِي الْأَرْضِ جَمِيعاً ،  367\r\n يا أَيُّهَا النَّاسُ اعْبُدُوا رَبَّكُمُ الَّذِي خَلَقَكُمْ . . . ،  379\r\n يَعْلَمُ ما بَيْنَ أَيْدِيهِمْ وَ ما خَلْفَهُمْ وَ لا يُحِيطُونَ بِشَيْءٍ مِنْ عِلْمِهِ إِلَّا بِما شاءَ ،  240\r\n يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً . . . ،  407\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n\r\nروايات\r\nالحسن و الحسين إمامان قاما أو قعدا ، 286\r\nالذي ليس لصفته حدّ محدود ، 256\r\nإنّ أوّل الأمور ، و مبدأها ، و قوّتها ، و عمارتها التّي لا ينتفع شيء إلّا به ، العقل . . . ، 162\r\nإنّ عندنا و اللّه ! سرّا من سرّ اللّه ، و علما من علم اللّه ، 159\r\nإنّما الدّنيا دار مجاز و الآخرة دار قرار ، فخذوا من ممرّكم لمقرّكم ، 133\r\nإنّما هي أعمالكم تردّ إليكم ، 407\r\nإنّ معناه أنّ ربّك قادر أن يجزي أهل المعاصي جزاءهم ، 411\r\nرأى الشّيخ أحبّ إلىّ من جلد الغلام ، 52\r\nربّ شهوة ساعة أورثت حزنا طويلا ، 407\r\nكمال الإخلاص له نفي الصفات عنه ، 255\r\nو بمضادّته بين الأشياء عرف أن لا ضدّ له و بمقارنته . . . ، 394\r\n\r\n","description":"","footnote":"","page_name":" 441 ","page_number":441},
  {"content":"\r\n\r\n\r\nاشعار\r\n آدمى زاده طرفه معجونى است * كز فرشته سرشته و ز حيوان 355 ( 2 بيت )\r\nآن‌چه از دريا به دريا مىرود * از همان‌جا كآمد آن‌جا مىرود 45\r\nآن‌چه تغيّر نپذيرد تويى * آن‌چه نمرده است و نميرد تويى 99 ، 284\r\nآن حكيمى گفت : ديدم هم تكى * در بيابان زاغ را با لك‌لكى 181 ( 3 بيت )\r\nآن‌كس كه نداند و نداند كه نداند * در جهل مركّب ابد الدهر بماند 364 ( 3 بيت )\r\nآن‌كه عالم مست گفتش آمدى * كلّمينى يا حميرا مىزدى 159 ( 2 بيت )\r\nآنكه هفت اقليم عالم را نهاد * هركسى را آن‌چه مىبايست داد 325\r\nاز پاى تا سرت همه نور خدا شود * گر در ره خداى تو بىپاوسر شوى 162\r\nاز جمادى مردم و نامى شدم * وز نما مردم ، به حيوان سر زدم 41 ( 6 بيت )\r\nاز مكافات عمل غافل مشو * گندم از گندم برويد جو ز جو 406\r\nاگر آن ترك شيرازى به دست آرد دل ما را * به خال هندويش بخشم سمرقند و بخارا را 351 \r\n\r\n","description":"","footnote":"","page_name":" 442 ","page_number":442},
  {"content":"\r\n\r\n الميز امّا به تمام الذّات * أو بعضها أوجا بمنضمّات 88\r\nالهى طول و عرض عالمى را * توانى در دل مورى كشيدن 352\r\nإنّ بديهيّاتنا ست و ذي * مبدأ كلّ النظريّات خذي 207\r\nإنّ بقول السيّد السّناد * تركيب عينيّة اتحادي 182\r\nاى برادر تو همين انديشه‌اى * مابقى تو استخوان و ريشه‌اى 44\r\nاى برادر تو همين انديشه‌اى * مابقى تو استخوان و ريشه‌اى 157 ( 2 بيت )\r\nاى برون از وهم و قال و قيل من * خاك بر فرق من و تمثيل من 108\r\nاى دريده پوستين يوسفان * گرگ برخيزى از اين خواب گران 408 ( 6 بيت )\r\nاين جهان كوه است و فعل ما ندا * سوى ما از كه همى آيد صدا 406 ( 2 بيت )\r\nاين‌كه فردا اين كنم يا آن كنم * اين دليل اختيار است اى صنم 404\r\nاين‌كه گويى اين كنم يا آن كنم * اين دليل اختيار است اى صنم 31\r\nبر لب جوىنشين و گذر عمر ببين * كاين اشارت ز جهان گذران ما را بس 305\r\nبنشينم و صبر پيش گيرم * دنبالهء كار خويش گيرم 324\r\nپس بد مطلق نباشد در جهان * بد به نسبت باشد اين را هم بدان 344 ( 2 بيت )\r\nپس فزون از جان ما جان ملك * كو منزّه شد ز حسّ مشترك 157 ( 2 بيت )\r\nجان گرگان و سگان هريك جداست * متّحد جان‌هاى شيران خداست 184 ( 5 بيت )\r\nجنس و فصل لا به شرط حملا * فسمّدة و صورة به شرط لا 105\r\nجهان چون چشم و خال و خطّ و ابروست * كه هرچيزى به جاى خويش نيكوست 353\r\nچاه است و راه و ديدهء بينا و آفتاب * تا آدمى نگاه كند پيش پاى خويش 350 ( 2 بيت ) \r\n\r\n","description":"","footnote":"","page_name":" 443 ","page_number":443},
  {"content":"\r\n\r\n چشم دل باز كن كه جان بينى * آن‌چه ناديدنى است آن بينى 49 ( 2 بيت )\r\nخرما نتوان خورد از اين خار كه كشتيم * ديبا نتوان بافت از اين پشم كه رشتيم 409\r\nخشت زير سر و بر تارك هفت اختر پاى * دست قدرت نگر و منصب صاحب جاهى 369\r\nخنده از لطفش حكايت مىكند * گريه از قهرش شكايت مىكند 341 ( 2 بيت )\r\nخود جهان جان سراسر آگهى است * هركه بىجان است از دانش تهى است 157 ( 5 بيت )\r\nدى شيخ گرد شهر همى گشت با چراغ * كز ديو و دد ملولم و انسانم آرزوست 364 ( 3 بيت )\r\nذات نايافته از هستى ، بخش * كى تواند كه شود هستىبخش 223 ( 2 بيت )\r\nعلم ازلى علت عصيان بودن * نزد فضلا ز غايت جهل بود 211\r\nفرشته‌اى كه وكيل است بر خزانهء باد * چه غم خورد كه بميرد چراغ پيرزنى 345 ، 391\r\nقمر است و عطارد و زهره * شمس و مرّيخ و مشترى و زحل 37\r\nكه يكى هست و هيچ نيست جز او * وحده لا إله إلّا هو 324\r\nلقد صار قلبي قابلا كلّ صورة * فمرعى لغزلان و دير لرهبان 158 ( 2 بيت )\r\nللشيىء غير الكون فى الأعيان * كون بنفسه لدى الأذهان 94\r\nللقدرة انسب قوّة فعليّة * إن قارنت بالعلم و المشيّة 285\r\nما به دل بىواسطه خوش بنگريم * كز طبيعت ما به عالى منظريم 79\r\nما ذاته بذاته لذاته * موجود الحقّ العليّ صفاته 243\r\nما ليس موزونا لبعض من نغم * ففي نظام الكلّ كلّ منتظم 392\r\nما وحّد الحقّ و لا كلمته * إلّا بما الوحدة دارت معه 194\r\nمزرع سبز فلك ديدم و داس مه نو * يادم از كشتهء خود آمد و هنگام درو 80 ، 409 \r\n\r\n","description":"","footnote":"","page_name":" 444 ","page_number":444},
  {"content":"\r\n\r\n من ملك بودم و فردوس برين جايم بود * آدم آورد در اين دير خراب‌آبادم 45\r\nمن مىخورم و هر آن‌كه او اهل بود * مىخوردن من به نزد او سهل بود 210 ( 2 بيت )\r\nمن و تو عارض ذات وجوديم * مشبّك‌هاى مرآت وجوديم 44\r\nمىخوردن من حق ز ازل مىدانست * گر مى نخورم علم خدا جهل بود 30\r\nنه آن‌چنان به تو مشغولم اى فرشته سير * كه ياد خويشتنم در ضمير مىآيد 55 ( 2 بيت )\r\nو ليست أيضا أثّرت الّا بأن * منفعل منها به وضع اقترن 87\r\nهر آن كو ز دانش برد توشه‌اى * جهانى است بنشسته در گوشه‌اى 130 ، 166\r\nهمه جور من از بلغاريان است * كز آن آهم همى بايد كشيدن 351 ( 5 بيت )\r\nيكى گفتش كه اى گم‌گشته فرزند * كه اى روشن ضمير پير خردمند 159 ( 4 بيت ) \r\n\r\n","description":"","footnote":"","page_name":" 445 ","page_number":445},
  {"content":"\r\n\r\n\r\nاعلام\r\nائمّهء اطهار عليهم السّلام - امامان معصوم عليهم السّلام ، 348 ، 414 ، 415\r\nابو البركات بغدادى ، 253\r\nابو ذر ، 383\r\nابو سفيان ، 383\r\nارسطو ، 116 ، 134 ، 162 ، 163 ، 175 ، 341 ، 346\r\nاستاد مطهرى ، 352\r\nاسرار الحكم ، 153\r\nاسفار ، 154 ، 158 ، 164 ، 168 ، 169\r\nاسكندر افروديسى ، 162 ، 170 ، 175\r\nاسكندر رومى ، 151\r\nاشارات ، 17 ، 20 ، 21 ، 32 ، 68 ، 69 ، 116 ، 125 ، 164 ، 165 ، 191 ، 193 ، 195 ، 198\r\nاشاعره ، 210 ، 234 ، 358 ، 359 ، 419 ، 423\r\nاشعرى ، 418 ، 429\r\nافلاطون ، 259 ، 346\r\nالالهيات عند ابن سينا ، 15\r\nالفلسفة المشرقيّه ، 199\r\nالهيّات شفا ، 166\r\nالهى قمشه‌اى ، 153 ، 175\r\nامام خمينى رحمه اللّه ، 14\r\nامام صادق عليه السّلام ، 159 ، 162 ، 407\r\nامير المؤمنين عليه السّلام - على عليه السّلام ، 52 ، 55 ، 133 ، 255 ، 394 ، 411\r\nانبيا عليهم السّلام ، 141 ، 142 ، 348 ، 414\r\nانتشارات دانشگاه تهران ، 13\r\nانديشوران مسلمان ، 413\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nاهل حكمت ، 151\r\nاهورا مزدا ، 341\r\nبابا افضل كاشانى ، 173 ، 175\r\nبهشتى - دكتر حميد ، 16\r\nبهشتى - دكتر سعيد ، 16\r\nبهمنيار ، 193 ، 194\r\nبيروت ، 15\r\nپيامبر اسلام صلّى اللّه عليه و إله ، 286 ، 414\r\nپيروان حكمت مشّا ، 116\r\nپيروان فرفوريوس مشّايى ، 142\r\nپيروان مكتب اعتزال ، 256 ، 383\r\nتجريد ، 14\r\nتجريد الاعتقاد ، 211\r\nتحصيل ، 193\r\nترجمان الاشواق ، 158\r\nتلويحات ، 193\r\nثامسطيوس ، 151\r\nحاجى سبزوارى ، 88 ، 151 ، 198 ، 282\r\nحزب اللّه لبنان ، 15\r\nحضرت يعقوب عليه السّلام ، 159\r\nحكما ، 313 ، 317\r\nحكماى اشراق ، 234 ، 242 ، 326\r\nحكماى صدرايى و عارفان ، 326\r\nحكماى متألّه ، 150\r\nحكماى مشّا ، 37 ، 38 ، 148 ، 209 ، 211 ، 212 ، 259 ، 260 ، 267 ، 326 ، 330 ، 331\r\nحكمة الاشراق ، 193\r\nحكيمان ، 212\r\nحكيمان افلاطونى ، 333\r\nحكيمان الهى ، 365\r\nحكيمان مشّا ، 333\r\nحكيم سبزوارى ، 103 ، 105 ، 153 ، 157 ، 159 ، 169 ، 170 ، 175 ، 182 ، 194 ، 207 ، 212 ، 243 ، 285 ، 319\r\nحكيم صدرايى ، 333\r\nحكيم نامدار شيراز ، 168\r\nحكيم يونان ، 154\r\nحوزهء علميه قم ، 16\r\nخواجه حافظ ، 305\r\nخواجهء طوسى - خواجه ، 20 ، 58 ، 64 ، 116 ، 143 ، 165 ، 178 ، 179 ، 186 ، 191 ، 193 ، 197 ، 211 ، 212 ، 220 - 223 ، 242 ، 253 ، 257 - 261 ، 288 ، 310 ، 312 ، 319 ، 324 ، 347 ، 359 ، 384 ، 410 ، 422 ، 425\r\nخيّام ، 210 ، 211\r\nدانشكدهء الهيات دانشگاه تهران ، 15\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nدانشگاه تهران ، 16\r\nدانشگاه علامه طباطبائى ، 16\r\nروان‌شناسان ، 208 ، 247\r\nسبزوارى ، 183\r\nستاره‌شناسان ، 272\r\nسعدى ، 324\r\nسلمان ، 383\r\nسينوى ، 273\r\nشرح اشارات ، 258\r\nشرح مثنوى ، 159\r\nشرح منظومهء فلسفى ، 151\r\nشرح مواقف ، 314\r\nشعرانى ، 175\r\nشفا ، 166 ، 193 ، 195\r\nشمس ، 15\r\nشيخ اشراق ، 37 ، 172 ، 193 ، 195 - 197 ، 253 ، 258 ، 261 ، 294 ، 318\r\nشيخ الرئيس - ابو على سينا - بوعلى سينا - در اكثر صفحات\r\nشيخ فيلسوفان ، 216\r\nشيراز ، 182\r\nصدر الدين دشتكى شيرازى ، 182 ، 183\r\nصدر الدّين قونوى ، 160\r\nصدر المتألّهين ، 27 ، 64 ، 71 ، 118 ، 124 ، 132 ، 133 ، 142 ، 145 ، 150 ، 152 ، 154 ، 158 ، 161 ، 164 ، 168 ، 169 ، 172 ، 175 ، 183 ، 193 ، 194 ، 196 ، 197 ، 200 ، 212 ، 247 ، 294 ، 295 ، 302 ، 309 - 311 ، 397 ، 407\r\nصنع و ابداع ، 14\r\nعارفان ، 212\r\nعالمان منطق ، 207\r\nعلّامه حلّى ، 247\r\nعلّامه طباطبائى ، 193 ، 194 ، 200 ، 233 ، 246 ، 310 - 312\r\nعلّامهء شعرانى ، 151\r\nعلماى قديم هيئت ، 37\r\nعلماى منطق ، 63\r\nعين اليقين ، 161 ، 173\r\nغايات و مبادى ، 14 ، 38\r\nفارابى ، 260\r\nفاضل خفرى ، 253\r\nفخر رازى ، 56 ، 57 ، 60 ، 68 ، 70 ، 71 ، 81 ، 93 ، 94 ، 105 ، 106 ، 186 ، 189 ، 205 ، 257 ، 259 ، 260 ، 302 ، 311 ، 313 ، 323 ، 357 ، 410 ، 418 ، 419 ، 422 ، 423 ، 429\r\nفرعون ، 411\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nفرفوريوس ، 116 ، 149 - 151 ، 153 ، 164 ، 167 ، 170 ، 175 ، 178\r\nفلاسفه ، 77 ، 181 ، 256 ، 413\r\nفلك زحل ، 37\r\nفلك قمر ، 37\r\nفلوطين ، 155 ، 175\r\nفياض - دكتر حبيب ، 15\r\nفيض كاشانى ، 161 ، 173 ، 175\r\nفيلسوفان ، 23 ، 100 ، 122 ، 137 ، 182 ، 223 ، 247 ، 257 ، 314 ، 343 ، 357 - 359 ، 403 ، 419 ، 423\r\nفيلسوفان اسلامى ، 207\r\nفيلسوفان بزرگ الهى و اسلامى ، 341\r\nفيلسوفان قديم ، 182\r\nفيلسوفان مسلمان ، 28 ، 63 ، 403\r\nفيلسوفان مشّا ، 150\r\nقدما ، 397\r\nقم ، 16\r\nقوم ثمود ، 411\r\nقوم عاد ، 411\r\nكانت ، 426\r\nمبدأ و معاد ، 20 ، 32 ، 116 ، 125 ، 163 ، 164 ، 168 ، 195 ، 198\r\nمتقدّمان ، 114\r\nمتكلّمان ، 24 ، 212 ، 317\r\nمتكلّمان اشعرى ، 413 ، 422\r\nمتكلّمان مسلمان ، 100\r\nمتكلّمان معتزلى ، 413 ، 422 ، 425\r\nمثنوى ، 41\r\nمحقّقين حكما ، 157\r\nمحى الدّين عربى ، 158 ، 212\r\nمرجئه ، 383\r\nمشاعر ، 168\r\nمشّاييان ، 20 ، 116 ، 125 ، 136 ، 137 ، 141 ، 142 ، 149 ، 164 ، 178 ، 198 ، 218 ، 228 - 230 ، 234 ، 246 ، 316\r\nمطارحات ، 193\r\nمعارف - دكتر ، 15\r\nمعاويه ، 383\r\nمعتزله ، 234 ، 256 ، 358 ، 383 ، 424\r\nملّا محسن فيض ، 162\r\nمنظومه ، 183\r\nمولوى ، 41 ، 46 ، 156 ، 157 ، 159 ، 181 ، 344 ، 404\r\nمير سيّد شريف ، 314\r\nمؤسسه بوستان كتاب ، 14 ، 15\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nناصر خسرو قباديانى ، 351\r\nنجات ، 167 ، 193 ، 195\r\nنصوص ، 160\r\nهاتف اصفهانى ، 324\r\nهستى و علل آن ، 14 ، 17\r\nيك‌صدوپانزده سؤال ، 162\r\n\r\n","description":"","footnote":"","page_name":" 450 ","page_number":450},
  {"content":"\r\n\r\n\r\nاصطلاحات و موضوعات\r\nآخرت ، خانهء استقرار ، 134\r\nآيا علم به علت مستلزم علم به معلول است ؟ ، 229\r\nاتحاد اعتبارى ، 185\r\n- تام ، 143\r\n- حاسّ و محسوس ، 132\r\n- حسّ بصرى با مبصّرات ، 155\r\n- - و محسوس ، 135\r\n- حقيقى ، 181\r\n- عاقل ، 191\r\n- - و معقول ، 15 ، 18 ، 20 - 22 ، 32 ، 116 ، 118 - 123 ، 125 ، 127 - 133 ، 137 ، 140 ، 141 ، 143 ، 147 ، 150 - 152 ، 154 - 156 ، 163 ، 164 ، 166 ، 167 ، 170 ، 171 ، 174 ، 185 ، 191 ، 207 ، 251 ، 259\r\n- - - مشّاييان ، 168\r\n- عاقل‌ها ، 129\r\n- عقل با معقول ، 155\r\n- - ، عاقل و معقول ، 135\r\n- عقول با عقل فعّال ، 153\r\n- غيرحقيقى ، 185\r\n- فاعل و قابل ، 195 ، 217 ، 221 ، 259\r\n- ماهوى ، 130 ، 146\r\n- متخيّل و متخيّل ، 132\r\n- متضايفان ، 169\r\n- متوهّم و متوهّم ، 132\r\n- مدرك و مدرك ، 132 ، 137 ، 143 ، 155\r\n- مصداقى ، 122\r\n- معقول ، 191\r\n\r\n","description":"","footnote":"","page_name":" 451 ","page_number":451},
  {"content":"\r\n\r\n- معقول‌ها ، 129\r\n- ناقص ، 143\r\n- نفس با عقل فعّال ، 151\r\n- وجودى ، 130 ، 146\r\n- - عاقل و معقول ، 198\r\nاتّصاف به معناى استلزام ، 257\r\nاتّصال جسم به جسم ، 51\r\n- - به معقول ، 51\r\n- جوهرى ، 145\r\n- معقول به معقول ، 51\r\n- ملازم با اتحاد ، 145\r\n- نفس به عقل فعّال ، 51 ، 140\r\n- و انفصال جسمانى ، 141\r\nاثبات بقاى نفس ، 19\r\n- تجرّد قوّهء عاقلهء نفس ، 19\r\n- - نفس ، 19\r\n- قضاياى غيربديهى ، 206\r\nاجتماع مثلين ، 90 ، 91 ، 92 ، 93 ، 94 ، 95\r\n- نقيضين ، 396\r\nاجرام سماوى ، 38\r\n- فلكى ، 38 ، 39\r\nاجسام بسيط ، 39\r\n- حيوانى ، 39\r\n- مركّب ، 103\r\n- - جمادى ، 18\r\n- - حيوانى ، 18\r\n- - معدنى ، 39\r\n- - نباتى ، 18\r\n- نباتى ، 39\r\n- نوعيّهء بسيط ، 39\r\nاحتياط ، 67\r\nاحوال بدن و اقسام آن ، 362\r\n- نفس و اقسام آن ، 362\r\nادراك انفعالى ، 208 ، 209\r\n- جزئى مانند كلى ، 268\r\n- جواهر عقلى ، 237 ، 245\r\n- حسى ، 239\r\n- - و انفعالى ، 274\r\n- - و حضورى و تفاوت آنها ، 134\r\n- حضورى ، 246\r\n- خيالى ، 239\r\n- شىء يعنى چه ؟ ، 165\r\n- عقلانى ، 141\r\n- عقلى ، 266 ، 274\r\n- فعلى ، 208 ، 209\r\n- كلّيّات ، 40\r\n\r\n","description":"","footnote":"","page_name":" 452 ","page_number":452},
  {"content":"\r\n\r\n- - در وجود ذهنى ، 195\r\n- واجب الوجود ، 244 ، 245\r\n- - - اشيا را به ذات خود ، 236\r\n- - - بىهمتاست ، 241\r\n- - - ، نسبت به ذات ، علم حضورى تام است ، 242\r\n- - - و عقول ، 246\r\n- وحيانى ، 141\r\n- وهمى ، 239\r\nادراك‌هاى حسى ، 208 ، 209 ، 246\r\n- خيالى ، 246\r\n- عقلى ، 209 ، 246 ، 269\r\n- نفسانى ، 246\r\n- وهمى ، 246\r\nارتسام ، 129\r\n- صورت‌هاى عقلى در ذهن عاقل ، 191\r\nارتفاع نقيضين ، 260\r\nاسباب قضاوقدر ، 416\r\nاستحاله ، 22 ، 129\r\n- و تركيب ، صورت‌هاى معقول اتحاد ، 178\r\nاستدلال برهانى ، 58\r\n- تنبيهى ، 58 ، 65 ، 68 ، 143\r\n- قياسى ، 54\r\n- لمّي و إنّي ، 248\r\nاستقلال در افعال ، 56\r\n- در ذات ، 56\r\nاستكمال ، 129\r\nاستيناف تعقّل ، 90\r\nاشتداد جوهرى ، 171\r\nاشراق واجب الوجود ، 237 ، 245\r\nاصل بودن نفس ، 104\r\n- علّيّت ، 419\r\nاضافه‌هاى دورى ، 279\r\nاضافهء اشراقى ، 282\r\n- توانايى به مقدور ، اضافهء غيرلازم ، 300\r\n- علم به معلوم ، اضافهء لازم ، 300\r\n- علّيّت ، 282\r\n- معلوليّت ، 282\r\n- مقولى ، 282\r\nافاضهء واجب الوجود ، 244\r\nافراط و تفريط ، 383\r\nافعال ثانوى ، 430\r\nاقسام اتحاد عاقل و معقول ، 117\r\n- ادراك : احساس ، تخيّل ، توهّم و تعقّل ، 25 ، 86\r\n- بديهيّات ، 207\r\nاقناع خطابى ، 58\r\n\r\n","description":"","footnote":"","page_name":" 453 ","page_number":453},
  {"content":"\r\n\r\n- علمى ، 58\r\nاقناعيّات خطابى ، 60\r\n- علمى ، 60\r\nالهيّات ، 60\r\n- بالمعنى الاخص ، 17 ، 32 ، 51\r\n- بالمعنى الأعم ، 17\r\nامر ضرورى ، 379 ، 380\r\nامكان ذاتى ، 221\r\n- وقوعى ، 221\r\nامور تدريجىّ الحصول ، 302\r\n- غيرقارّ ، 302\r\n- قارّ ، 302\r\nانبياى تبليغى ، 414\r\n- تشريعى ، 414\r\nانسان حكيم ؛ جهانى عقلى ، 133\r\nانسان‌ها از لحاظ جسمى ، 368\r\n- - - نفسانى ، 369\r\nانفعال تجدّدى ، 217\r\nانّيّت نفس در انّيّت عقل فعّال ، 146\r\nاوّلا و بالذات ، 287 ، 290 ، 295\r\nاوّليّات ، 207\r\nايساغوجى ، 150\r\nبدن به منزلهء مركب نفس ، 108\r\n- علت معدّه نفس ، 105\r\nبديهيّات ، 63\r\n- اوّلى ، 427\r\n- منطقى ، 247\r\nبرهان تضايف ، 132 ، 168\r\n- فصل و وصل ، 38\r\n- قوّه و فعل ، 38\r\nبساطت نفس ، 115 ، 123\r\n- واجب ، 252\r\n- واجب الوجود ، 253 ، 255\r\nبسيط غيرحال ، 20 ، 101 ، 104\r\n- غيرحال بودن نفس ، 103\r\nبطلان اتحاد نفس با عقل فعّال ، 178\r\nبقاى نفس پس از مرگ ، 115\r\n- - - - موت ، 18 ، 46\r\nبيان استحاله ، 189\r\nپلور اليست ، 384\r\nپلور اليسم ، 385\r\nتبدّل جسم ، 36\r\nتبشير و انذار ، 414 ، 427 ، 428\r\nتجربيّات ، 63 ، 207\r\nتجرّد قواى حس و خيال و وهم ، 19\r\n- قوّه عاقله ، 60\r\n\r\n","description":"","footnote":"","page_name":" 454 ","page_number":454},
  {"content":"\r\n\r\n- - - و بقاى نفس بعد از موت ، 15\r\nتجرّد قوّهء عاقله ، 18 ، 49 ، 50 ، 51 ، 58 ، 65 ، 70 ، 99\r\nتجرّد و بقاى نفس ، 18\r\nتجريد ، 50\r\nتخلّف مراد از اراده ، 405\r\n- معلوم از علم ، 405\r\nتخويف و انذار ، 416 ، 418 ، 420 ، 421\r\n- و تبشير ، 429\r\n- و وعيد ، 414 ، 415\r\nتدريجى الحصول ، 154\r\nتركيب ، 22\r\n- اتحادى ، 183 ، 184 ، 185 ، 189\r\n- اعتبارى ، 180 ، 189\r\n- انضمامى ، 117 ، 184 ، 185 ، 189\r\n- حقيقى ، 180 ، 182 ، 184 ، 189\r\n- - اتحادى ، 182\r\n- - انضمامى ، 182\r\nتزاحم حركات ، 346\r\n- و اصطكاك ، 393\r\nتسلسل ، 76 ، 117\r\n- در علل ، 101\r\nتصادم متحرّكات ، 346\r\n- و اصطكاك ، 392\r\nتصالح و تسامح ، 386\r\nتصديق عملى ، 415\r\nتصوّر انفعالى ، 207\r\n- فعلى ، 207\r\nتضاد ، منشأ دوام فيض ، 397\r\n- و تزاحم ، 392\r\n- - و اصطكاكى ، 396\r\nتعارض كل و جزء ، 417\r\nتعدّد و تكثّر ، 88\r\nتعقّل اوّل واجب الوجود ، تعقّل ذات است ، 226\r\n- جزئيات مانند كلى ، 264\r\n- ماسواى معلول اوّل ، 230\r\n- معلول اوّل واجب الوجود ، 228\r\n- - اوّلى ، 228\r\n- نفس ناطقه ، 89\r\n- تدبيرى ، 18 ، 42 - 44 ، 50 ، 74 ، 100 ، 107 - 109\r\n- حلولى ، 100 ، 107 - 109\r\n- - و انطباعى ، 42 ، 43\r\nتغيّر دفعى ، 122\r\nتفكّر ، 40 ، 55\r\n- مرجئى ، 385\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nتقابل ، 288\r\n- اتحاد و ارتسام ، 192\r\n- تضايف ، 165 ، 289\r\n- زوج و فرد ، 192\r\n- ضدّان ، 288 ، 289\r\n- عدم و ملكه ، 145 ، 288 ، 289 ، 381\r\n- متضايفان ، 289\r\n- نقيضان ، 288 ، 289\r\nتقدّم و تأخّر اجزاى زمان ، 302\r\nتقسيم صفت‌ها ، 280\r\n- علم ، 204\r\nتكافؤ عقلى ، 302\r\nتكثّرگرا ، 384\r\nتكرار ، قوت و سرعت عامل كلال و ملال قواى بدنى ، 66\r\nتمثّل تجلّيات ، 166\r\n- تمام هستى ، 130\r\nتناقض ، 44\r\nتنزيه واجب الوجود از كثرت داخلى ، 254\r\nتوانايى بر فعل ، 286\r\nتوحيد افعالى ، 341 ، 410 ، 419\r\n- ذاتى ، 253 ، 341\r\nثانيا و بالعرض ، 287 ، 290 ، 295\r\nجاهلان قاصر ، 385\r\nجبر و اختيار ، 210\r\nجزئى حقيقى ، 136\r\nجسمانيّت ، 50\r\nجلاياى عقلى ، 191\r\nجواهر ابداعى عالم ، 154\r\n- باقى و جاودان ، 43\r\n- جاودان عقلى ، 36\r\n- عقلانى ، 240\r\n- عقلى ، 262 ، 319 ، 347\r\n- نفسانى ، 239\r\nجوهر عاقل ، 114\r\n- عقلانى ، 205 ، 219 ، 220 ، 222\r\n- نفسانى ، 222\r\n- هيولانى نفس ، 180\r\nجهل بسيط ، 370 - 372 ، 381 ، 385 ، 413 ، 423\r\n- غالب ، 364\r\n- مركّب ، 29 ، 198 ، 364 ، 365 ، 370 ، 372 ، 376 ، 377 ، 381 ، 386 ، 390 ، 413 ، 423\r\nچگونگى علم معلول به علت ، 244\r\nچهار نمط فلسفى ، 16\r\nچهار نمط فلسفى اشارات ، 13\r\nحدسيّات ، 207\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nحدّ وسط ، 79\r\nحركت جوهرى ، 171 ، 179 ، 306\r\nحسّ باصره ، 134\r\n- سامعه ، 134\r\nحسن افعالى ، 426\r\nحسن و قبح عقلى ، 357 ، 358 ، 424 ، 425 ، 426\r\nحقّ اليقين ، 413\r\nحقيقت علم ، 205\r\nحكماى افلاطونى ، 333\r\n- مشّايى ، 333\r\nحكمت اشراق ، 230\r\n- افلاطونى ، 333\r\n- بحثى مشّا ، 197\r\n- ذوقى عرفا ، 197\r\n- سينوى ، 14\r\n- متعالى ، 230 ، 234\r\n- متعاليه ، 197 ، 309\r\n- متعاليهء صدرايى ، 141\r\n- مشّا ، 94 ، 230 ، 267\r\n- مشّايى ، 333\r\nحمل اوّلى ذاتى ، 118 ، 194 ، 200\r\n- شايع صناعى ، 200\r\nحيثيّت تعليلى ، 241 ، 242\r\n- تقييدى ، 241 ، 242 ، 243\r\nخارج از ذات كمال مطلق و مطلق كمال ، 232\r\nخير بالذات ، 346\r\n- غالب ، 28 ، 345 ، 367 ، 368 ، 416\r\n- محض ، 28 ، 345 ، 347 ، 367 ، 416\r\n- - در نظام هستى ، 337\r\n- مطلق ، 418\r\n- و شرّ مساوى ، 345 ، 347\r\nدليل عقلى بر كيفر ، 412\r\nدور ، 76\r\nذات واجب الوجود ، 161\r\nذاتى نفس ، 50\r\nرابطهء تقويم و تقوّم ، 50\r\nرذايل سه‌گانه ، 382\r\nرمز كثرت اسماى واجب ، 255\r\nروانشناسى سينوى ، 16\r\nسبب پيدايش كثرت اسما ، 251\r\nسلسلهء طولى ، 46 ، 232 ، 238\r\n- - اغراض و غايات ، 430\r\n- - فاعل ، 430\r\n- - و عرضى ، 231\r\n- طوليّه ، 40\r\n- عرضى ، 46 ، 232\r\n\r\n","description":"","footnote":"","page_name":" 457 ","page_number":457},
  {"content":"\r\n\r\n- عرضيّه ، 40\r\n- علت‌ها و معلول‌ها ؛ سلسلهء طولى ، 231\r\nسه تعقّل براى واجب الوجود ، 226\r\nسه علم عقول مجرّد : علم به ذات ، علم به علت و علم به معلول ، 243\r\nسؤال از غايات افعال براى فهم معقول است ، 430\r\nسؤال از غايات افعال براى مؤاخذه نامعقول ، 430\r\nشرّ بالذات ، 346 ، 359\r\n- بالعرض ، 359\r\n- - داخل در قدر ، 340\r\n- حقيقى ، 28 ، 344 ، 346 ، 356 ، 357\r\n- على الاطلاق ، 347\r\n- غالب ، 28 ، 30 ، 345 ، 347 ، 367\r\n- غيرمصطلح ، 343\r\n- محض ، 28 ، 345 ، 347\r\n- مساوى با خير ، 28\r\n- مصطلح ، 343\r\n- ؛ معناى مصطلح و غيرمصطلح آن ، 342\r\n- نادر ، 30\r\n- نسبى ، 28 ، 344 ، 357\r\nشرطيّهء متّصله ، 90\r\nشرع قويم ، 267\r\nشرك در اطاعت ، 378\r\n- در عبادت ، 378\r\nشرور حقيقى ، 356\r\n- نسبى ، 356\r\nشريك البارى ، 137\r\nشهود از دور ، 143\r\n- از نزديك ، 143\r\n- بصرى ، 145\r\nصفات اضافى ، 26\r\n- حقيقى ، 26\r\nصفت اضافى محض ، 293\r\n- حقيقى حيات ، 284\r\n- - محض ، 278\r\n- - محضى ، 293\r\n- - مضاف غيرمتغيّر ، 285\r\n- - مضاف متغيّر ، 289\r\nصفت‌هاى اضافى ، 256 ، 257 ، 300\r\n- - غيرمحض يا حقيقى ذات اضافه ، 299\r\n- - محض ، 299\r\n- ثبوتى اضافى ، 282\r\n- - حقيقى ، 282 ، 283\r\n- - و سلبى ، 281\r\n- - يا محسوس است يا معقول ، 281\r\n- حقيقى ، 255 ، 256 ، 283\r\n\r\n","description":"","footnote":"","page_name":" 458 ","page_number":458},
  {"content":"\r\n\r\n- - غيرمحض ، 288\r\n- - غيرمحض يا مضاف ، 299\r\n- - محض ، 284 ، 288 ، 299\r\n- - مضاف ، 300\r\n- - مضافى ، 293 ، 295\r\n- سلبى ، 256 ، 257\r\n- واجب الوجود ، 280\r\nصورت‌هاى عقلى ، 115\r\n- - واجب الوجود ، 315\r\n- علمى ، 261\r\n- - مشّاييان ، 332\r\n- علمى واجب الوجود ، 333\r\n- عينى ، 261\r\n- غيرمعقول اتحاد ، 185 ، 189\r\n- مرتسم ، 242 ، 243\r\n- معقول ، 51\r\n- - اتحاد ، 189\r\n- - ذاتى ، 219\r\n- - و غيرمعقول اتحاد ، 177\r\nضروريّات عقل عملى ، 428\r\nعقل نظرى ، 428\r\nطبيعت عضوى ، 64\r\n- عناصر بسيط ، 64\r\n- كسوف جزئى ، 271 ، 272\r\nطبيعيات ، 16 ، 50 ، 51 ، 60\r\n- جديد ، 38\r\n- قديم ، 38\r\nعارفان ، 156\r\nعالم تضاد ، 30\r\n- تعقّل ، 30\r\n- طبيعت ، 30\r\n- عقلى ، 130\r\n- عينى ، 130\r\n- كون و فساد ، 30\r\n- مجرّدات ، 30\r\n- واجب الوجود ، 210\r\nعدم انطباع نفس در بدن ، 115\r\nعدم تعارض در احكام عقلى ، 315\r\nعدم تقدّم صورت و مادّهء ذهنى بر جنس و فصل ، 106\r\nعدم جسمانيّت ، 50\r\nعدم كلال و ملال قوّهء عاقله ، 60\r\nعدميّت شرور ، 346\r\nعرفانيات ، 16\r\nعقل اشراقى اشراق ، 251\r\n- بالفعل ، 40 ، 117 ، 172\r\n\r\n","description":"","footnote":"","page_name":" 459 ","page_number":459},
  {"content":"\r\n\r\n- بالقوّه ، 40 ، 117 ، 222\r\n- بالملكه ، 40 ، 172\r\n- تعالى يافتهء صدرايى ، 251\r\n- سليم ، 267\r\n- عملى ، 370 ، 425 ، 426 ، 427 ، 428\r\n- فعّال ، 46 ، 48 ، 140 ، 142\r\n- فلسفى ، 181 ، 318\r\n- - مشّا ، 251\r\n- كلامى ، 318\r\n- مستفاد ، 36 ، 40 ، 46 ، 142 ، 143 ، 172\r\n- نظرى ، 40 ، 370 ، 425 ، 426 ، 428\r\n- هيولانى ، 170\r\n- هيولايى ، 40\r\nعقول جوهرى ، 244\r\n- مجرّد ، 43 ، 46 ، 221 ، 223 ، 244\r\n- و نفوس ، اصل بالغير ، 20\r\nعكس مستوى ، 206 ، 247\r\n- - موجبهء كلّيّه ، موجبهء جزئيّه است ، 326 ، 358\r\n- موجبهء كلّيّه ، موجبهء جزئيّه ، 380\r\n- نقيض ، 206 ، 247\r\nعلت فاعلى ، 89\r\n- قابلى ، 89\r\n- و معلول ، متضايفان ، 228\r\nعلت‌هاى اعدادى ، 231\r\n- حقيقى ، 231\r\nعلم اجمالى ، 294\r\n- احاطى ، 230\r\n- ارتسامى ، 222 ، 294 ، 331\r\n- - واجب الوجود ، 207\r\n- النفس ، 16 ، 150\r\n- اليقين ، 413\r\n- انفعالى ، 24 ، 207 - 209 ، 211 ، 215 ، 216 ، 219 ، 222 ، 223 ، 267 ، 308 ، 331\r\n- - ، تابع معلوم ، 208\r\n- به ذات ، 243\r\nعلم به ذات ، مستلزم علم به معلول اوّل ، 316\r\nعلم به عدم وجود شىء ، 290\r\nعلم به علت يا علت‌هاى ذات ، 244\r\nعلم به ماسوا ، 238\r\nعلم به ماسواى معلول اوّل ، 230\r\nعلم به معلول اوّل ، مستلزم علم به ماسواى معلول اوّل ، 316\r\nعلم به معلول‌ها و اثرها ، 245\r\nعلم به وجود شىء ، 290\r\nعلم تابع ، 212\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nعلم تام به علّت تام ، 253\r\nعلم تام به علت تام ، مستلزم علم تام به معلول ، 245\r\nعلم تام به علت تام مستلزم علم حصولى ، 228\r\nعلم تام به علت تام ، مقتضى علم تام به معلول ، 241\r\nعلم تام به علت ، مقتضى علم تام به معلول ، 238\r\nعلم تام به معلول ، 253\r\nعلم تام به معلول اوّل ، 231\r\nعلم تامّ حضورى ، 229\r\n- تفصيلى ، 291 ، 294\r\n- - خداوند ، 309\r\n- جواهر عقلانى ، 243\r\n- حصولى ، 86 ، 91 ، 92 ، 131 ، 197 ، 204 ، 207 ، 215 - 217 ، 229 ، 232 ، 233 ، 254 ، 261 ، 262\r\n- - انفعالى ، 208 ، 209\r\n- - بديهى ، 205\r\n- - تصديق ، 205\r\n- تصوّر ، 205\r\n- - تصوّرى ، 216\r\n- - ذاتى ، 218\r\n- - - فعلى تام ، 233\r\n- - غيرذاتى ، 217\r\n- - فعلى تام ، 234\r\n- - مشّايى ، 262\r\n- - مشّاييان ، 230\r\n- - نظرى ، 205\r\n- حضورى ، 85 ، 86 ، 91 ، 92 ، 131 ، 161 ، 197 ، 204 ، 205 ، 207 ، 215 ، 227 ، 229 ، 230 ، 232 ، 238 ، 242 ، 243 ، 245 ، 253 ، 254 ، 260 - 262 ، 266 ، 294 ، 331\r\n- - تام ، 229\r\n- - ذاتى ، 310\r\n- - ذاتى خداوند ، 295\r\n- - فعلى ، 310\r\n- - - ، علم مع الايجاد است ، 294\r\n- - ممكن ، 204\r\n- - واجب ، 204\r\n- - واجب الوجود ، 205 ، 261 ، 262 ، 267\r\n- حقيقى ، 318\r\n- ذاتى ، 214 ، 215 ، 219 ، 261\r\n- - واجب الوجود ، 219\r\n- ربوبى ، 150\r\n- زمانى ، 305\r\n- شهودى ، 241\r\n\r\n","description":"","footnote":"","page_name":" 461 ","page_number":461},
  {"content":"\r\n\r\n- عنايى ، 317 ، 329 ، 330 ، 356\r\n- عنايى واجب الوجود ، 329\r\n- غيرحضورى ، 197\r\n- غيرذاتى ، 214 ، 215\r\n- فعلى ، 24 ، 207 ، 208 ، 210 ، 211 ، 215 ، 219 ، 222 ، 308 ، 310 ، 331\r\n- - تامّ عقلانى ، 131\r\n- - - نفس انسان ، 233\r\n- - غيرذاتى ، 223\r\n- - ، متبوع معلوم ، 208\r\n- - واجب الوجود ، 210 ، 261\r\n- قضايى ، 317\r\n- متبوع ، 212\r\n- متغيّر زمانى ، 307\r\n- مع الايجاد ، 261\r\n- نفوس ، 245\r\n- واجب ، 15 ، 18\r\n- واجب الوجود ، 23 ، 24 ، 210 ، 212 ، 219 ، 238\r\n- - به جزئيّات ، 230 ، 305\r\n- - ، فعلى ذاتى است ، نه انفعالى و نه فعلى غيرى ، 226\r\n- واجب به ذات خويش ، عين ذات ، 204\r\n- واجب به معلول اوّل ، 230\r\n- و مراتب آن ، 238\r\nعلم‌هاى تشكيل‌دهندهء قياس ، 290\r\nعلّيّت يا معلوليّت اعدادى ، 231\r\nعموم و خصوص مطلق ، 405\r\n- - مطلق بين اتحاد و ارتسام ، 196\r\n- - من‌وجه ، 425\r\nعموميّت اتحاد مدرك و مدرك ، 132\r\nعناصر بسيط ، 103\r\nعنايت مشتمل بر سببيّت ، رضا و علم ، 314\r\nعنايت و تحقق آن ، 327\r\nعنايت و قضاوقدر ، 309\r\nعنايت يعنى چه ؟ ، 322\r\nعين اليقين ، 413\r\nغايات افعال ، 430\r\n- ثانوى ، 430\r\n- بالذات ، 380\r\n- بالعرض ، 380\r\n- حقيقى ، 379 ، 380\r\nغاية الغايات ، 155 ، 420 ، 421\r\nفاعل بالتجلّى ، 234 ، 358\r\n- بالجبر ، 326\r\n- بالرضا ، 234 ، 358\r\n\r\n","description":"","footnote":"","page_name":" 462 ","page_number":462},
  {"content":"\r\n\r\n- بالطّبع ، 326\r\n- بالعنايه ، 27 ، 131 ، 234 ، 323 ، 325 ، 356 ، 358\r\n- بالقصد ، 234 ، 323 ، 325 ، 326 ، 356 ، 358 ، 421\r\n- مختار ، 357\r\nفاعل‌هاى بالتجلّى ، 326\r\n- بالرضا ، 326\r\n- بالعنايه ، 326\r\nفاعليّت بالطّبع ، 325\r\n- بالقصد ، 325\r\nفرفوريوس مشّايى ، 22\r\nفرق مدرك‌هاى عقلى و حسى ، 268\r\nفرق ميان كسوف جزئى محسوس و معقول ، 271\r\nفطريّات ، 207\r\nفعل اختيارى ، 404\r\n- ارادى لامع الدّاعى ، 234\r\n- - مع الدّاعى ، 234\r\n- جبرى ، 404\r\nفعليّت محض ، 342\r\nفلسفه اسلامى ، 13\r\n- سينوى ، 50\r\n- صدرايى ، 179\r\nفلك الافلاك ، 37 ، 38\r\nفلك ثوابت ، 38\r\nفلك محيط ، 37\r\nقانون علّيّت ، 406\r\nقبح افعالى ، 426\r\nقدر و تفسير آن ، 313\r\nقصورهاى فاعلى ، 372\r\nقصورهاى قابلى ، 372\r\nقضاوقدر ، 313 ، 319 ، 400 ، 418 ، 419 ، 421\r\nقضاوقدر الهى ، 30 ، 404 ، 420\r\nقضاوقدر و اختيار بشر ، 404\r\nقضاوقدر و اسباب آن ، 402\r\nقضاوقدر و نظريهء شيخ الرئيس ، 313\r\nقضاى الهى ، 310\r\nقضاى الهى و اقوال سه‌گانه ، 310\r\nقضاياى بديهى ، 429\r\nقضاياى غيربديهى ، 429\r\nقضاياى مشهور ، 428\r\nقضاياى منفصلهء حقيقيّه ، 192\r\nقضاى ذاتى ، 310 ، 311\r\nقضاى ربّانى ، همان صورت علم خداوند ، 309\r\nقضاى فعلى ، 310 ، 311\r\nقضيّهء شرطيّه منفصله ، 200\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nقضيّهء شرطيّهء متّصله ، 80\r\nقضيّهء شرطيّهء منفصلهء حقيقيّه ، 89 ، 192\r\nقضيّهء شرطيّهء منفصلهء مانعة الجمع ، 89 ، 192\r\nقضيّهء شرطيّهء منفصلهء مانعة الخلو ، 192 ، 193\r\nقضيّهء موجبهء كلّيّه ، 271\r\nقواعد حكمى و فلسفى ، 410\r\nقواعد عقلى ، 316\r\nقواى جسمانى ، 53\r\n- حركتى ، 62\r\n- حسى ، 62 ، 75 ، 76 ، 78 ، 79\r\n- - و حركتى ، 57\r\n- حيوانى ، 58\r\n- شهوى ، 414\r\n- عقلى ، 74 ، 79\r\n- فطرى ، 414\r\nقوس صعود ، 39 - 42 ، 99 ، 143 ، 154\r\n- - هستى ، 46\r\n- نزول ، 37 - 41 ، 98 ، 143\r\n- - و صعود ، 18\r\n- - و صعود هستى ، 37\r\n- - هستى ، 46\r\nقوّه عاقله ، 69\r\n- حيوانى ، 57\r\n- خيال ، 70\r\n- شهوت ، 353\r\n- شهويّه ، 364\r\n- عاقله ، 48 ، 52 ، 54 ، 56 - 59 ، 67 ، 68 ، 75 ، 76 ، 79 ، 80 ، 84 ، 90 - 92 ، 94 ، 95 ، 204 ، 209 ، 353 ، 354\r\n- - و مفكّره ، 55\r\n- - نفس ، 43 ، 227\r\n- غضبيّه ، 364\r\n- فاعليّت نامتناهى ، 318\r\n- محض ، 342 ، 343\r\n- مفكّره معاون قوّهء عاقله ، 67\r\n- نطقيّه ، 364\r\nقياس ، 66\r\n- استثنايى ، 80 ، 90 ، 92 ، 206\r\n- اقترانى ، 65 ، 78 ، 206\r\n- خفى ، 207\r\n- شرطى استثنايى ، 52 ، 54 ، 60\r\n- شرطى انفصالى ، 192\r\n- مساوات ، 127\r\n- مقارن ، 207\r\nكثرت طولى ، 254\r\n- عرضى ، 254 ، 255\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nكسوف جزئى ، 265\r\n- جزئى معقول ، 272\r\n- شخصى و محسوس ، 271\r\nكلال قواى جسمانى ، 57\r\nكلال و ملال آلات بدنى ، 54 ، 60\r\nكلال و ملال قواى بدنى ، 65 ، 66\r\nكلال و ملال قوّهء عاقله ، 52 ، 57\r\nكلام جدلى ، 425\r\nكلّى همان معقول است ، 133\r\nكمال آتش در سوزانندگى است ، 350\r\nكمالات ثانوى ، 397\r\n- ثانيه ، 57\r\nكمال جوهر عاقل ، 166\r\nكمّ متّصل غيرقار ، 397\r\nكيفر اخروى نتيجهء اعمال ، 409\r\nكيفر الهى و قضاوقدر ، 405\r\nكيفر چرا ؟ ، 404\r\nكيفر و پاداش ، 429\r\nكيفر و عدل و احسان الهى ، 404\r\nكيفيت دخول شر در قضاى الهى ، 15\r\nكيفيّت دخول شر در قضاى الهى ، 18\r\nگوهر نفس ، 45\r\nلا به شرط مقسمى ، 135\r\nما بعد الطّبيعه ، 50\r\nمادّهء بالمعنى الاعم ، 107 ، 108\r\nمالكيّت مطلق ، 429\r\n- مطلقه ، 424\r\nمانعة الجمع ، 93\r\nمانعة الخلو ، 93\r\nماهيّات نوعيّه ، 395\r\nمبدء المبادى ، 155 ، 421\r\nمبصر بالذات ، 78\r\nمبصر بالعرض ، 78\r\nمتحرّك الوجود ، 154\r\nمتحقّق بالذات ، 182\r\nمتحقّق بالعرض ، 182\r\nمتضايفان ، 301\r\nمتضايفين ، 302\r\nمتواترات ، 207\r\nمثل ، 333\r\nمثل نوريّه ، 333\r\nمثل و ارباب انواع ، 259\r\nمجرّدات ، 20 ، 32\r\nمحسوس ، متخيّل و موهوم ، جزئى است ، 133\r\nمدرك بالذات ، 191\r\nمدرك در ادراك حصولى و حضورى ، 135\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nمدرك غيرمادّى يا مفارق ، 165\r\nمدرك مادّى ، 165\r\nمدرك‌هاى حسى ، 240\r\nمدرك‌هاى حسى نه برهان مىپذيرند نه برهان مىشوند ، 268\r\nمدرك‌هاى حسى نه حد پذيرند نه حد واقع مىشوند ، 268\r\nمدرك‌هاى خيالى ، 240\r\nمدرك‌هاى عقلى ، كلى و مدرك‌هاى حسى جزئى است ، 268\r\nمدرك‌هاى وهمى ، 240\r\nمراتب عقل نظرى ، 46\r\nمرتبهء حقّ اليقين ، مرتبهء عالى ، 376\r\nمرتبهء علم اليقين ، مرتبهء نازل ، 376\r\nمرتبهء عين اليقين ، مرتبهء متوسط ، 376\r\nمركب بالفعل ، 108\r\nمسلك جبر ، 31\r\nمشاهدات ، 207\r\nمشّاييان ، 227\r\nمضاف حقيقى ، 301\r\nمضاف حقيقى و مشهورى ، 300\r\nمضاف مشهورى ، 301\r\nمعلوم بالذات ، 77 ، 86 ، 331\r\nمعلوم بالعرض ، 77 ، 86\r\nمعلوم بالعرضى ، 331\r\nمعلوم‌هاى ثابت ، 294\r\nمعلوم‌هاى عقلى و انوار قاهره ، 294\r\nمعلوم‌هاى متغيّر ، 294\r\nمعناى خير و شر ، 341\r\nمغايرت مفهومى ، 122 ، 261\r\nمقامات العارفين ، 16\r\nمقدّمات مشهور ، 427 ، 428\r\nملائكهء مدبّر ، 38\r\nملائكهء نفسى ، 38\r\nممتنع بالقياس الى الغير ، 328\r\nممكنات همه تحت مقولات جوهرى يا عرضىاند ، 106\r\nممكن الوجود ، 397\r\nمنفصلهء حقيقيّه ، 93\r\nموجبهء جزئيّه ، 107\r\n- كلّيّه ، 107\r\n- معدولة المحمول ، 307\r\nموجودات عالم طبيعت ، 28\r\nموجودات مجرّد عقلى ، 28\r\nموجودات ممكن و اقسام آن ، 345\r\nموجود انسان ، 44\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nنجات و رستگارى ، 383 ، 385\r\nنخستين استدلال بر بقاى نفس ، 37\r\nنظام احسن ، 331 ، 365 ، 371 ، 396\r\n- تشريع ، 415\r\n- ثواب و عقاب ، 428\r\n- ذات ، 232\r\n- طولى و عرضى ، 327 ، 328\r\n- علمى ، 233 ، 332\r\n- - ذات واجب الوجود ، 330\r\n- - صورت‌هاى علمى ارتسامى ، 332\r\n- - واجب الوجود ، 330\r\n- - واجب الوجود ، نظامى است ذاتى و فعلى ، 233\r\n- - ، 234 ، 332\r\n- - تابع نظام علمى و معلول آن ، 331\r\n- قضا و قدر ، 357 ، 418 ، 424\r\n- والاى ذات و نظام تفصيلى عينى ، 332\r\nنظريّهء اتحاد عاقل و معقول ، 193\r\nنظريّهء ارتسام ، 207\r\nنفس جسمانيّة الحدوث و روحانيّة البقا ، 108\r\nنفس ناطقه ، 36 ، 48 ، 140 ، 319\r\n- - انسانى ، 46 ، 56\r\n- - فلكى ، 46\r\nنفس يا اصل است يا داراى اصل ، 104\r\nنفوس فلكى ، 38\r\nنفوس ناطقه ، 40 ، 42 ، 100\r\nنفوس نباتى ، 41\r\nنفى مطلق ، مستلزم نفى مقيّد است ، 307\r\nنفى مقيّد ، مستلزم نفى مطلق نيست ، 307\r\nنقيض سالبهء كلّيّه ، موجبهء جزئيّه ، 144\r\nنمط پنجم ، 13\r\nنمط پنجم اشارات ، 14\r\nنمط چهارم ، 13 ، 15\r\nنمط سوم ، 43\r\nنمط ششم ، 14 ، 27\r\nنمط هفتم ، 15 ، 50\r\nنمط هفتم دربارهء مجرّدات ، 17\r\nواجب الوجود ، 137 ، 193 ، 204 ، 215 ، 216 ، 221 ، 225 - 227 ، 229 ، 244 ، 250 - 253 ، 255 ، 256 ، 258 ، 262 ، 300 ، 311 ، 397 ، 398\r\nواجب الوجود ، اصل بالذات ، 20\r\nواجب الوجود بالذات ، 230\r\nواجب الوجود بالذات ، واجب الوجود از همهء جهات ، 267\r\nواجب الوجود جنس و فصل ندارد ، 106\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nواجب الوجود ، غنىّ مطلق است ، 216\r\nواجب الوجود فاعل و قابل صورت‌هاى معقول ، 260\r\nواجب الوجود نه ماده دارد نه ماهيّت ، 239\r\nواجب بالغير ، 329\r\nواجب بالقياس الى الغير ، 328 ، 329\r\nواسطهء در ثبوت ، 241\r\nواسطهء در عروض ، 241\r\nوجود ذهنى ، 151\r\nوجود ظلّى ذهنى ، 254\r\nوحدت بالجنس ، 181\r\n- بالكمّ ، 181\r\n- بالكيف ، 181\r\n- بالنوع ، 181\r\n- مصداقى ، 261\r\n- و كثرت ، 302\r\nوعد و وعيد ، 427\r\nهر امر ضرورى غايت نيست ، 379\r\nهيولا ، 36 ، 122 ، 318 ، 319\r\nهيولاى و صورت ، 102 ، 103 ، 109\r\nهيولاى اجسام ، 145\r\nهيولاى جسمانى ، 170\r\nهيولاى عقلانى ، 170\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nملخص\r\nالتجريد هو عنوان النمط السابع لكتاب الإشارات لأبي علي بن سينا الفيلسوف الإسلامي الشهير والذي ينطوي على صبغة فلسفية ويبحث فيه عن المجردات ويشتمل على أربعة فصول : التجرد و بقاء النفس ، وإتحاد العاقل والمعقول ، وعلم الواجب ، وكيفية ورود الشر في القضاء اللهي ؛ وإن كل م تلك الفصول يشتمل على فصول قرعية أخرى متعددة وتتضمن بحوثا معمقة . وقد اكتسبت هذا النمط جاذبية أكثر بفضل الشروح العلمية المنهجية السلسة لأستاذ الفلسفة المعاصر السيد الدكتور احمد بهشتي . وقد سبق انتشار النمط الرابع تحت عنوان \" الوجود وعلله \" والنمط السادس تحت عنوان \" الغايات والمبادي \" بقلم الشارح نفسه في \" مؤسسة بوستان كتاب \" .\r\nمؤسسة بوستان كتاب\r\nمؤسسة بوستان كتاب\r\nمركز الطباعة والنشر التابع لمكتب الاعلام الإسلامي\r\nالنشر الافضل على المستوى الوطني\r\nعنوان الكتاب المركزي : ايران ، قم اول شارع شهداء ، ركن الزقاق 17 ، ص ب : 917\r\nالهاتف : 982517742155 + ، الفاكس : 982517742154 + ، التوزيع : 982517743426 +\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nالتجريد\r\nشرح النمط السابع لكتاب \" الإشارات والتنيهات \"\r\nللشيخ الرئيس ابن سينا\r\nالترجمة والشرح : آية الله الدكتور احمد البهشتى\r\nمؤسسة بوستان كتاب\r\n1428 / 1386\r\n\r\n","description":"","footnote":"","page_name":" 470 ","page_number":470},
  {"content":"\r\n . \r\n","description":"","footnote":"","page_name":" 471 ","page_number":471},
  {"content":"\r\n . \r\n\r\n","description":"","footnote":"","page_name":" 472 ","page_number":472}
  ]