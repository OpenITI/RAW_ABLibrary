[
  {"content":"\r\n\r\nتاريخ ايران\r\nتأليف :\r\nژنرال سرپرسى سايكس\r\nترجمهء :\r\nآقاى سيد فخر الدين محمدتقى فهر داعى گيلانى\r\nبا 62 گراور و يك نقشه\r\nجلد اول\r\n\r\n","description":"","footnote":"","page_name":" مقدمه 1 ","page_number":1},
  {"content":"\r\n\r\nسايكس ، پرسى مولزورث ، 1867 - 1965 .\r\nsykes , sir Percy motes worth\r\nتاريخ ايران / تأليف سرپرسى سايكس ؛ ترجمه فخر الدين محمدتقى فخر داعى گيلانى . - - تهران : افسون . 1379 .\r\n2 ج . : مصور . نقشه .\r\n( ج . 1 ) ISBN 964 - 7341 - 1 - 6\r\n( ج . 2 ) ISBN 964 - 7341 - 0 - 8\r\nفهرستنويسى بر اساس اطلاعات فيپا .\r\nچاپ قبلى : دنياى كتاب ، 1366 .\r\nكتابنامه به صورت زير نويس .\r\nمندرجات : ج . 1 . با 62 گراور و يك نقشه . - - ج . 2 . با 48 گراور .\r\n1 . ايران - - تاريخ . 2 . ايران - - تاريخ - - قاجاريان ، 1193 - 1344 ق . الف . فخر داعى گيلانى ، محمدتقى ، 1260 - 1343 . مترجم . ب . عنوان .\r\n2 ت 2 س / 109 DSR\r\n07 / 955\r\n1379\r\nكتابخانه ملى ايران\r\n7436 - 79 م\r\nانتشارات افسون\r\nنام كتاب : تاريخ ايران ( جلد اول )\r\nناشر : انتشارات افسون\r\nتأليف : سرپرسى سايكس\r\nترجمه : سيد محمدفخر داعى گيلانى\r\nنوبت چاپ : چاپ هفتم - اول ناشر 1380\r\nتيراژ : 2000 نسخه\r\nچاپ : پيك ايران\r\nليتوگرافى : لادن\r\nمركز پخش : دنياى كتاب ، خيابان انقلاب ، خيابان فخررازى ، كوچه وزير نظامى ، پلاك 67 تلفن : 6496014\r\n3119719 ، 6499327\r\nشابك : 6 - 1 - 7341 - 964 / ISBN : 964 - 7341 - 1 - 6\r\nشابك دوره : 4 - 2 - 7341 - 964 / ISBN 3 Vol set : 964 - 7341 - 2 - 4\r\n\r\n","description":"","footnote":"","page_name":" مقدمه 2 ","page_number":2},
  {"content":"\r\n\r\nآقاى سرپرسى سايكس مؤلف كتاب\r\n\r\n","description":"","footnote":"","page_name":" مقدمه 3 ","page_number":3},
  {"content":"\r\n\r\n\" كارما بازجولى تاريخ كارهاى باستانى مردم \"\r\n\" روزگار و دريافتن مرزكشور هاى تباه گشته است \"\r\n\" و نسب و نژاد پادشاهان ديده از ديده از ديدار روزگار \"\r\n\" فروبسته است ما در پى گفتار مردگان و آثار پيشينيانيم \"\r\n( ماتيو ارنلد )\r\n\r\n","description":"","footnote":"","page_name":" مقدمه 4 ","page_number":4},
  {"content":"\r\n\r\n\r\n[ جلد اول 
  ]\r\n\r\nفهرست مطالب\r\nفصل اول وضع و ساختمان و آب و هوا 1\r\nموقع ايران - حدود و ولايات - لفظ ايران و پرسيا - تشكيل فلات ايران - شباهت ايران به اسپانيا - خشكسارى آسياى مركزى - آب و هواى ايران - بارندگى - سرما و گرما - باد - آب و هواى ايران قديم - جمعيت ايران - جبال فلات ايران - رشته‌هاى شمالى - رشته‌هاى جنوبى .\r\nفصل دوم صحارى ، رودخانه‌ها ، نباتات ، حيوانات و معدنيات ايران 22\r\nلوت يا صحراى ايران - رودخانه‌ها - جيحون - درياچه‌ها - خليج فارس - بحر خزر - طرق ارتباط - گل و گياه - حيوانات - معادن .\r\nفصل سوم جغرافياى ايلام و بابل 45\r\nآغاز تمدن - ايلام منشاء قديمترين تمدن ايران - تغييرات طبيعى ايلام و بابل از اوائل عهد تاريخ - رودخانه بابل و ايلام - فرات - دجله - كرخه - آبديز - كارون - لشكركشى سناخريب - نئاركوس و سفر دريا - رودهاى بابل و ايلام در عصر حاضر - مرزهاى ايلام - شهرهاى قديم و جديد ايلام - حاصلخيزى طبيعى ايلام - حدود بابل - معنى سومر و اكد - كشور كلده و بابل - وصف بابل - آب و هوا و نباتات و حيوانات آن كشور .\r\nفصل چهارم ايلام و پايتخت آن شوش 62\r\nتحقيقات جديده در مبادى تاريخ - معنى ايلام - سياهان سكنه اوليه ايلام - افسانه ممنن - طوائف\r\n\r\n","description":"","footnote":"","page_name":" مقدمه 5 ","page_number":5},
  {"content":"\r\n\r\nمختلفه ايلام - انزان يا انشان - زبان قديم ايلام - مذهب ايلام - شوش پايتخت قديم - حفاريهاى لفتس - ماموريت ديولافوا و دمرگان - محلات اربعه شوش - دورهء قبل از تاريخ - دورهء عتيق - ايلام در افسانه ژيلگام .\r\nفصل پنجم ايلام ، سومر و آكد در طلوع تاريخ 78\r\nسومريها و ساميها - داستان اوانس - زبان سومر - مذهب سومر - تاسيسات قديمهء سومريان ان‌ناتوم پادشاه لگش 3000 ق . م - فتوحات ان‌ناتوم بر ايلاميها - قديمترين نامه و ايلام - ايلام و سلسله كيش از 2900 تا 2800 ق م - دولت آكد 2800 ق م - لشكركشى سارگن به ايلام - تخته سنگ نرامسين - دولت گوتى - گودآ ، پاتى لگش 2500 ق م - طلوع سلسلهء سوم اور - اداره ايلام بتوسط دنگئ - زوال سلسلهء سوم اور بتوسط ايلام - تاراج ارخ بتوسط كودورنان خوندى در حدود 2280 ق . م - سلسلهء نىسين 2339 - 2115 ق . م - تأثير تمدن سومرى .\r\nفصل ششم ايلام و بابل 94\r\nطلوع بابل - نظرى به ماقبل - اشكال مربوط ساختن سلسله‌هاى قديم ايلامى با سلسله‌هاى سومر - يك مقارنهء تاريخى حتمى بين ايلام و بابلىها - غلبه ايلام و نتايج آن - كدرلاعمر پادشاه ايلام - انحطاط دولت ايلامى - اولين سلسلهء بابل تقريبا از 2225 - 1926 ق . م - قوانين حمورابى - سلسله دوم بابل 2068 - 1710 پيش از ميلاد تقريبا - سلسله‌هاى ايلامى معاصر با سلاطين بابل - سلسله كسيت بابل از 1925 تا 1185 ق . م - اوضاع ايلام - شوتروك ناخونتا پادشاه ايلام 1190 ق . م تقريبا - سلسله پاشه بابل 1184 تا 1052 ق . م - صفحات دريائى و سلسله بازىها 1053 تا 1032 ق . م - كلدانيان 970 تا 732 ق . م .\r\nفصل هفتم امپراطورى آشور و سقوط ايلام 106\r\nطلوع آشور - دولت قديم آشور - مهاجرت آراميان - دولت ميانى آشورى از سال 900 تا 745 ق . م تقريبا - دولت جديد آشور از 745 تا 606 ق . م - سارگن دوم 722 - 705 ق . م - جنگ اول بين آشور و ايلام - سناخريب از 705 تا 682 ق . م - جنگهاى سناخريب - تسخير و غارت بابل در سال 689 قبل از ميلاد - اسرهدون از سال 681 تا سال 669 ق . م و روابط او با ايلام - فتح مصر در سال 670 ق . م - آشور بانيپال از سال 669 تا 626 - جنگ اوّل بابل با ايلام - جنگ تولليز 659 ق . م - انقلاب شوش - آئين فيروزى آشور - طغيان بابل - جنگ دوم با ايلام 651 ق . م - تسخير بابل 648 ق . م - تسخير و غارت شوش 645 ق . م - برگرداندن مجسمه نه‌نه به ارخ - محو شدن ايلام .\r\n\r\n","description":"","footnote":"","page_name":" مقدمه 6 ","page_number":6},
  {"content":"\r\n\r\nفصل هشتم آريانهاى ايران - اصل و منشاء و روايات آنها 125\r\nاختلاف ما بين اراضى پست و نواحى مرتفعهء ايران - استيلاى آريان در اراضى مرتفعه - مسئله آريان - سرزمين اصلى آريانها - روايات آريانهاى ايران - ورود طوايف آريان‌ها به ايران - تاريخ اين مهاجرتها - قوم ماد و سكنهء قديم - افسانه‌هاى آريانى .\r\nفصل نهم كيش ماديها و پارسيها 133\r\nاشتراك مذهبى طوائف آريانى ايران و هندوستان - افسانه‌هاى هندى ايرانى يما يا جمشيد - زردشت پيغمبر ايران - گشتاسب اولين پادشاهى كه ايمان آورده - تاريخ ولادت و وفات زردشت - اوستا - اورمزد خداى مطلق - اهريمن يعنى خالق شر - اصول ثلاثهء مذهب زردشتى - تاثيرات تورانيان بر مذهب زردشتى - استعمال برسم - مغ - عقيده به معاد - بهشت پارسيان - تأثير مذهب زردشتى بر مذهب يهود - خلاصهء احوال .\r\nفصل دهم طلوع ماد و سقوط آشور 149\r\nوصف ماد - اسبان نسا - لشكركشى تيگلات پيلسر اول در سال 1100 ق . م تقريبا - لشكركشىهاى شلمانسر در سال 844 ق . م - لشكركشى ادادنيرارى سوم در سال 810 ق . م - جنگهاى تيگلات پيلسر چهارم سال 744 ق . م - به اسيرى بردن سارگن دوم بنى اسرائيل را به ماد 722 ق . م - لشكركشى اسرهدون در سال 674 ق . م - روايت ماديها - ديوكس موسس سلسله سلطنتى ماد - اكباتان پايتخت ماد - زبان ماد - سناخريب و ماد - اتساع - ماد - استيلاى ماد بر پارسيان - سالهاى اخير آشور بانيپال - حمله اول ماديها - جلوس كياكسار محاصرهء اول نينوا - تاخت‌وتاز سيت‌ها - محاصره دوم نينوا - سقوط نينوا در سال 606 ق . م تقريبا - قضاوت تاريخ دربارهء آشور .\r\nفصل يازدهم ماد و بابل و ليديه 164\r\nاوضاع دنياى قديم بعد از سقوط نينوا - وضعيت ماد - سلطنت جديد بابل - لشكركشى نخو دوم - غلبهء نبوكد نضر بر نخو دوم سال 604 ق . م - حدائق معلقهء بابل - جنگهاى كياكسار - دولت ليديه - سلسلهء مرمناد - اختراع سكه - جنك بين ليديه و ماد - جنك كسوف سال 585 ق . م - فوت\r\n\r\n","description":"","footnote":"","page_name":" مقدمه 7 ","page_number":7},
  {"content":"\r\n\r\nگياگسار بسال 584 - آستياگس پادشاه آخرى ماد - تجمل و جلال دربار ماد - شكست آستياگس بدست كوروش كبير - سلاطين آخرى دولت جديد بابل .\r\nفصل دوازدهم عصر پهلوانى ايران 173\r\nكيفيت افسانه تاريخ قديم ايران - سلسلهء پيشدادى - جمشيد و ضحاك - فريدون و كاوه - سه پسر فريدون - سام و زال و رودابه - رستم پهلوان - سلسلهء كيانيان - كيكاوس و مطابقتش از جهتى با كياكسار - سهراب و رستم - سياوش و كيخسرو - كيخسرو و كوروش كبير نيست - سهراب و گشتاسب - اسفنديار - بهمن يا اردشير درازدست - انتهاى عصر پهلوانى .\r\nفصل سيزدهم طلوع دولت پارس 181\r\nترتيبات قديمهء پارسيان - طلوع كوروش كبير بنا بقول هرودوت - مصيبت هارپاكوس - معلومات جديده در باب تاريخ ايران - هخامنش موسس خاندان سلطنتى - دو شعبه سلاطين هخامنشى - مغلوب شدن آستياگس بدست كوروش - كوروش پادشاه انشان سلطان پارس مىشود - كرزوس پادشاه ليديه - محاربهء ايران و ليديه - تسخير سارد در سال 546 ق . م - سرنوشت كرزوس - موقع جغرافيائى يونان - ترقيات جديده كه در معرفت تاريخ يونان حاصل شده است - هجوم طوايف آريان به يونان - مستعمرات يونانى در آسياى صغير - مقهور شدن يونانيان بدست ايرانيان - محاربات شرقى كوروش - تسليم بابل سال 538 ق . م - اقوال مبتنى بر روايات - سالهاى اخير كوروش - اعاده يهود به وطن - وفات كوروش در سال 529 ق . م - خصائل كوروش .\r\nفصل چهاردهم اوج ترقى دولت ايران 202\r\nجلوس كمبوجيه 529 ق . م - مرك برديا در سال 526 ق . م سال - جنك مصر - جنك پلوزيوم سال 525 ق . م - انتحار كمبوجيه سال 521 ق . م - گوماتا كه يونانيها او را سمرديس كاذب ناميده‌اند - قتل گوماتا سال 421 ق . م - جلوس داريوش 521 ق . م - طغيانهاى هشتگانه - انتظامات داريوش - تقسيم كشور به چندين استان يا والىنشين - راه شاهى - اهتمام داريوش در بسط و توسعهء كشور - مقصود داريوش از جنك با سيت‌ها - ترتيب لشكركشى در سال 512 ق . م - الحاق طراس و انقياد مقدونيه - لشكركشى به هند در سال 512 ق . م - خلاصه .\r\n\r\n","description":"","footnote":"","page_name":" مقدمه 8 ","page_number":8},
  {"content":"\r\n\r\nفصل پانزدهم احوال ايرانيان قديم و عادات و زبان و معمارى آنها 222\r\nمردانگى ايرانيان - عادات و رسوم - مهمان‌نواز و كريم و بخشنده و نظربلند بوده‌اند - قوانين - موقع زنان - پادشاه و دربار او - زبان ايرانيان قديم - كتيبه‌هاى بىستون كه بسه زبان است - خرابه‌هاى پاسارگاد - پرس‌پليس - مقابر سنگى - كاشىكارى مينائى و غيره - كارهاى زرگرى هخامنشى - آلات و ادوات مفرغى خينمان - خلاصه .\r\nفصل شانزدهم ايران و يونان در زمان سلطنت داريوش 247\r\nنتايج مخاطرات - رعاياى يونانى ايران - روابط بين يونان و آسياى صغير - اوضاع يونان - طغيان يونان از سال 499 تا 494 ق . م - جنك لاد و سقوط ميلت در سال 494 ق . م - لشكركشى مردونيه بطراس 493 ق . م - لشكركشى براى گوشمالى آتن و ارتريا 490 ق . م - انهدام ارتريا - جنك ماراتن 490 ق م - شورش مصر 486 ق . م - وفات داريوش سال 485 - خصائل داريوش\r\nفصل هفدهم دفع پارسىها از يونان 259\r\nجلوس خشايارشا 485 ق . م - دفع شورش مصر در سال 484 ق . م - طغيان بابل در سال 483 ق . م - تشكيل قشون بزرگ ايران و عدهء آن - اوضاع جنگى يونان - حركت قشون عظيم - مدافعه در ترموپيل سال 480 ق . م - زدوخوردهاى دريائى در آرتى ميزيوم - پيشرفت قشون پارس و تسخير آتن - جنك سالاميس 480 ق . م - مراجعت خشايارشا - مهاجمهء كارتاژيان بر سيسيل سال 480 ق . م - جنگهاى مردونيه - جنك پلاته در سال 479 ق . م - جنك ميكال در سال 479 ق . م - تسخير سس‌تس سال 478 ق . م - نتايج آخرين عمل .\r\nفصل هيجدهم احوال دولت پارس بعد از طرد شدن از يونان 281\r\nخشايارشا پس از مراجعت از يونان - تاخت‌وتازهاى يونانيها در آسياى صغير و جنگ اوريمدن 466 ق . م - قتل خشايارشا 466 ق . م - خصال خشايارشا - جلوس ارتاكسرك سس اول ( اردشير دراز دست ) 465 ق . م - طغيان هيستاسپ ( و يشتاسب ) 462 ق . م - شورش مصر 460 تا 454 ق . م - صلح\r\n\r\n","description":"","footnote":"","page_name":" مقدمه 9 ","page_number":9},
  {"content":"\r\n\r\nكالياس سال 449 ق . م تقريبا - مقايسه ايران و يونان با اسپانيا و انگلستان - طغيان مگابيز - دورهء اغتشاش سال 425 ق . م - پادشاهى داريوش نتوس 442 - 44 ق . م - تيسافرن و اتحاد با اسپارت 412 ق م - داستان ترىتخم .\r\nفصل نوزدهم انحطاط دولت پارس 292\r\nكوروش كوچك - روابط كوروش با اسپارت - جلوس اردشير من‌مون ( تيزهوش ) 404 ق . م - لشكركشى كوروش ببابل - جنك كوناكسا 401 ق . م - بازگشت ده هزار نفرى - ايران و يونان بعد از واقعه كوناكسا - مصالحهء انتالسيداس سال 387 ق . م - محاربات مصر - لشكركشى به طرف كادوسيان - اواخر ايام سلطنت اردشير منمون - جلوس اردشير سوم سال 358 ق . م - تسخير صيدا و انقياد مصر سال 342 ق . م - قتل اردشير سال 336 ق . م - جلوس داريوش كدمان 336 ق . م\r\nفصل بيستم طلوع دولت مقدونيه تحت سلطنت فيليپ و اسكندر 312\r\nجغرافياى مقدونيه - سكنهء مقدونيه - تاريخ قديم مقدونيه - حسن ادارهء فيليپ از سال 359 تا 336 ق . م - جنك خرونه 338 ق . م - انتخاب فيليپ به سردارى كل يونان 337 ق . م - المپياس - قتل فيليپ 336 ق . م - شهرت فوق‌العادهء اسكندر كبير - افسانه‌هاى اسكندر - دورهء جوانى و جلوس اسكندر - شناختن يونان اسكندر را بسلطنت - انهدام تب .\r\nفصل بيست و يكم جنگهاى گرانك و ايسوس 325\r\nاوضاع قبل از جنك بزرك - حركت قشون در 334 ق . م - جنك گرانيك 334 ق . م - تسليم شدن سارد 334 ق . م - محاربهء كاريه ، ليكيه ، پامفليه ، پىسيديه و فريگيه - فوت منمون 332 ق . م - جنك ايسوس نوامبر 333 ق . م - محاصره و تصرف صور 332 ق . م - الحاق مصر 332 - 331 ق . م .\r\nفصل بيست و دوم خط سير اسكندر كبير تا مرك داريوش 342\r\nجنك آربيل 331 ق . م - نتيجهء جنك آربيل - تصرف بابل و شوش - تصرف پرس‌پليس و پاسارگاد - تصرف اكباتان 330 ق . م - تعاقب داريوش و مرگ او 330 ق . م\r\n\r\n","description":"","footnote":"","page_name":" مقدمه 10 ","page_number":10},
  {"content":"\r\n\r\nفصل بيست و سوم حدود كشورگشائى 354\r\nتسخير هيركانيا ، پارت ، اريا ( هرات ) - الحاق سيستان و عزيمت به هيلمند - گذشتن از هندوكش و الحاق باختر 328 ق . م - دستگيرى بسوس - پيشرفتن اسكندر به طرف جيحون يا سرداريا - اولين مصيبت و آسيب مقدونيها - تسخير كوه سغديها - حمله به هند 327 ق . م - نيسا شهرى كه ديونيسوس آن را بنسا نهاد - عبور از رود سند - جنك با پروس 326 ق . م - پايان فتوحات .\r\nفصل بيست و چهارم مرك اسكندر كبير و نيز كارها و صفات او 368\r\nرفتن باقيانوس هند - حركت از رود سند بشوش 325 ق . م - مسافرت به بابل - مرك اسكندر كبير 322 ق . م - تحقيق و موشكافى در اصطلاح يونانى و يونانيت - مقايسه بين يونانى و امپراطورى بريطانيا - نتايج و ثمرات يونانيت يا اصطلاح يونانى - كارها و خصائل اسكندر بزرك .\r\nفصل بيست و پنجم جدال و جنك بين جانشينان 281\r\nمسئله وراثت و جانشينى - مرك پرديكاس 321 ق . م - طلوع سلوكس - جنك براى تحصيل تفوق و اقتدار - آنتىگون و اومن - تفوق آنتىگون پس از مرك اومن 316 ق . م - انهدام خانوادهء اسكندر كبير - جنك غزه 312 ق . م - سلوكس دوباره بابل را تصرف مىكند 312 ق . م - حمله دمتريوس به بابل 311 ق . م - تشكيل دولت سلوكى از سال 311 تا سال 302 ق م - آنتيگون و بطلميوس - جنك اپسوس 301 ق . م - حالات دمتريوس و پوليورستس پس از جنك اپسوس - جلوس بر تخت سلطنت مقدونيه - اسير شدن و مردن او - شكست و مرك ليزياك 281 ق . م - كشته شدن سلوكس نيكاتور 281 ق . م .\r\nفصل بيست و ششم دولت اسالكه تا ظهور پارتها 395\r\nجلوس انتيوخوس ( سوتر ) 281 ق . م - هجوم گالىها و مرك كرائونوس 280 - شكست گاليها از آنتيوخوس اول - تقسيم كشورهاى اسكندريه بعد از هجوم گالىها - مرك آنتيوخوس سوتر 262 ق . م - آنتيوخوس تنوس 1622 - 246 ق . م - قيام باختر در 256 قبل از ميلاد و پارت در 250 ق . م - جنك سوم سوريه و حمله بسوريه و ايران 245 ق . م - جنك انسيرا در حدود 235 قبل از ميلاد - جنك سلكوس دوم با\r\n\r\n","description":"","footnote":"","page_name":" مقدمه 11 ","page_number":11},
  {"content":"\r\n\r\nپارتيها - اتالوس پادشاه پرگام و آنتيوخوس هواكس - سلكوس سوم 126 - 222 قبل از ميلاد - اختتام يك عصر بزرك - ايران در تحت حكومت مقدونيه - شهرهاى يونانى در امپراطورى ايران .\r\nفصل بيست و هفتم قيام پارتيها و ظهور روم در آسيا 409\r\nپارت اصلى - منابع تاريخ پارتى يا اشكانى - خاندان اشكانى - پيدايش خاندان اشكانى 249 - 248 ق . م - حالات اشك اول 249 - 247 ق . م - هيكاتم پيلس پايتخت - تسخير هيركاينا بدست اشك دوم 247 - 214 ق . م - اشك دوم و سلكوس دوم - دارا پايتخت جديد پارتيها - اوايل حالات آنتيوخوس بزرك 224 - 213 ق . م - اشك سوم و آنتيوخوس كبير 209 ق . م - عزيمت آنتيوخوس به باختر و كرمان و پنجاب 208 - 204 ق . م - نخستين ارتباط بين ايران و روم - جنك اول مقدونيا 215 - 205 ق . م - تاراج مصر بدست فيليپ پنجم و آنتيوخوس بزرك - جنك دوم مقدونيا 200 ق . م - آنتيوخوس كبير و دولت روم 200 - 191 ق . م - جنك ماگنسيا 190 ق م - صلح اپامه 188 ق . م دولت پارت تا زمان سلطنت مهرداد اول 209 - 170 ق . م - دولت باختر 205 - 170 ق . م - خلاصه .\r\nفصل بيست و هشتم توسعهء پارت و انحطاط خاندان سلوكى 434\r\nخاندان سلوكى 188 - 175 ق . م - جلوس آنتيوخوس اپيفان 175 ق م - جنك پيدنه 768 ق . م - تخليهء مصر از طرف آنتيوخوس 168 ق . م - جنك‌هاى آنتيوخوس در مشرق و مرك او 165 - 164 ق . م - آنتيوخوس اپيفان و يهودان - دمتريوس منجى 162 - 150 ق . م - فتوحات مهرداد اول پادشاه پارت 170 - 138 ق . م - خاندان سلكوس 150 - 140 - مهرداد اول و دمتريوس دوم - مرك مهرداد اول 138 ق . م - آنتيوخوس هفتم ملقب به سىده 138 - 129 ق . م - آنتيوخوس سىده و فرهاد دوم 129 - 130 - زوال خاندان سلكوس - مقام خاندان سلوكى در تاريخ .\r\nفصل بيست و نهم دولت پارت و روم و پنت 447\r\nخطر طوائف صحرانورد - فتوحات طوائف صحرانشين در پارت مهرداد دوم 124 - 88 ق . م - پارت و ارمنستان - توسعهء روم 190 - 129 ق . م - تشكيل سلطنت مهرداد ششم پادشاه پنت 190 - 120 - ابتداى روابط ما بين پارت و روم 92 ق م - نخستين ارتباط چين با ايران 120 - 88 ق . م - يك عصر تاريك در تاريخ پارتيها 88 - 66 ق . م - مهرداد ششم و روم 89 - 66 ق . م - عمليات پمپى در مشرق 67 - 63 ق . م - پمپى و فرهاد سوم پادشاه پارت - هلاك مهرداد ششم بدست خود 63 ق . م -\r\n\r\n","description":"","footnote":"","page_name":" مقدمه 12 ","page_number":12},
  {"content":"\r\n\r\nنتايج جنگهاى پمپى .\r\nفصل سىام پارت و روم - اولين آزمايش قدرت 467\r\nامور داخلى پارت 57 - 55 ق . م - تعيين كراسوس به حكمرانى سوريه 55 ق . م - طرح حملهء به پارت 53 ق . م - ترتيب و انتظامات جنگى ارد - در مقايسه ما بين قشون پارت و روم - جنگ كاره يا حران 53 ق . م - حمله پارتيها بسوريه 51 - 50 ق . م .\r\nفصل سى و يكم دومين آزمايش قدرت 478\r\nجنك داخلى بين سزار و پمپى 49 - 48 ق . م - قيصر و شرق نزديك در 47 ق . م - سوابق حالات مارك آنطونى - حمله پارت تحت فرمان پاكروس و لابينوس 40 - 39 ق . م - صلح يرانديزيوم 40 ق . م - فتوحات ونتيديوس 39 ق . م - شكست و مرك پاكروس در 38 ق . م - مرك ارد 37 ق . م تقريبا - عزيمت آنطونى بجنك پارت 36 ق . م - جنك او در ارمنستان 34 - 33 ق . م - فرهاد چهارم و تيرداد 33 - 3 ق . م - پس دادن بيرقهاى روم 20 ق . م - پايان دومين آزمايش قدرت .\r\nفصل سى و دوم تشكيلات دولت پارت و مذهب و معمارى آن 492\r\nتشكيلات دولت پارت ( اشكانى ) - وضع شاه - آرتش - دربار - وضع زنان - زندگانى پارتيها - لباس - قوانين و رسوم - مذهب - ادبيات - معمارى و پيشه و هنر - مسكوكات .\r\nفصل سى و سوم نزاع و جدال بر سر ارمنستان 506\r\nمسئله ارمنستان - قتل فرهاد چهارم 2 ق . م و معاهده با روم 1 . م - فرهاد كوچك ، ونن ، اردوان سوم - روم ، پارت ، ارمنستان 18 - 35 ميلادى - تغيير وضعيات اردوان سوم 26 - 37 م - صلح با روم 37 م - وردان و گودرز 40 - 51 م - كشمكش و جنك بر سر ارمنستان - بلاش و نرو 55 - 63 م - نصب تيرداد بسلطنت بدست نرو 66 م - دورهء تاريك در تاريخ پارت 66 - 108 م .\r\nفصل سى و چهارم انحطاط و سقوط پارت 516\r\nاوج امپراطورى روم - فتح بين النهرين 115 - 116 م - عقب‌نشينى تراژان 116 م - تخليه ارمنستان و\r\n\r\n","description":"","footnote":"","page_name":" مقدمه 13 ","page_number":13},
  {"content":"\r\n\r\nبين النهرين بواسطهء هادريان 117 م - هجوم و غارت طايفهء آلانى 133 م - حملهء بلاش سوم به سوريه 161 م - جنگهاى اويديوس كاسيوس 163 - 165 م - جنگهاى سوروس در شرق 194 - 197 م - اردوان و بلاش آخرين پادشاه پارت 209 - 226 م - خدعه و خيانت كارا كالا 216 م - آخرين جنك ما بين پارت و روم 217 م - انقراض دولت پارت 226 م - ارتباط چين و ايران 25 - 220 م - پرستش ميترا در اروپا - خلاصه .\r\nفصل سى و پنجم طلوع سلسله ساسانى 531\r\nاصل سلسلهء ساسانى - ظهور اردشير - اردوان و اردشير - جنك هرمز - جنگهاى مشرقى اردشير - اردشير و سوروس اسكندر 232 - 228 م - جنك اردشير با ارمنستان - اردشير يا زنده‌كننده ديانت زردشت - كارهاى بزرك و خصال اردشير .\r\nفصل سى و ششم شاپور اول اسيركنندهء والرين 542\r\nجلوس شاپور اول 240 م - شورش ارمنستان و هاترا ( الحضر ) 240 م - اولين ميدان جنك در مقابل روم 244 - 241 م - جنك دوم - مرحله اول 260 - 258 م - اسارت والرين 260 م - مرحله دوم جنك 260 م - شاپور و اذينه پادشاه پالمير يا تدمر 260 - 263 م - زنوبيا - كارهاى شاپور در موقع صلح - مانيها - فوت شاپور اول 371 م - هرمز و بهرام اول 271 - 275 م - سلطنت و لشكركشى بهرام دوم 275 - 282 م - حمله و جنك كاروس 283 م - تصرف ارمنستان توسط تيرداد 286 م - جنك نرسى با روم 296 - 297 م - شكست نرسى و واگذارى پنج ولايت ايران بروم 297 م .\r\nفصل سى و هفتم شاپور بزرك 560\r\nپيدايش شاپور دوم 309 م - اوائل سن و محاربات اوليه 337 - 309 م - اولين جنك با روم 337 - 350 م - تعقيب و آزار سخت مسيحيان - محاربات شرقى شاپور 357 - 350 م - قرارداد بين ارمنستان و روم 352 م تقريبا - جنك دوم با روم تا مرك كنستانتيوس 359 م - بسيج ژولين 363 م - عقب نشينى و مرك ژولين 363 م - رد شدن پنج ولايت و نصيبين به شاپور 363 - سياست ايران و روم در ارمنستان و ايبرى - انعقاد عهد صلح بين روم و ايران 376 م - مرك شاپور 379 م .\r\n\r\n","description":"","footnote":"","page_name":" مقدمه 14 ","page_number":14},
  {"content":"\r\n\r\nفصل سى و هشتم جنك با هياطله ( هونهاى سفيد ) 584\r\nاردشير دوم 379 - 383 م و شاپور سوم 483 - 388 م - تجزيه ارمنستان 384 م - بهرام چهارم 388 - 399 م - يزدگرد گنه‌كار 399 - 420 م - رويهء يزدگرد نسبت بمسيحيان - افسانه عجيب مرك يزدگرد - جانشينى بهرام گور بقهر و غلبه 420 م - لشكركشى بر ضد روم 421 - 420 م - صلح با روم 422 م - اعلان استقلال كليساى شرقى 424 م - تبديل ارمنستان ايران بوالىنشين 428 م - ظهور هياطله - لشكركشى بهرام گور بر ضد هونهاى سفيد - بهرام گور شكارچى ماهر و زبردست - كارها و خصال بهرام گور - يزدگرد دوم و لشكركشى او بر ضد روم و هياطله - شكنجه و عذاب اهالى ارمنستان و بين النهرين بامر يزدگرد - غصب سلطنت توسط هرمز در سال 457 و برانداختن او بدست فيروز در 459 - اولين مصاف فيروز با هونهاى سفيد - شورش ارمنستان 481 - 480 م - شكست فيروز از هونهاى سفيد و مرك او 483 م - ايران خراج‌گذار هون‌هاى سفيد 485 - 483 م - قرارداد او با ارمنستان - مباحثات بين مسيحيان ايران در اصول عقايد .\r\nفصل سى و نهم مغلوب شدن هونهاى سفيد 604\r\nجلوس قباد 487 م - لشكركشى بر عليه قوم خزر - ظهور مزدك - خلع قباد و حبس او 498 - 501 م - سلطنت ثانوى قباد 531 - 501 م - جنك او با روم ( بيزانس ) 503 - 505 - آخرين جنك با هياطله 513 - 503 م - قتل‌عام مزدكيان 523 م - شورش در ايبرى - جنك دوم با روم ( بيزانس ) 531 - 524 م - اهميت سلطنت قباد - ارتباط بين چين و ايران در دورهء ساسانيان .\r\nفصل چهلم انوشيروان عادل 317\r\nجلوس بلامعارض نوشيروان 531 م - اعدام مزدك و قتل پيروان او - صلح با روم 533 م - پيشرفت‌هاى روم در افريقا و ايتاليا 539 533 م - گرفتن انطاكيه و غارت آن بدست نوشيروان 540 م - جنك در لازيكا 557 - 540 م - دومين صلح با روم 562 م - ظهور تركان - مطيع كردن هياطله - جنك بر عليه طائفه خزر 576 م - جنك عربستان 576 م - جنك با اتراك - جنك سوم با روم 579 - 572 م - جامعهء مسيحى در سلطنت نوشيروان - خصائل نوشيروان و كارهاى او - بزرگمهر .\r\nفصل چهل و يكم تشكيلات و زبان و معمارى در دورهء ساسانى 635\r\nاداره دولت ساسانى - ماليات ارضى - پيشرفت در آبيارى و وسائل ارتباط - آرتش - شاه و دربار - زبان\r\n\r\n","description":"","footnote":"","page_name":" مقدمه 15 ","page_number":15},
  {"content":"\r\n\r\nپهلوى - كتيبه‌هاى پهلوى روى تخته‌سنگ - ادبيات پهلوى - نمونه معمارى ساسانى - خصايص عمدهء معمارى ساسانى - كاخ فيروزآباد - طاق كسرى - كاخ خسرو در قصر شيرين - كاخ ماشيتا - نقوش برجسته شكار خسرو در نقش رستم - مجلس پرويز - زرگرى ساسانيان يا كارهاى آنها در نقره آلات - مجسمهء شاپور اول - اظهارنظر در معمارى و هنرهاى زيباى ساسانى .\r\nفصل چهل و دوم خسرو پرويز و هراكليوس ( هرقل ) 658\r\nادامه جنك با روم از طرف هرمزداس چهارم - هجوم تركان بايران و شكست آنها در 588 م - جنك لازيكا 589 م - عصيان بهرام چوبين و قتل هرمز - سلطنت خسرو پرويز 590 م - شكست و فرار خسرو به طرف مزوپوتاميا - برگشت خسرو با سپاه روم و سلطنت ثانى او 591 م - جنك با روم 603 م - جنك زوقار 610 م - جلوس هرقل 610 م - غارت انطاكيه و گرفتن اورشليم توسط پرويز 611 م - سقوط كالسدون 617 م - اوضاع ياس‌آور امپراطورى روم - جنگهاى معروف هرقل 627 - 622 م - غلبه بر شهر براز 622 م - فرار پادشاه بزرك 633 م - غافلگير شدن شهر براز 624 م - شكست شهر براز در ساراس 625 م - محاصره قسطنطنيه و شكست شاهين براز 626 م - بغارت رفتن دستگرد و فرار خسرو پرويز 627 م - خلع و قتل خسرو پرويز 628 م - خصال خسرو پرويز - ترقى مذهب مسيح در دوره پادشاهان اخير ساسانى .\r\nفصل چهل و سوم سقوط امپراطورى ايران بدست اعراب 676\r\nسلطنت قباد دوم و صلح او با روم 628 م - كشتن تمام برادران خود و مرك او 629 م - غصب سلطنت از طرف شهر براز و مرك او 629 م - دوره هرج‌ومرج 634 - 629 م - جلوس يزدگرد سوم 624 م - لشكركشى خالد بر عليه نواحى غربى امپراطورى ايران 12 - 13 هجرى ( 634 - 633 ) - جنگهاى مثنى 13 - 14 ه ( 635 - 634 ) - جمع‌آورى سپاه عظيم ايران براى جنك با اعراب 14 ه ( 635 ) - هيئت اعزامى بنزد يزدگرد 14 ه ( 635 ) - جنك قادسيه 14 ه ( 636 ) - تصرف مدائن 16 ه ( 637 ) - جنك جلولا 16 ه ( 637 ) - الحاق بين النهرين و تصرف ابله 16 ه ( 637 ) - بناء كوفه و بصره 17 ه ( 638 ) - لشكركشى از بحرين و شكست - فتح خوزستان و تصرف شوشتر 19 ه ( 640 ) - جنك نهاوند 21 ه ( 642 ) - تسخير ولايات ايران - مرك يزدگرد سوم ( 31 ه ( 652 ) .\r\nفصل چهل و چهارم شرح احوال ( حضرت ) محمد در مكه 797\r\nسرزمين عربستان - اهميت مكه - مذهب قديم اعراب - كعبه - اجداد پيغمبر - اوضاع سياسى\r\n\r\n","description":"","footnote":"","page_name":" مقدمه 16 ","page_number":16},
  {"content":"\r\n\r\nعربستان پيش از ولادت پيغمبر و نيز پس از ولادت - ايام كودكى و دوره جوانى تا سن كمال محمد - نزول وحى بوسيلهء جبرئيل - اشتغال بامر نبوت 613 - 614 م - جلاى وطن موقتى به طرف حبشه 615 م .\r\nفصل چهل و پنجم هجرت به مدينه و استحكام دين اسلام 713\r\nهجرت يا جلاى وطن بمدينه 622 م - بناء اولين مسجد در مدينه - مخالفت با يهود - جنك بدر سال 2 هجرى ( 623 ) و اخراج بنى قينقاع - واقعه احد سال سوم هجرى ( 625 ) و اخراج بنى نضير - محاصره مدينه و قتل‌عام بنى قريظه 5 هجرى ( 627 ) - صلح حديبيه 6 ه ( 628 ) - اعزام نمايندگان به دربار سلاطين 7 ه ( 628 ) - فتح خيبر 7 ه ( 628 ) - انجام وظائف حج 7 ه ( 629 ) - جنك موته 8 ه ( 629 ) - فتح مكه 8 ه ( 630 ) - آخرين لشكركشى پيغمبر 9 ه ( 630 ) - آخرين احكام پيغمبر - سفر حجة الوداع 10 ه ( 632 ) - رحلت پيغمبر 11 ه ( 632 ) - سيرت و اخلاق - قرآن .\r\nفصل چهل و ششم اسلام تحت خلفاى چهارگانه اول 729\r\nعصر خلافت 633 - 1258 م - نسب‌نامه قريش - انتخاب ابو بكر بخلافت - شورش 11 ه ( 632 ) - جنك يرموك 13 ه ( 634 ) - وفات ابو بكر و خلافت عمر 13 ه ( 634 ) - تصرف دمشق 14 ه ( 635 ) - تصرف انطاكيه و تسليم شدن بيت المقدس سال 15 ه ( 637 ) - فتح مصر 19 - 20 ه ( 641 - 640 ) - قتل عمر 23 ه ( 644 ) - خلافت عثمان 24 ه ( 644 ) - توسعه اسلام در سمت غرب 25 - 13 ه ( 652 - 646 ) - لشكركشى بايران 31 ه ( 652 ) - قتل عثمان 35 ه ( 656 ) - خلافت على بن ابيطالب 35 ه ( 656 ) - معاويه فرماندار شام - اعلان جنك بر عليه معاويه از طرف على بن ابيطالب 35 ه ( 656 ) - جنك جمل 36 ه ( 656 ) - جنك صفين 27 ه ( 657 ) - حكمين 37 ه ( 658 ) - خوارج - سالهاى اخير خلافت على - شهادت وى 40 ه ( 661 ) - خصائل و صفات على بن ابيطالب - حالت ايران .\r\nفصل چهل و هفتم فاجعه كربلا 747\r\nخلافت حسن بن على و كناره‌گيرى او 40 ه ( 661 ) - وصاياى معاويه بيزيد در مرض موت 61 ه ( 680 ) - دعوت حسين بن على بكوفه - حركت بكوفه - واقعهء مولمهء عاشورا - حركت اهل بيت بشام و از شام بمدينه - تعزيه - بنياد تاريخى فرقه شيعه - اساس و اصول مذهبى شيعه .\r\n\r\n","description":"","footnote":"","page_name":" مقدمه 17 ","page_number":17},
  {"content":"\r\n\r\nفصل چهل و هشتم ايران يكى از ايالات خلافت اموى 758\r\nسلسله اموى - استحكام سلطنت معاويه از تبعيت زياد - ترقى مسلمين در شرق - موفقيت‌هاى شايان و شكست معاويه - ولايت‌عهد يزيد در 56 ه ( 676 ) و خلافت او 61 ه ( 680 ) - طغيان ابن زبير 61 ه ( 680 ) - جنك بخارا - جنك قبائلى بدوىهاى شمالى و جنوبى 46 - 65 ه ( 666 - 685 ) - نزاع و اختلاف بر سر خلافت 61 - 73 ه ( 680 - 692 ) - قتل‌عام دشمنان حسين بن على 66 ه ( 685 ) - خروج ازارقه - خروج ابن اشعث 80 ه ( 699 ) - طغيان موسى بن خزيم - مرك و خصال عبد الملك - محاربات در آسياى مركزى 86 - 96 ه ( 705 - 714 ) - پيشرفت به طرف رود سند 89 - 96 ه ( 707 - 714 ) - موفقيت‌هاى شايان وليد 86 - 96 ه ( 705 - 714 ) - محاربات يزيد در گرگان و طبرستان 98 ه ( 716 ) - دومين كوشش براى فتح قسطنطنيه 99 ه ( 717 ) - خراسان تحت خلافت عمر دوم ( عمر بن عبد العزيز ) 99 - 101 ه ( 717 - 720 ) - خلافت يزيد دوم 101 - 105 ه ( 720 - 724 ) - تبليغ عباسيان - خروج زيد بن حسين 122 ه ( 740 ) - خلافت هشام 105 - 125 ه ( 724 - 743 ) و جنك تور 732 م - وليد دوم و يزيد سوم 125 - 126 ه ( 743 - 744 ) - خروج عبد اللّه معاويه 126 - 129 ه ( 744 - 747 ) - برافراشته شدن پرچم سياه عباسيان در خراسان 129 ه ( 747 ) - جنك زاب بزرك 132 ه ( 750 ) - حالت ايران تحت خلفاى بنى اميه .\r\nفصل چهل و نهم تفوق ايرانى در آغاز دوره عباسى 776\r\nخاتمه يافتن وحدت مسلمان - جلوس ابو العباس بخلافت 132 ه ( 749 ) - قتل‌عام بنى اميه - خلافت ابو العباس و مرك او 136 ه ( 754 ) - ابو جعفر منصور 136 - 158 ه ( 754 - 775 ) - قتل ابو مسلم 137 ه ( 754 ) - نائره انقلاب در ايران 138 ه ( 756 ) و 141 - 143 ه ( 760 - 758 ) - طايفهء راونديان 141 ه ( 758 ) - خروج اولاد حسن بن على 144 ه ( 761 ) - بناء شهر بغداد 145 ه ( 762 ) - شورش در هرات 150 ه ( 767 ) - نفوذ ايرانيان در زمان خلافت منصور - مهدى 158 - 169 ه ( 775 - 785 ) - پيغمبر برقع پوش خراسان 158 - 161 ه ( 774 - 777 ) - هادى 169 - 170 ه ( 785 - 786 ) .\r\n\r\n","description":"","footnote":"","page_name":" مقدمه 18 ","page_number":18},
  {"content":"\r\n\r\nبنام خدا\r\n\r\nمقدمهء مترجم\r\nكتاب حاضر كه « تاريخ ايران » نام دارد از مشهورترين تأليفات آقاى سرپرسى سايكس از مشاهير خاورشناسان انگليسى است كه هنوز آفتاب زندگانيش در آسمان دانش ميدرخشد . ترجمه و انتشار اين كتاب ، براى رفع نيازمندى دانشجويان كه بكتاب مكمل و جامعى در تاريخ ايران احتياج مبرم داشتند ، از ديرباز خاصه از بعد از انتشار ترجمهء كتاب تمدن العرب همواره نصب العين بوده و از بزرگترين آمال نگارنده شمرده ميشد و اينك بىنهايت خوشوقتم و خدا را شكر ميكنم كه اين آرمان ملى جامهء عمل پوشيده يعنى ترجمهء جلد اول آن از چاپ درآمده تقديم قارئين عظام مىشود . در اينجا ما قبل از هربيان يا اظهارى بشرح احوال مؤلف پرداخته و اين مختصر را به نظر خوانندگان كتاب ميرسانيم .\r\nسرپرسى سايكس تحصيلات خود را در آموزشگاه ( رگبى ) و دانشكدهء افسرى ( ساندهرست ) بپايان رسانيده و در هردو آموزشگاه بدريافت جايزه‌هاى پهلوانى نايل آمده است .\r\nدر سال 1892 به سمت افسر هنگ دوم نيزه‌دار ( از هنگ‌هاى مشهور انگليسى ) مسافرت‌هاى خود را در آسياى مركزى ، ايران ، بلوچستان آغاز كرد . در 1894 كنسولگرى انگليس را در كرمان تأسيس نمود و دو سال بعد از آن در كمسيون مرزى ايران و بلوچ مأموريت يافت و در همان سال مسافرتى در حوزهء رود كارون نمود . در 1897 مأمور پذيرائى و مصاحبت و الا حضرت ناصر الملك مرحوم گرديد كه آنموقع بعنوان نمايندهء مخصوص بلندن عزيمت مينمود . در 1899 كنسولگرى انگليس را\r\n\r\n","description":"","footnote":"","page_name":" مقدمه 19 ","page_number":19},
  {"content":"\r\n\r\nدر سيستان تأسيس نمود و در 1901 بعنوان فرمانده هنگ ( مونتگامرى شاير تيومانرى ) در جنگ بوئر شركت كرد و در همين جنگ مجروح گشته بپاس فداكاريهائى كه از خود در آن جنگ‌ها نشان داده بود باخذ مدال و نشان‌هاى افتخار نايل آمده و در اعلاميه‌هاى وزارت جنك يا احكام نظامى از وى قدردانى شد . در 1902 بدريافت نشان علمى طلا از انجمن جغرافيائى پادشاهى مفتخر گرديد . از 1905 تا 1913 سركنسولگرى انگليس در خراسان بود . در آغاز جنگ بين‌الملل اول فرماندار نظامى ( سوت هامپتون ) شد و سپس جزء لشكر لاهور در فرانسه مأموريت يافت . در 1915 به سركنسولگرى تركستان چين تعيين شد . در 1916 براى تأسيس نيروى مشهور به پليس جنوب بايران آمد و ستاد اين نيرو در شيراز بود . در 1918 بپاس خدماتى كه انجام داده بود بدريافت نشان نايل شده و در احكام نظامى از وى قدردانى شد و پس از پايان جنگ بانگلستان بازگشته و اكنون منشى افتخارى انجمن آسياى مركزى مىباشد .\r\nتأليفات مهم سرپرسى سايكس\r\nتأليفات مهم اين دانشمند عبارتند از : 1 - افتخار عالم شيعه .\r\n2 - ده هزار ميل در ايران . 3 - تاريخ افغانستان .\r\n4 - تاريخ اكتشافات عالم . براى تأليف اخير از انجمن علمى امپراطورى بدريافت نشان طلا مفتخر شد . 5 - « در صحراها و واحه‌هاى آسياى مركزى » و اين كتاب با كمك بانو « الاسايكس » نوشته شده است . از برگزيده‌ترين تأليفات اين نويسندهء كنجكاو همين كتاب حاضر است كه در حقيقت واسطة العقد سلسلهء تأليفات او مىباشد . كتاب مزبور بقدرى مورد توجه علاقمندان بتاريخ ايران واقع گرديد كه از آغاز انتشار تاكنون سه بار « 1 » چاپ شده كه در چاپ اخير فصلى جداگانه و مطالب مهم زيادى نيز بر كتاب افزوده شده است و اينرا ضمنا يادآور مىشود كه كتاب حاضر ترجمه‌اى از نسخهء 1930 يعنى آخرين چاپ اصل مىباشد .\r\nسرپرسى سايكس در گرد آوردن مواد و جمع‌آورى مدارك و اسناد اين كتاب سالها رنج برده و مجاهدات بسيار نموده است . اينمرد تقريبا همهء منابع قديم و جديد را از رومى و يونانى و سريانى و ارمنى و عربى و غيره خاصه كتابهائى كه در دويست\r\n\r\n\r\n","description":"","footnote":"\r\n( 1 ) - و آن بدينقرار است : چاپ اول 1915 ، چاپ دوم 1921 ، چاپ سوم 1930 .\r\n","page_name":" مقدمه 20 ","page_number":20},
  {"content":"\r\n\r\nسال اخير يعنى از زمانيكه مشرق قديم جلب توجه علماء فرنگ را كرده نوشته‌اند از نظر انتقاد و خرده‌گيرى گذرانيده است و نيز در حدود 25 سال « 1 » عمرش را در خاك ايران ، در نواحى مختلف بسر برده اوضاع و احوال عادات و رسوم و بالاخره آثار و يادگارهائى كه در هرجا بوده همه را با كمال دقت و اهتمام مشاهده و مطالعه كرده و از اينراه اطلاعات وافر و معلومات سودمند زيادى بدست آورده است و مخصوصا نواحى شرقى و جنوبى ايران را كاملا سياحت و تحقيقات جغرافيائى و تاريخى نموده است . راست است جهانگردان زيادى ايران را سياحت كرده در اطراف اين مسائل تجسس و تدقيق و تحقيق نموده‌اند ولى سخن اينجاست كه وسائل و اسباب گردآوردن مطالب درست و كسب اطلاعات صحيح مصون از لغزش و خطا بقدرى براى اين دانشمند فراهم بوده كه در دست‌رس هيچيك از همكاران اروپائى وى نبوده است ، چنان كه خود او در مقدمهء يكى از تأليفات خويش مربوط بايران شرحيكه در اين خصوص نگاشته از جمله چنين مينويسد « نگارنده با كمال جرئت ادعا مىكند كه از نسل حاضر هيچ انگليسى حتى هيچ اروپائى ديگرى بيشتر و بهتر از اينجانب بسير و سياحت نواحى شرقى و جنوبى ايران موفق نگرديده و از طرفى موقعيت و رتبهء رسمى نويسنده بهترين وسيله براى ملاقات طبقات منورهء اهالى و كسب اطلاعات عارى از خطا بوده است كه خود اين نعمت كمتر نصيب ديگر سياحان خارجى مىشود » . پس از آنچه گفته شد تصديق ميكنيد كه اين تاريخ بر پايهء متين و ثابتى قرار گرفته و در جمع‌آورى اطلاعات و دست آوردن مدارك و اسناد منتها درجهء دقت را مؤلف به عمل آورده است .\r\nبعقيدهء ما كتابى جامعتر از اين در تاريخ ايران نوشته نشده است . چه كتابهائى كه در اين زمينه تاكنون انتشار يافته ناقص يا نيمه‌تمام بوده هيچكدام رفع نيازمندى طالبان تاريخ ايران را نمينموده است و بالاخره كتابى كه همهء ادوار تاريخ ايران را مرتب و مسلسل و نيز كامل و تمام حاوى باشد بتأليف درنيامده مگر همين كتاب است كه اين نقيصهء بزرگ را جبران نموده ، مؤلف دانشور سرگذشت اين كشور را از قديمترين\r\n\r\n\r\n","description":"","footnote":"\r\n( 1 ) - سرپرسى سايكس از سال 1892 تا سال 1918 بطور ثابت در خاك ايران و بلوچستان مسافرت ميكرد .\r\n","page_name":" مقدمه 21 ","page_number":21},
  {"content":"\r\n\r\nادوار تا زمان معاصر مطابق روايات مورخان شرق و غرب و آثار مكتشفه كاملا باز نموده - است و حتى كشفيات مهمه‌اى كه از حفريات اور و نيز از كاوشهاى شرق ، جديدا يعنى از 1921 تا 1930 بدست آمده تمامى آنها را اين كتاب دربر دارد و بنابراين كتاب حاضر را حقا ميتوانيم بگوئيم كه تكميل‌ترين و جامعترين تأليفاتى است در تاريخ ايران كه اينك در دسترس طالبان دانش و فرهنك نهاده مىشود .\r\nداخل شدن در مسائل و مندرجات اين كتاب يعنى مجلد حاضر و شرح و بيان حقايق تاريخى و علمى آن از گنجايش اينمقدمه خارج است ولى به حكم اينكه گفته‌اند « ما لا يدرك كله لا يترك كله » سطرى چند بطور فهرست در زير بعرض خوانندگان ميرسانم .\r\nفصول اوليهء كتاب مربوط به جغرافياى ايران و نيز بابل و ايلام متضمن مطالب عالى و تحقيقات كافى مىباشد . مؤلف در اينقسمت يعنى قسمت جغرافيائى نظر به تبحرى كه دارد به تفصيل سخن رانده يك سلسله اطلاعات بسيار سودمند و نكاتى كه تازگى دارد در دسترس ما گذارده كه در كمتر كتابى نظير آن يافت مىشود .\r\nاز نقاط حساس كتاب و يا بهترين فصول آن بعقيدهء نگارنده فصلهائى است كه در آنها از مسائل و امور اجتماعى كشور در هريك از ادوار به تفصيل صحبت شده است توضيح اينكه در اين فصول از عادات و اخلاق ، قوانين و رسوم ، شاه و دربار ، آرتش ، موقع زنان ، زبان و ادبيات ، دين و فرهنگ ، معمارى ، پيشه و هنر خاصه هنرهاى زيبا و غيره و غيره مبسوطا بحث شده و شرحيكه در اطراف هريك نگارش يافته مدققانه و بسيار جالب و جاذب است . او بدين و فرهنگ باستان اهميت داده و در فصلى جداگانه آن را تحت مطالعه آورده است و در اينجا از اصول مذهب زردشت پيغمبر باستان ايران مشروحا صحبت داشته خاصه در متأثر شدن اينمذهب از تورانيان و نيز تاثير آن بر مذهب يهود بياناتى كه نموده جالب دقت‌نظر است . در تحقيق آثار باستان خاصه خرابه‌هاى پرسپليس و پاسارگاد و نيز در اطراف ساير صنايع و فنون باستان ما كليتا پايهء بياناتش محكم و متين و درخور همه نوع تقدير است .\r\nدر شرح احوال ايرانيان قديم اخلاق ملى ما را ستوده و در يكمورد چنين مينويسد « مهمان‌نواز و كريم و بخشنده و بلندنظر بوده‌اند » و در باب صنايع و فنون خاصه\r\n\r\n","description":"","footnote":"","page_name":" مقدمه 22 ","page_number":22},
  {"content":"\r\n\r\nهنرهاى زيبا او ذوق ابتكار و نبوغ صنعتى ما را اعتراف و خاطرنشان نموده كه ايران در تمدن و صنايع و فنون اروپا در ادوار گذشته تأثير عميق داشته است و نيز مشاهير رجال و مفاخر و بزرگان ما را با كلماتى كه حاكى از وسعت‌نظر و روح محبت و ودادست ستوده و عظمت و بزرگوارى آنان را تصديق مىكند و اينك ما براى جلب نظر خوانندگان گرام يكى دو سه فقره را بطور نمونه گوشزد مينمائيم . او در خاتمهء بيانات خود راجع به خرابه‌هاى پرسپليس چنين ميگويد « ايران از ملل معتبرى كه با آن‌ها ارتباط يافته از قبيل بابل و آشور و مصر و يونان البته اقتباسات زيادى نموده ليكن متابعت و تقليد صرف نكرده است حتى مجسمه‌هاى گاوهاى آشورى هم در مقبره‌هاى بزرگ هخامنشى از حيث اهميت داراى رتبهء اوليه نيستند » . در خصوص مقبرهء كوروش كبير مينويسد « كه من سه مرتبه به زيارت اين مقبرهء رفته‌ام و در اين‌جا موفق شده مختصر تعميرى هم نموده‌ام و ضمنا در هرموقع به اين نكته متذكر شده‌ام كه ديدن مقبرهء اصلى كوروش پادشاه بزرك و شاهنشاه عالم مزيت كوچكى نيست و من چقدر خوشبخت بودم كه بچنين افتخارى نائل شده‌ام و در واقع شك دارم كه آيا براى ما طائفه آريانى هيچ بناى ديگرى هست كه زياده از مقبرهء مؤسس دولت پارس و ايران كه تقريبا دو هزار و چهارصد و چهل سال قبل از اين در آنجا مدفون شده اهميت تاريخى داشته باشد » . يا در طى بيان صفات حميدهء كوروش بعد از نقل مسطورات كتاب مقدس و مورخين يونانى ميگويد « ما هم ميتوانيم مباهات كنيم باينكه اولين شخص بزرك آريانى كه احوال او به خوبى بر ما معلوم مىباشد داراى چنين صفات عالى و برجسته است »\r\nدر شرح احوال حضرت رسالتمآب ص كه جزء قسمت اخير كتاب حاضر است در خاتمهء بيانات خود چنين مينويسد « عقيدهء شخصى من اين است كه محمد ص در ميان مشاهير عالم بزرگترين انسانى است كه با يك مرام عالى تمام هم خود را مصروف اين داشت كه شرك و بت‌پرستى را از ريشه منهدم ساخته و بجاى آن افكار بلند اسلام را برقرار سازد و او خدمت وافر و نمايانى كه از اين راه بنوع بشر نموده خدمتى است كه من آن را ستايش نموده و سر تعظيم فرود ميآورم » .\r\nراجع به حضرت على بن ابيطالب ع در طى بيان صفات محمودهء وى چنين اظهار\r\n\r\n","description":"","footnote":"","page_name":" مقدمه 23 ","page_number":23},
  {"content":"\r\n\r\nمىكند « اينكه اهالى ايران در او مقام ولايت قائل شده و او را باصطلاح سرپرست حقيقى و مربى الهى ميدانند واقعا اين عقيده قابل تحسين و شايان بسى تمجيد است اگر چه مقام و مرتبهء او خيلى بالاتر از اينهاست » .\r\nضيق مكان اجازه نميدهد كه بيش از اين در اينباب شرح و بسط دهد و من از اينجهت و نيز به علت كمى فرصت و عجله‌ايكه بمناسباتى در كار طبع اين ترجمه ميشد در همينجا آن را ختم ميكنم و همينقدر مينويسم كسانى كه ميخواهند بحقيقت اين كتاب آشنا شوند و يا هم‌ميهنانى كه « مايل باشند شوكت و حشمت ادوار گذشتهء خودشان را به خوبى درك كنند » بايد سراسر كتاب را بدقت هرچه تمامتر بخوانند در خاتمه اينرا يادآور مىشود كه اين كتاب داراى شصت و دو تصوير و چهل و نه سرلوحه است كه هريك از لحاظ تاريخى و علمى بسيار نفيس و مهم مىباشد . اين‌جانب اغلب اين تصاوير را از نسخهء چاپ دوم اصل انتخاب نموده كه از آن جمله يكى تصوير شوراى جنگى داريوش كبير است كه بسيار دلچسب و قابل ديدن است .\r\nدر اينموقع وظيفهء خود ميدانم كه از مساعدتهاى اولياء وزارت فرهنگ خاصه از جناب آقاى اسمعيل مرآت كه اين ترجمه در زمان وزارت ايشان صورت اكمال و اتمام پذيرفته سپاسگذارى نمايم و ضمنا از ادارهء نگارش آنوزارتخانه كه در اينمدت در فراهم ساختن وسايل كمال مراقبت و همراهى را نمود تشكر دارم .\r\nاينرا هم نميتوانم در اينجا نگفته بگذارم كه در آغاز امر توسط دوست گرامى آقاى عباس صيقل كارمند جدى سفارت كبراى ايران در لندن اجازهء ترجمه و طبع اين تاريخ را از آقاى سرپرسى سايكس مؤلف آن درخواست نمود و خوش‌بختانه اين درخواست مورد توجه و علاقه قرار گرفته طولى نكشيد كه نامه‌اى از ايشان مشعر بر قبولى درخواست مزبور به نگارنده رسيد . در اين نامه معظم‌له با كمال لطف و مهربانى اجازهء ترجمه و طبع دو جلد كتاب « تاريخ ايران » را بلاعوض و بدون هيچ منتى باينجانب اعطا كردند و درواقع مرا از اين لطف و مساعدت گران‌بها از خود ممنون ساخته و سپاسگذارى از آن را همواره فرض ذمهء خودم خواهم شناخت\r\n\r\n","description":"","footnote":"","page_name":" مقدمه 24 ","page_number":24},
  {"content":"\r\n\r\nاما درخصوص اين ترجمه همينقدر خاطرنشان ميكنم كه آن با اصل كتاب ( كه در 1930 براى بار سوم طبع شده ) كاملا مطابق است و كم‌وبيش ندارد و حتى چون مقيد بوده‌ام كه از اصل كاملا متابعت كرده باشم يادداشت‌هاى گران‌بهائى كه مؤلف در ذيل اكثر صفحات قيد كرده بود اينجانب تمامى آنها را براى استفادهء فضلا بدون هيچ جرح و تعديلى در پاى صفحات گنجانده‌ام . حاجت بذكر نيست كه يادداشت‌هائى هم برحسب لزوم از خود اينجانب در ذيل بعضى صفحات قيد شده است . در ضبط اسامى اعلام منتها درجهء دقت و اهتمام را نموده و حتىالامكان آنها را نزديك باصل يا بقسمى كه در كتب فارسى و عربى مضبوط است نقل كرده‌ام و در عين حال اغلب اين اسامى را در حاشيه بقسمى كه انگليسىها ادا ميكنند نيز آورده‌ام و معهذا نميتوانم ادعا كنم كه آن از نقص خالى است . اما چشم‌پوشى و اغماض از اين نقايص براى كسانى كه با اين قبيل امور سروكار دارند سخت و دشوار نيست . حقيقت اين است كه من در صحت و خوبى اين ترجمه و نيز در طبع و لطف و آرايش كتاب مدتهاى متمادى زحمت كشيده و تحمل رنج فراوان نموده‌ام و مخصوصا در لغزش و خطاها منتهاى احتياط و دقت و مراقبت را به عمل آورده‌ام ليكن آدمى از سهو و نسيان ممكن نيست مصون ماند .\r\nاما مراجع و اسناد كتاب و آن با يك نقشهء بزرگ كه مؤلف در مقدمهء دوم خود بدان اشاره مىكند انشاء اللّه در جلد دوم به نظر خوانندگان خواهد رسيد ، توضيح اينكه ترجمهء جلد ثانى و پرداخت آن از يكمدتى بسرعت در جريان است و اميد دارم كه در آتيهء نزديكى باتمام رسيده و با همت علاقمندان فرهنگ تحت طبع قرار گيرد . ما در بالا گفتيم كه تاريخ ايران در چاپ سوم كتاب تا 1930 ميلادى ( 1309 شمسى ) ميآيد ولى نكته‌اى كه جالب‌توجه و مهم و ذكر آن در اينجا لازم است اينكه مؤلف دانشور بقرار شرحيكه اخيرا باينجانب نوشته‌اند با اشتياق زايدالوصفى ميخواهند چاپ چهارم كتاب « تاريخ ايران » را آغاز و كنفرانس تاريخى طهران را يا انجمن سران سه دولت بزرگ دوست و متفق در پايتخت كشور ما كه يكى از مواد برجسته آن تضمين استقلال و حق حاكميت ايران است در اين چاپ ضميمهء كنند . حاجت بذكر نيست\r\n\r\n","description":"","footnote":"","page_name":" مقدمه 25 ","page_number":25},
  {"content":"\r\n\r\nكه در اين صورت تا چه‌اندازه بر ارزش و اهميت كتاب خواهد افزود . ما اميدواريم تا وقتى كه ترجمهء جلد ثانى پرداخت شده حاضر براى چاپ مىشود ين مقصود عالى مؤلف جامهء عمل پوشيده و مورد استفادهء ما قرار گيرد يعنى تمامى مسائل جديد در جلد دوم ، ترجمه و ضميمه شود .\r\nچون انتشار اين كتاب در دورهء وزارت فرهنك وزير دانش‌پرور جناب آقاى دكتر عيسى صديق مىباشد و دانشمند معظم را در انجام اين خدمت توجهى خاص است لذا از ايشان سپاسگذارى نموده و اميدوارم كه بخش دوم اين كتاب را نيز در دورهء سرپرستى فرهنگى انجناب به پايان آورده و بچاپ رسانم .\r\nمن خود در ترجمهء اين كتاب ( مجلد حاضر ) معترفم كه يك عده از دوستان دانشمند به من كمك كرده‌اند ولى بيشتر خودم را مديون كمك‌هاى گرانبها و فاضلانهء فقيد سعيد مرحوم محمد على فروغى ذكاء الملك ميدانم و از خداوند مسئلت مينمايم كه روح پرفتوحش را غريق رحمت فرمايد .\r\nزحمات دوست گرامى ديرينم آقاى مهدى اكباتانى در اين كتاب نيز مانند ساير انتشاراتم مرا وادار مينمايد كه از ايشان تشكر نمايم كه با كمال علاقمندى و بىمنتى در تصحيح اوراق و تهيه و ترتيب فهرست اين كتاب مرا همراهى نموده و نيز در خوبى و حسن جريان طبع توجهى بسزا داشته‌اند و اميد است در خدمت بعالم مطبوعات همه‌وقت موفق باشند .\r\nسيد محمد تقى فخر داعى گيلانى\r\n\r\n","description":"","footnote":"","page_name":" مقدمه 26 ","page_number":26},
  {"content":"\r\n\r\nتاريخ ايران تأليف آقاى سرپرسى سايكس ترجمهء آقاى سيد محمد تقى فخر داعى گيلانى\r\n\r\n","description":"","footnote":"","page_name":" مقدمه 27 ","page_number":27},
  {"content":"\r\n\r\nيك منظره از شكار ايرانى از روى يك ظرف داراى نقاشى الوان . موزهء هرميتاج\r\n\r\nديباچهء مؤلف در چاپ سوم كتاب\r\nايران در ظرف ده سال اخير بدرجه‌اى تحول و تغيير پيدا نموده كه شايد آن از هرموقعى در تاريخ پر از حوادث اين سرزمين زياده و بيشتر باشد . عمده بر اثر شخصيت رضا شاه مؤسس خاندان پهلوى يك حس مليت قوى و شديدى در مردم آن پديد آمده ، قدرت و نفوذ دولت در سراسر عرض و طول اين كشور برقرار و استوار گرديده ، ماليهء مملكت بر پايهء صحيحى قرار گرفته و واحد پول بمعيار و ارز طلا اختيار شده ، وسايل ارتباط و وسايط نقليه از هوا و راه‌آهن و اتومبيل و آلات و افزار باربرى منظرهء اين ملت محافظه‌كار را تغيير داده و به پيشرفت جديد وارد مينمايد . اصلاحاتى كه در سياست خارجى به عمل آمده كمتر از اصلاحات داخلى آن نيست چنان كه ايران از زير بار كاپيتولاسيون منفور كه درست از يكصد سال پيش از روسيه تحميل شده بود شانه خالى كرده و خود را رهائى بخشيده است ، پيمانها و قراردادها روى شرايط و مواد متقابله با دول اروپا بسته است .\r\nما مسائل فوق‌الذكر و بسيارى از مسائل ديگر را در اين چاپ يعنى چاپ حاضر بيان نموده‌ايم و با استفاده از مسائل جديد و پس از انجام تصحيحات لازم در متن عبارات و حذف پاره‌اى از نقشه‌ها و تصاوير بالاخره معلوم شد كه ميتوان بهاى چاپ اخير را به مبلغ معتنابهى كمتر از چاپ پيشين تعيين ، مواد تازه‌اى كه از آن جمله كشفيات\r\n\r\n","description":"","footnote":"","page_name":" مقدمه 28 ","page_number":28},
  {"content":"\r\n\r\nمهم ( اور ) و كاوش و تحقيقات موفقيت‌آميز ( ائورنوس ) در مقالهء مقدماتى گنجانيده شده است و جلد دوم با مقالهء متمم خاتمه ميپذيرد .\r\nمراجع مهمى كه از آن استفاده شده در ضمن مقاله يادآورى گرديده و در پارهء موارد كه ضرورت ايجاب نموده مراجع مربوطهء بموضوعات تازه در متن نيز مندرج مىباشد .\r\nاز وزارت جنك سپاسگذارم كه اسناد مربوطهء به لشكركشيهاى در ايران را در شعبهء امور تاريخى آن وزارتخانه به اختيار من گذاشت . مستر لؤناردوولى شرح مختصرى را كه از حفاريهاى او مذكور داشته‌ام با كمال ملاطفت مطالعه و مرور نمود و نيز سرپرسى كوكس و مستر م . ايلدريد در مقالهء متمم به من كمك نموده نظريه‌هاى قابل توجهى دادند .\r\nدر خاتمه اميدوارم كه چاپ سوم كتاب كه چاپ حاضر باشد براى ملت ايران همان ملتى كه لذيذترين ايام و بانشاطترين سالهاى زندگانى خود را در ميان آن‌ها بسر برده‌ام مفيد و سودمند افتد و آنگاه كه اين نگارش به اروپائيان و امريكائيان كمك نمايد تا پى بتاثير عميقى برند كه ايران در تمدن و صنايع و فنون ما در ادوار گذشته داشته است اينوقت است كه من حقا به پاداش خود رسيده‌ام . پ . م . س\r\n\r\n","description":"","footnote":"","page_name":" مقدمه 29 ","page_number":29},
  {"content":"\r\n\r\nاقتباس از يك جعبهء ميناكارى\r\n\r\nديباچهء مؤلف در چاپ دوم كتاب\r\nدر طى مدت شش سالى كه از چاپ اول كتاب ميگذرد حوادث و وقايع زيادى در ايران رخ داده است ، سرزمين تاريخى آن كشور چندين بار معرض هجوم لشكريان انگليس و روس و تركيه واقع شده است . اما از طرف ديگر روسها بواسطهء شكست دادن تركان پاىتخت و شايد تا حدى موجوديت كشور را حفظ و نيز در نتيجهء مغلوب شدن ايلات غارتگر جنوب دوباره امنيت و آرامش در آنحدود برقرار گرديده ، بعلاوه دول متخاصم وسايل ارتباطيه را ترقى دادند و نيز مبالغ هنگفتى كه از طرف دولت بريتانى و مبلغ كمى از روسيه و تا اندازه‌اى هم از آلمان در ايران مصرف شد ميتوان گفت كه آن تا حدى خسارات خطير و سختى را كه به نفوس و اموال و مزارع و بخش‌هاى مختلف كشور وارد شده بود جبران مينمود .\r\nوقايعى كه مسبب جنك عالمگير بود و اين آتش جهان‌سوز را برافروخت در اين چاپ بيان شده و از اينرو اين تاريخ تا زمان حاضر آورده شده است ، ليكن فصول جديد فقط يك قسمت از كتاب را تشكيل داده و بقيهء كتاب همان متون چاپ اوليه است كه در پرتو اكتشافات و مطالعات بعدى و رعايت نظريات نويسندگان تجديدنظر و اصلاح شده است . در اينجا لازم ميدانم از دوستان فاضلم كه در اين كار به من كمك و همراهى نموده‌اند سپاسگذارى كنم . دكتر جى . اى . پيلگرم كه به ايران و بين النهرين سفر كرده است به من اختيار داد كه در قسمت زمين‌شناسى كشفيات او را به كار بندم و نيز چ . ر . هال كه جديدا حفرياتى در بين النهرين كرده اجازه داد كه از كشفيات و اطلاعات حاصلهء او در اين كتاب استفاده نمايم . آقايان ج . ف . هيل « 1 » و\r\n\r\n\r\n","description":"","footnote":"\r\n( 1 ) -  Hill \r\n","page_name":" مقدمه 30 ","page_number":30},
  {"content":"\r\n\r\nآ . ج . ايلس « 1 » قسمت‌هائى را كه در آن تخصصى بسزا دارند دقيقا بررسى نمودند .\r\nسرلوئيزدن « 2 » و آقايان ف . ح . برون « 3 » و ى . م . ايلدريد ابواب و فصول جديد را بدقت خواندند و اى . ادوردس در قسمت‌هاى چندى با نگارنده مساعدت نموده و حقيقت اين است كه من براى اينكه چاپ دوم كتاب بهتر و مرغوب‌تر از اول باشد آخرين درجهء مساعى را مبذول داشته‌ام .\r\nاما راجع به نقشه‌ها من از نقشهء انجمن جغرافيائى شاهى استفاده نموده و همان را به كار بسته‌ام . ذكر اين نكته براى خوانندگان كتاب خالى از اهميت نيست كه نقشهء مزبور وقتى كه در لفافهء كتاب من به زندان اردوگاه قسطه‌مونى آسياى مركزى فرستاده شد عده‌اى از افسران انگليسى به هدايت آن توانستند از آنجا فرار كنند ، علاوه هيئت جغرافيائى وزارت جنك به من لطفا اجازه دادند كه نقشهء جديد « ايران و افغانستان » را به كار ببندم كه شامل روسيه و تركستان چين هم مىباشد و خط آهنهاى جديد را نشان ميدهد . نقشهء حوزهء شيراز هم استعمال شده است حتى يك نقشهء سادهء جغرافيائى عربستان را كه نتايج كشفيات جديد را دربر دارد مخصوص اين كتاب تهيه نموده و به كار برده شده است .\r\nدر خاتمه ارتباط طولانى و مناسبات خيلى نزديك من بايران بالاخره مرا بر آن داشت كه عقايدم را آزادانه اظهار دارم و تمام حقايق مربوطهء بيك رشته مسائل مفصل و پيچيده را جلو خوانندگان اروپائى و ايرانى خود بگذارم . پ . م . س .\r\n\r\n\r\n","description":"","footnote":"\r\n( 1 ) -  Ellis . \r\n( 2 ) -  Sir louis Dane . \r\n( 3 ) -  F . H . Brown . \r\n","page_name":" مقدمه 31 ","page_number":31},
  {"content":"\r\n\r\nابو الهول\r\n\r\nديباچهء مؤلف در چاپ اول\r\nاز زمان انتشار كتاب تاريخ ايران سرجان ملكم درست يك مائه گذشته و در اين مدت طولانى رموز كتيبه‌هاى ميخى حل شده ، اسرار شوش مكشوف گرديده و از بسيارى جهات ديگر نيز ترقيات قابل ملاحظه‌اى دست داده است . هريك از اكتشافات مهمه در رساله‌اى مخصوص كم‌وبيش ضبط شده ليكن كتابى به تاليف درنيامده است كه بطور كلى تاريخ ايران و ثمرات عديدهء تحقيقات جديده را شامل باشد . بعد از ترديد و تامل زياد من درصدد برآمدم كه اين منقصت را جبران نمايم و البته اين منقصتى بزرك بود چه ايران در مدت چندين قرن بر احوال يونان و دولت روم و بالنتيجه بر احوال اروپا تأثير و نفوذ كلى داشته است ،\r\nمنظور اولى من اين بود كه براى همقطاران خودم كه در ايران و كشورهاى مجاور آن مشغول خدمتند و همچنين براى دانشجويان اروپائى يا ايرانى كتابى فراهم كنم كه به قدر امكان تمام و كامل باشد و نظر به اين منظور آنچه از روابط دول قديمه با ايلام و ماد و ايران معلوم است جمع كرده و بعضى مسائل از قبيل طلوع دولت مقدونيه را قدرى بيش از آنچه لازم به نظر ميآيد شرح و بسط داده‌ام .\r\nچون مزيت و اختصاص بيست و دو سال اقامت و مسافرت در ايران نصيب من بوده بعضى مسائل را بهتر از كسان ديگر كه داراى معلومات خاصهء مكتسبهء از اين طريق نيستند ميتوانم بيان كنم و مجسم سازم و نيز گمان ميكنم تا يك اندازه نقطهء نظر ايرانى\r\n\r\n","description":"","footnote":"","page_name":" مقدمه 32 ","page_number":32},
  {"content":"\r\n\r\nرا درك كرده باشم .\r\nنسبت بحكومت هندوستان و ادارهء هند تقديم تشكر ميكنم به جهت مساعدتى كه با من كرده‌اند كه از جمله نقشهء جديدى است كه بطبع رسانيده‌اند .\r\nدكتر ف . و . توماس « 1 » مرا قادر بر استفاده از نفايس كتابخانهء ادارهء هند نمود و حتى در زمان اقامت در ايران نيز از اين نعمت بهره‌مند بوده‌ام و اگر غير از اين بود البته بانجام منظور خود موفق نميشدم ، مستر ا . ج . اليس « 2 » نيز همواره آراء و نصايح خود را از من دريغ نميداشت . آقايان ا . ادواردس « 3 » ، ل . و . كينك « 4 » ، ح . ب . والتر « 5 » و ج ، الن « 6 » عضو موزهء انگليس راجع به ادوار و موضوعاتى كه نظرياتشان در آنها معتبر و حجت است با من مساعدت كرده‌اند . ج . ب . كپر « 7 » در مراجعه و تصحيح طبع كتاب مدد نموده و فصول راجع به نادر شاه را سرمرتمر دوراند « 8 » كه نسبت به آن عصر تحقيقات و اطلاعات مخصوصى دارد مطالعه كرده است . از جهت تصاوير كتاب هم از دوستان خود امتنان كامل دارم و مستر امرى والكر « 9 » در ساختن آن تصاوير زحمات فراوان كشيده است .\r\nدر دو جلد كتابى كه سابقا نوشته‌ام از ايران كه سياحت نشده بود باز نمودم و به وصف آداب و عادات ملت محبوبى كه بهترين اوقات عمر خود را در ميان ايشان بسر برده‌ام پرداختم . در اين كتاب آرزوى چندين سالهء خود را فعليت مىدهم و اميدوارم نتيجهء زحماتم براى دولتى كه در خدمت او عمر ميگذرانم مفيد فايده بوده و به جهت هموطنانى كه افكار عامه را ارشاد ميكنند نيز مثمر شود ، چه بدون معلومات تاريخى عقائد و اظهارات ايشان مبنى و مأخذ صحيح متقن نميتواند داشته باشد و اگر دانشجويان و محققينى كه در تاريخ يونان و روم كار ميكنند بخواهند راجع بايران و روابط آن با دول مزبوره اطلاع حاصل نمايند و به اين مناسبت بدين كتاب مراجعه كنند و بالاخره هرگاه ايرانيهائى كه مايل باشند شوكت و حشمت ادوار گذشتهء خود را به خوبى درك كنند از اين كتاب استفاده نمايند مساعى و زحمات چندين‌ساله من هدر نرفته است .\r\nپ . م . س .\r\n\r\n\r\n","description":"","footnote":"\r\n( 1 ) -  Dr . F . W . Thomas . \r\n( 2 ) -  A . G . Ellis . \r\n( 3 ) -  E . Edwards . \r\n( 4 ) -  L . W . king . \r\n( 5 ) -  H . B . Walter . \r\n( 6 ) -  J . Allan . \r\n( 7 ) -  J . B . Capper . \r\n( 8 ) -  Mortimer Durand . \r\n( 9 ) -  Emery Walker . \r\n","page_name":" مقدمه 33 ","page_number":33},
  {"content":"\r\n\r\nظرف طلاى هخامنشى ( موزهء بريتانى )\r\nجلد اول\r\n\r\nمقالهء مقدماتى ( با فصل پنجم و ششم خوانده شود )\r\n\r\nطوفان\r\nدر طى مدت ده سالى كه از چاپ دوم كتاب ميگذرد اكتشافاتى در اور « 1 » بدست لؤناردوولى شده كه بدون ترديد يك دورهء تاريخى را بر ما ظاهر و هويدا ميسازند . بنا بگفتهء باستان‌شناس بزرك ، حادثهء طوفان تا يكى چند سال قبل اگر هم جزء افسانهء موهوم شمرده نميشد بار يافتن آن در تاريخ يعنى در رديف واقعات تاريخى قرار گيرد مبهم و بسيار بعيد به نظر ميآمد « 2 » . اما امروز عقيدهء مزبور به كلى تغيير پيدا نموده و قضيه صورت حقيقت به خود گرفته ، هرچند تاريخ حادثه را دقيقا نميتوان نشان داد ، ليكن ميدانيم كه آن در كدام‌يك از ادوار تاريخ باستان واقع شده كه مجاهدات مدت هشت سال ولى بارآور ، آن را بجهان مكشوف و آشكار ساخته است .\r\n\r\n\r\n","description":"","footnote":"\r\n( 1 ) - اور شهر قديم كلده واقع در ملتقاى شط الحى و فرات در دو هزار و چهارصد و پنجاه سال پيش از ميلاد بواسطهء اورايگور اول پادشاه سومر و اكد بنا شده است و حضرت ابراهيم گوسفندانش را در آن حوالى مىچرانيد ( مترجم ) .\r\n( 2 ) - در موضوع جديدترين كشفيات لؤناردوولى  ( Leonard Woolley )  من خودم را مديون بيانات و كمك‌هاى مهرآميز او ميدانم و از كتاب او موسوم به « سومريان » نيز استفاده كرده‌ام و همچنين به « تاريخ و آثار اور » تاليف گد  ( C . J . Gadd )  و تعليمات پروفسور لنگدن و پروفسور كمپيل تمپسون بر تاريخ قديم كمبريج مراجعه شده است ( مؤلف ) .\r\n","page_name":" مقدمه 34 ","page_number":34},
  {"content":"\r\n\r\nاينموضوع بدينطريق كشف شد كه در محلى كه سيل و طغيان آب طبقات مختلفهء خاك آن را شسته و زمين را بطبقهء خاك مربوط به 3200 سال قبل از ميلاد رسانده بود گودالى بعمق 48 پا و عرض 75 پا كندند ، در اينجا هشت ساختمان هركدام در يك لايهء زمين پشت‌سرهم پيدا شدند كه كف اطاقهاى آنها از گل سفت يا كوبيده شده بوده است و حتى از همين گل نمونه‌هائى از ظروف مختلف بدست آمده كه بعضىها بطورى محفوظ مانده بودند كه به نظر مكتشفين به كلى تازه معلوم ميشدند . در ظروف سطح‌هاى بالاتر چرخ كوزه‌گرى به كار برده شده و در سطحه‌هاى پائين‌تر ، اين اشياء و ظروف با دست درست شده بودند .\r\nاين ساختمان‌ها و بناها تماما خوش‌تركيب و خوب ساخته شده و چندين رقم آجر در آنها به كار رفته كه از آن جمله آجر سمنتى بوده است و اين اول دفعه‌اى است كه ديده مىشود مادهء نامبرده در ساختمان به كار رفته است . صورت يك گراز وحشى از سنگ ، قديمترين نمونهء حجارى كه در دل اور مستور بوده ، بعمق 28 پا پيدا شد ، و بايد قدمت آن خيلى زياد و فوق‌العاده باشد .\r\nيك طبقه يا ورقه‌اى از ريك خالص بقطر 11 پا از عمل طوفان در عمق 40 پا كشف گرديد و پائين‌تر آن يك طبقهء بيقاعده و نامنتظم پيدا شد كه مينمود مردمان قبل از طوفان از يك مدت متمادى در آنجا سكنى داشته‌اند و بايد دانست كه اينمردم وحشى نبودند ، نه فقط در كلبه‌هائى از نى و بوريا بسر ميبردند بلكه خانه‌ها و منازلى هم از آجر ميساختند كه درهاى آنها از چوب بوده و بر روى پايه‌هاى سنگى كه از خارج ميآوردند اين درها را نصب ميكردند . اسلحه و افزارى از مس استعمال ميكردند ولى تبرهاى سنگى پرداخته نيز يافت شده . اين جماعات نخ ميريسيدند ، پارچه ميبافتند ، ظروف سفالين خوب ميساختند . آنها مرده‌ها را در قبر به پشت ميخوابانيدند و پاهاى آنها را بهم وصل ميكردند . مجسمه‌هائى از گل به شكل زن ولى با سر غيرآدمى و نيز ظرفهائى نقاشى شده پهلوى مرده ميگذاشتند . در خاتمهء اين بيان مختصر مينويسيم مردمانى كه بعد از طوفان در اين محل سكنى گرفته‌اند از نژاد مردم قبل بوده و همان اشياء و ظروف سفالين را استعمال ميكردند اما يك نسل منحطه و نيازمندى بوده‌اند و بعد از اين انقلابى در ترقى و تربيت رويداده از نژاد ديگرى غير از نژادى كه طوفان را ميشناخته آثار و يادگارهائى بدست آمده است و احتمال قوى ميرود كه اين واردين جديد سومريها بوده‌اند .\r\n\r\n","description":"","footnote":"","page_name":" مقدمه 35 ","page_number":35},
  {"content":"\r\n\r\n\r\nسرزمين اصلى سومريان\r\nيك مسئله بسيار مهمى كه در آن پيشرفت نمايانى حاصل شده همانا مسئله سومريان است كه : آنها كىها بودند ؟ سر زمين اصلى آنان كجا بود ؟ و چه وقت به بابل رسيده‌اند ؟\r\nسومريان ، يكقوم تيره‌موى كه در مدون‌ها به « سياه‌سران » ضبط شده از نژاد هند و اروپائى بودند . سرزمين اصلى آنها كوهستان بود و اين از آنجا معلوم شده است كه آنها خدايانشان را در حالتى كه روى كوهها ايستاده‌اند نمايش داده‌اند و نيز از طرز معمارى مساكن و اماكن اوليهء آنها كه بر ساختمان‌هاى از الوار قرار گرفته برميآيد كه سرزمين مزبور سرزمين جنگل و بيشه بوده است . آيه‌اى هم كه در سفر تكوين توراة مسطور است بشرح زير مىباشد « واقع شد كه چون از مشرق كوچ ميكردند هموارئى در زمين شنعار يافتند و در آنجا سكنى گرفتند « 1 » » و اين بيشك راجع است بسومريان و اينكه شنعار همان سومر بوده اشعار ديگريست باينمطلب شده و گذشته از همه انكشافى كه اخيرا در درهء سند به عمل آمده آثار تمدن بسيار مشابه با آثار سومر از زير خاك بيرون آمده كه آن دنيائى را متحير كرده است . كتيبه يا نقوش و خطوط روى مهرهاى چهارضلعى كه درنتيجهء حفريات مزبور بدست آمده با مال سومريها همانند و شباهت فوق‌العادهء ساختمان‌ها و نيز مجسمه يا اشكال و تصاوير ساختهء از گل و شن تمامى آنها ثابت مينمايد كه اين دو تمدن از يك ريشه يا مبدء مشتركى برخاسته و گواهى است بر اينكه سرزمين اصلى آنها يعنى سومريان در بعضى نقاط كوهستانى مشرق ايران و افغان يا بلوچستان بوده است .\r\nما شرحى در فصل پنجم راجع بافسانهء اوانس « 2 » مذكور داشته و گفتيم كه او قومى عجيب الخلقه را در خليج فارس نيك تربيت كرده كشاورزى ، پيشه و هنر و طرز عمل كردن در فلزات را به آنها آموخت . در اينجا باز دليل داريم كه سومريان ، تمدن عاليترى از خود نشان داده ، از راه دريا به بابل رسيده‌اند و آنها سكنهء اراضى باطلاقى را مغلوب ساخته شهرهائى بنا نمودند ، چه اينكه سومريها قطعا شهرنشين بوده‌اند ، چون مسئله كاوش و كشف آثار باستان در عصر حاضر پيشرفتى بسزا دارد ما اميدواريم كه در ظرف ده سال بعد بندرى كه اين فاتحين از آنجا كار مهم و معركه‌جوئيهاى خودشان را آغاز كرده‌اند مكشوف گردد و اگر از من سؤال شود كه اين فحص و بازرسى\r\n\r\n\r\n","description":"","footnote":"\r\n( 1 ) - سفر تكوين باب 11 آيه 2 .\r\n( 2 ) -  Oannes . \r\n","page_name":" مقدمه 36 ","page_number":36},
  {"content":"\r\n\r\nاز كجا شروع خواهد شد ، در جواب بندر هرمز را اسم خواهم برد ، همان بندرى كه نه‌آركوس « 1 » نيروى دريائى خود را كنار رودخانهء ميناب بساحل كشانيد قبل از آن كه به خشكى آمده سلامتش را به اسكندر خبر بدهد . امروزه بندر عباس براى بازرگانى از هرات و مشهد و ساير مراكز ميانه يك بندر طبيعى محسوب مىشود .\r\nاينكه مسئله سومر تا اندازه‌اى بغرنج شده بواسطهء اين است كه مطابق شرحيكه در فصل 50 گذشت يكظرف نقاشى شدهء ظريفى كشف شده است كه در قدمت ، با قديم‌ترين قبور مكتشفهء در اور برابرى دارد و حتى از قديميترين اشياء و ظروف ايلامى هم قديمتر مىباشد و لذا بر ضد اين نظريه كه سومريها اصلا ايلامى بوده‌اند دليل باهرى تشكيل ميدهد در صورتى كه نظريهء مزبور در يك زمان بملاحظهء شرحى كه در بالا راجع بكوهستانى بودن ايلام و جنگل‌هاى آن از تورات نقل شد موجه و قرين بقياس بوده است . در كار چميش و اماكن ديگر ظروف سفالين متشابهى كشف شده كه ثابت مىكند اين ظروف نميشود از سومر باشند . كمپيل تمپسون طرفدار يك جماعت ايلامى فرات است كه بدست سومريان رانده شدند ، در صورتى كه و ولى كه عقيده دارد اين سرزمين براى انسان فقط زمانيكه به عصر كل كولت « 2 » رسيده قابل سكونت گرديده است ميخواهد با اين قسمت همراهى كند كه بابل اكدى بدست مهاجمين سومر مغلوب و از ميان رفته است .\r\n\r\nيك سلسلهء خيلى قديم\r\nاكتشافات جديده ثابت مىكند پيوستگى و ارتباطى كه سومريها با بابل داشته‌اند مدتش نسبت به آنچه در سابق مظنون بود خيلى طويل‌تر و مديدتر مىباشد . در حدود دو هزار سال قبل از ميلاد ، بعد از سقوط سلسلهء سوم اور ، وقايع‌نگاران شرح احوال سلسله‌هاى اوليه و كارهاى آنان را جمع‌آورى كرده مدون نموده‌اند . گو قسمت اعظم اين نوشتجات فاسد و معدوم شده ولى خوش - بختانه فهرست اسامى پادشاهان آنها باقيمانده است . در اين فهرست‌ها ده پادشاه نشان داده شده كه قبل از طوفان نوح سلطنت كرده‌اند . طول سلطنت آنها ظاهرا فرضى است ، ولى شايد ما قاعدهء شمارشى كه به كار برده شده است ملتفت نميشويم و عين اين توجيه را اما قدرى كمتر در فهرست دو سلسلهء اولى كه بعد از طوفان و پيش از سلسلهء اولى اور سلطنت كرده‌اند ميتوان به كار برد . تا در اين اواخر هيچيك از نامهائى كه داده شده\r\n\r\n\r\n","description":"","footnote":"\r\n( 1 ) -  Nearchus . \r\n( 2 ) -  Chalcolithic age . \r\n","page_name":" مقدمه 37 ","page_number":37},
  {"content":"\r\n\r\nنميشد تطبيق كرد يا هويتش را معلوم داشت ، ليكن كشف آثار سلسلهء اولى جنبهء تاريخى آن را محقق مىكند و از اينرو ميتوانيم حقا يادداشت‌هاى وقايع‌نگاران را قبول نمائيم كه نه فقط پادشاهان را ذكر كرده‌اند بلكه شهرهائى هم كه پيش از طوفان وجود داشته و مخصوصا اريدو همه را خاطرنشان نموده‌اند .\r\n\r\nقبرستان قديم در اور\r\nدر ميان اكتشافات مهمى كه در اور شده يكى هم اكتشاف يك قبرستانى است كه قبرهاى اوليهء آن شايد تقريبا در سه هزار و پانصد سال قبل از ميلاد شروع شده در صورتى كه تاريخ آخرين قبور آن شايد به سه هزار و يكصد سال قبل از ميلاد ، تاريخ تاسيس اولين سلسلهء اور كه تا دو هزار و نهصد سال قبل از ميلاد سلطنت كرده‌اند ، تنزل مىكند . قبرهاى پادشاهان عبارت مىباشد از يك رشته ساختمانهائى كه در زير دخمه‌ها و حفره‌ها به عمل آمده است و از شاهكارهاى حيرت‌انگيز معمارى آنزمان كه كشف شده است اينكه سومريان نه فقط ستون به كار برده‌اند بلكه از طاق و گنبد و نيز قبه ، هزاران سال پيش از اينكه آنها در اروپا سرشناس بشوند ، باخبر بوده‌اند .\r\nيك انكشاف حيرت‌انگيز ديگر اين است كه در دفن جنازهء شاه رسم بود كه انسان‌هاى زيادى را قربانى كنند و با وى دفن نمايند . در قبر ملكه شوب‌آد « 1 » عده‌اى از بانوان دربار را قربانى كرده‌اند كه در دو رديف موازى هم قرار گرفته‌اند . در اينجا دو اسكلت يافته‌اند كه يكى در بالاى سر و ديگرى در پائين پاى تابوت واقع شده‌اند .\r\nبه اين آداب هولناك دفن ابدا اشاره‌اى در هيچ‌جا نشده است كه ميتوان آن را اين‌طور توجيه نمود كه سلاطين ادوار قديمه مقام الوهيت داشته‌اند و همين خود به تنهائى ثابت مىكند كه بايد اين مقابر خيلى قديم باشند . در اين قبور از هدايا و تقديمىها يكى جام‌هاى طلا و نقره است براى شرب و ديگر كاسه‌هاى گلى ، خنجرها با تيغهء طلا ، مهره يا دانه‌هاى تسبيح طلا و سنگ لاجورد و نيز كلاه‌خود شگفت‌آورى از طلا ميباشند . يكنوع قبور خيلى قديمترى زير مقابر شاهى يافت شده‌اند كه در آن‌ها امهارى داراى نقوش تصويرى با طرحهائى از خطوط كشف شده‌اند .\r\nاين امهار كه قدمت آنها خيلى زياد است با طرحهاى خطى آرايش يافته‌اند مشابه نقوشى كه در يك طبقه قبل از اين بواسطهء هيئت دومرگان در شوش كشف\r\n\r\n\r\n","description":"","footnote":"\r\n( 1 ) -  Chub - Ad . \r\n","page_name":" مقدمه 38 ","page_number":38},
  {"content":"\r\n\r\nشده‌اند و بدينطريق ارتباط بين اين دو كشور را ثابت مىكند . خلاصه فنون سومر در سه هزار و سيصد سال قبل از ميلاد به پايه‌اى رسيده كه در دنياى قديم بندرت قومى پيدا مىشود كه بدان پايه رسيده باشد و البته اين موفقيت نتيجهء تكامل و تجارب چندين قرن است كه براى آنها حاصل شده است .\r\nدر سرزمين سومر از معدنيات و احجار چيزى بدست نيامده و بنابرين اين سؤال پيدا مىشود كه براى هنروران قابل از كجا مواد خام فراهم شده است .\r\nاولا مس بطوريكه جديدا از طريق تجزيه معلوم شده از كان‌هاى عمان ميآوردند و اين يك حقيقتى است كه داراى اهميت زياد مىباشد و ديگر ديورت « 1 » يكنوع سنگ معدنى از مگان كه شايد بندر همان سرزمين باشد ميآمده است و نيز سنگ لاجورد را بطوريكه و ولى ميگويد از بدخشان « 2 » وارد ميكردند .\r\nشرح فوق نشان ميدهد كه يك بازرگانى وسيعى با خارجه از سمت مشرق با ايلام و آسياى مركزى و از جنوب با خليج فارس وجود داشت و نيز از سمت مغرب در زمان سلسلهء اول مصر گرزيا طوپوز و ساير مصنوعات سومر وارد درهء نيل ميشده است . از لحاظ ديگر تصور مىشود كه سومر اشياء و ظروف سفالين خود را مجبور بود بخارج بفرستد تا در عوض مواد خام تحصيل نمايد و بنابرين ميتوان اينرا حقا تصديق نمود كه در هزاره چهارم قبل از ميلاد راههاى بازرگانى از سومر بهر طرف منشعب بوده و سوداگران و بازرگانان از راه آب و خشكى تا يك اندازه با آرامش خاطر آمد و شد مينمودند .\r\n\r\nارتش سومر\r\nكمتر سخنى در عالم يافت مىشود كه از اين سخن صحيحتر باشد كه « تمدن روى قوه جلو ميرود » و روى اين اصل ، سومريان كه پايهء امپراطورى خودشان را در ميان نژادهاى دلير و سلحشور كار گذاشته‌اند بطور لزوم بايد در علم جنك و تشكيل نظام تفوق داشته باشند . خوشبختانه در اينمورد نيز ما در نتيجهء مساعى لؤناردوولى امروز از يك قسمت از فنون جنگى و آلات حربى كه بدست سومريان در وسط هزارهء چهارم قبل از ميلاد به كار برده شده است علم و اطلاع حاصل نموده‌ايم . اين اطلاع ما اساسا مبنى بر يك پرچم ( يك قطعه خاتم‌كارى از صدف و سنك لاجورد ) و نيز يك قسمت از آلات حرب مىباشد كه در اور در يك گور شاهى\r\n\r\n\r\n","description":"","footnote":"\r\n( 1 ) -  Diorite . \r\n( 2 ) - رجوع كنيد به صفحهء 42 اين كتاب پاورقى شمارهء 2 .\r\n","page_name":" مقدمه 39 ","page_number":39},
  {"content":"\r\n\r\nكشف شده‌اند . اين پرچم در سه صف منظم و مرتب گرديده است . در صف پائين ارابه هائى هستند كه هركدام را با چهار الاغ ميكشند . در هر ارابه‌اى يك راننده و يك سرباز جا دارند و اسلحهء سرباز عبارتند از نيزه‌هاى سبك براى پرتاب كردن كه آنها را در تركشى كه بجلو ارابه وصل است جا داده‌اند و نيز تازيانه‌هائى است براى حمله و فروبردن .\r\nدر صف ميانى پياده‌نظام است كه با نظم و ترتيب پيش ميروند . آنها كلاه‌خودهاى مسى مخروطىشكل بر سر و قباى نظامى بلندى بر تن دارند و با تازيانه‌هائى براى فرو بردن مسلح ميباشند .\r\nدر صف بالائى پادشاه قرار دارد كه با تيشه و تازيانهء مخصوص سنگينى مسلح و چنين مينمايد كه فاتحى است دارد از اسيران و زندانيان خبر ميگيرد ، از آلات حربى كه در اين مقابر يعنى مقابر اوليه بدست آمده چندين رقم پيكان و پاره‌هاى كمان ميباشند . تاكنون عقيده بر اين بود كه در ميان سومريان تا زمان دنگى تيراندازى معمول نشده بود ، ليكن از بيان فوق ثابت مىشود كه آن در ميان هزارهء چهارم قبل از ميلاد و احتمال دارد خيلى پيش از آن بر سومريان معلوم بوده است و قرنها بعد از آن تاريخ در ستل كركسان كه در صفحهء 84 از آن صحبت داشته‌ايم ان‌ناتوم يكدسته سربازان نيزه‌دار را قيادت مىكند و حال آينكه در ستل نرامسن كمان ، نيزه ، زوبين و نيز تبرزين تماما به كار رفته‌اند .\r\nدر اعصار اوليه تمامى افراد هنگام ضرورت موظف به خدمت نظام بودند ولى در دورهء سارگن و حمورابى قراولان و پاسبانان ثابت و دائمى وجود داشته كه قواى محلى آنها را حمايت و تقويت مينمودند و نظر بلشكركشيهائى كه به قصد فتوحات خارجى ميشد اين ترتيب ضرورى شمرده شده ليكن آن منجر بانحطاط و فساد ملى گرديد و نيز قساوت و سنگدلى فاتحين كه اسيران را قتل‌عام كرده و شهرهاى مغلوب را ويران مينمودند باعث خرابى آنها شد ، بديهى است كه اين نبردهاى وحشيانه ما بين شهرهاى مسكون از مردمان هم‌نژاد منجر بسقوط قطعى و زوال سومريان گرديد .\r\n\r\nدورهء جنگ‌هاى داخلى\r\nسلسلهء اول اور قرب دويست سال سلطنت داشته و متعاقب آن ده سلسله حكمرانى كرده‌اند كه اطلاع ما از حالات آنها خيلى كم است ، رويهمرفته ايندوره دورهء اختلال و بىنظمى بوده است و ايلاميها از موقع\r\n\r\n","description":"","footnote":"","page_name":" مقدمه 40 ","page_number":40},
  {"content":"\r\n\r\nاستفاده كرده بناى تاخت‌وتاز و فتح و غلبه را گذاشتند . اگرچه در ايندورهء تاريك ، سلسله‌هاى سومر كه از ميان آنها سلسلهء دوم اور باشد وجود داشته ، ليكن ساميها كم‌كم تفوق حاصل نموده كيش ، اوپز و مرى هريك بنوبهء خود پايتخت قرار گرفته است . در اين فهرست هاى ناقص معلوم است كه افتاده دارد و بدتر از همه اينكه از ان‌ناتوم پادشاه لاگاش يا لگش كه يقينا بر سومريان متحده سلطنت داشت هيچ اسمى نيست .\r\n\r\nسلسلهء اكد\r\nدر صفحهء 86 ذكرى از سلسلهء ايلام و كيش به عمل آمده كه آن كليتا نظر بكشفياتى كه جديدا شده درست نيست ، خاندان كامكار لاگاش بدست لگل‌زجىسى « 1 » از پا درافتاده و او از سومر دولتى كه دوره‌اش خيلى كوتاه بود تاسيس كرده و پايتختش هم ارخ بوده است . رفتارى كه با لگش از طرف فاتح شد بطور قساوت و سنگدلى معمول آنزمان بود . ليكن سومريان پس از 25 سال حكمرانى كه مظفر و كامياب بودند بالاخره بدست سارگن شكست خورده و بدست دشمن افتادند . سارگن بانى سلسلهء اكد پايتختش اكد بوده است كه ميگويند خرابه‌هاى تپهء كوچك « الدير » كه در چند ميلى جنوب غربى بغداد واقع است از آثار آن مىباشد .\r\nبعد از سارگن پسرش ريموش ( اورويوش كه من آن را ذكر كرده‌ام نيست ) بر تخت نشست و بعد از او منشتو يا مانشتو پادشاه شد و اين دو نفر اشتباها از پادشاهان كيش ذكر شده‌اند . هرچند در لشكركشيهاى مظفرانه‌اى كه آنها كرده‌اند ترديدى نداريم ، اما نرامسن « 2 » « فاتح نه لشكر » بزرگترين فرزند سارگن مىباشد كه نقش برجستهء او در كوههاى كردستان هنوز موجود و ميتوان مشاهده نمود و از اينجا فتوحات و كشور - گشائى وى معلوم ميگردد تا چه‌اندازه توسعه داشته است ،\r\n\r\nگوتى\r\nرونق و جلال اكد رو بزوال نهاد و سلسلهء كم‌دوامى در ارخ به روى كار آمد ، ولى سومر و همچنين اكد و نيز ايلام بدست گوتى از پاى درافتادند . مدارك و اسناد مربوطهء بكسب و بازرگانى و نيز كارهاى پيشه و هنر در زمان اين وحشيها صفر مىباشد . چند سالى كه از اينميانه ميگذرد شهرستانها باز تا يك درجه استقلال پيدا ميكنند ، براى مثال ، گودآلگش يا لاگاش تحت اربابان گوتى حكمرانى داشته است ، ولى آن بيشك باقى بوده تا آنكه ديد سومر از مظالم آنان آزاد گرديد .\r\n\r\n\r\n","description":"","footnote":"\r\n( 1 ) -  Lugal - Zaggisi . \r\n( 2 ) -  Naram - Sin . \r\n","page_name":" مقدمه 41 ","page_number":41},
  {"content":"\r\n\r\n\r\nسلسلهء سوم اور\r\nعكس‌العمل سومر تحت اورنامو ، پاتسى اور ، يك دولت ديگرى از سومر و اكد بوجود آورد و اور دوباره پايتخت گرديد ، در اينجا منابع اطلاعات ما نسبت بسلسلهء سوم كه تقريبا از 2278 تا 2150 ق . م سلطنت كرده‌اند همانا برج مهم زيگورات « 1 » ، معبد نانى ، كاخ شاهى و ساير ابنيه ميباشند و در حقيقت مديون آنها هستيم . در فعاليت آنها همينقدر بس كه نهرهاى بزرگى حفر كرده‌اند كه يكى از آنها اور را بخليج فارس متصل ساخته است و بدين وسيله توانسته‌اند كشتيهاى بازرگانى خودشان را به بنادر فرودگاههاى اين شهر رسانيده بارها را خالى كنند و رويهمرفته ترقى و پيشرفت اين مملكت در فلاحت و كشاورزى و نيز در دادوستد و بازرگانى بمنتها درجه رسيده بود و پايهء زندگى نسبت بهريك از دوره‌هاى بعدى تاريخ وى عاليتر و بالاتر و برعكس در پيشه و هنر كه بايد گفت فقير بوده است . و ولى چنين ميگويد : فقط معمارى و حجارى آن‌هاست كه مناسب و فراخور يك تمدنى مىباشد كه مراحل ابتدائى را سير مىكند و يا قدرى از آن جلوتر بوده است . سقوط اين دولت كامياب ناگهانى بود ، اموريت‌ها تحت ( اشبى ايرا اف مارى « 2 » ) به اكد هجوم بردند و ايلاميها از دجله عبور كردند و بطوريكه يك وقايع‌نگار مىنويسد « اور با حربه از پاى درافتاده و بنام يك ملت مستقل براى هميشه نابود گرديد » .\r\n\r\nايسن ، لارسا و ايلام\r\nما راجع بدولت‌هاى ايسن و لارسا شرحى بطور مختصر در صفحهء 92 مذكور داشته‌ايم كه اكنون ميتوانيم آن را بسط و توضيح بدهيم . اشبى ايرا سلسله‌اى در ايسن تاسيس كرد كه تا پنج پشت سلطنت داشتند ، ليكن در عين حال يك دولت رقيبى عملا در لارسا ، انتهاى باطلاقهاى فرات كه فقط هفتاد ميل از ايسن فاصله داشت ، به روى كار آمد . اين وقايع و امور را كه پيچيده و غريب به نظر ميآيد ميتوان به بهترين وجهى تفسير نمود و گفت كه ايلام ، كه بعد از برانداختن امپراطورى اور هيچيك از متصرفاتش را ضميمه نكرده بود ، هرچند آخرين پادشاه آن « با زنجير به ايلام رفت و گريست و لابه نمود » لارسا را حفاظت ميكرده است .\r\nاين مسئله كه سلسلهء اموريت تحت نفوذ فرهنك سومر بوده از اينجا ثابت مىشود كه پايتخت وى به ايسن انتقال يافت كه در آنجا شهرهاى سومر را كه از تاخت‌وتازهاى\r\n\r\n\r\n","description":"","footnote":"\r\n( 1 ) -  Ziggurat . \r\n( 2 ) -  Ishbi - Irra Of Mari . \r\n","page_name":" مقدمه 42 ","page_number":42},
  {"content":"\r\n\r\nدشمن خراب شده بودند دوباره تعمير و آباد كند . بين اين دو دولت رقيب ناگزير جدال و نزاع برخاسته و فتح در ابتدا نصيب ايسن گرديد ، ليكن اين وضعيت تغيير و تبديل پيدا نموده و ما ورادسين « 1 » يكنفر ايلامى را مىبينيم كه در لارسا كه آن بدست پدرش كودورمبوگ « 2 » پادشاه قسمت غربى ايلام جزو يك دولت دست‌نشانده در آمده بود ، بر تخت نشانده شده است . چند سالى كه از اين تاريخ ميگذرد ، در زمان رامسن ، ايسن سقوط كرده درنتيجه كليهء سومر و قسمتى از اكد مستقيما تحت پادشاه ايلام اداره ميشدند .\r\nدر ظرف اينمدت ساميهاى غربى پيشرفت كرده سلسله‌اى در بابل تاسيس نمودند ، حمورابى شخصيت برجستهء اين عصر بر تخت قرار گرفت و اين درست بعد از تصرف ايسن بدست رامسن بوده است كه دولتش با بابل عقد اتحاد بسته بود . حمورابى تا چند سال نيروى خود را كافى براى تعرض و حمله نميديد و لذا به تكميل قواى خود پرداخت و آن وقتى كه به حد كمال رسيد بحريف حمله برده ايسن را گرفت و بعد تا 25 سال بانتظار ماند . رامسن اينوقت خيلى پير و فرسوده شده بود و حمورابى توانست ايلاميها را به خاك خودشان رانده و درنتيجه خود را حكمران مطلق سومر و اكد گردانيد .\r\n\r\nعظمت سومر\r\nو ولى ادعاهاى سومر را در فنا ناپذيرى خلاصه كرده مينويسد كه تمدن ماقبل التاريخ مصر و سومر هيچ مشابهتى بهم ندارند .\r\nسپس فاضل مشار اليه رشتهء سخن را ادامه داده ميگويد كه بين مصر ماقبل التاريخ و اول سلسلهء آنكشور تحولات و تغييراتى بر اثر نفوذ خارجه پيدا شده كه آن فرهنك نوينى را پديد آورده است ، ما در مراحل اوليهء آن گرزهاى سنگى ، مهرهاى اسطوانه‌اى و ظروف سنگى ساخت سومر را در اينجا مىبينيم وجود داشته و چون تمدن فرات سفلى جديدا ثابت شده كه قديمتر است در اين جاى سخن باقى نميماند كه مصر به تمام معنى مديون سومر مىباشد . ما از اين قدمى بالاتر گذاشته ميگوئيم كه به پدران ما اينطور تعليم داده بودند كه تمامى تمدن و اقسام علوم ما از يونان بما رسيده و بدين جهت ما مديون آنجا ميباشيم و اين فقط در دورهء حاضر است كه اعتراف به اين امر شده كه يونان تمدن را از كرت « 3 » ، از ليديه ، از ايران و بالاخره از مصر فراگرفته است ، ليكن قبل از همهء اين‌ها بزرگترين مركز تمدن بشر سومر ، مادر فنون و تمدن ، بوده است .\r\n\r\n\r\n","description":"","footnote":"\r\n( 1 ) -  Warad - Sin . \r\n( 2 ) -  Kudur - Mabug . \r\n( 3 ) -  Crete . \r\n","page_name":" مقدمه 43 ","page_number":43},
  {"content":"\r\n\r\n\r\n( با فصل دهم خوانده شود )\r\nيك لوحهء گلى كه جديدا كشف شد در موضوع سقوط آشور روشنى بسيار تازهء مهمى افكنده است ، اين لوحه اثر يكنفر وقايع‌نگار بابلى است كه وقايع مهمه‌اى را كه در ظرف ده الى هفده سال سلطنت نبوپولسر يا 616 - 609 قبل از ميلاد رخ داده‌اند نقل كرده است .\r\nاز اين يادداشت فهميده مىشود كه نينوا در 612 سقوط كرده است ، ليكن هيئتى از پادگان شهر ، از خطوط محاصرين راه براى خود باز كرده فرار كرده‌اند و بالاخره در حران پادشاه جديدى برقرار شده و او باوجود مشكلات روزافزونى كه داشت مقام خود را براى مدت كمى حفظ كرده است و احتمال ميرود كه با شكست نه‌چو « 1 » بسال 605 در كار چميش « 2 » كه ظاهرا بكمك وى حركت كرده بود كارش خاتمه يافته است .\r\n\r\n( با جلد اول صفحهء 270 خوانده شود )\r\nاكتشاف مهمى كه در 1926 توسط سراوريل استين « 3 » در محل اورنوز « 4 » ، صحنهء نمايش شايد درخشان‌ترين عمليات جنگى اسكندر كبير ، شده است بما موقع ميدهد كه بار ديگر لشكركشى او را بهند تماما تحت مطالعه بياوريم .\r\nقسمت عمدهء سپاه از حوالى كابل از راهى كه سمت شمال تنگهء خيبر واقع است ، به طرف پائين درهء سوات « 5 » ، حركت كرده و اينها دستور داشتند كه عبور از رود سند را فراهم و آماده كنند كه آن امروز معتقدند كه در چند ميلى بالاى آتوك صورت گرفته است .\r\nاسكندر در تعقيب رويهء خودش كه هيچوقت دشمنى را كه در او احتمال معارضه داده ميشد نميگذاشت در كناره‌هاى خط سيرش باقيماند سپاه زبده‌اى بكوهستانهاى طرف شمال فرستاده و خود بدرهء حاصلخيز و پرجمعيت كنار ياقونار شتافت ، او زنجيره جبال سمت مشرق را پيموده به خاك اساق نوئى « 6 » كه در درهء سوات سكنى داشته حمله برد و اين مردم آريانى با داشتن سپاه كافى و فيلان جنگى جرئت نكردند در صحرا با اسكندر روبرو شوند و مصمم گشتند كه در شهرهاى برج و بارودار خود مانده بحملات تدافعى\r\n\r\n\r\n","description":"","footnote":"\r\n( 1 ) -  Necho . \r\n( 2 ) -  Carchemish . \r\n( 3 ) -  Sir Aurel Stein . \r\n( 4 ) - « در موضوع خط سير اسكندر برود سند » تأليف سر اوريل استين ( مؤلف ) .\r\n( 5 ) -  Swat . \r\n( 6 ) -  Assakenoi . \r\n","page_name":" مقدمه 44 ","page_number":44},
  {"content":"\r\n\r\nپردازند . استين ، اول جهانگرد و كاشف اروپائى كه خط سير اسكندر قوى و ردپاى او را در آنحدود معلوم داشته و همه را قدم‌بقدم پيموده و شهرها را تطبيق و هويت هركدام را تعيين كرده است ، بيان روشن آرين را به كار بسته ما را به مساغه « 1 » ، با زيره « 2 » و ( او را ) رهبرى مىكند . بايد دانست كه تسخير ملاذ و سنگر اخير جنك درهء سوات را خاتمه داده و اساقى نوئى دلسرد شده به طرف شرق درهء سند فرار كرده قلعهء طبيعى اورنوز را اشغال كردند . اسكندر بدينجهت راه جنوب را پيش گرفته و دوباره بسپاه عمدهء خود در رود سند ملحق گرديد .\r\nجهت مبادرت ذو القرنين باينكار كه در حقيقت قشون‌كشى جديدى بر عليه اورنوز محسوب مىشود يقينا براى تكميل افتخارات نظامى و كارهاى بزرگ جنگى خود بود و گرنه آنقدر ضرورت و احتياج نظامى در كار نبوده است . ما در تحت هدايت استين بيك قلعه يا ملاذ معروف در يك كوه بزرگى داراى پرتگاه واقع در يك پيچ رودخانهء سيحون كه امروز پيرسارد « 3 » ميگويند راه يافته و اينمرد نه فقط ملاذ را كشف كرده بلكه با دلالت آرين عمليات صعب و مشكلى كه از جمله پركردن يك دره يا حفرهء دراز و عميقى را از گل و الوار دنبال نموده و حدود همه را تعيين كرده است و بالاخره او ، اورنوز اصلى را در قلهء يونا كنونى كشف مىكند .\r\n\r\n( با فصل چهل و يكم خوانده شود )\r\nسر اوريل استين در اثناء مسافرت خود بشرق ايران در 1915 كوه خوجه اتل يا تپهء مقدس سيستان « 4 » را ديدار كرده و در پرتو فراست و دانش قابل ملاحظه خويش نخست نقاشيهاى ديوارى قبل از اسلام ايران را كشف كرده است و تاريخ آن متعلق به زمان ساسانيان مىباشد . از ميان نقاشيهاى نامبرده يكى كه از همه غريب‌تر است تصوير رستم پهلوان معروف ايران مىباشد كه نشسته و گرز منحنى در دست دارد كه با رنك قرمز نقاشى شده و با رنك زرد آرايش يافته است . گرز نامبرده به شكل سر گاو و آن از گرز مشهور رستم حكايت مىكند . يكى از اشياء مكشوفه شكلى داراى سه سر مىباشد كه به حال پرستش ايستاده است و آن در وضع و شكل همانند\r\n\r\n\r\n","description":"","footnote":"\r\n( 1 ) -  Massaga . \r\n( 2 ) -  Bazira . \r\n( 3 ) -  Pirsar . \r\n( 4 ) - نگاه به  « Innermost Asia »  تاليف اوريل استين ( چاپ كلرندون 1928 ) فصل 28 صفحه 915 ( مؤلف ) .\r\n","page_name":" مقدمه 45 ","page_number":45},
  {"content":"\r\n\r\nتصاويرى است كه در تركستان چين كشف شده‌اند .\r\nدر ميان ساير نقاشيهاى ديوارى ، صورتى بوده با خرقه ياردا ايستاده و تقريبا باندازهء خود آدم زنده كه در شكل و وضع و نيز لباس به آن روحانيان بزرك بودا شباهت داشته كه هنروران بودائى آسياى مركزى در حجاريها و نقاشىهاى ديوارى يا برجسته‌كاريهاى خودشان آنها را بما روشناس كرده‌اند\r\nاكتشافات مزبور بىنهايت مهم و قابل‌ملاحظه ميباشند چه آن يكرشته فنون بودائى را از نظر ما ميگذارند . ممكن است اين نقاشيها بامر پادشاهان سكا « 1 » كه نامشان را بسكستان ( سيستان كنونى ) داده‌اند بمعرض نمايش گذاشته شده‌اند .\r\nاينجا در ضمن بيان اطلاعات جديدى كه بوسيلهء سر اوريل استين از فنون زيباى دورهء ساسانى بدست آمده لازم است راجع به سهم مهمى كه بتوسط سرماتىها يكى از طوايف ايرانى ساكن جلگه‌هاى وسيع جنوب روسيه « 2 » بازى شده ذكرى بطور خيلى مختصر به عمل آيد .\r\nدر قرن چهارم قبل از ميلاد طائفهء نامبرده ظاهرا با گوت « 3 » ها متحد شده بكريمه هجوم بردند و نيز بحدود دانوب سرحد امپراطورى رم فشارهاى سخت آوردند . سرماتيها در نتيجهء اين ارتباط و پيوستگى ، كلوازنى « 4 » يكنوع صنعت ميناكارى « 5 » را ولى با حجر سيلان يا عقيق كه سنك مزبور مخصوصا به كار برده شده است بژرمن‌ها آموختند و صنعت نامبرده در همه‌جاى امپراطورى روم تا فرانسه و انگلستان رواج پيدا نمود .\r\nدر كشور اخير يعنى انگلستان به استان كنت « 6 » انحصار داشته است و « يك نوع پيشرفت و توسعهء جالب‌توجه و اساسى از تمدن اصلى باثروتى را نشان ميدهد كه در آنجا ( يعنى ايران ) از قرن چهارم تا قرن ششم ميلادى در ارتقاء و اعتلاء بوده است » و بنابرين هنرهاى زيباى ايران در دورهء ساسانيان عالمگير بوده است .\r\n\r\n\r\n","description":"","footnote":"\r\n( 1 ) -  Sakae . \r\n( 2 ) - نگاه به « ايرانيان و يونانيان در جنوب روسيه » تاليف روستورنيف ( چاپ كليرندون 1922 ( مؤلف ) .\r\n( 3 ) -  Goths . \r\n( 4 ) -  Cloisonnie . \r\n( 5 ) - و انرا در فارسى خانه‌خانه يا حجره‌حجره ميگويند . اشياء ميناكارى كه نقشه‌هاى آن بواسطهء ميله‌هاى نازك از يكديگر جداست و ميله‌هاى مزبور را به شكل عمودى روى سطح الصاق كرده‌اند تا مانع از كنده شدن مينا باشد ( مترجم ) .\r\n( 6 ) -  Kent . \r\n","page_name":" مقدمه 46 ","page_number":46},
  {"content":"\r\n\r\nداريوش در حال شكار شير ( مهر عقيق استوانه‌اى در موزهء لندن )\r\n\r\nفصل اول وضع و ساختمان طبيعى و آب و هوا\r\nيكنوع عريانى نيره‌اى در جنوب وجود دارد ، دشت‌هائى است برهنه كه گوئى از آفتاب سوخته برنگ شير نمودار و نيز اتلال و تپه‌هائى است كه فقط در هواى آبى رنگ شفاف پوشيده شده‌اند . « د . ل . استونسون »\r\nچراغ پيش آفتاب پرتوى ندهد و منارهء بلند بر دامن كوه الوند پست نمايد\r\n« گلستان سعدى »\r\n\r\nموقع ايران\r\nما بين درّه‌هاى رود سند در مشرق و رود دجله در مغرب اراضى مرتفعى است كه بطور كلّى آن را فلات ايران ميخوانند . كشور ايران قسمت معظم و غربى اين اراضى مرتفعه است و جزء شرقى آن عبارت است از افغانستان و بلوچستان . كشورهاى مزبور از هرطرف محصور بين رشته‌هاى عظيمهء مىباشد كه در سمت شمال و مغرب بيشتر ارتفاع دارد و داخلهء آنها به دو حوزهء عمده تقسيم مىشود ؛ حوزهء غرب كه تقريبا شامل سه خمس ايران و منقسم به چندين حوزهء كوچكتر است در قرب ولايت سيستان متّصل بحوزهء مشرقى كه همان حوزهء سيستان باشد ميگردد . آبهاى حوزهء شرقى بيشتر بتوسط رود معروفى كه يونانيهاى قديم اتيماندر و حاليّه هلمند ميخوانند جارى مىشود و رودهاى كوچك ديگر هم دارد كه در اوقات سيل و طغيان وارد هامون يعنى درياچهء سيستان ميگردد . ارتفاع فلات مزبور در كرمان از پنجهزار پا و در شيراز از چهار هزار پا و در ناحيهء بلاد معظم شمالى يعنى طهران و مشهد از سه هزار پا متجاوز است و تبريز كه در منتهاى شمال غربى واقع است زياده از چهار هزار پا مرتفع است .\r\nذكر اعداد مذكور بيفايده نيست ، بواسطهء اينكه اختلاف بين قسمت مسكونى فلات را\r\n\r\n","description":"","footnote":"","page_name":" 1 ","page_number":47},
  {"content":"\r\n\r\nبا كوير بزرگى كه در قلب كشور واقع است ظاهر ميسازد ، چه كوير مذكور با اينكه همه جا از دو هزار پا مرتفع‌تر است معهذا از نقاط سابق الذكر خيلى پست‌تر مىباشد .\r\n\r\nحدود و ولايات\r\nدر ضمن بيان حدود ايران ولايات مهمهء آن را هم ذكر خواهيم كرد بواسطهء اينكه همه تقريبا دور از مركز و نزديك سرحدات واقعند .\r\nايالت شرقى خراسان از طرف شمال محدود بيك سلسله جبالى است كه در فوق صحارى تركستان با يك زيبائى پرصلابتى كشيده شده است . چند سال قبل من قلعهء طبيعى عجيبى را بنام كلات نادرى « 1 » تماشا كردم . از حصار شمالى آن‌كه يكى از رشته‌كوه هاى مذكور است بالا رفتم و از قلهء كوه مزبور بدشت زردرنگى كه بجانب شمال بطور هموار و يكسانى كشيده شده نظر انداختم و از عظمت و وسعت آن متأثر شدم ، چه متذكر گرديدم كه همين دشت تا صحراى شمال سيبرى و اقيانوس منجمد شمالى منبسط است و كوه ديگرى در بين نيست . رشته جبال مزبور همه‌جا در سرحد ايران واقع نيست بلكه باسامى قپه‌داغ و بالكان صغير در امتداد شمال غربى بجانب بحر خزر متوجه مىشود . چون قدرى به طرف مغرب دور شوند در همان سرحدات ايران درّه‌هاى پرنعمت اترك و گرگان واقع است و رود اترك در قسمتهاى سفلاى خود سرحد روس و ايران را تشكيل داده وارد بحر خزر مىشود .\r\nناحيهء قوچان كه در جانبين اترك عليا واقع است پرنعمت‌ترين نقاط خراسان است و مانند بجنورد كه در قسمت سفلاى رود است مسكن قبايل كرد مىباشد كه شاه عباس آنها را براى محافظت حدود از سرحدات خاك تركيّه به آنجا كوچانيده است . درّهء گرگان نيز بالطبيعه پرنعمت است . باران در آنجا فراوان مىبارد و اراضى حاصلخيز دارد ليكن فعلا فقط چند هزار خانوادهء تركمن يموت و گوگلان كه چادرنشين يا نيمه‌بدوى ميباشند در آنجا سكنى دارند . ناحيهء گرگان همان است كه يونانيها هيركانيا ميناميدند و در اوستا بنام و هركانو مذكور و از جهت حاصلخيزى معروف بوده است . استرابن مينويسد : « گويند در هيركانيا هردرخت تاكى هفت گالن « 2 » شراب ميدهد و هردرخت انجيرى نود بوشل « 3 »\r\n\r\n\r\n","description":"","footnote":"\r\n( 1 ) - رجوع شود به ژورنال  R . G . S  دسامبر 1906 . « مؤلف »\r\n( 2 ) - يك گالن معادل 2 / 1 4 ليتر است مترجم .\r\n( 3 ) - هر بوشل 3 / 1 36 ليتر است . مترجم .\r\n","page_name":" 2 ","page_number":48},
  {"content":"\r\n\r\nبار ميآورد . دانه‌هاى گندم كه روى زمين ميريزد سال ديگر سبز شده خوشه ميدهند .\r\nدرختها مملو از كندوى عسل و از برگهاى آن عسل ميريزد « 1 » » .\r\nدر قسمت مركزى سرحدات شمالى ولايات پرنعمت بحرى مازندران و گيلان بين جبال البرز و بحر خزر واقع و اختلاف كلى با قسمت مرتفع ايران ظاهر ميسازد بواسطهء اينكه در آنجا باران فراوان مىبارد و هواى آن مرطوب و جنگلهاى انبوه موجود است .\r\nدر مغرب گيلان ، ايران باز با روسيه هم‌خاك مىشود و سرحد دولتين بموجب عهدنامهء تركمن‌چاى از بندر سرحدى آستارا تقريبا درست به طرف شمال ميرود تا برود ارس بر مىخورد و قسمت علياى رود نامبرده فاصل بين آن دو كشور است . در گوشهء شمال غربى كوه باشكوه آرارات واقع است كه محل التقاى ممالك ثلاثهء روس و تركيّه و ايران مىباشد .\r\nايالت شمال غربى ايران آذربايجان است كه مركز مهم آن تبريز و بزرگترين شهر ايران و در نقطه‌اى واقع است كه طرق بلاد بعيدهء اسلامبول و طرابوزان با طرق قفقاز و درّهء دجله باهم تلاقى مينمايد و اينجا مبدء جادهء بزرگ اصلى ايران و آسياى مركزى است .\r\nدر اين ناحيه باران فراوان‌تر از ولايات شرقى و زمين بسيار حاصلخيز است و چنان كه در همين كتاب ظاهر خواهد شد اين ايالت هميشه در تاريخ ايران اهميت داشته است .\r\nدر سمت مغرب ، كشور ايران محدود به درّه‌هاى دجله و فرات است و در اينجانب جبال متراكمهء كه در نزد قدما موسوم به زاگرس بوده بطور رشته‌هاى عديدهء متوازيه فلات ايران را از جلگه‌ها جدا ميسازد و بتدريج ارتفاع پيدا مىكند ، بر خلاف جبال ارمنستان كه چون از طرف جنوب به آنها نزديك شوند دفعتا مرتفع ميگردد . دول قديمهء ماد و پارس در اين اراضى مرتفعهء محكمه بوجود آمده و قسمت كوهستانى آن نواحى بالنسبه پرآب و حاصلخيز است ليكن نواحى درونى آنها مثل قم و كاشان خشك و بيحاصل است .\r\nدر قسمت جنوب غربى اين كوهستان درّهء پرنعمت كارون واقع است كه حاليه خوزستان مينامند و اولين قسمت خاك ايران بوده و بنام ايلام چندين قرن قبل از اينكه اقوام آريانى بعرصهء ظهور بيايند داراى تمدن شده است . در طرف جنوب ، فلات ايران\r\n\r\n\r\n","description":"","footnote":"\r\n( 1 ) - « استرابو » ، 14 ، 1 ، ! ! ( ترجمهء هميلتون و فالكونير ) « مؤلف » .\r\n","page_name":" 3 ","page_number":49},
  {"content":"\r\n\r\nشامل ايالات كرمان و فارس متوجه رشتهء باريك پستى از خاك است كه در كنار خليج فارس مىباشد و معروف است به گرمسير و در اينجا هم طبيعت ارتباط ناجيهء مرتفعه را با قسمت سفلى صعب و مشكل كرده است كه ايرانيها بواسطهء دست نداشتن در فن مهندسى و دريانوردى هميشه از دريا گريزان بوده‌اند .\r\nقسمت شرقى ايالت فارس از قسمت غربى آن خشك‌تر و بنابراين كم‌حاصل‌تر است و ناحيهء داخلى يزد كم‌وبيش صحراى ريگستان محسوب مىشود . ايالت كرمان هم فقط بواسطهء ارتفاع جبال از بىحاصلى مصون مانده و بلوچستان هم مانند كرمان بلكه بيشتر از آن قطعات وسيعه خاكى است كه تقريبا بيابان است و اين بيابان‌ها غير از بيابان كوير لوت مىباشد .\r\nدر بلوچستان ايران جائى كه رشته‌هاى جبال همواره به موازات ساحل و بيشتر امتداد شرقى و غربى دارد در آنجا هم ارتباط با دريا مشكل است و در شمال اين ولايت دور دست ناحيهء سيستان واقع است كه بمنزلهء دلتاى هلمند مىباشد . در آنجا كوه خشكى است معروف به كوه خواجه كه بالاى آن سراريل استين « 1 » در ضمن كشف خرابه ، كاشىهاى اولين معبد بودا كه در ايران بنا شده بود پيدا كرد . « 2 » چون بيشتر به طرف شمال برويم بيابانى ايران را از افغانستان جدا مىكند تا به هريرود برسيم و آن در نقطه‌اى است كه رود مزبور از مغرب بجانب شمال مىپيچد .\r\nقسمت سفلاى هريرود تا به تجن فاصل بين ايران و افغانستان است تا برسيم به تنگهء ذو الفقار كه در آنجا قلمرو امير خاتمه يافته و دو ستون سرحدى نقطه‌اى را نشان مىدهد كه در آن نقطه قريب سى سال قبل كميسيون سرحدى افغان و روس شروع به كار كرد .\r\nمن آن دو ستون را از ساحل ايرانى رود سابق الذكر ديدم كه در آفتاب برق مىزد .\r\nتجن تا سرخس همه‌جا از سرحد ايران مىگذرد و سرخس در زاويهء شمال شرقى ايران واقع شده حتى مسافت آن بكلات نادرى كه كميسيون سابق الذكر از آنجا شروع شد چند ميل بيشتر نيست .\r\n\r\n\r\n","description":"","footnote":"\r\n( 1 ) -  SIR - AUREL - STEIN \r\n( 2 ) - سفر سوم اكتشافى در آسياى مركزى ، در ژورنال  R , G , s  اوت و سپتامبر 1916 ( مؤلف )\r\n","page_name":" 4 ","page_number":50},
  {"content":"\r\n\r\nخلاصه اينكه قسمت مرتفع ايران را در سرحدات شمالى حصارهاى عظيمهء طبيعى محافظت مىكند ، جز در جائى كه وارد ريگزار تركستان مىگردد ، در طول سرحدات غربى حصارهاى كوهستانى متراكم‌تر است و فقط يك راه طبيعى صعبى دارد كه از قصرشيرين و كرمانشاهان و همدان عبور مىكند . در منطقه جنوب ايران خوزستان واقع شده كه بيشتر به طرف جنوب و در درهء پرحاصل كارون مىباشد و به سبب رشته‌كوههاى صعبى كه دارد خوزستان را از ايالت فارس جدا مىكند . نواحى ساحلى كنار خليج فارس نيز هميشه از كوهستان جدا و مانند خوزستان سكنهء آن نژاد غيرآريانى بوده‌اند و امروز هم كمتر ايرانى است كه هرگاه مجبور باقامت در خليج فارس شود بتواند درست سلامت مزاج خويش را حفظ كند . بلوچستان ايران صحراى دوردست سوزانى است .\r\nدر قسمت جنوب شرقى بيابان‌هاى بلوچستان خشك مىباشد و مانع و عائق بزرگى براى هرنوع ارتباط است . اما در جائى كه خاك ايران با افغانستان در شمال غربى مجاور مىشود راهها سهل و وسيع است و به همين جهت تا چندى قبل افغانستان يكى از ولايات ايران بود و آخرين جنگى كه پادشاه ايران ( محمد شاه ) شخصا در آن شركت داشت آن بود كه در سال 1838 براى استرداد هرات واقع شد ليكن امروز هرچند ايران افغانها را به خوبى مىپذيرد چنان كه غالب شتردارهاى آن افغان مىباشند . معهذا اگر ايرانيها وارد كشور امير بشوند گرفتار مخاطرات « 1 » ميگردند و افغانستان مىتواند مدعى بشود كه آخرين مملكت آسيائى است كه از ساير ممالك و ملل جدا و منفرد زيست مىكند .\r\nاهل كشورى كه به زبان انگليسى پرشيانا ناميده مىشود آن كشور را ايران و خودشان را ايرانى مىخوانند و اين لفظ همان است كه در اوستا ايريا ضبط شده و معنى آن « خاك گريان » است ، بنابراين لفظ ايران هرگاه به اصطلاح سياسى امروزه استعمال شود محدود است بكشور و دولت جديدى كه انگليس‌ها آن را پرشيا\r\n\r\n\r\n","description":"","footnote":"\r\n( 1 ) - ولى امروزه خوشبختانه بر اثر بسط معارف و نيز بواسطهء برقرارى عهدنامه مودت و برادرى بين دو دولت اسلامى ايرانيان هم در ورود به خاك افغان و آميزش با برادران مذهبى خود كاملا آزاد ميباشند .\r\n« مترجم » .\r\n","page_name":" 5 ","page_number":51},
  {"content":"\r\n\r\nميخوانند ليكن در حقيقت به اصطلاح جغرافيائى لفظ فلات ايران كه شامل افغانستان و قسمتى از بلوچستان نيز مىشود صحيح‌تر است . اما كلمهء پرشيا كه اروپائيها و اكثر خارجيهاى ديگر استعمال ميكنند از لفظ قديم يونانى پرسيس مشتق است كه به معنى ايالت فارس بوده كه قديما پرسا « 1 » خوانده مىشود و سلسلهء سلطنتى هخامنشى از اهل آن ناحيه بوده‌اند و به اين جهت معنى اين لفظ مشتمل بر تمام كشور نامبرده و سكنهء آن گرديده است و حتى امروز هم استان فارس از حيث ايرانيت كامل‌ترين استانهاى آن كشور است .\r\nلفظ فارسى را ايرانيها بر لسان و لغت خود اطلاق ميكنند ، اگرچه هروقت شخصى را به اين صفت موصوف مينمايند مقصودشان اهل استان فارس است و بايد دانست كه پارسيان هندوستان از اين جهت به اين اسم خوانده ميشوند كه پيرو كيش قديم فارس ميباشند و همين لفظ پارس چون معرّب شده فارس گرديده زيرا كه در زبان عرب حرف پ وجود ندارد . نيز بايد دانست كه لفظ فارسيستان كه بعضى اروپائيها استعمال ميكنند غلط است .\r\n\r\nتشكيل فلات ايران\r\nمسئلهء تشكيل فلات ايران از آنهاست كه قبل از آنكه علماى علم زمين‌شناسى از روى مطالعه و دقت كامل اوضاع زمين‌شناسى آن كشور را معلوم كرده باشند نميتوان بدرستى حل نمود . ليكن فعلا كليات مسئله را ميتوان استنباط كرد و براى مقصود ما همين‌قدر كافيست . پس گوئيم آنچه امروز فلات ايران خوانده مىشود قسمت اعظم آن در آخر دورهء كرتاسه « 2 » زير آب بوده است و آن قسمتش كه از زير آب بيرون آمده بود خط باريكى بوده است كه از تنگهء هرمز حاليّه عبور نموده و بجبال عمان و شبه جزيرهء حاليّهء مسندام منتهى مىشود و از آنجا هم به شكل يك كمربند پهنى اولا در سمت شمال از ميان ايالت حاليهء فارس و كرمان و بعد طرف شمال غربى ما بين كرمان و نيريز و همچنين از اصفهان عبور كرده به آذربايجان و قفقاز منتهى ميگرديد . قسمت شرقى اين فلات جز نزديك ساحل در اوايل دورهء ائوسن « 3 » براى هميشه از آب خارج بوده است . قسمتهاى جنوب غربى اين فلات در تمام دورهء ائوسن و يك\r\n\r\n\r\n","description":"","footnote":"\r\n( 1 ) -  Parsa . \r\n( 2 ) -  Cretaceous \r\n( 3 ) -  Eocene \r\n","page_name":" 6 ","page_number":52},
  {"content":"\r\n\r\nقسمت از اليگوسن « 1 » زير آب بوده است و در دورهء ميوسن « 2 » در نتيجهء انقلابات دريائى قسمتى از فلات ايران از محيط اقيانوس بيرون آمده درياى محدود و درياچه‌هائى تشكيل گرديدند و بتدريج پس از تبخير مياه زمين‌هاى شوره و سنگ گچ پيدا شدند . فلات ايران در اين دوره نيز از خشكى باروپا متصل نبود تا دورهء اخير ميوسن كه قسمت مهم از اين فلات بتدريج از آب خارج گرديد و پيدا شدن روابط خشكى بين آسيا و اروپا از دوره‌اى شروع مىشود كه قسمتى از حيوانات آسيائى به طرف اروپا رفته‌اند چنان كه بقاياى سنگ شدهء حيوانات مذكور كه در طبقهء علياى ميوسن و پليوسن جمع شده بكثرت كشف شده‌اند .\r\nبدون ترديد ظاهر شدن فلات ايران از آب در دورهء پليوسن « 3 » شروع شده است ليكن بايد دانستكه ارتفاعات عظيمتر در اواخر عصر مزبور بوجود آمده است . درياچه‌هاى متعددى كه بسيارى از آنها عريض و طويل بوده‌اند در دورهء پلئيستوسن « 4 » در فلات ايران وجود داشته و در دورهء پليوسن هم گويا بوده‌اند . در اين دوره جنگلها و چمنها سطح آن كشور را پوشانيده و هواى آن مرطوب و يحتمل كاملا مشابه هواى ولايات حاليه خزر بوده است . خشك شدن درياچه‌هاى ايران از آنزمان شروع شده و تا امروز دوام دارد . اراضى فرات و نواحى خليج فارس هم جزء همان درياچه‌ها بوده‌اند و ممكن است بگوئيم كه اين نواحى درياهاى محدود بودند و بدون مخرج ، بهرحال از قرائن و امارات اينطور معلوم مىشود كه اراضى واقعهء در كنار تنگهء هرمز تا دورهء پلئيستوسن به كلى زير آب نبوده‌اند زيرا خطوطى كه از قطعات مجاور مسندام زير آب رفته‌اند هنوز نمايان و درياچه‌هائيكه خشك شده‌اند در بين النهرين و بعضى جزائر خليج فارس مشهود ميباشند .\r\nدر يك حصه از دورهء پلئيستوسن فلات ايران مثل كليهء آسياى مركزى و اروپا از يخ مستور گرديده و دوره‌هاى طولانى كه يقينا چندين هزار سال امتداد آن بوده به اين حال باقى مانده است « 5 » . بعد از دورهء انجماد دورهء سيلاب رسيده و هرجا كه دسترس سيل\r\n\r\n\r\n","description":"","footnote":"\r\n( 1 ) -  Oligocene \r\n( 2 ) -  Miocene \r\n( 3 ) -  Pliocene \r\n( 4 ) -  Pelistocene \r\n( 5 ) - من در اطلاعات فوق بيشتر مديون دكتر ج . ى ، پلگرم ، مأمور پيمايش قسمت طبقات الارض هند ، ميباشم « مؤلف » .\r\n","page_name":" 7 ","page_number":53},
  {"content":"\r\n\r\nگرديده گرفتار خرابى شده و آب هرچه در پيش داشته برده است .\r\nبعد از انقلاب مذكور در خاك ايران باقى نماند مگر درياچه‌هاى وسيع آب شور كه امروز صحراى كوير است و رشته‌كوههاى مرتفع برهنه كه هنوز بقيّتى از يخهاى قديم در بالاى آنها بود . دريا تا مسافت بعيدى در خاك پيش ميآمد و جبال آتش‌فشان چندى از قبيل آرارات و دماوند و سهند و تفتان نيز مواد مخرّبهء مهلكه از دهانه خود بيرون ميريختند ، بنابراين در حقيقت فلات ايران در آن دوره وادى مرگ و هلاك بوده است .\r\nبا اينحال در سمت مغرب تأثير رودخانه‌هاى عديده شروع شد ، آبهاى آن ، خاك همراه آورد و تدريجا زمين ايجاد كرد كه هم قابل سكنى و هم بمرور زمان بواسطه استعداد طبيعى مهياى آبادى شد و مولد تمدن گرديد كه احتمال ميرود قديمترين تمدنهاى اين عالم بوده باشد .\r\n\r\nشباهت ايران به اسپانيا\r\nكشور ايران از بسيارى جهات شباهت تامهء دارد باسپانيا . همين كه مسافر از سمت شمال از خاك فرانسه خارج شد بواسطه جبال پيرنه « 1 » به فلاتى صعود مىكند كه بطور متوسط دو هزار الى سه هزار پا ارتفاع دارد و كوههاى ناهموار آن موسوم به سيرا « 2 » يا اره مىباشد و اين نامى است بامسمى . اراضى آن چول و بىدرخت است و چون شخص قريب چهار ميل مسافت پيمود از ولايت گرمسير اندلس عبور مىكند كه مطابق ناحيهء ساحلى پست ايران است قبل از آنكه به دريا برسد و اما در طرف شمال براى اينكه مشابهت كامل باشد ولايات مجاور درياى بسيگاين « 3 » با با فلات اسپانيا به اندازهء ولايات كنار بحر خزر با ساير نقاط ايران تفاوت دارد . از اين گذشته اگرچه ايرانيها را از فرانسويان مشرق خوانده‌اند ليكن شايد مناسب‌تر اين « 4 » باشد كه ايشانرا\r\n\r\n\r\n","description":"","footnote":"\r\n( 1 ) -  Pyrenees \r\n( 2 ) -  Sierras \r\n( 3 ) -  Biscayan \r\n( 4 ) - سبب اين امر تا يك اندازه مشابهت اوضاع طبيعى آن دو كشور است ، ليكن قدرى هم ارتباط و اتحاد و خون و عرق در اين مشابهت دخالت دارد زيرا كه قسمتى از مردم اسپانيا اعقاب ايرانيهائى هستند كه همراه عرب در موقع تسخير اسپانيا به آن شبه‌جزيره رفته‌اند و در آن ناحيه دور از وطن خود براى خود شهرى نظير شيراز بنا كرده و شرابى عمل آورده كه هنوز باسم ايرانى آن بنام شرى خوانده مىشود مقصود شهر شريش است و عجب آنكه شراب خوب شيراز كمال مشابهت را به شرى دارد .\r\n","page_name":" 8 ","page_number":54},
  {"content":"\r\n\r\nبا اسپانيائيها مقايسه كنند چه عادت و كليهء آداب زندگانى مردم اسپانيا شبيه بايرانيان مىباشد .\r\n\r\nخشگسارى آسياى مركزى\r\nآسياى مركزى كه ايران جزئى از آن است بيشتر عبارت از صحارى است و هرچند اختلاف ارتفاع در آن مرزها جاى تعجب است يعنى يك‌جا بحر خزر و حوزهء ترفان است كه از سطح اقيانوس پست‌تر مىباشد و جاى ديگر پامير و تبت است كه غالبا كمتر از ده هزار پا ارتفاع ندارد . معهذا جز در ميان كوهستان اظهر صفات آن ناحيه خشكى است و اين صفت ما بين ايران و تركستان و افغانستان و تبت و بلوچستان مشترك است . اين خشكى نتيجهء كمى بارندگى مىباشد و سبب شده كه رودخانه‌هاى آن نواحى از جهت كم‌آبى به دريا نميرسد و بنابراين تمام وسعت عظيم اين كشورها كه از مشرق به مغرب تقريبا سه هزار ميل است مركب از حوزه‌هائى مىباشد كه بهيچوجه بخارج يعنى به دريا مخرج ندارد و نتيجهء ديگر قلت بارندگى آنست كه اراضى وسيعهء خشك در آنجا بسيار است بطوريكه ميتوان گفت تمام اين اقليم عبارت است از مقدارى صحراى كوير خالص و مقدارى بيابانهائيكه واحات در آن واقع است ، بعبارة اخرى در آنجا سروكار انسان به ناحيهء وسيعى است كه اراضى ذىزرع و قابل سكنى در آن كمياب و از يكديگر دور و مجزى ميباشند و نيز ميتوان گفت كه هرگاه اراضى غير ذىزرع و كوير را از آن اقليم بردارند و نواحى قابل آبادى آن را باهم جمع كنند كشور بسيار كوچكى خواهد شد . اينكه من در توضيح اين كيفيّت اصرار ميكنم به جهت اين است كه براى مردم اروپا كه چون بواسطهء وفور بارندگى تمام اراضى خود را مىتوانند محل استفاده قرار دهند تصور حقيقت حال آسياى مركزى كه با كشورهاى ايشان تفاوت كلّى دارد آسان نيست « 1 » .\r\n\r\nآب و هواى ايران\r\nچنان كه مذكور شد صفت ظاهر ايران و آسياى مركزى بطور كلّى خشكى است .\r\n\r\n\r\n","description":"","footnote":"\r\n( 1 ) - السورت هنتينگتون در كتاب قابل ملاحظهء خود موسوم به پلس آف اشيا ( نبض آسيا ) در اينموضوع بحث كرده است . رسالهء علمى عمدهء او راجع به ازدياد خشكى در آسياى مركزى مورد قبول عام واقع نشده ، اما نويسندگانى هم كه در اينموضوع چيز نوشته‌اند هيچكدام نتوانسته‌اند آن را ناديده انگارند « مؤلف » .\r\n","page_name":" 9 ","page_number":55},
  {"content":"\r\n\r\n\r\nبارندگى\r\nمقدار بارندگى فلات ايران را در اين زمان در ادارهء تلگرافخانهء هند و اروپائى تحت ملاحظه درميآورند و از حسن مساعدت گلبرت ولكر « 1 » مديركل رصدخانه‌هاى هندوستان من ميتوانم جدول ذيل را كه مبنى بر تجربهء يك دوره ده‌ساله است به نظر مطالعه‌كنندگان برسانم :\r\nمقدار بارندگى در عرض سال :\r\nجاسك / 17 / 4 / انگشت\r\nبوشهر / 07 / 11 / انگشت\r\nاصفهان / 74 / 3 / انگشت\r\nطهران / 30 / 9 / انگشت\r\nمشهد / 37 / 9 / انگشت\r\nحال به نظر بياوريم كه در كشور انگليس مقدار باران ساليانه 5 / 39 انگشت است و در ناحيهء دهلى 65 / 27 انگشت است و با ملاحظهء ارتفاع مكان و تابش آفتاب كه در ايران خيلى تند است در صورتى كه آلمان و انگلستان غالبا ابر دارد ظاهر خواهد شد كه مقدار باران در آن كشور چقدر كم است . آرى كشور ايران از حيث تركيب‌بندى طبيعى و هم از جهت موقع جغرافيائى خود و نيز از حيث بارندگى خوشبخت نيست ، چه رشته‌جبال مرتفع آن جلو قسمت عمدهء ابرهاى حامل رطوبت را ميگيرند و بنابراين ابرهاى مذكور در ولايات مجاور بحر خزر بارندگى زياد مىكند اما از جبال البرز بندرت عبور مينمايد و شخص چون آن كوههاى عظيم را ملاحظه مىكند و بقلّهء آن ميرسد قهرا متوجه و متأثر ميگردد از اينكه دامنهء شمالى آن مستور از جنگلهاى پرخضارت و دامنهء جنوبى بكلّى خشك و برهنه است . از حسن اتفاق مقدار قليل رطوبتى كه در آنجا هست بيشتر در موقع زمستان و بهار مىبارد و « مقدارى از آن به صورت برف است و آن برفها در كوهها انبار شده چشمه‌ها را كه وسيلهء مشروب ساختن اراضى است ذخيرهء تازه ميدهد « 2 » » . در حقيقت اگر اين رشته جبال مرتفع نبود تمام آن كشور صحرا ميشد .\r\n\r\n\r\n","description":"","footnote":"\r\n( 1 ) -  Gilbert Walker \r\n( 2 ) - ايوب باب 38 آيهء 23 « مؤلف » .\r\n","page_name":" 10 ","page_number":56},
  {"content":"\r\n\r\nبه همين مناسبت عظمت بلاد و كثرت جمعيّت آنها بتناسب ارتفاع و وسعت جبال و مقدار آبى است كه از آنها عايد ميگردد . البته در كشور عظيمى مثل ايران مقدار بارندگى در نقاط مختلفه كم و زياد مىشود . در نواحى مركزى و شرقى و جنوب شرقى كمتر از جاهاى ديگر مىبارد . مثلا در خراسان در سالهاى خوش شصت و پنج درصد از حاصل غلهء ديمى است در صورتى كه در قسمت جنوب شرقى ايران تمام حاصل را بايد با آبيارى مشروب كرد و زراعت ديمى تقريبا هيچ ندارد .\r\nسابقا اشاره كرديم كه در ولايات مجاور بحر خزر اوضاع بكلّى با ساير نقاط متفاوت است چنان كه در عوض اراضى خشك بيدرخت در آنجا جنگلهائى است كه از غايت انبوهى نميتوان از آن عبور نمود . مقدار بارندگى در آن ولايات از پنجاه انگشت متجاوز و رطوبت بقدرى زياد است كه هواى آن براى ايرانيهاى فلات سازگار نيست و غالبا مهلك مىشود و بنابراين آنها از ثروت طبيعى ولايات مجاورهء بحر خزر يعنى گرگان و مازندران و گيلان بكلّى بيخبرند و قدر آن را نميدانند .\r\n\r\nسرما و گرما\r\nاز حيث هوا ايران جمع اضداد كرده است ليكن بسيار مقوّى و مصفاست . در جلگه‌ها گاهى ميزان الحراره از صفر پائين ميرود و در كوهستان غالبا اينطور مىشود ، ليكن اگر بارندگى نباشد سرما موذى نيست و شخص مايل است كه تمام روز را در زمستان در هواى آزاد بسر برد ، اما گاهى اوقات هم برودت شدت مىكند و هرسال زمستان مردم و حيوانات چندى كه گرفتار باد و باران شده و خود را نميتوانند به محل محفوظى برسانند از سرما تلف ميشوند . در اماكن مختلفه گاهى اوقات برف چهار پنج ماه روى زمين ميماند و مانع اعمال زراعتى شده و به دواب و مواشى هم خسارت زياد وارد ميآيد ، معذلك رويهمرفته زمستان ايران بقدريكه معقول و متصور است بدرجهء كمال نزديك مىباشد . اگر بعضى اوقات مسافر بواسطهء برودت هوا از سوارى عاجز شده مجبور ميگردد كه چندين منزل پياده‌روى كند در عوض قوهء نشاطى كه در خود ميبيند خيلى زيادتر از آنست كه در اقاليم رطوبى ملايم‌تر احساس مىشود .\r\nحال بنقطهء مقابل پرداخته نمونه‌اى از گرمسير نشان بدهيم . در اين قسمت خوزستان\r\n\r\n","description":"","footnote":"","page_name":" 11 ","page_number":57},
  {"content":"\r\n\r\nو كرسى آن‌كه شوشتر است سمت امتياز دارد و ميتوان گفت كه گرمترين نقاط روى زمين است . هيچوقت فراموش نميكنم مشاهده‌اى را كه در ماه ژوئن سال 1896 نمودم كه ميزان الحراره در سايه همواره صد و بيست و نه درجه « 1 » نشان ميداد و امواج حرارت از سنگها منعكس ميشد و هوا را خشك ميكرد و از هرگونه نسيم خنك شمالى جلوگيرى مينمود . آب خليج هم گمان ميرود گرمترين آب درياهاى دنيا باشد و بخاطر دارم كه بعد از ديدن حرارت آب خليج مزبور آب بحر احمر را بالنسبه خنك يافتم .\r\nاما در فلات ، اوضاع ديگرگونه است . بطور كلّى روزها حرارت موذى نيست و همواره خنك است چنان كه در مشهد بالاترين درجهء حرارتى كه شب در سنوات اخير ديده شده در سال 1912 هفتاد و چهار درجه « 2 » بوده و گرمترين روزها در همان سال به صد و دو درجه « 3 » رسيده است . ليكن در بيابان و مخصوصا در آفتاب ، گرما خيلى اسباب زحمت است و كاروانها عموما شب مسافرت ميكنند . در نقاطيكه نزديك كوهستان است غالبا در اوقات شدت گرما مردم مىتوانند ييلاقاتى پيدا كنند . در طهران و كرمان و مشهد بلكه در اكثر اماكن واقعهء در فلات بفاصله چندين ساعت راه مأواهاى خنك است و به اين واسطه ايام تابستان بخوشى ميگذرد .\r\n\r\nباد\r\nبادهاى ايران خواه از شمال غربى وزيدن گيرد يا از جنوب همواره يكسان و منظم است و سبب آن هم موقع اقيانوس اطلس و بحر الروم و درياى سياه از يكطرف و اقيانوس هند « 4 » است از طرف ديگر . امتداد محورهاى رشته جبال نيز در همين جهت است . چون آفتاب پرحرارت بدشتهاى بيدرخت ميتابد طبقه‌اى از\r\n\r\n\r\n","description":"","footnote":"\r\n( 1 ) - ميزان الحرارهء 180 درجه ( فارنهايت ) است كه در حدود 72 درجه ميزان الحرارهء سانتيگراد مىباشد .\r\n( مترجم ) .\r\n( 2 ) - در حدود 47 درجهء سانتيگراد است .\r\n( 3 ) - در حدود 57 درجه سانتيگراد « مترجم » .\r\n( 4 ) - من بايد از مستر گلبرت ولكر براى يادداشت قابل ملاحظهء زير سپاسگزار باشم . « از ماه اكتبر تا آوريل طوفانهاى مربوطه به اقصاى جنوب از اقيانوس اطلس به طرف ايتالى ، مشرق بحر الروم و سوريه حركت مىكند و قسمت زياد آن بعقيدهء من شصت درصد از مرز بين النهرين ، ايران ، افغان ، بلوچستان و جلگه‌هاى هند عبور مينمايد » « مؤلف » .\r\n","page_name":" 12 ","page_number":58},
  {"content":"\r\n\r\nهواى گرم تشكيل ميدهد و همين كه اين طبقه بالا ميرود جريانى از هواى خنك صورت ميگيرد كه غالبا از جنوب غربى است . در پائيز و زمستان مجراى باد غالبا از شمال غربى و در تابستان و بهار از جنوب شرقى مىباشد . مقارنهء رشته جبال مرتفع باراضى پست و نبودن درخت باعث كثرت باد است . اماكن متعددهء مخصوصه‌اى هست كه گرفتار بدبختى بادهاى دائمى شديد ميباشند مثلا درّه‌اى هست در ايالت كرمان كه از هشت هزار پا ارتفاع يك دفعه به سه هزار پا ميرسد و در آنجا بر سبيل مثل گفته مىشود « از باد پرسيدند منزل تو كجاست جواب داد كلبهء من تهرود است اما گاهى اوقات در اطراف ابارق و سروستان دور ميزنم » .\r\nاما قوّت باد بيشتر در سيستان ظاهر است و در آنجا بادى هست معروف به 120 روزه و سرعت آن ساعتى هفتاد و دو ميل است . اين باد تابستانى را در درّهء هرات باد هرات مينامند و محتمل است منشأ آن پامير باشد و از آنجا به طرف سرحد ايران و افغانستان سرازير شده و چند منزل زير سيستان تمام مىشود . منتهاى سرعت آن در لاش جوين است كه جزو سيستان افغانستان محسوب مىشود و حقيقتا شخص به حال سكنهء بدبخت آن ناحيه رقت مىكند .\r\nسرهنرى ماك‌ماهون « 1 » براى اينكه نمونه‌اى از آن باد بدست دهد توصيف بادى را مىكند كه در ماه مارس سال 1905 وزيده و ساعتى يكصد و بيست ميل سرعت داشت « 2 » .\r\nمحتمل است كه وجود اين بادها سبب اختراع آسياى بادى شده باشد ، چه اين قسم آسيا پيش از استيلاى عرب و مدتى قبل از آنكه در اروپا اختراع شود در ايران معمول بوده است . چنان كه مسعودى « 3 » نقل مىكند كه غلام ايرانى كه عمر را بقتل رسانيد ساختن آسياى بادى ميدانست . امروز اين قسم آسيا در ايران فقط در نقاطى ديده مىشود كه بادهاى مزبور در جريان است .\r\n\r\n\r\n","description":"","footnote":"\r\n( 1 ) -  Sir Henry Mc Mahon . \r\n( 2 ) - جريدهء  R . G . S  ماه اكتبر 1906 ميلادى . « مؤلف » .\r\n( 3 ) - رجوع شود به فصل 46 كتاب حاضر .\r\n","page_name":" 13 ","page_number":59},
  {"content":"\r\n\r\n\r\nآب و هواى ايران قديم\r\nاهميت آب و هوا و تأثير آن بر تركيب‌بندى خاك و مردم و حكومت و تاريخ آن باندازه‌ايست كه تحقيق اين نكته كه آيا آب و هواى كشور در عرض سنين تاريخ تغيير و تبديل يافته بسيار محل توجه است .\r\nهنتينگتن « 1 » فصل مخصوصى در اين باب تحقيق « 2 » كرده و مسئلهء تبديل هواى حوزه‌هاى لپ و ترفان و سيستان و تمايل آنها را به حالت خشكى در تحت مطالعه درآورده و نظرياتى كه من اظهار كرده بودم نيز متعرض شده است . راجع باينكه كرمان و بلوچستان در اوقاتيكه اسكندر كبير از آنجا عبور كرده يعنى قريب دو هزار و دويست سال قبل از اين ميبايست « 3 » حاصلخيزتر از حالا بوده باشد . مثلا قسمتى از مسافرت آن پادشاه قهار را به نظر بگيريم كه از بمپور بلوچستان به رودبار كرمان رفته است . در اين مسافت كه يكصد و پنجاه ميل است من يك قريه و دهكده نديده‌ام و تمام آن ناحيه جز براى طوائف بدوى چادرنشين قابل سكنى نيست . بنابراين نميتوان تصور كرد كه لشگريان يونانى بدون رنج و تعب زياد از بيابان نامبرده با حالت حاليه عبور كرده باشند و حال آنكه آرين « 4 » مورخ ميگويد وقتى كه قشون به درهء بمپور رسيدند به قدر حاجت دو ماه خواربار يافتند و تجديد قوائى نموده براحتى از جنوب ايران عبور نمودند ، در صورتى كه همراهان ما در وقت عبور از راه مجبور بودند براى هرمنزلى از پيش مخصوصا خواربار و لوازم را روانه كنند .\r\nهنتينگتن مثالهاى ديگرى از منابع مختلف مأخذ ميآورد كه معلوم ميسازد خشكى ايران رو بازدياد است . راست است كه خرابى و برانداختن درخت بيشتر بدست انسان و بواسطهء گله و رمه نيز مىشود و تميز اين كيفيّت از آنچه بسبب تغيير آب و هوا واقع شده مشكل است . ليكن در هرحال اين مسئله محل توجه است كه در قسمت\r\n\r\n\r\n","description":"","footnote":"\r\n( 1 ) -  Huntington . \r\n( 2 ) - پلس آف اشيا ( نبض آسيا ) فصل شانزدهم « مؤلف » .\r\n( 3 ) - كتاب هشت سال مسافرت در ايران فصل چهاردهم . « مؤلف » .\r\n( 4 ) -  Arian \r\n","page_name":" 14 ","page_number":60},
  {"content":"\r\n\r\nمركزى خراسان كه در قديم كوهستان ميگفتند و در اوستا « 1 » هم مذكور است جنگل بزرگى بوده كه آن را جنگل سفيد ميخواندند و امروز اثرى از آن باقى نيست ، در صورتى كه اگر بارندگى فىالجمله زيادتر بود جنگلها برنمىافتاد . براى مثل از تاريخ محمد ابراهيم « 2 » نقل ميكنيم كه بزرگ جيرفت كرمان است ميگفته است از تعرضاتى كه از طرف كرمان به من مىشود بواسطه رشته جبال و تپه‌هائيكه داراى بيشه‌هاى انبوه است مصونم . اين حرف در مائه يازدهم ميلادى زده شده است ، در صورتى كه امروز در تمام جبال باشكوه جنوب كرمان كه شخص نامبرده اشاره به آنها مىكند فقط چند اصله درخت كهن هست كه آن هم رو بفنا مىباشد و توالد نميكند البته ميتوان فرض كرد كه جنگ و جدال و سوء ادارهء كشور كه تأثيرات آن در برانداختن جنگلها و اشجار و ساير امور ظاهر است باعث خرابى ايران و قلت جمعيت آن شده باشد . چنان كه از مندرجات اين كتاب معلوم خواهد شد و تا يك اندازه همينطور هم هست . بعلاوه مسافرى كه خرابى بلاد و متروكى آنها را ميبيند همه‌وقت ملتفت نيست كه در ايران وقوع زلزله و بروز امراض مسريه يا اسباب ديگر از اين قبيل باعث تغيير اوضاع شهرها و دهات مىشود ، نيز هرگاه زمستان در ايران مسافرت نمايد ممكن نيست در باب خشكى آن كشور بيش از آنچه حقيقت دارد حكم كند .\r\nمعهذا با اين ملاحظات نميتوان منكر شد كه در قرون وسطى در حوزهء لپ « 3 » جمعيت متراكمى در ناحيهء بسر ميبردند كه از رودخانه مشروب ميشدند و آن رودخانه امروز خشك شده است . همچنين در حوزه‌هاى ترفان حفر قنوات تا همين اواخر محل حاجت .\r\nو معمول نشده بود .\r\nباز چند سال قبل هنگاميكه از پنج‌گور واقع در سرحد ايران و بلوچستان به كويته « 4 » سفر ميكردم از ناحيهء عبور كردم كه خالى از سكنه بود ، در صورتى كه ديدم\r\n\r\n\r\n","description":"","footnote":"\r\n( 1 ) - كتاب ويليام جكسن راجع به زردشت صفحه 215 « مؤلف » .\r\n( 2 ) - در خصوص محمد ابراهيم رجوع شود به فصل 51 كتاب حاضر « مؤلف » .\r\n( 3 ) - كتاب هشت سال مسافرت در ايران يا ده هزار ميل صفحه 234 . من در اينموضع بكتاب « سفر بهند از راه خشكى » تأليف سون‌هدن و كتاب « آيا زمين به خشكى ميرود » تأليف پروفسور گريگورى و غيره نيز مراجعه كرده‌ام . « مؤلف »\r\n( 4 ) -  Lop \r\n","page_name":" 15 ","page_number":61},
  {"content":"\r\n\r\nدامنه‌هاى تپه‌ها كه سابقا با كمال مراقبت در چندين ميل راه تسطيح شده است و يقينا جمعيت كثيرى در آنجا زندگانى ميكرده زراعت ديمى داشته‌اند و حال آنكه امروز آب آن بسيار بد و منحصر به آب چاههائى است كه بفاصله‌هاى زياد حفر كرده‌اند و زراعت ديمى بهيچ‌وجه موقع ندارد . سكنهء مزبور پيش از عهد تاريخى هم به كلى معدوم نشده بودند بلكه ظروف سفالين كه در محل آباديهاى آنها پراكنده است راجع به مائه دهم الى مائه سيزدهم تاريخ مىباشد . در آنزمان بر طرف شدن سكنه را از ولايتى كه دويست ميل از مشرق به مغرب انبساط دارد به خرابى و جنگ و ناامنى حمل كردم و متذكر نشدم كه اين امر جزئى است از يك امر كلىترى كه در تمام آسياى مركزى در حال وقوع است . در خاران نيز اراضى زيادى هست كه سابقا مسكون بوده و امروز به كلى خشك و بىآبادى است . تمام اينها برحسب ظاهر اقوى دليل است بر اينكه خشكى فلات ايران در ازدياد است .\r\n\r\nجمعيت ايران\r\nجمعيت حاليهء ايران را ده مليون تخمين كرده‌اند « 1 » و به نظر ميآيد كه قريب دو مليون ايرانى در روسيه و عثمانى و هندوستان بسر مىبرند .\r\nقبل از اينكه بازرگانى و حمل و نقل از راه دريا متداول شود يقين است كه بلاد ايران كلية بزرگتر و آبادتر از زمان حال بوده چه عبور و مرور قوافل زيادتر و بنابرين در عرض راه هزاران خانواده از همين طريق فائده برده و به زارعين و كشاورزان مخصوصا از اينجهت منفعت زياد ميرسيد . علاوه بر اين چنان كه سابقا بيان شد احتمال كلى ميرود كه در قديم الايام بارندگى زيادتر و استعداد مملكت براى آبادى و زراعت بيشتر از زمان حال بوده است و همچنين بعضى از ولايات مثل گرگان از تاخت‌وتاز قبايل و ايلات خسارات زياد ديده‌اند ، معهذا بعد از اين ملاحظات هم نميتوان تصور كرد كه\r\n\r\n\r\n","description":"","footnote":"\r\n( 1 ) - جمعيت فوق بقرار زير تقسيم ميشوند - : 9 مليون شيعه ، نهصد هزار سنى ، هشتاد هزار مسيحى از ارمنى و نسطورى و يونانى و ارتودوكس و كاتوليك و پروتستان ، سى و شش هزار يهودى و ده هزار زردشتى ميباشند . رجوع شود به دائرة المعارف بريتانى چاپ يازدهم تحت عنوان « ايران » مؤلف .\r\n","page_name":" 16 ","page_number":62},
  {"content":"\r\n\r\nهيچوقت جمعيت فلات ايران متراكم بوده باشد و بعقيدهء من اشتباه است كه شخص فرض كند اين مملكت وقتى از جهت عدهء سكنه مشابهتى با حالت حاليهء اروپا داشته است و اگرچه تخمين جمعيت سابق ايران خيلى مشكل است ليكن هرگاه به نظر بگيريم كه قبل از داير شدن راه بازرگانى دريا ايران معبر قوافل بازرگانى بين‌المللى بوده و غالبا دولت معظمى داشته با ملاحظه اينكه اكثر اوقات پايتخت دولت خارج از فلات بوده است گمان ميكنم ميتوان گفت عدهء سكنهء آن به پانزده ميليون ميرسيده در صورتى كه امروز فقط دو ثلث اين عده جمعيت دارد .\r\n\r\nجبال فلات ايران\r\nايران چنان كه بعضى اوقات گفته مىشود جلگهء وسيعى نيست كه محصور در رشته جبال خارجى باشد بلكه برعكس در هرقسمتى از آن رشته‌هاى متوازيهء متعدده‌اى هست كه از يكديگر بواسطهء دره‌هائى جدا شده و بطور متوسط قريب بيست ميل عرض آن دره‌هاست و اين ترتيب يكنواخت مكرر مىشود بطوريكه مسافرى كه جبال و دره‌هاى مذكور را عرضا بايد به‌پيمايد واقعا خستگى و ملالت پيدا مىكند . جنس سنگهاى جبال ايران از البرز كه در شمال است گرفته تا رشته هاى بلوچستان كه در جنوب است غالبا از سنگ آهك مىباشد ، ليكن سنگ گچ و طبقات نمك و ريگهاى مجتمعه و ورقه‌هاى خاك رسوب نيز بسيار ديده مىشود .\r\nجرم درونى كوهها بعضى اوقات از سنگهاى چخماقى قرمز و شنهاى متراكم ساخته شده ليكن سنگ آهك غلبه دارد و چون خورده‌سنگ و گچ و رسوبات نمكى قابل انحلال است بنابرين بواسطه برف حل مىشود و از كوهها جدا شده به جلگه‌ها ميرود و به اين طريق اراضى وسيعهء حزن‌انگيزى تشكيل يافته كه از نمك متبلور پوشيده شده و نمونهء خوبى از اين قسم اراضى در نزديك نيشابور ديده مىشود .\r\nدر ايران دامنه‌هاى ريگزار عظيم بسيار است چنان كه ريگستان دامنهء البرز قريب شانزده ميل عرض دارد و عمق آن نيز زياد است و وقتى كه در طهران كه در دامنهء مذكور واقع است خواستند بوسيله چاه آرتزين آب درآورند تا پانصد پا حفر كردند و هنوز طبقهء ريگ تمام نشده بود و به اين جهت حفر چاه را موقوف داشتند در صورتى كه فاصلهء تهران\r\n\r\n","description":"","footnote":"","page_name":" 17 ","page_number":63},
  {"content":"\r\n\r\nاز اصل كوه قريب ده ميل است پس قياس بايد كرد كه در پاى خود كوه طبقهء ريگ چقدر بايد قطر داشته باشد .\r\n\r\nرشته‌هاى شمالى\r\nاز رشته‌هاى بزرگ سرحدى ، آنها كه در شمال است از پامير كه مرتفع‌ترين واديهاى آسياست و به زبان فارسى آن را « بام دنيا » ميگويند جدا مىشود و از آنجا باسم هندوكه و كوه بابا و اسامى ديگر به طرف جنوب غربى متوجه شده حصار طبيعى بزرگى در تمام طول افغانستان تشكيل ميدهد تا اينكه در شمال هرات پست شده مبدل به تپه‌هاى موّاج ميگردد و عجب در اين است كه يونانيها بعظمت اين رشته برخورده بودند چه آرين ميگويد كه اين رشته‌كوه بقدرى ممتد است كه حتى كوه توروس كه سرحد ما بين سلوكيه و پامفليه را تشكيل ميدهد مثل بعضى رشته‌هاى عظيم ديگر از آن منشعب مىشود « 1 » .\r\nبارى در جانب غربى رود تجن رشته‌هاى نامبرده باز بارتفاع اول خود رسيده در طول يكصد ميل به طرف مغرب ممتد مىشود و بطور كلى اسم آن البرز است ليكن در هر نقطه اسم خاص هم دارد . در جنوب بحر خزر قلّهء عظيم آتش‌فشانى دماوند صورت گرفته كه ارتفاع آن زياده از نوزده هزار پاست و ارفع جبال قطعهء آسيا است كه در مغرب هيماليا واقع مىباشد . ارتفاع كوه تاريخى آرارات از هيفده هزار پا تجاوز مىكند ، در اين قسمت كه جبال مزبور از جنوب بحر خزر گذر مينمايد امتداد آن از مغرب بجانب شمال غربى مبدل مىشود و پس از آنكه قزل‌اوزن كه اطول رودهاى ايرانست آن را شكافته برشته‌هاى باشكوهى منتهى مىشود كه مكلل به قلهء تاريخى آرارات مىباشد .\r\nدر حوزهء مرتفع درياچهء وان كوه‌هاى فلات ارمنستان كه امتدادشان تقريبا شرقى\r\n\r\n\r\n","description":"","footnote":"\r\n( 1 ) - رجوع شود به  « Chinnoch's Arrian »  كتاب سوم فصل 28 صفحه 197 - آرين اين رشته را تعبير به جبال قفقاز ( كوه قاف ) مىكند . در صورتى كه اصطلاح معمول ، بيشتر جبال قفقاز هند بوده است ليكن اسمى كه براى اين رشته جبال انسب است « پراپه ميسوز » يا « پراپه نيسوز » مىباشد ولى چون آخر دنياى معلوم بود لذا بطور مبهم جبال قفقازش گفته‌اند . استرابو در كتاب 11 ، فصل 8 ، ميگويد ارتفاعات و قسمت‌هاى شمالى « پراپه ميسوز » را « ئموده » خوانده‌اند . . . . . . « مؤلف »\r\n","page_name":" 18 ","page_number":64},
  {"content":"\r\n\r\nو غربى است و البرز دنبالهء همانست با جبال ايران كه سلاسل متوازيهء آن از شمال غربى بجنوب شرقى متوجه است اتصال مىيابد و نكتهء قابل‌توجه اين است كه رشته‌كوه شمالى هرچند از حيث ارتفاع مهم ليكن باريك و كم‌عرض است و مثل رشته‌هاى متوازيهء جبال زاگروس تشكيل كشور كوهستانى نميدهد ، بنابراين در دامنه‌هاى جنوبى مقدار آبيكه از آن عايد مىشود فقط به قدر مشروب كردن بعضى واحات متفرقه است و بعضى اوقات بيابان خشك به حاشيهء كوهستان متصل ميگردد و در قسمت شرقى كوه مزبور اين كيفيت بهتر محسوس مىشود .\r\n\r\nرشته‌هاى جنوبى\r\nرشتهء اصلى جنوبى از همان پامير منشعب شده باسامى مختلفه از ميان افغانستان و بلوچستان در امتداد جنوب غربى به طرف درياى عربستان ميرود و در اينجا ارتفاع آن كم شده بجانب غربى و موازات ساحل در طول چندصد ميل ممتد ميگردد تا اينكه در جنوب شرقى كرمان امتداد منظم شمال غربى به موازات خليج فارس شروع مىشود ، در اين قسمت كه جبال مزبور رشتهء مركزى ايران را تشكيل ميدهد قله‌هائى بارتفاع متجاوز از سيزده هزار پا از قبيل « كوه هزار » و كوه لاله‌زار از آن صورت مىبندد . سرحد غربى ايران نيز كلية بواسطه رشته‌هاى متوازيهء منظمهء خود ارتفاع زياد دارد تا اينكه همين رشته‌ها در آرارات پس از تشكيل يك خظ قوسى به سلاسل جبال شمالى متصل ميگردد .\r\nهرچند رشته‌هاى درونى نميتوانند از حيث اهميت با رشته‌هائيكه بنيان فلات را ميسازند لاف برابرى بزنند ليكن غالبا ارتفاع آنها زياد است . يكى از مهمترين آنها كوه تفتان « 1 » مىباشد و آن كوه آتش‌فشانى است كه بمرحلهء گوگردى رسيده و ارتفاع آن به سيزده هزار و دويست و شصت و هشت پا ميرسد و نزديك سرحد ايران و بلوچ واقع است . در طرف مغرب آن يعنى وسط كوير « كوه به زمان » است كه آتش‌فشانى است خاموش شده و قلهء قشنگى دارد بارتفاع يازده هزار و يكصد و هفتاد و پنج پا .\r\nدر جانب غربى ايران كوه الوند كه يونانيها آن را ارونتس « 2 » ميگفتند و مشرف\r\n\r\n\r\n","description":"","footnote":"\r\n( 1 ) - « ده هزار ميل » صفحات 132 و 140 .\r\n( 2 ) -  Oronts \r\n","page_name":" 19 ","page_number":65},
  {"content":"\r\n\r\nبر همدان است از همهء رشته‌هاى شرقى ايران معروف‌تر مىباشد زيرا كه آن مهمترين كوهى است كه در راه تاريخى بين بابل و رى واقع است . در جاهاى ديگر هم رشته‌هائى 1 - منظرهء كوه تفتان\r\nهستند كه ارتفاع زياد دارند و رودهاى عديده از آنها جارى و اسباب حاصلخيزى ميشوند .\r\nكلية در همه‌جاى ايران رشته‌هاى متواليه‌اى هست كه غالبا هرچه از حصارهاى بيرونى دور ميشوند ارتفاع آنها ميكاهد و حتى در بيابان لوت هم مسافر از رشته‌هاى متعددهء قلل و تپه‌ها عبور مىكند كه اكثر آنها با سلاسل جبال مرتفعهء ديگر موازات دارند .\r\nاين نكته را نگفته نگذاريم كه جبال ايران هرقدر هم مرتفع باشد يخچال طبيعى ندارند ، اگرچه در رشته‌هاى معظم آثارى از آنها هست در هيچيك از كوههاى عديده كه من به آنها صعود كرده‌ام در تابستان برف باقى نمىماند مگر آنجا كه درّهء عميق رو بشمال باشد كه برف را از اثر تابش شديد آفتاب حفظ كند . مثلا در كوه لاله‌زار كه قريب\r\n\r\n","description":"","footnote":"","page_name":" 20 ","page_number":66},
  {"content":"\r\n\r\nچهارده هزار پا ارتفاع دارد و در جنوب كرمان است من در ماه ژوئيه درّه‌اى ديدم كه برف داشت اما بالاتر از آن فقط بعضى قطعات برف يافت ميشد و قلهء آن به كلى برهنه بود . دهانهء قلهء دماوند هم به همان دليل پر از برف است . در خراسان در ارتفاع نه هزار پا گاهى اوقات قطعات بزرگ برف در تابستان دوام مىكند ليكن آنچه من اطلاع دارم در هيچ نقطهء ايران برف دائمى حسابى وجود ندارد .\r\n\r\n","description":"","footnote":"","page_name":" 21 ","page_number":67},
  {"content":"\r\n\r\nمنظره‌اى از شكار ايران ( تصوير روى يك ظرف گلى در موزهء هرميتاج )\r\n\r\nفصل دوم صحارى ، رودخانه‌ها ، نباتات ، حيوانات و معدنيات ايران\r\nلوت - بيابانى است كه بطور شگفت‌انگيزى خشك و بيحاصل است ، در آن‌جا نه ميوه يافت مىشود نه درخت ، آبى هم كه وجود دارد تلخ و بد است و از اينرو شما ناگزيريد كه غذا و آب را با خود ببريد ، چهارپايان وقتى كه عطش بر آنها غلبه كرد بخواهند يا نه مجبورند همين آب تلخ را بخورند . ماركوپولو .\r\nقسمت ديگر آسياى شمالى از درياى خزر شروع مىشود كه خليجى است كوچك كه از اقيانوس تا بجنوب كشيده شده است . استرابو ، كتاب 11 فصل 6 .\r\n\r\nلوت يا صحراى ايران\r\nاز خصائص مهمهء ايران كه قهرا بر اخلاق و مذهب و زندگانى مردم و همچنين بر كيفيّت حكومت آن تأثير كلى داشته صحراى كبير آن است . در خصوص اينكه آيا اين صحراى وسيع چول اسم عامى دارد يا نه مباحثات زياد شده است و نتيجه چنين به نظر ميآيد كه در جنوب ايران لفظ لوت اطلاق بر تمام صحرا مىشود و آن شامل قطعات نمكزارى نيز هست كه آنها را كوير مينامند ليكن در طرف شمال آبهاى بالنسبه زيادى وارد صحرا ميگردد و بنابراين نمكزارهاى آنجا زياد و وسيع‌تر است و به اين ملاحظه مطلق آن صحرا را كوير ميخوانند .\r\n\r\n","description":"","footnote":"","page_name":" 22 ","page_number":68},
  {"content":"\r\n\r\nضمنا به نظر ميرسد كه كم‌كم لفظ لوت براى مطلق صحراى خشك اصطلاح شده و در مقابل نمكزار گفته مىشود « 1 » .\r\nلفظ لوت اصطلاحى است بالنسبه جديد و جغرافيون عرب آن را مفازه ميخوانند و وجه تسميهء لوت كه در بسيارى از حكايات منقول است اين است كه از بلاد قديمه يا شهرهاى لوط مىباشد كه خداوند از آسمان آتش نازل فرموده آنها را خراب كرده است ، مانند بلاديكه در جلگهء آبهاى بحر الميّت بوده و به همين طريق فنا و هلاك يافته ، چنان كه بحر الميّت را در همان مكان بحر لوط مينامند و مسافرى كه بلاد مذكوره را سياحت مىكند مىبيند كه فقط تخته‌هاى سنگ و خاك ميباشند و باد و باران آنها را كاهيده و برده و منظرهء برج و باره و گنبد و مناره به آنها داده است « 2 » و چون قرآن و زبان عرب در تسميهء اشياء در ايران مدخليّت تامه داشته و لوط هم لفظى است كه در قرآن براى بلاد نامبرده آمده من قريب به يقين دارم كه مأخذ صحيح اصطلاح لوت همين است .\r\nمنشاء لفظ « كوير » بدرستى معلوم نيست ليكن معنى آن صحراى نمكزار است اعم از اينكه خشك باشد يا آب داشته باشد . من در اتناى مسافرتهاى خودم اشكال مختلفهء از كوير ديده‌ام ، گاهى اوقات زمين مسطح و سفيد و محكم است مانند يخ و يا اينكه بوته‌زار و پست و بلند و غير قابل عبور مىباشد و اگر شخص در آن قدم بگذارد در باتلاق فروميرود و اين اختلافات بيشتر راجع به كمى و زيادى آب است و شكى نيست كه اگر ورود آب در اين صحراها موقوف گردد كوير كم‌كم مبدل به لوت مىشود .\r\nدر ايران تقريبا در كنار همهء آنها رودهاى براق سفيدى ديده مىشود كه مركب از نمك و قليا و از جنس كوير است .\r\nصحراى لوت در حقيقت ظهور اتم و صورت كمالى است از كليهء خشكى خاك ايران\r\n\r\n\r\n","description":"","footnote":"\r\n( 1 ) - در كتاب خودم موسوم به « پنجمين سفر در ايران » اين مسئله مطرح و در اطراف آن صحبت شده است ( جريدهء  R . G . S .  نوامبر و دسامبر 1906 ) . سون‌هدين  ( Sven Hedin )  نيز در كتاب خود موسوم به « سفر به هند از خشكى » در اطراف اين بيابان مفصلا صحبت داشته است . « مؤلف »\r\n( 2 ) - اسكات « خانم درياچه » « مؤلف »\r\n","page_name":" 23 ","page_number":69},
  {"content":"\r\n\r\nو آن خود از اطراف محصور از اراضى خشك مىباشد ولى خشكى وى زيادتر از ساير قسمت‌هاست و اين شدت خشكى در آنجا فقط نتيجهء موقع آن است كه در وسط واقع شده استعدادش هم براى بارندگى خيلى كم است و هم براى دريافت آبهاى جاريه از رشته هاى جبال بلندى كه بر اراضى بالنسبه پست احاطه كرده و مانع از رسيدن رطوبت به آنجا مىباشد .\r\nسابقا بيان كرده‌ام چگونه قلّت مقدار آب اسباب بر طرف و خشك شدن آن گرديده و مانع از اين است كه رودهاى عمده‌اى تشكيل شود كه بتوانند خود را به دريا برسانند و همين نهرهاى ضعيفى كه در آنجا جاريست و آب آنها بواسطه شورى غيرمشروب است در همان حوزه‌ها فروميرود و بر طرف مىشود .\r\nدر درون حوزه‌هاى مذكور دامنه‌هاى وسيع ريگزار و بعضى اوقات درياچه‌هاى شور و تپه‌هاى ريگ هستند كه چندين ميل مربع وسعت دارند و رشته‌كوههاى برهنهء ناهموار در دنبال آنهاست كه بمنزلهء سيراى اسپانيا مىباشد و آن يك منظرهء بس بهت‌آور و غم‌انگيزى تشكيل ميدهد .\r\nپيرلتى « 1 » در كتاب خود موسوم به ل ، دزر « 2 » چنان به خوبى و درستى وصف آن بيابان را نموده كه از نقل قول او خوددارى نميتوانم كرد . او چنين ميگويد « در آنجا چولى حزن‌انگيز كاملى است ، مرگ بلامنازع غالب و مسلط است و شخص گمان مىكند در دنيائى است كه به آخر رسيده و آتش تخم حيات را برانداخته و هيچ شبنم و رطوبتى در آنجا تجديد حيات نخواهد كرد » .\r\nكسى كه از بيابان لوت عبور ميخواهد كند بايد تن بآشاميدن آب بد بدهد و تمام حوائج زندگانى حتى علوفه را همراه بردارد و اگر بخت مساعدت نكند ممكن است گرفتار باد و طوفان نيز بشود . هرگاه زمستان باشد سردى باد و اگر تابستان باشد حرارت و سوزندگى آن اسباب وحشت است . انسان و حيوان در اين بيابان يكسان گرفتار مخاطره و هلاك ميباشند ، خواه گرفتار گل‌ولاى كوير شوند و در آن فروروند و خواه مبتلا\r\n\r\n\r\n","description":"","footnote":"\r\n( 1 ) -  Pierr Leoti \r\n( 2 ) -  Le desert \r\n","page_name":" 24 ","page_number":70},
  {"content":"\r\n\r\nبه تپه‌هاى متحرك ريگ گرديده چه در هرصورت جان بدر بردن از اين بليات سهل نيست و اميد نجات كم است .\r\nاموريكه باعث اين نتايج وخيمه مىشود وزيدن باد و انحلال اجزاى خاك است .\r\nدر اراضى مرطوب سبزه و رطوبت سطح خاك را حفظ مىكند ، اما در اراضى خشك كه جز بعضى بوته‌هاى نحيف نميرويد قوهء حركت هوا و باد بقدرى است كه تصور آن مشكل است . انحلال اجزاى خاك هم سريع است و حرارت و برودت شديد با باد و باران دست بهم داده تپه‌ها و تلال را كه بر خلاف حقيقت تپه‌هاى « ابدى » « 1 » خوانده شده از هم متلاشى ميسازد .\r\nاين بيابان بزرگ بر سكنهء مملكت هم تأثير عظيم بخشيده است . شمال را از جنوب و مغرب را از مشرق چنان جدا ساخته كه رشته‌كوههاى مرتفع مستور در برف و يخ يا درياهائيكه به همان وسعت باشد آن اندازه اسباب بينونت و دورى ممالك از يكديگر نميشود و بنابراين قهرا حكومت و ادارهء كشور را مشكل ساخته ، چه هرگاه بزرگى نسبت بسلطنت علم طغيان برافرازد و مغلوب بشود به بيابان فرار مىكند و ملجأ و مأوا مىيابد و ثنويت مذهب زردشت نيز يقينا از اثر بيابان بوده و بعدها در اين باب تحقيق خواهم كرد ، بر عادات و اطوار بلكه احوال بدنى ايرانيان نيز تأثير داشته زيرا كه با شهرهاى آن كشور كمال مجاورت را دارد و طهران و مشهد در شمال و قم و كاشان در مغرب و يزد و كرمان در جنوب و قائن و بيرجند در مشرق متصل به آن ميباشند و خلاصه اينكه بيابان لوت قلب مردهء خاك ايران است .\r\n\r\nرودخانه‌ها\r\nبواسطهء كمى بارندگى و ارتفاع جباليكه بر فلات احاطه دارند در طول صدها ميل ساحل كه بين دهانه‌هاى رود سند و شط العرب امتداد دارد يك رودخانهء معتبر جارى نيست .\r\nيكى از رودهائيكه وارد شط العرب مىشود رود كارون است كه در ضمن وصف\r\n\r\n\r\n","description":"","footnote":"\r\n( 1 ) - در كتاب « خرابيهاى تلال بيابان » تأليف سر آ . استن  ( Sir . A . Stein )  در باب متلاشى شدن تپه‌ها از باد تصاوير قابل‌ملاحظه‌اى داده شده است . « مؤلف »\r\n","page_name":" 25 ","page_number":71},
  {"content":"\r\n\r\nدولت ايلام بيان آن را به تفصيل خواهيم كرد . در اينجا همينقدر ميگوئيم كه در ازمنهء اخيره اهميت آن فقط بواسطه آن بوده كه در تمام مملكت وسيع ايران اين تنها رودى است كه قابل كشتىرانى مىباشد . در حوزهء غربى ايران اهم رودها زاينده‌رود است كه در نزديكى كارون از جبال بختيارى جدا مىشود و ناحيهء اصفهان را مشروب ميسازد و فاضل آب آن وارد باتلاقى ميگردد كه معروف به گاوخونى و قريب چهل ميل زير اصفهان واقع است . در طرف شمال رود ارس است كه چنان كه مذكور داشتيم قسمتى از آن سرحد ايران و روس را تشكيل ميدهد و رود مهمى است و همان است كه يونانيها اراكسس « 1 » ميگفتند و از كوه آرارات سرازير مىشود . چون متوجه مشرق شويم برود قزل‌اوزن ميرسيم كه اطول نهرهاى ايران است و يونانيها امارديس « 2 » ميخواندند و آن از نزديكى درياچهء رضائيه جدا شده از البرز عبور مىكند و باسم سفيدرود آبهاى كدر و گل‌آلود خود را در مشرق رشت به بحر خزر ميريزد و ويليام جكسن آن را با « رودخانهء شريعت » « 3 » يكى ميداند . چون بيشتر به طرف مشرق رويم رود تجن است كه در فصل اول مذكور داشتيم . مقدار آب آن زياد نيست و جز در اوقات طغيان آبش تقريبا غيرمشروب عليهذا اهميّت آن براى ايران كم است ، اگرچه بعد از آنكه باسم هريرود موسوم شده درّهء حاصلخيز هرات را مشروب ميسازد و بنابراين براى افغانستان قدر و قيمت دارد . در مشرق ايران رودى نيست مگر هلمند كه رود تاريخى است و آن هم چندان ربطى بايران ندارد زيرا كه منشأ آن افغانستان و در خاك آن كشور جاريست تا به سيستان ميرسد و وارد درياچهء معروفى كه هم مجاور خاك ايران و هم افغانستانست مىشود . جز در ايام بهار مسافرين مىتوانند فلات ايران را از مغرب بمشرق و از شمال بجنوب بدون برخوردن برودهائى به‌پيمايند و اگر برحسب اتفاق به نهرى برخورند و از آب آن بچشند غالبا بقدرى شور خواهد بود كه دردى را دوا نميكند و رنگ سفيد براق سابق الذكر همواره ديده مىشود و اسباب ملالت خاطر و دليل بر قلت باران مىباشد .\r\n\r\n\r\n","description":"","footnote":"\r\n( 1 ) -  Araxes \r\n( 2 ) -  Amardis \r\n( 3 ) - رجوع شود به « زردشت » صفحه 211 . « مؤلف »\r\n","page_name":" 26 ","page_number":72},
  {"content":"\r\n\r\n\r\nجيحون\r\nامروز كه حدود ايران عقب رفته رود جيحون از سرحد آن مملكت دور است ، ليكن در قرون گذشته رود مزبور سرحد شمال شرقى ايران محسوب ميشد و بنابراين براى تكميل اين مختصر لازم است كه ذكرى از آن رود معظم بنمائيم . از پامير ناشى مىشود و بعد از انحنائى كه بدخشان را در ميان ميگيرد تقريبا به طرف شمال غربى ممتد ميگردد و بدرياچهء آرال ميريزد ، ليكن هردوت كه در مائه پنجم قبل از ميلاد چيز نوشته ميگويد هردو رود جيحون و شايد سيحون هم يا شعبهء از آن وارد بحر خزر ميشدند و زياده از يك مائه بعد از آن استرابو از قول اريستوبولس « 1 » نقل مىكند كه در رود جيحون به سهولت ميتوان كشتىرانى كرد و مقدارى از امتعهء هندوستان بوسيلهء اين رودخانه بدرياى هيركانى حمل شده و از آنجا بواسطهء رود سيروس بآلبانى ميرود و از نواحى مجاورهء آن به يوكسين « 2 » حمل مىشود . وقتى كه اسكندر كبير آسياى غربى را مسخر نمود جيحون هنوز وارد بحر خزر ميشد . ليكن در زمانيكه بر ما مجهول است تغيير مجرا داده خطى را كه امروز سير مىكند اختيار نموده وارد بحر آرال شد . اما در سال 1220 ميلادى كه مغول اور گنج « 3 » و پايتخت ولايتى كه امروز خيوه خوانده مىشود مسخر نمود آب جيحون را به آن شهر بستند و به اين واسطه رود نامبرده باز به مجراى قديم برگشته متوجه بحر خزر شد و قريب سه مائه مجراى عمدهء رود همان بود و دهات و قصبات در كنار آن خط آباد شده و معلوم نيست بچه سبب دوباره مجراى آن منحرف گرديده و زمان انحراف هم مجهول است . اينقدر هست كه انتونى جنكن‌سون كه اولين شخص انگليسى است كه بخيوه و بخارا رفته و اين شرافت را در سال 1558 درك نموده ميگويد مجراى جيحون تغيير كرده و بدرياچهء ختا ميريزد و يقين است كه مقصود او از درياچهء ختا بحر ارال « 4 » است .\r\n\r\n\r\n","description":"","footnote":"\r\n( 1 ) -  Aristobolis \r\n( 2 ) - استرابو ، 11 ، 7 ، 3 - البانى همان درهء سيروس و غور فعلى است كه شهر معروف تفليس در آن جا واقع است . « مؤلف »\r\n( 3 ) - رجوع شود به فصل 55 . « مؤلف »\r\n( 4 ) - رجوع شود به اول سفر دريائى و مسافرت بروسيه و ايران  ( HAKLUYT SOCIETY )  1 ، 68 و نيز مراجعه شود به فصل 62 كتاب حاضر . « مؤلف »\r\n","page_name":" 27 ","page_number":73},
  {"content":"\r\n\r\nاسامى اين رودخانه بمرور دهور تغيير كرده است . اكسوس ، ناميكه يونانيها آن را استعمال ميكردند ، از شعب علياى آن وخش آب ( رودخانهء وخش ) هنوز همين نام را دارد ، در آن زمان رود ديگر جا كزارت خوانده ميشد . اعراب در زمان فتوحات خود يكى را جيحون و ديگريرا سيحون ميخواندند و ظاهرا اين لفظ تحريفى است از ژيحن و فيشون كه در كتاب پيدايش باب دوم آيه 11 و 13 ذكر شده است و نكتهء قابل‌ملاحظه اين است كه برودخانهء سرحدى سلى سيه نيز همان اسامى جيحان و سيحان داده شده و در هردو مورد اسم دومى را خواسته‌اند با اول متجانس قرار دهند چنان كه درباره ياجوج و مأجوج يا گوگ و مگوگ همين رعايت را كرده‌اند . در زمان حملهء مغول جيحون باسم حاليهء آمودريا و سيحون سير دريا موسوم گرديده است « 1 » .\r\nجيحون رودخانهء تاريخى آسياى مركزى است و من فراموش نميكنم اهتزازيرا كه پيدا كرده‌ام در دفعهء اوليكه آبهاى زرد آن را ديدم . اگرچه در نقطهء چارجوى يا آمودر يا كه از آن عبور ميكردم سواحل آن پست بود و به نظر ما نمايش نداشت معذالك چنين احساس ميكردم كه ديدن جيحون واقعهء مهمى از زندگانى من است و اشعار بلند مايتو آرنولد « 2 » را بخاطر آوردم كه ترجمهء آن اينست « رودخانه باعظمت ميغلطيد و از بخارات و طنين آن وادى پست بيرون ميآمد و در هواى سرد روشن پرستاره ظاهر ميشد .\r\nو از ميان بيابان خلوت ساكت خوارزم در زير مهتاب با نشاط تمام حركت ميكرد » .\r\n\r\nدرياچه‌ها\r\nدر فصل سابق مذكور داشتيم كه وقتى در جاى فلات حاليهء ايران دريائى درونى يا محصور موجود بوده همين كه فلات بالا آمده آن دريا بر طرف شده است . درياچهء رضائيه و درياچه شور شيراز و هامون سيستان و جازموريان و چند درياچهء ديگر بقيه‌ايست كه از آن دريا مانده است و خود آن دريا امروز كوير يا لوت است يا ريگزارهاى زياد ، به اين واسطه درياچه‌هاى مزبور هرجا كه رودهاى زياد وارد آن نميشود بشدت شور است .\r\n\r\n\r\n","description":"","footnote":"\r\n( 1 ) - رجوع شود به سرزمين‌هاى خلافت شرقى تأليف گىل ، استرنج صفحه 434 . و آن بهترين كتابى است تاكنون در اينموضوع نوشته شده است « مؤلف » .\r\n( 2 ) -  Mattew Arnold . \r\n","page_name":" 28 ","page_number":74},
  {"content":"\r\n\r\nمهمترين آبهاى درونى ايران نزديك سرحد شمال غربى واقع است و يكى از درياچه‌هاى ثلاثه است كه نسبة بهم نزديك ميباشند و از سطح دريا ارتفاع زياد دارند ، يكى از آنها درياچهء وان است كه در خاك تركيّه و ديگرى گوگچه در ارمنستان روس و سيمى كه در خاك ايران است درياچهء رضائيه و از همه مهمتر است . ارتفاع آن از سطح دريا چهار هزار و صد پا و طول آن از شمال بجنوب هشتاد ميل و عرضش از مغرب بمشرق بيست ميل است . جزائر چند در آن واقع و از جهت شورى معروف و حتى از بحر الميّت نيز شورتر مىباشد . شهر رضائيه كه تقريبا دوازده ميل در مغرب آن درياچه است .\r\nاز قرار معروف مولد زردشت پيغمبر بزرگ قديم ايران بوده است .\r\nدرياچه‌هاى ديگر ايران يكى درياى مهالو است كه خالى از اهميت نيست و در جنوب شرقى شيراز واقع است . در سمت شمال شرقى شيراز درياى نيريز است كه شكل غريبى دارد و بواسطهء يك پيش‌آمدگى خاكى تقريبا منقسم به دو قسمت مىشود . تمام اين درياچه‌ها بسيار شور و كم‌عمق ميباشند . اما درياچهء معروف هامون سيستان آبش از برفهاى سرچشمهء هلمند و توابع آنست و بنابرين در فصول سال كم و زياد مىشود ، مثلا در ايام زمستان بعضى اوقات تمام سطح آن خشك و خالى است اما بيشتر اوقات فىالجمله آبى دارد و همين كه موقع طغيان رودخانه رسيد آب زياد مىشود تا جائى كه به نظر ميآيد كه تمام آن ولايت مستغرق خواهد شد . در سالهائيكه طغيان آب زياد است اضافهء آب از نهر عريضيكه شلا نام دارد وارد « گودزره » مىشود و گود مزبور اگر از روى عرض و طول كه صد ميل در سى ميل است قياس شود بايد در قديم الايام محل ورود تمام آبهاى هلمند بوده باشد . در بهار سنه 1911 عرض شلا دويست يا رد و عمق آن سى پا بود و تقريبا ساعتى چهار ميل سرعت جريان داشت و اين مقدار ، آب مهمى محسوب مىشود .\r\nيكى ديگر از اين هامون‌ها جازموريان نام دارد و از اتصال آب رودخانه‌هاى بمپور و هليل تشكيل يافته است .\r\n\r\nخليج فارس\r\nسواحل جنوبى و جنوب غربى ايران مجاور خليج فارس است و درياى نامبرده كه محصور در خاك مىباشد هفتصد ميل طول دارد\r\n\r\n","description":"","footnote":"","page_name":" 29 ","page_number":75},
  {"content":"\r\n\r\nو عرض آن از يكصد و پنجاه الى سيصد ميل است . تنگهء هرمز كه محل اتصال آن با درياى عربستان است عرضش زياده از سى و پنج ميل نيست . عمق آن هم كم است و هر سال عقب ميرود يعنى كوچك مىشود . در دورهء تاريخ دلتاى رودهاى عراق عرب كه داخل خليج مىشود نيز خيلى پيش‌آمده است « 1 » . ته خليج فارس عموما مسطح يا فىالجمله پست و بلند است و در سطح آن جزيره‌هاى عديده است . تپه‌هاى ريگ و كوهپاره هم زير آب زياد دارد مخصوصا در اطراف جزائر بحرين در قديم الايام اسم آن نرمرتوم « 2 » يعنى نهر تلخ بوده و بعدها آن را درياى شرقى و درياى اريتريا « 3 » خوانده‌اند و ايرانيها امروز آن را خليج فارس مينامند .\r\nمسافر اگر خوشبخت باشد در موقع مهتاب داخل اين درياى محصور به خشكى شده از دماغهء مسندام عبور مىكند و تخته‌سنگهاى سياه آن را مىبيند كه با عظمت رعب ناكى بلند شده و كمال شباهت را بسندان دارد و اسم آن نيز حاكى از همين مشابهت است و بامدادان كه بجانب ساحل ايران ميرود همه‌جا رشته‌كوههاى متوازى را نزديك به يكديگر مىبيند كه از آفتاب سوخته شده و بموازى خط ساحلى خليج ممتد و مانع از وصول به داخل آن مىباشد .\r\nسواحل عربستان نيز از آفتاب سوخته و هروقت كشتى بخار ميايستد كثافت لنگرگاه به نظر ميآيد كه حرارت را شدت ميدهد و آرزوى مسافر جز اين نيست كه دوباره حركت و بدون معطلى از اين ناحيهء غيرمطلوب تجاوز نمايد .\r\nليكن ملاحظهء ديگر در كار است كه ممكن است خون‌سردترين مردم را بنشاط درآورد و آن اينست كه علائم و آثارى بدست آمده كه اين خليج پرحرارت مولد قديمترين تمدنهائى بوده كه ما بر آن واقف هستيم و بعلاوه محتمل است كه اولين مساعى نوع بشر براى بحرپيمائى در آبهاى اين خليج به عمل آمده باشد . چنان كه مصريان در 2700 سال قبل از ميلاد به قصد پونت « 4 » ( سمالىلند ) « 5 » بحر احمر را پيمودند . و قريب 3100 قبل\r\n\r\n\r\n","description":"","footnote":"\r\n( 1 ) - رجوع شود به فصل سوم كتاب « مؤلف » .\r\n( 2 ) -  Nar - marratum \r\n( 3 ) -  Erythraean \r\n( 4 ) -  Punt \r\n( 5 ) -  Somaliland \r\n","page_name":" 30 ","page_number":76},
  {"content":"\r\n\r\nاز ميلاد بحر مديترانه را پيموده بودند ، و ليكن احتمال مىرود كه مدتى قبل از اين تاريخ بابلىها در خليج فارس كشتىرانى كرده باشند ، بطوريكه در افسانه‌هاى آنان اشاره به مسافرت به دلمن « 1 » شده كه يا بحرين فعلى است يا ساحل مقابل آن و مقصد عمدهء از اين مسافرت بدست آوردن احجار بوده .\r\nدر ازمنهء تاريخى سناخريب تجهيزى را كه در رأس اين خليج كرده به تفصيل نقل مىكند و بعدها نئاركوس سفرنامهء نوشته و چنان از روى صحت و وضوح مطالب را قيد كرده كه امروز اكثر لنگرگاههاى آن را ميتوان پيدا و تشخيص و تطبيق نمود ، بعدها سندباد ملاح از زبير نزديك بصره كرده و بقايقى كه از چين مىآمده برخورده است و چون بازمنهء اخير ميرسيم . تا اينكه در زمان صفويه شاه عباس به خيال كوتاه كردن دست پرتقالىها و اسپانيولىها از كليه نقاط خليج فارس و جزيره هرمز افتاد . بهمن مناسبت در سال 1620 ( 1028 هجرى ) براى حمله به پرتغالىها و اسپانيولىها با كمپانى « 2 » انگليس در هندوستان متحد شد . اين كمپانى جمعى از قواى دريائى خود را مأمور انجام اين مهم كرد . انگليس‌ها و ايرانيان از راه دريا و خشكى جزيره جاسك را سخت مورد حملات خود قرار دادند و آن ناحيه را متصرف شدند .\r\nشاه عباس پس از اين فتح حاضر به حمله به هرمز و بيرون آوردن آن سرزمين از چنگ پرتغالى افتاد و جمعى از سپاهيان را برياست اللّه‌ورديخان و پسرش امامقلى خان از راه خشكى الله‌وردى خان ، پس از نزديك شدن بحريه انگليس به ساحل خليج فارس ( ميناب ) با انگليسىها معاهده‌اى منعقد كرد . ( 1622 م ) كه پس از فتح هرمز آن را بمورد اجرا گذاردند .\r\nمفاد معاهده از اين قرار است :\r\n1 - قصر جزيره هرمز توسط ساخلو ايرانى و انگليسى اشغال مىشود .\r\n2 - از كليه مال التجاره‌هاى موجود عوارض گمركى گرفته مىشود و فقط پادشاه ايران و حاكم فارس از اين قانون مستثنى هستند .\r\n3 - اسراء مسلمان بدولت ايران و اسراء غيرمسلمان بدولت انگليس تعلق مىگيرد . پس از عقد قرارداد ايران از راه خشكى و انگليس از راه دريا جزيره هرمز را مورد حمله قرار دادند و در سال ( 1030 هجرى ) آن ناحيه را متصرف شدند .\r\n\r\nبحر خزر\r\nكمتر دريائى استكه باندازهء بحر خزر كه مجاور ولايات شمالى بحرى ايران است جالب دقت‌نظر باشد طول آن از شمال بجنوب قريب ششصد ميل و عرضش در قسمت شمالى سيصد ميل ولى در قسمت جنوبى خيلى كمتر است و منقسم بسه حوزهء متمايز مىباشد . حوزهء شمالى بواسطهء ورود آب رود ولگا خيلى كم‌عمق است ، حوزهء وسط عميق است ليكن يكرشته كوه تحت البحرى از\r\n\r\n\r\n","description":"","footnote":"\r\n( 1 ) -  DILMAN \r\n( 2 ) - كمك دولت انگليس براى سركوبى پرتغالىها و اسپانيولىها بيشتر براى چپاولگرى خودش بوده نه كمك به دولت ايران .\r\n","page_name":" 31 ","page_number":77},
  {"content":"\r\n\r\nمشرق به مغرب آن كشيده و زياده از صد و هشتاد پا از سطح آب فاصله ندارد . حوزهء جنوبى از همه عميق‌تر مىباشد و بندرگاههاى آن عموما بد و كم‌عمق است .\r\nكمتر دريائى است كه مانند بحر خزر باسامى عديده خوانده شده باشد . ليكن هر يك از اسامى ، واقعهء تاريخى مهمى را بخاطر ميآورد . بعقيدهء ويليام جكسون « 1 » دريائيكه در زمان زردشت « زراياه و روكشه « 2 » » يعنى درياى صاحب خليجهاى وسيع ميخواندند همين بحر خزر است . در كتاب اوستا آن را جامع آبها و ماوراء جميع آبها وصف كرده‌اند و يقين است كه اين بحر بزرگترين درياى معلوم در نزد طوائف آريانى قديم بوده است .\r\nاز آن ازمنهء بعيدهء مجهوله بگذريم مىبينيم كه در نزد اروپائيان نام آن منتسب به كاسپى است و آن طائفه بوده كه در سواحل غربى آن سكنى داشته‌اند ، ليكن ايرانيها امروز آن را بحر خزر مينامند و اين لفظ مربوط بدولت يا قلمرو و طوايف خزر است كه در اوايل قرون وسطى در طرف شمال آن موجود بوده . در مواقع مختلفهء ديگر اسامى ديگر نيز از قبيل درياى هيركانى و درياى گيلان به آن داده شده است .\r\nدر ايام هردوت بطور اجمال تصور ميكردند كه بحر خزر خليجى است از نهر بزرگ اقيانوس كه بعقيده آنان بر اطراف دنياى معلوم آنزمان احاطه داشته است ، ليكن ابو المورخين تصريح مىكند بر اينكه درياى مستقلى است « 3 » . نويسندگان متأخر بر هردوت كه از جمله استرابن مىباشد معتقدند بر اينكه شعبه‌ايست از اقيانوس و از طرف شمال ممتد است و اين عقيده تا قرون اوليهء تاريخ ميلادى نيز باقى بوده و دلالت مىكند بر اينكه در آن قرون علم جغرافيا چندان ترقياتى نداشته است .\r\nاما مهمترين مسائل راجعهء به اين دريا اختلافاتى است كه در دورهء تاريخ در سطح آن پيدا شده است . امروز هشتاد و پنج پا از سطح بحر اسود پست‌تر مىباشد ، اگرچه نقاطى را كه هنتينگتون ديده كه ششصد پا فوق سطح حاليهء بحر خزر است و سابقا ساحل اين دريا بوده نميتوانيم بهيچيك از دوره‌هاى تاريخى نسبت دهيم ، ليكن ميدانيم كه در\r\n\r\n\r\n","description":"","footnote":"\r\n( 1 ) - از قسطنطنيه تا به ميهن عمر خيام صفحه 83 . « مؤلف »\r\n( 2 ) -  Zrayah vourukasha \r\n( 3 ) - هردوت 1 - 38 « مؤلف »\r\n","page_name":" 32 ","page_number":78},
  {"content":"\r\n\r\nاوقات مختلفه اختلافات عجيبهء در احوال آندريا رو داده است . هنتينگتون دلائلى اقامه مىكند بر اينكه در زمان اسكندر سطح بحر خزر صد و پنجاه پا مرتفع‌تر از زمان حال بوده و دلائل و امارات ديگر نيز اين عقيده را تأييد مىكند و در همانوقت مساحت درياى مزبور نيز زيادتر بوده و مخصوصا در طرف مشرق همانجائى كه حدود آسياى مركزى ، حاليه از اراضى عبور مىكند كه سابق بر اين محل آبهاى بحر خزر بوده است . نيز محقق سابق الذكر در نقطهء واقعه در يكصد ميلى شرقى كراسنودسك « 1 » دو قطعه ساحلى ديده كه يكى دويست و پنجاه پا و ديگرى صد و پنجاه پا مرتفع‌تر از سطح حاليهء درياست و بنابراين ممكن است كه در آنزمان بحر خزر با درياچهء آرال متصل و يكى بوده است . تكميل مرام را گوئيم ، راه عبور و مرور از ناحيهء جيحون در اوايل تاريخ ميلادى متروك شده و قريب به يقين است كه سبب اين امر تغيير مجراى جيحون مىباشد و به اين واسطه راه بزرگ كاروانى بين هندوستان و مغرب زمين به طرف آبسكون كه بندرى در گوشهء جنوب شرقى بحر خزر و نزديك دهانهء رود گرگان بوده منحرف گرديده است . محل آبسكون در نزديك گمش تپه است كه مبدأ ديوار بزرگى مىباشد كه معروف به قزل‌الانگ يعنى ديوار قرمز يا سدّ اسكندر است كه من دو قسمت آن را معاينه كرده‌ام « 2 » . او ، دونوان « 3 » كه گمش تپه را ديده است ميگويد كه بنيان اين ديوار را از طرف مغرب تا جائى ميتوان تعقيب كرد كه دريا ناپديد مىشود « 4 » نيز از كاروانسرائى كه حاليه زير آب واقع است مذاكره كرده‌اند و در دربند نيز كه منتهى اليه رشته‌كوههاى قفقاز است ديوار معروفى است كه به دريا منتهى مىشود و بالاخره يكى از نظرگاههاى بادكوبه عمارت محكمى است كه برجهاى آن بالاى دريا و از ساحل حاليه مقدارى فاصله دارد .\r\nحاصل اينكه بلاشك آبهاى جيحون بر سطح بحر خزر تأثير داشته ، اما دلائلى كه هنتينگتون اقامه نموده است مىرساند كه اين امر به تنهائى براى تغييرات كلى\r\n\r\n\r\n","description":"","footnote":"\r\n( 1 ) -  Krasnovodsk \r\n( 2 ) - جريده  R . G . S .  ماه ژانويه 1911 و نيز رجوع شود به فصل سى و هشتم . « مؤلف »\r\n( 3 ) -  O'Donovan \r\n( 4 ) - واحهء مرو 10 ، صفحه 205 . « مؤلف »\r\n","page_name":" 33 ","page_number":79},
  {"content":"\r\n\r\nكه در بحر خزر مسلما واقع شده كافى نيست و فاضل جغرافىدان آمريكائى مزبور معتقد است بر اينكه در آب و هواى حوزهء بحر خزر در دوره‌هاى تاريخى از دو جهت تغيير رو داده است ، يعنى هواى آن متواليا مرطوب‌تر و خشك‌تر شده و امروز ميل هواى آنجا بجانب خشكى است و من اطلاعاتى دارم كه دليل است بر اينكه آب خليج كراسنودسك رو بنقصان كلى ميرود و در چكشلر نيز همين امر ملاحظه شده است . چنان كه در بندر مزبور جهازات بايد امروز سه ميل دور تر از آنكه پنج سال قبل لنگر ميانداختند توقف كنند و همچنين است در ساير نقاط و اگر مسئلهء نقصان آب ولگا و ساير رودها مداومت يابد دريانوردى در درياى خزر عنقريب مسئله غامض خواهد شد .\r\n\r\nطرق ارتباط\r\nمسئلهء طرق ارتباط بقدرى اهميت دارد كه جاى تعجب است مورخين تا اين اواخر توجهى به آن نداشته‌اند . قديمترين راه بزرگ ايران آنست كه از بابل شروع كرده از تنگه‌هاى زاگروس گذشته بكرمانشاهان و همدان كه اكباتان قديم باشد ميرسيد ، اما در زمان سلاطين هخامنشى اين شاهراه از ساردس باكباتان و از آنجا به رى و در امتداد دامنهء جنوب البرز به باكتريا ميرفت .\r\nداريوش در اين خط از جلو اسكندر عقب ميكشيد و از ازمنهء بسيار قديم همين راه خط عمدهء بين مشرق و مغرب بوده است زيرا كه در جنوب آن بيابان كبير واقع است و راهى كه از دامنه‌هاى شمالى البرز و بحر خزر ميگذرد و هميشه بسيار صعب بوده است .\r\nدر قرون وسطى راه تجارت بزرگ از اروپا از ميان تبريز كه ماركوپولو آن را توريس ميخواند عبور ميكرد ، در صورتى كه آنزمان مقصد مسافرين هم هندوستان بوده و هم آسياى عليا ، بنابرين بازرگانان ونيزى از بين رشته‌كوههاى متوازيه‌اى كه از كرمان و يزد ميگذرد به هرمز تجارتگاه مركزى يا بازار بزرگ « سرزمين باشكوه مشرق » مسافرت ميكردند .\r\nچنان كه سابقا گفتيم ورود بايران از طرف خليج فارس و جنوب خيلى مشكل است\r\n\r\n","description":"","footnote":"","page_name":" 34 ","page_number":80},
  {"content":"\r\n\r\nچه راه بوشهر و شيراز يكى از بدترين طرق دنياست « 1 » . در طرف بحر خزر يعنى شمال 2 - گردنهء پيرزن - راه بين بوشهر و شيراز\r\n\r\n\r\n","description":"","footnote":"\r\n( 1 ) - براى نمودن اينمطلب كه اين راه يعنى راه از بوشهر به شيراز چطور پيرلوتى يكنفر مسافر فرانسوى را مات و مبهوت ساخته است اينك ما شرح ذيل را كه از كتاب « بسوى اصفهان » اقتباس شده از نظر خوانندگان ميگذرانيم - : من تصور ميكردم چاروادار ديوانه شده زيرا او ميخواست اسبش را از يك پله‌كانى كه فقط بزها ميتوانستند از آن بالا بروند بجلو براند و بدين خيال اسب خود را بشدت بسوى اين مسير هى ميكرد غافل از اينكه همين پله‌كان كه شايد تصور آن هم محال باشد درواقع همان جادهء حقيقى بود « مؤلف »\r\n","page_name":" 35 ","page_number":81},
  {"content":"\r\n\r\nو خوزستان در مغرب و بلوچستان در مشرق نيز وصول بآنكشور آسان نيست و درواقع كمتر مملكتى است كه به اين اندازه از جاهاى ديگر دنيا منفرد و جدا باشد و بعلاوه طبيعت به اين اندازه قناعت نكرده بوسيلهء بيابان لوت كليهء آن را هم به قطعات منفصله منقسم نموده و ارتباط ولايات را باهم مشكل ساخته است و ظاهرا اسهل طرق ايران از طرف شمال غربى است كه از انجانب چنان كه مذكور داشتيم راههاى بزرگ تجارتى طرابوزان و تفليس در تبريز اتصال مىيابند ، راه جنوب شرقى نيز باز است و تا هرات اشكالات طبيعى ندارد و در تمام طول اين خط بدون اينكه يك ميل راه ساخته شده باشد با كالسكه ميتوان به خوبى عبور نمود .\r\nراههاى ايران هنوز به حالت طبيعى باقى و در آنجا راهساز منحصر به قاطر است و بقول هگارت « 1 » نظر بترقيات عظيمه‌اى كه در جاهاى ديگر از اين حيث واقع شده از قدر و قيمت آنها خيلى كاسته است و درواقع براى همت ايرانيها ننگ است كه هنوز مال التجاره را بر پشت شتر و قاطر و الاغ حمل ميكنند و عرابه را كه زياده از دو هزار سال قبل به كار بوده تازه اين اوقات دائر سازند و در شوارع مهمه بدل شتر و قاطر و الاغ قرار دهند « 2 » .\r\n\r\nگل و گياه\r\nدر فلات ايران همه‌جا سبزه و درخت قليل و نحيف است و كم محلى است كه درخت در آن به آزادى نمو كند ، جز در جاهائى كه انسان آبيارى مىكند و به اين سبب سبزه و حياتى ايجاد مينمايد ، بطور كلى منظر اراضى آن كشور صحرا و بيابانست . چمن ندارد مگر در بعضى جاهاى مردابى .\r\nدر هيچ نقطه زمين مستور در بوته‌زار نيست و خشكى غلبه دارد . ايام معدودى در بهار\r\n\r\n\r\n","description":"","footnote":"\r\n( 1 ) - « شرق نزديكتر » صفحهء 216 « مؤلف »\r\n( 2 ) - غرض مصنف در اينجا توهين نيست زيرا كه سابقا وسيلهء حمل‌ونقل كالا و مسافرين كشور قاطر و الاغ و ساير حيوانات باركش بودند ولى اخيرا در سلطنت رضا شاه پهلوى و با مراقبت و جديت ايشان تغييرات عظيمه‌اى در اين قسمت روى داده و امروزه ايران با وضع حيرت‌انگيز و سرعت تامى در امر ساختمان طرق و احداث راههاى متعدد پيشرفت نموده است . اولا كه آن راه‌آهن‌هاى زيادى دارد كه مهمتر از همه راه‌آهن سرتاسرى كشور است كه 1394 كيلومتر طول دارد . اين راه از بندر شاه واقع در شمال شروع شده به بندر شاهپور واقع در جنوب منتهى ميگردد . درنتيجه دو درياى بزرگ جنوبى و شمالى كشور را بهم مربوط و متصل ميسازد و آن غير از رشتهء اصلى رشته‌هاى فرعى بسيار دارد و ديگر جاده‌هاى شوسهء زيادى است كه بالنتيجه در همه‌جاى كشور ميتوان امروز با كمال راحت سفر نمود . بعلاوه وسائط نقليه سنگين و كاميونهاى بزرگ حامل كالاى تجارتى در كليهء خطوط حتى راه سابق الذكر بين بوشهر و شيراز به آسانى عبورومرور مينمايند . « مترجم »\r\n","page_name":" 36 ","page_number":82},
  {"content":"\r\n\r\nبوته‌ها گل دارند و مخصوصا به روى تپه‌ها نباتات بسيارى از جنس آنها كه در جبال آلپ ديده مىشود ميرويد ، ليكن همين كه حرارت تابستان رسيد همه سوخته و پژمرده و زرد رنگى غلبه مىكند . بطور كلى تپه‌ها برهنه است و جز بعضى اشجار افسرده كه از آن صمغ‌هاى ذيقيمت اشق و كتيرا تراوش مىكند چيزى ندارد ، بعضى نقاط هم معدودى درخت‌هاى پستهء جنگلى ميرويد ليكن رو ببرطرف شدنست . اما در طول سلسلهء زاگروس كه از نزديكى شيراز شروع مىشود منطقه‌اى از درخت‌هاى بلوط كوتاه است كه طول آن دويست ميل و عرضش در بعضى نقاط به يكصد ميل ميرسد . در نقاط ديگر فلات درخت يا بواسطهء آبيارى سبز مىشود و يا در كنار نهرها و رودها و آنها كه از همه فراوان‌تر است سفيدار و بعد از آن كبوده و چنار و نارون و زبان‌گنجشك و بيد و گردو مىباشد . شمشاد و سرو نادر است ، كبوده براى چوب ساختمان خيلى به كار ميرود و چنار براى ساختن در و زبان‌گنجشك براى خيش و ساير اشجار براى سوزانيدن . نجارهاى ايرانى چوب گردو و زبان‌گنجشك را زياد سخت ميدانند . سرو و اقاقيا و نارون تركستان « 1 » را مخصوصا براى زينت و آرايش غرس ميكنند . و از سايهء نارون نيز قصد استفاده دارند . ياس و ياسمين و گل سرخ در باغها متداول است ، خفچه يا عوسج در درّه‌ها بين تلال فراوان است و همچنين درخت سند كه براى سبدبافى به كار مىبرند ، چهارصد سال قبل نيز حال ايران از حيث گل و گياه همين‌طور بوده زيرا كه گسفاباربرو « 2 » كه در اواخر مائه پانزدهم در ايران سياحت كرده ميگويد در آن اماكن جنگل و درخت نيست مگر درختهاى ميوه كه آنها را غرس ميكنند و آب ميدهند چه اگر غير از اين كنند نميگيرد « 3 » .\r\nدر ايران ميوه فراوان است ، باوجود اينكه در غرس اشجار و پرورانيدن آنها بطريق علمى پيش نميروند جنس آنها خيلى خوب است ، سيب و گلابى و به و زردآلو و آلوى سياه و زرد و هلو و شليل و گيلاس و توت و شاه‌توت همه‌جا فراوان است .\r\n\r\n\r\n","description":"","footnote":"\r\n( 1 ) - بابر شاه مغول در شرحى كه راجع به باغهاى سمرقند نوشته آن را ذكر نموده است . « مؤلف »\r\n( 2 ) -  Gossfa Barbaro \r\n( 3 ) - گسفا باربرو ( سوسيته‌ها كليت ) صفحه 71 « مؤلف » .\r\n","page_name":" 37 ","page_number":83},
  {"content":"\r\n\r\nانجير و انار و بادام و پسته در نواحى گرمسير به خوبى به عمل ميآيد و درخت خرما و نارنج و ليمو مخصوص گرمسير است . انگور و خربزهء ايران شهرت دارد .\r\nحاصل زراعتى مهم ايران گندم و جو و ارزن و باقلا و پنبه و ترياك و يونجه و تنباكو است ، كنجد و ساير حبوبات روغنى و همچنين پياز و چغندر و شلغم همه‌جا ميرويد ، برنج و زرت فقط در نواحى گرم يا در ولايات كنار بحر خزر زياد است ، سيب‌زمينى و كلم و گل‌كلم و كنگر و تماته و خيار و اسفناج و بادنجان و كاهو و ترب بقولات مهمهء آنجاست ليكن بسيارى از آنها را مرتبا كشت نميكنند ، چنان كه وقتى من در كرمان بودم سيب‌زمينى كم پيدا ميشد و گل‌كلم و تماته تقريبا هيچ نبود اما بواسطهء اروپائيها كه در نقاط مختلفه اقامت كرده‌اند در سنوات اخير از اين حيث ترقى حاصل شده است .\r\nمحصولات تلال ايران قابل تحقير نيست ، كنگر و ريواس و قارچ براى زينت سفره بسيار خوب است ، گزنگبين كه ايرانيها خيلى آن را پرخاصيت ميدانند از بوته يا درخت كوچك ( كوتونستر نومولاريا « 1 » ) گرفته مىشود و ترنجبين را كه شبيه به آنست از خارشتر ميگيرند و گزنگبين را از گز نيز كه در نهرها ميرويد ميگيرند . زيره كه از چيزهاى نفيس است مخصوصا در كرمان عمل ميآيد . زيره بكرمان بردن از امثال ايرانى است ، بالاخره انقوزه با آن بوى تند كه در هندوستان نزد هندوها خيلى مطلوب است و عجب اينكه آرين از قول اريستوبولوس « 2 » نقل مىكند كه در هندو كه هست و گوسفندها خيلى به آن مايل ميباشند .\r\nدر ولايات بحر خزر مسئله نباتات به كلى برعكس ساير نقاط ايران و بواسطه رطوبت همه‌چيز در آنجا فراوان است . نارون و شجر النبع و بلوط و زبان‌گنجشك و مركبات و شمشاد و غيرها بدرجهء كمال عمل ميآيد ، هرگز فراموش نميكنم كه در نزديكى استراباد تاكهاى خودرو ديدم كه بدرختها پيچيده بودند و از همه بالاتر گل برفك نيز فراوان است ، بنفشه و گل‌سرخ نيز بكثرت يافت مىشود و بايد دانست كه نباتات آن ولايات از جنس رستنىهاى منطقه حارّه نيست بلكه از قبيل نباتات جنوب اروپا و\r\n\r\n\r\n","description":"","footnote":"\r\n( 1 ) -  Cotoneaster nummularia \r\n( 2 ) - آرين چنوك ، كتاب دوم فصل 28 صفحه 198 .\r\n","page_name":" 38 ","page_number":84},
  {"content":"\r\n\r\nقفقاز است و وفور آن بواسطه محفوظ بودن از سرما و وجود رطوبت مىباشد - در كنار سواحل خليج فارس هوا بسيار گرم و خشك است و صفاى منظر منحصر بدرخت‌هاى خرماست اگرچه فراوان نيست ليكن در ميناب نزديك بندر عباس نخلستان زياد است و در بلوچستان ايران كه تقريبا بيابان است وجود نخل اسباب تسلاى خاطر مىشود .\r\nدر خاتمه گوئيم چنان كه از گفتهء پلينى « 1 » معلوم مىشود يونجه از ايران باروپا رفته است . سر ، ج ، بردود « 2 » معتقد است بر اينكه محل اولى تاك مازندران بوده و قصه‌اى كه راجع باختراع شراب نقل مىكند و ما در فصل دوازدهم اين كتاب ذكر خواهيم كرد اين نظر را تأييد مىكند . پسته و بادام و بقولات و گلهاى مختلف از ايران به اروپا و نيز به چين رفته است ، حتى اسامى ايرانى براى آنها در اروپا مانده است - هلو و زردآلو از چين بايران آمده اگرچه در السنهء اروپا هلو و زردآلوى عالى منسوب بايران است . بالاخره اين فقره هم معلوم است كه ايرانيها از هرطبقه باشند از شاه گرفته تا هركس در احداث باغها و پرورش ميوه اهتمام مخصوص داشته و اين امر را از شرافت‌هاى خود مىپنداشته‌اند .\r\n\r\nحيوانات\r\nحيوانات ايران « 3 » عبارتست از ببر كه در ولايات كنار بحر خزر يافت مىشود . شكس‌پير از ببر هيركان سخن ميراند و شير در ولايات جنوب غربى كه تقريبا حالا منقرض شده است و من لاشهء يكى از آنها را بر روى رود كارون ديده‌ام . ديگر خرس است كه در شمال شكرى رنگ و در جنوب تيره است اما زياد نيست . گرگ و پلنگ و كفتار و سياه‌گوش و گربهء وحشى و روباه و شغال فراوان است . گوزنها و مرالهاى قشنگ در جنگلهاى ولايات كنار بحر خزر گردش ميكنند و در جبال زاگروس در حدود بين النهرين ديده مىشود ، ليكن شكارهاى متداول كوهستان گوسفند كوهى و بز كوهى است كه در ايران در هرارتفاعى موجود مىباشد . گراز كه\r\n\r\n\r\n","description":"","footnote":"\r\n( 1 ) -  Pliny . \r\n( 2 ) -  sir - G , Birdwood \r\n( 3 ) - بهترين كتابى كه در اينموضوع نوشته شده است كتاب ورزش تفريحى در ايران شرقى تأليف سرهنك ر . ل . كن‌نيون مىباشد . « مؤلف »\r\n","page_name":" 39 ","page_number":85},
  {"content":"\r\n\r\nظاهرا فراوان‌ترين اقسام شكار باشد چندان محل توجه نيست چه برحسب شريعت اسلام گوشت آن را نميتوان خورد . در جنگلهاى بحر خزر و در هررشته‌كوه و يا كنار رودى 3 - مرال « 1 »\r\nشكارهاى خوبى هست . دشتها محل آمدوشد غزالان مىباشد ، گورخر در نزديكى مردابهاى نمك جاى دارد و گاهى اوقات دستگير مىشود و آن را مركوب قرار ميدهند .\r\nخرگوش بواسطه نداشتن مأمن و مأوا كمياب است .\r\n\r\n\r\n","description":"","footnote":"\r\n( 1 ) - اين مرال را مؤلف در ايران شكار كرده است « مترجم » .\r\n","page_name":" 40 ","page_number":86},
  {"content":"\r\n\r\nاما حيوانات اهلى بايد دانست كه ايران ياماد وطن اسبهاى نيسه مىباشد كه در فصل دهم ذكر خواهد شد . مواشى معمولا در آن كشور كم‌جثه و غذاى صحيح ندارند ، ولى در ولايات بحر خزر و سيستان گاوهاى بزرگ جسيمى يافت مىشود . گاوميش در نواحى بحر خزر و خوزستان خيلى زياد است اما در فلات چندان ديده نميشود و مناسبتى با حال آنها ندارد . گوسفندهاى ايران دنبهء فربه دارند چنان كه در اواخر بهار نوزده پوند وزن دنبهء آنهاست ، ليكن در زمستان كوچك مىشود . يك قسم بز بيشتر ندارد و آن داراى كرك خوبى است كه پارچه‌هاى لطيف با آن مىبافند ، شترهاى يك كوهان خراسان از جهت زور و قوت معروف‌اند و شترهاى سيستان سريع‌السير ميباشند ، شترهاى دوكوهان باختر هم گاهى از اوقات در قوافلى كه در شمال ايران مسافرت ميكنند ديده مىشود .\r\nاز طيورى كه شكار مىشود يكقسم هوبره است و يكقسم مرغى كه « 1 » فقط در قلل جبال زايد بر نه هزار پا ارتفاع ديده مىشود و كمياب است و نيز قرقاول است كه اقسام عديده دارد « 2 » . از مرغان شكارى اين فلات كه عمومى است دو قسم كبك مىباشد و يكقسم ثالث كه منحصر بولايات جنوبى است . در كنار بحر خزر درّاج فراوان نيست اما در درّهء جيرفت و كلية در گرمسيرهاى جنوبى ايران كه داراى خارستان يا بوته‌زار مىباشد بسيار است . سه قسم باقرغره نيز هست اما در فلات زيادتر است ، در درّهء گرگان هزارها باقرغرهء دم‌باريك ديده‌ام . مرغابى بانواع مختلف و پاشله در زمستان ظاهر مىشود و بسيار است . بلدرچين را در بهار با تور ميگيرند و كبوتر همه‌جا در نزديكى مزارع فراوان است .\r\nاز اقسام طيور ديگر كه براى شكار صلاحيت ندارند قوش و قراقوش و كركس فراوان است ، يكقسم مرغ زنبورخوار و هدهد و سبزقبا كه اسباب صفاى تابستان است نيز بسيار است ، كلاغ و زاغ و كلاغ زنگى و كلاغ جرك و سار و گنجشك و چكاوك و صعوه فراوانند ، همچنين بلبل و طرقه و اقسام متعدده از مرغان خوش‌آهنگ يافت\r\n\r\n\r\n","description":"","footnote":"\r\n( 1 ) - در انگليسى خروس برف ناميده مىشود .\r\n( 2 ) - اولياى امور موزهء تاريخ طبيعى قرقاول‌هاى درهء گرگان را كه نقطهء مقابل هريرودند پرسيكوس  ( Persicus )  نام نهاده و نيز قرقاول طالش را كه يك‌قسم متمايزى است تالس‌چئن  ( Talischen )  مينامند و من از هركدام از آنها يك نمونه به موزهء تاريخ طبيعى تقديم نموده‌ام . « مؤلف »\r\n","page_name":" 41 ","page_number":87},
  {"content":"\r\n\r\nميشوند . بلبل را بسيار ميگيرند و در قفس نگاه ميدارند ، در ولايات بحر خزر همه نوع مرغابى يافت مىشود و در سيستان نيز تا يك اندازه همين‌طور است ، در آنجا صداى بالهاى آنها شبيه موج دريائى است كه بساحل برميخورد و نزديك مشهد مرغ سقا زياد است و من گاهى اوقات قو ديده‌ام و اين مرغ در سواحل بحر خزر و همچنين قاز در سيستان فراوان ميباشند .\r\n\r\nمعادن\r\nايران از حيث معدنيات خيلى پرثروت نيست و بواسطهء اينكه راه و وسايل ارتباط نبوده در ازمنهء اخير براى استخراج معادن اهتمام به عمل نيامده است ولى در قديم الايام چنين نبوده است . دمرگان ظاهر ميسازد كه در دنياى قديم از حيث پيشرفت در استخراج معادن دو مركز عمده وجود داشت و اقدم آن دو ايلام بود كه كوههاى آن مس فراوان داشت و ديگر آسياى مركزى ، « 1 » بنا براين محتمل است كه قديمترين عهد فلزى از معادن مزبور استفاده كرده باشد و اولين معادنيكه انسان استخراج كرده همان بوده و آنچه من اطلاع دارم معادن مذكور تاكنون ثانيا مكشوف نشده است . بعدها اگر مگان در كتيبه‌هاى خط ميخى چنان كه محتمل است شبه‌جزيرهء سينا باشد از معادن رشته جبال خشك آن‌جا مس بدست بابلىها و مصريان هردو استخراج شده است و بمناسبت بايد گفت كه اقدام اعصار فلزى در بابل دورهء مس بوده است نه مفرغ زيرا كه در آن ناحيه معدنكاران قديم دسترسى بقلع نداشتند .\r\nچون رجوع بكتيبه‌هاى آشورى نمائيم مىبينيم سنگى كه در ماد فراوان بوده سنگ گرانبهاى لاجورد است كه وجود آن در كوه دماوند مذكور شده و حقيقت اين است كه در كتيبه‌هاى آشورى كوه بيكنى كه اصطلاح بوده ، به كوه اكنو يا سنگ لاجورد « 2 » وصف\r\n\r\n\r\n","description":"","footnote":"\r\n( 1 ) - « مطالعات در ازمنهء ماقبل التاريخ و مابعد التاريخ » صفحه 169 . پروفسور گولند تحت عنوان « فلزات در قدم و قدامت » اين نظر را كه دورهء نحاسى سومر و اكد و ايلام خيلى قديمتر از دورهء نحاسى مصريان بود تاييد نموده است . جريده مؤسسهء انسان‌شناسى شمارهء 42 . 1912 . « مؤلف »\r\n( 2 ) - رجوع شود به  « Passing of the Empires »  تأليف سر ، ج ، ماسپرو ، صفحه 453 . دمرگان در خاطرات خود راجع به نمايندگى و مأموريت در ايران شمارهء 8 صفحهء 53 ميگويد كه سنگ لاجورد در ابتدا نزديك كاشان كه از دماوند چندان فاصله نداشت استخراج شده بود اما محل آن معلوم نيست . « مؤلف »\r\n","page_name":" 42 ","page_number":88},
  {"content":"\r\n\r\nشده است ليكن از مكان اين معدن كه بايد يكى از قديمترين معادن دنيا باشد هيچ ذكرى نيست .\r\nفلزات ديگر كه در زمان يونانيها و روميها ذكر كرده‌اند آهن است و سرب و طلا و نقره و زبرجد و زمرد و ياقوت كبود و عقيق جواهرات ايران بوده‌اند . در استخراج معادن قديمه بايد بخاطر داشت كه كارگران آنها منحصر بود به زندانيان يا غلامانيكه اجرت خيلى كمى به آنها داده و از اينرو استفاده صحيحى از آنها به عمل نميآمد و حتى دقت نميكردند كه از اين عمليات مختصر هم فايده قابلى بدست آورند چنان كه در آن ايام رگهائى را به كار ميانداخته‌اند كه امروز كار كردن در آنها صرفه ندارد .\r\nشاه عباس در صدد برآمد كه معادن ايران را استخراج نمايد و ظاهرا كارگران آزاد به كار واميداشت ، ليكن ملاحظه كرد كه هزينه و مصارفش بيش از فايده آنست .\r\nتاورنيه « 1 » كه در اواسط مائه هفدهم سياحت كرده ميگويد كه معادن نقرهء كرون « 2 » معروف بوده كه هزينهء آن ده و درآمدش نه است و اين كيفيت همواره برقرار بود ، حتى اينكه هيئت معدنكاران انگليس هم از معادن ايران كه بكثرت بدست آورده نتوانستند فايده ببرند و علت اصلى آن نبودن وسايل ارتباط و سوخت خوب بوده است .\r\nدر نقاط مختلفهء ايران مس و آهن و سرب و زيبق و ذغال‌سنگ و نقره و طلا و منگنز يا مغنيسا و بوره و پنبهء معدنى و فيروزه و نفت در جاهاى مختلف كشور هست و آنچه من اطلاع دارم فعلا اقدامى در استخراج آهن نميشود ، ليكن در معادن مس سبزوار و همچنين در معادنيكه من در كنار شرقى لوت مشاهده كرده‌ام كار ميكنند . معادن مزبور را قلعه زرّى ميگويند و من در آنجا حفارىها و نقبها ديدم كه بواسطهء چاههاى پنجاه پائى آنها را به يكديگر مربوط كرده بودند . نويسندگان اسلامى از اين معادن ذكرى نكرده‌اند و قلعه‌اى كه براى حفاظت آنها ساخته شده به نظر نمىآيد كه بسيار قديم باشد و تحقيق از زمان و تاريخ آنها بيفايده نيست « 3 » .\r\n\r\n\r\n","description":"","footnote":"\r\n( 1 ) -  Tavernier . \r\n( 2 ) -  Kerven . \r\n( 3 ) - هشت سال مسافرت در ايران يا ده هزار ميل صفحهء 412 « مؤلف » .\r\n","page_name":" 43 ","page_number":89},
  {"content":"\r\n\r\nآنچه من اطلاع دارم امروز در معادن سرب و زيبق و نقره و طلا و منگنز و بوره كار نمىكنند ، ليكن از نزديكى مشهد و طهران ذغال‌سنگ همواره استخراج مىشود .\r\nدر مشهد با اينكه معادن چند ميل بيشتر از شهر دور نيست معذلك هريك تن ذغال قريب چهار ليره تمام مىشود در صورتى كه به نظر ميآيد رگ معدن خيلى وسعت داشته باشد .\r\nدر مملكتى كه سوخت منحصر است بهيمه و ذغال چوب و آن را از غرس اشجار بايد فراهم كرد عايد شدن مقدار زيادى ذغال‌سنگ ارزان براى همه‌كس نافع خواهد بود .\r\nاما در خصوص نفت ، در سنه 1907 در نقطه‌اى كه سى ميل در مشرق شوشتر واقع است چاههاى نفت حفر كرده و باستخراج آن موفق گرديده‌اند و امروز اين عمل رو بترقى است . اين منطقهء حامل نفت به نظر ميآيد كه از قفقازيه تا خليج فارس امتداد داشته باشد ، چنان كه در جزيرهء قشم نفت موجود است . در دالكى نزديك بوشهر هم چاه حفر كرده‌اند اما نتيجهء نداده . در خليج فارس كه اسباب ارتباط بوسيلهء دريا فراهم است خاك قرمز زياد است و در جزيرهء هرمز و بوموسى و هلول استخراج مىشود . در جزيرهء قشم نمك ميگيرند و گوگرد را در مغرب و مشرق لنگه متناوبا استخراج مينمايند .\r\nحاصل اينكه اگر راه‌آهن در ايران داير ميشد « 1 » گمان ميرود معادنيكه امروز به كلى بيحاصل است بافايده ميگرديد و بآبادى مملكت كمك ميكرد .\r\n\r\n\r\n","description":"","footnote":"\r\n( 1 ) - مسئله راه‌آهن در ايران كه در سابق جزو خواب و خيال بوده الحمد اللّه كه آن حاليه با پول خود ايران كاملا صورت وجود پيدا نموده است . رجوع شود به پاورقى صفحه 32 . « مترجم » .\r\n","page_name":" 44 ","page_number":90},
  {"content":"\r\n\r\nپوشاك سر كه از سفال لعاب‌دار ( براى زينت پيكرى ) ساخته شده است ( از يك مجسمهء دورهء ايلامى گرفته شده است . هيئت علمى دمرگان )\r\n\r\nفصل سوم جغرافياى ايلام و بابل\r\nو واقع شد كه چون از مشرق كوچ ميكردند هموارئى در زمين شنعار يافتند و در آنجا سكنى گرفتند « سفر پيدايش باب 11 آيه 2 » .\r\n\r\nآغاز تمدن\r\nعموم محققين بر اين عقيده‌اند كه تمدن ابتدا در درّهء رودخانه هاى بزرگ دنيا بوجود آمده و از آنجا تدريجا بكوه‌هائيكه در اطراف بوده منتشر شده است ، ساكنين آن درّه‌ها مادام كه در زراعت كوتاهى نمينمودند از حيث ما يحتاج زندگانى و خوراك مطمئن مىزيسته‌اند ، بعلاوه اين فايده و مزيت كلى را داشته‌اند كه هم بواسطهء رودخانه و هم از راه خشكى وسيلهء رابطه و مراوده داشته و مراوده البته عامل عمده و ركن مهم تأسيس تمدن مىباشد . از اين گذشته درّهء رودخانه مركز حيات هرمملكت بوده و هست . دوره‌هاى خشكسالى كه در همه‌جاى دنيا روى ميدهد گله‌دارهاى كوهستان را قهرا بدرّه‌ها سوق ميدهد ، چه در آنجا رودهاى دائمى در هر حال گله‌ها را از هلاك بواسطهء عطش محفوظ ميدارد ، چنان كه در همين ايام نيز بدويان سرحدى كه در حدود شرقى ايران سكنى دارند هروقت مبتلا به خشكى و كم‌آبى ميشوند از تلال خودشان مهاجرت ميكنند و من خود خانواده‌ها ديده‌ام كه گله و رمهء خويش را به سيستان نقل‌مكان ميدادند همانطور كه مشايخ قبايل فلسطين در همين احوال بمصر ملتجى ميشدند . يقين است كه از ازمنهء قديمه تاكنون خشكسالى در امر هجرت اقوام و قبايل تأثير عظيم داشته و اين مسئله را مورخين تا اين اواخر بطوريكه سزاوار است\r\n\r\n","description":"","footnote":"","page_name":" 45 ","page_number":91},
  {"content":"\r\n\r\nمحل تحقيق قرار نداده‌اند .\r\nدر نيمكرهء شرقى منطقهء وسيعى از بيابان است كه از اقيانوس اطلس گرفته بشمال افريقا عبور كرده بآسيا ميرسد و در آنجا صحارى عربستان آن را امتداد و بجانب شمال شرقى مايل شده به صورت صحراى كبير بيحاصل ايران درميآيد و اگر حقيقت بخواهيم بايد بگوئيم اين بيابان تقريبا از تمام آسيا مرور كرده به بحر اصفر ميرسد .\r\nدر نقطه‌اى كه صحراى پست عربستان مبدل به فلات مرتفع ايران مىشود آبهاى فرات و دجله و كارون جارى و از ازمنه‌اى كه منظور نظر ماست اين انهار ثلاثه هركدام جداگانه وارد خليج فارس ميشدند و اين ناحيه با آن رودهاى بزرگ قابل كشتىرانى كه تقريبا از شمال بجنوب آمده و داخل خليج فارس مىشود كه دريائى محصور بين اراضى مىباشد داراى كمال اهميت طبيعى است و اينك بايد توجه خود را بجانب آن معطوف سازيم .\r\nدر هيچ‌جاى دنيا رودهاى بزرگ وارد درياى محصور بين اراضى نميگردند و در هيچ‌جاى ديگر چنين اوضاع مساعدى براى شروع و نمو تمدن موجود نيست و نبوده و رودهاى بزرگ بابل زراعت را سهل و وسائل آمدوشد را با خليج بواسطهء رودها آسان مينموده است . بنابراين تمدن عالم بطوريكه بما رسيده در اين درّه‌ها بوجود آمده است . چين و شرق اقصى دور افتاده و در تاريخ متأخرى خط سير جداگانه براى خود اختيار كرده است . مصر اگرچه به همان طريق بابل نشوونما كرده و گمان ميرود كه تمدن قديم و عجيب خود را تا يك اندازه از اقوام آسيائى اخذ نموده باشد ليكن بواسطهء موانع طبيعى مسدود بوده است . علاوه بر اين رود نيل داخل درياى باز غيرمحصور مىشود و بنابراين در ازمنهء قديمه تأثيراتش از بيابان آن تجاوز نميكرده است . شكى نيست كه كشتيهاى مصريان در عهد سلسلهء سوم فراعنه ( تقريبا سه هزار و يكصد سال قبل از ميلاد ) در كناره‌هاى درياى مديترانه سير نموده و به قصد حمل الوار و تخته از لبنان سفرهائى كرده ، باوجود اين در تمدن فلسطين و سوريه هيچگونه تأثيراتى نبخشيده در صورتى كه تأثيرات ساكنين بين النهرين در آن نواحى از قرون اوليه مشهود مىباشد .\r\nاز اينرو بابل مركز تمدن آسياى غربى بوده اما قلمروى داشته كه از يك طرف\r\n\r\n","description":"","footnote":"","page_name":" 46 ","page_number":92},
  {"content":"\r\n\r\nتا درياى مديترانه منبسط و از طرف ديگر شامل خاك ايران بوده است و اثر آن هم در دورهء عظمت و اهميتش از قوم سامى بوده هرچند اصل تمدن از سومريها بوده است .\r\nاقوام صحرانورد كه در ازمنهء مختلفه در سواحل فرات بسر ميبردند تمدن سومريها را از اقوام سامى اقتباس ميكردند . سومريها با اقوام سامى هيچگونه رابطه اعم از نژادى يا لسانى نداشته ولى ممكن است انتسابى با قوم ايلام داشته باشند . مسئلهء مهم ديگر كه بعد بعرصهء ظهور خواهد آمد تأثيرات آريانى است كه آسياى مركزى و فلات ايران را هم شامل بوده است ( 1500 سال قبل از ميلاد تقريبا ) و تأثيرات ساير ممالك بر تمدن دنيا از حيث اهميّت بعد از آن دو مركز بزرگ و بالنسبه به آن درواقع تبعى و فرعى محسوب مىشود « 1 » .\r\n\r\nايلام منشاء قديمترين تمدن ايران\r\nبدلايل مذكور در فوق قديمترين تمدن ايران را در فلات آن نبايد فرض نموده چه در آنجا رودخانهء مهمى نيست و چنان كه سابقا گفته‌ام در تمام آنخاك وسيع فقط يك رودخانهء قابل كشتىرانى هست و آن كارون است و قديمترين تمدن در درّهء رود مزبور يعنى ناحيه‌اى كه آن را مملكت ايلام ميخواندند مشاهده مىشود ، كشور نامبرده مجاور سومر و آكد قديم دو سرزمين بابل بوده و مانند آنان قسمتى از آن لااقل دشت و خاك رسوبى و داراى همان اوضاع و همان نوع زندگانى و اگر از حيث اصل و منشاء و زبان يكسان نبوده‌اند از جهت آمدوشد و تاخت‌وتاز نسبت به يكديگر كمال ارتباط را باهم داشته‌اند . پس اولا ما آنچه را كه دربارهء آن اراضى مجاور قديمه كشف شده نقل خواهيم نمود و بعد از آن ميرسيم بدوره‌اى كه سكنهء فلات ايران بر آن ممالك متمدنه تسلط يافته و در تحت تأثير آنها درآمده صنايع و تمدن بابل و ايلام را اخذ و اقتباس نمودند و پايتخت عمدهء خود را در شوش كه مركز قديمترين تمدن مملكت ايران محسوب مىشود قرار دادند .\r\n\r\n\r\n","description":"","footnote":"\r\n( 1 ) - من در قسمت‌هاى مربوطهء به اعصار اوليه مديون كتابهاى كينگ ، هال ، دمرگان ميباشم .\r\n« مؤلف »\r\n","page_name":" 47 ","page_number":93},
  {"content":"\r\n\r\n\r\nتغييرات طبيعى ايلام و بابل از اوايل عهد تاريخ\r\nسابقا در فصل اول تشكيل درّه‌هاى رسوبى فرات و دجله و كارون را بطور اختصار بيان نمودم ، در اينجا بايد ملاحظه كنيم كه در حدود چهار هزار سال قبل از ميلاد كه زمان شروع تمدن در آن نواحى مىباشد و در دوره‌هاى بعد حالت طبيعى درّه‌هاى مزبور چه بوده زيرا كه در كمتر كشورى آن اندازه تغيير و تبديل روى داده است .\r\nاول مسأله‌اى كه بايد در تحت نظر گرفت اين است كه ساحل دريا مقدار زيادى پيش رفته و در آن زمان قريب صد و بيست ميل در شمال ساحل امروز دور تر بوده است ، اهميّت اين مسئله ظاهر است و در ملاحظهء مسائل راجعهء به آن اوقات اين نكته را نميتوان از نظر دور داشت و بعلاوه معلوم مىكند كه در موقعى كه آن وقايع مهمه در آنجا روى داده وسعت مملكت مزبور چه بوده و ضمنا بايد متذكر بود كه زمينى كه از رسوب آب تشكيل ميشده و مدتى بر آن نگذشته است براى زراعت يا مقاصد ديگر چندان فائده ندارد .\r\n\r\nرودخانهء بابل و ايلام\r\nدر اقدم ازمنهء تاريخى نيز رودخانه‌هاى تشكيل‌دهنده و مربى ممالك بابل و ايلام همين رودخانه‌هاى امروزى بوده‌اند ، ليكن مجراى آنها يك اندازه تفاوت داشته و همه مستقلا بواسطهء يك يا مصب‌هاى متعدد وارد خليج فارس ميشدند .\r\n\r\nفرات\r\nفرات از مغرب در جبال توروس از جائى كه چندان مسافتى با سرچشمهء دجله ندارد حركت كرده در قسمت سفلاى خط سير خود قدرى در سمت مشرق مجراى حاليه جريان داشته است و بنابراين وسعت مملكت بابل قدرى كمتر از امروز بوده زيرا كه ناحيهء واقعهء در مغرب فرات همه وقت در ازمنهء تاريخى به كلى بيحاصل و غير ذىزرع بوده است .\r\nفرات بر خلاف دجله از فروع و توابع مهمه محروم است و مدخليت آن در تمدن دوره‌هاى قديم بيشتر ، سواحلش پست‌تر و جريانش بطيئتر و نقصان آبش در تابستان كمتر است و نيز شهرهاى واقعهء در سواحل فرات كمتر در معرض هجوم اقوام ايلامى كوهستانى بوده و بنابراين عجب نيست كه نه‌تنها شهر بابل بلكه هريك از بلاد سومر و اكد\r\n\r\n","description":"","footnote":"","page_name":" 48 ","page_number":94},
  {"content":"\r\n\r\nباستثناى اپيس در كنار فرات يا شعب آن واقع بوده است . آبهاى فرات بواسطهء دو شعبهء عمده وارد دريا ميشده و شهر اور از بلاد كلده در كنار شعبهء جنوبى و مركز بزرگ تجارت بين مشرق و مغرب بوده ولى به نظر ميآيد كه در آنعهد قديم با هندوستان ارتباط تجارتى نداشته هرچند با مصر « 1 » احتمال ميرود داشته است .\r\n\r\nدجله\r\nاينك به دجله « 2 » مىپردازيم كه از نزديك ديار بكر شروع مىشود و نهرهائى كه از جبال زاگروس جارى مىشود پيوسته به آن منضم ميگردد و اهم اين ضمايم زاب كبير و زاب صغير مىباشد . پس از آن قريب يكصد ميل سير سريع خود را بموازات فرات امتداد ميدهد . از قديم الايام چندين ميل در مشرق رود خواهر خودش مستقلا و جداگانه وارد خليج فارس مىگرديده است . بواسطه ارتفاع سواحل و سرعت سيرش آباديهاى قديم هيچيك در كنار آن واقع نبوده ، بعلاوه اگر كسى در كنار دجله مسكنى اختيار ميكرد بيش از سكنهء كنار فرات در معرض حملات بود . مقدار آبيكه دجله بخليج فارس ميبرد بيش از فرات بوده و هست و فرات براى كشتىهاى بخارى قابل كشتىرانى نيست .\r\n\r\nكرخه\r\nاكنون بذكر روديكه شهر شوش پايتخت ايلام در ساحل يسار آن واقع بوده مىپردازيم . قديما اسم او اوكنو و در نزد يونانيها موسوم به كواسپس بوده و از كوه نهاوند جارى شده در آنجا كه نزديك تخته‌سنگ كتيبه‌هاى بيستون است و گاماساب نام دارد حركت آن بسيار سريع و از ميان تنگه‌هاى لرستان عبور مىكند . باسم كرخه موسوم نميشود مگر بعد از آنكه وارد جلگه گردد\r\n\r\n\r\n","description":"","footnote":"\r\n( 1 ) - كندى  ( Kennedy )  مدلل ميدارد كه بازرگانى بين بابل و هند در آغاز مائه هفتم قبل از ميلاد شروع شده است ، رجوع شود به كتاب او « ابتداى تجارت بابل با هند » . « مؤلف »\r\n( 2 ) - نام اوليهء اين رود به زبان سومر ادگنه بوده ، بابليها آن را به لغت سامى دگلت ميگفتند و اين همانست كه در سفر پيدايش تورات باب دوم آيهء چهاردهم حدقل ذكر شده است . معناى كلمهء اصلى معلوم نيست ليكن ايرانيان آن را به لفظ تگره بمعنى ناوك تبديل ( همان لفظ تيغ است كه امروز براى تيغ دلاكى استعمال مىشود ) و تگريز لفظ يونانى از آن مشتق گرديده است . اعراب اين رود را دجله ميگويند و اين كلمه مستعرب لفظ دگلهء بابلى است . « مؤلف »\r\n","page_name":" 49 ","page_number":95},
  {"content":"\r\n\r\nو اين تسميه هم از جهت اسم شهريست كه در ساحل يمين آن واقع است . در ايام قديم وارد خليج فارس ميگرديد ليكن امروز آب آن در باتلاقهاى هويزه فروميرود .\r\n\r\nآبديز\r\nقديما ايديدى و در دورهء يونانيها كپراتز خوانده ميشد و امروز آبديز است و آن از كوههاى لرستان نزديك بروجرد برميخيزد و بعد از آنكه رود ديگر موسوم به كازكى با آن متصل شده از دزفول عبور كرده در بند قير وارد كارون مىشود و شعبهء مهم آن محسوب ميگردد .\r\n\r\nكارون\r\nقديما اولاى نام داشته يونانيها اوليؤس تلفظ ميكردند و نئاركوس « 1 » آن را پازى تيگريز يا « دجلهء كوچك » ميخوانده اعراب دجيل « 2 » ميناميدند و امروز بكارون معروف است . در حدود چهار هزار سال قبل از ميلاد در نقطهء نزديك اهواز جديد وارد خليج فارس ميشده است و در آن نقطه جزيره‌اى در خليج فارس موجود بود كه اكنون به صورت رشته‌كوه سنگى مرتفعى باقى مىباشد .\r\nدر قلب ولايات بختيارى رشته‌كوه بلندى است كه از يك جانب آن زاينده‌رود جارى مىشود كه به سمت مشرق يعنى اصفهان ميرود و از دامنهء جنوبى آن كارون برميخيزد .\r\nدر طرف سرچشمه آب كارون بسرعت فوق‌العاده حركت مىكند ، چنان كه قبل از رسيدن بشوشتر نه هزار پا انخفاض مىيابد . در عرض راه از يكى از باشكوه‌ترين مناظر عالم عبور مىكند . تنگه‌هاى ناهموار كوهستان غالبا ممكن الوصول نيست و از بلندى آنها رود مزبور بعمق چندين هزار پا مثل نوارى به نظر ميرسد . در يك نقطه بقدرى كم‌عرض است كه يك آدم زرنك متعارفى ميتواند از روى آن بجهد . خط حركت و جريان رودخانه مكرر تغيير مىكند بطوريكه گاهى از اوقات با مجراى سابق خود موازى مىشود و پيچ و خمهاى آن بين سرچشمه و شوشتر دويست و پنجاه ميل است در صورتى كه مسافت به خط مستقيم يك سوم اين مقدار مىباشد .\r\n\r\n\r\n","description":"","footnote":"\r\n( 1 ) -  Nearchus \r\n( 2 ) - كتاب سرزمين خلافت شرقى صفحه 232 . دجيل مصغر دجله و بنابرين مترادف با لفظ پازى تيگريز مىباشد .\r\n« مؤلف »\r\n","page_name":" 50 ","page_number":96},
  {"content":"\r\n\r\nكارون يا شعبهء مصنوعى آن‌كه آب گرگر خوانده مىشود از چندين ميل زير شوشتر جائى كه كوهستان خاتمه مىيابد قابل كشتىرانى مىشود . در اين محل ساحلها خيلى مرتفع و مجراى آن تنگ است و قبل از آنكه آبديز ملحق به آن شده چندان ظاهر زيبائى ندارد ، همه‌جا زمين بدون درخت و سكنهء آن چادرنشين و پست ميباشند . قسمت قابل كشتىرانى رود بواسطهء سد طبيعى اهواز به دو قسمت منقسم ميگردد و در آنجا كشتىها عوض ميشوند .\r\nقسمت آخرى رود بسيار بىصفا و كج‌ومعوج است تا ميرسد به نخلستان‌ها و تقريبا دو ميل بالاى خرم‌شهر نهر كهنه‌اى هست موسوم به بمشير كه مستقيما مربوط بخليج فارس و قابل كشتىرانى بوده است . نهرى كه امروز كارون را به شط العرب متصل مىكند و موسوم بحفار است ظاهرا مصنوعى مىباشد ، فعلا كارون وارد رود باعظمت شط العرب ميگردد و مقدار معتنابهى بر آن مىافزايد ، آن جائى كه متصل بشط مىشود عرض آن قريب نصف ميل است .\r\nبنابر آنچه مسطور شد در اوايل عهد تاريخ رودهاى سابق الذكر آبهاى مهمى بوده كه همه مستقلا داخل خليج فارس ميشدند ، هريك دلتاى جداگانه تشكيل ميداده و كرورها خروار خاك ميآورده است و به اين سبب و هم بواسطه اينكه آنزمان مجراى نهرها كوتاه‌تر بوده تشكيل خاك سريع‌تر از آنكه اوضاع امروزه مقتضى است صورت ميگرفته است و محتمل است كه بارندگى در تلال هم زيادتر از حاليه ميشده و بنابراين مقدار آب گل‌آلودى كه بكنار دريا ميرسيد زيادتر بوده است .\r\n\r\nلشگركشى سناخريب\r\nدر مائهء هفتم و اگر به تحقيق بخواهيد در سال 694 قبل از ميلاد سناخريب شرح مفصلى نقل مىكند از لشكركشى كه بر ضد كلدانيها كرده كه به شهرهاى ساحلى ايلام پناه برده بودند و اين حكايت از حيث معلومات جغرافيائى بسيار مفيد و نفيس است « 1 » .\r\nپادشاه بزرگ آسورى بيان مىكند كه مردم سوريه را به نينوا آورده آنها را واداشت تا كشتيهاى بزرگ مانند كشتيهاى بلاد خودشان بسازند . بعضى از آن را به روى دجله ساختند\r\n\r\n\r\n","description":"","footnote":"\r\n( 1 ) - ماسپرو كتاب انقراض امپراطوريها صفحه 301 و نيز دمرگان ، خاطرات ، جلد 1 ، صفحه 17 « مؤلف »\r\n","page_name":" 51 ","page_number":97},
  {"content":"\r\n\r\nو برخى را بر فرات انداختند . كشتيهاى دجله را تا شهر اپيس بردند و از آنجا عملجات سفاين كه از اهل سوريه و يونان بودند آنها را بتوسط غلطك‌ها بفرات كشيدند و سفاين 4 - نيروى دريائى سناخريب از « آثار نينوا » تأليف سر . ه . ا . لايارد گرفته شده\r\nمجتمعه از آنجا در شط فرات حركت كرده به بندر باب ساليمتى « 1 » كه چند ميل از دهنهء رود بيشتر فاصله نداشت رسيدند . ( باب سليمتى مشابهتش با زبان عربى فعلى ظاهر و بمعنى باب السلام است ) در آنجا اردو گرفتار مد و امواج شديد گرديد . لشكريان مدت پنج\r\n\r\n\r\n","description":"","footnote":"\r\n( 1 ) -  Bab - Salimety \r\n","page_name":" 52 ","page_number":98},
  {"content":"\r\n\r\nروز در كشتيها محبوس ماندند و در موقع حركت سناخريب براى رب النوع دريا و غرقاب موسوم به ائا در ساحل نهر تلخ قربانيها ذبح كرده و يك كشتى طلا و يك ماهى كه از طلاى مصمت ساخته شده و يك حلقه انگشتر طلا در نهر مزبور انداخته تقديم نمود . پس از آن اردو از رأس خليج فارس عبور كرده بدهانهء رود كارون رسيدند و اين مسافتى بود تقريبا معادل يكصد ميل در صورتى كه جزائر گل و لجنى در بين راه نبوده باشد كه مجبور بمنحرف كردن راه بشوند . بارى در اولين محلى كه به زمين محكمى رسيدند و آن على الظاهر نزديك اهواز بوده لشكريان پياده شدند . دشمنان غافل‌گير گرديدند ، چندين شهر بغارت رفت و اماكن كلدانيان درهم شكسته شد و بعد از آن آشوريان كشورى را كه به طرف دلتاى دجله بود چاپيدند و بالاخره مظفر و منصور بحضور شاه بزرگ كه احتياطا در باب سليمتى توقف كرده بود مراجعت نمودند .\r\n\r\nنئاركوس و سفر دريا\r\nتقريبا چهار مائه بعد از لشكركشى مهم فوق الذكر يعنى در سال 325 قبل از ميلاد بيان بهترى از رأس خليج فارس شده كه در دست داريم و آن از نئاركوس درياسالار دلير اسكندر كبير است كه يكدسته از سفاينى كه براى رودخانه ساخته شده بود از كراچى در بحر عمان حركت داده بخليج فارس برده و بشوش رسانيده و از جهت اين هنرمندى بىنظير خود و همچنين بسبب تحقيقات صحيحى كه از حسن اتفاق آرين مورخ آن را ضبط كرده و بدست ما رسيده است اسم خود را در دفاتر خلود ثبت نموده است .\r\nدرياسالار يونانى نامبرده ميگويد بين دهانه‌هاى فرات و دجله در موقع آن مسافرت مردابى بود كه آب دجله به آن مرداب ميريخت و مسئلهء مهمتر اينكه راجع به ايلام ميگويد پل قايقى كه راه پرسپليس به شوش « 1 » را متصل مىكند يكصد و پنجاه استاد و يا هفده ميل از دهانهء كارون فاصله دارد . و نيز ميگويد فاصلهء آن نقطه تا شوش ششصد استاد و يا شصت و هشت ميل است و چون از شوش تا نقطهء اهواز فعلى درست همين‌قدر فاصله است\r\n\r\n\r\n","description":"","footnote":"\r\n( 1 ) - از روى اين بيان اهواز را ميتوان گفت كه در زمان بسيج مزبور در دهانهء كارون و يا نزديك آن بوده است . « مؤلف »\r\n","page_name":" 53 ","page_number":99},
  {"content":"\r\n\r\nو اهواز در سر راه مستقيم بين شوش و بهبهان و پرسپليس و در نقطه‌اى واقع است كه سدّ طبيعى معروف اسباب سهولت عبور از رودخانه مىباشد تطبيق اماكن مزبور ممكن مىشود و كمال اهميت را دارد زيرا كه از روى آن مأخذ خط ساحل را ميتوانيم استنباط كنيم .\r\nامروز اگر از اهواز هفده ميل سرازير شويم به كوت عماره ميرسيم و معلوم مىشود كه در مائه چهارم قبل از ميلاد اين نقطه در دهانهء رود كارون بوده است و همچنين مكشوف ميسازيم كه مصب دجله ششصد استاد يا شصت و هشت ميل از مصب رود كارون فاصله داشته و دهانهء فرات سه هزار استاد يعنى سيصد و چهل ميل در زير بابل كه نقطهء معلومى است بوده و به اين قاعده مسافت آن از قرنه در حدود هفت ميل بوده است و بنابراين دهانهء رود فرات در آن ايام در همين نقطه يا حوالى آن قرار داشته است .\r\nپس نظر به تحقيقات نئاركوس كه مردى موثق است و امور ديگر كه تأييد قول او را مىكند خط ساحلى خليج فارس را در موقع بسيار مهمى ميتوانيم تقريبا از روى صحت تشخيص كنيم . چه اگر قديمترين عصر تاريخى بابل را اواسط الف چهارم قبل از ميلاد بگيريم از آنزمان تاكنون قريب پنجهزار و چهارصد سال مىشود و مسافرت نئاركوس تقريبا دو هزار و دويست و چهل سال قبل از عصر حاضر واقع شده و بنابراين اوضاع جغرافيائى بابل و ايلام را در دوره‌اى معلوم ميسازد كه تقريبا منتصف مدت بين عصر حاضر يعنى قرن بيستم و عهد قديم است . در آنزمان اقدم ، شهر لگش بندر معتبر كنار دريا بوده و حال آنكه امروز زياده از يكصد ميل در داخل خاك واقع است .\r\n\r\nرودهاى بابل و ايلام در عصر حاضر\r\nامروز نهر فرات كه بالنسبه كوچك و رود دجله كه از آن بزرگتر است در محلى نزديكى شمال بصره حول‌وحوش مجيل متصل ميشوند ، تا چندسال قبل ملتقاى مزبور در قرنه واقع شده كه اين نقطه را مسلمانان محل باغ عدن ميدانند و حال آنكه آن زمينى است كه نسبة در دورهء جديد تشكيل يافته است . دجله و فرات چون بهم متصل شدند رود بزرگى ميشوند كه اعراب آن را شط العرب ميخوانند و آن باعظمت و زيبائى از بصره بجانب خرمشهر ميرود و در آنجا كارون هم به آن متصل شده عرضش را به نصف ميل مىرساند . از خرمشهر تا خليج فارس\r\n\r\n","description":"","footnote":"","page_name":" 54 ","page_number":100},
  {"content":"\r\n\r\nپنجاه ميل فاصله است . شط مزبور كه داراى آنهمه يادگاريهاى تاريخى و مقدار آبش از نيل زيادتر و هردو ساحلش نخلستانهاى انبوه دارد و در مقابل « فاو » عرضش بيك ميل ميرسد زيبائى مخصوصى دارد و در ذهن من تأثيرى كرده كه هيچوقت محو نخواهد شد .\r\n\r\nمرزهاى ايلام\r\nاكنون بيانى از مملكت تاريخى ايلام كه شامل ولايات امروزى خوزستان و لرستان و پشت كوه و جبال بختيارى بوده مينمائيم .\r\nعقيدهء ديولافوا « 1 » اين است كه كشور مزبور از طرف خليج فارس و جانب جنوب تا لنگه ممتد بوده و حدود شمالى آن شاهراهى است كه از بابل باكباتان ميرفته است . از طرف مشرق جبال بختيارى و قسمتى از ايالت فارس حاليه در جزو حدود آن واقع و برحسب قدرت و ضعف دولت حدود مزبور كم و زياد ميشد ، از جانب مغرب هروقت ايلام قدرت داشته است رود دجله سرحد آن ميشده اما در اوقات ديگر مقدار زيادى از اراضى حاصلخيز شرقى سرحد طبيعى مذكور تا دامنه‌هاى جبال به تصرف سومريان بوده است .\r\n\r\nشهرهاى قديم و جديد ايلام\r\nهنگاميكه ايلام در نهايت آبادى و شوكت بود مىبينيم شهرى داشته است موسوم به ماداكتو كه واقع در منتصف مجراى رود كرخه و در قدرت و اهميّت رقيب شوش بوده است و شهر ديگر خايدالو كه ظاهرا در محل خرم‌آباد جديد بوده ، شهرهاى بزرگ با حصار ديگر نيز در درّه‌هاى حاصلخيز شمال جلگه پراكنده بوده است .\r\nدر اهواز چنان كه سابقا گفته‌ايم سدى طبيعى است و آن محل از قديم الايام اهميّت داشته است ، اسم حاليهء آنمكان اختصارى است از سوق الاهواز يعنى بازار هوز يا خوزها .\r\nاهواز فعلى قصبهء بيش نيست و در ساحل يسار كارون بالاى آبشارهاى رود واقع است به ضميمهء ناصرى « 2 » كه بواسطهء اقدامات انگليسيها ( يعنى شركت نفت ) آباد شده و زير آبشارها واقع و مقابل امينيه است كه در ساحل يمين مىباشد ، ليكن اگر استعداديكه\r\n\r\n\r\n","description":"","footnote":"\r\n( 1 ) -  Dieulafoy . \r\n( 2 ) - مراد اهواز جديد است .\r\n","page_name":" 55 ","page_number":101},
  {"content":"\r\n\r\nخوزستان براى آبادى و ثروت دارد بموقع عمل گذارده شود اهواز مجددا داراى آبادى و اهميت سابق خود خواهد شد .\r\nشوشتر كه داراى قلعهء غريبى مىباشد نيز از حيث تاريخ اهميت دارد چه در دويست و شصت سال بعد از ميلاد والرين امپراطور روم كه بدست شاپور اول افتاد چنان كه در فصل سى و ششم نقل خواهيم كرد ، بنابقول مورخين ايرانى امپراطور مزبور را واداشت كه سد بزرگى بر روى رودخانه بنا كند و سد مزبور هنوز برپاست . اگرچه در سنهء 1896 كه من آن را ديدم در وسط آن شكافى افتاده و آن را بيفايده ساخته بود . هواى شوشتر چنان كه در فصل سابق ذكر كرديم فوق‌العاده گرم است ، اهواز را من بالنسبه خنكتر يافتم ، منتهاى حرارت را در آنجا صد و هيجده درجه « 1 » ديده‌ام « 2 » . ليكن در قرون متوسطه چنين نبوده و هواى اهواز بواسطهء زراعت اراضى زياد مرطوب و بقول مقدسى بسيار بد بوده است . در تمام روز باد گرم در كار و هنگام شب صداى جريان آب و پشه و ساس كه بقول نويسندهء مذكور مثل گرگ ميگزند خواب و آرام را از انسان سلب ميكرده است .\r\nقريب سى ميل در شمال غربى شوشتر نزديك رود كرخه و در ساحل يسار رودخانهء كوچك شاور ( تحريف شاپور ) تلال شوش واقع است كه بعدها به تفصيل شرح آن را خواهيم گفت ، بيشتر به طرف شمال در راه اصلى كه بجبال ميرود دزفول يا قلعه پل واقع است و وجه تسميهء آن از بناى عالى ديگرى از دورهء ساسانيان است كه بر روى رود آبديز واقع است .\r\nتقريبا شصت ميل به طرف شرقى شوشتر دشت كوهستانى كوچك مال امير است كه نقوش برجستهء مهمه دارد . اين ناحيه ظاهرا محل هپرديپ « 3 » است ، تل بزرگ واقع در مشرق دشت احتمال ميرود كه پايتخت ، تريشه ، بوده است . غالب تصاويريكه در حجاريهاى كوه است كتيبه ندارد ليكن يكى از آنها از حسن اتفاق از اين قاعده مستثنى\r\n\r\n\r\n","description":"","footnote":"\r\n( 1 ) - ميزان الحراره 180 درجه است « مترجم » .\r\n( 2 ) - « ده هزار ميل » صفحه 253 « مؤلف » .\r\n( 3 ) -  Hapardipe . \r\n","page_name":" 56 ","page_number":102},
  {"content":"\r\n\r\nشده و از كتيبه معلوم مىشود كه براى اميرى منقوش گرديده كه موسوم به خنى بوده ، صورت آن امير در مجلسى كه نقش كرده‌اند سمت برترى خود را ظاهر ميسازد بواسطهء 5 - خداى ايلامى و زندانيان\r\nاينكه تصاوير كاهن و خدام و گوسفندهاى قربانى كه در همان مجلس ساخته‌اند خارج\r\n\r\n","description":"","footnote":"","page_name":" 57 ","page_number":103},
  {"content":"\r\n\r\nاز تناسب و كوچكتر از صورت امير است ، بالاى سر آنها صورتهاى سه نفر سازنده « 1 » بهيئت اجتماع در حركت ميباشند . از دورهء ساسانيان نيز بعضى خرابه‌ها كشف شده است ، در جانب شمال غربى آثار پل معروف خوره‌زاد « 2 » باقى است و اين اسم منسوب بمادر اردشير مؤسس سلسلهء ساسانيان مىباشد .\r\nرامهرمز كه در سر راه اهواز و بهبهان است نيز محل آبادى قديمى بوده و مؤسس آن‌كه باسم حاليه موسوم است هرمز نوادهء اردشير مىباشد ، يكى از جهات شهرت آن محل ، اين است كه جنگ قطعى آخرى كه سلسلهء اشكانيان را منقرض و بخت خاندان ساسانرا بلند نمود در اين نقطه واقع شده است . محتمل است كه تمام اين اماكن و بعضى ديگر از قبيل بند قير بسيار قديم بوده و بقاياى دورهء ساسانى و قرون متوسط روى ابنيه و آثار زمان دولت ايلام را پوشانيده باشد .\r\n\r\nحاصلخيزى طبيعى ايلام\r\nدر قرون متوسط اين ولايات خوزستان خوانده شده و ظاهرا حاصلخيزترين ولايات ايران و نيشكر آن مخصوصا معروف بوده است ، اما هجوم طوايف بدوى و استيلاى ايشان آن ناحيه را خراب كرده در صورتى كه خيلى آباد بوده و بواسطه اعماليكه براى استفاده از آبها و انهار شده جمعيت زياد داشت . ترتيب انهار آنولايات همه‌وقت تا دوره‌هاى اخير محل توجه دولتها و حكومتها بوده و اگر آنها را توسعه نميدادند در حفظ آن ميكوشيدند ، اما امروز ايلام قديم هم مثل سرزمين بابل منتظر مهندسى است كه دست آزاد و حكومت پابرجائى ببيند و در عرض چند سال چنان كه در مصر و پنجاب واضح شده در خاكى كه امروز فقط داراى چند هزار بدوى و مقدارى گله و رمه ميباشند براى كرورها رعيت اسباب معاش فراهم آورند .\r\n\r\nحدود بابل\r\nچون شرحى از ايلام چه در ازمنهء قديمه و چه در دوره‌هاى جديد بيان كرديم اينك ببابل ميپردازيم . چنان كه سابقا مذكور\r\n\r\n\r\n","description":"","footnote":"\r\n( 1 ) - كتاب انقراض امپراطوريها صفحهء 228 و نيز ( مطالعات ) صفحه 225 ، حاشيهء 3 « مؤلف » .\r\n( 2 ) - « سرزمين خلفاى شرقى » صفحه 245 « مؤلف » .\r\n","page_name":" 58 ","page_number":104},
  {"content":"\r\n\r\nشد نظر باينكه در قديم الايام خليج فارس خيلى بيش از حالات به طرف شمال بسط داشته و نهر فرات هم زيادتر بجانب مشرق متوجه بوده سرزمين بابل كمتر از آنچه امروز در نقشه‌ها به نظر ميرسد وسعت داشته است ، تقسيم طبيعى طرف شمال خطى است بين جلگهء مسطح و ناحيهء فىالجمله پست و بلندى كه ممكن است از نزديكى سامره واقع در كنار دجله تاهيت واقع در كنار فرات كشيده شود ، حد شرقى آن هروقت ايلام قدرت داشته رود دجله بوده است ، اما در زمان ضعف آن دولت نواحى حاصلخيز شرق دجله را نيز بابليها متصرف ميشدند . حد غربى كشور بابل نهر فرات است كه سرحد و حافظ طبيعى بوده است . از طرف جنوب هم محدود بخليج فارس مىباشد . از قراريكه رالينسن « 1 » حساب كرده است مساحت مملكت بابل فىالجمله كمتر از وسعت هلند بوده است\r\n\r\nمعنى سومر و آكد\r\n« 2 » قبل از آنكه دنبالهء مطلب را امتداد دهيم لازم است بعضى اصطلاحات را كه مربوط به اين كشور قديم مىباشد توضيح نمائيم .\r\nدر ازمنهء بسيار قديم آن محل را فقط « خاك » ميناميدند ، بعدها ناحيه‌اى را كه مجاور خليج فارس است سومر و قسمتى كه شمال شرقى واقع است اكد خواندند ، ما بين اين دو ناحيه « 3 » حد طبيعى ظاهرى نبود ، همينقدر معلوم است كه بلاد ارخ ، اور ، لارسا ، اوّما جزء سومر بوده كه در سفر پيدايش « 4 » آن را زمين شنعار ميخواندند و آيه‌اى كه به اين اسم در آن مذكور است اين است : « و ابتداى دولت رو يعنى نمرود بابل و ارك و اكد و كلنه در زمين شنعار بود » از آنطرف بلاد اكد يا اگيد عبارت بوده است از ليپ‌پار و كيش و بابل و برسيپا ، تيپ‌پور « زيارتگاه مركزى سومريها » تقريبا در سرحد ما بين سومر و اكد بوده است .\r\n\r\nكشور كلده و بابل\r\nسابقا اراضى نامبرده را كلده ميگفتند اما چنان كه رالينسن توضيح مىكند پيش از قرن نهم ميلاد در كتيبه‌هاى آسورى اين لفظ به هيچ\r\n\r\n\r\n","description":"","footnote":"\r\n( 1 ) -  E . Rawlinson . \r\n( 2 ) - « سلطنت‌هاى باستان » 601 . « مؤلف » .\r\n( 3 ) - « سومر و اكد » صفحه 13 « مؤلف » .\r\n( 4 ) - باب دهم ، آيه ده « مؤلف » .\r\n","page_name":" 59 ","page_number":105},
  {"content":"\r\n\r\nوجه ديده نميشود و بنابراين نظر به شهرت شهر بابل و قدمت آن گمان ميرود انسب آن باشد كه كشور مزبور را در تمام دوره‌هاى تاريخى بابيلنيا بخوانيم .\r\n\r\nوصف بابل\r\nحال به‌بينيم كشورى كه مولد تمدنى است كه اين اندازه بر نوع بشر تأثير داشته چه قسم خاكى بوده است زيرا كه آنوقت هم مثل امروز چنان صاف و ساده و بىآرايش بوده است كه سكنهء اروپا نميتوانند تصور كنند كه وصفى هم از آن بتوان نمود . از هرطرف نظر ميكنى زمين به آسمان متصل است ، فقط جسته‌جسته نخلستانى منظر را تغير ميدهد و از جبال و تلال اثرى ديده نميشود ، در اينجا هم مانند مصر تمدن بين دريا و زمين خشك متولد شده در محلى كه خاك آن رسوبى است و باتلاقهاى وسيع در سطح آن پراكنده است و هرسال آب رودخانه‌ها آن را فرا ميگيرد و در حقيقت چنان كه سابقا توضيح شد تشكيل اين خاك بواسطهء رودخانه‌ها شده و حيات آن هم بواسطهء همان رودهاست چنان كه مصر نيز همين حال را دارد . باتلاقهاى سابق الذكر در قديم نيز مانند زمان حال يقينا مولد حميات بوده و تلفات زياد بر سكنه وارد ميآورده است « 1 » .\r\n\r\nآب و هوا و نباتات و حيوانات آن كشور\r\nآب و هواى اين خطهء زرخيز طورى است كه در آن برف ديده نميشود و سرما سخت نيست ، اگرچه گاهى اوقات شبها گزنده مىشود . در ابتداى زمستان بارانهاى شديد مىبارد و احتمال كلى دارد كه در زمانهاى قديم باران بيشتر بوده باشد ، رويهمرفته زمستان در آن ناحيه سالم و مقوى است ، اما دنبال آن ششماه حرارتى است كه براى اروپائىها موذى مىباشد و انسانرا از كار بازميدارد . امروز بادهاى صحرا خيلى هولناك است و از قديم نيز چنين بوده است . خاك آن حاصلخيز بوده و هست ، عقيدهء\r\n\r\n\r\n","description":"","footnote":"\r\n( 1 ) - تفاوت عمده‌اى كه بين بابل و مصر هست اين است كه در مصر رود نيل چون وارد درياى مديترانه مىشود كه غيرمحصور است براى كشتىرانى آسان نبود ، ليكن نهرهاى بابل وارد خليج ميشدند كه محصور در اراضى است و چند صد ميل زمين بر آن احاطه دارد و بنابراين كشتىرانها را تشجيع ميكرده است بر اينكه زورقهاى خود را در آبهاى خليج پيش برانند « مترجم » .\r\n","page_name":" 60 ","page_number":106},
  {"content":"\r\n\r\nعموم بر اين است كه اگر برنج اصلا از هندوستان است گندم و جو كه قوت غالب نوع بشر است از اين زمين تاريخى است ، بر اشخاصى كه در مشرق‌زمين اقامت دارند معلوم شده است كه مردميكه از گندم تغذيه ميكنند در قوت و همت برتر از كسانى ميباشند كه قوت غالب ايشان برنج است ژاپنىها شايد از اين قاعده مستثنى هستند .\r\nدرخت خرما در بابل بسيارى از حوائج را رفع مىكند كه از جمله خوراك و مشروب و مصالح بنائى است . بعد از درخت خرما گياهى كه خيلى مفيد است نى مىباشد كه از آن كلبه‌ها و حصير و زورق ميسازند . يكى از مواد غذائى متعارف ماهى است مخصوصا باربل و كارپ و يك نوع ماهى ديگر هم هست كه در آب و غيرآب هردو زندگانى مىكند و آن را گبى « 1 » مينامند .\r\nاز دواب و سباع ميدانيم كه فيل و اوروس « 2 » را بيشتر سلاطين شكار ميكردند ، در آن اوقات اسب آبى تازه بر طرف شده بوده است . شير و پلنگ و گورخر و گراز و غزال هنوز هست و فراوان مگر شير كه رو بانقراض است . شغال بسيار اما گرگ و كفتار بندرت يافت ميشوند . درّاج و بلدرچين در بوته‌زارهاى نزديك حاصل و شترمرغ و هوبره در كناره‌هاى صحرا زيست ميكنند ، اگرچه شترمرغ اين اوقات خيلى كم شده است ليكن قديما در بابل فراوان بوده . بنابقول كزنفون « 3 » لشگريان سيروس كوچك آن را شكار ميكردند . در اوقات زمستان قاز و اردك و نوك دراز يا پاشله و اقسام مرغابيها بسيار و درنا و حواصل و ساير طيور آبى هم فراوان ميباشند .\r\n\r\n\r\n","description":"","footnote":"\r\n( 1 ) -  goby . \r\n( 2 ) -  Urus . \r\n( 3 ) - اناباز ، 1 ، 5 ، 3 « مؤلف » .\r\n","page_name":" 61 ","page_number":107},
  {"content":"\r\n\r\nگيلگام و ابانى در حال كشمكش با شير و گاو ( مهر استوانه‌اى در موزهء لندن )\r\n\r\nفصل چهارم ايلام و پايتخت آن شوش پسران سام ، ايلام ، آشور و ارفكشاد و لود و ارام .\r\n« سفر پيدايش . باب 10 آيه 32 »\r\n\r\nتحقيقات جديده در مبادى تاريخ\r\nدر تحقيقات جديده راجع بآثار عتيقه طريقهء علمى كه براى كشف مبادى تمدن اختيار شده و پيشرفتى كه از اين راه حاصل گرديده خيلى محل توجه است و راجع بشرق نزديك اين امر بيش از همه جا اهميت دارد چنان كه امروز تمدن ممالك يونان و مصر تا عصر اخير تحقيق شده و تمدن بابل تا زمان اولين قوميكه در آن عصر در جلگه‌هاى پست دجله و فرات سكنى داشتند معلوم گرديده است . علاوه بر اين تمدن رابعى كه از بعضى حيثيات با تمدن اقوام ثلاثهء سابق الذكر اختلاف داشته ظاهر شده است و آن ، تمدن قوم هيت‌ها مىباشد كه در مركز آسياى صغير لااقل دو هزار سال قبل از ميلاد مسيح ساكن بوده‌اند . راجع به ايلام نيز كه با بابل كمال ارتباط را داشته دورهء عصر حجرى جديدى مكشوف گرديده است ، اگرچه در بابل آثارى از دورهء مذكور ديده نشده ، گمان ميرود علت آن تأثير رودخانه‌ها مىباشد كه دايما مشغول تشكيل خاك جديد و تخريب آثار قديم و مستور داشتن اوضاع سابقه است ، بنابراين با وجود فقدان آثار ميتوان بوجود دورهء عصر حجرى جديد در آنجا نيز پىبرد ، هرچند كه در اين قسمت از آسيا بهيچوجه نميتوان براى ابتداى دورهء نامبرده زمان و مدت معلوم كرد . عقيدهء\r\n\r\n","description":"","footnote":"","page_name":" 62 ","page_number":108},
  {"content":"\r\n\r\nمسيو دمرگان اينست كه انتهاى آن دوره هم در بابل و هم در مصر در الف ششم قبل از ميلاد بوده است . تمدن اين عصر لاحق كه عبارت باشد از عصر حجرى و فلزى كه از سنگ و مس برابر استفاده مينمودند هم در ايلام و هم در بابل معلوم گرديده است . از حفريات جديد كاپتن ر . كامپبيل تومپسن « 1 » در بابل در 1918 و حفريات مستر هال در 1919 در ابو شهرين ( اريد و قديم ) و نيز حفريات مستر هال در تل المعبد يا تل العبيد نزديك اور آثار مهمه‌اى كشف گرديده كه تمدن مذكور را ثابت مينمايد و همچنين در خود اور هم آثارى نظير آثار فوق بدست آمده است .\r\nظروف سفالى متعلق بعصر فوق الذكر خيلى دلچسب و قابل‌توجه است چه ظروف نامبرده با ظروفى كه بوسيلهء دمرگان در شوش و تپه موسيان بدست آمده جنسا و نيز از حيث آرايش و زينت خيلى مشابه هم ميباشند . نمونه‌هائى از همين رقم و نيز تيغهء ارّه از سنگ چقماقهاى ريز با سوهان پيوست به آن كه در ابو شهرين و العبيد كشف شده است در شهرهاى ديگر بابل و شوش هم متفرقه بدست آمده است ، ليكن آنها هنوز معلوم نيست كه متعلق بدورهء مزبور باشند . اين اشياء منسوبند به اولين كارخانهء ظروف‌سازى آسياى صغير ولى صورتا قديمتر به نظر ميآيند .\r\nپيدا شدن اين ظروف در بابل كه حتما ظروف آن مقدم بر ظروف سومريان است بواسطهء انتشار اقوام اوليهء ايلام است در مغرب كه بعدها بعقيدهء تومپسون سومريان آنها را خارج ساخته و خود بجاى آنها قرار گرفتند .\r\n\r\nمعنى ايلام\r\nدر اينموقع خوب است اسامى مختلفى را كه به اين كشور داده شده ذكر نمائيم زيرا كه در بسيارى از امور از آن استفاده خواهيم كرد ، بدوا بايد لفظ ايلام يا ايلامتو را كه يونانيها اليمائيس ميخواندند توضيح كنيم .\r\nمعنى اين لفظ جبال است و چون آسوريها با كوهستان ايلام ابتدا رابطه پيدا كردند و در ازمنهء قديمه جلگه‌هاى آن كشور كم‌وسعت‌تر از امروز و بنابراين اهميت جبال آن بيشتر بوده است و در خصوص اين لفظ بيش از اين حاجت بتوضيح نيست .\r\n\r\n\r\n","description":"","footnote":"\r\n( 1 ) -  Cap . R . Campbel Thompson . \r\n","page_name":" 63 ","page_number":109},
  {"content":"\r\n\r\nمردم شوش كشور خود را آنزان سوسونكا ميخواندند و طوايف مختلفى در آنجا تشخيص داده ميشدند كه در زير نقل خواهيم كرد .\r\nاسترابو و مورخين اسكندر نيز سوسيانا يا سوزيس يعنى جلگه را از كوهستان كه آن را كوسيا ، پره‌تكين ، مرديا ، اليمائيس و اوكسيا ميخواندند تميز ميدادند . در كتاب عزرا « 1 » از كتب توراة نيز بين شوشنكيان يا سكنهء جلگهء اطراف شوش از مردم ايلام يعنى كوهستان امتياز گذاشته شده است . در زمان ايرانيها آن ولايت اوواجا خوانده شده و در قرون متوسطه خوزستان يعنى مملكت هوزيا خوز نام داشته و اين اسم هنوز در نقشه‌ها ضبط است « 2 » .\r\n\r\nسياهان سكنهء اوليهء ايلام\r\nديولافوا « 3 » و دمرگان كه هردو در ايلام سفر كرده و تحقيقات كاملى در محل نموده‌اند در اين عقيده موافق‌اند كه سكنهء قديم جلكهء شوش سياه بوده و آنچه به نظر ميرسد سياهان نامبرده مردم اصلى آن مملكت بوده‌اند . هردوت كه ما بين ايتوپيان آسيا و افريقا به خوبى امتياز قرار ميدهد ميگويد ايتوپيان شرقى موهاى صاف دارند ، اما موى ايتوپيان ليبى از همه طوائف « 4 » عالم ضخيم‌تر يا پشمىتر است و اين قول نيز مؤيد عقيدهء فوق الذكر مىباشد .\r\nدليل ديگر اينكه در نقوش قديمه تصاوير سياهان زياد ديده مىشود و مخصوصا در ستون سنگى معروف نرامسين كه در فصل آينده شرح خواهيم داد اين مسئله ظاهر است و ديده مىشود كه پادشاهى كه قيافهء سامى دارد سياهان را به طرف فتح و فيروزى سوق ميدهد . چند سال قبل من در اثناى مسافرتهايم متعجب شدم از اينكه در باشگرد و سرحد كه نواحى دوردست كوهستانى بلوچستان ايران ميباشند مردمان خيلى تيره‌رنگ ديدم ، علت آن ممكن است اين باشد كه اصلا در تمام مملكت سياهان ساكن بوده‌اند و در كنار سواحل شمالى خليج فارس تا هندوستان انتشار داشته‌اند و اعقاب ايشان در آن نواحى\r\n\r\n\r\n","description":"","footnote":"\r\n( 1 ) - كتاب عزرا باب 4 ، آيه 9 .\r\n( 2 ) - به همين مناسبت هم فرهنگستان فعلى ايران آنجا را بجاى عربستان ، خوزستان ناميده است « مترجم » .\r\n( 3 ) - « ارگ شوش » تأليف ديولافوا با يك ضميمه از آخر كتاب بقلم  « Houssaye »  .\r\n( 4 ) - هردوت ، 7 ، 70 - « مؤلف » .\r\n","page_name":" 64 ","page_number":110},
  {"content":"\r\n\r\nدوردست كه حتى خود ايرانيها هم اينوقت چندان معرفتى باحوال آن ندارند و من اول اروپائى بودم كه آنجا مسافرت ميكردم باقى مانده‌اند . هال بر اين عقيده است كه سياهان ساكن ايلام و سومر منشعب از همين اقوام بوده‌اند و اين بعقيدهء من براى حل اين مسئلهء غامض بهترين طريقه مىباشد .\r\n\r\nافسانهء ممنن « 1 »\r\nايلام علاوه بر جلگهء رسوبى حاصلخيز ، نواحى كوهستانى نيز دارد كه در شمال و مشرق واقع است و در آنجاها ظاهرا نژاد سياه نبوده است ، بنابراين لااقل . دو قوم مختلف در ايلام سكنى داشته‌اند يكى سياهان در جلگه و ديگرى سفيدان در كوهستان « 2 » و به نظر ميآيد كه يونانيها « 3 » هم اجمالا اين مسئله را دانسته بودند چنان كه در افسانه‌هاى خود نقل كرده‌اند كه ممنن كه بكمك ترووا « 4 » آمد فرزند يكنفر زن كوهستانى كيسيا « 5 » نام و يك مرد سياه موسوم به تيتونوز « 6 » بود و لشكرى از اهل شوش و ايتوپى بكمك پيريام كه عم او بود برده بدست اشيل كشته شد ، همر شاعر نيز اشارت مختصر به ممنن دارد و ظاهر است كه او را شخص مهمى ميداند زيرا كه در كتاب اديس‌سى « 7 » وقتى كه اوليس از پسر ممنن با ممنن گفتگو مىكند ميگويد « دليرى عالى نسب‌تر به ترووا نيامده و اگر نسبى عاليتر ازو بخواهى جز نسب تو نيست » و در جاى ديگر در وصف او ميگويد تيره‌رنگ « 8 » است و از نكات قابل‌توجه اين است كه در اين افسانه ها كه نويسندگان يونانى ضبط كرده‌اند اسمى از بابل و نينوا نيست و اگر افسانه‌هاى مزبور اساس تاريخى ندارد از نظر معرفة الامم و ذكر قبائل و نژادها بىاعتبار نيست . يونانيان وقتى كه اقوام سياهى در ايلام ديدند طبيعة آنها را با ايتوپيهائيكه بوسيلهء مصريان شناخته بودند در يك رديف قرار دادند و همين سبب گرديد كه تيتونوز مذكور را بايران منسوب دارند .\r\n\r\n\r\n","description":"","footnote":"\r\n( 1 ) -  Memnon \r\n( 2 ) - محتمل است كه طائفه دوم اصلا تورانى بوده باشند . « مترجم »\r\n( 3 ) - رجوع شود به استرابو ، 15 ، 3 ، 2 . و نيز به هردوت ، 5 ، 54 . در آن جائى كه شوش شهر ممنن ناميده شده است . هسيود او را پادشاه سياهان خوانده است . « مؤلف »\r\n( 4 ) -  Troy \r\n( 5 ) -  Kissia \r\n( 6 ) -  Tithonos \r\n( 7 ) -  Odyssey \r\n( 8 ) - اديس‌سى ، 11 ، 522 و 4 ، 188 . « مؤلف »\r\n","page_name":" 65 ","page_number":111},
  {"content":"\r\n\r\nدر دورهء بعد از دوره‌هاى اوليه معلوم مىشود كه از اقوام سومر و سامى جمعيت كثيرى به ايلام آمده و در آنجا هم مانند بابل بر سكنهء اوليه غلبه كرده آنها را مستهلك ساختند ، در بابل استيلاى نژاد سامى با مسالمت بوده و محتمل است كه بطريق نفوذ و ورود تدريجى واقع شده باشد ليكن در ايلام ظاهرا بواسطهء استحكام مساكن كوهستانى آن ، سامىها استيلاى دائم پيدا نكرده‌اند تا اينكه دولت دوم سومرى برقرار گرديد ، اين دولت بوسيلهء سلاطين اخير اور تشكيل شده و ايلامرا بحيطهء تصرف بابل درآورد ولى چندان طول نكشيد .\r\n\r\nطوايف مختلفهء ايلام\r\nگذشته از تقسيمات طوايفى كه فوقا ذكر كرديم در مملكت ايلام طوائف چندى بوده‌اند كه از جمله هسى يا اوكسيان و هپارتيپ ميباشند و ديگر اومليش كه تا ناحيهء بين كرخه و دجله سكنى داشتند و طايفهء يموت بل و تتبور كه مسكن ايشان بين باتلاقهاى دجله و كوهستان بوده است .\r\nطايفهء هسى يا خوز همان اوكسىها هستند كه يونانيها ذكر ايشانرا كرده و از اسكندر به جهت عبور از شوش به پرسپليس باج ميخواستند و اسكندر در وقت مراجعت ايشانرا غافل گرفته مقهور نمود چنان كه در فصل بيستم بيان خواهيم نمود . اسم اين طايفه هنوز در لفظ خوزستان باقى است ، اسم طايفهء هپارتيپ يا هپيرتيپ « 1 » در حجاريهاى مال امير منقوش و ظاهرا همانست كه يونانيها امرديان يا مرديان ميخوانند و هردوت آن را جزء طوائف بدوى ايرانى و در رديف دها « 2 » و دروپينى و ساگارتى در تحت پرچم سيروس اسم ميبرد .\r\n\r\nانزان يا انشان\r\nاز جمله نواحى مهمه انزان يا انشان بود كه مكان آن بدرستى معلوم نيست و ليكن محتمل است در طى زمان شامل شوش و تلال مجاور بوده و بالاخره با كلمهء ايلام مترادف گشته است ، بطوريكه از الواح خطوط ميخى « 3 »\r\n\r\n\r\n","description":"","footnote":"\r\n( 1 ) - « پ » در آخر اين اسم علامت جمع است . « مؤلف »\r\n( 2 ) -  Dahae \r\n( 3 ) - رجوع شود به « انشان » در كتاب لغت بابل كه جيمزهستينگس آن را طبع و نشر نموده است . « مؤلف »\r\n","page_name":" 66 ","page_number":112},
  {"content":"\r\n\r\nمكشوف مىشود و اين آيهء اشعيا « پيش برواى ايلام ، محاصره كن اى ماد « 1 » » نظريهء فوق را تأييد مينمايد و اين قول معروف كه سلاطين هخامنشى فقط آب كرخه را ميآشاميدند اشاره است برودخانه‌اى كه از ميان وطن آنها عبور ميكرده است و مخصوصا انشان باسم اينكه مركز كوروش كبير بود مشهور بوده است .\r\n\r\nزبان قديم ايلام\r\nدر باب زبان قديم اين مملكت نيز چند كلمه بايد بگوئيم . در اين محل نيز مانند بابل كتيبه‌هاى سومرى ميبينيم كه واژه هاى سامى دارد و همچنين كتيبه‌هاى سامى كه داراى الفاظ سومرى مىباشد ليكن در ايلام در ازمنهء قديمه اسامى اعلام چند ديده مىشود كه نه سومرى است و نه سامى بلكه متعلق بزبانى است كه اجمالا آن را تورانى ميخوانند و فضلا آن را انزانى يا شوشى يا فقط ايلامى ميگويند و اين زبان در مدت چندين مائه كه مردم خارجه بر آنجا تسلط داشته‌اند تحت الشعاع بوده و در حدود هزار و پانصد سال قبل از ميلاد در زمانيكه ايلام ملت مستقلى شده ناگهان باز بعرصه ظهور آمده است ، بنابراين در ايلام السنهء متعدد بوده كه اقدم آنها انزانى و فقط آثار كمى از آن باقيست و بواسطهء مساعى جميلهء فادرشيل « 2 » كه جزء هيئت دمرگان بوده بر ما معلوم شده است كه مواد لغت ايلامى يك حركتى يا يك سيلابى بوده و به يكديگر التصاق مىيافته و اگر در كلمات آن زبان تصاريف و اشتقاقات ملاحظه مىشود از تأثير زبان عالىتر ديگرى است كه با آن مخلوط گرديده است .\r\nيكى از دلايل واضحتر بر اينكه كشور ايلام از خود نشوونماى مستقلى داشته ترتيب خط ايلامى اولى مىباشد كه در ضمن كاوش شوش مكشوف گرديده است و باندازه‌اى كه معلوم شده خط مزبور عبارتست از علامات و رموزى كه هريك براى يك شئى وضع شده و آنها را بر روى لوحه‌هاى خشتى نقش ميكرده‌اند ، خطوط لوحه‌هاى نامبرده را نتوانسته‌اند درست بخوانند اما اينقدر معلوم شده است كه مقتبس از خط ديگرى نيست و از فكر و ابداع خود مردم ايلام است . معدودى از علامات مذكوره مثلا علامتى كه\r\n\r\n\r\n","description":"","footnote":"\r\n( 1 ) - كتاب اشعيا ، باب 21 آيهء 2 .\r\n( 2 ) -  Father scheil \r\n","page_name":" 67 ","page_number":113},
  {"content":"\r\n\r\nبراى لفظ ( لوحه ) و لفظ ( مجموع ) وضع كرده‌اند شبيه بعلامات خط بابلى است ولى از اين گذشته ارتباط ديگرى بين آن خطوط نيست . و اين نكته هم نيز محل توجه است كه اگر علامتى كه بمعنى ( مجموع ) است در دو خط ايلامى و بابلى مشابه است ليكن ارقام اعداد ايلامى از بابلى جداست چه ارقام ايلامى اعشارى و سلسلهء ارقام بابلى مبنى بر عدد شصت مىباشد .\r\nباشاشوشينك كه ظاهرا قبل از سلسلهء اور بابل در ايلام سلطنتى بنام سومريها تشكيل داده و تا مدتى هم حكومت كرده مجسمهء كوچكى بنا كرده است كه بر روى تختى جلوس نموده و در طرفين مجسمه كتيبهء منقوش است ، آنكه در طرف يسار است به زبان سامى و آنكه به طرف يمين است به خط ايلامى اولى مىباشد و اين دليل است بر اينكه در آنزمان هردو خط معمول بوده است . بالاخره چون مردم شوش مدت چندين قرن نسبت بدولت سامىنژاد تبعيت پيدا كرده و مجبور باستعمال خط سامى شدند خط قديم خود را فراموش كرده‌اند و چون مجددا داراى استقلال گرديدند در تحرير علائم خط سامى را در زبان خود استعمال ميكردند . بعقيدهء دمرگان زبان انزانى تقريبا سه هزار سال قبل از ميلاد متروك گرديده است .\r\n\r\nمذهب ايلام\r\nاز مذهب ايلام معلوماتى در دست نيست همينقدر ميدانيم مانند مذهب سومر عالمى است پر از ارواح و اشكال مهمه . رب النوع اصلى ايشان كه اسمش مقدس و پنهان و متعارفا آن را شوشيناك يعنى شوشى ميخواندند .\r\nبعقيدهء آنان در مكان متبركى از جنگل مسكن داشت و جز پادشاه و كهنه كسى را در آن مكان قدس راه نبود و شش رب النوع درجهء اول ديگر با شوشيناك شركت داشتند و به دو دستهء ثلاثى منقسم ميشدند ، يكى از آنها امن كسيبر « 1 » نام داشت كه ممكن است همان ممنن يونانيها باشد . در كتيبه‌ها اسامى ارباب انواع ديگر هم ديده شده ليكن از آنها غير از اسم چيزى معلوم نيست « 2 » و براى فهم صفات و خواص آنها مأخذى بدست نداريم ،\r\n\r\n\r\n","description":"","footnote":"\r\n( 1 ) -  Amman kasibar \r\n( 2 ) - گوتيه  ( Gautier )  مجموعهء كارها ، 31 ، صفحهء 41 . « مؤلف »\r\n","page_name":" 68 ","page_number":114},
  {"content":"\r\n\r\nهمين‌قدر ميخوانيم كه در بعضى ايام مهمه يا در موقع جشن گرفتن فتوحات مجسمه‌ها و تماثيل را بيرون آورده مؤمنين نسبت به آنها پرستش مينمودند و از وقايع تاريخ آن مملكت استنباط ميكنيم كه ارباب انواع خود را بسيار عزيز و محترم ميداشتند . كهنه و خدام ارباب انواع مانند كهنهء بابل بسيار مقتدر و متمول بودند ، اگرچه راجع به جزئيات آداب پرستش و عبادات ايلاميها خيلى كم اطلاع داريم ليكن ظاهر است كه از بسيارى جهات با آداب بابليها مشابهت كلى داشته است . كتيبه‌هاى ايلامى مربوط بادعيه و نذورات كه خوانده شده معلوم مىكند كه با ترتيبات بابليها چندان تفاوت ندارد .\r\nصفحهء دعاى برنجى شلخاك اين‌شو شيناك راجع بآئين تغسيل كه وقت طلوع آفتاب آن را انجام ميدادند معلوم مىكند كه روحانيون ايلامى از اقتباس و استفادهء از بابل مضايقه نداشتند ، زيرا چنان كه از اسم آن ظاهر است به كلى از ترتيب بابليهاى سامى اخذ شده است . اوضاع مغشوش تلال شوش مانع شده است از اينكه آثار واضح و قابل اعتماد از اشياء و ابنيه و غيره راجع به ترتيبات مذهبى ايلام بدست آيد ليكن ممكن است اين منقصت بواسطهء كشف نوشتجات مذهبى ايلام رفع شود و همانطور كه از كتيبه‌هاى عمارات و نوشتجات راجع به نذورات ، در باب سلسله‌هاى سلاطين كشور ايلام معلومات زياد بدست آمد راجع بمذهب و آداب پرستش آن قوم نيز به همان وسيله ممكن است اطلاعات بسيار حاصل شود .\r\n\r\nشوش پايتخت قديم\r\nتمام اطلاعاتيكه از تاريخ قديم ايلام داريم درواقع از بركت حفاريهائى است كه در شوش واقع شده است ، بنابراين خوب است بيان اجمالى از پايتخت معروف ايلام و اسرار مهمه‌اى كه از آن مكشوف شده بنمائيم .\r\nتلال شوش قريب سى ميل از كوهستان فاصله دارد و از وضع آنها معلوم است كه بسيار قديم مىباشد و درواقع ميتوان گفت شوش قديمترين بلاد معلومهء عالم است ، سابقا مذكور داشتيم كه در ايام سناخريب خط ساحلى زياده از شصت ميل از آن فاصله نداشته و بنابراين در دامنهء كوههاى بزرگ فقط در حاشيهء كم‌عرضى از جلگه وجود شهر قديمى ممكن خواهد بود ، بواسطهء اينكه زمينى كه تازه تشكيل شده باشد براى\r\n\r\n","description":"","footnote":"","page_name":" 69 ","page_number":115},
  {"content":"\r\n\r\nسكناى جمعيت كثير لياقت و استعداد ندارد .\r\n\r\nحفاريهاى لفتس « 1 »\r\nاول كسى كه خرابه‌هاى شوش را بازديد كرده لفتس « 2 » و چرچيل « 3 » بودند كه در سنه 1850 به آنجا رفتند و پذيرائى خوشى از ايشان به عمل نيامد و بنابراين بعد از آنكه چرچيل اولين نقشهء آنخرابه‌ها را برداشت مراجعت كرده به ژنرال ويليمس « 4 » كه رئيس نمايندگان انگليس در كميسيون سرحدى ايران و عثمانى و آنزمان در خرم‌شهر بود خبر دادند مشار اليه در زمستان بعد شخصا به خرابه‌هاى مزبور رفت و دستورالعمل حفارى داد و خرابهء قصر بزرگى از دورهء هخامنشيان بيرون آمد ، بعد از آن لفتس برگشت و با مبلغ قليل پانصد ليره كه به او داده شده بود دنبالهء حفاريرا امتداد داد .\r\n\r\nمأموريت ديولافوا و دمرگان\r\nبنابر مسطورات فوق در اين كار بزرگ انگليسيان پيش‌قدم بودند و اسم لفتس همواره راجع به شوش باشرافت برده خواهد شد اما فرزندان هنرمند فرانسه با تقويت كريمانهء دولت خودشان گوى افتخار را بردند كه پرده از روى كار يكدورهء تاريخى باشوكتى كه به كلى فراموش شده بود برداشته و يك دولت معظم ديگر بر دول معظمهء مشرق زمين اضافه نمودند .\r\nدولت فرانسه دو هيئت بشوش فرستاده است اولى در تحت رياست ديولافوا كه با همسر دانشمند خود همراه بود در سال 1884 دنبالهء كار لفتس را گرفته معلوم ساخت كه قصر داريوش بواسطهء آتش خراب شده و زياده از يكصد سال بعد از آن اردشير قصر باشكوهترى بجاى آن برپا كرده است .\r\nاقدامات ديولافوا فقط دنبالهء كار لفتس بود ولى يكنفر فرانسوى ديگر اقدامات هموطنان خود را تكميل نموده ايلام و تاريخ آن را در طبقات تحتانى ديگر مكشوف ساخت .\r\n\r\n\r\n","description":"","footnote":"\r\n( 1 ) -  Loftus \r\n( 2 ) - مسافرت‌ها و تفحص‌ها در كلده و سوزيانا . مؤلف\r\n( 3 ) -  Churchill \r\n( 4 ) -  Williams \r\n","page_name":" 70 ","page_number":116},
  {"content":"\r\n\r\n\r\nمحلات اربعهء شوش\r\nمسافرى كه از جلگهء مسطح عبور مىكند تلال شوش را بسيار مرتفع ميپندارد ، بنابراين ميتوان تصور كرد كه زمانيكه عمارات عالى بر روى آن تلال بوده و اطراف آن دريائى از حاصل غله موج ميزد و ما بين آن ، نخلستانها وجود داشت منظر تلال مزبور چقدر باشكوه بوده است ويژه كه پشت‌سر آن منظر رشته‌هاى متواليهء كوههاى باعظمت تيره‌رنگ واقع و منتهى به قلل سفيد برفى ميشده است .\r\nامروز منظر شهر مزبور عبارت از تلال حزن‌انگيزى است كه مسافت بعيدى از طرفين ساحل كرخه را گرفته است . رود مذكور از شهر عبور ميكرده و فاصله‌اى كه امروز ما بين شاور ورود كرخه هست زير ابنيه و عمارت بوده و مقدارى از آنها را رودخانه خراب كرده است .\r\nمسيو دمرگان خرابه‌ها را به ترتيب تلال مهمه به چهار محله قسمت مىكند .\r\nاول - ارگ كه در ايام هخامنشيان قلعه بوده است .\r\nدوم - شهر سلطنتى و قصور جانشين‌هاى داريوش .\r\nسوم - محلهء دادوستد و معاملات .\r\nچهارم - محلهء ساحل يمين مجراى فعلى كرخه و اين محله سابقا شامل تمام مساحتى بوده است كه امروز بين شاور و رود كرخه واقع است .\r\nمحله‌اى كه ارگ ناميده شده از حيث وسعت از همه كمتر ولى از حيث ارتفاع از همه مهم‌تر است . چهارصد و پنجاه متر طول و دويست و پنجاه متر عرض آن و سى و هشت متر از جلگه ارتفاع دارد و چون اطرافش سراشيب شده و صعود از آن مشكل است بيش از اندازه ارتفاعش بر جلگه مسلط مينمايد و چنين به نظر ميرسد كه از ايام قبل از تاريخ تا دورهء ايرانيها و يونانيها اين محله همواره بلا انقطاع مسكون بوده است .\r\nشهر سلطنتى در امتداد هزار و پانصد متر از جنوب شرقى بشمال شرقى ارگ كشيده شده و درّهء عريض آن را از ارگ جدا مىكند كه اهل محل آن را بازار خوانده و هيچوقت متصل به آن نبوده است .\r\n\r\n","description":"","footnote":"","page_name":" 71 ","page_number":117},
  {"content":"\r\n\r\nاپادانا « 1 » يعنى تختگاه قصر هخامنشى در شمال شرقى واقع و مربعى است كه قريب سيصد و پنجاه متر طول دارد . خرابه‌هاى شوش اگرچه وسيع است ليكن نسبت بخرابه هاى بابل و نينوا كه پايتخت‌هاى عظيمه بوده‌اند كوچك است و ايلام هرچند دولت مستقل مقتدرى بوده ليكن هيچوقت مثل دول رقيب خود داعيهء فرمانفرمائى دنياى معلوم را نداشته است .\r\n\r\nدورهء قبل از تاريخ\r\nاكنون ميرويم بر سر قديمترين دوره‌ها كه دمرگان تاريخ ايلام را بر طبق آن تقسيم مينمايد :\r\nاول از همه دورهء قبل از تاريخ است كه آن نيز منقسم به دو دوره مىشود و در هيچيك از آنها فلز ديده نشده اگرچه اين امر دليل قاطع بر نبودن فلز در آن دوره‌ها نميشود .\r\nاز طبقات اسفل كه بيست متر زير سطح زمين است ظرفهاى سفالين خوب درآوردند ، در صورتى كه ظروف طبقهء فوق آن خشن است و به آن خوبى نيست . آجرهائى هم كشف كرده‌اند شبيه بقطعات حلقه كه هم بدتركيب و هم بد پخته شده است . دمرگان ظروف سفالين طبقات قبل از تاريخ را در آنجا با اشياء نظير آن‌كه در مصر يافت شده و تاريخ آنها قريب هشت هزار سال قبل از ميلاد است مقايسه مىكند و معتقد است بر اينكه قطعات مكشوفهء در شوش نيز يقينا به همان قدمت است ليكن كينگ ميگويد فقدان ظروف سفالى مشابه با مال مصر در ممالكى كه بين اين دو كشور واقع است ما را بر آن ميدارد كه اين قياس را معتبر ندانيم و به اين حساب اعتماد نكنيم و سفالهاى سلسلهء قبل از تاريخ مصريان درواقع مشابهت تام بسفالهاى شوش ندارد مگر در ظاهر و فاضل مشار اليه در ضميمه‌اى كه براى كتاب خود موسوم به سومر و اكد نوشته از حفاريهائيكه بوسيله پمپلى « 2 » نزديك عشق‌آباد شده ذكر مىكند و ميگويد ظروف سفالينى كه در دورهءهاى قديمهء گرگان شمالى يا تل‌انو كشف شده ممكن است واسطهء بين تمدن دورهء حجرى و دورهء فلزى ماوراء خزر و ايلام را بدست بدهد . خود من ظرف سفالين زردرنگى مشابه آن‌كه داراى نقشهء هندسى است در يكى از بلوك مجاور دره گز كشف كرده كه اين نظريه را تأييد مينمايد .\r\n\r\n\r\n","description":"","footnote":"\r\n( 1 ) -  Apadana \r\n( 2 ) -  Pumpelly . \r\n","page_name":" 72 ","page_number":118},
  {"content":"\r\n\r\nظرف نامبرده كه عكس آن در اين صفحه درج است فعلا در موزهء لندن موجود مىباشد . اما از 6 - ظرف سفالى متعلق بعهد ماقبل التاريخ ( مؤلف آن را در دره گز پيدا كرده است )\r\nدفينه‌اى كه در ترنگ تپه نزديكى استراباد « 1 » كشف شده بعض شواهدى دست آمده كه قويتر و محكم‌تر مىباشد ، محل مزبور واقع است در دويست و پنجاه ميلى انو « 2 » و آراسته بتلالى\r\n\r\n\r\n","description":"","footnote":"\r\n( 1 ) - « خزانهء سومريان در استراباد » بقلم پروفسور م . رستوت‌زيف ، در جريدهء آثار قديمهء مصرى ، شمارهء 6 بخش 1 ژانويه 1920 « مؤلف »\r\n( 2 ) -  Anau \r\n","page_name":" 73 ","page_number":119},
  {"content":"\r\n\r\nاست منتهى بر خرابه‌هاى شهرها و قصبات قديمه مانند انوى گرگان و در تمام نقاط واقعهء ما بين آنها هرگونه علائم اينقسم خرابه‌ها موجود مىباشد .\r\nاين اكتشاف در 1841 به عمل آمده ولى هنوز توجهى كه شايسته باشد مبذول نگرديده است و آن مشتمل است بر اشياء چندى از طلا و ظروفى از سنگ و آلات و اسلحه‌اى از مس و از جمله كه خيلى مهم است جامى است زرين كه روى آن صورت دو نفر سومرى خيلى خوب كنده شده و سروصورت آنها از بيخ تراشيده و خوش‌وخرم به نظر ميآيند .\r\nدر انو و دره‌گز چيزى بهتر از ظرفهاى زبرى نيست كه كشف شده است ولى در اينجا يك مخزنى است كه چون با ظروف مكشوفهء در انو و دره‌گز منضم شود ثابت مينمايد كه تمدن ايلام بر يك محوطهء وسيعترى از آنچه سابقا تصور ميكردند توسعه داشته است .\r\nبيش از اين خوض در اينمطلب تا وقتى كه مواد بيشترى بدست نيامده بيهوده به نظر ميآيد و بعقيدهء من از خرابه‌هاى بين النهرين بطوريكه در صفحهء 63 مذكور گشت و هال و تامپسون مقدار زيادى ظروف سفالى همانندى در اور و اريدو يافته‌اند عنقريب موادى بدست خواهد آمد . اين مواد در منتهاى قسمت شمالى يافت مىشود و بطور وضوح ظاهر ميسازد كه رابطه ما بين ايلام و ماوراء بحر خزر توسط بين النهرين و شايد مستقيما شمال وجود داشته است و شكى نيست ظروفى كه در العبيد كشف شده متعلق است بسومريهاى اوليه يا جلوتر از آن به چهار هزار سال قبل از ميلاد . اما اين تاريخ متأخرتر است از تاريخى كه مسيو دمرگان و پمپيلى به مكتشفات خود داده‌اند ، ليكن تا وقتى كه آثار و مواد كامل در اين باب بدست نيامده نميتوان در اين نطريات جازم گرديد و عجالة اينقدر كفايت است كه معلوم شود دورهء اوليه‌اى كه دمرگان كشف كرده چنان قديم و كهن است كه پدران ما تصور آن را نيز نميكردند .\r\n\r\nدورهء عتيق\r\nروى منطقه قبل از تاريخ طبقه‌اى از خاك كه تقريبا شش پا ضخامت آن بوده مكشوف فرانسويان گرديده كه در آن چيزى نيافتند و از اينرو استنباط كردند كه شهر دورهء ماقبل تاريخ را قوم عالىترى خراب كرده‌اند\r\n\r\n","description":"","footnote":"","page_name":" 74 ","page_number":120},
  {"content":"\r\n\r\nو قبل از آنكه به بناى شهر جديدى اقدام نمايند خرابه‌هاى شهر قديم را زير خاك مستور داشته‌اند .\r\nدر طبقهء بعد كه آن را دورهء عتيق ميناميم الواح خشتى ديده شده كه خطوط عتيقه بر آن منقوش است و همچنين ظروف تدهين نيز پيدا شده ليكن ظروف سفالين خيلى كم 7 - تصوير برجستهء بانوى بافنده كه احتمال ميرود ايلامى باشد كه بنقش برجسته بر روى سنگ نموده شده است ( اندازه طبيعى ده در 13 سانتيمتر )\r\nاست ، تقريبا اكثر اسباب و اشيائيكه از گچ ساخته شده سوراخ‌سوراخ است و جهت آن اينست كه سوخته است و مسيو دمرگان را عقيده اينست كه اين دوره تقريبا چهار هزار سال قبل از ميلاد بوده است .\r\n\r\nايلام در افسانهء ژيلگام « 1 »\r\nيكى از بزرگترين و جاذب‌ترين افسانه‌هاى پهلوانى نوع بشر قصه ژيلگام است كه ضمنا داستان طوفان را هم شامل مىباشد .\r\nحكايتى كه در توراة راجع به طوفان نوح منقول است از آن\r\n\r\n\r\n","description":"","footnote":"\r\n( 1 ) -  Jilgames \r\n","page_name":" 75 ","page_number":121},
  {"content":"\r\n\r\nاقتباس شده و ژيلگام با نمرود كه در سفر پيدايش مذكور است منطبق مىباشد . در اين داستان گفتگوى انقياد ايلام نيز مىشود و اگرچه بىاعتبارى قدمت و كهنگى در آن قصه‌ها موجود است ليكن شكى نيست در اينكه مأخذ تاريخى داشته و بنابراين كمال اهميت را دارد .\r\nاولين داستان از حكايات قديمهء مزبوره راجع به خومبابا پادشاه ايلام مىباشد كه به بابل حمله‌ور شده و معابد آن را خراب كرده و پرستش خداوندان بابلى را مبدل بعبادت خداوند ايلامى نموده در اين هنگامه اميدى نماند مگر بر ژيلگام و خادم او كه خلقت عجيبى بود و ايابانى نام داشت و اين دلاوران براى ملاقات سلطان ايلامى عزيمت كردند و از زنى ساحره معلوم داشتند كه دشمن در بيشهء متبركى پنهان است پس ترس را به خود راه نداده پيش رفتند تا بدرختهاى سرو آزاد رسيدند و لمحهء در مقابل آنها با حال وجدى توقف كردند و ارتفاع و ضخامت آنها را تماشا نمودند و مكانيرا كه خومبابا در آنجا عادتا گردش ميكرد و با قدمهاى سريع صعود و نزول مينمود نيز ملاحظه كردند و ديدند كه خيابانها در آنجا ساخته شده و جاده‌ها با كمال دقت و مراقبت ترتيب داده‌اند « 1 » . بارى در وقتى كه پادشاه ايلامى ميخواست بعزم گردش بيرون رود دلاوران سابق الذكر او را غافل گرفتار كرده كشتند و مظفر و منصور به بلدهء محروسه ارخ « 2 » مراجعت نمودند .\r\nدر اين داستان چيزى كه محل ملاحظه مىشود اينست كه پادشاه ايلام مثل مردمان اين دوره تفرجگاه باصفا داشته و در آن گردش مينموده ، ديگر تعجب و مسرتى كه براى دلاوران در بيشهء متبركه حاصل شده و بعلاوه معلوم مىشود كه در آن ازمنه هم مانند ايام قديمه ايلاميها بجلگه‌هاى پست پرنعمت تاخت‌وتاز ميكردند .\r\nاسم يك پادشاه ديگر ايلامى كه خومباستير باشد برده شده ليكن جز اسم چيزى از او مذكور نيست .\r\n\r\n\r\n","description":"","footnote":"\r\n( 1 ) - هوپتمان ، كتاب كتيبهء بابلى نمرود صفحه 24 .\r\n( 2 ) -  Erech \r\n","page_name":" 76 ","page_number":122},
  {"content":"\r\n\r\nيكى از سلاطين قديم ايلام كودوركوكومل است كه اسمش باقىمانده و او خوشبخت‌تر از خومبابا بوده زيرا كه بابليها را شكست داده و بمملكت ايشان تاخته و انجا را تاراج كرده است . براى اين وقايع تفاصيلى نقل نشده و تاريخ تخمينى آن را هم نميتوان تعيين نمود ليكن شكى نيست كه اين داستانهاى شيرين حاكى از كشمكش بزرگى است كه على الظاهر در آنها سلاطين ايلام در مدت چندين قرن حمله‌ور و متعرض بوده اما بالاخره در مقابل انتظامات عاليهء بابل مغلوب و نسبت به آن تابع و منقاد شده‌اند .\r\n\r\n","description":"","footnote":"","page_name":" 77 ","page_number":123},
  {"content":"\r\n\r\nپهلوان ( افسانه‌اى ) سومرى كه گاوان را توجه ( و از ظرف آب زندگى سيراب ) ميكنند .\r\n( مهر كاتب سارگن و آن از مننت گرفته شده )\r\n\r\nفصل پنجم ايلام ، سومر و اكد در طلوع تاريخ\r\nو به يكديگر گفتند بيائيد خشت‌ها بسازيم و آنها را خوب به‌پزيم و ايشانرا آجرى بجاى سنگ بود و قير بجاى گچ . « سفر پيدايش باب 11 آيه 3 »\r\n\r\nسومريها و ساميها\r\nدر فصل سابق مذكور داشتيم كه ايلام با همسايگان خود سومر و اكد ارتباط تام داشته است و در اين فصل ميخواهيم نشوونماى هرسه دولت را ظاهر ساخته به اين وسيله بيانى از تمركز دولت ايلام و روابط آن با بابل بنمائيم .\r\nامروز معلوم شده كه در سومر و اكد دو قوم ساكن بودند كه هم از حيث نژاد و زبان و هم از حيث صورت و قيافه با يكديگر اختلاف داشته‌اند . سومريها سروصورت خود را مىتراشيدند ليكن سامىها ريش و گيسوهاى خود را ميگذاشتند ، لباس آنها هم تفاوت داشته ، از سومريها عبارت از ردائى بوده كه بر دوش چپ ميكشيدند و از ساميها قطيفه‌اى كه دور بدن مىپيچيدند و انتهاى آن را روى چپ ميانداختند .\r\nيكى از مسائلى كه در تحت مباحثه درآمده اينست كه آيا سكنهء اوليهء بابل سومريان بوده‌اند يا ساميها ولى امروز ميتوان مسئله را حل‌شده و سومريها را اقدم دانست هرچند احتمال ميرود كه نژاد ايلامى كه ظروف شبيه بظروف اوليهء شوش را ساخته بر سومريها سبقت داشته است ليكن آن اندازه كه قرائن و علائم دلالت مىكند ظاهرا در اقدم ازمنه كه اثرى از آن ديده مىشود ساميها در شمال كشور سرزمين اكد ، در كنارهء سومريها سكنى داشته و استقرار ايشان در آن نواحى از مدتى مديد بوده است .\r\n\r\n","description":"","footnote":"","page_name":" 78 ","page_number":124},
  {"content":"\r\n\r\n\r\nداستان اوانس « 1 »\r\nبرسوس « 2 » كاهن بابلى كه چند سال بعد از فوت اسكندر كبير كتابى نوشته و روايات قديمه را با اهتمام زياد جمع كرده است كه راجع به بحث فوق الذكر كمال اهميت را دارد . مع التأسف كتاب او تماما بما نرسيده ولى در آنجا مذكور است كه سكنهء قديم بابل مثل بهائم بدون قانون و شريعت ميزيستند .\r\nدر آن هنگام مخلوق عجيبى كه نصف بدنش ماهى و نصف ديگرش انسان و داراى عقل بود و اوانس « 3 » نام داشت از دريا بيرون آمده و تحرير خط و علوم و صنايع و شرايع بمردم آموخت . همچنين شخم كردن و بذر افشاندن و درو كردن تعليم نمود . چون ذو حياتين بود شبانه در آب ناپديد شد ، از قرار مذكور اوانس و اخلافش 200 ، 691 سال مردم بابل را ارشاد كردند و بعد از اين مدت طوفان بزرگ واقع شد .\r\nداستان مزبور را فضلا بر اين ميگيرند كه قوم عالىترى از طرف دريا به بابل وارد شده است و چون بالاخره ساميها غلبه يافته‌اند چنين استباط مىشود كه قوم مزبور بوده كه از طرف جنوب به بابل رفته‌اند . ليكن كينگ كه مطالب اين فصل را مخصوصا از كتاب او اقتباس ميكنيم بر اين عقيده است كه داستان بالا فقط دال است بر اينكه قديمترين مركز تمدن سومرى سواحل خليج فارس بوده و گمان او اينست كه در دوره‌هاى اقدم از ساميها نفوذ و تأثير زيادى در سومر ديده نميشود و ساميها از شمال غربى آمده‌اند نه از جنوب و امروز همين عقيده محل اعتبار است .\r\nدر خصوص سومريان و منشاء آنها قديمترين آثار تمدن آنها تا در اين اواخر عبارت بود از آثار متعلقهء به تمدن عصر مفرغى . بنابراين چنين تصور ميشد كه ورود آنها در سواحل فرات ناگهانى بوده و آنها تمدن خود را از جنوب شرقى بحر خزر با خود آوردند چنان كه در آنجا از يك دفينه صور و ظروف سفالينى كه از سومريان بدست آمده ما در فصل سابق مذكور داشته‌ايم . ولى اكتشافات امريكائيها در نيپ‌پور اين مسئله بخصوص\r\n\r\n\r\n","description":"","footnote":"\r\n( 1 ) -  Oonnes \r\n( 2 ) -  Berassus \r\n( 3 ) - كلمه اوانس تصور ميرود كه محرف  « Ea »  رب النوع  « Abyss »  يعنى گرداب يا درياى ژرف باشد .\r\n« مؤلف »\r\n","page_name":" 79 ","page_number":125},
  {"content":"\r\n\r\nرا براى ما روشن ساخته و الواحى كه جديدا انتشار يافته است ده سلسله سلاطين بما نشان ميدهد مقدم بر آن سلاطينى كه تا اين زمان بر ما معلوم بوده‌اند . ازاين‌رو ناگزيريم كه معلومات سابق خود را در اين باب تعديل نمائيم . چه امروزه ميتوانيم ثابت كنيم كه تقريبا در دو هزار سال پيش سومريان داراى اخبار و روايات محكمى بوده‌اند ، كه از آنها لااقل اين مطلب ثابت مىشود كه بابل در ابتداى تاريخ تحت تصرف آنان بوده است .\r\nما از مستر و ولى « 1 » كمال تشكر را داريم كه اطلاعات ما در اين موضوع بوسيلهء او پيوسته زياد مىشود « 2 »\r\n\r\nزبان سومر\r\nزبان سومريها كه اقدم نوشتجاتيكه در دست داريم به آن زبان است از آن نوع السنه است كه تصريفات و اشتقاقات در آن بطريق التصاق مواد به يكديگر واقع مىشود و بنابراين با زبان سامى مباينت تامه دارد . عقيدهء كينگ اينست كه « نژاد ايلام و نژاد سومر على الظاهر نه از حيث زبان باهم نسبت دارند و نه از جهت تركيب بدن » ليكن ميگويد « مادام كه عناصر اصوات زبان بدرستى معلوم و محقق نشده هراستدلالى از روى قياسات علم السنه بشود مسلما بىاعتبار است » .\r\n\r\nمذهب سومر\r\nبيان حال هرقوم هرقدر مختصر هم باشد بدون ذكرى از مذهب ناقص خواهد بود . صفت خاصهء معابد سومرى آنست كه « زيگورات » « 3 » ناميده شده و عبارت است از مكعبات عظيمى كه از خشت خشك شدهء در آفتاب ساخته‌اند و مكعبات مزبوره را روى هم انباشته و هرچه بالا ميرود كوچكتر مىشود تا ميرسد به عبادتگاه قدس كه از همه كوچكتر و در رأس بنا واقع است ، ترتيب معمارى اين معابد خيلى متعارفى بوده و جز همان شكل كه مذكور شد و از اينجهت محل توجه مردم شده و در اذهان به صورت داستان برج بابل باقىمانده چيز ديگريكه قابل ملاحظه باشد\r\n\r\n\r\n","description":"","footnote":"\r\n( 1 ) -  Mr . Wooly \r\n( 2 ) - رجوع شود به مقاله مقدماتى مؤلف « مترجم »\r\n( 3 ) -  Ziggurat \r\n","page_name":" 80 ","page_number":126},
  {"content":"\r\n\r\nندارد . اين معابد را با خشت كه در آفتاب خشك شده ساختند و اگر در بنائى عجله ميكردند بسرعت خراب ميشد و با معابد سنگى و آهكى مصر كه عمر چندين طبقه مردم براى ساختن آنها صرف شده طرف مقايسه نيست .\r\nحال بايد ديد كه سومريها از ارباب انواع خود چه تصورى داشتند . مسئلهء محل توجه اين است كه هرچند اكثر خداوندان بزرگ مصدر خير بودند ليكن جماعتى از ارواح و شياطين و جن هم داشته‌اند كه بنوع بشر معاند و دائما محتاج بجلوگيرى و اسكات بودند . در مصر رويهمرفته ارباب انواع خير بودند اما در بابل تا يك اندازه مطلب به عكس بود و از تصورات زشت بد كه راجع بقواى فوقانى داشتند ميبايست موجب وحشت و هراس و بدبختى دائمى شده باشد . بيرحم‌ترين جميع ارباب انواع درجهء دوم باد جنوب غربى بود كه بر انسان و حيوان هردو ميزد و اشجار و خرمنها و مراتع را از جهت غضبى كه نسبت بموجودات ذىحيات داشت تخريب ميكرد . براى مدافعهء با اين موجودات هولناك جمعيتى از ارواح و فرشتگان خوش‌منظر نيز فرض كرده بودند و مجسمه‌هاى عظيم از آن فرشتگان در مدخل عمارات ميگذاشتند كه آنها را از شر شياطين محفوظ بدارند و اين كيفيت يكى از خصايص صنعتى معمارى و حجارى بابلى است . ذكر و بيانيكه حزقيل بالاختصاص در تورات وصف آنها را نموده اخلاف مستقيم همان مجسمه‌ها ميباشند « 1 » .\r\nرب النوعهاى بابل در نظر آن طايفه مثل مردها بودند با همان بيرحمى و خشونت و جسارت چنان كه ربة النوعها عينا زنانى بودند با شأن و شوكت و هريك از آنها شهرى داشتند كه مقر فرمانفرمائى ايشان بوده و يك نفر پاتسى « 2 » يعنى رئيسى داشته كاهن مانند كه بعنوان نماينده و ترجمان ارادهء آن رب النوع حكومت مينموده است و ساير ارباب انواع هرقدر هم بزرگ بودند در آن شهر فقط معاون و تابع آن رب النوع مخصوص محسوب ميشدند چنان كه در بلاد ديگر اين رب النوع نسبت برب النوع اصلى آنجا تابع و تحت الشعاع بود معذلك انو يعنى آسمان و ايا يعنى گرداب و بل يعنى زمين در دوره‌هاى متأخر\r\n\r\n\r\n","description":"","footnote":"\r\n( 1 ) - كتاب حزقيل نبى باب اول از آيه چهارم . « مؤلف »\r\n( 2 ) -  Patesi \r\n","page_name":" 81 ","page_number":127},
  {"content":"\r\n\r\nسه رب النوع بودند كه مطلقا بر سايرين برترى و امتياز داشتند .\r\nاز عالم اخروى تصور حزن‌انگيزى داشتند چه گمان ميكردند كه در آنجا اگر يكى خوشبختانه محكوم به عذاب و شكنجهء مؤبد نشد مبتلا بگرسنگى و تنگ‌دستى است و بنابراين هركس دعا ميكرد كه در زمان حيات سلامت مزاج و ثروت و اولاد بسيار داشته باشد و اين نعمتها را در ازاى عبادت رب النوع خاص آنمكان تقاضا ميكرد ، ليكن آن رب النوع اگر پرستندگانش در عبادت او قصورى ميورزيدند آنها را گرفتار امراض و بليات گوناگون ميساخت . كاهنى كه مراسم دفن يكنفر سومرى را اداره مينمود هفت ظرف شراب و چهارصد و بيست قرص نان و يكصد و بيست كيل گندم و يك دست لباس و يك بز و يك تختخواب و يك نشيمن مطالبه ميكرد .\r\nدر معابد خزانه‌ها و انبارها و مخزنها و زاغه‌ها براى دواب و مواشى داشتند و در حقيقت ترتيبات را چنان داده بودند كه گوئى رب النوع سلطانى از سلاطين روى زمين است ملازمين و خدام كثير بايد داشته باشد .\r\nگذشته از اينكه علما ميدانيم كه سومريها بسيار كشيش‌پرست بودند شدت و كثرت بندگى ايشان نسبت به آنان از اينجا ظاهر مىشود كه رب النوعها از ملاكين بزرگ و بازرگانان معتبر نيز بوده و خدمهء ايشان مباشر املاك و تجارت آنها بودند و بنابراين ميتوان فرض كرد كه اين امور انحصار بكهنه داشته است .\r\n\r\nتأسيسات قديمهء سومريان\r\nخانه‌هاى سكنهء بابل ظاهرا در ابتدا از نى ساخته ميشد كه آن هنوز از مواد مهمهء آنكشور است . بعد تدريجا خانه‌هاى مزبور بكلبه‌هاى گلى يا خشتى كه در آفتاب خشك ميكردند مبدل گرديد . بزرگترين دوست و همچنين اعدا عدو سومريان قديم رودخانه بود كه منازل خود را در سواحل پست آن بنا مينمودند ، چه آن همانطور كه از جهت آب فراوان ضروريات و حوائج آنها را رفع مينمود در اوقات طغيان و ازدياد آب هم اسباب وحشت و مخاطره بوده است . در اين اواخر قديم‌ترين روايت راجعهء بطوفان نوح مكشوف و از احوال آباديهاى قديم سومريان استنباطاتى شده و به اين واسطه معرفت ما باحوال آن\r\n\r\n","description":"","footnote":"","page_name":" 82 ","page_number":128},
  {"content":"\r\n\r\nازمنهء قديمه زياد گرديده است . عبارت آن روايت به زبان سومرى است و اگرچه لوحه‌اى كه بر روى آن نوشته شده زياده از دو هزار سال پيش از ميلاد قدمت ندارد ليكن اصل داستان راجع باوايل طلوع عهد تاريخ است . شخص مهم در اين داستان ذيوسدو « 1 » نام دارد و او يكنفر سلطان روحانى و يا از رؤساى يكى از آباديهاى سومرى بوده و قدس و تقواى او باندازه‌اى بود كه خداوند او انكى ويرا از وقوع طوفان مطلع ساخت و او كشتى ترتيب داده و جانوران خود را در آن‌جا داد . كشتى نامبرده كه شايد همان « قفه » يا نوعى از قايق ( مدور ماهىگيرى بوده كه از چرم يا شمع پوشيده شده و دور آن پوشال است ) بارى چون بناى باران شد با آنكه هفت روز و هفت شب باريد او و همراهانش بواسطه كشتى نجات يافتند و كشتى بر روى آب ميرفت و بالاخره طوفان خاتمه يافت و خورشيد ظاهر شد و چون بر كشتى تابيد كاهن انكى يك گاو و يك گوسفند قربانى كرد و در آخر اينداستان مىبينيم كه كاهن كهن ، انليل را كه رب النوع بزرگ كشور او بود پرستش مىكند كه اكنون خشمش بر عليه مردم تخفيف يافته و انليل هم اين كاهن را حيوة جاويد ميبخشد و روحى به او عطا مىكند كه مانند روح خداوندان باقى مىباشد « 2 » . ذيوسدو كاهن نامبرده همان شخصى است كه مردم بابل اوت نپشتيم و عبريان نوح خوانده‌اند و در اين داستان نسخه اصلى ظاهر مىشود كه شخص مهمى كه در موقع طوفان محل عنايت خداوند واقع شده سلطانى روحانى بوده كه بر يكى از\r\n\r\n\r\n","description":"","footnote":"\r\n( 1 ) -  Ziudsuddu \r\n( 2 ) - رجوع كنيد بمقالهء ارنوپوبيل در مجلهء موزه ( دانشگاه پن‌سيلوانيا مجلد 4 شمارهء 2 ژون 1913 ) صفحه 41 و مقالهء متون تاريخى و متون تاريخى و دستورى انتشارات موزهء دانشگاه پن‌سيلوانيا شعبهء بابلى ، مجلد 4 شمارهء 1 ، و مجلد 5 ) فيلادلفى 1914 و كتاب ل . و . كينگ عنوان « افسانه‌هاى بابل و مصر » ( سخن‌رانيهاى سكويچ در سال 1916 ) . قطعه ديگرى در باب افسانهء موهوم طوفان را پروفسور لانگدن از روى كتيبه‌هاى نيپ‌پور كشف كرده ، رجوع كنيد به همان كتاب كينگ صفحه 125 . نيز رجوع كنيد بكتاب لانگدن بنام « منظومهء سومرى در باب بهشت » چاپ پاريس 1919 . در اين افسانه آنچه آمده مطابق با مطالبى است كه در افسانه‌هاى توراة در باب هبوط آدم وارد شده است . « مؤلف »\r\n","page_name":" 83 ","page_number":129},
  {"content":"\r\n\r\nآباديهاى قديم سومر فرمانروائى داشته است .\r\nعلى الظاهر از قديم الايام مركز هريك از آباديهاى كوچك آنزمان پرستشگاه خداوند محل بوده است و بمرور زمان دهكده‌هاى محقر مبدل بشهرهائى شده كه هريك دولتى مرتب و منظم محسوب و منازعات دائمى آنها منتهى به تفوق و سلطهء موقت فاتح ميشده است . در اين‌جا قوه و قدرت روحانيون خيلى زياد و جالب‌توجه است ، چه پاتسى اقدام بجنگ را بامر خداوند شهر مىكند و بارادهء او مظفر و منصور ميگردد و در عهدنامهء صلح هم همينطور قيد و تصريح مىشود ، بعبارت اخرى پاتسىها مردمانى هستند كه فقط كارگذاران خداوندان ميباشند و قرائنى در دست هست بر اينكه ترتيب فوق الذكر به بابل و ايلام راجع است و اما شوش و انشان بلاد دولت‌هاى قديم و معاصر و نظير لگش ، ارخ ، اور و لارسا بودند و ضمنا از روى قياس ميتوان گفت كه طوايف كوهستانى خيلى كمتر از سكنهء جلگه در تمدن پيشرفته بودند .\r\n\r\nان‌ناتوم پادشاه لگش 3000 سال پيش از ميلاد\r\nمهمترين شخصيكه در ميان سلاطين قديم سومر و آنها كه تاريخشان معلوم شده به نظر ميرسد ان‌ناتوم نام دارد كه برحسب ميراث اجدادى رتبهء پاتسى لگش را داشته و بواسطهء غلبهء بر شهر دولت مجاور خود كه اوما « 1 » خوانده ميشد قدرت و شهرت يافته است .\r\nمطالعهء تفصيل لشگركشيهاى او و نتايج آنها خيلى قابل‌توجه مىباشد و مراتب مذكور ، در ستون سنگى كه بيادگار فتوحات او برپا شده و موسوم به ستون كركسان مىباشد مسطور و قريب چهل و هشت مائه قبل از اين نوشته شده و شرح استيلاى آن پادشاه را بر كليهء سومر مضبوط ساخته است . تصاويريكه بر آن ستون منقوش است ظاهر ميسازد كه سومريان يكدسته نيزه‌دار محكم بودند و جماعت حامل سپر آنها را محافظت ميكردند و به اين ترتيب حمله و يورش ميكردند . تصوير خود پادشاه جهانگشا نيز ساخته شده كه در ارابه نشسته و آن را جمازان ميكشند ، چه در آن زمان در بابل اسب معلوم نبوده است . آداب دفن مردگان نيز نقش شده و ديده مىشود كه جنازه‌ها را بطور طبقات افقى روىهم ميگذاشتند و تلى از آن ميساختند .\r\n\r\n\r\n","description":"","footnote":"\r\n( 1 ) -  Umma \r\n","page_name":" 84 ","page_number":130},
  {"content":"\r\n\r\nان‌ناتوم در اعمال مملكت‌دارى و توسعهء منابع ثروت كشور خود نيز كوتاهى نداشته نهرهاى عديده حفر كرده و ظاهرا اينكارها را در سنوات و سالهاى اخير سلطنت « 8 »\r\n\r\n\r\n","description":"","footnote":"\r\n( 8 ) - سنك يك‌پارچهء منقوش نرامسين\r\nپادشاه فاتح چنان كه ملاحظه مىشود نيزه‌اش را پائين ميآورد و آن علامت قبولى تسليم دشمنان عاجز و منكوب است كه چشمهاشان را به طرف او دوخته‌اند .\r\n","page_name":" 85 ","page_number":131},
  {"content":"\r\n\r\nخويش كه بقول خود او قدرتش بثمر رسيده بود انجام داده است .\r\n\r\nفتوحات ان‌ناتوم بر ايلاميها\r\nچنين به نظر ميآيد كه در زمان سلطنت ان‌ناتوم فلاحان و كشاورزان سومر و اكد ايلاميها را دشمن طبيعى خود ميدانستند و درواقع حكمران آنها هيچوقت از حملات آن كوهستانيهاى دلير مأمون نبودند و اين عقيده از اينعبارت استنباط مىشود كه ان‌ناتوم در حق ايلام ميگويد « كوهستانى كه وحشت ميآورد » معهذا آن پادشاه كافى بر دشمن ديرين خود نيز غلبه نموده و اين كيفيت را به اين عبارت ادا كرده است « سر ايلام بدست ان‌ناتوم شكست و ايلام به خاك خود رانده شد » منشأ اين استعاره و كنايه دبوس بوده كه در آن زمان از حربه‌هاى خاص و طرف توجه بشمار ميرفته است و در جاى ديگر نيز ان‌ناتوم اشاره بشكست فاحش دشمن نموده ميگويد « تل‌هائى از مردگان روىهم ساختم » ليكن بايد دانست كه تمامى اين فتوحات فقط جلوگيرى و دفع حمله و لشگركشى ايلاميها بوده و برحسب ظاهر دشمنرا در خاك خود او تعاقب ننموده ، بعبارت اخرى شيوهء سومريان تدافع بوده و تعرض نميكرده‌اند .\r\n\r\nقديمترين نامه و ايلام\r\nقديمترين نمونهء نامه‌اى كه بدست است در بابل يافت شده و راجع به ايلام مىباشد و ظاهرا متعلق بسلطنت ان‌ناتوم ثانى است كه از سلاطين آخرى لگش بوده است ، نويسندهء نامه كاهن بزرگ ربة النوع مسماة به نين‌مار مىباشد و بمخاطب خود اطلاع ميدهد كه دستهء از ايلاميها به خاك لگش تاخت آوردند و من ايشانرا مغلوب ساخته تلفات سنگين بر آنها وارد آوردم و تاريخ اين نوشته بايد در حدود 3000 سال قبل از ميلاد باشد .\r\n\r\nايلام و سلسلهء كيش از 2900 تا 2800 قبل از ميلاد\r\nهمين كه لگش انحطاط يافت سلسلهء سامى كيش در اكد طلوع نمود . منشتو كه يكى از سلاطين جنگجوى آن سلسله است به طرف انشان لشگر كشيده پيشرفت خود را نقل مىكند و ميگويد « نه‌تنها مردم آنمحل منقاد و مجبور باداى خراج گرديدند بلكه سلطان اسيرانشان به آئين فتح و پيروزى من زينت بخشيد » .\r\n\r\n","description":"","footnote":"","page_name":" 86 ","page_number":132},
  {"content":"\r\n\r\nنيز به روى ظرفى كه در نيپ‌پور يافت شده كتيبه‌اى خوانده شده است كه معلوم ميسازد كه آنظرف از غنايم ايلام مىباشد و سلطان جنگجوى ديگرى به اوروموش وقتى كه ايلامرا فتح كرده اهدا نموده است .\r\nاز اين معلوم مىشود كه بلاد زراعتى سومر بالاخره باينمقام رسيدند كه شيوهء تهور اختيار نموده و بجلوگيرى از تاخت‌وتازهاى ايلام قناعت نكرده تسخير و انقياد آنكشور را منظور نظر خود قرار دهند .\r\n\r\nدولت اكد 2800 قبل از ميلاد\r\nاكنون به اكد يا اگد ميپردازيم كه قريب دو مائه بعد از مرگ ان‌ناتوم نه فقط يك دولت مهمى بوده بلكه تمام دول آن ناحيه را جمع كرده يك دولت معظم واحد تشكيل داده در تحت يك سلسله سلاطين سامى درآورده بود . براى انجام چنين كار بزرگ البته مردى بزرگ لازم است ، آنمرد بزرگ ظهور كرد و سارگن نام داشت كه بطور فخر و مباهات ميگويد « مفاخرم را روى دنيا ريختم » در زمين مغرب ( يعنى سوريه ) و درياى شرق ( يعنى خليج فارس ) حدود دولت آن سلطان را معين مينمود و روايتى هم هست راجع باينكه جزيرهء ديلمون در خليج فارس را مسخر نمود و ميدانيم كه نه‌تنها ايلام را گرفت بلكه چندين ناحيه از نواحى شمالى زاگرس را نيز گشوده است .\r\nسارگن در عمليات و هنرهاى صلح و سلام نيز متمايز بوده است چنانچه قوانين قديمه و نوشتجات مذهبى و اعمال مجربه را جمع‌آورى نموده به زبان سامى ترجمه كرده است و تمام آن نوشتجات را در معبد ارخ امانت گذاشتند و هزار و پانصد سال بعد به حكم پادشاه آسورى موسوم به آسوربانيپال آنها را استنساخ نمودند و بهمت دانشمندان اين سلطان گنجينهء گران‌بهائى از دانش و فرهنگ براى استفادهء نوع بشر محفوظ مانده است . علاوه بر اين سارگن اولين پادشاهى است كه در سراسر كشور خود ترتيب صحيحى براى ارتباط و طرق آمدوشد قرار داده و همين امر به تنهائى دلالت بر بزرگى او مينمايد .\r\n\r\n","description":"","footnote":"","page_name":" 87 ","page_number":133},
  {"content":"\r\n\r\n\r\nلشگركشى سارگن به ايلام\r\nسارگن محاربات خود را با ايلام ذكر كرده است و مهمترين آنها آنست كه جنگجوى بزرگ يك اندازه از فتوحات خود را بواسطهء ويران كردن كشور و معدوم ساختن محصولات و غلات بدست آورده ليكن دليلى در دست نيست بر اينكه در زمان سارگن يا نرامسين ، كه او نيز با ايلام جنگ كرده است ، دولت اكد آنكشور را بر قلمروى خود ضميمه و الحاق كرده باشد ، اگرچه ممكن است در دوره‌هاى مختلف خراج از آنها گرفته باشند . از طرف ديگر بطوريكه از كتيبه‌هاى تاريخى كه جديدا انتشار يافته و ما در فوق به آن اشاره كرديم چنين برميآيد كه آوان در عهد سلسلهء اكد يكى از مهمترين شهرهاى ايلام قلمداد شده و از اين امر چنين معلوم مىشود كه آنكشور زمانى هم تحت حكمرانى ايلام بوده است .\r\n\r\nتخته‌سنگ نرامسين\r\nيكى از مهمترين و بهترين غنايم هيئت اكتشافيهء دمرگان ستون سنگى نرامسين است كه سابقا راجع بمسئله سياهان ذكرى از آن كرده‌ايم و آن ستون بيادگار فتح لولوبى كه ناحيه‌اى است در زاگرس بين بغداد و كرمانشاهان حاليه برپا شده و صورت شاهرا ظاهر ميسازد با متحدين او كه در كوهستان بر دشمن غلبه يافته‌اند .\r\nاز اين گذشته در همان ناحيه در درهء حلوان حجاريهاى مهمه‌ايست كه تصوير يكى از سلاطين قديم سامى را موسوم به انوباننى « 1 » و همچنين تصوير ربة النوع او را كه نين‌نى يا ايشتر « 2 » نام داشته ظاهر ميسازد و فتوحات اين دو پادشاه جنگى يقينا براى اين منظور بوده است كه ارتباط بين ايلام و دولت بابل را زياد كند چنانچه در بعضى الواح ذكرى از آن مىشود ، اگرچه در الواح مذكور عنوان ايلام خراج‌گذارى است نه دادوستد و بازرگانى ليكن يقينا به همين وسايل بازرگانى و معاملات هم توسعه مىيافته است . بارى از نظر تاريخ بابل دورهء سلسلهء اكد هم از حيث تمدن و هم از جهت صنايع و فنون درخشان‌ترين دوره‌هاى سومر و اكد در تاريخ باستان آنها محسوب مىشود ،\r\n\r\n\r\n","description":"","footnote":"\r\n( 1 ) -  Anu - banini \r\n( 2 ) - « سومر و اكد : صفحهء 250 و نيز رجوع شود به « هيئت علمى دمرگان در ايران » جلد 4 صفحهء 161 « مؤلف »\r\n","page_name":" 88 ","page_number":134},
  {"content":"\r\n\r\nچه از مجموعهء دولت‌هاى كوچك و پراكنده يك دولت بزرگ تشكيل شده و اگر مدت مديدى دوام نكرده ليكن خاطرات آن البته سالهاى دراز محرك و مهيج غيرت و همت بابليها بود كه بعدها دولتهاى بزرگتر و مقتدرتر را نيز در تحت قدرت خود درآوردند .\r\n\r\nدولت گوتى\r\nاواخر سلسلهء اكد امروز مثل سابق محفوف بظلمت و تاريكى نيست . بيشك اسامى هفت پادشاه آخرى آن بدست آمده است ، اگرچه كارهاى ايشان يا دولت بابل و ايلام كه در تحت استيلاى آنان بودند بدرستى معلوم نيست ، ما امروز ميدانيم كه بعد از سلسلهء اكد سلسلهء ديگرى روى كار آمده‌اند كه پايتختشان در جنوب يعنى ارخ بوده و چندان دوامى نداشته است ، ليكن مهمترين امريكه اخيرا مكشوف گرديده اينست كه در اواخر دورهء سلسلهء سلاطين ارخ تمام آن كشور كاملا در تحت استيلاى دولت سامى گوتى كه در مشرق زاب صغير واقع بوده درآمده است و حملات گوتى منتهى بانقياد تمام جنوب و شمال بابل گرديده و تقريبا شكى نيست در اينكه ايلام تبعيت آن سلاطين مقتدر را كه از ديرگاهى در نواحى كوهستانى حدود غربى آنديار استقرار يافته بودند قبول كرد . استيلاى سلاطين سامى گوتى را شجاعت اتوخگال پادشاه ارخ خاتمه داد ، چه از بعد از استمداد از ارباب انواع بابل و زيارت پرستشگاهاى آنها در ضمن مسافرت خود تيريكان پادشاه گوتى را مغلوب و اسير نموده و پيشرفت اين پادشاه اول نهضت مخالفانهء سومرى است كه در زمان سلسلهء سوم اور به حد اعلاى خود رسيد .\r\n\r\nگودآ ، پاتسى لگش ، 2500 قبل از ميلاد\r\nچون چندى ميگذرد باز مىبينيم شهر لگش در تحت پادشاه مقتدرى موسوم به گودآ اعتبار و اقتدار يافته و سلطنت پادشاه نامبرده درخشنده‌ترين دورهء تاريخ آن شهرستان قديم مىباشد ، اگرچه گودآ انشان را مسخر نموده معهذا بجهانگيرى معروف نيست بلكه شهرت و اعتبار او بواسطه عدالت‌پرورى و حمايت و تقويت از ضعفاء و فقراست ، در دوره و زمانيكه اين صفات تقريبا معدوم بوده است . آثار و ابنيهء گودآ نيز اسباب بقاى او شده و مصالح آن ابنيه را از سوريه و عربستان و ايلام آورده و از ايلام مخصوصا الوار حمل ميكرده است\r\n\r\n","description":"","footnote":"","page_name":" 89 ","page_number":135},
  {"content":"\r\n\r\nو نيز مذكور ميدارد كه براى شركت كردن در بناى معبد نين‌ژيرسو « 1 » رب النوع لگش كه اثر مهم آن پادشاه است ايلاميها از ايلام و شوشيها از شوش ميشتافتند .\r\n\r\nطلوع سلسلهء سوم اور\r\nچون در دامنهء تاريخ نزول ميكنيم بدوره‌اى ميرسيم كه دولت اور تقريبا در سنه 2450 پيش از ميلاد سلطه و تفوق سومر و اكد را پيدا نموده و حال آنكه قبل از اين دول آن ناحيه به حال تفرقه و انحلال ميزيستند .\r\nاين تجديد اتحاد و شوكت به مباشرت سومريان واقع شده چه مىبينيم بعد از آنكه دورهء سارگن و نرامسين خطوط سامى معمول شده بود در اين دوره باز زبان سومرى به كار است .\r\nدر زمان دنگى كه دومين پادشاه اين سلسله است استعمال كمان كه تا آنزمان مخصوص سامىها بوده بين سومريها نيز معمول شده « 2 » و احتمال ميرود كه بدينوسيله آن پادشاه استيلاى خود را بر ايلام و لولوبى و ساير ممالك شرقى دجله بسط داده باشد ، ليكن اين فتوحات با اشكال و زحمت زياد حفظ شد و پادشاه مذكور براى نگاهدارى آنها مجبور بود متصل لشگركشى نمايد ، چنان كه نه مرتبه به سيمور « 3 » و لولوبى تاخت‌وتاز نموده است .\r\n\r\nادارهء ايلام بتوسط دنگى\r\nدر اينموقع ايلام براى اولين بار تحت ادارهء دائمى سومر در آمد ، در تلو كه محل لگش مىباشد الواحى يافت شده است كه شامل احكام است راجع به دادن خواربار و ملزومات بسركرده‌هائيكه از آن شهر عبور ميكنند و از اور به محل مأموريت خود كه در ايلام است ميروند و در آن الواح صورت لوازم و مايحتاجيكه براى گماشتگان دنگى در هنگام توقفشان در لگش و مسافرتشان به ايلام لازم است فهرست داده شده است و مأموريت عمدهء گماشتگان نامبرده اين بود كه براى ابنيهء عظيمهء پادشاه كارگر بگيرند و مصالح حمل كنند يا نظارت بر خواربار و ساير لوازم نمايند و از عدهء اماكنيكه مذكور شده ظاهر مىشود كه قدرت دنگى در ايلام منحصر به چند شهرستان نبوده بلكه بر تمام مملكت استيلا داشته است .\r\n\r\n\r\n","description":"","footnote":"\r\n( 1 ) -  Ningirsu \r\n( 2 ) - و آن امروز معلوم شده كه غلط است رجوع شود به مقالهء مقدماتى كتاب . « مؤلف » .\r\n( 3 ) -  Simuru \r\n","page_name":" 90 ","page_number":136},
  {"content":"\r\n\r\nاحتمال كلى ميرود كه شوش حاكم‌نشين آن ناحيه بوده و دنگى معبد شوشيناك را كه رب النوع ملى آنكشور بوده ساخته و مرمت كرده است .\r\nراجع باستيلاى آن پادشاه سومرى بر ايلام مطلب مهم اينست كه يكى از قطعات ايلام را دختر پادشاه سومرى اداره مينموده و الواح سابق الذكر اسامى چندين تن از پاتسىهاى ايلام را بدست ميدهد كه هيچكدام از اهل بلد نيستند و همين امر معلوم ميسازد كه چرا متصل اهل محل در طغيان و عصيان بودند و ممكن است كه همين مسئله در پيشرفت و ترقى ايلام بسوى مليت و استقلال و انحطاط سلسلهء اور دخالتى بسزا داشته باشد .\r\n\r\nزوال سلسلهء سوم اور بواسطهء ايلام\r\nانقراض سلسلهء سلاطين اور بواسطه حمله از طرف ايلاميها واقع شد و آنها آخرين پادشاه آن سلسله را اسير كرده به انشان بردند . تفصيل اينواقعه بدرستى معلوم نيست ليكن ميتوان فرض كرد كه چون بر احوال سلسله ضعف طارى شد ايلام از قيد تبعيت رهائى يافته و بالاخره پنجه بر روى تعدىكاران زد .\r\n\r\nتاراج ارخ بتوسط كودورنان خوندى در حدود 2280 قبل از ميلاد\r\nبا سقوط اور شهرستان ارخ نيز بتوسط يكنفر پادشاه ايلامى بتاراج رفت و اطلاع بر اينواقعه از راهى رسيده كه واقعا قابل ملاحظه است . وقتى كه آسور بانيپال در حدود 645 قبل از ميلاد شوش را گرفت مجسمهء ربة النوع نانا را كه كودورنان خوندى هزار و ششصد و سى و پنجسال قبل بغنيمت برده بود دوباره به ارخ برگردانيده بجاى خود گذاشت و شرح واقعه را ثبت نمود . اين داستان تاريخى شگفت‌آميز محل اعتماد ميتواند باشد و تاريخ جنگ را تخمينا در سنه 2280 قبل از ميلاد تعيين مىكند و چنان كه كينگ تذكر ميدهد غارت شهر ارخ البته در موقعى واقع نشده كه سلسلهء اور ايلامرا متصرف بودند و بنابراين عقيدهء او اينست كه وقوع واقعهء نامبرده محتمل نيست مگر در وقتى كه ايلاميها بناى تاخت‌وتاز را گذاشته و سلسلهء اور را منقرض ساخته‌اند .\r\n\r\n","description":"","footnote":"","page_name":" 91 ","page_number":137},
  {"content":"\r\n\r\n\r\nسلسلهء نىسين 2339 - 2115 قبل از ميلاد تقريبا\r\nدر باب سلسلهء نىسين اطلاعات زيادى در دست نيست و همينقدر ميدانيم كه بعد از زوال سلسلهء اور مدت دويست و بيست و پنج سال سلطنت كردند « 1 » و اطلاع مختصرى كه داريم از فهرست سلسلهء نيپ‌پور است كه اسامى شانزده تن از سلاطين را ذكر مىكند و در اين دوره برحسب ظاهر غالبا دولت آن سلاطين مشتمل بر سومر و اكد بوده و احتمال ميرود كه يك چند ايلامرا هم داشته‌اند ، اگرچه ديده مىشود كه ريمسين پادشاه ايلامى لارسا ، نيسين را در سال 2115 قبل از ميلاد در هفدهمين سال سلطنتش منقرض ساخت و سومريها كه بدينسان سيادت خود را از دست دادند ديگر نتوانستند آن را تجديد نمايند .\r\n\r\nتأثير تمدن سومرى\r\nسلسلهء نيسين هم منقرض شد و نسبت باوضاع قديم ورق برگشت .\r\nنژاد سومرى مقهور گرديد و از حيث عامل سياسى و اعتباراتيكه از اين نظر داشتند زود افتادند پس مناسب است كه در اينموقع توقفى كرده قبل از آنكه بشرح وقايع و سوانحى شبيه به درام در تاريخ اقوام قديم ايلام و بابل بپردازيم نظرى بر كليه احوال بيندازيم .\r\nتمام مللى كه آمده و رفته‌اند بايد بتوسط اعمالشان در پيشگاه تاريخ بمعرض امتحان درآيند . قوم سومر در برابر اين اختبار ترس و سرافكندگى ندارد . از اعمال مهمهء اين قوم بزرگ كه در طى قرون كثيره باقى مانده است و بميراث بنوع بشر رسيده يكى اختراع خط ميخى است كه از فتوحات بزرگ عقلانى دنياى قديم است و ديگر قوانين و احكامى است كه قانون معروف حمورابى مبنى بر آنست و منت آنقوم بر بنى نوع انسان منحصر به اين دو امر نيست . مبادى صنعت و علم كليتا به تمدن آنها منتهى ميگردد و هرچه حجابهائيكه ازمنهء قديمه را مستور داشته از پيش چشم ما برداشته مىشود بهتر احساس ميكنيم كه معلومات طبى و نجومى و صنعتى يونانيها تا چه‌اندازه مأخوذ از اين اقليم قديم است .\r\n\r\n\r\n","description":"","footnote":"\r\n( 1 ) - سلسلهء مزبور عبارت از ساميهائى هستند كه سومريها را ابتدا بر خلاف ايلام شورانده و خود بر مملكت آنها حكمرانى نمودند . « مؤلف »\r\n","page_name":" 92 ","page_number":138},
  {"content":"\r\n\r\nيكى از ميراثهاى سومر ساعت است كه همه‌روز در بغل داريم و صفحهء آن نمايندهء ساعات دوازده‌گانه با تقسيمات آن به شصت دقيقه و شصت ثانيه است كه سومريان وضع كرده‌اند .\r\nفى الحقيقه بسيار دل‌انگيز است كه كسى چون با باستان‌شناسان همقدم مىشود و در گذشتهء سومر غور كامل مىكند ، مىبيند كه در الف چهارم بيش از ميلاد هيئت‌هاى اجتماعيهء مرتبى بوده و تمدنى داشته‌اند كه حتى در همان زمان كهن بوده است . بنابراين هيچكس نميتواند در مقابل اين مجاهدينى كه بواسطه مجاهدات خستگى ناپذير و شرح و بيان روشن ايشان ما مردم مائه بيستم به چنين معلومات و اطلاعات نفيسهء اساسى نائل ميشويم سر تعظيم و تقدير خم ننموده و اين خدمات آنها را بىاختيار ستايش ننمايد .\r\n\r\n","description":"","footnote":"","page_name":" 93 ","page_number":139},
  {"content":"\r\n\r\nنوشته انزانى متعلق به شيلخاكين شوشيناك روى يك ظرف لعابى\r\nاز كتاب ملاحظات دمرگان گرفته شده است\r\n\r\nفصل ششم ايلام و بابل\r\nمن شيلخاكين شوشيناك فرزند شوتروك ناخونتا يكنفر قائد دلاور و شجاع براى سعادت و بركت حيات خود و حيات ناخونتا اوتو همسر عزيزم و حيات خانواده‌مان .\r\n\r\nطلوع بابل\r\nاستيلاى نژاد سامى بر سومرىها عاقبت به ترقى بابل مسجل گرديد . علت پيشرفت و پيروزى سامىها در محاربات طولانى نژادى شايد از قرب و جوارشان به عربستان مهد پرورش نژاد سامى ، هجوم عشائر بيباك و جنگجوى زياد بوده كه متصل بدين قصد بيرون ميآمدند كه اين نقطهء حاصلخيز و شاداب را تصرف نموده مسكن خود قرار دهند .\r\nشكى نيست كه عربستان مانند امروز خشك و بيحاصل نبوده كه جمعيت زياد نتواند در آن زندگى كند . ولى ممكن است همان اوقات خشكى باعث اين جنگ‌ها و تهاجمات قبايلى شده باشد و يا شهرنشين‌ها بواسطهء جدال و قتال يا عارضهء طاعون ناتوان شده و يا بطوريكه ظن غالب است قوت و صلابت اين قبايل باعث آن شده باشد . بهرحال ترقى بابل يكى از برجسته‌ترين عصر تاريخى را تشكيل ميدهد . شهرستان نامبرده به تدريج مركز يك چنين شكوه و جلالى گرديد كه آوازهء قدرت و عظمت و جلال آن تمام دنياى قديم را پر كرد .\r\n\r\n","description":"","footnote":"","page_name":" 94 ","page_number":140},
  {"content":"\r\n\r\n\r\nنظرى به ماقبل\r\nپيش از آنكه روابط ايلام را با سلسله‌هاى سلاطين قديم بابل در تحت‌نظر بگيريم خوب است نظرى به ماقبل انداخته اجمالا احاطه‌اى به احوال داخلى ايلام پيدا كنيم ، ميتوان تصديق كرد كه رويهمرفته ايلام از همسايگان غربى خود عقب‌تر و از حيث تمدن به آن درجه كمال نرسيده و كوهستانى بودن خاك اين نظر را تقويت مىكند . چه اين مسئله باعث صعوبت ارتباط و رفت‌و آمد مىشود و از وسعت اراضى حاصلخيز هم ميكاهد ، اطلاعات قليلى هم كه در دست داريم مؤيد صحت اين نظريات است . بطوريكه معلوم مىشود ايلاميان منظورشان از مساعى و اقدامات جهانگيرى و مملكت‌ستانى نبوده بلكه فقط در خيال تاخت‌وتاز و غارت و چپاول بوده‌اند و قبل از آنكه استيلاى خارجى باعث اتحاد و اتصال قبايل مختلفهء متفرقه شود به نظر نميآيد كه تمام ايلام در تحت اطاعت حكمران واحد درآمده باشد و نيز يقين حاصل نيست بر اينكه چون بلاد جلگه زير رقبهء سلاطين بابل رفت نواحى كوهستان هم مطيع آن شده باشند . مسيو دمرگان را عقيده اينست كه ايلاميهاى كوهستان هيچوقت استقلال خود را از دست نداده‌اند ، در هرصورت طول مدتى كه تحت‌نظر است بقدرى زياد است كه طوايف وحشى توانسته‌اند با سكنهء جلگه متحد گرديده ملتى تشكيل دهند كه رويهمرفته براى بابل و بعدها براى آشور حريف قابلى بشمار ميرفت .\r\n\r\nاشكال مربوط ساختن سلسله‌هاى قديم ايلامى با سلسله‌هاى سومر\r\nيكى از بزرگترين مشكلات در مربوط ساختن سلسله‌هاى قديم ايلام با سلسله‌هاى بابلىها فقدان نقطهء ثابتى است كه براى مطابقهء تاريخ هردو كشور مشترك باشد . بعضى از خطوطيكه دمرگان بدست آورده سلاطين متوالى چندى نشان ميدهد كه معابد شوش را ساخته و مرمت كرده‌اند ، ليكن تا اواخر سلسلهء اول بابل تاريخ هيچيك از سلاطين مزبور را نميتوان تشخيص كرد ، بنابراين تا وقتى كه اطلاع صحيح بدست آيد فقط بايد بفهرست اسامى قناعت كرد ، هرچند برحسب تقدم و تأخر مرتب است ليكن تا موقع و مقام تاريخى آنها نسبت بتاريخ بابلىها مشخص نشده چندان مورد استفاده نيست .\r\nاز سلسله‌هاى قديمهء مزبور سلسلهء باشاشوشيناك كه سابقا مذكور داشتيم\r\n\r\n","description":"","footnote":"","page_name":" 95 ","page_number":141},
  {"content":"\r\n\r\n9 - پوشاك بزرگ سر كه از سفال لعاب‌دار ( براى زينت پيكر ) ساخته شده متعلق بدورهء ايلامى است\r\nو زبان نژاد ساميرا در يادداشت‌هاى مذهب خود به كار برده است به نظر ميآيد كه قبل از سلسلهء اور بوده در صورتى كه سلسلهء خوتران تپتى گمان ميرود متأخر باشد و چون اعضاء اين خانواده پاتسىشوش ناميده شدند ممكن است كه آنها در طى مدت فرمانروائى اور تبعهء بابلىها بوده باشند ، سلسلهء متأخر ديگر هم مذكور شده ليكن موقع تاريخى ايشان معين نگرديده است .\r\n\r\nيك مقارنهء تاريخى حتمى بين ايلام و بابلىها\r\nفقط مسأله‌اى كه از حقيقت آن ميتوان مطمئن شد اينست كه يكنفر كوكانشر نام تحت امىزدوگا آخرين سلطان ولى از سلسلهء اولى بابل در شوش حكومت ميكرده است اما گمان ميرود كه آن\r\n\r\n","description":"","footnote":"","page_name":" 96 ","page_number":142},
  {"content":"\r\n\r\nپادشاهان شوش كه سوكل « 1 » خوانده شده‌اند چه مقدم و چه مؤخر ، شاهنشاهى سلطان بابل را قبول داشته‌اند و محتمل است كه اين استيلا و نفوذ مستحكم نبوده جنگها و تاخت وتازهاى محلى آن را شديد و خفيف نموده باشد ، چنان كه امروز هم در بسيارى از نقاط آسيا اين ترتيب ديده مىشود جاريست . يكى از كتيبه‌هاى متعلق بسلطان دير « 2 » كه مينويسد « سرهاى مردم انشان و ايلامرا شكستم » حكايت از همين احوال مينمايد و ظاهرا پادشاه مزبور در دورهء سلسلهء نيسين بوده است .\r\n\r\nغلبهء ايلام و نتايج آن\r\nبيفايده نيست كه بر طبق رأى و عقيدهء دمرگان نتايج غلبهء ايلامرا كه يقينا با شدت بلكه يكنوع سبعيت بوده ظاهر كنيم . آرى آن تا اين اندازه وحشيانه بود كه كليهء ساكنين بابيلنيا براى حفظ جان خود فرار كردند و بنابراين ، نظريات نويسندهء فرانسوى باينواسطه بود كه پرستندگان آسور بدرهء دجله فرار كرده قوم آسورى را تشكيل دادند و همچنين سكنهء جنوب كشور كه در كنار خليج فارس و جزائر آن‌كه از آن جمله بحرين بوده است منزل داشتند بسواحل سوريه مهاجرت كردند و قوم فينيقيه را تشكيل دادند كه در بحرپيمائى و بازرگانى و استعمار شهرت يافتند « 3 » و نيز همين قوه باعث حملات طوائف هيكسوس بمصر گرديد و بالاخره علت مهاجرت كلدانيان يعنى ابراهيم از اور شد كه بعدها آن طايفه در دنبال هيكسوس‌ها بمصر رفتند و فرعون راعى ايشانرا به خوبى پذيرفت ، اما كينگ در اين باب جازم نيست و ميگويد دليل محكمى قائم نيست بر اينكه ايلام مدت مديدى بر بابيلنيا استيلا يافته باشد و عقيدهء او اينست كه بواسطهء فتوحات پادشاه ايلام آنكشور از قيد تبعيت بابيلنيا بيرون رفت و ظاهرا منقسم به چندين دولت مستقل گرديد . اما عقيدهء ما اينست كه طغيان ايلاميها خيلى شديد بود و احتمال كلى دارد كه اثرات آن در وراء حدود بابل نيز وارد آمده باشد « 4 » .\r\n\r\n\r\n","description":"","footnote":"\r\n( 1 ) - سوكل بمعنى وزير يا فرماندار است نه يك امير مستقل « مؤلف » .\r\n( 2 ) -  Dir \r\n( 3 ) - اين روايت امروزه از حليهء اعتبار تاريخى عاريست « مؤلف » .\r\n( 4 ) - وينكلر ميگويد ممكن است كه سلسلهء هيكسوس از همان مهاجرين سيل‌آساى جزيرة العرب كه اول خاندان بابل را تأسيس نموده‌اند تشكيل يافته باشد . رجوع شود به صفحهء 60 كتاب او موسوم به تاريخ بابل و آشور .\r\nهال آن را معلول حملهء آرين به شمال بين النهرين ميداند كه مردم راندهء سوريه را بمصر سوق داد .\r\nرجوع شود به تاريخ باستان شرق نزديك صفحهء 212 « مؤلف » .\r\n","page_name":" 97 ","page_number":143},
  {"content":"\r\n\r\n\r\nكدر لاعمر پادشاه ايلام\r\nاز علائم و نشان‌هاى آن ايام مجهول و تيره و آشفته كه نسبت نزديكترى را بين ايلام با بابل ضمنا در آنزمان تثبيت مىكند شرحى است در فصل چهاردهم سفر پيدايش توراة كه ظاهرا يكى از قديمترين قسمتهاى توراة است منقول و نهايت جالب‌توجه است . در اين‌جا از جنگى كه معروف بجنگ سلاطين اربعه با سلاطين خمسه است شرحى ذكر شده و عين عبارت آيهء نهم از فصل مزبور اينست « با كدر لاعمر ملك ايلام و تدعال ملك امتهاء و امر افل ملك شنعار و اريوك ملك ئلاسار چهار ملك با پنج » مقصود از امتها طايفهء گوييم يا برابرهء شمالى بوده كه قومى غيرسامى و ساكن آسياى صغير بوده‌اند ، از اينرو محتمل است كه تدعال پادشاه ختى يا قوم هتيت بوده باشد و امرافل همان حمورابى پادشاه سومر و اريوك ئلاسار نمايندهء سلسلهء لارسا و اين ملوك اربعه ملوك سدوم و گومره و دول ديگر مجاور را مغلوب ساخته و ضمنا لوط را هم برده باشند و او بعدها بواسطهء ابراهيم نجات يافت . بايد دانست كه غير از اين اسمى از كدر لاعمر در تاريخ نيست ، اما نامش بقرار معلوم قدرلگامار مىباشد و در اين هيچ ترديدى نداريم كه يك پادشاه ايلامى بدين نام با حمورابى متحد شده به مغرب حمله برده است ، گو منبع و سند منحصربفرد ما همان روايت عبرانى است .\r\n\r\nانحطاط دولت ايلامى\r\nعمر دولت ايلامى كم بود و از سوانح تاريخى آن چيز زيادى در دست نيست . چنين به نظر ميآيد كه دولت نامبرده هرچند در جنگ زبردست بوده است ليكن در اداره كردن كشورهاى گشودهء خود قابليت زيادى ظاهر ننموده و هركشورى را واداشته است كه ترتيبات و حكمرانان سابق خود را داشته باشد و خراج سنگين بدهد و بقدريكه ميتوان استنباط كرد سوريه مقدم بر هركشورى از دست ايلام رفته و بعد از آن ولايات مجاور ديگر نيز تدريجا تحصيل آزادى نمودند و آنگاه سلسلهء نىسين خود ايلامرا در زير استيلاى خويش درآورد و شواهديكه در دست داريم مبنى بر اسامى سلاطين ايلامى است كه دمرگان در كتيبه‌هاى ابنيهء سابق الذكر پيدا كرده است . با اينكه نسبت بسابق معلومات ما ترقى زياد كرده كليهء احوال آندوره هنوز خيلى مجهول و تاريك است .\r\n\r\n","description":"","footnote":"","page_name":" 98 ","page_number":144},
  {"content":"\r\n\r\n\r\nاولين سلسلهء بابل تقريبا از 2225 - 1926 قبل از ميلاد\r\nطلوع قوت و قدرت سلاطين سامى كه در دورهء آنها بابل سواد اعظم گرديد يكى از بزرگترين واقعات تاريخى شمرده مىشود و خوشبختانه معلومات ما نسبت به آنها بمراتب بيشتر است از معلوماتى كه نسبت بسلف آنها داريم . كينگ اسامى يازده تن از سلاطين را كه سلسلهء اول را تشكيل داده‌اند ذكر نموده است .\r\nاز مساعى جميلهء پروفسور كلى « 1 » الواحى كشف شده كه يكى از آنها مشتمل است بر فهرست اسامى سلاطين لارسا و طول مدت سلطنت هركدام و الواح ديگر روابط بين لارسا و نيسين را نشان ميدهد و ما به اين وسيله توانسته‌ايم سلسله‌هاى مفقودهء تاريخى را تا اواسط الف سوم پيش از ميلاد بدست آورده و بهم متصل و مربوط سازيم « 2 » .\r\n\r\nقوانين حمورابى\r\nبزرگترين پادشاه اين سلسله حمورابى است كه ششمين سلطان آنها و از 2133 تا 2081 قبل از ميلاد سلطنت كرده است و او پادشاهى بوده است هم مقنن و هم جهانگير . مهمترين واقعات جنگى سلطنت حمورابى مغلوبيت رمسين پادشاه ايلامى لارسا و تصرف بلاد پايتخت اوست كه در سال 2093 قبل از ميلاد مسيح اتفاق افتاده است و اين واقعه ثابت مىكند كه بابل در رقابتهاى خودسر سيادت و تسلط با دول همجوار فاتح و مظفر بوده است ، حمورابى صاحب قانون معروف است كه باسم خود او موسوم و قديمترين قانونى مىباشد كه در دست ماست ، اگرچه بعضى قطعات از قوانين سومرى نيز كه خيلى عالى بوده و يقينا مأخذ و منشأ قانون حمورابى هم همان است بما رسيده است و چون بخاطر بياوريم كه قانون حمورابى چندين قرن قبل از شريعت حضرت موسى تدوين شده و در نظر بسيارى از فضلا اساس و مأخذ شريعت موسى « 3 » مىباشد معلوم مىشود ، دمرگان در كشف تخته\r\n\r\n\r\n","description":"","footnote":"\r\n( 1 ) -  Professor Clay . \r\n( 2 ) - تاريخ بابل صفحه 89 « مؤلف »\r\n( 3 ) - اين عقيده كه قانون حمورابى مأخذ شريعت موسى بوده است امروزه در خيلى جاها تغيير كرده و از بين رفته است ، نكات بس قابل توجهى كه در مشابهت آنها باهم استنباط و ذكر شده‌اند طورى هستند كه طبعا دو قانون جارى بين دو قوم خويشاوند را در فرهنگ و تربيت و تهذيب همانند نشان ميدهند در صورتى كه از خصائص بابلى قانون حمورابى نشانى در مجموعهء قوانين موسى نيست « مؤلف » .\r\n","page_name":" 99 ","page_number":145},
  {"content":"\r\n\r\nسنگ گرانبهائيكه قانون مزبور بر آن منقوش است چه منت بزرگى بر ما دارد . رويهمرفته 10 - سرلوحهء كتيبهء قانون حمورابى\r\nعكس فوق از روى نسخه بدل كتيبهء مزبور در موزهء بريتانيا برداشته شده و اصل كتيبه در موزهء لوور مىباشد .\r\nاين كتيبه در سه هزار و ششصد سطر بر روى سنك يك پارچهء نقش‌دار بارتفاع 8 پا كنده شده است . بالاى كتيبه شمش خداوند آفتاب نشسته در حالى كه از شانه‌هايش شعله مىبارد و متن قانون را در دست گرفته به حمورابى تسليم مىكند\r\n\r\n","description":"","footnote":"","page_name":" 100 ","page_number":146},
  {"content":"\r\n\r\nقانون مزبور از جنبهء اخلاقى عالى و نيز از جهت اينكه قانونى است سلطنتى و عرفى و جنبهء مذهبى ندارد برجسته و قابل بسى ملاحظه است و از جمله مواديكه دارد ترتيبات راجع به قضات و ساير صاحبمنصبان و همچنين راجع بزراعت و مشروب ساختن اراضى و چرانيدن مواشى و بحرپيمائى و خريد و فروش بندگان و روابط آنها با مالكين ايشان و قواعد مزاوجت و مجازات ضرب و آزار و احوال نسوان و ميراث و سرقت و غيرها ميباشند و تا وقتى كه آندولت استقرار داشته قانون مزبور اساس كليهء تمدن بابلى بوده است .\r\n\r\nسلسلهء دوم بابل از 2068 تا 1710 پيش از ميلاد تقريبا\r\nامروز معلوم شده كه سلسلهء اول بعد از آنكه بسبب منازعات دائمى با حكمرانانيكه در فهرست اسامى سلاطين بعنوان سلسلهء دوم مذكور ميباشند ضعف و تنزل يافته بود بواسطهء هجوم و استيلاى هتيت‌ها انقراض يافته است . حكمرانان يازده‌گانه از سلسلهء اول بر اقصاى ناحيهء جنوبى بابل كه موسوم بكشور دريائى بود فرمانفرمائى ميكردند و مؤسس سومرى اين سلسله كه ايلوماايلو نام داشته در زمان سمسوايلونا پسر حمورابى داراى استقلال شده است اما به نظر ميآيد كه طوائف هتيت مدت زيادى بابل را نگاه نداشته‌اند زيراكه به زودى طوائف كسيت ايلامى جاى آنها را گرفته‌اند و ايشان در دورهء سلاطين آخرى خاندان حمورابى هم شروع بتاخت‌وتاز در بابل كرده بودند ، بارى كسيت‌ها در تحت قيادت گنداش يا گداش طبقه‌اى را تأسيس كردند كه سلسلهء سوم سلاطين بابل در سال 1760 قبل از ميلاد محسوب ميشدند ، سلاطين اولى اين سلسله ( كسيت ) با حكمرانان آخرى سلسلهء دوم معاصر بوده و آنها قسمت جنوبى بابل را هنوز در دست داشته‌اند ليكن ايگاميل كه آخرين پادشاه از سلاطين جنوبى است بداشتن آن ناحيه واقعهء در كنار خليج فارس قانع نبوده و به ايلام بخصوص دست‌اندازى نموده است اما اولم‌بوريش پسر پادشاه بورنابوراريش منسوب رئيس كسيت او را شكست فاحش داده و از آن ببعد طايفهء كسيت كه ارتباط خود را با ايلام غربى نگاهداشته بودند بلامنازع بر تمام بابل فرمانروائى نمودند . « 1 »\r\n\r\n\r\n","description":"","footnote":"\r\n( 1 ) - در خصوص مناسبات سه سلسلهء اولى بابل باهم و مداخله‌هاى پىدرپى هتيت‌ها و ايلامىها در امور بابل رجوع شود به كتاب كينگ موسوم به مطالعات در تاريخ مشرق ، باب 2 فصل 4 و 6 ، ص 76 ( مؤلف ) .\r\n","page_name":" 101 ","page_number":147},
  {"content":"\r\n\r\n\r\nسلسله‌هاى ايلامى معاصر با سلاطين بابل\r\nاز احوال داخلى ايلام در دورهء سلسلهء اول بعد از حمورابى و پسرش سمسوايلونا كه بالاخره پسر كودورمبورگ پادشاه ايلام را مغلوب ساختند چيزى معلوم نيست ليكن آثارى ديده مىشود از اينكه دولت مستقلى بوده است و عنصر غالب آن انزانى به نظر ميرسد . اشخاص مهم سلاطين اين دولت خومبن‌نومنا و پسر او ميباشند و يقين است كه پدر عمر خود را صرف محكم ساختن اساس دولت ايلام نموده و پسر مشغول انتظامات كشور و مرمت معابد خراب‌شده بوده است و بواسطهء اين اعمال دين‌پرورانه آجرهاى بسيارى كه اسم او بر آنها نقش مىباشد بدست آمده است .\r\n\r\nسلسلهء كسيت بابل از 1925 تا 1185 پيش از ميلاد تقريبا\r\nاكنون بسلسلهء كسيت ميپردازيم كه منشأ آن از كوهستان زاگروس در شمال ايلام بوده و قريب شش مائه بر بابل حكومت كرده است .\r\nامروز اين عقيده شايع است كه طايفهء مزبور آريانى بوده و خداوند معتبرى كه پرستش ميكردند سورياش « 1 » يعنى خورشيد بوده است و محتمل است آنها جلوداران يا پيش‌قراول طوائف مهاجمى باشند كه در فصل هشتم اين كتاب به ذكرشان خواهيم پرداخت و چنان كه استنباط مىشود تأثير آن پايتخت بزرگ يعنى بابل كار خود را كرده و اخلاف آنها كه بطور مهاجم و فاتح آمده بودند در تحت تمدن عالى رعاياى خود درآمده برحسب ظاهر تغيير حال داده بابلى شده بودند .\r\nدر زمان سلطنت سلسلهء كسيت در اواسط مجراى دجله دولت آشور طلوع نمود و صورت عهدنامه‌اى بدست آمده كه در مائه پانزدهم قبل از ميلاد بين يكى از سلاطين كسيت و پادشاه آشور بسته شده است .\r\nدر سال 1275 قبل از ميلاد دولت شمالى موقتا بر بابل مسلط شد و باز تقريبا در 1100 قبل از ميلاد ثانيا استيلاى موقتى بر آنجا پيدا كرده و ليكن خيلى كم‌دوام بوده و در هردو موقع عاقبت اين كشمكشها براى لشكريان آشور بسيار بد بوده است . « 2 »\r\nبا مصريان نيز روابط برقرار بود و مكاتباتى بين سلاطين آن دو كشور واقع شده\r\n\r\n\r\n","description":"","footnote":"\r\n( 1 ) - سورياش همان لفظ  « Helios »  زبان يونانى است ، رجوع شود به كتاب هال كه ذكر آن در سابق رفته « مؤلف » .\r\n( 2 ) - رجوع شود به فصل هفتم « مؤلف » .\r\n","page_name":" 102 ","page_number":148},
  {"content":"\r\n\r\nكه بعضى تاكنون محفوظ مانده در دست است .\r\nوقتى كه قدرت كسيت‌ها مبدل بضعف شد ايلام داراى نفوذ عظيم بوده و بالاخره آن سلسله در آخر كار خود مجبور شد تبعيت ايلام را قبول كند .\r\nدر زمان اين سلسله بود كه در بابل اسب را بطور عموم براى كشيدن ارابه‌ها به كار گرفتند ، اگرچه حالا قرائنى داريم بر اينكه در زمان سلسلهء اول هم وقتى كه كسيتها در ميان لشكريان بابل خدمت ميكردند اسب تحت عنوان « حمار كوهستان » معلوم بوده است .\r\n\r\nاوضاع ايلام\r\nدر اين مدت مديد اوضاع ايلام به خوبى معلوم نيست ، در اواخر دوره سلسلهء كسيت ميخوانيم كه خوربتيلا پادشاه ايلام با كورى گلزو پادشاه بابل جنگ كرده و پادشاه ايلام كه ببابل دست‌اندازى كرده بود مغلوب و اسير شده و ظاهرا شوش هم مسخر گرديده است ، چندى بعد كيدين خوتروتش پادشاه ايلام بابل را ويران و مسخر كرده و بسيارى از سكنهء آن را باسيرى برده است .\r\n\r\nشوتروك ناخونتا پادشاه ايلام سال 1190 پيش از ميلاد تقريبا\r\nاز جملهء سلاطين جنگجوى معتبر آن دوره شوتروك ناخونتا بوده كه بابل را مسخر نموده و شهرها را غارت كرده و نفايس صنعتى آنها را بشوش حمل نموده است . الحق اين عمل موجب امتنان و تشكر است كه كاوشهاى مسيو دمرگان در شوش اين اندازه مثمر ثمر شده و چيزهائى نفيس بدست او آمده كه از جمله ستون سنگى نرامسين است كه اين پادشاه از بابل بشوش برده و عالم عتيقه‌شناس فرانسوى بعد از سه هزار سال آن را كشف كرده است . مجسمهء مردوك را كه رب النوع مهم بابل بوده نيز براى تكميل فتح و ظفر در آنزمان به ايلام بردند و سى سال باسيرى نگاهداشتند و اين هجوم و تاخت‌وتاز از طرف ايلام بالاخره انقراض سلسلهء كسيت را فراهم ساخت .\r\nجانشين شوتروك ناخونتا ، شيلخاكين شوشيناك است كه اداره‌كنندهء بزرگى بوده و در ساختن ابنيه هم اهتمامى داشته است و مسيو دمرگان از او بايد خيلى ممنون باشد زيراكه هرمعبديرا كه مرمت كرده اسم بانى اولى آن را نيز ذكر نموده است بلكه كتيبهء\r\n\r\n","description":"","footnote":"","page_name":" 103 ","page_number":149},
  {"content":"\r\n\r\nاولى را كه بانى براى ابقاى نام و عمل خود در آن بنا قرار داده به زبان سامى عينا نقل كرده و ترجمهء انزانى آن را هم بر آن افزوده و نتيجه اينكه از كتيبه‌هاى اولى دو نسخهء ديگر داريم كه بفاصلهء دو هزار سال نوشته شده و قدمت قوم ايلام را بر ما ظاهر ميسازد و اينموقع بهترين دوره‌هاى صنعت و ادب ايلام بوده و ستونهاى سنگى و برنجى و آجرها و كتيبه‌هاى آن عهد فراوان است .\r\n\r\nسلسلهء پاشهء « 1 » بابل از 1184 تا 1053 پيش از ميلاد تقريبا\r\nسلسلهء جديدى از بابل بر ايلاميها غلبه كرده و مردوك را ببابل برگردانيد و اين امر بدستيارى نبوكد نضر اول واقع شد كه شخص مهم سلسلهء پاشها مىباشد ، اين تسميه از جهت اسم يكى از محلات بابل است و او آخر پادشاهى است كه استيلاى بابل را تا درياى مديترانه رسانيده و از انتهاى امر او تا اواخر آندوره كه در حدود 1053 قبل از ميلاد بوده است اطلاعات قابل اعتماد خيلى كم در دست است و احتمال كلى دارد كه در تمام اينمدت غلبه و استيلا با ايلاميها بوده است .\r\n\r\nصفحات دريائى و سلسلهء بازىها از سال 1052 تا سال 1032 قبل از ميلاد تقريبا\r\nسه نفر پادشاه متعلق به سلسلهء دوم صفحات دريائى بيست سال سلطنت كردند و سلسلهء ديگرى كه آن نيز داراى سه پادشاه است جاى ايشانرا گرفت كه تقريبا بيست سال فرمانروائى نمود و آن موسوم بسلسلهء بازىها مىباشد و در آن موقع باز ايلاميها در بابل ظاهر ميشوند و سلطانى از ايلاميها را بر تخت ميبينيم و ليكن زياده از شش سال سلطنت او دوام نداشته است ( از 1011 تا 1006 قبل از ميلاد تقريبا ) .\r\nهمين امور دلالت دارد بر اينكه بابل در آنزمان به حال ضعف و ناتوانى افتاده و علت آن هم تاخت‌وتازهاى طوايف بدوى گوتى در زمان سلطنت سلطان غاصب موسوم به ادداپلو ايدينا يكى از جانشين‌هاى نبوكد نضر اول بوده است ، طوايف مزبور هم سومر را خراب كردند و هم آكد را و شهرها را غارت و معابد بزرگ را ويران نمودند و بالنتيجه كشور را به حال ضعف و ناتوانى انداخته دولت را متزلزل ساختند ،\r\n\r\n\r\n","description":"","footnote":"\r\n( 1 ) -  Pashe \r\n","page_name":" 104 ","page_number":150},
  {"content":"\r\n\r\nادداپلو ايدينا در صدد برآمد كه از آشور مددى تحصيل كند و براى اين مقصود دختر خود را بزنى پادشاه آشور درآورد و طبيعى است كه در چنين موقعى ايلام نيز سعى مىكند كه از اين اوضاع استفاده كند ليكن نتوانست بر آنكشور تسلط دائمى حاصل نمايد و تنها پادشاه ايلامى كه بر تخت بابل جلوس كرد ( ظاهرا اسم بابلى اء - اپلو - اوتسور را اختيار نمود ) موفق بر تأسيس سلسله‌اى نگرديد و اين قضيه كه بابل در آن زمان با اينكه بدست آشور و ايلام هردو ضعيف و بيقدرت شده توانسته است نيمه‌استقلالى براى خود حفظ كند مىشود آن را بتهديد و خطرات دائمى حمله و تاخت‌وتاز قبايل تازه‌نفس نژاد سامى تعليل نمود .\r\n\r\nكلدانيان ، 970 تا 732 قبل از ميلاد تقريبا\r\nدر اين موقع كه بابل را ايلاميها ميچاپيدند و آشوريان هم آن را مطمح‌نظر قرار داده بودند قبايلى از مهاجرين سامىنژاد كه در تاريخ آنها را كلدانى ميخوانند به آنجا هجوم بردند و ظهور ايشان آغاز دورهء جديد است . اينطايفه از مشرق عربستان آمده و از طرف جنوب وارد بين النهرين گرديد و بنابراين مدعى ثالثى براى بابل پيدا شد .\r\nجنگهاى عديده‌اى كه در اين دوره واقع شده نمىتوانيم شماره كنيم ، وينكلر « 1 » شرح آن را داده ميگويد اختصاص آن محاربات اين بوده است كه سلاطين كلدانى با مساعدت ايلام ميخواستند تاج‌وتخت بابل و سيادت آشوريها را هروقت در جاهاى ديگر گرفتار نبودند بدست آرند « 2 » . حاصل اينكه نزاع و هرج‌ومرج دائمى برقرار بود تا در زمان سلطنت نبونيستر « 3 » ، از سال 747 تا 732 قبل از ميلاد كه بواسطهء تأسيس دورهء جديد معروف مىباشد بابل در تحت حمايت و استيلاى دولت جديد آشورى درآمد .\r\n\r\n\r\n","description":"","footnote":"\r\n( 1 ) -  Winckler \r\n( 2 ) - صفحه 107 كتاب او كه ذكر آن در سابق رفته « مؤلف » .\r\n( 3 ) -  Nabu - natsir \r\n","page_name":" 105 ","page_number":151},
  {"content":"\r\n\r\nكتيبهء آشور بانيپال\r\n( از كتاب كتيبه‌هاى ميخى آسياى غربى )\r\n« تأليف سر . ح . ث . رالينسون مجلد 5 صفحهء 6 گرفته شده است » .\r\n\r\nفصل هفتم امپراطورى آشور و سقوط ايلام\r\nمن خاك شهر شوشان و شهر مادكتو و شهرهاى ديگر را تماما به آسور كشيدم و در مدت يك ماه و يك روز من سرزمين ايلام را بتمامى عرض و طول آن جاروب كردم . من آن كشور را از عبور حشم و گوسفند و نيز از نغمات موسيقى بىنصيب نمودم و به حيوانات درنده و مارها و جانوران كوير و غزال اجاره دادم كه آن را فروگيرند .\r\n« كتيبهء آشور بانيپال »\r\n\r\nطلوع آشور\r\nولايت آشور اصلا عبارت بود از اراضى متعلقهء بشهرى كه موسوم به اين اسم بوده است و مانند بابل در تحت حكومت پاتسىها بود و آنها نيز مانند حكمرانان بابل كم‌كم سلطان مقتدرى گرديدند .\r\nاولين دفعه كه از شهر آشور ذكرى مىشود در نامه‌ايست كه در زمان حمورابى نوشته شده ، هنگاميكه به ظاهر آن بلده هم جزو دولت آن پادشاه بزرگ بوده است . بين\r\n\r\n","description":"","footnote":"","page_name":" 106 ","page_number":152},
  {"content":"\r\n\r\n1800 و 1500 قبل از ميلاد ، مملكت آشور كه نائل به استقلال شده و بناى انبساط را گذاشته همواره از جانب شمال بسط يافته است . آشور كه نام پايتخت قديم است « 1 » كم‌كم متروك شده ابتداى كلخى كه امروز محل نمرود است و بالاخره نينوا مقر حكومت گرديد و آن در سر تنها راهى واقع شده كه بابل را با مغرب يعنى آشور مربوط و متصل ساخته و همين كه بناى ترقى و انبساط را گذاشته بالطبيعه ولايات مجاور خود را مسخر نمود ، بيان اين مطلب در اينجا جالب‌توجه است كه چگونه آشور بچنان مقام رفيعى رسيد كه اصل سرزمينى را كه منشاء دولت از آنجا بود مطيع ساخته و ولايات مجاور را در تحت استيلا و خراج‌گذارى خويش درآورد .\r\nبايد دانست كه اصول حكومت بابلىها روى طبقهء روحانيون و ملوك الطوايفى تأسيس يافته ليكن قدرت آشور متكى بر طبقهء فلاحان آزاد بود و اين ترتيب منتهى بتشكيل سهمناك‌ترين قشونيكه در مشرق نزديك ديده شده گرديد ، چه درواقع آشور مطلقا بسته بقشون خود بود و همين كه فلاحان آزاد كم‌كم از ميان رفتند و تمام شدند در صدد برآمدند كه لشكريان مزدور اختيار كنند و ليكن اين مزدوران تا وقتى كه مزد و غنيمت وافر داشتند خوب ميجنگيدند اما همين كه دورهء احتياج درميرسيد دولت را رها كرده و تنها ميگذاشتند .\r\n\r\nدولت قديم آشور\r\nچون كتّاب و نويسندگان رسمى آشور بانيپال وقايع مهمهء گذشتهء آشور و بابليان را در دفاترى معروف بتاريخ معاصر يا اتفاقاتى كه در يك عصر رخ داده همه را ضبط كرده‌اند ميتوانيم بوسيلهء آن ، تاريخ آشور را از مائه پانزدهم قبل از ميلاد بدون اشكال معلوم داريم .\r\nاول واقعه‌اى كه ذكر شده معاهده‌ايست بين كارينداشى « 2 » پادشاه سلسلهء كسيت و آشور ريمنىششو پادشاه آشور بسته شده و تقريبا يك دورهء بعد نامه‌ايست كه يكى از پادشاهان آشور آشور يوباليت دوم به امنوفيس چهارم فرعون مصر نوشته است و در اين نامه اشاره بمراسلاتى مىكند كه جدش آشور نادين آخى به امنوفيس سوم نوشته\r\n\r\n\r\n","description":"","footnote":"\r\n( 1 ) - و آن عبارتست از  ( Kala shergat )  جديد .\r\n( 2 ) -  Karaindashi \r\n","page_name":" 107 ","page_number":153},
  {"content":"\r\n\r\nو اين مسئله بسى قابل‌توجه است . تقريبا در هزار و سيصد سال قبل از ميلاد ادادنيرارى اول دولت ميتانى را كه در شمال غربى بود منقرض ساخته و بين النهرين را متصرف شده است ، پسرش شلمانزر اول تقريبا در سنه 1270 قبل از ميلاد فتوحات پدر خود را امتداد داده و در دورهء او پايتخت دوم آشور يعنى كلخى ما بين دجله و زاب كبير ساخته شده و در اين دوره ميتانى بالاخره منقاد گرديده و دولت بزرگ جنوبى يعنى بابل كه آنزمان در تحت فشار و آزار ايلام بود نيز بدست توكولتى نىنيبى در سال 1248 قبل از ميلاد مسخر شده است « 1 » ، هرچند مردم بابل بالاخره مهاجمين را راندند و دولت آشور بواسطهء اغتشاشهاى داخلى قدرت خود را از دست داد و دوباره بمقام اول خود كه تبعيت نسبت به بابل بود برگشت .\r\nتقريبا در سال 1100 قبل از ميلاد آشور باز تحت سلطنت تيگلات پيلسر اول « 2 » دولت مقتدرى گرديد و آن پادشاه فتوحات خود را تا سرچشمهء دجله بسط داده و تصوير او هنوز در آنجا منقوش است و كتيبه‌اى هم دارد كه محاربات ثلاثهء او را در آن ناحيه نقل مىكند . اين پادشاه چنان كه در فصل دهم ذكر خواهيم كرد به قسمت غربى فلات ايران هم دست‌اندازى نموده و از جمله كارهائى كه كرده مغلوب ساختن هتيت‌هاست و تا درياى مديترانه رفته و عجب اينكه در ارود « 3 » سوار كشتى شده و بحرپيمائى نيز نموده است و در اين مسافرت و لشكركشى با فرعون مصر هدايا ردوبدل كرده و فرعون يك نهنگ به او تعارف داده است ، بالاخره پادشاه ذيجاه قشون خود را بجانب بابل برده پايتخت آن كشور را متصرف شد ليكن مانند دورهء فتوحات سابقه عاقبت بخت او برگشت و مجددا كشور آشور در تحت تبعيت درآمد .\r\n\r\nمهاجرت آراميان\r\nواقعهء مهمهء اين دوره هم براى آشور و هم براى بابل مهاجرت طوائف آراميان بوده كه از عربستان خارج شده تقريبا از هزار و سيصد سال قبل از ميلاد بناى تاخت‌وتاز به آن كشور را گذاشته بودند و در اين وقت\r\n\r\n\r\n","description":"","footnote":"\r\n( 1 ) - هال ، صفحهء 370 كتاب او كه ذكرش در سابق رفته « مؤلف » .\r\n( 2 ) -  Tiglath - Pileser \r\n( 3 ) -  Arvad \r\n","page_name":" 108 ","page_number":154},
  {"content":"\r\n\r\nاز كنار دجله در بين النهرين سرازير گرديده و اگرچه در بابل كلدانيها كه هنوز به طرف شمال در حركت بودند با ايشان مقابل شدند و همچنين طائفه سوتى كه سابقا جزو معظمى از آن كشور را اشغال و با خود آراميان از حيث نژاد قرابت داشتند بجلوگيرى ايشان پرداختند معهذا از آن ببعد طوائف نامبرده اهميتى پيدا كرده و منشأ آثار گرديدند . آنها ظاهرا در آشور تمام كشور را متصرف شدند و همين هجوم و مهاجرت بود كه دولت قديم آشور را خاتمه داد ولى كيفيت انقراض آندولت بدرستى معلوم نيست و مسئلهء قابل‌توجه اين است كه در 1200 قبل از ميلاد آراميان دمشق و حلب و ساير كشورهاى سوريه را جزء متصرفات خود قرار داده تجارت مهمى تشكيل دادند و در 1000 قبل از ميلاد الف‌بائى را كه از فينيقىها گرفته بودند در تحريرات خود به كار بردند و تجارت و خط آنها در طول و عرض شرق نزديك و ميانه ، تأثيراتى بخشيده و متدرجا ولى مسلما خطوط آنها جانشين خطوط ميخى گرديد .\r\n\r\nدولت ميانى آشورى از سال 900 تا سال 745 قبل از ميلاد تقريبا\r\nوقتى كه آشور مجددا قوت يافت ابتدا طوائف آراميان را مطيع خود كرد و بعد از آن بهر جانب فعاليت جنگى عجيبى ظاهر ساخت و از سرچشمهء دجله گرفته تا نهر الكلب واقع در نزديكى بيروت معرض تاخت‌وتاز لشكريان آندولت گرديده و حجاريهاى آشورى در نهر الكلب موجود است و به نظر مسافرين ميرسد .\r\nدر اين دوره سلطنت ادداد نيرارى دوم از سال 911 تا 890 پيش از ميلاد اهميت مخصوص دارد زيراكه از سال 893 پيش از ميلاد وقايع مرتبا مضبوط است و بقول مسيو هال تاريخ با سنوات صحيح شروع مىشود . بنابراين وقتى كه آن پادشاه از جدّ خود تيگلات پيلسر سوم ذكر مىكند ميدانيم كه نامبرده معاصر سليمان و شيشاك بوده است . بزرگترين پادشاه جهانگير اين سلسله آشورنات سيرپال است ( سال 884 تا 860 قبل از ميلاد ) كه دولت را بحدود سلطنت تيگلات پيلسر اول رسانيد و نام بلند او بواسطه بيرحمى و سبعيت كه نسبت باسراى جنگى نشان داد لكه‌دار شد چه تمام آنها را از كوچك و بزرگ و زن و مرد همه را بميخ چوبى بسته و زنده سوزانيده است . پسر\r\n\r\n","description":"","footnote":"","page_name":" 109 ","page_number":155},
  {"content":"\r\n\r\nشلمنزر دوم بتسخير دمشق كه پادشاه آن با اهاب پادشاه اسرائيل متحد بود موفق نگرديد ليكن در بابل پيشرفت كرد و بر آنكشور تسلط يافت ، تشكيلات قشونى آشور كه ويرا دولت فاتح در شرق نزديك معرفى نمود در پرتو اقدامات اين دو پادشاه بود .\r\nدر اينوقت ايلام صعب الوصول و جنگجو بود و مصر اگرچه ضعف داشت اما دورافتاده و باينواسطه فقط اين دو كشور از حملات مصون بودند و بنابراين آشور دوباره باعلى درجهء شوكت و آوازه خود رسيد ليكن در اين نوبت نيز نتوانست ممالك مفتوحه را نگاهدارى كند و علت عمدهء آن هم طلوع دولت اورارتو يا آرارات بود ، حاصل اينكه كشورهاى تابعهء آشور باز از هم متلاشى شده داراى استقلال گرديدند و دورهء مذكور بواسطهء انقلاب و شورش خاتمه پيدا نمود .\r\n\r\nدولت جديد آشور از سال 745 تا 606 قبل از ميلاد\r\nبالاخره رئيس شورشيان تحت عنوان پول يا تيگلات پيلسر چهارم بر تخت جلوس نمود و در زمان او آشور دولت معظم مقتدر آسياى غربى گرديد يعنى از فلات ايران تا درياى مديترانه در تحت استيلاى او درآمد و زياده از يكصد سال بر اين پايه و مقام باقى بود .\r\nجهانگير مذكور اول‌دفعه به بابل لشكر كشيد و آراميان و كلدانيان را در آنجا شكست داد و شاهنشاهى بابل را حاصل كرد و نبونتسير پادشاه بابل در تحت حمايت آشور درآمد . در طرف شمال هم چندين جنگ با اورارتو نمود و اگرچه نتوانست وان را كه پايتخت بود مسخر نمايد ليكن ولايات جنوبى آن را متصرف شد اما چيزى كه بيشتر محل توجه است محاربات غربى اوست ، چه بواسطهء فتح آخرى دمشق در سال 732 قبل از ميلاد فلسطين از معاونت دولتى كه به تنهائى ما بين او و آشور حايل بود محروم گرديد و پس از يك سلسله جنگهاى متوالى بالاخره فاتحانه وارد بابل شده و بعنوان پادشاهى سومر و آكد « دستهاى بل ( رب النوع ) را گرفت » .\r\n\r\nسارگن دوم از 722 تا 705 قبل از ميلاد\r\nسارگن دوم كه بتخت آشور رسيد مؤسس سلسلهء جديدى محسوب مىشود و چنين به نظر ميرسد كه اسلاف بلاواسطهء او با امتيازات كهنه و روحانيون مخالفت كرده بودند باينمعنى كه آن طبقه داراى\r\n\r\n","description":"","footnote":"","page_name":" 110 ","page_number":156},
  {"content":"\r\n\r\nاملاك بسيار و ضمنا از ماليات معاف بودند و بنابراين فلاحان آزاد از ميان رفته و جماعتى از بندگان يا اسراى جنگى جاى ايشانرا گرفته بودند . چون سلاطين آشور با اين ترتيب مخالفت ميكردند كهنه اسباب انقلاب را فراهم آورده سارگن دوم را كه دست نشانده خودشان بود بر تخت سلطنت نشانيدند و از آن ببعد قوت سلطنت بواسطهء قشون مزدور بود و لشكريان آشورى حيثيت قوهء ملى را از دست دادند .\r\n\r\nجنگ اول بين آشور و ايلام\r\nاول دفعه‌اى كه آشور با ايلام درست روبرو شد و جنگ كرد در زمان اين سلطان بود ، تيگلات پيلسر با طوائف كوهستانى شمال شوش زدوخورد كرده و ساير سلاطين آشور هم با طوايف نيمه‌مستقلى كه در بين اين دو دولت واقع بودند كشمكش پيدا كرده بودند ليكن تا وقتى كه نواحى آراميان شرقى دجله ملحق ببابل نشده و تيگلات پيلسر سوم آنجا را مسخر ننموده بود آن دو دولت كه لامحاله دير يا زود ميبايست طرح خصومت بريزند مستقيما و بلاواسطه به يكديگر تماس پيدا نكرده بودند ، پس از يك جانب دولت آشور بود كه بالنسبه متمدن و مرتب محسوب ميشد و ساير مرزها و كشورها را ضميمهء خود كرده و آنها را تحت ادارهء خود درميآورد ، از جانب ديگر ايلام بود كه مثل اغلب اقوام مستقل منفرد و از ميزان و نسبت قوه و قدرت خود با دولت همسايه بى خبر بود و به فيروزى خويش اطمينان داشت ، از اين گذشته سلاطين ايلام كه از قديم الايام بتاخت و تاراج معتاد بودند از اينكه ترقيات آشور مانع اعمال ديرينهء ايشان مىشود دلتنگ و متغير بودند . درين صورت محل تعجب مىشود كه ما بين ايلام و بابل عقد اتحاد بسته شود ليكن عزم و استعداد سارگن را بدرستى نشناخته بودند چه آن پادشاه همين‌كه از مخبرين خود شنيد كه قشون ايلام از سرحد عبور كرده‌اند مصمم شد پيش‌قدم شود و هردو دولت هريك را جداگانه مضمحل نمايد ، پس در حالى كه پادشاه ايلام منتظر اتصال و پيوند بقشون متحدين خويش بود لشكر آشور بدون ترقب ظهور كرد .\r\nفريقين كه اول‌دفعه باهم ملاقات ميكردند در اسلحه و آلات جنگى باهم يكسان نبودند . پيادگان ايلامى زره نداشتند ليكن تيراندازان سنگين اسلحهء آشورى زره پوشيده\r\n\r\n","description":"","footnote":"","page_name":" 111 ","page_number":157},
  {"content":"\r\n\r\nبودند ، ايلاميان در مقابل سپرهاى بزرگ آشوريان سپر سبكى بدست داشتند و مغفر كوتاهى بدون جغه و پر كلاه از يكمشت يال يا دم اسب بر سر گذاشته و حربهء ايشان عبارت از كمان و نيزه و دبّوس و خنجر بود ، آشوريان سپرى بزرگ و كمانى بزرگتر داشتند ، ارابهء ايلامى نيز سبك‌تر از ارابهء آشورى بود و سواران ايشان هم عددا كمتر بودند بالاخره لشكريان ايلامى بيشتر از طوائف مستقل و نيمه‌مستقل كوهستان اطراف جلگهء شوش تركيب شده و در اين صورت ظاهر است كه سپاه نامبرده با وصف شجاعت و دليرى اتحاد و استحكام يا حسن انتظام لشكر آشورى را كه تقريبا در تمام شرق نزديك سير كرده و فتوحات نموده نميتوانستند دارا باشند و با اينحال ايلاميها خود را يك حريف دلير و خطرناكى بقشون آشورى نشان دادند .\r\nملاقات اول با كمال سختى واقع شد و جمع كثيرى به هلاكت رسيدند و هردو طرف مدعى فيروزى بودند ليكن آشوريها مجبور بمراجعت شدند و بنابراين جنگ دوريلو براى آشوريها مغلوبيت محسوب ميشد اگرچه شكست ايشان فاحش و بيّن نبود . پس در آنوقت منازعه و كشمكش متوقف ماند و سارگن دنبالهء عمليات شگفت‌انگيز و حملات خود را امتداد داده در جريان احوال يك شكست سختى به لشكريان مصر وارد ساخت در صورتى كه سرزمين هتيت‌ها ضميمهء كشور آشور گرديد و سلاطين يونانى قبرس نيز هدايا و تحف به نينوا فرستادند . تسخير ساماريه « 1 » و اسيرى اسباط عشرهء بنى اسرائيل نيز در دورهء سارگن واقع شده است .\r\n\r\nسناخريب از سال 705 تا 682 قبل از ميلاد\r\nاينك به سلطنت سناخريب پسر و جانشين سارگن ميرسيم كه بنابر آنچه در فصل سوم مذكور شد بسواحل درياى ايلام دست اندازى كرده است ، منظور او حمله بفراريهاى كلدانى بود كه ميخواستند دولت جديدى تأسيس نمايند و تا يك اندازه هم به مقصود خود رسيده ليكن در حالتى كه لشكريان او مشغول تاراج سواحل درياى ايلام بودند ايلاميها هم تحت فرماندهى كالودوش شمال بابل را عرصهء تاخت‌وتاز خود قرار دادند\r\n\r\n\r\n","description":"","footnote":"\r\n( 1 ) -  Samaria \r\n","page_name":" 112 ","page_number":158},
  {"content":"\r\n\r\nو حتى پسر پادشاهرا نيز باسيرى بردند .\r\n\r\nجنگهاى سناخريب با ايلام\r\nانقلابى در ايلام واقع شده كه كالودوش را در قصر خود محاصره كردند و بقتل رسانيدند . سناخريب بدون تأمل اينواقعه را مغتنم شمرده به قصد استفاده آمد و اين اول‌دفعه‌اى بود كه قشون آشورى توانست جلگهء پرثروت شوش را عرصهء تاخت‌وتاز خود قرار دهد و پادشاه آشور شرحيكه درنتيجه ميگويد از اينقرار است : « سى و چهار دژ و شهرهاى بيحسابى كه تابع آنها بود من محاصره كرده بيورش گرفتم و سكنهء آنها را باسيرى بردم و آنها را خراب و مبدل به تلّ خاكستر ساختم و دود حريق آنها را مانند دود قربانى بزرگ به آسمان پهن و وسيع بلند نمودم » .\r\nكودورنان خوندى كه براى جلوس بر تخت خالى ايلام معين شده بود بكوهستان متوارى شده در آنجا در تمام مدت اين لشكركشى آشورى ساكت و ناظر جريانات بود و سناخريب بواسطهء اين اظهار ضعف قوت قلبى يافته عازم شد به مادكتو واقع در كوهستان حمله كند ، ليكن برف و بارانهاى شديد قشون آشوريرا مجبور بمراجعت بجلگه نمود و از آنجا به نينوا برگشت و كودورنان خوندى بسبب مسامحه در جلوگيرى از آشوريان مورد نفرت رعاياى خود شده در سال 692 قبل از ميلاد بقتل رسيد .\r\nبرادر كوچكش اوم‌مان مينانو جانشين او شد و قشون ايلام به زودى به قوت و صلابت قديم خود عودت نمود و پادشاه بابل چون چنين ديد موقع را مقتضى دانست كه با ايلام متحد شده دشمنى را كه نسبت بهر دو جبر و تعدى مىكند از ميان بردارند و براى اينكه دولت ايلام بتواند از مردمان فلات ايران لشكرى جمع‌آورى كند خزائن ارباب انواع بابل را خالى كردند و در مدت قليلى قشون كثيرى فراهم نموده در كنار دجله با آشوريان روبرو شدند . اين معركه بسيار شديد و تلفات طرفين زياد بود ، ليكن سردار ايلامى و بسيارى اشخاص كه بقول پادشاه آشور خنجرهاى طلا بكمر داشتند بقتل رسيدند و عاقبت فريقين هريك بمقر اصلى خود مراجعت نموده هيچيك به ظاهر غلبه و برترى بر ديگرى نيافتند .\r\n\r\n","description":"","footnote":"","page_name":" 113 ","page_number":159},
  {"content":"\r\n\r\n\r\nتسخير و غارت بابل در سال 689 قبل از ميلاد\r\nدر سال 689 قبل از ميلاد سناخريب دوباره بميدان شتافته و به طرف بابل رفت و ايلام در اين موقع با متحد خويش همراهى نكرد زيراكه پادشاه آن مبتلا به مرض فلج گرديده بود ، پس برحسب ظاهر بابل مقاومت طولانى نكرد و همين كه مسخر شد در اين نوبت آشوريان مثل دفعهء سابق برأفت و مهربانى با آن رفتار نكردند بلكه شهر را به اختيار لشكريان بيرحم سپردند و فرمان قتل و غارت دادند و اين امر كاملا اجرا شده و بابل را با خاك يكسان كردند ، در ازاى طغيانهاى متوالى سكنهء آن ، نهر آبى كه بود روى خرابه‌هاى شهر برگردانيده و هرچه بود بر باد دادند .\r\n\r\nاسرهدون از سال 681 تا سال 669 قبل از ميلاد و روابط او با ايلام\r\nاين پادشاه جديد اول كاريكه كرد شروع بترميم بابل نمود و در همين سال خرابى آن تعمير و ديوار و بروج و دروازه‌هاى آن باتمام رسيدند . در سال 674 قبل از ميلاد خومبان كالداش دوم پادشاه ايلام ناگهان به بابل حمله برد و تا سيپر پيش رفته در حالى كه پادشاه آشورى در جاى ديگر سرگرم بود و چون پادگان آشورى قوهء مقابلى با ايلاميها را در ميدان جنگ نداشتند مهاجمين مظفر و منصور به شوش برگشتند . چند روز بعد پادشاه ايلام درگذشت و برادرش موسوم به اورتاكو بجاى او بتخت نشست و ارباب انواعيرا كه از سيپر آورده بودند برگردانيد و در ازاى اين مهربانى چون ايلام گرفتار قحط و غلا شد اسرهدون از مساعدت و معاونت مضايقه ننمود .\r\n\r\nفتح مصر در سال 670 قبل از ميلاد\r\nشاهكار سلطنت اسرهدون فتح مصر بود و اگرچه آن كشور سابقا هم از آشوريان شكست خورده بود ليكن تا اين زمان هيچوقت بلادش مسخر و اراضيش خراب نشده و شاهزاده خانمهايش باسيرى نرفته بودند . بعد از اين جنگ قدرت آشور بمنتها درجه رسيد و تمام دنياى متمدن را باستثناى ايلام در تحت اقتدار خويش درآورد و چيزى نگذشت كه ايلام هم سر تمكين در پيش نهاد .\r\n\r\n","description":"","footnote":"","page_name":" 114 ","page_number":160},
  {"content":"\r\n\r\n\r\nآشور بانيپال از سال 669 تا سال 626\r\nچون اسرهدون درگذشت آشور بانيپال جانشين او گرديد و برادر او شمش شوموكين پادشاه بابل شد . ابتدا اين پادشاه جديد تمام مساعى خود را مصروف فرونشانيدن آتش طغيانى نمود كه در سال 668 قبل از ميلاد در مصر تحت تيرهاكه پادشاه ايتوپيان روشن شده بود و او شكست خورده طرف نوبه فرار كرد .\r\nدر سال 665 قبل از ميلاد در حالى كه لشكريان آشور هنوز در مصر بودند ايلاميها موقع را براى استفاده مناسب دانسته ناگهان در تحت رياست اورتاكو از دجله عبور نموده بناى تاخت‌وتاز را در آن كشور گذاشتند و چون استحكام بابل زياده از آن بود كه بتوانند آن را مسخر نمايند به عادت ديرينهء خود غنائم زياد جمع كرده به شوش مراجعت نمودند ليكن اورتكو درگذشت و مقارن اينحال بعضى بزرگان ديگر نيز از بين رفتند و ايلام مبتلا بهرج‌ومرج گرديد .\r\nبرادر اورتاكو كه توم‌مان نام داشت بجاى او نشست و در صدد برآمد كه بازماندگان برادر خويش را اعدام كند لهذا شصت نفر از شاهزادگان با اتباع 11 - يك سنگ سرحدى ناتمام متعلق بدورهء كاسيت\r\n( ايتونى تير خود را مىشكند )\r\n\r\n","description":"","footnote":"","page_name":" 115 ","page_number":161},
  {"content":"\r\n\r\nكثير بدربار بانيپال فرار كردند و در آنجا چنان كه انتظار ميرفت به خوبى پذيرفته شدند چه به اين واسطه ايلام ضعيف و گرفتار جنگ داخلى ميگرديد و اين تدبير مفيد افتاد يعنى همين اختلافات خانوادگى اسباب انحطاط ايلام شد . در اين ضمن آشور بانيپال و قشونش مجددا از رود نيل بالا رفتند و به شهر تب رسيده آن را غارت كردند و دوتا از مسله‌هاى جزو آرايش معبد آمّن را به نينوا حمل نمودند .\r\n\r\nجنگ اول بابل با ايلام\r\nتوم‌مان چون بر تخت ايلام مستقر شد با گمبولا كه گذرگاههاى دجله را در تحت تصرف داشت متحد گرديد و بدينوسيله راه بابل براى او بازگشت و قبل از آنكه از سرحد عبور كند آشور بانيپال را بين جنگ و تسليم فراريهاى ايلام مخير گردانيد ، چون تسليم فراريان براى پادشاه آشور ننگين و بمنزلهء اذعان ضعف و عجز بود جنگ درگرفت . اگرچه بنابر آنچه از كتيبه‌ها مستفاد مىشود آشور بانيپال چندان رغبتى به اين امر نداشت ليكن چون از ارباب انواع استشاره كردند جواب اطمينان‌بخش رسيد و لشكر آشور به طرف سرحدات ايلام روانه گرديد .\r\n\r\nجنگ تولليز 659 قبل از ميلاد\r\nاين سرعت حركت غيرمترقب توم‌مان « 1 » را سراسيمه نمود و او قواى خويش را جمع‌آورى كرده آهسته به طرف تولليز كه شهرى نزديك شوش بود عقب كشيد و ميسرهء خود را بكارون و ميمنه را به بيشه تكيه داده مهياى محاربهء قاطع گرديد و ضمنا چون تمام عساكرش نرسيده بودند يكى از سركردگان را كه ايتونى نام داشت نزد دشمن براى مذاكرات صلح روانه كرد تا باينوسيله فرصت و مجال پيدا كند ، ليكن پادشاه آشورى ملتفت شد كه آن حيله است و حكم داد فرستاده را سر بريدند . جنگ درگرفت و مدتى نتيجه معوق بود ، عاقبت آشوريها ميسرهء ايلاميان را بكارون راندند تا اينكه رودخانه بواسطه نعش اسب و آدم مسدود گرديد و بقيهء سپاه شكست خورده در پناه بيشه‌ها بكوهستان فرارى شد . توم‌مان دليرانه جنگيد و حملات پىدرپى برد تا مجروح گرديد ، پس سوار عرابه شده دست بفرار گذاشت ليكن يكى از چرخهاى عرابه بدرخت خرمائى برخورد پادشاه بر زمين افكنده شد ، تعاقب‌كنندگان آشورى نزديك بودند\r\n\r\n\r\n","description":"","footnote":"\r\n( 1 ) -  Teumman . \r\n","page_name":" 116 ","page_number":162},
  {"content":"\r\n\r\nو يكنفر از شاهزادگان تبعيد شدهء ايلامى در عالم كينه‌جوئى بر ايشان فرماندهى مينمود ، توم‌مان دوباره مجروح شد و از اينكه دشمن را در تحت امر ايلامى ديد دلش به درد آمده به پسر خود فرياد زد كه با تير بزن ، آنجوان تيرش بخطا رفت و خود مجروح گرديد و بضرب 12 - تصوير آخرين تير توم‌مان ( از تخته‌سنگ ايوان نينوا كه در موزهء لندن است گرفته شده )\r\nدبوس شاهزادهء ايلامى از پا درآمد ، توم‌مان را هم سر بريدند و سرش را به نينوا فرستادند .\r\n\r\n","description":"","footnote":"","page_name":" 117 ","page_number":163},
  {"content":"\r\n\r\nوقايع مذكوره در نقوش آشورى تصوير شده و نقوش نامبرده در موزهء انگليس موجود است و معلوم ميدارد كه تعاقب پادشاه فرارى از ميان نخلستان انبوهى واقع شده تصاوير را هم خيلى حساس و جاندار ساخته‌اند . بارى برحسب عادت آشوريان اين فتح بزرگ منتهى شد باينكه لشكريان را بدم شمشير گذرانيدند و ژنرالها و افسران ارشد را زنده پوست كندند و رؤساى بزرگتر را براى زينت آئين فتح و فيروزى نگاهداشتند .\r\n\r\nانقلاب شوش\r\nخبر اين مصيبت همان روز به شوش رسيد و باعث انقلاب شد . طرفداران شاهزادگان تبعيد شده مخالفين خود را بزندان انداختند و با تشريفات و ازدحام باستقبال فاتحين شتافتند و در اين موقع خواجكان مقدس پيش‌قدم بودند . خلاصه بر طبق دستور آشور بانيپال پسر بزرگ اورتاكو كه خوم‌بان ايگاش نام داشت بسلطنت معرفى شد و لشكريان آشورى بعد از اخذ خراج 13 - آشور با نيپال و ملكه در مجلس جشن ( سر توم‌مان در سمت چپ بر يك درخت آويزانست ) از نقوش برجستهء نينوا\r\n\r\n","description":"","footnote":"","page_name":" 118 ","page_number":164},
  {"content":"\r\n\r\nبه نينوا مراجعت نمودند .\r\n\r\nآئين فيروزى آشور\r\nشادى كه آشور بانيپال بسبب اين فيروزى اظهار كرده دليل بر ترس و وحشتى است كه از ايلام داشته است . رؤساى اسرا را زنده پوست كنده و بدن آنها را قطعه‌قطعه نموده بنقاط مختلفهء كشور پراكنده كردند . سر توم‌مان را بعد از آنكه در موقع جشن و ضيافت بدرخت آويختند بدروازهء نينوا نصب نمودند و اگرچه ايلام هيچوقت آشور را در ميدان جنگ مغلوب نساخته بود ليكن با اسرهدون همسرى كرده در بابل مكرر تاخت‌وتاز نموده و منتها دولتى بود كه تا آنزمان آزاد مانده آشور را تهديد ميكرد و بنابرين معلوم است كه آشور بانيپال بايد از مقهور ساختن دشمن ديرينه و خراجگذارى او بسيار شاد باشد و حسن تدبيريكه بخرج داده شاهزادگان تبعيد شدهء ايلامى را تشويق نمود كه از نينوا يعنى محل تبعيد خود اسباب توليد اختلافات داخلى را در ايلام فراهم آوردند جاى تحسين است ، ليكن نميتوان فهميد كه در حالتى كه برحسب ظاهر تسخير و تصرف شوش در كمال سهولت بوده لشكر آشورى چگونه از دست درازى به آن محل خوددارى نموده است .\r\n\r\nطغيان بابل\r\nبعد از آنكه بر ايلام چنين شكست وارد آمد و دست‌نشاندهء آشورى بتخت ايلام رسيد به نظر ميآيد كه تا چندين سال مهمى از آن ناحيه پيش نيامده باشد ليكن آشور بانيپال باندازه‌اى كبر و نخوت پيدا كرد كه برادر خود او از او رنجيده چه به آن برادر فقط بطور نايب السلطنهء بابل و حكمران رفتار ميكرد كه هروقت اراده داشته باشد ميتواند او را بردارد و بنابرين برادر نامبرده بر خلاف پادشاه آشور در سال 652 تشكيل اتحادى داد و دول تابعهء او را داخل در اين اتحاد كرد .\r\nخوم‌بان ايگاش پادشاه ايلام هم كه طبعا بمخالفت پادشاه آشور نبود به اين امر مجبور شد چه آشور بانيپال از او تقاضا نمود كه مجسمهء « نه‌نه » را به اريك برگرداند و حال آنكه اطاعت اين امر با حفظ تاج و تخت منافات داشت زيراكه تمام ملت ايلام نسبت به آن بت احترام و علاقهء وافر داشتند و بنابرين همين كه سفراى بابلى خوم‌بان ايگاش را دعوت كردند و خزانهء ارباب انواع خود را براى تقديم حاضر نمودند دعوت را اجابت كرده و\r\n\r\n","description":"","footnote":"","page_name":" 119 ","page_number":165},
  {"content":"\r\n\r\nملت ايلام نيز از اينجهت خوشوقت گرديد .\r\n\r\nجنگ دوم با ايلام سال 651 قبل از ميلاد\r\nجنگ شروع شد و لشكريان فريقين در تمام سال 651 پيش از ميلاد مراقب يكديگر بودند و در اين نوبت نيز آشور از اختلاف خانوادهء سلطنتى ايلام استفاده كرده باينمعنى كه تام‌ماريتو برادر خوم‌بان ايگاش بر ضد او اسباب‌چينى كرده او را بقتل رسانيد و تخت و تاج را تصاحب نمود ليكن براى اينكه معلوم كند كه شيوهء دولت تغيير نكرده است فورا لشكر ديگرى نيز بميدان جنگ بر لشكريان قديم اضافه نمود ، اما سلطنتش دوام نكرد و يكى از تبعهء مهم ايلام انيد بغاش « 1 » نام داشت بواسطهء اوضاع آشفته كشور قوت قلب يافته نسبت به او عصيان ورزيد و پيشرفت حاصل نمود بطوريكه تام ماريتو مجبور شده به باتلاقهاى كنار خليج فارس فرار كند و در آن‌جا تجهيز كشتى نمود ليكن طوفان كشتى را بساحل برد و تام ماريتو گرفتار شده او را به نينوا فرستادند و آشور بانيپال با او مهربانى كرد و البته جهت اين بوده كه براى بعدها ميخواسته است او را آلت مقاصد خود قرار دهد . درهرحال ياغى نامبرده لشكر ايلاميرا از ميدان جنگ خارج كرد و متحد ايلام يعنى بابل را تنها گذاشت .\r\n\r\nتسخير بابل 648 . ق . م\r\nبنابر آنچه مذكور شد آشور بانيپال در مقابلى با بابل آزاد گرديد و بعد از محاصرهء طولانى آن را مسخر كرد و همان رفتارى را كه سناخريب در چهل سال قبل با آن شهر كرده بود تجديد نمود و هزارها از سكنهء آن را در پيش گاوهاى بزرگ بال‌دار بقتل رسانيد .\r\n\r\nجنگ بابل با ايلام\r\nدر اينموقع پادشاه آشور به حكم عقل مصمم شد كه از اختلافات ايلام استفاده نموده استقلال آن دولت بىآرام را خاتمه بدهد و براى اين مقصود چنان كه طبيعى بود تام‌ماريتو را به كار برد . مخصوصا قبل از آنكه بابل مسخر بشود پادشاه آشور از ايلام تقاضا نمود كلدانيها را كه در طغيان شركت كرده بودند تسليم نمايد اما جواب صريحى داده نشده بود بواسطه اينكه مصلحت ايلام در تقويت بابل بود و چون\r\n\r\n\r\n","description":"","footnote":"\r\n( 1 ) - اين اسم از روى قرائن و امارات موجوده از اسامى آريانى است ، رجوع شود به كتاب هال كه ذكر آن در سابق رفته صفحه 201 .\r\n","page_name":" 120 ","page_number":166},
  {"content":"\r\n\r\nآنشهر معظم مسخر گشت كه لازم بود براى ايلام از آن جلوگيرى كند آشور بانيپال سفراى ايلامى را مرخص كرده براى پادشاه ايلام پيغام داد كه اگر آن اشخاص را تسليم نكنى ميآيم و شهرهاى تو را خراب ميكنم و مردم شوش و مادكتو و خايدالو را باسيرى ميبرم و ترا از تخت به زمين مياندازم و ديگريرا بجاى تو ميگذارم و همچنانكه سابقا توم‌مان را از ميان برداشتم ترا هم نابود ميكنم .\r\nدر اين ميانه بزرگان ايلام اند بغاش را بقتل رسانيدند و خوم‌بان كالداش را بجاى او گذاشتند و بنابرين موقع مناسبى براى آشور بانيپال پيدا شد ، طرفدارى تام ماريتو را بهانه كرد و آشوريان ويرا كمك نموده تا اينكه او دوباره داخل شوش گرديد و دوباره بر تخت نشست ولى همين كه اين امر انجام گرفت او سفاهت كرده در صدد قتل معاونين خود برآمد ، آنها از اين سوءنيت آگاه شدند و دوباره او را گرفته بزندان انداختند ليكن آشوريان براى اقامت در ايلام عدهء خود را كافى نديدند تمام كشور را بغارت داده به نينوا مراجعت نمودند .\r\n\r\nتسخير و غارت شوش 645 قبل از ميلاد\r\nآشور بانيپال از نتيجهء مختصر و ناقص اين جنگ راضى نشده تام‌ماريتو خائن را بمطالبهء تسليم كلدانيها و « نه‌نه » ربة النوع فرستاد اما خوم‌بان كالداش ميدانست كه تسليم آنها مورث هلاكت خود اوست بنابرين مقاومت را اولى دانست الا اينكه در اين موقع قوهء آشوريان زياد بود و بعد از آنكه چهارده شهر را سوزانيدند شوش را هم به تصرف خود درآوردند . سابق برين لشكريان آشورى دو نوبت بعنوان مساعدت و كومك بشوش رفته بودند ليكن در اين دفعه ميتوانستند حقد و كينهء خود را ظاهر سازند و حرص غارتگرى خويش را بدرجهء كمال بموقع آرند چنان كه غنائم فراوان بردند ، چه گذشته از خزاينى كه سابقا از سومر و اكد بانجا وارد شده بود طلا و نقره ( سيم و زر ) معابد بابل كه ايلاميها در ازاى معاونت بانشهر گرفته بودند نيز بچنگ ايشان افتاد - اماكن متبركه را بىاحترامى كردند . خزاين آنها را چاپيدند ، ارباب انواع را با سى و دو مجسمهء سلاطين ايلامى كه از زر و سيم و برنج و مرمر\r\n\r\n","description":"","footnote":"","page_name":" 121 ","page_number":167},
  {"content":"\r\n\r\nبود به نينوا فرستادند ، بالاخره قبرهاى دلاوران قديم را نبش كرده استخوان‌هاى آنها را به نينوا بردند و در آنجا جشن‌ها گرفتند ، شراب‌خواريها كردند و به اعتقاد خودشان به اين واسطه چون ارواح آن اشخاص به استخوانهاى پوسيده معلق است مذلت و خوارى 14 - مجسمه‌هاى خدايان ايلام كه آنها را ربوده به نينوا مىبرند از كتاب آثار نينوا تأليف آ ، ح ، « لايارد » گرفته شده است\r\n\r\n","description":"","footnote":"","page_name":" 122 ","page_number":168},
  {"content":"\r\n\r\nاين اوضاع را بهتر درك خواهند كرد . خلاصه براى پر كردن پيمانهء تلخى و عذاب ايلام در وقت سقوط او هرشرارت و بيرحمى كه ممكن بود انجام دادند و حزقيل نبى در اين باب ميگويد « در آن‌جا ايلام و تمام جمعيتش هستند ، قبرهاى ايشان گرداگرد ايشان است و جميع ايشان مقتول و از شمشير افتاده‌اند « 1 » » .\r\n\r\nبرگرداندن مجسمهء « نه‌نه » به ارخ\r\nبالاخره آشور بانيپال قادر شد كه مقصود خويش را حاصل كرده « نه‌نه » را بعد از آنكه يكهزار و ششصد و سى و پنجسال در اسيرى مانده بود به ارخ برگرداند . آيا در تاريخ هيچ امرى نظير اين واقعه ديده مىشود ؟ لشكر آشورى عاقبت در حال فتح و ظفر مراجعت كردند و ثروت شوش و جمع كثيرى از بازماندگان سكنهء آن شهر و نواحى اطراف آن را بردند - خوم‌بان كالداش چندى فرارى بود اما عاقبت مجبور به تسليم شد و آشور بانيپال منتهاى كاميابى خويش را در اين قرار داد كه آن پادشاه و تام ماريتو را با دو پادشاه مغلوب ديگر بجاى اسب به عرابه‌اى كه خود سوار بود بست و آنها را بدين شوكت و جلال بمعابد آشور و ايشتر كشانيدند .\r\n\r\nمحو شدن ايلام\r\nدولت ايلام منقرض گرديد و اگر هم قبايل كوهستانى در آن جا باستقلال ماندند اسم ايلام و دولت او از خاطرها محو شد و غبار افسانه و قصه بر روى آن نشست و مناسب آنست كه قبل از رها كردنش يك لحظه نظرى بر ماسبق تاريخ آن بيندازيم .\r\nايلام در اوايل امر دولتى غارت‌گر بود و به همين حال در تمام مدت باقى ماند و در عين حال يكنوع خط و صنايع « 2 » و تا يك اندازه تمدن مخصوصى را پرورش داد ليكن نسبت بكشورهاى ديگر شيوهء تاخت‌وتاز بيشتر داشت تا استيلا و تسلط و اهتمامى در اينكه آنها را تحت يك دولت مرتبى درآورد ننمود و وقتى هم كه خواست فتوحات خود را تحت انتظام درآورد از عهده برنيامد . نسبت بدولت بابل جفاكار بود و بدون ملاحظه و ترحم آن را ميدان تاخت‌وتاز قرار ميداد و با اينكه وسايل او نسبت باندولت بىاندازه ناقص‌تر\r\n\r\n\r\n","description":"","footnote":"\r\n( 1 ) - باب 32 ، آيه 24 كتاب حزقيل نبى « مؤلف »\r\n( 2 ) - ايلام در ساختن جواهرآلات و ريختن فلزات از بابليها خيلى پيش بوده است « مؤلف »\r\n","page_name":" 123 ","page_number":169},
  {"content":"\r\n\r\nبود اكثر اوقات موفق بدست‌برد و غنيمت آوردن بشوش ميگرديد . همين كه ولايات ما بين ايلام و آشور از ميان رفت و ايلام مستقيما با آشور روبرو شد با وصف برترى انتظامات و تجهيزات قشون و مهمات حربى آشور دليرانه با او جنگيد و اگر نفاق و اختلافات داخلى نبود كه در مواقع باريك همواره او را مفلوج ميكرد بواسطهء شجاعت خود و صعوبت مكان در مقابل قوه و قدرت آشور تا به آخر ميتوانست ايستادگى كند . بهرحال دولت ايلام باقى نماند و چنان عظمت و اهميتش از خاطرها رفت كه استرابو در كتاب جغرافياى خود در باب شهر شوش ميگويد كوروش آن شهر را پايتخت قرار داد بواسطهء موقع و اهميت و نيز از اينجهت كه آن « هيچوقت از خود اقدام بامر بزرگى ننموده و هميشه تحت اطاعت ملل ديگر بوده است » « 1 » . چنين است رسم سراى سپنج ! .\r\n\r\n\r\n","description":"","footnote":"\r\n( 1 ) - استرابو - 15 - 3 - 2 « مؤلف »\r\n","page_name":" 124 ","page_number":170},
  {"content":"\r\n\r\nيك سوار مدى از كتاب لوژارد موسوم به « كلت دميترا » گرفته شده است\r\n\r\nفصل هشتم آريانهاى ايران - اصل و منشاء و روايات آنها\r\nمن از ميان بلاد ، اول سرزمين و كشور خوبى كه آفريده‌ام همانا آريانه و يجو ( مسكن خاص آريان‌ها ) است .\r\n« ونديداد . ا - »\r\n\r\nاختلاف ما بين اراضى پست و نواحى مرتفعهء ايران\r\nيكى از مطلوب‌ترين مشاهدات شخص مسافر در ايران اينست كه اراضى پست را كه در بهار بطور موذى گرم مىشود ترك گفته باماكن مرتفعه كه در آنجا آفتاب موذى نيست و خضارت و طراوت غلبه دارد صعود نمايد چه درواقع وارد اقليم ديگرى مىشود . تاكنون آنچه بيان كرديم تمدن را در جلگه‌هاى پست باز نموديم كه انسان در اول امر در آنجا نشوونما كرده و كم‌كم بلاد معظم از قبيل شوش و بابل و نينوا ساخته شده و بالاخره در آنجا تمام شرق نزديك و مصر قهرا در تحت استيلاى يك دولت بزرگ مقتدر سامىنژاد قرار گرفته است .\r\n\r\nاستيلاى آريان در اراضى مرتفعه\r\nچون از آن اراضى پست و تمدن قديم بالنسبه عالى دور شويم بفلات ايران صعود ميكنيم و در آنجا همچنانكه امور طبيعى متفاوت است سكنه هم با آنچه ديده‌ايم تفاوت دارند يعنى چون\r\n\r\n","description":"","footnote":"","page_name":" 125 ","page_number":171},
  {"content":"\r\n\r\nبه فلات ميرسيم از نواحى كه در تحت نفوذ سامىها است خارج شده به سرزمينى وارد ميشويم كه قوم غالب در آنجا آريانى است اگرچه مىبينيم كه دول متمدن‌تر بابل و آشور بر آنها نيز تأثيرات كلى كرده‌اند . از اين ببعد مقدرات تاريخ دنياى قديم همانا كشمكش و نزاعى است ما بين نژاد سامى جنوب و نژاد آريان شمال كه بالاخره به مظفريت كامل نژادهاى شمالى خاتمه يافته است « 1 » .\r\n\r\nمسئله آريان\r\nمسئلهء نژاد هند و اروپائى كه غالبا آن را مسئله آريان ميخوانند ( اگرچه لفظ آريان بيشتر راجع بطايفهء هند و ايرانى است ) در وقتى كه اين مسئلهء مهم هنوز در مرحلهء اول از تحقيقات بود موضوع مباحثات بسيار شده است . در به دو امر اين عقيده شيوع داشت كه جماعتها از قوم آريانى از محلى كه منشاء آنها بود حركت كرده و قسمتهاى غيرمسكون نيمكرهء شمالى را مسكون ساخته‌اند . امروز عقائد بسيار تفاوت كرده و ميدانيم زمانى را كه ما از آن صحبت ميداريم در آنزمان دنيا قبلا بواسطهء نژادهاى ديگر از نوع بشر مسكون بوده و بنابراين امروز قائلند بر اينكه فقط بايد السنهء خاندان آريان را مطرح گفتگو قرار داد و شايد كه يك تمدن قديمى آريان نيز قبل از انفصال لغات مختلفهء آريانى از لغت اصليه آن وجود داشته است « 2 » .\r\nشكى نيست در اينكه ما ميتوانيم سربلند باشيم از اينكه از اولاد آن طائفهء اصلى آريان هستيم ، ليكن منتى را كه سومريان و سميت‌ها و نيز نژاد عجيب سواحل مديترانه بر ما دارند و نبايد آن را فراموش كنيم اينست كه تمدن آنها را آريانهاى وحشى اختيار كرده و ترقى دادند و هرچه بيشتر مبادى تمدن ما در تحت مطالعه درميآيد بيشتر ثابت مىشود كه تمدن ما ميراث دوره‌هاى قبل است كه بما رسيده است .\r\n\r\nسرزمين اصلى آريان‌ها\r\nاز مسائلى كه محل اختلاف عظيم واقع شده اينست كه طوائف آريان از كجا و از چه مركزى خارج شده‌اند ليكن قرائن و دلائلى بر كشف حقيقت موجود است ، مثلا اين قوم يقينا در زمينى ساكن\r\n\r\n\r\n","description":"","footnote":"\r\n( 1 ) - رجوع شود به « ازمنهء باستان » تأليف ج ، ح ، برستيد صفحه 172 « مؤلف »\r\n( 2 ) - « نژادهاى بشر » تأليف دنيكر ، صفحه 138 « مؤلف »\r\n","page_name":" 126 ","page_number":172},
  {"content":"\r\n\r\nبوده‌اند كه آب و هواى برّى داشته و چنان كه پيداست دو يا سه فصل از فصول اربعه را بيشتر نديده بودند . از لغت ايشان ظاهر مىشود ساكن جلگه بوده و كوه و جنگل نداشته‌اند و فقط بعضى اشجار سخت‌جان از قبيل قان ( غان ) و بيد در آنجا بوده است . ما امروز ميدانيم كه آريان‌ها از شمال آمدند و چون حركات طوائف بدوى دامنهء وسيع دارد بعضى را عقيده اين است كه مسكن اصلى آنها بايد در بيابانهاى وسيع شمال خراسان بوده باشد كه برحسب ظاهر در قديم الايام حاصلخيزتر از امروز بوده و يا در جلگه‌هاى جنوب روسيه كه مجاور و مشابه بيابان سابق الذكر و آب فراوان‌تر است ، بعضى ديگر ناحيهء جنوب غربى بحر خزر را منشاء اصلى آنطايفه ميدانند و در هرصورت مطلب طورى نيست كه بتوان رأى قطعى در آن اظهار نمود .\r\n\r\nروايات آريانهاى ايران\r\nآريانهاى شعبهء ايرانى كه سروكار ما در اينجا با آنهاست اول از همه متمدن شده و قائل بوحدت خداوند گرديده و بنابراين مورد توجه خاص ميباشند . اينطايفه رواياتى داشته‌اند مشعر بر اينكه هجرت ايشان از منزل اصلى بسبب اين بوده است كه عامل شر محل ايشان را يخ بسته و غيرقابل سكنى نموده بود و شايد كه معنى اينحرف اين باشد كه بواسطه تغيير آب و هوا مجبور به تغيير مكان شده‌اند چنان كه ظاهرا غلبهء خشگى طوائف مغول را وادار كرد كه بجانب مغرب هجوم ببرند و ضمنا بساط تمدن ممالكيرا كه عرصهء تاخت‌وتاز ايشان ميشد برچينند .\r\nدر داستانهاى ويژه « 1 » به يك منزل از دست داده آريانم « 2 » و يجوا اشاره شده است و چون بواسطهء سرما مجبور به مهاجرت از آنجا شده به سغدا و مورو ( در زبان يونانى سغديانا و مرژيانا ) رفته‌اند كه اولى بخارا و دومى مرو حاليه خوانده مىشود ، بواسطه ملخ و طوائف دشمن مجبور شدند سغدا را نيز ترك كنند و به باغدى كشور بلند رايت و بعدها بلخ ناميده شده بروند ، از بلخ به نيسايا رفته‌اند و اين محل را با نيشاپور يكى دانسته‌اند\r\n\r\n\r\n","description":"","footnote":"\r\n( 1 ) - رجوع شود به ونديداد . « مؤلف »\r\n( 2 ) -  Aryanem Vaejo \r\n","page_name":" 127 ","page_number":173},
  {"content":"\r\n\r\nولى بعقيده من اشتباه است چه ناحيهء ناسايانسا كه در مغرب عشق‌آباد واقع است بهتر مناسبت دارد . مراحل آخرى اين مهاجرت هرويو ( هرات ) و ويكرتا ( كابل ) بوده كه آن را زمين بدسايه وصف كرده‌اند و بعدها وقايع‌نگاران اين ولايات را به دو قسمت منقسم نموده‌اند از اينقرار كه ارهويتى ( اراچوسيه ) و هيچومنت ( هيلمند ) و هپتاهندو ( پنجاب ) در سمت مشرق . اوروا ( طوس ) و هركانا ( گرگان ) ، راگا ( رى ) ، و رنا ( گيلان ) و پارهء ولايات ديگر طرف مغرب مىباشد و ممكن است كه اين دسته‌بندى را براى اين كرده باشند كه تا طوائف آريان‌هاى هندى و ايرانى را توضيح دهند .\r\nمكان آريانم و يجو را در قسمت شمالى آذربايجان حاليه فرض كرده‌اند اما مسيو دمرگان « 1 » نظر صحيحى اظهار مىكند و ميگويد در صورتى كه آريانم و يجو جزء شمالى قسمتى از آذربايجان بود ميبايست طوائف آريان با مردمانيكه ساكن ارمنستان بوده و خط نوشتن ميدانستند و بالنسبه متمدن بودند ارتباط پيدا كرده باشند . حقيقت اينست كه محل مزبور را به تحقيق نمىتوان تعيين كرد . هرچند بواسطه اكتشاف توخاريك « 2 » كه قديمترين صورت هندواروپائى در سيبرياست قسمت غربى اين صحراى وسيع ميتواند خوب دعوى كند كه شايستهء دقت‌نظر مىباشد و داستان سابق الذكر بطوريكه بدست ما رسيده طول و تفصيلش چنانست كه نمىتوان آن را قديم دانست و ممكن است وقتى كه داستان به صورت حاليه درآمده آذربايجان را آريانم و يجو ميپنداشتند و سرمنزل اصلى كه در شمال بوده فراموش كرده بودند معذلك فضلائى كه در كتاب اوستا دست دارند به اين داستان اهميت زياد ميدهند و شكى نيست در اينكه آن مبنى بر روايات بسيار قديم بوده است .\r\n\r\nورود طوائف آريان‌ها بايران\r\nعقيده بر اينست كه قوم ماد از جنوب روسيه بايران مهاجرت كرده و چون دولت اورارتو يا آرارات را قوى يافتند و نتوانستند بر آن حمله كنند از آن احتراز نموده تدريجا قسمت غربى فلات ايرانرا متصرف شدند .\r\n\r\n\r\n","description":"","footnote":"\r\n( 1 ) - « مطالعات » صفحه 415 « مؤلف »\r\n( 2 ) -  Meyer , Geschichte des Alterthums \r\n","page_name":" 128 ","page_number":174},
  {"content":"\r\n\r\nشعبهء ديگر آريانى كه پارسيان باشند از بيابان‌هاى شمال خراسان وارد مشرق ايران شده از ايالت كرمان عبور كرده فارس را مسكن خود قرار دادند ، يعنى از نزديكى زنده‌رود كه ظاهرا همانوقت در تصرف طوائف ماد بوده تا خليج فارس و حدود غربى آنها متصل بحدود طوائفى بوده كه در تحت نفوذ ايلاميها بسر ميبردند .\r\nسلسلهء ديگر از آريا يا باكتريا حركت كرده امتداد جنوب شرقى را اختيار نموده از هندوكش گذشته پنجاب را مسخر نمودند . پشت‌سر اين سه دسته ذكر هيركانيها را ميشنويم كه ساكن ناحيهء استراباد « 1 » حاليه بودند و دنبال پارسيها كارمانيان ميباشند كه ولايت كرمان منسوب بايشان است . ديگر گدرزيان كه در ساحل بلوچستان بوده و در انزيان و اراخوسيان كه اولى در نواحى شمالى بلوچستان و دومى در قسمتى از جنوب افغانستان مسكن گرفته بودند و آخر الامر مرژيهاى مرو و باختريهاى بلخ ميباشند .\r\n\r\nتاريخ اين مهاجرتها\r\nبعضى از كتيبه‌هاى خط ميخى كه جديدا در بوغازك‌اى « 2 » كه عبارت از تيرياى قديم و پايتخت هتيت‌ها باشد كشف شده مشتمل بر معاهداتى است كه ما بين هتيت‌ها و متانيان كه لااقل امرا و سلاطين آنها آريان بوده‌اند بسته شده ، از جمله قراردادى است كه از طرف خدايان ويد - اندرا - و ارونا - نساتياتونس ( اسونيز ) واقع شده است و آن نه فقط تصريح مىكند كه متانيان اين خدايانرا احترام مينمودند بلكه معلوم ميدارد كه در سال 1350 قبل از ميلاد تاريخ عهدنامهء مزبور ، امتياز و فرقى بين عناصر آرياى ايران و هند وجود نداشته است ضمنا سند نامبرده تمدن هند را مىرساند كه نهايت قديم نيست .\r\nعقيدهء مسيو دمرگان « 3 » اينست كه هجوم آريانها به باكتريا دو هزار و پانصد سال پيش از ميلاد واقع شده و قوم ماد در حدود دو هزار سال قبل از ميلاد بشمال غربى ايران رفته‌اند و اين مسئله كه در فصل ششم مذكور داشتيم كه قوم كسيت كه در\r\n\r\n\r\n","description":"","footnote":"\r\n( 1 ) - گرگان فعلى ( مترجم ) .\r\n( 2 ) - « مطالعات » صفحهء 314 « مؤلف » .\r\n( 3 ) -  Kyoi . \r\n","page_name":" 129 ","page_number":175},
  {"content":"\r\n\r\nحدود هزار و نهصد سال قبل از ميلاد تأسيس يك سلسله سلاطين نموده و در زمان سلسلهء اول سلاطين بابل اسم آنها شنيده مىشود در تعيين تاريخ اين مهاجرت كمك مىكند و قبل از آنكه هويت قوم كسيت كه يحتمل طائفه‌اى بودند از ماد تشخيص شود اين مسئله به اين تحقيق معلوم نميشد .\r\n\r\nقوم ماد و سكنهء قديم\r\nظاهر آنست كه از سكنهء قديم بعضى مقهور و برخى بكوهستانها رانده شده و جماعتى را هم متعرض نشده و گذاشته‌اند كه با مهاجمين مشتركا زندگى كنند و هرگاه به نظر آوريم كه طوائف مدافع بايد تلفات بسيار ديده باشند و ميدان تاخت‌وتاز هم وسيع و كوهستانى بوده معلوم مىشود كه عقيدهء فوق معقول‌ترين فرضهاست و تاريخ نشان ميدهد كه اين ترتيب با رفتار اكثر ملل فاتح موافقت دارد . قول هرودوت نيز اين رأى را تقويت مىكند چه اسامى طوائفى را كه باهم مخلوط شده تشكيل يك ملت دادند نقل مىكند بوزه ، پراتى سينى ، استروخات ، ارزنتى ، بودى ، مجوس « 1 » بودند ، ممكن است چهار طائفهء اول از طوائف نامبرده آريان بوده و بودى و مجوس تورانى محسوب ميشدند . قوم مجوس را مهاجمين داراى نوعى از كيش و پرستش ديدند كه با كيش آريانى مخلوط شده و بعدها تحت توجه و تربيت زردشت ترقى نموده به صورت مذهبى درآمد كه امروز باسم خود او موسوم است .\r\nمهاجمين آريانى قومى بدوى و گله‌دار بود ، و اسب و مواشى و گوسفند و بز و سگ گله داشته‌اند . مسافرت ايشان با ارابه‌هاى زبر و ناتراشيده‌اى بوده كه چرخ و محور آنها را از يك پارچه چوب نتراشيدهء خشن ميساختند . عروس را باسيرى ميگرفتند و خانواده مبنى بود بر اقتدار تام رئيس خانه يعنى پدر و تعدد زوجات هم معمول ميداشتند .\r\nطلا و الكترم يعنى مركب از طلا و نقره و مفرغ را ميشناختند اما صنعت ايشان منحصر ببعضى تزئينات و نقوش و خطوط معدود بوده و خط و نوشتن نميدانستند ، آنها كم‌كم از بدويت خارج شده استقرار يافتند ، زراعت آموختند ، دهات و بلاد ساختند و تا مدت مديدى اجتماع ايشان عبارت بود از قبائل چندى كه از يكديگر مستقل بودند و چندان\r\n\r\n\r\n","description":"","footnote":"\r\n( 1 ) - هرودوت 1 ، 110 .\r\n","page_name":" 130 ","page_number":176},
  {"content":"\r\n\r\nاتصال و ارتباطى نداشتند ليكن در مواقع خطر و مهلكه به زودى باهم متحد ميشدند .\r\n\r\nافسانه‌هاى آريانى\r\nبعضى محققين گفته‌اند و عقيدهء صحيحى است كه هيچ مذهبى اختراع نميشود و اين حرف دربارهء زبان نيز صادق است يعنى هردو امر بر نشوونما و تبدلات تدريجى درست مىشود و از آنجا كه مذهب مبنى بر عقايدى است كه افسانه‌ها و اساطير اگر به روى آنها قرار نگرفته باشند البته تصرف كلى در آنها داشته و كمال اهميت را دارد كه بتوانيم آن حكايات قديم اساسى را معلوم نمائيم و خوشبختانه افسانه‌هاى آريانى براى اخلاف باقىمانده و ما براى معرفت باحوال مبادى تمدن جديد از آنها استفاده ميكنيم .\r\nاولين اطلاعى كه بر احوال آريان‌ها داريم بر ما ظاهر ميسازد كه آنها در مرحلهء پرستش طبيعت خالص و پاك بوده‌اند . آسمان شفاف و نور و آتش و باد و باران كه اسباب حيات ميشوند معبود ايشان بوده و ظلمت « 1 » و خشكى را شياطين ملعون مىپنداشتند .\r\nدر اين مذهب شرك ، آسمان بر ساير خداوندان مقدم بود و خورشيد چشم آسمان و برق پسر آسمان ناميده ميشده است و ميتوان گفت كه اكثر مذاهب اين افسانه‌ها را دارا بوده و عقايد مزبوره عموميت داشته است ليكن اقوام آريانى مثل سومريان معتقد و مقيد بجلب مساعدت و موافقت ارواح خبيثه نبوده‌اند بلكه توقع ايشان آن بود كه ارواح طيبه بايد با ارواح خبيثه طرف شده آنها را مغلوب سازند و ادعيه و قربانيهائيكه انسان مىكند به غلبهء آن مدد تمام مىرساند و بنابراين از اوايل امر در نزد اين قوم انسان مقام محترمى داشته و نسبت بخدايان چندان تذلل نميكردند ، از براى آنها ادعيه ميخواندند ، از ايشان استعانت مينمودند ، تسبيح و تجليل ميكردند . قربانى را براى ايشان ميدادند و بالاتر از همه اينكه مشروب متبرك هوما « 2 » را اهدا مينمودند ليكن از اين ادعيه و قربانيها معتقد بودند به اينكه بخداوندان براى مجاهده با قواى خشكى و ظلمت مدد ميرسانند\r\n\r\n\r\n","description":"","footnote":"\r\n( 1 ) - در خصوص ظلمت ، گاتاها و اوستاى اخير تفاوت دارند چه بر طبق گاتاها ظلمت مخلوق اهورامزد مىباشد ( يسنا 44 ) « مؤلف » .\r\n( 2 ) - هوما كه بعينه همان سوماى هندى است گياهى است كوهستانى اما حقيقت و هويت آن معلوم نيست « مؤلف » .\r\n","page_name":" 131 ","page_number":177},
  {"content":"\r\n\r\nچنان كه حقيقتا خيلى دلچسب است وقتى كه شخص در آن داستانها ميخواند كه چگونه نسبت به وارونا يعنى خداوند آسمان و همان رب النوعى كه يونانيها ويرا اورانوس ميناميدند پرستش ميكردند و او را رب الارباب ميخواندند و ادعيه براى او تلاوت ميكردند و صفاتى معنويه براى او مذكور ميداشتند و مخصوصا اين محل توجه مىشود كه مىبينيم رب النوع مزبور فوق العاده از دروغ متنفر است و اين مسئله بر ايرانيها تأثير كلى داشته و از كتيبه‌هاى بيستون و همچنين از بيانات هرودوت اين فقره هويدا مىشود .\r\nاتر نورانى كه باسم ميترا خوانده مىشود در معبوديت با آسمان شريك بوده و اين هردو مراقب ضماير و اعمال مردم بوده و بينائى و دانائى كامل داشته‌اند . همچنين آتش به صورت اصلى خود كه برق باشد در منازعهء دائمى خداوندان نور با قواى ظلمت دخالت تامه داشته است و ذوق سرشار و طبع شاعرانهء قوم آريان در وصف اين آثار باشكوه طبيعت مخصوصا خودنمائى ميكرده است .\r\n\r\n","description":"","footnote":"","page_name":" 132 ","page_number":178},
  {"content":"\r\n\r\nقسمتى از منظرهء شكار ايرانى ( تصوير روى يك ظرف گلى در موزهء هرميتاج )\r\n\r\nفصل نهم كيش ماديها و پارسيها\r\nآنها ( پارسيها ) رسم دارند كه بر مرتفع‌ترين كوهها بالا رفته در آنجا براى زؤس رئيس ارباب انواع قربانى ميكنند . اين نام يعنى نام زؤس را آنها به تمام فضا و دائره سماوى اطلاق ميكنند . علاوه بر اين براى خورشيد ، ماه ، زمين ، آتش ، آب ، باد هدايا تقديم مينمودند ، در ابتدا فقط براى همين‌ها قربانى ميكردند . ( هرودوت . 1 ، 131 )\r\nاى اهورا ، مسئلت ميكنم كه مرا از حقيقت اين آگاه‌سازى كه پيش از روز قيامت مردمان بپاداش عمل خود ميرسند ؟ « سرود زردشت »\r\n\r\nاشتراك مذهبى طوايف آريانى ايران و هندوستان\r\nدر فصل سابق بپرستش آريان نسبت بقواى طبيعت اشاره كرديم در اين فصل « 1 » بايد همان موضوع را شرح و توضيح دهيم . اين پرستش طبيعت چنان كه هرودوت گفته است و ما عين آن را در بالا مذكور داشتيم در نزد اقوام آريانى معمول بوده ليكن ايرانيها در\r\n\r\n\r\n","description":"","footnote":"\r\n( 1 ) - من در مسائل و مندرجات اين فصل يعنى فصل حاضر بكتاب زردشت پيغمبر باستان ايران تأليف پرفسور ويليام جكسون مراجعه كردم ، مستر ادوارد در موضوع خداى ايران مقالهء محققانه‌اى كه براى درج در دائرة المعارف مذهب و اخلاق هستينگس نوشته بود نمونه‌اش را براى من فرستاد ، در اثناى تجديد نظر بكتاب آئين قديم زردشت تأليف ژ . ح . مولتون كه در مسائل گوناگون و مشكل مدققانه و نيز منصفانه اظهارنظر نموده مراجعه كرده‌ايم « مؤلف » .\r\n","page_name":" 133 ","page_number":179},
  {"content":"\r\n\r\nدورهء متمادى با آريانهاى هندوستان اشتراك مذهبى و فرهنگى داشته و دورهء مزبور تا نزديك باوقاتيكه اينك ما از آن گفتگو ميكنيم امتداد داشته است . آريانهاى هندوستان كتاب آسمانى داشتند كه آن را ويداز يا معرفت ميخواندند و اين عبارت است از مجموعهء زايد بر هزار سرود كه فاتحين آريانى قديم و پنجاب آنها را ضبط كرده بودند و چون بدورهء قديم هندوستان كه كتاب مذكور ترتيب داده شده رجوع ميكنيم مىبينيم مانند ايرانيها در مرحلهء نشوونما بوده‌اند و همانطور قواى طبيعت را پرستش ميكردند .\r\nخدا را هردو طايفه بيك اسم ميخواندند و اين امر چنان كه ادواردس « 1 » اشاره مىكند دليل بر آنست كه معبودهاى آنها يكسان بوده‌اند . يكى از اسامى پروردگار آسورا بوده كه در سانسكريت آسورا ولى در اوستا اهورا تلفظ ميشده و بمعنى خداوند بوده است . اسم ديگر دايوا « 2 » بوده كه به سانسكريت دواو در اوستاديوا « 3 » ميگفتند و اين لفظ همان كلمهء هند و اروپائى است كه بمعنى وجود آسمانى است و كليهء السنهء آريانى اين كلمه را بمعنى خداوند به كار برده‌اند بدينطريق كه در زبان يونانى تئوس و در لاتينى دئوس و در فرانسه ديو و انگليسى ديتى گفته‌اند .\r\nدر همان ابتداى دورهء ويداز خداوندانى كه موسوم به اهورا و ديوا بودند در نزد قبائل آريانى در مقام معبوديت باهم رقابت داشتند مثلا در هندوستان ديواها سمت تقديم و برترى داشتند و آسوراها در ويداى بعدى بمنزلهء شياطين محسوب ميشدند . از طرف ديگر در ايران اهوراها سمت رجحان و برترى داشتند و احساسات مذهبى ايرانيان به اهورا علاقه گرفته و مقاميرا كه در هندوستان به آسورا ميدادند ايرانيها براى ديواها قائل شدند .\r\n\r\nافسانه‌هاى هندى ايرانى يما يا جمشيد\r\nبعضى داستانها هم هست كه هردو كشور مشترك است « 4 » و مهم‌تر از همه ظاهرا قصهء يماى دلاور مىباشد كه اصلا يكى از اسامى آفتاب در هنگام غروب بوده است و در او نيز چنان كه ماتيو آرنولد « 5 » شيرين بيان مىكند چنين عقيده داشتند كه اول كسى بوده كه مردم را دلالت و راهنمائى كرده و اول كسى بوده كه بر منزل وسيع مرگ رسيده و بنابرين\r\n\r\n\r\n","description":"","footnote":"\r\n( 1 ) -  Edwards . \r\n( 2 ) -  Daiva . \r\n( 3 ) -  Daeva . \r\n( 4 ) - در فصل دوازدهم اين كتاب دوباره اينموضوع مطرح خواهد شد « مؤلف » .\r\n( 5 ) -  Matthew Arnold . \r\n","page_name":" 134 ","page_number":180},
  {"content":"\r\n\r\nطبيعة مبدل بپادشاه اموات شده است . او دو سگ داشته است تيره‌رنگ و بزرگ‌پوزه و چهارچشم ، در هرروز بقوهء شامهء خود جستجوى اموات ميكرده و آنها را براى صاحب خود ميآوردند و ميتوانيم عادتيرا كه در ايران ميان گبرها باسم « سگديد » معمول بوده است از آثار آن عقايد بدانيم . در اوستا مذكور است كه هركس بميرد بايد سگ زرد چهارچشمى يا سگ سفيدى كه گوشهاى تيره‌رنگ داشته باشد نزديك او آورند زيرا كه نگاه آن سگ شيطانرا كه ميخواهد داخل بدن ميت شود دور ميسازد . امروز هم زردشتيان از قدمت اين رسم بىخبرند ، بر روى سينهء هركس كه احتمال مرگ او را ميدهند پاره نانى ميگذارند ، هرگاه سگ آن نان را خورد آدم را مرده ميپندارند و بدخمهء مىبرند و كسانى كه حامل جنازه ميباشند در نزد جماعت نجس دائمى محسوب‌اند و زندگى مفلوكى دارند .\r\n\r\nزردشت پيغمبر ايران\r\nمؤسس مذهب قديم ايرانيها زردشت است . در خصوص اسم و نيز شخص او عقايدى اظهار شده كه سخت مغاير باهم ميباشند حتى اينكه بعضى منكر شده‌اند كه زردشت شخص تاريخى باشد يعنى وجود حقيقى داشته باشد و از جمله عقايديكه در همين اواخر دربارهء او اظهار ميكردند اينست كه آن نتيجهء افسانهء طوفان است كه در همه‌جا بوده است و ليكن در اين موضوع نيز مانند مسئلهء قوم آريانى نسبت بعقايد سابقين پيشرفت عمده حاصل شده اگرچه آنها كه اقدمند البته افضلند .\r\nبارى امروز باوجود قصه‌ها و افسانه‌هائيكه موجب ابهام و ترديد عقائد دربارهء او مىشود معلوم گرديد آن مصلح بزرگ يعنى پيغمبر ايران شخصى است تاريخى و حقيقى و تاريكى قدمت وجود او را محل شبهه و ترديد نبايد قرار بدهد .\r\nاصل اسم زردشت زراتسترا كه در لاتين تحريف شده و زرآستر گفته‌اند بدرستى حقيقت آن معلوم نيست ولى كلمهء استرا همان اشتر است كه در زبان امروز فارسى با مختصر تغييرى موجود مىباشد و اين قول كه پيغمبر نامبرده از اهل آذربايجان كه يونانيها اتروپاتن ميخواندند بوده قرين قياس است كه نام مزبور در هردو صورت متضمن لفظ اذر قديم يعنى آتش مىباشد بدين مناسبت كه پيش از ايام زردشت كاهن را آذروان يعنى نگهبان آتش ميگفتند . مولد او در اروميه كه در مغرب درياچهء موسوم به همين نام واقع است\r\n\r\n","description":"","footnote":"","page_name":" 135 ","page_number":181},
  {"content":"\r\n\r\nدانسته‌اند ، در ايام جوانى به حال تفكر و انزوا ميگذرانيده و در آن اوقات هفت مرتبه رؤيا براى او دست داده وساوس و امتحانات چندى را تحمل نموده بالاخره بعثت 15 - تصوير آتشكده در نقش رستم ( از كتاب صنعت باستان ايران تأليف مارسيل ديولافوا گرفته شده است )\r\nخود را اظهار داشته و سالهاى دراز چندان پيشرفتى حاصل نكرده چنان كه در ده سال اول فقط يكنفر به او گرويده است .\r\n\r\n","description":"","footnote":"","page_name":" 136 ","page_number":182},
  {"content":"\r\n\r\n\r\nگشتاسب اولين پادشاهى كه ايمان آورده\r\nپس به زردشت الهام شد كه بمشرق ايران مسافرت كند و در كيشمر « 1 » در ولايت خراسان با ويستاسب كه در شاهنامهء فردوسى گشتاسب خوانده شده ملاقات كرد . در دربار اين پادشاه ابتدا دو پسر وزير و بعد ملكه را معتقد ساخت ، بين او و دانشمندان مباحثات رسمى بميان آمد و در آنموقع خواستند بقوهء ساحرى بر او غلبه كنند زردشت غالب شد و خود پادشاه هم از معتقدين خاص مذهب جديد گرديد چنان كه در فروردين يشت از كتب اوستا ميگويد « او بود كه حربه و تكيه‌گاه مذهب زراتوشترا و اهورا شد و آئينى را كه در زنجير بسته و قادر بر حركت نبود از قيد رهانيد »\r\nبعد از ايمان آوردن گشتاسب و اهل دربار او طوائف تورانى آسياى مركزى مهاجمه كردند و شايد جهاد با متجددين نيز باعث حركت و حملات ايشان بوده است .\r\nجنگهاى جهاد مزبور بيشتر در خراسان واقع شده و اگر به قصه‌هائيكه نقل كرده‌اند اعتمادى باشد محاربهء قطعى در مغرب بلدهء حاليهء سبزوار روى داده است . « 2 »\r\nاما خود زردشت بسن پيرى رسيده معزز و محترم مىبود تا اينكه در مهاجمهء دوم تورانيان در بلخ كشته شد و روايت چنين است كه در پرستشگاه هنگاميكه مريدان دور او را گرفته بودند درگذشت .\r\n\r\nتاريخ ولادت و وفات زردشت\r\nحاصل آنكه زردشت اهل آذربايجان و شايد از طايفهء مجوس بوده اگرچه اين مسئله محل ترديد است و همچنين تاريخ پيدايش و زندگانى او محل اختلاف و گفتگوست . بعضى از مورخين برآنند كه اين پيغمبر در هزار سال قبل از ميلاد تولد يافته است و اما آنطوريكه از قصص و حكايات معلوم مىشود و ويليام جكسون هم بر آن رفته است تولدش 640 سال قبل از ميلاد و وفات او در 583 سال قبل از ميلاد بوقوع پيوسته است .\r\nدر دورهء اخير بعد از اين تاريخ چيزى كه مهم است و ما قطع داريم اينست كه داريوش از جمله پيروان ثابت العقيدهء مذهب زردشت بوده است .\r\n\r\n\r\n","description":"","footnote":"\r\n( 1 و 2 ) - رجوع شود به جريده ر ، ج ، س ، شمارهء ژانويه و فوريه سال 1911 « مؤلف » .\r\n","page_name":" 137 ","page_number":183},
  {"content":"\r\n\r\nخلاصه با اين اختلافات شديد كه ديده شد تصور ميرود كه براى قطعى شدن اين مسئلهء مهم ولى مشكل شواهد تازه و قاطعه را بايد انتظار كشيد .\r\n\r\nاوستا\r\nاهل عالم در نظر مسلمين منقسم ميشوند باهل كتاب و غير اهل كتاب يعنى آنها كه كتاب آسمانى دارند و آنها كه ندارند . زردشتيان مىتوانند مدعى شوند كه از طبقهء اولى ميباشند چه داراى كتاب آسمانى اوستا ميباشند كه كاملا يا بعضا بر زردشت نازل شده است . اين كتاب مقدس بزبانى نوشته شده است كه آن را عموما اوستيك مينامند و با زبانيكه سلاطين هخامنشى در كتيبه‌هاى خود به كار برده تفاوت دارد . چنين گفته‌اند كه اوستا بيست و يك كتاب بوده و به خط طلا بر دوازده هزار پوست گاو تحرير شده و بعد از آنكه سلسلهء هخامنشى منقرض گرديدند آن كتاب نيز از ميان رفته فقط قسمت كوچكى از آن بدست آمده است . بلاش اول سلطان اشكانى كه تقريبا در نيمهء مائه اول ميلادى سلطنت كرده از قرار معلوم شروع باحياى آن نموده ليكن انجام اين امر را اردشير مؤسس سلسلهء ساسانى داد و گمان ميرود كه براى دو يا سه دورهء بعد نيز اضافاتى بر آن شده است .\r\nقدمت زمانى در نظر انسان اهميت خاصى دارد و چون بخاطر ميآوريم كه مذهب زردشتى مذهبى است كه معاصر پرستش بعل و آسور و زئوس بوده و آن مذاهب صدها سال كه فراموش شده و مذهب زردشت هنوز باقيست اهتمام و ولع محققين كه عمر خود را صرف تحقيق منشاء و مبادى آن مذهب و كشف حقايق از ميان قصص و افسانه‌ها ميكنند در نظر ما معقول و بقاعده ميآيد .\r\nقسمتهاى موجودهء اوستا فقط شامل يك كتاب تمام از كتب اوستا مىباشد و آن موسوم به ونديداد ( بطور اصح ويدوات » يا « شريعت بر ضد ديوان » است .\r\nقسمتهاى بعضى از فصول ديگر جزء كتابيست موسوم به يسنايا آداب نماز و دعا و بعضى قطعات ديگر هم در كتب پهلوى محفوظ است و نسبت اين اخير به اوستا مثل نسبت نوشتجات آباء مذهب عيسوى است باصل كتاب انجيل و آنچه از اوستا موجود است منقسم باقسام اربعهء ذيل مىباشد :\r\n\r\n","description":"","footnote":"","page_name":" 138 ","page_number":184},
  {"content":"\r\n\r\n1 - يسنا كه منقسم است به هفتاد و دو فصل و مشتمل بر سرودها مىباشد كه از آن جمله گاتهاست .\r\n2 - ويسپرد كه مجموعه‌اى از ادعيه و سرودهاست و با يسنا متفقا به كار ميرود .\r\n3 - ونديداد كه قانون و دستور مؤبدان است و بيان عبادات و آداب طهارت و كفارهء گناهان را مينمايد .\r\n4 - يشت‌ها يا سرودهائيكه در تجليل فرشته‌هائيكه موكل ايام مختلفهء ماه ميباشند .\r\nقديمترين قسمتهاى اوستا گاتها مىباشد كه آن را تشبيه بمزامير عبريان كرده‌اند و گمان ميرود عبارات و تعليمات حقيقى زردشت و پيروان بلافصل او باشند و در اين گاتها ظاهر مىشود كه پيغمبر مزبور حقيقى بوده و تعليمات اخلاقى پاكيزه ميدهد كه چون بخاطر بياوريم چگونه محيط او ظلمانى بوده مجبور ميشويم كه خاضع شده و بزرگوارى او را تصديق نمائيم .\r\n\r\nاورمزد خداى مطلق\r\nدر ضمن مذاكرهء افسانه‌هاى آريانى ذكرى از ورونا « 1 » ( اورانوس ) كه رب النوع آسمان اقوام آريان قديم بوده نموديم ، بواسطهء تعليمات زردشت و اثر روحانى آن‌كه ميتوان تعريف كرد كه قواى طبيعت را صورت معنويّت داده ورونا مبدل به اهورا يعنى خداوند شده و متعارفا آن را اهورامزد يا اورمزد يعنى خداوند دانش كل يا بعبارة اخرى خداوند مطلق و خالق عالم خوانده‌اند و اين امر از يكى از مكالماتيكه اهورامزد با زردشت نموده و مكاشفاتى براى او ظاهر ساخته معلوم مىشود . اهورامزد ميگويد : -\r\n« من نگاه ميدارم آسمانى را كه در بالاست و از دور ديده مىشود و ميدرخشد و بر تمام عالم احاطه دارد و به نظر ميآيد مانند قصريكه از مواد آسمانى ساخته شده و محكم و استوار گرديده و اطراف آن دور واقع شده و در جسم ياقوتى خود بر عوالم ثلاثه پرتو مياندازد و مانند لباسى است ستاره‌نشان كه از جسم آسمانى ساخته شده و مزد « 2 » آن را دربر مينمايد »\r\n\r\n\r\n","description":"","footnote":"\r\n( 1 ) -  Varuna \r\n( 2 ) - پشت ، 13 .\r\n","page_name":" 139 ","page_number":185},
  {"content":"\r\n\r\nاگرچه ما خيلى باختصار ميكوشيم معهذا خيلى اهميت دارد كه تصوريرا كه از تعليمات زردشت نسبت به خداوند بذهن ميآيد از آنچه بعدها در اذهان غلبه يافته تميز دهيم ، در گاتها خداوند ذات خيّرى است كه خالق كل و متفرد است ، صفاتى را كه به اهورامزد نسبت ميدهد مثل راستى و قدرت و نيكوكارى و سلامت و ابديت دائما طرف مخاطبه واقع شده و مثل اين است كه مستقل و جدا از اهورامزد مىباشد و ليكن از طرف ديگر غالبا اشاره مىشود كه اين صفات فقط اسماء معنى هستند و شخصيت جداگانه ندارند و بنابراين تعليمات گاتها البته توحيد را بايد قائل باشيم .\r\nدر قسمت متأخر اوستا اگرچه باز اهورا خداوند اعلى است ليكن پرستش تنها متوجه اوينست و صفات ستّه را كه به او نسبت داده ميشد وجودهاى مقدس جاويد محسوب شده و به اين عنوان پرستيده ميشوند ، بعلاوه تمام خداوندان مظهر طبيعت كه زردشت آنها را منسوخ كرده بود دوباره بر سر جاى خود آمده و در معبوديت با اهورامزد و ملائكه او شريك شده‌اند چنان كه پرستش ميترا را ميتوان براى آن شاهد مثال آورد .\r\nپرستش انه‌هيتا « 1 » كه اقتباس از ربة النوع بارورى سامى مسماة به ايشتر بوده معمول شده و از اينقرار اصلاحات و توحيديكه زردشت تعليم كرده بود تدريجا فراموش گرديده و مجددا طبايع بمذهب شرك گرائيده بود .\r\nمطلبيكه باقى مانده كه بايد ضميمه شود اينست كه براى سلاطين هخامنشى اهورامزد خدائى بود قومى و مخصوص به خود آن‌كه در جزو تصاوير نقوش برجستهء بيستون به شكل يكنفر دلاور غازى كشيده شده كه در يك حلقهء دائره مانند ايستاده و دو بال منبسط و گشاده دارد و پاى آن چند پر مثل دنبال مرغ است و صورت اين خدا كه به فروهر تعبير شده عينا مأخوذ است از خداى آسوريان كه اسم آن آسور بوده و بالاخره از مصر گرفته شده است .\r\n\r\n\r\n","description":"","footnote":"\r\n( 1 ) -  Anahita . \r\n","page_name":" 140 ","page_number":186},
  {"content":"\r\n\r\n\r\nاهريمن يعنى خالق شر\r\nمقارن با اهورامزد و اصلا معاند اوانگرا مينيو يا اهريمن يعنى ذات خبيث است كه قادر بر ضديت با اعمال خيريهء او مىباشد و قدرت كاملهء اهورامزد را محدود ميسازد و بقول ادواردس اهريمن زمينهء تاريكى است كه تصور عالى اهورامزد بايد در مقابل آن قرار بگيرد و بعدها وقتى كه ملائكهء رحمت را شخصيت دادند در مقابل آنها شياطين نيز قائل شدند و نزاع بين قوهء خير و شر درگرفت و هروقت غلبه با يكطرف بود ليكن بايد بخاطر داشت كه در نظر زردشت « دروژ » يا دروغ خلاصهء جميع خبائث است چنان كه داريوش نيز همين طور بيان مىكند و اهريمن بعدها در اذهان جلوه يافته است .\r\n\r\nاصول ثلاثهء مذهب زردشتى\r\nدر كتاب ونديدا در ضمن آداب و تشريفات ظاهرى سه اصل عمده به نظر ميرسد كه اساس و بنيان مذهب است :\r\n1 - زراعت و تربيت مواشى تنها شغل شريف است .\r\n2 - تمام خلقت عبارت است از تنازع بين خير و شر .\r\n3 - عناصر اربعهء هوا و آب و آتش و خاك پاك ميباشند و نبايد آنها را آلوده نمود .\r\nبراى توضيح فقرهء اول بهتر اينست ظاهر سازيم كه موافق تعليمات مذهب زردشتى بهترين ترتيب زندگانى كدام است . پيغمبر سئوال مىكند و در جواب او بطوريكه بما رسيده است گفته مىشود « هرگاه يكى از مؤمنين خانه‌اى داير مىكند و مواشى و زوجه و اولاد نگاه ميدارد و هرجا مواشى بخوشى زندگانى ميكنند و سگ و زن و فرزند و آتش نشاط دارند . . . و هرجا كه يكى از مؤمنين بيشتر غله و علوفه و ميوه عمل ميآورد و زمينى را كه خشك است آب ميدهد يا زمينى را زياد مرطوب است خشك ميسازد » ملاحظه ميكنيد اين تعليمات چقدر سالم و صالح است .\r\nو از چيزهائى كه منع مىكند روزه‌دارى است به اين دليل كه هركس نخورد قوهء كار كردن از روى رشادت و عبادت كردن با قوت‌قلب ندارد . . . دنيا بواسطهء خوراك زنده است و از بىخوراكى ميميرد » . حال مقايسه كنيد اين دستور را با ضرورت روزه‌دارى كه امروز در ايران هست و هرسال هزاران اشخاص را بافيونيها ملحق ميسازد ، بواسطه\r\n\r\n","description":"","footnote":"","page_name":" 141 ","page_number":187},
  {"content":"\r\n\r\nاينكه زنها و مردهاى بيچاره كه مبتلا بگرسنگى ميشوند چنان ضعف پيدا ميكنند كه در مقابل آن سم مهلك خوددارى نميتوانند كرد ، گذشته از اينكه اين فريضه بر اغنيا كه تمام روز ميخوابند تحميلى نيست ، برعكس فقرا را در رنج و تعب مياندازد و بعقيدهء من سلامت مزاج زردشتيان عمده بواسطه همين است كه اصلا برياضت و محروميت نيستند .\r\nديگر از چيزهائى كه در اين مذهب خيلى توصيه به آن شده مزاوجت و همچنين تعدد زوجات است و هرودوت نقل مىكند كه پادشاه هرسال برعيتى كه اهل بيتش از همه بيشتر است جائزهء خاص ميدهد .\r\nفقرهء دوم بيان ثنويت مذهب زردشتى است ، آنچه خوب است از قبيل گاو و سگ هوشيار و خروس مخلوق اهورامزد مىباشد و تكليف هرمؤمنى عزيز داشتن آنهاست و آنچه موجودات موذيه است خلقت اهريمن ميباشند مثل سباع و مار و مگس كه تخريب و اعدام آنها وظيفهء هرمؤمنى است . از جمله وجودهاى خبيث مورچه كه چون غلهء زارعرا ميبرد كشتن آن ثواب است و نيز سوسمار و وزغ از آن جمله ميباشند . رعايت جانب مواشى ظاهر است حتى اينكه در هندوستان هنوز آنها را متبرك ميشمارند . بيان مقام سگ كه از قول اهورامزد در كتاب اوستا شده حقيقتا شاعرانه و دلچسب است ، ميگويد « سگ را بالطبيعه صاحب لباس و كفش ساخته‌ام ، هوشيار و بيدار و تيزدندان و بالفطره مايل است كه از دست انسان خوراك بگيرد و مال انسان را محافظت كند . . . هركس كه بصداى او بيدار شود نه دزد بى خبر مال او را ميبرد ، نه گرگ مىخورد بلكه گرگ رانده و دريده مىشود . . . و هيچ خانه از خانه‌هاى مخلوق اهورا بر روى زمين باقى نميماند مگر بواسطهء آن دو سگى كه من خلق كرده‌ام ، سگ گله و سگ خانه . »\r\nوقتى كه در كرمان بودم مشاهده كردم كه پارسيان بتقليد همسايگان مسلمان خود كه سگرا نجس ميدانند از سگ احتراز ميكردند و همواره بايشان خاطرنشان ميكردم كه رفتارشان به كلى با تعليمات مذهبى ايشان مخالف است ، بلكه بعضى اوقات چنان مبالغه شده است كه سگرا با انسان برابر قرار داده چنان كه در اين عبارت ديده مىشود : « قتل آدم يا سگ » و همچنين در عبارت نامبرده كه وصف بهترين طريق زندگانى انسان را مىكند\r\n\r\n","description":"","footnote":"","page_name":" 142 ","page_number":188},
  {"content":"\r\n\r\nو در آنجا سگ را بر زوجه و اولاد مقدم ميدارد .\r\nبخروس كه بانگش اشخاص كاهل را بيدار مىكند مقاميكه داده شده و اسباب استرضاى خاطر شانتكلر رستان « 1 » مىباشد از اين عبارت ظاهر مىشود : « مرغى كه آواز خود را در مقابل فجر با قدرت بلند مىكند و هركس يك جفت از اين طيور من بمؤمنى بدهد مثل اينست كه خانهء صد ستونى داده باشد » و محتمل است كه اين عزت خاطر خروس دليل بر آن باشد كه مرغان خانگى در آنزمان در ايران فراوان نبوده‌اند .\r\nسگ آبى فوق العاده محترم بوده و جزاى كشتن آن ده هزار تازيانه است كه اشد عقوبات مضروبه براى جنايات مىباشد و ممكن است اسم جديد آن‌كه سگ‌ماهى است يادگار دورهء مقدس بودن آن باشد .\r\nفقرهء سوم متضمن متبرك بودن آتش كه نيك آيتى است و موجب آنست كه مؤبد وقتى كه در مقابل آتشكده مشغول اعمال است دهان خود را بپوشاند و نيز موجب قواعدى شده كه آب جاريرا از ملوث ساختن حفظ كند و آن هنوز در نزد مسلمانان ايران معلوم است اگرچه غالب با آن مخالفت ميكنند ، ديگر اينكه زردشتيان جنازهء ميت را بالاى برجى ميگذاردند تا از پليد ساختن احتراز شود ، ليكن چون جميع امراض از متعلقات قوهء شر محسوب مىشود غالبا زردشتيانيكه در حال نزع ميباشند از مراقبت و سرپرستى اهل خانواده محروم بلكه از لوازم زندگانى بىنصيب ميشوند و در حقيقت رفتار با مريض و تطهير نفرت انگيز با بول گاو از جمله قبايح اينمذهب است كه از جهات ديگر موجب تحسين و اعجاب مىباشد .\r\n\r\nتأثيرات تورانيان بر مذهب زردشتى\r\nهرقدر بخواهيم در بيان مذهب زردشت باختصار بكوشيم مسئله تأثيرات تورانيان را بر مذهب آريانى نميتوان مسكوت بگذاريم .\r\nاين مسئله طبيعى بلكه قهرى است كه چون قوم مهاجمى كشور جديد را در تحت تصرف خود ميآورد بدون اينكه سكنهء اصليهء آن را نابود كند يا خارج\r\n\r\n\r\n","description":"","footnote":"\r\n( 1 ) - اميل رستان  ( Emile Rostand )  شاعر متأخر معروف فرانسوى تئاترى نوشته است بنام شانتكلر  ( Chantecler )  كه از آن همه مرغان را بصحنه آورده و پهلوان آن تئاتر خروس است ( مترجم ) .\r\n","page_name":" 143 ","page_number":189},
  {"content":"\r\n\r\nنمايد كم و بيش در تحت اثر عقائد مذهبى ايشان درميآيد . تاريخ طوايف بنى اسرائيل نمونهء خوبى از اين امر بدست ميدهد ، در مذهب زردشتى هم اظهر امور احترام عظيمى است كه به آتش كرده مىشود و يقينا اين مسئله بواسطهء اينكه در ولايات غربى بحر خزر اقوام آريانى ديده‌اند كه آتش از زمين بيرون ميآيد و مردم آن نواحى آن را محترم ميدارند و پرستش ميكنند در نفوس ايشان اثر كرده است . من هيچوقت فراموش نميكنم مشاهده‌اى را كه در بادكوبه از اين امر نمودم ، در غروب آفتاب بآنمكان رسيدم ، برف زمين را مستور داشته معهذا آتش از زمين برميجست و منظرهء مؤثر دهشتناكى فراهم ساخته بود كه به وصف درنميآيد . بنابراين اوضاع طبيعى مملكت اعتقاد به متبرك بودن آتش را بذهن القا مىكند و شخص بىاختيار متوجه مىشود كه كسانى كه اين عناصر را مظهر خالق جهان داشته بودند پر بيحق نبودند و يقين است كه بمرور زمان اين قدر و منزلت آتش در اذهان عظمت يافته تا به جائى رسيده است كه زردشتيان آتش‌پرست قلم رفته‌اند و اين امر تا بامروز دنباله پيدا كرده است چنان كه هنوز هيچ پارسى ايرانى شمع روشن را نميدمد و اخگر سوزانرا خاموش نميكند و استعمال دخانيات نيز نزد ايشان ممنوع است .\r\n\r\nاستعمال برسم\r\nيعنى بسته چوبها و آن محتمل است كه از چوبهائيكه تورانيان در وقت اخبار از مغيبات در دست ميگرفتند مأخوذ باشد و يقين است كه اعتقاد بر مهاجمهء دائمى ارواح خبيثه و اذكار و اوراد لازمه براى دفع آنها و اعتقاد باينكه ناخن بريده را با ذكر ادعيه زير خاك كرده تا نيزه و كارد و كمان و تيرهاى با پر عقاب و فلاخن در دست ديوان نشوند همه خرافاتى است كه از تورانيان بايرانيان رسيده و مذهب زردشتى را ملوث نموده است . امروز در ايران ناخنهاى بريده را با كمال دقت زير پاشنهء در دفن ميكنند و معتقدند بر اينكه چون چنين كنند آن ناخنها سدى ميشوند و وقتى كه دجال يا مسيح كاذب ظاهر شود اهل آنخانه را از متابعت او بازميدارد و احتمال كلى ميرود كه اين رسم هم از همان اعتقاد قديمى ناشى شده باشد .\r\n\r\n","description":"","footnote":"","page_name":" 144 ","page_number":190},
  {"content":"\r\n\r\n\r\nمغ\r\nعقيدهء عمومى بر اينست كه مغ‌ها « 1 » قومى غيرآريانى و يحتمل تورانى بوده كه اقوام آريانى در وقت تصرف كشور آنها را در جزء خود مستهلك نموده‌اند ، در هرحال در ازمنهء تاريخى مىبينيم كه آنها علماى دينى زردشتيان شده و ذبح قربانى و تهيهء مايع متبرك موسوم به هوما و به كار بردن دستهء برسم را حق اختصاصى خود قرار داده‌اند ، بعلاوه در تنجيم يد طولا داشته و بواسطهء اين علم در موقع ولادت حضرت عيسى اظهار وجود نموده‌اند و بمرور زمان نفوذ ايشان شدت يافته و يحتمل بواسطهء همين امر تعليمات پاكيزهء زردشت مقرون بخرافات و آداب و رسوم سخت بيمعنى شده است ، اگرچه خود زردشت را هم از نژاد مجوس دانسته‌اند ولى به نظر ميآيد كه ايرانيها آداب و رسوم مجوس را به سهولت و طيب خاطر قبول نكرده و ظاهرا قبل از دورهء ساسانيان مذهب مجوس در تمام ايران شايع نبوده است .\r\n\r\nعقيدهء بمعاد\r\nاعتقاد بحيوة اخروى كه براى مكافات يا مجازات بعد از مرگ داده مىشود يكى از عقايد اساسى آريانى است ، در گاتها اين عقيده صريحا توضيح نشده ليكن در ونديداد بيان اجمالى گاتها بصراحت نزديكتر گرديده و برحسب معمول اين عقيده به صورت اخبار و اعلام الهى اظهار شده است . در جواب اين سؤال كه آيا مؤمن و كافر بايد « از آبهاى جارى و غله و ساير ثروتهاى خود مفارقت كنند » اهورا ميگويد چنين است و « روح وارد طريقى مىشود كه زمان آن را مهيا ميسازد و براى سعيد و شقى هردو باز است » . بعد از آن گفته مىشود كه روح بعد از جدا شدن از بدن تا سه شب در نزديك سر بدنيكه از آن تازه مفارقت نموده ميماند و برحسب استحقاق لذت يا زحمت را بمنتها مىبيند ، چون روز چهارم مىشود باد مشكبوئى از جنوب ميوزد و روح مؤمن در سر پل چينوات « 2 » يعنى پل مفارقت كه بر قعر جهنم كشيده شده با دختر سفيد بازوئى كه زيباتر از همه چيزهاى زيباى دنياست ملاقات\r\n\r\n\r\n","description":"","footnote":"\r\n( 1 ) -  « Magus »  و آن بعقيدهء بعضى به معناى غلام و بنده است ، در اوستا اين نام فقط در يكمورد بلفظ مركب استعمال شده است ولى اين بعيد به نظر ميآيد كه افراد يك طايفهء مغلوب از طرف غالب بشغل كهانت گماشته شوند ، ليكن مولتون در كتاب نفيس  g . z  فريزر نظائرى براى آن ذكر كرده است « مؤلف » .\r\n( 2 ) -  Chinwat \r\n","page_name":" 145 ","page_number":191},
  {"content":"\r\n\r\nمىكند و از او سؤال مينمايد كيستى و جواب ميشنود « اى جوان نيك‌پندار ، نيك‌گفتار و نيك‌كردار من وجدان تو هستم » ، پس به هدايت اين راهنماى بهجت روح مؤمن بحضور اهورا ميرود و در آنجا مانند مهمان بخوشى پذيرفته مىشود ، اما روح انسان شقى با زن زشتى روبرو شده از پل نميتواند بگذرد و در مأواى دروغ ميافتد و آنجا بندهء اهريمن مىشود .\r\nدر كتاب هرودوت « 1 » عبارت قابل توجهى راجع به اين موضوع هست و آن اينست كه كمبوجيه چون ميشنود كه برديا خروج كرده در كار پيشرفتن است و حال آنكه بعقيدهء او كشته شده بود پركزاسب « 2 » را كه مأمور كشتن او ساخته بود مورد عتاب قرار ميدهد كه چرا اطاعت امر من ننمودى ، پركزاسب از خود مدافعه كرده اين خبر را تكذيب مىكند و ميگويد « اگر فى الواقع بنابراين شده است كه اموات از قبر بيرون آيند پس منتظر باش كه آستياگس « 3 » پادشاه ماد نيز بيرون آيد و با تو جنگ كند و الا اگر امور طبيعت بر وفق جريان سابق است مطمئن باش هرگز از آن ناحيه به تو آسيبى نخواهد رسيد » و اين عبارت حقيقة شايان تأمل است .\r\n\r\nبهشت پارسيان\r\nبعقيدهء زردشتيان بهشت از اقصاى مشرق در جبال هربرزايتى « 4 » يعنى كوه مرتفع كه در دورهء زبان پهلوى البرج و امروز البرز خوانده مىشود واقع بوده و كوه مجهول الحال در زمين بالا رفته از ستارگان ميگذرد و بقلمرو بىنهايت نور يعنى به بهشت اهورامزد منزلگاه نغمات ميرسد ، ام الجبال است و قلهء آن در شرافت ابدى شناور است ، در آنجا شب و سرما و مرض وجود ندارد .\r\nيقين است كه تخيلات شاعرانه راجع بقلهء دماوند در ذهن همه‌كس تأثير دارد ، مخصوصا در ذهن كسانى كه مثل من در وسط زمستان شكوه و جلوهء آفتاب را هنگام غروب در مقابل آن كوه ديده و تماشا كرده باشد چه بعد از آنكه آخرين تابش آفتاب از روى رشتهء اصلى البرز محو شد و رنگ سفيدى تيره‌رنگ كوه ظاهر گرديد شخص بدنهء مخروطى\r\n\r\n\r\n","description":"","footnote":"\r\n( 1 ) - كتاب 3 ، بند 26 « مؤلف » .\r\n( 2 ) -  Prexaspes . \r\n( 3 ) -  Astyages . \r\n( 4 ) -  Hara - Berezaiti . \r\n","page_name":" 146 ","page_number":192},
  {"content":"\r\n\r\nدماوند را مىبيند كه روشنائى قرمز رنگى سراپاى آن را گرفته و تدريجا اين روشنائى بالا ميرود تا عاقبت منحصر برأس مخروط ميگردد ، آنگاه ناگهان غروب مىكند و مرگ فضا را ميگيرد و من هيچ منظريرا به اين زيبائى و تأثير نديده‌ام و هروقت از ايران دور ميشوم اين يكى از تذكراتيست كه بسيار دوست ميدارم .\r\n\r\nتأثير مذهب زردشتى بر مذهب يهود\r\nتحقيق اينمسئله كه مذهب زردشتى چه‌اندازه در مذهب يهود و نصارى تأثير داشته خارج از گنجايش اين كتاب مىباشد ، ليكن قابل توجه است كه بدانيم اهريمن زردشتى با شيطان يكى است و در اين هردو مذهب ارواح خبيثه‌اى هست كه خداوند مطلق نميتواند آنها را بيواسطه براندازد چه اگر ميتوانست البته ميكرد و نيز پاكيزگى و علو نظريكه در تعليمات زردشت نسبت به اهورامزد هست زياده از آن است كه بنى اسرائيل نسبت به يهوه خداوند طايفهء خود داشته‌اند و اين عبارت را از قول او نقل كرده‌اند كه فرياد كرده است ، « اگر شمشير درخشندهء خود را تيز كنم و دستم محكم بچسبد از دشمنانم انتقام خواهم كشيد و بكسانيكه با من بغض دارند سزا خواهم رسانيد ، تيرهاى خود را از خون سيراب ميگردانم و شمشيرم گوشت خواهد خورد « 1 » » ، اما از طرف ديگر وصفى كه اشعيا از حقيقت بلند مرتبهء ذات احديت مىكند از بهترين بيانيكه راجع به اهورامزد شده بالاتر است .\r\nاينك بمسئلهء مهمترى ميرسيم ، اگرچه شايد مبالغه باشد هرگاه بگوئيم مسئلهء بقاى روح را ابتدا زردشت تعليم كرد و بعدها يهود كه سارگن دوم پادشاه آشور ايشانرا در بلاد ماد جا داده بود . . . آن را اقتباس و اختيار نموده‌اند ليكن ميدانيم كه خانواده‌هاى اشرافى و كاهن مانند يهود كه صدوقيان « 2 » نمايندهء ايشان بوده در اوايل تاريخ ميلادى بر اين عقيده بوده‌اند كه در تورات چيزى كه مشعر بر وجود ملائكه و ارواح و معاد باشد نيست ، بنابراين از يكطرف زردشتيان را مىبينيم كه اعتقاد ببقاى روح يكى از مواد اساسى كيش ايشان است و از طرف ديگر يهود را ملاحظه ميكنيم كه ششصد سال\r\n\r\n\r\n","description":"","footnote":"\r\n( 1 ) - سفر تثنيه باب 32 آيهء 41 - 42 « مؤلف » .\r\n( 2 ) - عضو فرقه‌اى از بنى اسرائيل كه جز نص صريح توراة به چيز ديگرى قائل نبودند ( مترجم ) .\r\n","page_name":" 147 ","page_number":193},
  {"content":"\r\n\r\nبعد از وفات پيغمبر بزرگ ايران در خصوص اينمسئلهء مهم ما بين خود اختلاف دارند .\r\nضيق مكان به من اجازه نميدهد كه بيش از اين راجع بتاثيريكه مذهب زردشت مستقيما و بطور غيرمستقيم بر مذهب يهود ميبايست كرده باشد شرح و بسط دهم ، اينقدر هست كه اگر مذهب پاكيزهء زردشت بالخصوص اثر نكرده لامحاله اين تأثير را داشته است كه اعتقاد و پرستش خداى مخصوص بيك طائفه و قبيله را تضعيف نموده تصور يك خداى واحد بزرگى را كه بهمهء ملل تعلق داشته باشد قوت داده است . اين نكته را هم اشعار كنيم كه سخن انبياء بنى اسرائيل نسبت بايرانيها قابل ملاحظه است و اگر نمونه‌اى از موارد عديده را بخواهيد اينست كه در كتاب اشعيا ديده مىشود ، چنين ميگويد « خداوند ببرگزيدهء خود كورش » . در هيچ‌جاى تورات ايرانيها دوزخى شمرده نشده و بلكه تا يك اندازه يهود آنانرا قومى محسوب ميدارند كه مذهبشان با مذهب آنها متقارب و از يك جنس است .\r\n\r\nخلاصهء احوال\r\nمهاجرت قوم آريان و تصرف ايشان را در خاك ايران كه وجه تسميهء آن نيز همانست بيان كرديم و ديديم كه در به دو امر بدوى و طبيعت‌پرست بوده‌اند ، پس از آن طلعت با رفعت زردشت به نظر ميرسد كه بافسانه‌هاى آنان روحانيت داده و مقام الوهيت را بطورى جلوه‌گر ساخته كه در علو مرتبت و رفعت نزديك به خداوند اشعيا مىباشد و نيز زردشت بوده است كه بقاى روح را تعليم كرده و بشارت اميدبخش او از باستان در مجراى زبان جريان كرده مستقيما و غيرمستقيم تا صدهء بيستم كه ما در آن زيست ميكنيم رسيده و در عقايد ما تأثير بخشيده است . موافق تعليمات مزبور در تنازع ابدى بين خير و شر انسان در اختيار طرفين آزاد است ، ارواح كريمه او را تقويت ميكنند و ارواح خبيثه نسبت به او مهاجمه دارند ، اما بايد بداند كه عاقبت خير بر شر غلبه خواهد كرد همچنانكه ابر بارانى خشكيرا مرتفع ميسازد ، هرطفل زردشتى چون بمرحله‌اى از سنين عمر ميرسد كه لايق بستن كمربند مقدس كه شعار مذهب زردشتى است مىشود از بزرگتران خود تعليمات مذهبى را ميگيرد و كلمات ثلاثهء - هوماتا هوختا - هوارشتا - يعنى نيك‌پندارى و نيك‌گفتارى و نيك‌كردارى را تكرار مىكند و بعقيدهء قاصر من مشكل است كه كسى بتواند تعليمات عالىتر از اين براى نوع بشر پيدا كند .\r\n\r\n","description":"","footnote":"","page_name":" 148 ","page_number":194},
  {"content":"\r\n\r\nمنظرهء جنگ پارسيان با سيت‌ها ( از جريدهء ر . آ . س . شمارهء سوم گرفته شده است )\r\n\r\nفصل دهم طلوع ماد و سقوط آشور\r\nو واقع خواهد شد كه هركه تو را بيند از تو فرار كرده خواهد گفت « نينوا ويران شده است ، كيست كه براى وى ماتم گيرد و از كجا براى تو تعزيه‌كنندگان بطلبم » باب سوم آيهء 7 « سفر ناحوم » .\r\n\r\nوصف ماد\r\nدولت آريانى ماد قبل از پارسيان كه با ايشان از يك نژاد بودند طلوع كرد بواسطهء اينكه آنان بدولت معظم سامى نژاد آشور نزديك بودند و تنها راه طبيعى كه از بين النهرين بفلات ايران ميرود از رشته‌جبال زاگرس عبور كرده وارد قلب كشور ماد مىشود ، چنان كه مىبينيم سلاطين آشور بكرات و ظاهرا به سهولت به آن سرزمين لشكركشى كرده و اهالى آنجا بسلاطين مزبور خراج داده و خيلى بعيد به نظر ميآمد كه اجتماع بىاساس طوايف چند در ظرف سنواتى معدود مبدّل بيك دولت مقتدرى گردد .\r\nدولت ماد در مركز رشته‌جبال زاگرس و جلگه‌هاى حاصلخيز واقع در مشرق رشتهء مزبور تشكيل شده و چنان كه در فصل هشتم ذكر كرديم مركب از شش طايفهء معتبر بود كه در تحت قدرت واحده درآمدند .\r\nابتدا ناحيهء اطراف همدان در تحت انتظام درآمد ليكن اين مركز به زودى قلمرو\r\n\r\n","description":"","footnote":"","page_name":" 149 ","page_number":195},
  {"content":"\r\n\r\nخود را بسط داده تا اينكه حدود شمالى آن ببحر خزر رسيد و در جانب شمال غربى شامل ايالت آذربايجان شد و در مشرق آن صحراى لوت بود كه جمعيت قليلى از بدويان در آن منزل داشتند ، در مغرب و جنوب بايالات سرحدى آشورى كه عبارت از الليپى و خارخار بوده متصل ميشد ، بعدها سرزمين ماد منقسم بسه استان بزرگ بود :\r\nيكى ماد كبير كه امروز عراق « 1 » عجم است .\r\nديگر ماد آتروپتن كه اكنون آذربايجان نام دارد .\r\nو سومى ماد راجيانا كه ولايات اطراف طهران حاليه باشد .\r\nو در آنموقع برحسب ظاهر حد شمالى آن رود ارس بوده كه امروز سرحد ايرانست .\r\nگيلان و يقينا قسمتى از مازندران نيز در تحت سكناى ماد بوده است و حدود شرقى آن را ابواب خزر دانسته‌اند كه چند ميل در مشرق رى واقع است و در جنوب تنگهء مزبور كوير است ، گويا حدود حاليهء فارس و پشت كوه تخمينا سرحد جنوبى ماد بوده و از طرف مغرب متكى بر رشتهء زاگرس بود كه هم آنها را از تعرض محفوظ ميداشته و هم از آب مستغنى ميساخته است .\r\nحقيقتا اين قسمت از فلات ايران از حيث آب و حاصلخيزى بهترين ناحيهء آنست و هرچه بلوت نزديك مىشود خشكى و بيحاصلى رو بزيادى ميرود .\r\n\r\nاسبان نيسا\r\nدر اينموقع كه گفتگو از ماد مينمائيم بمحصولات آنها نميخواهيم توجه مخصوص كنيم زيرا كه اينمسئله را در ضمن كليهء ايران تفصيل داده‌ايم ولى دربارهء اسبهاى آن ناحيه بايد استثنائى قائل بشويم و چون در تمام آسيا اين اسبها اشتهارى داشته‌اند شمه‌اى از آنها را مذكور ميداريم .\r\nمرتع اين خيول رشتهء زاگرس بوده و جنس آنها را كه هرودوت و آرين و اميانوس و مارسللينوس توصيف نموده منتسب به نيسا ساخته‌اند . رنگ آنها تيره و خاكسترى « 2 » و سفيد بوده و عموما آنها را از حيث سرعت سير و تجمل و زيبائى بىنظير\r\n\r\n\r\n","description":"","footnote":"\r\n( 1 ) - حاليه آن را اراگ گويند ( مترجم ) .\r\n( 2 ) - اسبان سفيد را مقدس خيال ميكردند و شاهان هخامنشى آنها را قربانى ميكردند . بنا بگفتهء استرابو\r\n","page_name":" 150 ","page_number":196},
  {"content":"\r\n\r\nميدانستند و اهميت و دخالت عمده‌اى كه سواران در جنگهاى ماد داشتند بواسطهء مالك بودن هزاران از اين اسبهاى خوب و لوازم آن بوده است .\r\n\r\nلشكركشى تيگلات پيلسر اول در سال 1100 پيش از ميلاد تقريبا\r\nتيگلات پيلسر اول از جبال زاگرس بماد و طوايف خويشاوند هجوم برده ليكن در وقايع و حالات او جز يك فهرست ساده از اماكنى كه به تصرف درآورده چيز ديگرى وجود ندارد . بىشك او در اينزمان لشكر آشور را به تمام جوانب و اطراف سوق داده كه از جمله يكى همين لشكركشى بوده است .\r\n\r\nلشكركشىهاى شلمانسر در سال 844 پيش از ميلاد\r\nتقريبا سيصد سال بعد از آن شلمانسر دوم به نمرى « 1 » كه امروز كردستان است لشكركشى نموده و اين نكته هم كمال اهميت را دارد كه در آنزمان آنولايات از ديرگاهى در تحت نفوذ بابليان بوده است .\r\nامير انولايات كه موسوم باسم سميتيك ( مردوك مدمك ) « 2 » بود بكوهستان پناهنده شده اما رعايا و خزاين او را فاتحين گرفتار و اسير كرده و بردند و شلمانسر پادشاهى از نژاد كسيت موسوم به يانزو براى حكومت در آن ناحيه معين نمود .\r\nهفت سال بعد چون يانزو علم طغيان بلند كرد باز آن پادشاه به نمرى لشكركشى كرده و عاصيانرا غافل‌گير نموده آنها را بجنگل راند . پس از آن بجانب پارسوا « 3 » كه ولايت مجاور شرقى آن ناحيه بود رفت و بيست و هفت نفر امير را غارت كرد و بالاخره از كنار\r\n\r\n\r\n","description":"","footnote":"\r\nاسبان اشكانى از نژاد اسبهاى نيسا بودند . اسبان ايران امروز هم احتمال قوى ميرود كه از نژاد همان اسب‌ها باشند . حاليه در ايران يك اسب سفيد بهترين اسبها شمرده مىشود . پرفسور و . ريجواى (  Ridgeway .  ) اسبان نسارا اجداد اسبان تركمانى دانسته است ولى من تصور ميكنم كه او اينرا مشكل بتواند ثابت نمايد ، من اسبهاى تركمانى را كه در مرزهاى شمال شرق ايران و نيز در تركستان ديده‌ام به كلى متمايز با اسبهاى ايران ميباشند « مؤلف » .\r\n( 1 ) -  Namri . \r\n( 2 ) -  Marduk Mudammik . \r\n( 3 ) - و اين معلوم نيست كه آيا سكنهء پرسوا اجداد ايرانيان بوده‌اند يا خير « مؤلف » .\r\n","page_name":" 151 ","page_number":197},
  {"content":"\r\n\r\nآماداى و خارخار ( ناحيهء كرمانشاه ) عبور كرده عاقبت يانزو را اسير و گرفتار نموده با تشريفات نصرت خويش به آشور بازگردانيد و اين لشكركشى مخصوصا طرف توجه است بواسطهء اينكه ذكر ماداى يا مدها براى اول دفعه در نقل اين واقعه در كتيبه‌هاى آشورى ديده مىشود و قوم مزبور باينطريق و به اين حقارت وارد در عالم تاريخ ميشوند و راجع به اين فقره در سفر پيدايش فصل دهم آيهء دوم ميخوانيم كه « پسران يافث جومر ( سيمريان ) و ماگوگ ( ارمنستان ) و ماداى ( مديا ) و ياوان ( يونان ) » و غيره‌ها .\r\nدر زمان سلطنت شمسى اداد چهارم جانشين شلمانسر باز ذكر ماد مىشود كه مغلوب شده و خراج داده و از اينكه آشوريان مكرر بفلات ايران دست‌اندازى و بلاد عديدهء خراب نموده‌اند به نظر ميرسد كه در آنزمان مملكتى آباد و حاصلخيز و پرجمعيت بوده است و كثرت افراد و اسبان و مواشى و اغنام كه بغارت برده و عدد آنها را هزاران ذكر كرده‌اند اين نظر را قوت ميدهد .\r\n\r\nلشكركشى اداد نيرارى سوم در سال 810 قبل از ميلاد\r\nدر سال 810 قبل از ميلاد اداد نيرارى سوم كه زن او شاهزاده خانم بابلى مسماة به سمورامات بوده و محتمل است كه همان سميراميس مذكور در قصص باشد به ماد لشكركشى نموده است و اين اولين نوبت از چهار فقره لشكركشى است كه آن سلطان با عزم نموده و دولت آشورى را بسط داده تا آنجا كه جزء اعظم جانب غربى فلات ايرانرا نيز شامل شده است .\r\n\r\nجنگهاى تيگلات پيلسر چهارم سال 744 قبل از ميلاد\r\nپل يا تيگلات پيلسر چهارم كه در ميان سلاطين جنگجوى آشورى مقام بلندى دارد در سال 744 قبل از ميلاد به ماد دست‌اندازى نموده مانند اسلاف خود در آنجا طوائف مختلفهء غيرمتحده ديد و بنابراين توانست بر ايشان يكى بعد از ديگرى حمله برد و نواحيرا كه نزديكتر بوده جزء ايالات آشور قرار داد و پيشرفتيكه در اين جنگ نمود از اينجا قياس ميتوان كرد كه شصت هزار و پانصد تن اسير و گله‌هاى بسيار از گاو و گوسفند و قاطر و شتر به كاله بازآورد و يكى از سرداران او تا دامنه‌هاى بيكنى يعنى دماوند\r\n\r\n","description":"","footnote":"","page_name":" 152 ","page_number":198},
  {"content":"\r\n\r\nپيشرفت و آشوريان آن را انتهاى حدود عالم ميدانستند و اين حركت هنرمندانه كه به نظر غريب ميآمد اسباب پيشرفت لشكركشى سلطان گرديده تمام رؤساى مملكت بملاقات سردار فاتح رفتند و نسبت بقهرمانيكه چنان امر بزرگى را صورت داده بود اظهار فروتنى نمودند .\r\nبعدها در سال 737 قبل از ميلاد مجددا نواحى ماد عرصهء تاخت‌وتاز شد و تمام هرچه ذيحيوة بود بردند و حتى دره‌هاى دوردست و كوههاى صعب نيز امرا و رعاياى آن مملكت را از ابتلاى آن دشمن چالاك كه همه‌جا حاضر ميشده محفوظ نتوانست كرد و چنين به نظر ميآيد كه بهترين غنائم در نظر ايشان اسرا بوده‌اند براى اينكه آنها را بساختن ابنيهء آشورى واميداشتند و به كار ميگرفتند .\r\n\r\nباسيرى بردن سارگن دوم بنى اسرائيلرا بماد 722 قبل از ميلاد\r\nيك دوره كه منقضى شد سارگن دوم شهر سامره را مسخر نموده چه اهالى آنجا باستظهار مساعدت مصريان از اداى خراج گزاف آشور ابا نموده بودند و اينواقعه در كتاب ملوك تورات چنين نقل شده است : « در سال نهم هوشع پادشاه آشور سامره را گرفت و اسرائيل را بآشور باسيرى برد و ايشانرا در حلح و حابور بر نهر جوزان و در شهرهاى ماديان سكونت داد « 1 » » و بايد دانست كه حلح همان كاله است كه در آنزمان پايتخت بود و حابور خابور است كه از فروع فرات مىباشد . گوزان در مشرق خابور واقع و شهرهاى ماد همان نواحى است كه تيگلات پيلسر چهارم آن را ضميمهء مملكت آشور نموده بود . چند سال بعد همان پادشاه در ضمن جنگى كه با طايفهء ( منّاى ) ساكن آذربايجان در جنوب درياچهء اروميه « 2 » و هم‌نژاد ماد ميكرد يكى از رؤساى ايشانرا كه ديا ، اكو نام داشت اسير كرد و اين اسم برحسب ظاهر مطابق است با اسم ديوكس كه يونانيها ذكر كرده و او را مؤسس سلسلهء ماد خوانده‌اند . اين شخص را بر خلاف عادت آشوريان زنده گذاشتند و با اهل خانواده‌اش به حماة « 3 » تبعيد كردند و نتيجهء اين جنگ\r\n\r\n\r\n","description":"","footnote":"\r\n( 1 ) - كتاب دوم پادشاهان باب 17 آيهء 6 « مؤلف » .\r\n( 2 ) - كه حاليه رضائيه گويند ( مترجم ) .\r\n( 3 ) - از قديمترين شهرهاى سوريه ( مترجم ) .\r\n","page_name":" 153 ","page_number":199},
  {"content":"\r\n\r\nآنشد كه طايفهء ماد يكدفعهء ديگر نسبت بآشور اظهار تبعيت نمودند و بيست و دو تن از رؤساى ايشان در پاى سلطان افتاده سوگند اطاعت ياد نمودند .\r\n\r\nلشكركشى اسرهدون « 1 » در سال 674 قبل از ميلاد\r\nدر زمان اسرهدون لشكركشى آشوريان تا كوه دماوند و صحراى نمك امتداد يافت و در آنولايات سنگ لاجورد فراوان بود و تا آنزمان هيچوقت آشوريان پا به آنجا نگذاشته بودند . مذكور است كه پادشاه دو نفر از امراء را گرفته با رعايا و شترهاى دو كوهان و اسبهاى صحيح النسب ايشان بآشور فرستاد و چون اين لشكركشى نتيجهء مساعدى براى آشوريان داشت و پيشرفت كردند پادشاهان ديگر ماد نيز اسرهدون را به نينوا مشايعت كردند و مبالغى لاجورد و اسب بعنوان هديه براى او برده درخواست كردند كه در تحت حمايت او باشند . اسرهدون از بذل اين عنايت مضايقه ننمود و بنابراين حدود دولت آشورى تا مملكت ماد بلكه خارج آن بسط پيدا كرد . تاريخ صحيح اين واقعه را نميتوان معين نمود ليكن معلوم است كه قبل از سال 673 پيش از ميلاد واقع شده است .\r\nشرح مختصريكه از جنگها و لشكركشيهاى واقعهء در نصف غربى فلات ايران در مدت پانصد سال تقريبا داديم بعقيدهء ما بسيار مهمّ است ، بواسطهء اينكه معلوم ميدارد كه در هرموقع آشوريان قادر بوده‌اند كه بر سكنهء هرمملكتى جداگانه حمله ببرند و ما بين ارمنستان كه آنزمان دولت اورارتو خوانده ميشد و در شمال بود و كوهستان ايلام كه در جنوب آنست دولت مرتب با اساسى نبوده كه محلّ توجه و اعتبار باشد ، علاوه بر اين معلوم مىشود كه نصف غربى فلات ايران تا يك اندازه در تحت نفوذ بابل بوده و وقتى كه آشور قدرت داشته تمام آن ناحيه در تحت قدرت آندولت بوده است ، معهذا ميتوان تصور كرد كه نواحى دوردست صعب الوصول همه‌وقت براى طغيان و عصيان بمحض اينكه موقع مقتضى ميشد حاضر بودند زيرا خراجى كه آشوريان توقع داشتند بار سبكى نبوده است .\r\n\r\n\r\n","description":"","footnote":"\r\n( 1 ) - اين اسم در بعضى نوشتجات فارسى ( گويا بمتابعت املاء فرانسه ) آسور حيدون ضبط شده است ولى ما از زبان انگليسى متابعت كرده‌ايم ( مترجم ) .\r\n","page_name":" 154 ","page_number":200},
  {"content":"\r\n\r\nبارى در اينمدت متمادى در تمام آن مملكت تأثير اوضاع آشورى بايد بيش يا كم نفوذ كرده باشد و بواسطهء همين پرورش سخت و شديدى كه قهرا بر ما وارد آمد آنكشور قابل و قادر بر تشكيل دولت مقتدرى گرديده است .\r\n\r\nروايت ماديها\r\nاما بعقيدهء خود ماديها تشكيل دولت كم‌دوام ايشان كار يكنفر مردى بود كه نسب عالى نداشته است ، در هرحال اين طايفهء كوهستانى كه فقط يكى از قبايل عديدهء وحشى كوهستانى بود كه اكثر به حال چادرنشينى بسر ميبردند و اگر خيلى ترقى داشتند در دهات متفرقه زندگى ميكردند در زمانيكه سلطنت سناخريب بطريق مسالمت رو بخاتمه ميرفت شروع كرد باينكه در تحت انتظام و ترتيبى درآيد كه منتهى به شكل يك دولت باعظمتى گرديد ، اگرچه دوامى پيدا نكرد .\r\n\r\nديوكس مؤسس سلسلهء سلطنتى ماد\r\nدر كتاب هرودوت مذكور است كه مؤسس دولت جداكانهء ماد ديوكس پسر فراارتس بوده است . او در عدل‌وداد چنان معروف شد كه ابتدا اهل دهكده و بعدها تمام قبيلهء او براى شنيدن احكام او اجتماع ميكردند . چون ديوكس اينقدرت و حيثيت را در خود ديد اظهار كرد كه من ديگر نميتوانم تمام اوقات خود را صرف محاكمه و دادرسى همشهريها كنم و از امور شخصى خود بازبمانم ، بنابراين از قضاوت دست كشيد و سپس چنان كه او پيش‌بينى كرده بود دزدى و غارتگرى و همه قسم اغتشاشى شيوع پيدا كرد ، اهل ماد آن اوضاع را با احوال سابق مقايسه كردند و بقول هرودوت اظهار داشتند كه « اگر ترتيب كشور به همين قسم بماند نخواهيم توانست در اينجا زيست كنيم ، بايد براى خود پادشاهى معين كنيم تا مراقب امور ما باشد و تا بواسطهء اغتشاش و هرج‌ومرج مجبور بمفارقت از ولايات خود نشويم « 1 » » .\r\n\r\nاكباتان پايتخت ماد\r\nپس بناى انتخاب شد و ديوكس بسلطنت تعيين گرديد و شايد كه از پيش ترتيب آنداده شده بود ، او اول كاريكه كرد اين بود كه يكدسته مستحفظين براى خود اختيار نمود ، پس از آن بساختن پايتخت پرداخت و براى\r\n\r\n\r\n","description":"","footnote":"\r\n( 1 ) - 1 ، 97 ، « مؤلف » .\r\n","page_name":" 155 ","page_number":201},
  {"content":"\r\n\r\nاين مقصود شهر همدانرا انتخاب كرد .\r\nاين شهر تاريخى اول دفعه باسم امدانه در كتيبهء تيگلات پيلسر اول مذكور است و در كتيبه‌هاى قديم ايرانى هگمتان اسم برده شده ( يعنى ملتقاى طرق عديده ) و يونانيها آن را اكباتانا خواندند .\r\nهمدان در پاى كوه الوند « 1 » كه يونانيها ارن تس ميگفتند واقع است و آن رشته‌كوه سنگى عظيمى است كه زياده از دوازده هزار پا از سطح دريا ارتفاع دارد و نسبت به شهر همدان ششهزار پا مرتفع است و هواى آن اگرچه در زمستان سخت است ولى در تابستان بسيار مطبوع مىباشد . مكان اينشهر براى پايتخت كمال مناسبترا داشته ، از طرف جنوب و جنوب غربى كوه الوند آن را حفظ مىكند و مشرف بر راهى است كه ببابل و آشور ميرود و همچنين مشرف بر جلگه‌هاى مرتفع ايرانست ، چون در محلى كه چندين راه در آنجا با يكديگر التقاء ميكنند و در اطراف آن جلگهء حاصلخيز پرآبى واقع است عجب ندارد كه با همهء انقلابات شهر همدان همواره مركز مهمى بوده باشد .\r\nشهر جديد سى هزار تن جمعيت دارد كه عده‌اى از آنها يهودى ميباشند و بسيار كثيف است . « 2 »\r\nتپهء مصلى كه سابقا پايتخت معروف ماد بر روى آن واقع بوده در مشرق شهر جديد واقع است ، هفت حصار متوالى داشته و ترتيب آنها چنان شده بود كه هريك به قدر ارتفاع كنگره‌هايش نسبت به ديگرى ارفع بوده است ، قصر سلطنتى و خزائن در درون حصار هفتمى كه كنگرهء آن مذّهب بوده جا داشته و ساير ديوارها بالوان ديگر منقش بوده است و مجموع اين ترتيب از بابل اخذ شده كه در آنجا در برج نمرود شهر برسيپا « 3 »\r\n\r\n\r\n","description":"","footnote":"\r\n( 1 ) - بايد دانست كه الوند همان « ائورنت » اوستا مىباشد ولى « ارن‌تس » يونانيها نزديكتر باسم قديم ماديهاست تا الوند كنونى « مؤلف » .\r\n( 2 ) - اشاره بوضعيت سابق همدان است ولى اخيرا در امور بلدى آنجا هم اصلاحاتى به عمل آمده و شهر بواسطهء احداث خيابانهاى وسيع و كوچه‌بنديها صورت جديد جالبى به خود گرفته است و در نظافت آن هم مراقبت مىشود ( مترجم ) .\r\n( 3 ) -  Borsippa . \r\n","page_name":" 156 ","page_number":202},
  {"content":"\r\n\r\nهرطبقه برنگى مخصوص و مظهر خورشيد و ماه و سيارات بوده است .\r\nاز جمله رسوميكه ديوكس برقرار كرده و ظاهرا آن را هم از آشور بايد اقتباس كرده باشد اين بود كه روبرو شدن با سلطانرا ممنوع ساخت و تمام عرايض بتوسط پيغام آوران بايد داده شود و اين ترتيبات براى اين بود كه بواسطهء دور بودن پادشاه از انظار در دلها رعب داشته باشد و اگر غير از اين ميكردند بيم آن بود كه بزرگان مملكت نسبت بسلطان عاصى شوند .\r\nشرح فوق منقول از هرودوت است و گمان ميرود راست باشد ، علاوه برين چنان كه سابقا مذكور داشته‌ايم شخصى موسوم به ديا خ اكو كه از رؤساى طبقهء منّاى بوده در سال 715 قبل از ميلاد به حماة تبعيد شده و مىبينيم دو سال بعد محلى كه با همدان مطابق است بيت ديا خ اكو « 1 » ناميده مىشود و چون موقعى كه برحسب روايات براى آن واقعه معين شده با تاريخ ديا خ اكو خيلى موافقت دارد احتمال كلى ميرود كه مؤسس واقعى خانوادهء سلطنتى ماد همان ديوكس بوده است .\r\n\r\nزبان ماد\r\nبقول استرابن زبان ماديها زبان پارسيان و آريان و باختريان و و سغديان « 2 » كمال مشابهت را داشته است . متأسفانه هرچه كاوش كرده‌اند كتيبه‌اى بدين زبان بدست نيامده است . در همدان كه طالبان گنج زمين را كاوش بسيار كرده‌اند از زبان ماد آثارى كشف نشده « 3 » ، در اين صورت اينمطلب بيفائده نيست كه بگوئيم زبان ماد فقط زبان تكلمى بوده و براى كتابت استعمال نميشده است چه نظاير اين امر مكرر ديده شده ، مثلا در افغانستان زبان ملى پشتو و زبان كتابتى فارسى است و ممكن است كه زبان كتابت ماد زبان آشورى بوده باشد .\r\nعقيدهء خ اپرت « 4 » اين است كه زبان ماد همان است كه در ستون دوم كتيبه‌هائى ديده مىشود كه بسه زبان منقوش مىباشد ولى امروز عموما آن را زبان شوش ميدانند .\r\n\r\n\r\n","description":"","footnote":"\r\n( 1 ) -  Bit - Dayaukku . \r\n( 2 ) - 15 ، 2 ، 8 « مؤلف » .\r\n( 3 ) - در 1913 هيئت فرانسوى مصلى را كندند ليكن چيزى كه قابل توجه باشد بدست نياوردند « مؤلف » .\r\n( 4 ) -  Oppert . \r\n","page_name":" 157 ","page_number":203},
  {"content":"\r\n\r\nدارمستتر معتقد است بر اينكه زبان ماد با زبان اوستا مطابق است ، داخل شدن در بحث اينمسائل از گنجايش اين كتاب و قوهء من خارج است و غرض عمده‌ام از ذكر اينمسائل آنست كه بنمايم چگونه نظريات مختلف درينباب اظهار شده است ، بىشك زبان تكلمى آريان بوده ولى قرابت نزديكى به زبان پارسيها داشته است « 1 » .\r\n\r\nسناخريب و ماد\r\nچنان كه گفته‌ايم ماديها در زمان سلطنت سناخريب در تحت يك ملت درآمدند و در آنزمان فقط يك لشكركشى از طرف آشوريان بفلات ايران مذكور است كه بجانب الليپى يعنى ناحيهء كرمانشاه واقع شده است ، بنابراين ماديها تحت سياست مدبرانه ديوكس مجال و فرصت يافتند كه در طريق ترقى مشى نمايند ، چه سناخريب بقدرى مشغول بابل و ايلام بود كه مجال توجه باحوال كوهستانيهاى دوردست زاگرس را نداشت و اين سلطان مغرور بهيچوجه به مخيلهء خود راه نميداد كه همين شبانان كوهستانى عنقريب شهر معظم نينوا را غارت خواهند كرد و سبب محو شدن اسم آشور از فهرست ملل دنيا خواهند گرديد .\r\n\r\nاتساع ماد\r\nديااكو يا ديوكس پنجاه و سه سال سلطنت كرد و پسرش فراورتيش « 2 » كه يونانيها فراارتس خواندند در حدود سال 655 قبل از ميلاد بجاى پدر نشست « 3 » ، در اينموقع گمان ما اينست كه دولت ماد هنوز آنقدرت را نداشت كه به خيال امتناع آزادى خراج آشورى بيفتد ويژه اينكه آشور بانيپال باوج اقتدار خود رسيده بود . به نظر ميآيد فراارتس بشيوهء پدر خود دولتهاى كوچك ديگرى را كه در زمان ديوكس ملحق به ماد نشده بودند ضميمه نموده آنگاه مشغول شد باينكه طوايف پارس را كه با ماديها قرابت داشتند و محل ايشان ولايات حاليهء فارس بوده تحت استيلاى خود درآورد .\r\n\r\n\r\n","description":"","footnote":"\r\n( 1 ) - « شكى نيست كه زبان ماديها با زبان پارس قديم تقريبا يكزبان بوده و تفاوت جزئى با آن داشته چنان كه در زمان استرابون پارسيها و ماديها زبان يكديگر را به خوبى ميفهميدند » عينا از ايران قديم تأليف پيرنيا صفحهء 46 گرفته شده است ( مترجم ) .\r\n( 2 ) -  Fravartish . \r\n( 3 ) - در كتاب « انقراض امپراطوريها » باستناد روايت غيرموثقى از كتاب كتزياس عدهء شاهان ماد دو برابر ذكر شده است « مؤلف » .\r\n","page_name":" 158 ","page_number":204},
  {"content":"\r\n\r\n\r\nاستيلاى ماد بر پارسيان\r\nپارسيها نيز محتمل است كه مانند ماد از سكنهء قديم بعضى را بيرون كرده برخى را به خود ملحق نموده باشند و در اينموقع چون منقسم بقبائل مستقلهء چند بودند ظاهرا قادر بر مقاومت صحيح نسبت بماديها كه بالنسبه بايشان تربيت و نظام داشتند نبودند و بنابرين تا اندازه‌اى كه بر ما معلوم است بدون منازعات شديده در تحت استيلاى ايشان درآمدند . اين نكته را لازم است بخاطر داشته باشيم كه ماديها اسناد و آثار معتبرى از خود نگذاشته و لذا براى تحقيق از تاريخ ايشان بايد بكتاب هرودوت اعتماد نمائيم .\r\n\r\nسالهاى اخير آشور بانيپال\r\nدر زمان سلطنت فرا خ ارتس و در سال 645 پيش از ميلاد آشور بانيپال ضربت مهلكرا بر ايلام وارد آورد و از حالا به اصلاح امور كشور و مملكت‌دارى مشغول گرديد و اگر اعتمادى بروايات باشد به تن‌پرورى دور از شرافت پرداخته و چنان كه سابقا ذكر شد كتابخانهء گرانبهائى جمع‌آورى نمود كه نه‌تنها كتب معتبرهء آن عهد را دارا بود بلكه نسخه‌هائى از الواح كتابخانه‌هاى بابل نيز در آن موجود بوده است و آن شايد بزرگترين آثار صنايع قديمهء موزهء لندن باشد اينست ما خود را مديون او ميدانيم ، معابدى نيز ساخته يا تعمير كرده و قصر بزرگ سناخريب را هم كه بنيانش بواسطه واقع بودن بر تپهء مصنوعى سست شده بود تجديد كرده باعظمت‌تر و بهتر ساخت .\r\n\r\nحملهء اول ماديها\r\nليكن اين سستى و تهاون بعد از انهمه لشكركشى و جنگجوئى براى كوهستانيهاى جنگى البته اسباب جرئت و جسارت ميشد بعلاوه مدتى بود كه ماديها از طرف آشور ضربت و گوشمالى نديده بودند و محتمل است كه بواسطهء حمله و استيلاى بر پارسيها نيز غرور و قوت‌قلب پيدا كرده بودند . جهات مزبور بضميمهء جهلى كه نسبت بقواى حربى واقعى خود داشتند ظاهرا سبب شد كه بسرزمين آشور لشكركشى كنند ليكن نظام و شجاعت دلاوران آشورى سعى آنانرا به كلى باطل كرد و نتيجهء اين لشكركشى فقط مرگ فرا خ ارتس و هلاك قسمت عمدهء لشكريان او گرديد .\r\n\r\n","description":"","footnote":"","page_name":" 159 ","page_number":205},
  {"content":"\r\n\r\n\r\nجلوس كياكسار\r\nدر اين موقع مشكل هووخ‌شتر كه يونانيها او را كياكسار خوانده و در نزد ما به همين اسم معروف است بر تخت سلطنت جلوس نمود و او يكى از اشخاص نادره است كه بعرصهء دنيا آمده هم در سوق لشگر و هم در اداره كردن كشور مهارت تامه داشته است . چون از روى تجارب تلخ دانسته بود كه لشكريانش تا بر طبق ترتيبات صفوف آشورى آشنا نشوند در محاربات موفق نخواهند گرديد لذا جنگيان ايلاتى را كه تا آن زمان بطور خودسرى و استقلال محاربه ميكردند بهم زده دسته‌هاى مرتب قشون نظامى بجاى آنها تشكيل داد . پياده‌نظام را با تير و كمان و شمشير يا دو نيزه مسلح نمود ليكن در لشكر ماد سواران بيش از آنچه در لشكر آشورى بود اهميت داشتند و تير و كمان در دست آنان در گرفتن جان دشمن بيشتر تأثير ميبخشيد چه از كودكى بسوارى و تيراندازى از پشت اسب معتاد شده و مانند پارتيهاى متأخر از تيررس دشمن دور ايستاده و مثل باران تير ميانداختند و بهترين جنگجويانرا عاجز ميساختند . كياكسار در ضمن اينكه قشون خود را تشكيل و تربيت ميداد بواسطهء مقاومت مبرمانه با آشوريان آنها را آزموده ميكرد تا بالاخره بر سرداران آشور بانيپال غلبه كرده ثانيا به خاك آشور حمله‌ور گرديد .\r\n\r\nمحاصرهء اول نينوا\r\nچنين به نظر ميرسد كه استحكام نينوا زياده از آن بود كه ماديها بتوانند قصد تسخير آن را بنمايند معهذا در همان حال كه لشكريان ماد اراضى حاصلخيز آشور را پايمال ميكردند كياكسار بمحاصرهء نينوا پرداخت و احساساتيكه از اقدام اين سلطان در مقهور ساختن آشور براى مردم حاصل شد از آنچه در كتاب ناحوم از كتب تورات مذكور است معلوم مىشود ، كتاب مذكور كه حقيقت را با طنطنهء مخصوصى بيان مىكند و كلمات آتشين او بر همه كس تأثير ميبخشد شروع به اين عنوان مينمايد « بار نينوا » و بعد از آن ميگويد « آواز تازيانه‌ها و صداى غرغر چرخها و جهيدن اسبان و جستن عرابه‌ها ، سواران هجوم ميآورند و شمشيرها براق و نيزه‌ها لامع مىباشد و كثرت مجروحان و فراوانى مقتولان و لاشها را انتها نيست و بر لاشهاى يكديگر ميافتند . » « 1 »\r\n\r\n\r\n","description":"","footnote":"\r\n( 1 ) - كتاب ناحوم ، باب سوم ، آيه 2 و 3 « مؤلف » .\r\n","page_name":" 160 ","page_number":206},
  {"content":"\r\n\r\n\r\nتاخت‌وتاز سيت‌ها\r\nدر همانوقت كه گمان ميرفت آن ملت غارتگر ضربتى را كه سزاوار است خواهد چشيد جماعتى از سيت‌ها كه شايد با آشوريان نيز اتفاق و اتحاد داشتند بر ماد حمله كردند و كياكسار مجبور شد دست از محاصرهء نينوا برداشته بدفاع كشور خود بپردازد و در اين موقع در شمال درياچهء اروميه مغلوب شده ناچار از قبول شرائط دشمن گرديد . سيت‌ها از پيشرفت خود سرمست شده چون از ضعف آشور مطلع بودند و ميدانستند كه آن دولت در مقابل ماديها كه خود بر آنها غلبه يافته عاجز مانده بود در آنسرزمين بناى تاخت‌وتاز را گذاشتند و بر هرجا تسلط يافتند خرابى كردند و جز قلعه و حصار چيزى تاب مقاومت ايشانرا نداشت . پس چون در آشور غنيمت وافرى نيافتند مثل طوفان از آنجا گذشته ديار بديار رفتند تا بدرياى مديترانه رسيدند و ارمياء پيغمبر به اين واقعه اشاره كرده است ، در جائى كه در كتاب خود ميگويد : « و كمان و نيزه خواهند گرفت ، ايشان مردان ستم‌كيش ميباشند كه ترحم ندارند ، بآواز خود مثل دريا شورش خواهند نمود و بر اسبان سوار شده مثل مردان جنگى بضد قواى دختر سيحون صف‌آرائى خواهند كرد « 1 » » . عاقبت كياكسار بر آن تاراج كنندگان غلبه يافت باينطريق كه امير ايشان را كه ماديس نام داشت با سركردگان معتبر او به ضيافتى دعوت نموده ابتدا آنها را مست نمود ، بعد تمام آنها را بقتل رسانيد . سيت‌ها چون بواسطهء قتل رؤسا ضعيف شدند گرفتار حمله و تعرض ماديها گرديدند و بالاخره بعد از زدوخورد شديد اخراج شدند . در اين اثنا آشور بانيپال كه آخرين پادشاه بزرگ آشور بود در حدود سال 626 قبل از ميلاد وفات كرد ، اخلافش مردمانى نبودند كه بتوانند آنكشور ضعيف شدهء بيحال را حفظ كنند و از نو قوه و قدرت و اعتيار و شهرتى به آن بدهند .\r\n\r\nمحاصرهء دوم نينوا\r\nاز علائم متلاشى شدن دولت آشور اين بود كه نبوپولاس‌سار كه ظاهرا از طرف آشور بانيپال بحكومت بابل برقرار شده بود عنوان سلطنت و جانشينى او را اختيار كرد ، لشكرى از دهانه‌هاى فرات و دجله حركت\r\n\r\n\r\n","description":"","footnote":"\r\n( 1 ) - ارمياء نبى باب 6 آيهء 23 « مؤلف » .\r\n","page_name":" 161 ","page_number":207},
  {"content":"\r\n\r\nكردند ، نبوپولاس‌سار بجاى اينكه از ايشان جلوگيرى كند به آنها ملحق گرديد و براى اينكه پيشرفت و غلبه محقق شود از كياكسار تقاضا شد كه قواى ماد را با ايشان متفق كرده سردارى قواى متحده را در مقابل دشمن مشترك اختيار نمايد . پادشاه كه خود در صدد تحصيل قدرت و جاه بود اين مسئول را در كمال ميل اجابت كرد و پادشاه آشور كه خراج‌گذارانش از او سرپيچيده بودند نتوانست در ميدان جنگ با دشمن روبرو شود لهذا در نينوا متحصن شده محصور گرديد .\r\n\r\nسقوط نينوا در سال 606 قبل از ميلاد تقريبا\r\nسقوط نينوا بطور فجيعى واقع شد و پادشاه تا ممكن بود مقاومت كرد و چون مأيوس گرديد براى اينكه بدست دشمن گرفتار نشود خرمنى از آتش فراهم كرده باتفاق اعضاء و اجزاء خانواده‌اش در آن داخل شد و بشعله آتش سوخت . كتزياس كه روايات او را اكثر بىاعتبار ميدانند ميگويد قسمتى از حصار شهر را آب دجله خراب كرده و رالينسون فول ناحوم پيغمبر را ذكر مىكند كه گفته است « درهاى رودخانه‌ها باز خواهد شد و قصر منحل خواهد گرديد » . بارى در حدود سال 606 قبل از ميلاد نينوا ساقط شد و چنان خراب گرديد كه اسم آشور هم فراموش شد و تاريخ آن دولت مبدل بقصه گشت و اسامى سارداناپالوس « 1 » و سميراميس كه جز افسانه چيزى نيست مقدارى از قدرت و شكوه و اعتبار آشور را در اذهان جلوه‌گر ساخته و اگر بخواهيم معلوم كنيم كه باد فراموشى بچه سرعت بر مملكت و دولت آشورى وزيده از اينجا ميتوان دانست كه دويست سال بعد از آن هنگاميكه لشكريان كزنفن از شهرهاى ويران كالاه و نينوا عبور ميكردند راهنمايان ايشان آن شهرها را لاريساوميس پيلا مينامند و آنها با اينكه بلاد مزبور را تماشا كرده و دربارهء آنها اعجاب نمودند بهيچوجه تصور نميكردند كه آنها بلاد معظم آشور بوده‌اند « 2 » .\r\n\r\n\r\n","description":"","footnote":"\r\n( 1 ) -  Sardanapalus \r\n( 2 ) - رجوع شود به كتاب  ( Anabases )  گزنفون 3 ، 4 ، 7 . در اينجا شرحيكه نوشته شده اين است « در آن‌جا خرابه‌هاى شهر بزرگى بود كه آن را لاريسا ميناميدند و در زمان قديم مساكن ماديها بود و نيز رجوع شود بفصل 19 اين كتاب ، خوانندگان براى اطلاعات تازه در زوال آشور مىتوانند بمقالهء مقدماتى كتاب مراجعه نمايند « مؤلف » .\r\n","page_name":" 162 ","page_number":208},
  {"content":"\r\n\r\n\r\nقضاوت تاريخ در بارهء آشور\r\nاگر بخواهيم ببينيم تاريخ دربارهء آشور چه حكم مىكند اينست كه اگرچه بابل و مصر هم در موقع فتح و ظفر بيرحم بودند ليكن از بابل براى نوع بشر قانون و علم نجوم و علوم ديگر ميراث مانده و مصر ابنيه و عماراتى بيادگار گذاشته كه هنوز هم محل حيرت و عبرت دنياست . اما آشور فقط بعضى از صنايع زندگانى صلح‌آميز را اقتباس و اختيار نموده و نمايندگى او تنها باينست كه در غارتگرى يد طولائى داشته و چون منقرض گرديد به كلى داخل در عالم نسيان و فراموشى شد و جز اين هم سزاوار نبود .\r\n\r\n","description":"","footnote":"","page_name":" 163 ","page_number":209},
  {"content":"\r\n\r\nاز سكه‌هاى اوليهء ليديه\r\n\r\nفصل يازدهم ماد و بابل و ليديه\r\nوى بابل باستانى را كه عجايبش ورد زبانها بود دوباره از نو ساخته يهودا و تمام خانوادهء پدرت داود را دو مرتبه به اسارت برد و بيت المقدس را ويران كرد و سرانجام كوروش ايشان را آزادى بخشيد « ميلتن »\r\n\r\nاوضاع دنياى قديم بعد از سقوط نينوا\r\nهروقت دولت معظمى ساقط مىشود روابط كشورهاى مجاور آن نسبت به يكديگر و نسبت بمتصرفات دولت ساقط تغيير پيدا مىكند ، بنابراين سقوط نينوا موقع مناسبى است براى اينكه نظرى باحوال دنياى قديم بنمائيم .\r\n\r\nوضعيت ماد\r\nدر اينموقع مقتدرترين و مهمترين دولت بلاشك دولت ماد بود كه سيت‌ها را مقهور كرده و فرمانفرمائى ملل متحده‌اى كه بر ضد آشور قيام كرده بودند اختيار نموده بود ، اتحاد بين ماد و بابل بواسطهء ازدواج دختر كياكسار « 1 » با نبوكدنضر پسر نبوپولسر و وارث تاج و تخت بابل نيز استحكام يافت و كياكسار و جانشين او مادام الحياة بشرايط معاهده و اتحاد عمل كردند با اينكه بعضى اوقات يقينا ثروت و غنائم بابل مطمح‌نظر ماديها بوده است .\r\n\r\n\r\n","description":"","footnote":"\r\n( 1 ) - و او همان ( هووخ‌شتر ) ايرانيهاست كه يونانيها ويرا به اين اسم ناميده‌اند « مترجم » .\r\n","page_name":" 164 ","page_number":210},
  {"content":"\r\n\r\n\r\nسلطنت جديد بابل\r\nاگر سقوط آشور براى ماد فائده و سود زياد داشت براى بابل فوائد آن بيشتر بوده است ، چه واقعا بسبب انهدام آشور بود كه سلطنت جديد بابل تأسيس يافته و قوه و قدرتى حيرت‌انگيز از خود نشان داد كه كافى است فى حد ذاته توجه ما را جلب نمايد و اما اهميت و فايدهء آندولت براى ما و آن بواسطهء معرفت برواياتى كه از نويسندگان روم و يونان و غيره از آنكشور در دسترس ما گذارده شده خيلى زياد است .\r\n\r\nلشكركشى نخو دوم\r\nنبوپولسر در مدت محاربهء با آشور ادارهء امور را به نبوكدنضر واگذار نموده و بعد از سقوط آندولت برحسب ظاهر با كياكسار موافقت حاصل نموده بود كه ولايات بابل ضميمهء بابل شود . سكنهء ولايات نامبرده خودشان قادر بر پايدارى نبودند ليكن پاى نخو دوم پادشاه مصر نيز در ميان بود و پادشاه باعزم در حينى كه نينوا محصور بود در سال 608 به طرف شمال حركت كرده فلسطين و سوريه را تصرف نمود و در اينموقع فقط يوشيا پادشاه يهود با وجود اخطارات دوستانه با او مخالفت كرد در مگيدو نزديك كوه كرميل با لشكريان مصرى روبرو شده بقتل رسيد « 1 » و نخو تا فرات پيش رفت و در كار كميش توقف كرد و اين اقصى نقطهء سير او بود و ظاهرا چون از سقوط نينوا مطلع شد نخواست با فاتحين طرف شود بناى مراجعت را گذاشت و در عرض راه از بلاد مهمه خراج گرفت و در آنجا پادگان گذاشت و چون بمصر رسيد رعايايش كه از تجديد افتخارات جنگى مصر مسرور شده بودند او را تحسين و تمجيد كردند در صورتى كه هنرى از نخو ظاهر نشده چه از روبرو شدن با قواى بابل احتراز نموده بود ، سه سال بعد از آن نبوكد نضر كه مشغول استحكام مبانى قدرت خود بود به طرف كاركميش حركت كرد و نخو هم در اينموقع براى منازعه حاضر شده حركت به سمت مقصود نمود .\r\n\r\nغلبهء نبوكد نضر بر نخو دوم سال 604 قبل از ميلاد\r\nفريقين در كاركميش همديگر را ملاقات كردند و مصريها باوجود شجاعت مزدوران يونانى خودشان شكست خوردند و مغلوبيت آنها در كتاب ارمياء موضوع كلمات شديده شده چنان كه در وصف\r\n\r\n\r\n","description":"","footnote":"\r\n( 1 ) - رجوع شود به دوم تواريخ ايام ، باب 35 ، آيه 20 و 24 و نيز دوم پادشاهان ، باب 23 آيه 29 ، بايد دانست كه يوشيا بنفع آشورى مىجنگيد . « مؤلف »\r\n","page_name":" 165 ","page_number":211},
  {"content":"\r\n\r\nآن محاربه ميگويد : اى اسبان برآئيد و اى عرابه‌ها تند برويد و شجاعان بيرون بروند .\r\nاى اهل حبش و فوت كه سپرداران هستيد و اى لوديان كه كمان را ميگيريد و انرا ميكشيد . . . . زيرا خداوند يهوه صبابوت در زمين شمال نزد نهر فرات ذبحى دارد « 1 » .\r\nبارى نبوكد نضر مصريان مغلوب را تعاقب كرده نزديك مصر رسيد ، در اينوقت خبر وفات پدر را شنيد و از ترس دسائس و فتنه‌هائيكه در پايتخت وقوع يابد با نخو صلح كرد و سوريه و فلسطين را مالك گرديد .\r\n\r\nحدائق معلقهء بابل\r\nپادشاه فاتح از ميان بيابان ببابل مراجعت كرده و بر تخت سلطنت جلوس نمود و از آن ببعد دورهء سلطنت نبوكد نضر مقرون بسعادت و بالنسبه با صلح و سلامت بود . در ظرف سنوات بعدى در بابل بعلاوه باغهاى حيرت‌انگيزى كه بر مكانهاى مرتفع احداث كرده بودند و يونانيها آنها را ذكر نموده و باسم حدائق معلقهء سميراميس معروف است دروازهء مجلل و باشكوه اشتر و جادهء بزرگى براى حركت دسته‌ها بوده كه از ارك تا معبد اشتر امتداد داشته است .\r\nنبوكد نضر سد بزرگى ساخته كه معروف بود به ديوار ماد و آن از دجله بفرات كشيده شده و بدينواسطه تمام اراضى واقعهء در شمال بابل را مشروب ميساخته است و سد ديگرى هم نظير آن از طرف جنوب شهر را محفوظ ميداشته است ، درواقع نبوكد نضر پادشاه بزرگى بوده و بايد انصاف داد كه چيزى در تاريخ ديده نميشود كه تصديق مسطورات غريب و عجيب كتاب دانيال را راجع به جنون او بنمايد بلكه آن صرف يكى از همان افسانه‌هاى غريبى است كه دربارهء هريك از سلاطين معروف مشرق گفته شده است .\r\n\r\nجنگهاى كياكسار\r\nجاى تأسف است كه از احوال كياكسار و كارهاى نمايان او بعد از سقوط نينوا چيز كمى بدست داريم . ظاهرا ولايات آسياى مقدم را كه خيلى باثروت بودند و به سهولت مسخر شده ببابل واگذار گرديدند و براى خود همان اراضى مرتفعهء ايران را كه سابقا جزء كشور بود و همچنين ارمنستان\r\n\r\n\r\n","description":"","footnote":"\r\n( 1 ) - كتاب ارمياء نبى باب 46 ، آيه 9 و 10 « مؤلف » .\r\n","page_name":" 166 ","page_number":212},
  {"content":"\r\n\r\nكه طائفهء ديگر آريا تازه آن را فتح كرده بودند و قسمت علياى دجله و كوهستان كاپادوكيه را در مغرب و نواحى ديگرى كه هيچوقت حتى در اوقات دزوهء اقتدار آشورى هم جزو آندولت نبوده نگاهداشت و نميدانيم چه علت داشته است كه ولايات پرثروت را رها نموده و چيزى كه ميتوان حدس زد اين است كه ماديها كه قومى كوهستانى بوده‌اند از حرارت جلگه ها كه اسباب ضعف و سستى مىشود ترسيده تصرف كردن اراضى را كه شبيه بكوهستان خودشان باشد ترجيح داده‌اند .\r\nممالكى كه كياكسار متدرجا مسخر مينمود و قدرت خود را در آنجا مستحكم ميكرد در حال اغتشاش بود و بواسطهء تاخت‌وتاز و خرابيهائيكه سيمريها و سيت‌ها در آنجا كرده و قتل و غارت‌هاى دائمى كه در مدت زياده از يكصد سال به عمل آورده و هيچ نوع حكومت و دولت قابل تحملى تشكيل نداده ولايات نامبرده دوچار ضعف و بيحالى گرديده بودند و درواقع به تمدنيكه به زحمت در آن بلاد داخل شده سكته و لطمهء بزرگ وارد آمده بود . كياكسار اقوام و ملل مزبوره را متواليا مطيع و منقاد ساخته همواره بجانب مغرب پيش رفت تا اينكه در ساحل 16 - منظرهء جنگ يونان و سيمريها ( سرپوش يك تابوت سنگى در موزهء بريتانيا )\r\n\r\n","description":"","footnote":"","page_name":" 167 ","page_number":213},
  {"content":"\r\n\r\nيمين رود هاليس با دولت مقتدر و جنگجوى ليديه روبرو گرديد .\r\n\r\nدولت ليديه\r\nمبادى احوال ليديها از مسائلى است كه تحقيقات و تفتيشات اخيره معلومات زياد در آن باب بدست داده است و انتظار داريم كه كاوشهاى مأمورين امريكائى در سارد نيز بر آن معلومات بيفزايد . بدوا در سفر پيدايش « 1 » تورات گفته شده كه اين جماعت از نژاد سامى بوده و همين رأى مقبول بود و ليكن امروز عقيده بر اينست كه قوم مزبور كه محل توجه ميباشند از سكنهء اصلى آسياى صغير بوده كه نه سامى محسوب ميشدند و نه آريان بودند « 2 » .\r\nولى بايد در نظر داشت كه گفته‌هاى تورات راجع بملل مختلفه و منسوب داشتن آنها به پسران مختلف نوح بيشتر از نظر سياسى بوده است نه نژادى . از بنى سام خاندان سياسى بوجود آمده كه مركز آن آشور بود و ما ميدانيم كه ليديه جزو متصرفات آشور بانيپال و اهالى مطيع و فرمانبردار وى بودند .\r\nطوائف آريانى بريگ‌ها يا فريگىها كه با يونانيها قرابت داشتند از ولايات تراس به آناطولى هجوم بردند و متدرجا در جزو سكنهء آنجا كه تابع ايشان شده بودند مستهلك گرديدند . تاخت‌وتازهاى مزبور در صدهء دهم و نهم پيش از ميلاد واقع شد و در صدهء هشتم پادشاه آن ولايت ميداس نام داشت و او همانست كه در تاريخ ميتاى موشكى « 3 » خوانده مىشود در حدود سال 720 قبل از ميلاد پادشاه مزبور با روزاس پادشاه اورارتو متحد شده بجنگ سارگن دوم سلطان آشور رفت و اين جنگ چون واقعهء تاريخى است موقع معتبرى از تاريخ بر ما ثابت مىكند . چون دولت فريژى استقرار يافت طوائف ليدى\r\n\r\n\r\n","description":"","footnote":"\r\n( 1 ) - باب 10 ، آيهء 22 - پسران سام - ايلام و آشور و ارفلكشاد و لود و آرام .\r\n( 2 ) - و اين مخصوصا جالب‌توجه است كه نظريات هال را در « تمدن قديم يونان » كه در 1901 چاپ شده است با نظر اخير او در « تمدن باستان شرق نزديك » كه در 1913 به چاپ رسيده باهم مقابل و مقايسه كنيم چه او در بالا واحد بودن ميدا و ميتا را ترديد مىكند برعكس در كتاب اخير كه آن را بدون ترديد قبول مينمايد و بدين ترتيب نشان ميدهد كه علم و اطلاع ما در اين موضوعات پيوسته بسط و توسعه پيدا مىكند « مؤلف » .\r\n( 3 ) -  Mita of mushki \r\n","page_name":" 168 ","page_number":214},
  {"content":"\r\n\r\nدر تحت سلسلهء هراكليد دولت مقتدرى تشكيل دادند و فريگىها را نيز مستهلك ساختند و اين دولت بود كه ابتدا با مادىها روبرو شده و برابرى نمودند و بالاخره در مقابل دولت جديد الظهور ايران عاجز و مقهور گرديدند .\r\n\r\nسلسلهء مرمناد\r\nذكر افسانه‌هاى عجيب راجع به سلاطين اوليهء ليديه كه در كتاب هرودوت مسطور است خارج از گنجايش اين كتاب مىباشد و ما بيان وقايع دولت را از ژيگ شروع ميكنيم كه تأسيس سلسلهء جديدى نمود و اين امر را بواسطهء قتل سادياتس كه از سلسلهء هرقليها بود و ژيگ عاشق عروس او گرديده انجام داد . هرودوت هم در روايت معروف خود اين داستان را نقل كرده و ليكن بطريق افسانه باز نموده است . ژيگ حكمران بزرگى بود و قوت و قدرت ليديه را بسط داده و مخصوصا سواران جنگى تربيت كرده كه در تمام مشرق شهرت يافتند ، پس بواسطهء همين قدرت خود بعضى از بلاد يونانى ساحلى را مقهور كرده با سايرين معاهده‌ها بست ليكن امرى را كه بيشتر مطمح‌نظر داشت دست‌اندازى به خاك كيمريها بود كه به فريگيه تهديد ميكردند و عاقبت مانند طوفان مخربى بر آن مملكت هجوم آوردند و ژيگ در سال 667 قبل از ميلاد هيئت سفرائى به نزد آشور بانيپال باستمداد فرستاد و آنها زياد بناى تملق و خوشامد را گذاشته اظهار كردند كه تا آن زمان نام ليديه در كشور آشور شنيده نشده بود ليكن آشوريان از توليد مشكلات براى خود احتراز داشتند و با آنكه جواب ژيگ را بادب و مهربانى دادند مددى به او نرسانيدند و آن پادشاه چون تنها ماند بدست كيمريهاى خوفناك مغلوب و مقتول گرديد . پسرش ارديس فراريان لشكر را جمع‌آورى كرده با قوائيكه از يونانيهاى ساحل دريا به او رسيده بود متحد شده و آنها سگهاى جنگى داشتند كه به اسبها و سواران حمله ميكردند و كيمريان را منهدم نمودند . كيمريها به خاك مشرق متوجه شدند و در تنگه هاى سيليسى با تلفات بسيار از آشوريان شكست خوردند ، ليديه كه از اين بليه آسوده شد بسرعت تلافى مافات كرده در زمان سلطنت الياتس سلسلهء مرمناد باوج قدرت رسيدند چه تمام ولايات را تا رود هاليس مسخر نموده بودند و رود مزبور سرحد شرقى آندولت گرديد .\r\n\r\n","description":"","footnote":"","page_name":" 169 ","page_number":215},
  {"content":"\r\n\r\n\r\nاختراع سكه\r\nتمدن ليديان خالى از اهميت نيست ، داراى كشور پرنعمتى بودند كه معدنيات زياد داشت و گمان ميرود كه اختراع ضرب سكه كه از ترتيب اوزان و مقادير بابلى اقتباس شده از مآثر ايشان باشد و يقين است كه اين اختراع بعد از اختراع خط در آن ازمنه مهمترين پيشرفتهاى تمدن مىباشد . ليديان در بازرگانى نيز شهرت داشتند بلكه بنابقول هرودوت در تجارت خرده‌فروشى مقام اول را حائز بوده‌اند ، بازيهاى چند نيز اختراع كرده‌اند و در هرحال قوم بالياقت و باتربيتى بودند و يونانيها همواره آنانرا متجمل ميخواندند ولى ضمنا در جنگجوئى نيز مقام عالى داشتند و هنگاميكه ماديها كنار رود هاليس رسيدند آنان بذروهء قدرت خود رسيده و مسلم بود كه اين دو دولت متعدى يكوقتى باهم بايد دست‌وپنجه نرم كنند .\r\n\r\nجنگ بين ليديه و ماد\r\nعلتى كه براى وقوع اين زدوخورد نقل كرده‌اند خالى از غرابت نيست ، گفته‌اند كياكسار يكدسته از سيت‌ها را بطور شكارچى نگاهداشته و بعضى اعيان‌زادگان را بايشان سپرده بودند ، روزى از شكار دست‌خالى مراجعت كردند و پادشاه ايشانرا مورد عتاب و توبيخ قرار داد ، آنها هم در مقام تلافى يكى از اعيان‌زادگانرا قطعه‌قطعه كردند ، پختند و غذاى شاه قرار داده و بنزد آليات فرار كردند ، چون كياكسار آنها را از آليات مطالبه نمود امتناع ورزيد و نزاع بلند شده ، در هرحال اين قضيه راست باشد يا دروغ دو دولت مقتدر و زورمندى كه باهم روبرو شدند نزاع و جنگ ما بين ايشان قهريست ، عدهء ماديها زيادتر اما از مركز خود دور بودند و لشكريان ايشان حريف سپاهيان سنگين اسلحهء يونانى و سواران ليدى نميشدند .\r\n\r\nجنگ كسوف سال 585 قبل از ميلاد\r\nزدوخورد مدت شش سال بدون هيچ نتيجهء قطعى جريان داشت ، چون نوبت هفتم محاربه شروع شد كسوف كلى دست داد و طالس حكيم مشهور آن كسوف را پيش‌بينى كرده بود .\r\nبارى به علت كسوف محاربه قطع شد و فريقين از تجديد آن اكراه پيدا كردند . بناى مصالحه شد و بابل در اينموقع حكميت كرد و رود هاليس سرحد\r\n\r\n","description":"","footnote":"","page_name":" 170 ","page_number":216},
  {"content":"\r\n\r\nدولتين گرديد و اينمعاهده بواسطهء مواصلت استحكام يافت يعنى پادشاه ماد دختر خود را بوليعهد ليدى بمزاوجت داد . يكى از نتايج اين معاهده اين بود كه كشور اورارتو در اين موقع لشكركشى پادشاه ضميمهء ماد گرديد .\r\n\r\nفوت كياكسار بسال 584\r\nسال بعد از وقوع كسوف ، كياكسار كه لياقت او ماد را دولت مقتدرى كرده بود وفات يافت و چون بخاطر ميآوريم كه اين پادشاه وقتى بسلطنت رسيد كه مملكتش مغلوب آشوريان شده و لشكريكه بعد ترتيب داد مقهور طايفهء سيت ( سكا ) گرديد و معهذا در عرض چند سال آن سواران وحشى را از پا درآورده و بعلاوه در مقهور ساختن آشور دخالت تامه بلكه اصالت پيدا كرد و دولت معظمى تأسيس نمود البته بايد تصديق كنيم كه يكى از رجال بزرگ دنيا بوده است . در ابتداى سلطنت او قدرت تامه در مشرق‌زمين با سامىها و در موقع وفاتش شوكت و قوت نصيب ايرانيها بود و بنابرين كياكسار در يكى از نهضت‌هاى بزرگ تاريخى دنيا سمت رياست و پيشوائى دارد .\r\n\r\nآستياگس پادشاه آخرى ماد\r\nايشتوويگو كه متعارفا در نزد ما بلفظ يونانى آستياگس معروف است وارث چنين ميراث بزرگى گرديد در حالتى كه برحسب ظاهر آيندهء درخشانى در پيش داشت ليكن باندازه‌اى كه از اطلاعات ناقصهء ما معلوم مىشود اين پادشاه فرزند خلف و لايق آن پدر بزرگوار نبود و اوقات خود را ببطالت و لهو و لعب و هرنوع عياشى و بوالهوسى مقرون بوحشيگرى گذرانيده است .\r\n\r\nتجمل و جلال دربار ماد\r\nتفصيلى كه از دربار ماد نقل شده و تشريفات مفصله و هزاران خادم و البسهء سرخ و ارغوانى درباريان و زنجيرها و گردن‌بند هاى طلا و تجملات وافرهء آنها معلوم ميسازد كه ترتيباتى بتقليد دربار آشوريان داده بودند . در هردو دربار اشتغال عمده شكار بوده است ، گاهى اوقات در جلگه و صحرا ترتيب شكار جرگه ميدادند و غالبا در باغهاى نزديك پايتخت بزدن حيوانات مشغول ميشدند .\r\n\r\n","description":"","footnote":"","page_name":" 171 ","page_number":217},
  {"content":"\r\n\r\n\r\nشكست آستياگس بدست كوروش كبير\r\nسلطنت طولانى آستياگس تا اواخر كار بدون جنگ‌وجدال گذشت و همين مسئله شايد لشكريان او را كه در راحت و تن آسائى شركت داشتند از كار انداخت . بعلاوه پادشاه پسر نداشت و اين امر هم باعث ضعف مقام او ميشد و چنان رغبت و ميل مردم به سلطنت او كم شده بود كه وقتى كه لشكريان پارسيان در تحت رياست كوروش بر او حمله بردند رعاياى خود او بجاى اينكه دور او جمع شوند تسليم دشمن شدند و بنابراين در سال 550 قبل از ميلاد كشور ماد بدست قوم پارسى كه آريانى و با ماديها از يك نژاد بودند افتاد ، در نظر يونانيها دولت ماد منقرض نشده و واقع امر اينست كه فقط تغيير داخلى در آن واقع شده بود چنان كه يكصد سال بعد يونانيها محارباتى را كه با پارسيان ميكردند جنگهاى ماد ميناميدند در صورتى كه اشيل « 1 » شاعر تراژدى بزرگ خودش را باسم پارسيان خوانده بود .\r\n\r\nسلاطين آخرى دولت جديد بابل\r\nقبل از آنكه اين فصل را تمام كنيم بايد نظرى هم بامور بابل بيندازيم . نبوكد نضر عمرى دراز و باافتخار كرد و در سال 561 قبل از ميلاد درگذشت ، بعد از آن در ظرف شش سال سه پادشاه متواليا بر بابل سلطنت كردند و بعد از آنها نبونيد آمد كه آخر از همه بود ، اين شخص پسر يك نفر تاجر متولى بود كه در سال 555 قبل از ميلاد بتوسط كهنه به سلطنت منتخب گرديد و آلت دست آنها شد . عشق او به آثار عتيقه بوده و بيموقع به دنيا آمد و در آن هنگام كه اوضاع مملكت حال خطرناكى داشت لايق سلطنت بابل نبود ، اما حفر و كاوشهائيكه در معابد خراب به عمل آورد از حسن اتفاق بر طاق نسيان نمانده بىاندازه قدر و قيمت دارد و چون مقدر بوده است كه بابل مقهور دولت جديد ايران شود ظاهرا حسن تصادف بوده است كه پادشاه آن كشور شخصى باشد كه حس كينه و انتقام در حريف پرزور خود توليد ننمايد . بارى سقوط بابل بدست كوروش كبير جزء تاريخ ايرانيان است و در اينجا همين‌قدر بايد بگوئيم در وقتى كه اوضاع جديد پيش مىآمد استعداد براى قبول آن فراهم و اسباب آن از هرجهت آماده شده بود .\r\n\r\n\r\n","description":"","footnote":"\r\n( 1 ) -  Aeschylus . \r\n","page_name":" 172 ","page_number":218},
  {"content":"\r\n\r\nپادشاه هخامنشى ما بين دو ابو الهول با علامت اهورامزد ( از يك مهرى در موزهء لوور گرفته شده است )\r\n\r\nفصل دوازدهم عصر پهلوانى ايران\r\nبدان هريك از ايام زندگانى تو برگى است در تاريخ تو و بنابرين مواظب باش چيزى كه شايستهء مقام آدمى نيست در آن نوشته نشود .\r\n« از اندرزهاى فريدون »\r\n\r\nكيفيت افسانهء تاريخ قديم ايران\r\nطلوع پارسيان كه نام خود را بيك كشور عظيمى داده‌اند كه باوجود حوادث و انقلابات بسيار مدت دو هزار و چهارصد سال دوام كرده و در زياده از نصف اينمدت بر اكثر ملل سمت تقدم داشته از اهم وقايع نوع بشر است ، چنان كه در فصول سابقه مذكور داشتيم كشور ايران بواسطهء شامل بودن ماد كه سكنهء آن با پارسيان قرابت نژادى داشتند و همچنين بواسطهء شامل بودن ايلام مقر اصلى مؤسس دولت ايران و هنوز از ولايات آن مملكت است ميتواند داعيهء وجود ششهزار ساله داشته باشد .\r\nدر اين فصل ميخواهيم عصر پهلوانى ايران را بيان كنيم بطوريكه فردوسى در منظومهء بزرگ پهلوانى موسوم به شاهنامه نقل نموده و تاريخى كه ايرانيان براى اعصار قديمهء مملكت خود دارند و معتقدند همانست ، اگرچه روايات منقولهء از فردوسى با اينكه ببهترين مصادر رجوع كرده اختلاطى از قصه و افسانه است و حتى در دوره‌هاى مابعد\r\n\r\n","description":"","footnote":"","page_name":" 173 ","page_number":219},
  {"content":"\r\n\r\nتاريخ هم از افسانه خالى نيست ، اين شاعر نه اين است كه بهترين اطلاعيكه در دست داشته به كار نبرده باشد ليكن « 1 » با معلوماتيكه امروز داريم ظاهر مىشود كه مآخذ او در بسيارى از موارد به كلى بىاعتبار بوده است .\r\n\r\nسلسلهء پيشدادى\r\nتاريخ ايران بطوريكه اهل آن كشور معتقدند به سلسلهء افسانه‌اى موسوم به پيشدادى شروع مىشود . مؤسس اين سلسله كيومرث بود كه در نزد زردشتيان بمنزلهء آدم است و او با دو نفر از جانشين‌هايش هوشنگ و تهمورس گمان ميرود كه اساس تمدن ايرانرا گذاشته باشند .\r\n\r\nجمشيد و ضحاك\r\nاما معروفترين اين سلاطين افسانه‌اى جمشيد « 2 » بوده است كه بناى پرسپليس كه امروز تخت‌جمشيد ناميده مىشود و اختيار سال شمسى و اختراع اكثر صنايع و علوم كه مبناى تمدن مىباشد « 3 » به او منسوب است .\r\nاختراع شرابرا هم از او ميدانند و واقعه‌اى براى آن نقل ميكنند و ميگويند مقدارى انگور در جائى نگاهداشت و آنها تخمير شده تصور كرد موذى و مضر است ، يكى از زوجات جمشيد مبتلا به مرض دردناكى شد و براى رهائى از زحمت زندگى از آن مشروب فاسد نوشيد ولى بر خلاف انتظار خواب خوش براى او آمد و شفا يافت ، از آن روز ايرانيها شراب را سم مطلوب ناميده باوجود منعيكه در قرآن از آن شده است بسيارى از طبقات عاليهء قوم مزبور معتاد بشرب آن ميباشند .\r\nجمشيد پس از آنكه چندين سال سلطنت كرد گرفتار غرور و نخوت گرديد و بناى جور و بيدادى را گذاشت و ادعاى الوهيت نمود و چنان كه در يشت 19 مسطور است « 4 »\r\n\r\n\r\n","description":"","footnote":"\r\n( 1 ) - در فصل 41 و 54 نيز در اطراف اينموضوع بحث شده است « مؤلف » .\r\n( 2 ) - جزء اول اين اسم عينا همان ياما و يايى ماست كه شرح آن در فصل نهم گذشت ، اما « شيد » و آن به معناى درخشان است . . . « مؤلف » .\r\n( 3 ) - ايرانيان دليل آورده ميگويند آنكس كه عمارات پرسپليس و پاسارگاد را ساخته است بايستى از ديوان كار گرفته باشد و چون تنها جمشيد و سليمان بر ديوان مسلط بوده‌اند پس فقط همين‌ها توانستند يك‌چنين بناهاى عظيم الجثه و فوق العاده‌اى بسازند « مؤلف » .\r\n( 4 ) - ( يما ) و آن بشرح زير است : پندار و گفتارش را بدروغ و ناراستى آلوده كرد در همانوقت هماى بزرگى و جلال از او غايب گرديد .\r\n","page_name":" 174 ","page_number":220},
  {"content":"\r\n\r\nبواسطهء اين انحراف ضحاك كه پادشاه سوريه بود برانگيخته شده تا بر او حمله برد و او با آنكه به سيستان و هندوستان و حتى باقصى بلاد چين فرار كرد بالاخره گرفتار چنگ دشمن خونخوار گرديد و بيرحمانه بقتل رسيد ، يعنى او را بين دو تخته چوب گذاشته بتوسط استخوان تيغهء پشت ماهى اره كردند . ضحاك كه جمشيد را به اين خوارى هلاك كرد شخص افسانه‌ايست و اسم او محرف از اژى دهاك يعنى مار اولى مىباشد و در افسانه‌هاى ايرانى پادشاه عرب شده و گفته‌اند كه از دوشهاى او مارهاى صفير زننده‌اى بيرون آمده كه يوميه مغز سر دو نفر آدم غذاى آنها بود و اين خونخوارى ضحاك اسباب انهدام دولت او گرديد .\r\n\r\nفريدون و كاوه\r\nكاوهء آهنگر كه پسران او را كشته و مغز آنها را غذاى ماران ساخته بودند مردم را به طغيان واداشت و فريدون را كه از نسل سلاطين بود جستجو كرده رئيس شورشيان قرار داد و بعد از محاربات چندى كه چرم‌پارهء « 1 » پيش‌بند آهنگر در آن جنگها بطور پرچم به كار ميرفت ، بالاخره ضحاك گرفتار و در درون دهانهء كوه دماوند در بند شد تا به سختى جان داده همانطور كه پرومتئوس در كوه قفقاز به بند آمد . حقيقتا داستان ضحاك بحكايت پرومتئوس كمال شباهت را دارد . فريدون كه قديما تريتونا خوانده شده على الظاهر همان تريتانا مىباشد كه در ويدا مذكور است و اعتبار او در آن كتاب به اينست كه سر عفريت پرزورى را قطع نموده است .\r\n\r\nسه پسر فريدون\r\nبنابر تاريخ افسانه‌اى فريدون سه پسر داشته مغرب را به سلم و مشرق را به تور داده ( و به همين جهت آن ناحيه توران خوانده شده است ) و تخت و تاج ايران را بعد از خود به فرزند كوچكتر يعنى ايرج واگذار كرد . برادران بزرگتر اين ترتيب را نپسنديدند و تهديد كردند كه به ايران حمله كرده حقوق خود را استيفا نمايند . ايرج نزد برادران رفته اظهار داشت كه من حق خود را\r\n\r\n\r\n","description":"","footnote":"\r\n( 1 ) - اين چرم كه بانواع جواهرات گرانبها زينت يافته بوده پرچم شاهى ايران قرار گرفته و به درفش كاويانى معروف بود « مؤلف » .\r\n","page_name":" 175 ","page_number":221},
  {"content":"\r\n\r\nبر تخت و تاج ايران واگذار ميكنم تا در آخر عمر پدر ميان ما جنگ خانگى برپا نشود ، اما سلم و تور قصد قتل ايرج كردند و استغاثهء برادر را براى حفظ جان او گوش ندادند و فردوسى آن كلماترا اين قسم ادا نموده است .\r\n پسندى و هم داستانى كنى * كه جان دارى و جان‌ستانى كنى\r\nميازار موريكه دانه‌كش است * كه جان دارد و جان شيرين خوشست \r\nايرج به قتل رسيد و براى اينكه قبح برادركشى كامل شده سر او را حنوط كرده براى پدر پير فرستادند و او خود از كينه‌خواهى عاجز بوده چند سال بعد منوچهر پسر ايرج به حد رشد رسيده با سپاه جرّارى بجنگ اعمام خود رفت و هردو را بقتل رسانيد .\r\n\r\nسام و زال و رودابه\r\nمنوچهر جانشين جد خود شد و مستشار معتبر او سام پادشاه سيستان بود و او با پسر خود زال و نوادهء معروفش رستم كه بمنزلهء هركول ايرانست دورهء افسانهء ايرانى را كامل مىكند و در آن دوره حتى سلاطين هم در جنب اين دلاوران خالى از اهميت ميباشند ليكن هيچيك از اين دلاوران در افسانهء هند و ايرانى ديده نميشوند و محتمل است كه اصلا خالى از حقيقتى نبوده و در دوره هاى بعد شاخ و برگهاى افسانه‌اى بر آن افزوده و قوهء شاعرى فردوسى آن را به اين درجه اهميت داده باشد . بارى نقل شده است كه زال در وقت ولادت سفيدمو بود و بدينواسطه سام گمان كرد كه اين طفل از او نيست و فرزند ديو است لهذا حكم كرد كه او را بكوه البرز بردند ليكن سيمرغ كه عقابى افسانه‌ايست او را در آنجا پرورانيده و بعد از مدتى سام بواسطهء الهاميكه به او شد از رفتار خود پشيمان گرديده پسر را بازآورد و او جنگجوى پرزورى شد و هنگام شكار در پيشه‌هاى افغانستان به قلعه‌اى رسيده رودابهء زيبا دختر مهراب پادشاه كابل را در آنجا بديد ، در نظرهء اولى طرفين به يكديگر مايل شدند چنان كه عاشق بوسيلهء كمند گيسوى معشوقه از برج بالا رفت .\r\n\r\nرستم پهلوان\r\nنتيجهء اين مزاوجت ولادت رستم پهلوان بزرگ ايران بود كه داستان هنرهاى او در جنگ و شكار و اكل و شرب هنوز در اذهان ايرانيان تأثير عظيم دارد . از جمله چيزهائى كه ارتباط خيلى نزديكى به اين پهلوان دارد .\r\n\r\n","description":"","footnote":"","page_name":" 176 ","page_number":222},
  {"content":"\r\n\r\nيكى رخش اسب جنگى او مىباشد كه هيكل و قامت و رشادت و جرئت وى جزو افسانه‌هاست . در يك ميلى سيستان خرابه‌هائى است كه نشان ميدهند و ميگويند آن 18 - منظرهء رستم در حال خواب و دفاع رخش از او از يك شاهنامه فارسى كتاب تصاوير مينياتور ايران ، تأليف مارتين در 1912 مجلد 1 تصوير 23 گرفته شده است\r\nآخور رخش بوده است و شجاعت او مخصوصا در جنگهاى بين توران و ايران ظاهر شد و محاربات مزبوره بعد از فوت منوچهر و جلوس پسر نالايقش نوذر شروع شده و زياده از يك پشت طول كشيد . رئيس تورانيان افراسياب بود و او نوذر را بقتل آورد ، مدت\r\n\r\n","description":"","footnote":"","page_name":" 177 ","page_number":223},
  {"content":"\r\n\r\nدوازده سال بر ايران سلطنت كرد و اين دورهء ظلمانى سلطنت پيشداديان را خاتمه ميدهد .\r\n\r\nسلسلهء كيانيان\r\nاينك ميرسيم باولين سلسلهء تاريخى يا نيمه‌تاريخى كه معروف به كيانيان است . در سيستان الان خانواده‌اى از بزرگان هست كه مدعى انتساب به آن سلسلهء برجسته ميباشند ، اگرچه بيشتر احتمال ميرود كه از اعقاب سلسلهء صفاريان « 1 » باشند چنان كه طايفه‌اى در بلوچستان هستند كه دربارهء ايشان هم اين احتمال ميرود و ظاهرا بايد با خانوادهء نامبرده نسبت داشته باشند . در هندوستان هم بعضى خانواده‌هاى پارسيان همين ادعا را دارند و همه هم آنها را تصديق ميكنند .\r\nاولين پادشاه اين سلسله كيقباد است ، او از اعقاب منوچهر و در جبال البرز منزوى بود ، رستم او را از آن مكان آورده بود و بعد از اين موقع دلاور مزبور اولين دفعه با دشمن ديرينه جنگ كرده در محاربهء تن‌بتن افراسياب را مغلوب ساخت و تحصيل شرف و افتخار بزرگ نمود ، ليكن پادشاه تورانى بواسطهء گسيختن كمربندش جان بدر برده فرار كرد و مصالحه بطور تساوى واقع شد به اين قسم كه كما فى السابق رود جيحون سرحد دولتين باشد .\r\n\r\nكيكاوس و مطابقتش از جهتى با كياكسار\r\nكيكاوس كه جانشين پدر شد بر خلاف راى مستشاران بمازندران لشكر كشيد و در جنگ بزرگى از ديو سفيد شكست خورده و قصهء ديو سفيد افسانه‌ايست كه يقينا حكايت از قوم سفيدپوست مخصوصى مينمايد . بارى در اين محاربه لشكر ايرانى مبتلا به كورى شدند و دور نيست بتوان اين قصه را اشاره به كسوف واقع در حين جنگ كياكسار با ليديها دانست چنان كه در فصل سابق مذكور داشتيم و هرگاه چنين باشد ميتوان كيقباد را با ديوكس و كيكاوس را با كياكسار مطابق دانست ، اما چون بين آنها شباهت اسمى وجود ندارد نمىتوان به تعبير مزبور چندان اعتماد نمود .\r\n\r\nسهراب و رستم\r\nافراسياب مجددا بايران حمله برد و باز رستم بنجات كشور پرداخت . در اين دوره‌ها واقعهء معروف حزن‌انگيز جنگ رستم\r\n\r\n\r\n","description":"","footnote":"\r\n( 1 ) - رجوع شود بفصل 51 و نيز به « ده هزار ميل » صفحهء 229 « مؤلف » .\r\n","page_name":" 178 ","page_number":224},
  {"content":"\r\n\r\nبا پسرش واقع شده كه در حالى كه او را نميشناخت بقتل رسانيد و اين داستان را ماتيو آرنولد بطور مؤثرى بنظم آورده و انگليسها به آن آشنا هستند و چنان كه فردوسى گفته است : « يكى داستانيست پرآب چشم » .\r\n\r\nسياوش و كيخسرو\r\nواقعهء مهم بعد از آن داستان حكايت سياوش پسر كيكاوس است كه بعد از وقايعى نظير آنچه براى يوسف با زليخا واقع شد از نزد پدر رفت و به افراسياب پناه برد و ابتدا بطور ميهمان عزيز پذيرفته شد ليكن چند سال بعد تهمت‌هائى به آن شاهزاده زدند و سبب قتل او شدند ولى پسرش را كه طفل بود و كيخسرو نام داشت پنهان كردند و عاقبت آن پسر بايران رفته مالك تخت و تاج شد .\r\n\r\nكيخسرو كوروش كبير نيست\r\nبسيارى از نويسندگان اروپائى و عموم ايرانيهائيكه احوال كوروش كبير را شنيده‌اند او را با كيخسرو تطبيق ميكنند اما نميتوان تصديق نمود بدليل اينكه كيخسرو همان كاواهوسروا « 1 » مىباشد كه در افسانه‌هاى هند و ايرانى مذكور و راجع بدورهء قبل از تاريخ مىباشد .\r\nبارى كيخسرو پس از چشيدن گرم و سردهاى زيادى بمدد رستم بر افراسياب غلبه كرد و بالاخره او را گرفته اسير نمود و به كينهء خون پدرش سياوش بقتل رسانيد و كيخسرو عمرى طولانى نموده با شرافت تمام زندگى خود را بسر برد .\r\n\r\nلهراسب و گشتاسب\r\nلهراسب كه جانشين كيخسرو شد بعد از چند سال تخت و تاج را به گشتاسب واگذار كرد و او چنان كه سابقا گفته‌ايم پيرو آئين زردشت و حامى او بوده است و باز محارباتى با تورانيها دست داد و در آن اثنا لهراسب و زردشت هردو در بلخ بقتل رسيدند .\r\n\r\nاسفنديار\r\nدر اينموقع اسفنديار كه پدرش گشتاسب او را محبوس نموده بود بمدد پدر آمد و ولايات ازدست‌رفتهء ايران و همچنين درفش كاويانى را مستخلص نمود ، گشتاسب اظهار كرد كه ميخواهم بشيوهء پدر رفتار كنم و\r\n\r\n\r\n","description":"","footnote":"\r\n( 1 ) -  Kava Husrava . \r\n","page_name":" 179 ","page_number":225},
  {"content":"\r\n\r\nبنابراين وعده كرد تخت و تاج را بپسر تفويض كند ليكن در اين قول خود صادق نبود و چون اسفنديار مطالبهء تاج كرد پدر حيله كرد و او را وادار نمود كه بجنگ رستم برود و چون آن پهلوان از اطاعت پادشاه سرپيچيده او را دست‌بسته بپايتخت بياورد پس محاربات شجاعانه روى داد و باز پهلوان ايران حريف خود را كشت و اين غلبهء آخرى مهم بود كه در عمر خود حاصل نمود و چند سال بعد در چاهيكه برادر خيانتكارش تهيه كرده بود افتاد و زندگانى دليرانه‌اش را از دست داد .\r\n\r\nبهمن يا اردشير درازدست\r\nجانشين گشتاسب نواده‌اش بهمن بود كه در تاريخ باسم اردشير درازدست معروف است و در السنهء فرنگى آرتا كزرسس لونژيمانوس خوانده شده است . بنابقول فردوسى از خصائص اين پادشاه اين بود كه بتوسط مأمورين مخفى از امور مملكت خود واقف بود و نيز بقول صاحب شاهنامه اين پادشاه فتوحات بسيار كرده است . ما تاريخ واقعى آرتاكزرسس لونژيمانوس را در فصل هيجدهم نقل خواهيم كرد .\r\n\r\nانتهاى عصر پهلوانى\r\nما وقايع تاريخ قديم ايرانرا بطوريكه ايرانيها كه پهلوانان قبل از اسلام خود را هيچوقت كوچك نميكنند و عموما به آن آشنا و معتقدند در اينجا ميتوانيم ختم كنيم و واقعا اگر اعتقاد راسخ ايرانيان به اين داستانها نبود از اين مختصرتر نقل ميكرديم چه از حقيقت تاريخ بهرهء قليل دارد و اسم سلاطين بزرگ از قبيل كوروش كبير و داريوش را به كلى ترك كرده‌اند ولى اين داستانها بطورى با تاريخ ملى ايرانيها اختلاط پيدا كرده و در ذهن ايشان جا گرفته كه بعد از اين هم باز مكرر اشاره به آنها خواهيم نمود .\r\n\r\n","description":"","footnote":"","page_name":" 180 ","page_number":226},
  {"content":"\r\n\r\nجدال يكى از پادشاهان ايران با وحشيان ( نقش روى يك سنگ يمانى ، در موزهء بريطانى )\r\n\r\nفصل سيزدهم طلوع دولت پارس\r\nدست تقدير بفرمان آسمانى پارسيان را پشتيبانى مينمود و آنانرا در جنگها و جاده‌هاى سواره‌نظام رهبرى و در تسخير شهرها يارى ميكرد .\r\n« اشيل شاعر »\r\n\r\nترتيبات قديمهء پارسيان\r\nعصر پهلوانى تاريخ ايران چنان كه در فصل سابق شرح داديم فقط افسانه است اگرچه در اواخر آن گفتگو از اشخاص تاريخى مىشود كه در پردهء افسانه‌هاى غريب و عجيب محجوب گرديده‌اند ليكن در اين فصل فقط از اشخاص تاريخى گفتگو خواهيم كرد .\r\nدر ضمن وقايع دولت ماد مذكور داشتيم كه اكثر سكنهء قديم آن سرزمين جزء ماد مستهلك گرديدند . نسبت به پارسيان نيز ظاهرا همين امر واقع شده و اين نظر را مسطورات كتاب هرودوت نيز تأييد مىكند در آنجا كه اشاره به طوايف پارسيان نموده و ميگويد طوايف عمده‌اى كه سايرين تابع آنها هستند پاسارگاديها و مرافىها و ماسپيانها ميباشند و از ميان آنها پاسارگاديها از همه انجبند و هخامنشيان كه تمام سلاطين پارس از آنها ميباشند يكى از شعب اين طايفه هستند و طوائف ديگر پارسى از اينقرارند .\r\n\r\n","description":"","footnote":"","page_name":" 181 ","page_number":227},
  {"content":"\r\n\r\n« پانتالىها - دروزيها - ژرمن‌ها كه بزراعت اشتغال دارند و داان‌ها - مردها - دروپيك‌ها - ساگارتيتها كه چادرنشين ميباشند . « 1 »\r\nعقيدهء اكثر مورخين بر اينست كه طوائف ثلاثهء اول آريانيهائى هستند كه بر آن سرزمين غلبه كرده بودند و هخامنشيان خانوادهء سلطنتى پاسارگاديها ميباشند و طائفهء جداگانه‌اند ، اما ساير طوائف گمان ميرود كه چادرنشين‌ها آريانى نبوده و نسبت ببعضى از آنها معلوم نيست اراضى و محل ايشان كجا بوده ، در باب طوائف زراعت پيشه هم معلومات ما بسيار كم است جز اينكه ژرمن‌ها كرمانيها ميباشند .\r\nحكومت پارسيان در دست اعضاء هيئت خانواده‌اى از خانواده‌هاى اصيل و نجيب بوده كه در بين آنها هخامنشيان سمت تقدم داشته‌اند و بمرور ايام جزء خانوادهء سلطنتى قرار گرفته و ساير رؤسا رتبهء رعيتى يافتند ليكن امتيازاتى براى ايشان باقى ماند كه از جمله حق شرفيابى حضور شاه و طرف مشاوره شدن با او بوده است .\r\nما درنتيجهء سفر دريائى نئاركوس نام بنادر چندى را در خليج فارس مىشنويم كه از آن جمله بندر هرمز است و نيز در داخلهء پاسارگاديها ، استخر ( پرسپليس ) ، گابا ، كرمانا ميباشند . گابا احتمال دارد كه همان خرابه‌هاى هخامنشيان باشد كه من در مشرق شيراز ديده‌ام ، در آنجا نقوش برجستهء ساسانيان نيز موجود ميباشند ، و اما كرمانا من آن را با خرابه‌هاى واقعهء در درهء شمال جيرفت مطابقت داده‌ام و بطور كلى شهرهائى كه در آن عصر وجود داشته انگشت‌شمار بوده‌اند .\r\n\r\nطلوع كوروش كبير بنابقول هرودوت\r\nشرحيكه هرودوت از ظهور كوروش بيان نموده مشهور « 2 » و خلاصهء آن از اينقرار است كه آستياكس در خواب ديد از دخترش ماندانا چنان نهر آبى جارى شد كه پايتخت او را مستغرق\r\n\r\n\r\n","description":"","footnote":"\r\n( 1 ) - هرودوت 1 ، 125 . نيز رجوع شود به صفحهء 458 كتاب  ( The passing of the Empires )  « مؤلف » .\r\n( 2 ) - من شرحى را كه كتزياس در اين باب نوشته ذكر نكردم براى اينكه نوشتجات او هيچ محل اعتبار نيست و مطابق شرحيكه در  ( The passing of the Empires )  مذكور است كوروش فراش قصر سلطنتى بود . « مؤلف »\r\n","page_name":" 182 ","page_number":228},
  {"content":"\r\n\r\nكرده تمام آسيا را فروگرفت ، بنابراين پادشاه ماد از تزويج آن دختر بيكى از اعيان مملكت خود خائف شد كه مبادا خواب تعبير يابد ، پس او را بيكنفر پارسى از خانوادهء 19 - نمونهء ارابهء زرين هخامنشى در موزهء بريطانى از كتاب « دفينه‌هاى سيحون » گرفته شده است و در شرح آن رجوع شود بفصل 15\r\nنجيب كه مردى آرام و نسبت به طبقات عاليه يا متوسطهء ماد از حيث شأن و مقام پست‌تر بود تزويج نمود ، پارسى مزبور كه كامبى سيس ( كبوجيه ) نام داشت ماندانا را بولايت\r\n\r\n","description":"","footnote":"","page_name":" 183 ","page_number":229},
  {"content":"\r\n\r\nخود برد و چندى نگذشت كه آستياكس باز خواب ديد از بدن دخترش درخت تاكى روئيد و بر تمام آسيا سايه انداخت ، از اين خواب وحشتش زياد شده دختر را به پايتخت طلبيد و چون از او پسرى متولد شد به هارپاگوس كه از خواص سلطنت و از وفادارترين مردم ماد بود سپرده دستور داد تا او را تلف كرده به خاك سپارد . هارپاگوس كه بدلائل چندى نميخواست خود را آلوده به خون طفل بيگناهى نمايد او را بيكى از چوپانهاى دولتى سپرد و حكم كرد بسخت‌ترين نقطهء كوهستان ببرد تا قهرا هلاك شود ، اتفاقا زوجهء چوپان همانوقت طفلى مرده آورده بود و او شوهرش را متقاعد كرد باينكه آن را با شاهزاده تبديل كند و طفل مرده را باسم نعش كوروش يعنى شاهزادهء جديد الولاده به هارپاگوس نمودند تا مطمئن شود كه مقصود پادشاه حاصل شده است ، اما كوروش را اين زن كه اسپاكو يعنى ماده سگ نامداشت پرورانيده و بعدها جد آن طفل يعنى پادشاه ماد بواسطهء شباهتى كه از او با اهل خانوادهء خود مشاهده كرد او را شناخت و بعد از تحقيقات معلوم كرد كه خانوادهء خود اوست و از زنده ماندن او مسرور گرديد .\r\n\r\nمصيبت هارپاگوس\r\nاما هارپاگوس گوشمالى بيرحمانه ديد باينطريق كه آستياكس پسر هارپاگوس را طلبيده بقتل رسانيد و گوشت او را در ضيافت به او خورانيد و سر و دست و پاى طفل را در سبد گذاشته براى پدرش فرستاد ، هارپاگوس در آنوقت خود را مطيع نشان داد ، اما چند سال بعد در حالى كه كوروش به فارس نزد پدر و مادر خود رفته بود با او بناى مكاتبه را گذاشت و عاقبت وزير نامبرده باعث سرنگون شدن سلطنت آستياكس گرديد ، به اين قسم كوروش را وادار به طغيان نمود ، از ميان ماد نيز براى او همدست و شريك تراشيده و هنگاميكه آستياگس براى مقهور كردن عاصيان پارس لشكر فرستاد از روى جهالت آن لشكر را به هارپاگوس سپرد و او لشكر را از مقابلهء با كوروش منع كرد و بالاخره كينهء خود را از جهت قتل پسر كشيد .\r\nچنين گمان ميرود كه اين داستان بىاصل و علت جعل آن اين بوده كه خانوادهء هارپاگوس در « كاريا » يكى از ايالات جنوب غربى آسياى صغير حكومت يافتند . بر داستان\r\n\r\n","description":"","footnote":"","page_name":" 184 ","page_number":230},
  {"content":"\r\n\r\nمزبور انتقادات چند وارد است يكى اينكه معلوم مىشود هرودوت نميدانسته كه كوروش ( چنان كه بعد مذكور خواهيم داشت ) پادشاه انشان بوده است . داستان زن چوپان هم يقينا ناشى از همان قصه‌هاى ايرانى است كه پادشاه بزرگ ايشان شير ماده سگ خورده است نظير رومولس « 1 » و ريموس « 2 » كه ماده گرگى آنها را پرورش داده است و احتمال دارد كه هرودوت نميدانسته است كه در كيش زردشتيان سگ احترام مخصوص دارد و بنابراين ماده سگ محترم افسانهء اصلى بواسطه بيخبرى مورخ يونانى بدل به زن مسماة به اسپاكو گرديده است ليكن همين اشتباه هم دليل بر صادق القول بودن هرودوت مىباشد و معلوم ميسازد كه چقدر دقيق و مقيد بوده است بر اينكه اخبار را بدرستى و مطابق با اصل نقل نمايد و درواقع اگر كتاب ابو المورخين نبود اطلاعات ما در باب وقايع آن دورهء تاريك نواقص بسيار ميداشت .\r\n\r\nمعلومات جديده در باب تاريخ ايران\r\nتا اين اواخر داستان فوق عموما محل تصديق بود اما مكشوف شدن استوانه‌هاى نبونيد و كوروش به كلى مطلب را تغيير داده و اينك ما با معلومات حاصلهء از آن اسناد مهمه واقعه را نقل خواهيم نمود . چنين به نظر ميرسد كه در فارس هم مانند ماد مرد بزرگى پيدا شده قبائل عديدهء مختلفه‌اى را متحد نموده ملت واحدى تشكيل داده است ولى در اينمورد دورى از دول متمدنهء ناحيهء دجله و فرات پيشرفت نظم و تمدن را بتأخير انداخته است .\r\n\r\nهخامنش مؤسس خاندان سلطنتى\r\nمؤسس سلطنت پارس هخامنش است كه از امراى پاسارگاديها بود .\r\nپايتخت او شهرى بوده است موسوم به همين نام كه خرابه‌هاى آن متعلق به زمان كوروش كبير هنوز باقى است ، از خود هخامنش كه سلسله‌اى بنام وى خوانده شده كارهائى معلوم نيست ليكن محترم بودن او دليل بر اينست كه او طوائف مختلفهء پارس را قبل از آنكه بعرصهء تاريخ قدم بگذارند در تحت يك ملت درآورده و پسرش چيش‌پيش از ضعف دولت ايلام بعد از مغلوبيت وى بدست آشور بانيپال استفاده كرده ناحيهء موسوم به انشان را كه در فصل چهاردهم مذكور داشته‌ايم متصرف شد\r\n\r\n\r\n","description":"","footnote":"\r\n( 1 ) -  Romulus . \r\n( 2 ) -  Remus . \r\n","page_name":" 185 ","page_number":231},
  {"content":"\r\n\r\nو عنوان پادشاه كبير و پادشاه انشان اختيار نمود و چون وفات يافت يكى از پسرهايش مالك انشان و آن ديگر صاحب سرزمين پارس گرديد .\r\n\r\nدو شعبه سلاطين هخامنشى\r\nانقسام فوق باعث شد كه سلسلهء سلطنتى دو شعبه گرديد و داريوش در كتيبهء بيستون به همين امر اشاره كرده و آن مدتها اسباب سرگردانى اشخاصيكه در صدد قرائت و كشف معنى كتيبهء مذكور بودند شد ، چه داريوش در آنجا ميگويد « هشت نفر از دودمانم پيش از من پادشاه و من نهمى هستم ، ما دو سلسله پادشاه بوده‌ايم » صحت قول داريوش حالا معلوم شده و براى اينكه مطلب روشن شود من شجرهء نسب خانوادهء مزبور را در اينجا ضميمه مينمايم .\r\n( 1 ) هخامنش تقريبا در سال 650 قبل از ميلاد\r\n( 2 ) چيش پيش\r\nشعبهء انشان شعبهء پارس\r\n1 ( 3 ) كوروش اول\r\n( 4 ) كبوجيهء اول\r\n( 7 ) كوروش كبير\r\n( 8 ) كبوجيه\r\n( 5 ) آريا منا ( در حدود 600 قبل از ميلاد )\r\n( 6 ) آرسام ( هسيتاسب )\r\n( 9 ) داريوش\r\n\r\nمغلوب شدن آستياگس بدست كوروش\r\nاكنون بنيان تاريخى محاربهء كوروش با آستياگس باندازه‌اى كه بر ما معلوم است ميپردازيم . در جدول سنوات نبونيد چنين نوشته شده « او با قشونيكه جمع كرده بود بجانب كوروش پادشاه انشان حركت كرد اما قشون آستياگس بر او عصيان كردند و او را گرفته به كوروش تسليم نمودند ، كوروش عازم دار السلطنهء اكباتان گرديد و طلا و نقره و اسباب و اموال اكباتان را غارت كرد و بولايت انشان برد « 1 » » . تفصيل واقعه بيان نشده ليكن از روايات ماديها كه مورخين يونانى ضبط كرده‌اند معلوم مىشود كه قبل از مظفريت آخرى\r\n\r\n\r\n","description":"","footnote":"\r\n( 1 ) -  « Light from the East . » p . 219 . \r\n","page_name":" 186 ","page_number":232},
  {"content":"\r\n\r\nكوروش سه محاربه واقع شده و تاريخ تسخير اكباتان سال 550 قبل از ميلاد بوده است . « 1 »\r\n\r\nكوروش پادشاه انشان سلطان پارس مىشود\r\nيك مسئلهء مهميكه تاكنون مكشوف نشده اينست كه كوروش در چه موقع و بچه وسيله بسلطنت پارس رسيده است ، هرگاه بجدول رجوع كنيم مىبينيم در سال 549 قبل از ميلاد پادشاه انشان است و در سال 546 عنوان پادشاه پارس را دارا است ، پس چنين استنباط مىشود كه رسيدن او بتخت سلطنت بدون كشمكش زياد واقع شده چه از آن مسائل چيزى ذكر نشده اگرچه مذكور نبودن آن هم دليل قاطع نيست ، بهرحال محتمل است كه بعد از مسخر نمودن اكباتان تكليف قبول تخت و تاج به او كرده باشند زيرا كه پادشاهى از خانوادهء سلطنت خارج نميشد و در هرصورت ميدانيم كه هيستاسب پدر داريوش هيچوقت سلطنت نكرده با اينكه پسر ارسامس بوده است و ممكن است كه صغير بوده و از بين افتاده باشد ، با اينهمه تا معلومات جديد بدست نيايد مطلب مبهم است و چيزيرا كه ميتوان تصديق نمود اين است كه كوروش قبل از شروع به دورهء فتوحات خود در مغرب بسلطنت ايران رسيده و شهادت كتيبه‌هاى سابق الذكر محل اعتبار كامل مىباشد .\r\n\r\nكرزوس پادشاه ليديه\r\nموقع كوروش بعد از رسيدن بسلطنت ماد استحكامى نداشت ولى از خوش‌بختى او پادشاه بابل در آن موقع نبونيد و صلح‌جو بود و بنابرين كوروش از آنجانب آسوده ميزيست ليكن از طرف ليديه نگرانى داشت چه آليات كه عهدنامهء اتحاد را با كياكسار امضا نموده و بواسطهء مواصلات اتحاد را محكم نموده بود درگذشته و كرزوس بجاى او نشسته بود و او در ميان اهالى مغرب زمين به تمول ضرب المثل است چنان كه مسلمين دربارهء قارون اين عقيده را دارند .\r\nبارى آن پادشاه كه جلوسش بسلطنت بيمنازع هم نبود دنبالهء كار آليات را گرفت و ميلتوس و ساير مستعمرات يونانى سواحل آسياى صغير را تحت قدرت خود درآورده و از طرف مشرق هم محاربات كرد و پيشرفت حاصل نمود و هنوز ده سال از سلطنت او نگذشته\r\n\r\n\r\n","description":"","footnote":"\r\n( 1 ) - كتاب هال كه در سابق ذكر آن رفته صفحهء 552 « مؤلف » .\r\n","page_name":" 187 ","page_number":233},
  {"content":"\r\n\r\nبود كه موقع دولت ليديه را در مغرب رود هاليس محكم ساخته و فتوحات مزبور را در همان اوقات بكمال رسانيد كه كوروش مشغول بر طرف ساختن دولت آستياگس بود .\r\nبرحسب قاعده سرنگون شدن دولت ماد بر كرزوس بايد خيلى ناگوار بوده باشد زيرا همسايه‌اى كه سابق داشت با او متحد و همدست بوده است و اينك ميبيند كه اوضاع به كلى واژگون گرديده است و بنابرين نظر باينكه در آنوقت سپاه كارديده و سواران خوب داشت و ميتوانست بواسطهء مزدوران يونانى بسيار آنها را تقويت كند و ظاهرا بمساعدت بابل و مصر نيز استظهار داشت احتياط اقتضا ميكرد كه لشكر به كاپادوكيه كشيده پارسيان را قبل از اينكه استحكام بيابند مضمحل نمايد و در غير اين صورت البته ايرانيان قوت و قدرت خود را تشييد كرده بطورى كه صرفه و مصلحت خود ميديدند بدولت ليديه حمله ميبردند . در هرحال بنابقول هرودوت ، كرزوس كه عيب بزرگش غرور بود از پيشرفت مقصود خويش اطمينان داشت ليكن براى اينكه عقيده‌اش راسخ بشود در نزد هاتف دلفى مأمور فرستاده سئوال كرد كه اگر اررود هاليس گذر كرده بر پارسيان حمله كند چه نتيجه خواهد شد ، هاتف جواب داد اگر كرزوس بر پارسيان حمله‌ور شود دولت مقتدريرا منهدم خواهد نمود و بايد تحقيق نمايد كه مقتدرترين يونانيها كدام طائفه‌اند و با آنها عقد اتحاد ببندد . از اين جواب كه به نظر مساعد ميآمد كرزوس مسرور شده ثانيا سئوال كرد آيا دولت من دوام خواهد كرد ، جواب آمد كه « صبر كن تا زمانى كه قاطرى پادشاه ماد شود آنوقت اى ليدى ظريف به ريگزار هرموس معجلا فرار كن و از اينكه مانند يك جبان رفتار كنى خجل مباش » .\r\nدستور هاتف اول را كرزوس متابعت كرد و سفيرى با هداياى وافر براى اسپارتيان فرستاد و آنها تكليف او را قبول نموده حاضر شدند كه لشكر بتقويت قواى او بفرستند ، علاوه برين با امازيس پادشاه مصر و نبونيد پادشاه بابل كه هردو از مقهور شدن ماد دلتنگ بودند عقد اتحاد بست چه دولت ماد از غارتگرى دست برداشته و با ليديها و بابل هردو اتحاد و اتفاق داشت ، بارى اسباب پيشرفت تدابير پادشاه ليديه در ظاهر از هرجهت فراهم شد ليكن همان اوقات مأمورى كه براى گرفتن مزدوران يونانى فرستاده و مبلغ گزافى به او سپرده بود\r\n\r\n","description":"","footnote":"","page_name":" 188 ","page_number":234},
  {"content":"\r\n\r\nبفارس فرار كرده سرّ او را فاش كرد و خيالات كرزوس را بر كوروش مكشوف ساخت « 1 »\r\n\r\nمحاربهء ايران و ليديه\r\nنقشهء كوروش موافق مطلوب نتيجه داد ، چون به كاپادوكيه وارد شد متحدين كرزوس هنوز نرسيده بودند بنابراين باب مذاكرات مفتوح شد و كوروش به پادشاه ليديه تكليف كرد كه جان او محفوظ و سلطنتش را ابقا نمايد به شرط اينكه پيمان تبعيت كوروش را بكند و از اطاعت سرنپيچد .\r\nكرزوس البته اين شرايط را نپذيرفت و جنگ درگرفت ، اما ليديها غالب شدند « 2 » و متاركهء جنگ سه ماهه برقرار شد و چون مخاصمه تجديد گرديد ليديها در پتريه « 3 » بواسطهء كثرت نفرات پارسيان مغلوب شدند و كرزوس شبانه بجانب سارد فرار نمود و آبادى هاى سر راه را خراب كرد تا پيشرفت پارسيان را مانع شود و اميدوار بود كه كوروش جرئت نخواهد كرد خطوط ارتباط خود را زياده طولانى نمايد در صورتى كه زمستان در پيش و بابل در حال خصومت در پس بود . اما نبونيد رفيق خود را رها كرد و بمحض اينكه از طرف كوروش عنوان مصالحه بميان آمد قبول نمود و ظاهرا ملتفت نشد كه استقلال دولت او هم مانند ليديه در خطر خواهد بود . كوروش چون از بابت پشت‌سر خود فراغت خاطر پيدا كرد كفايت خود را در حركت سريع بجانب سارد ظاهر ساخت . كرزوس بهيچ‌وجه مترقب اين حركت نبود و يقين داشت كه سرماى زمستان مانع اعمال جنگى خواهد شد و بنابرين از روى سفاهت قسمتى از سپاهيان خود را مرخص كرده و متفقين خويش را خبر داد كه تا بهار در حركت تأخير نمايند . معهذا تزلزل بخاطر راه نداده مهيا شد كه در جلگهء صاف هرموس با سواران خود از دشمن مهاجم جلوگيرى نمايد . اما كوروش تدبيرى را كه امروز نزد همه معلوم است به كار\r\n\r\n\r\n","description":"","footnote":"\r\n( 1 ) - ديودور سيكلوس 9 ، 32 . اما اينرا نميشود باور كرد كه كوروش از انعقاد يك قرارداد به اين مهمى به كلى بى خبر بوده است « مؤلف » .\r\n( 2 ) - رجوع شود بكتاب  « The passing of the Empires »  تأليف ماسپرو صفحهء 618 يادداشت 3 كه در آنجا براى عدم متابعت از شرحى كه هرودوت راجع به اين جنگ نوشته دلايل موجهى اقامه شده است « مؤلف » .\r\n( 3 ) -  Pteria . \r\n","page_name":" 189 ","page_number":235},
  {"content":"\r\n\r\nبرده در مقدم صفوف خود شتران قرار داد و بوى اين حيوانات « 1 » اسبهاى لشكر دشمن را رم داده بسركشى واداشت . ليديهاى رشيد پياده شده كوشيدند و در مقابل كثرت عدد پارسيان شربت هلاك نوشيدند و بقية السيف آنها بسارد گريختند .\r\n\r\nتسخير سارد در سال 546 قبل از ميلاد\r\nكرزوس بواسطهء استحكام قلعه و حصار و مساعدت زمستان ممكن بود ايرانيان را معطل كند تا متحدين او جمع شوند ليكن باز بخت همراهى نكرد و از قراريكه هرودوت نقل كرده است كوروش بعد از اينكه چهارده روز شهر را در تحت محاصره داشت جائزهء خوبى معين كرد براى كسى كه اول دفعه وارد شهر شود و برحسب اتفاق يكى از پادگان شهر از بالاى صخرهء مرتفعى كه به نظر غيرممكن الوصول ميآمد به زير آمده كلاه خود را كه افتاده بود برداشت و مراجعت نمود . يكى از لشكريان كوروش كه از طائفه مردها بود اين واقعه را ديد و راهى كه آن شخص پيموده در نظر گرفت تا به اتفاق چند نفر از رفقاى خود پادگانرا كه باستحكام موقع خود مغرور بودند بغفلت گرفتند و دروازهء شهر را براى قشون ايرانى باز كردند و بدينطريق شهر سارد در سال 546 « 2 » قبل از ميلاد مسخر گرديد و اين جنگ البته اهميت تمام دارد چه اگر كرزوس سفاهت نكرده و فتح و ظفر نصيب او شده بود مجراى تاريخ عوض شده و اوضاع دنيا به كلى طور ديگر پيش ميآمد ، بارى مغلوبيت او تنها دولت مرتبى را كه ممكن بود در شاهنشاهى آسياى غربى با كوروش تنازع نمايد از ميان برداشت و كوروش را داراى مملكتى كرد كه سابق بر آن هيچ دولتى به آن وسعت نرسيده بود .\r\n\r\nسرنوشت كرزوس\r\nبرحسب ظاهر كرزوس نيز كارى را كه پادشاه نينوا در پنجاه سال قبل كرد ميخواست بكند و براى اينكه بدست دشمن نيفتد\r\n\r\n\r\n","description":"","footnote":"\r\n( 1 ) - درست در سى سال قبل بخاطرم ميايد كه يك روز سوار بر يك اسب جوان استراليائى بودم كه ناگهان اين حيوان از ديدن شتر و يا احتمال قوى مىدهم از بوى وى براى اولين بار هراس برداشته بناى خرخر و سركشى را گذاشت « مؤلف » .\r\n( 2 ) - در خصوص اين تاريخ رجوع شود به  « Etudes »  صفحهء 412 « مؤلف » .\r\n","page_name":" 190 ","page_number":236},
  {"content":"\r\n\r\nدر قصر خود تودهء آتش برپا نموده با اجزاى خانواده و نفايس خويش بالاى آن رفت ، ليكن افسانهء يونانيان بطوريكه هرودوت روايت نموده اينست كه اين قضيه بموجب حكم كوروش واقع شده و در آن موقع پادشاه ليدى بخاطر آورد كه سولون حكيم يونانى سابقا به او گفته بود تا عاقبت كار شخصى معلوم نشود نميتوان او را سعادتمند خواند ، پس آهى كشيده سه نوبت اسم سولون را به زبان آورد ، كوروش برقت آمده حكم كرد آتش را خاموش كنند ليكن خاموش نميشد ، اينجا آپوللو « 1 » پرستندهء خود را نجات بخشيد و باران وافرى فرستاد و آتش را خاموش نمود . گمان ميرود كه حقيقت مطلب اين باشد كه كرزوس بميل خاطر خود بالاى آتش رفته و پارسيان بموقع رسيده او را نجات دادند و اينكه معروف است كه كرزوس تا آخر عمر خود در دربار سلاطين ايران بعزت و احترام سركرده مؤيد اين نظر است « 2 » .\r\n\r\nموقع جغرافيائى يونان\r\nموقع جغرافيائى يونان از جانب مشرق براى ترقى و آبادى نهايت مناسبت را داشته است بواسطه اينكه هيچيك از دول اوليهء بزرگ آسيا نزديك به دريا نشده و قوهء بحرى ترتيب نداده بود . بلاد يونان در كنار بحر اژه واقع و درياى مذكور داراى جزائرى بود كه بقدرى بهم نزديك بودند كه براى كشتى رانان كمتر اتفاق ميافتاد كه خشكى از نظر ايشان غائب شود . دول معظم هم دور بودند و غير از دولت مصر هيچكدام قرب جوارى نداشتند كه محل واهمه شوند ، بنابراين يونانيها طبعا ملاح و تاجر و غارتگر دريائى شده و باينواسطه ميتوانستند از تمدن قديم مصر و بعد از آن بطور غيرمستقيم از ثروت بابل استفاده كنند بدون اينكه ولايت خود را از دست بدهند . از طرف ديگر خصايص طبيعى يونان و شايد همان اطمينان و امنيت\r\n\r\n\r\n","description":"","footnote":"\r\n( 1 ) -  Apollo . \r\n( 2 ) - ى ، ادوردس در دائرة المعارف مذهب و اخلاق تحت عنوان « قربانى انسانى » ( پارسيان ) شرحى در اينخصوص نوشته است ، او در اينمقاله باستناد منظومه‌اى كه جديدا از باك‌كىلايدس  ( Baechylides )  متولد در 507 پيش از ميلاد كشف شده و نيز از يك ظرف گلى متعلق به قرن پنجم يا ششم ميلادى كه در موزهء لوور موجود است ميگويد كرزوس مخصوصا مرگرا بر دستگير شدن بدست دشمن ترجيح داده است و نيز مراجعه شود به  ( Adonis , Attis , Osiris )  تأليف ژ . جى . فريزر صفحهء 89 « مؤلف » .\r\n","page_name":" 191 ","page_number":237},
  {"content":"\r\n\r\nسبب شد كه دول عديدهء كوچك تشكيل يافت و ما بين آنها رقابت و مناقشهء شوم ظهور كرد و بدينواسطه سكنهء آن ناحيه هيچوقت ملت معظمى نشده و محل تعجب است كه با اينحال جمعيت‌هاى قليل يونانى كه غالبا قواى خود را مصروف كشمكش و رقابت با يكديگر مينمودند چنان اعمال بزرگ و افكار عاليه از خود ظاهر ساخته باشند و چنان كه مسيو دمرگان ميگويد هرگاه نفاق و اختلافات آنها عايق انبساط و ظهور كامل استعداد و هنرمندى ايشان نشده بود سرنوشت فوق العاده داشتند و مقام عجيبى حائز ميشدند .\r\n\r\nترقيات جديده كه در معرفت تاريخ يونان حاصل شده است\r\nتا چند سال قبل اطلاع ما بر تاريخ يونان از اوايل مائه هفتم قبل از ميلاد تجاوز نميكرد و نوشتجات توسيديدس « 1 » و هرودوت حد معلومات ما بوده نميتوانستيم از آن قدمى به خارج بگذاريم حتى اينكه همر شاعر كه عدهء قليلى از محققين بيانات او را محل توجه قرار ميدادند چون از دورهء هرودوت فاصلهء زيادى دارد در بين معلومات حاصلهء از مسطورات آنها نقص و كسر زياد بود ، حاصل آنكه دايرهء تاريخ يونان چنان محدود بود كه كشفيات مهمهء مصر و شرق نزديك هم گمان ميرفت براى يونان فائده نبخشيده و معلوماتى از اينجهت ندهد و بنابراين محل توجه محققين تاريخ يونان نبود ، ليكن امروز ترتيب ديگر پيش آمده و ميتوانيم دورهء هرودوت را بعصر همر مرتبط سازيم و حتى تمدن قبل از زمان همر را هم ميتوانيم در نظر بگيريم بلكه تا مبادى آن تمدن پيش برويم ، بعبارة اخرى امروز تاريخ يونان جزء دائره وسيعى از تحقيقات مىباشد كه اجزاء آن از يكديگر جدا نيستند و ارتباط كامل باهم دارند .\r\n\r\nهجوم طوائف آريان بيونان\r\nاگرچه هنوز مسائل جديده‌اى هست كه محققين تاريخ يونان در آنها متفق نشده‌اند ليكن عموما تصديق دارند بر اينكه اقدم سكنهء يونان و ممالك ساحل شمالى درياى مديترانه كه ما بر آنها وقوف يافته‌ايم مردمانى بوده‌اند كه موهاى سياه داشته‌اند و سامىنژاد بودند نه آريان و بعضى اوقات آنها را پلاسژى « 2 » ميگفتند و آنها مردمى بودند كه بر طبق اكتشافات اسكلىمن « 3 » در\r\n\r\n\r\n","description":"","footnote":"\r\n( 1 ) -  Thucydides . \r\n( 2 ) -  Pelasgi . \r\n( 3 ) -  Schliemann . \r\n","page_name":" 192 ","page_number":238},
  {"content":"\r\n\r\nمىسينا و اوان در نيسوس تمدن حيرت‌انگيزى ايجاد كرده‌اند و در مواقع مخصوصى كه تاريخ آن بدرستى معين نيست طوائف آريانى از شمال آمده بر آنها غلبه كردند و گمان ميرود كه در يونان طوائف جديد الورود با سكنهء قديم اختلاط يافته زبان آريانى را بر آنها تحميل نمودند ولى شكى نيست در اينكه آنها هم باقىمانده و قسمت مهمى از سكنهء آنخاك بودند آريان‌هاى يونان قسمت مهمى از لغات غيرآريانى را از آنها گرفتند و حقيقت اين است كه استعداد يونانيان در صنايع و فنون مأخوذ از نژادهاى سواحل مديترانه مىباشد « 1 » .\r\n\r\nمستعمرات يونانى در آسياى صغير\r\nيونانيها را عقيده بود كه مستعمرات ايشان در آسياى صغير نتيجهء استيلاى طوائف دريان بوده و اين واقعه اهميت تمام داشته است .\r\nدريانها از طرف شمال آمده قسمت معظمى از پلوپونس و نقاط ديگر يونان را مسخر نموده و گمان ميرود كه اين واقعه كه بر تمام يونان تأثير كلى بخشيد تقريبا هزار سال قبل از ميلاد واقع شده باشد . نتيجهء اين واقعه وقوع مهاجرتهاى بسيار در جزائر و سواحل آسيائى بحر اژه بود و استعمار مهاجرين در ظرف مدت طولانى واقع شده و بعيد نيست كه حقيقتا تاخت‌وتازهاى طوايف دريان سبب عمدهء مهاجرتها و مورث نتايج مهمه بوده باشد ، در هرحال مستعمرات آسيائى ترقى كلى نموده و اهميت آنها از كشور اصلى يونان كه چندان وسعت و استعدادى نداشت بيشتر شد ليكن موقع آنها استحكامى نداشت و در هروقت دولت مقتدرى در آسياى صغير ظهور ميكرد ممكن بود استقلال آنها در خطر افتد ، چنان كه دولت ليديه همين كيفيت را توليد كرد . دولت مزبور دائما در قصد استقلال يونانيها بود ، اما از حسن اتفاق ليديها با يونانيان اختلاف زياد نداشتند و هم‌مذهب بودند و اكتفا ميكردند باينكه نسبت بايشان نفوذ و برترى داشته باشند و به همين مناسبت وقتى كه كرزوس پادشاه ليديه بود يونانيان به او محبت داشتند و از سقوط دولت او كمال تاسف را حاصل نمودند .\r\n\r\n\r\n","description":"","footnote":"\r\n( 1 ) - كتاب هال ، صفحه 537 « مؤلف » .\r\n","page_name":" 193 ","page_number":239},
  {"content":"\r\n\r\n\r\nمقهور شدن يونانيان بدست ايرانيان\r\nبعد از آنكه كرزوس مقهور شد مردم فريژى و ميزىها و ساير طوائف آسيا مطيع كوروش گرديدند و آن پادشاه ميل داشت مستعمرات يونانيرا كه در ساحل آسياى صغير بودند و بعضى از آنها قدرت كلى داشتند نيز در تحت استيلاى خود درآورده سلطنت خويش را تكميل نمايد ، رفتار يونانيها هم خارج از مآل‌انديشى بود يعنى از موافقت با كوروش در جنگ با كرزوس غلبه يافت ميبايست آنها با فاتح او مقابله نمايند ، پس در اين حال استيصال از اسپارتيان استمداد كردند اما آنها اهل فداكارى نبودند و اكتفا بفرستادن سفيرى نزد كوروش نمودند و از روى نخوت از او تقاضا كردند كه متعرض بلاد يونانى نشود و الا مورد خصومت اسپارتيان خواهد شد . آن پادشاه بزرگ كه بيش از اسپارتيان ترتيب محاوره را ميدانست از اين اخطار اظهار امتنان نموده و گفت بپرهيزيد از اينكه عنقريب بجاى دلسوزى بر احوال يونانيها بر مصائب خودتان نوحه‌گرى نمائيد . بارى بلاد يونان تدريجا مطيع شدند زيرا كه ايرانيان از آشوريها فن محاصرهء بلاد را آموخته « 1 » و شورش مردم سارد هم كه در آنموقع واقع شد و ايرانيها را مجبور بمحاصرهء آن بلاد نمود مفيد نشد ليكن حس آزاديخواهى يونانيها در بعضى موارد بقدرى جدى و شديد بود كه سكنهء فوسه و تئوس تمكين استيلاى ايرانيها را نكرده بهيئت اجتماع از دريا به طرف غرب مهاجرت كردند و يكى از آن جماعت مارسيل و ديگرى آبدر را بنا نمودند و اين قضيه هم دليل بر قوت و حسن انتظام و ترتيب سفائن و كشتىرانى آن‌ها مىباشد .\r\n\r\nمحاربات شرقى كوروش\r\nكمى پس از تسخير سارد و قبل از تسليم شدن بلاد يونانى آسياى صغير كوروش بجانب مشرق شتافت و مدت پنج شش سال يعنى از سال 545 تا سال 539 پيش از ميلاد تقريبا از نظر غائب و مشغول محاربه با طوائف « 2 » غيرمعلوم بوده است و محتمل است كه اين محاربات براى فرونشاندن شورشهائى\r\n\r\n\r\n","description":"","footnote":"\r\n( 1 ) - صفحهء 558 كتاب هال « مؤلف » .\r\n( 2 ) - بر طبق نظريهء هو و ويلس اين لشكركشى بعد از گرفتن بابل بوده است « مؤلف » .\r\n","page_name":" 194 ","page_number":240},
  {"content":"\r\n\r\nبوده كه در ايالات بحمايت خاندان ماد رويداده بود و چنانچه او توقف خود را در مغرب ادامه ميداد اين شورشها كسب اهميت نموده و دامنهء آن بسط و توسعه پيدا مينمود . در هرحال اطلاعات ما از آن دورهء زندگانى كوروش اعتبار تاريخى ندارد .\r\nنقل كرده‌اند كه ابتدا بر باختر حمله برد و چون اهل آن ولايت دانستند كه كوروش دختر آستياگس را تزويج نموده مصالحه واقع شد و ممكن است اين داستان بىاصل نباشد . طوائف سكا و قسمت معظم افغانستان نيز مسخر شدند اما اينكه گفته‌اند يكدسته سپاه اين پادشاه بزرگ در بيابانهاى مكران به هلاكت رسيد چندان اعتبارى ندارد . اينقدر معلوم است كه آن بيابان نيز بر كشور ايران افزوده شده و محتمل است كه اين نتيجه بعد از يك يا چند محاربه حاصل شده باشد .\r\n\r\nتسليم بابل سال 538 قبل از ميلاد\r\nبديهى است كه فاتحى مانند كوروش نميتوانست تحمل كند كه دولت بابل زياد به حال استقلال باقى بماند و در اثبات اين منظور او كافى است همينقدر بگوئيم كه در سال 546 در نتيجهء حملهء از ايلام بجنوب بابل در ارخ حاكم ايرانى كه باعث انزجار اهالى بود برقرار گرديد هرچند كه بىدوام و موقتى بوده است . بطوريكه سابقا مذكور داشتيم پادشاه آخرى بابل آلت دست كهنه بود و فقط بكشف كتيبه‌هاى معابد قديمه و مرمت آنها تعشق داشت و براى اين مقصود مالياتهاى گزاف ميگرفت . معلوم است كه وجود چنين شخصى مانند عدم خواهد بود و اقتدارات واقعى در دست پسرش بلشازّار قرار گرفت و چنين به نظر ميآيد كه مردم بابل از اختلافات و تنازعات خسته شده بودند و ميدانيم كه يهود بواسطهء پيش‌گوئيهاى انبياى خود مترقب و منتظر سقوط بابل ستمكار بودند و ميتوانيم تصور كنيم كه هزاران اشخاص ديگر نيز كه از ولايات بعيده باسيرى آمده و بغربت در آنجا بسر ميكردند همين آرزو را داشتند . علاوه بر اين بسيارى از كهنه از عمل نبونيد كه ارباب انواع اور و اوروك و ارىدو را ببابل آورده بود رنجيده‌خاطر شدند و اماكن مزبوره خارج از محوطهء محروسهء نبوكد نضر بود و مندرجات استوانه‌اى كه منتسب به كوروش است مؤيد اين عقيده مىباشد ، چه در آن كتيبه ديده مىشود كه كوروش\r\n\r\n","description":"","footnote":"","page_name":" 195 ","page_number":241},
  {"content":"\r\n\r\nخود را خادم مرداخ « 1 » ( مردوك ) و مأمور اصلاح خرابكارىهاى نبونيد ميخواند .\r\nدر اين باب شرحيكه وارد است چند سطر او را در پائين نقل مينمائيم :\r\n« از اينكه او آنها را ( يعنى بتهاى اور و غيره را ) به شوانا ( يعنى بابل ) آورده بود ، مردوك . . . بر تمام ممالك ترحم كرد . . . . و پادشاه عادلى را جستجو نمود موافق دلخواه و او كوروش پادشاه انشان بوده است ، او را گرفت و اسم او را خوانده و براى سلطنت تمام عالم طلبيد « 2 » .\r\nهرگاه در مقابل كوروش ملت متحدى بود كه براى تقويت و نگاهدارى پادشاه خود حاضر بودند گمان نميرود كه ايرانيان ميتوانستند بدون محاصرهء طولانى بابل را با آن سه خط حصار و قلعه و آنهمه اسباب و استعداد مسخر نمايند ، ليكن اتفاق چنين افتاد كه همه اوضاع براى كوروش مساعدت داشت . در هرحال اول كاريكه آن پادشاه كرد اين بود كه آب دجله و دياله را در موقعى كه خيلى كم‌آب بودند از مجراى خودشان برگردانيد و باينطريق راهرا براى ورود بحصار بازنمود ، پس از آن به طرف شمال حركت كرد كه بقشون بابلى حمله برد . قشون مزبور بواسطه جهل يا خيانت متصديان در اپيس « 3 » مانده و از بابل دور بود . كوروش اين قشون را به سهولت شكست داد . در اين ضمن گبرياس سرلشكر او به طرف جنوب حركت كرده نبونيد را از سيپ‌پار رانده بدون زدوخورد وارد بابل شد و پادشاه چنان كه انتظار ميرفت به آسانى تسليم گرديد . بنابر امر اكيد كوروش لشكريان ايرانى معابد را حفظ كردند و دست بغارت و چپاول نبردند و چون بالاخره جهانگير بزرگ وارد شهر شد اهالى او را نجات‌دهنده دانستند و در كتيبهء سابق الذكر منقوش است [ وقتى كه به آرامى وارد تين‌تير ( يعنى بابل ) شدم با شادى و فريادهاى مسرت كه در قصر پادشاه بلند بود من مقر سلطنت را اشغال كردم 
  ] . بلشازّار\r\n\r\n\r\n","description":"","footnote":"\r\n( 1 ) -  Merodach . \r\n( 2 ) - كتاب  « Light from the East »  تأليف بال  ( Ball )  صفحهء 224 و نيز شرح قابل توجهى است قريب به اين مضمون كه در باب 45 كتاب اشعياء نبى مذكور و آن بدينقرار است « خداوند بمسيح خويش يعنى به كوروش ميگويد كه دست راست او را گرفتم . . . من تو را باسمت خوانده‌ام » « مؤلف »\r\n( 3 ) -  Opis . \r\n","page_name":" 196 ","page_number":242},
  {"content":"\r\n\r\nكه تسليم نشده بود گرفتار گبرياس كه نائب السلطنهء بابل شده بود گرديد و بقتل رسيد ، اين پيشرفت آخرى كسانى را كه در عالم ترديد بودند در خصوص تمكين و اطاعت نسبت به كوروش از ترديد بيرون آورد و كمتر وقتى چنين غنيمت بزرگى به اين سهولت براى كسى حاصل شد كه شهرى مثل بابل كه از بلاد متبرك محسوب و از خدايان و قوانين آن در تمام دنياى آنزمان قديمترين و محترمترين قوانين و خداوندان بودند بدون زدوخورد تسليم مهاجمين يعنى پارسيان شود .\r\nكوروش از آنجا كه مدبر و زرنگ بود دستهاى بل رب النوع را « 1 » گرفت و اين رفتار رعاياى جديد او را نهايت مسرور كرد و بعلاوه بتهائيكه نبونيد به بابل آورده بود ببلاد خودشان معاودت داد .\r\n\r\nاقوال مبتنى بر روايات\r\nهيچ قسمت تاريخى ايران مانند داستان فتح بابل تحريف نشده است . قبل از آنكه كتيبه‌ها مكشوف شود داستانيكه هرودوت نقل كرده و كتاب دانيال هم مؤيد آنست محل قبول عموم « 2 » بود كه ميگويد كوروش آب فرات را برگردانيده و از مجراى خشك شده وارد شد و در آنموقع مردم بواسطهء اينكه مشغول جشن و شادى بودند دروازه‌ها را باز گذاشته به غفلت ميگذرانيدند . قتل و غارت شروع شد و در عمارت سلطنتى دستى ظاهر شده روى ديوار عبارتى نوشت و پادشاه را كه مست بود مبهوت ساخت و او گرفتار شده به هلاكت رسيد و شهر هم طعمهء آتش و گرفتار قتل و نهب گرديد و پيش‌گوئى انبياء نيز وقوع يافت كه مهم‌تر و بالاتر از همه شرحى است كه در كتاب اشعيا مذكور است كه « قعر جهنم براى تو در جوش و خروش است تا آنكه حين ورودت ترا استقبال نمايد و براى تو ارواح جباران زمين را به حركت آورده و تمام ملوك قبايل را از تختهاى خودشان برداشته است ، همهء ايشان با تو متكلم شده به تو خواهند گفت آيا تو مثل ما ضعيف شده و شبيه ما گرديده‌اى » . « 3 »\r\n\r\n\r\n","description":"","footnote":"\r\n( 1 ) - از اين عمل نتيجه‌اى كه گرفته شده اينست كه كوروش پيرو زردشت نبوده است و شايد اين بهترين تصورى باشد كه ميتوان دربارهء كوروش نمود كه او پرستندهء خداى ملى خويش آهورامزد بوده است « مؤلف » .\r\n( 2 ) - كتاب سلاطين پنجگانه 3 ، 153 .\r\n( 3 ) - كتاب اشعيا باب 14 آيه 9 و 10 « مؤلف » .\r\n","page_name":" 197 ","page_number":243},
  {"content":"\r\n\r\nحالا ميدانيم كه شهر بابل از اصل محصور نشده اما قلعه و حصار ظاهرا تا چند ماهى از خود مقاومت نشان داده و بالاخره با حضور كوروش مورد حمله و هجوم واقع شده فتح گرديد و ممكن است از همين‌جا افسانه‌هاى فوق ناشى شده باشد .\r\n\r\nسالهاى اخير كوروش\r\nليديه و بابل سقوط يافته و از دول دنياى قديم فقط مصر مستقل باقيماند و باقى تماما تحت قدرت كوروش واقع شده بودند .\r\nدر اينجا ما ميتوانيم بگوئيم كه كوروش در اين ميانه كه بانتظام ممالك مفتوحهء جديد خود كه از جمله شهرهاى فينيقيه با جهازات دريائى ذيقيمتى آن اشتغال داشت كاملا بمسئلهء مصر توجه داشته و مسلما در ضمن تنظيم ممالك كه ظاهرا هشت سال طول كشيده او جدا مشغول تهيهء انجام آن مقصود بوده است .\r\n\r\nاعادهء يهود به وطن\r\nفتوت فوق العاده‌اى كه كوروش نسبت به يهود ظاهر ساخته ممكن است بواسطهء خدماتى باشد كه آن جماعت در ضمن جنگ بابل به او نموده بودند يا بواسطهء اينكه بين مذهب يهود با عقائد مذهب پارسيان مشابهت كلى مشاهده كرده بود و همچنين عقيدهء بعضى اينست كه به اين وسيله كوروش ميخواسته است در نزديكى سرحدات مصر جماعتى از طرفداران باوفا داشته باشد و درواقع به نظر ميآيد كوروش منظور و داعى مخصوصى در مساعدت با يهود داشته است زيرا كه نه‌تنها به آن جماعت اجازهء تجديد بناى اورشليم و معبد را داد بلكه ظروف طلا و نقرهء معبد را هم بايشان رد نمود و در حكم محكمى كه به يهود عطا كرده و در كتاب عزرا منقول است همه قسم معاونت و مساعدت نيز مبذول داشت و حق اينست كه تدبير او صائب بوده ، زيرا جماعت قليلى از يهود كه شوق مراجعت باورشليم ايشانرا به ترك علائق و امور خودشان در بابل وادار كرد در آن ولايت جماعت ضعيفى بوده و ما بين طوائف عديدهء بدخواه گرفتار بودند و بدون معاونت فرماندار ايرانى نميتوانستند موقع خود را حفظ كنند ، بنابراين گذشته از حسّ حق‌شناسى منافع و مصالح شخصى ايشان اقتضا ميكرد كه نسبت بايرانيها هواخواه و وفادار باشند .\r\n\r\n","description":"","footnote":"","page_name":" 198 ","page_number":244},
  {"content":"\r\n\r\n\r\nوفات كوروش در سال 529 قبل از ميلاد\r\nمحاربات آخرى و درگذشتن كوروش در پرده خفا مستور و محتمل است كه از طرف مشرق مهاجماتى نظير آنچه غالبا در آسياى مركزى روى داده پيش‌آمده و كوروش مجبور بجلوگيرى از آن شده و در آن محاربات در سال 529 قبل از ميلاد بقتل رسيده باشد . در اين موضوع داستانها و افسانه‌هائى هم نقل شده است كه معروفترين آن داستانها آنست كه هرودوت نقل كرده مينويسد : « كوروش توميريس ملكهء ماساژيتا را خواستگارى كرد ليكن او بطور تحقير امتناع نمود و به اين واسطه كوروش به كشور او لشكر كشيد و جلودار لشكر او را مغلوب كرد ، پسر بزرگ او را كه وليعهدش بود گرفتار و او فورا خود را بقتل رسانيد و بعد از آن محاربهء شديدى روى داد و كوروش مغلوب و مقتول گرديد . ملكه براى انتقام خون پسرش سر آن دلاور را در خون فروبرده و فرياد كرد « ميخواهم ترا از خون سير كنم » . اين داستان تا يك اندازه بىاعتبار است بواسطهء اينكه جنازهء كوروش را به پاسارگاد بازآورده و در مقبره‌اى كه در فصل پانزدهم وصف آن را كرده‌ايم دفن نموده‌اند . بنابقول بروسوس كوروش در ضمن محاربه‌اى با قوم دها « 1 » كه در پارت بودند بقتل رسيده است .\r\n\r\nخصايل كوروش\r\nكوروش كه در به دو امر پادشاه ولايت كوچكى بوده و عاقبت شاهنشاه معظم‌ترين دولتى كه تا آنزمان در دنيا ديده نشده بود گرديد از اشخاص تاريخى است كه بسيار محل توجه و محبوبيت واقع مىشود . بطور كلى فتوحات او اسباب اعجاب است ، چه مىبينيم ليديه و بابل هريك در ظرف چند ماه محاربه مسخر ميشوند و غلبهء او بر كرزوس درواقع يكى از مهمترين هنرهاى اوست و سبب آن اولا اقدام سريعى بود كه بموجب آن پادشاه ليديه را بغفلت گرفت در حالتى كه نيمى از عساكر او غايب بودند و ثانيا باز او را غافل كرده سارد را مسخر نمود .\r\nظاهر آنست كه زيبائى مردانه و شجاعت و قهرمانيت و فعاليت او در تمام مدت عمرش هويدا بوده و هيچوقت عياشى و تن‌پرورى كه بسيارى از بزرگان دنيا گرفتار\r\n\r\n\r\n","description":"","footnote":"\r\n( 1 ) -  Dahae . \r\n","page_name":" 199 ","page_number":245},
  {"content":"\r\n\r\nآن بوده‌اند بمردانگى او صدمه وارد نياورده است . اداره‌كننده بودن او محل ترديد است چه در آن اوقات اين صفت محل توجه نبوده ليكن كاردانى و حزم و مدارا و مهربانى داشته و بدينواسطه قدرت و تسلط او مثل جهانگيران سلف ناگوار و شاق نبوده است ، مروت و انسانيت را به حد كمال داشته است . كاساندان « 1 » دختر فارنسپس « 2 » را كه از خانوادهء هخامنشى بوده تزويج نموده و چون آن درگذشت بر او نوحه و زارى بسيار كرده است ، حسن سلوك و رفتار او نيز كامل و از تكبر و نخوت دور بوده و مردم را به خوبى پذيرفته و حال آنكه سلاطين سلف مخصوصا از ملاقات مردم احتراز داشتند و كسى را به خود راه نميدادند . حسن محاورهء او از جوابى كه به يونانيها داد ظاهر مىشود .\r\nدر وقتى كه بدوا از موافقت او در جنگ كرزوس امتناع نمودند و بعد از آنكه سارد مسخر شد نسبت به او اظهار تبعيت نمودند كوروش گفت صيادى براى ماهيان نى ميزد تا برقصند آنها حركتى نكردند پس تور صيادى گرفته آنها را به خاك انداخت آنگاه بناى جست‌وخيز را گذاشتند ، صياد گفت رقاصى را موقوف كنيد چه آنزمان كه من ميل داشتم نرقصيديد .\r\nو اينك ما عقيده‌اى را كه كزنفون راجع به او در سيروپدى اظهار داشته است در زير مينگاريم .\r\n« او سطوت و رعب خود را در تمام روى زمين انتشار داد بطوريكه همه را مات و مبهوت ساخت ، حتى يكنفر جرئت نداشت كه از حكم او سرپيچى كند و نيز توانست دلهاى مردمان و ملل را طورى رو به خود كند كه همه ميخواستند جز ارادهء او كسى بر آنها حكومت نكند » . البته من با اين عقائد كاملا همراه و موافقم اما شرحيكه گوبىنو « 3 » در تمجيد اين پادشاه نوشته است من آن را محمول بر اغراق و غلو ميدانم چنان كه گفته :\r\n« او هيچگاه نظير خود را در اين عالم نداشته ، اين يك مسيح بود و مردى كه درباره‌اش تقدير مقرر داشته بود بايد برتر از ديگران باشد » .\r\nمسطورات كتاب مقدس و مورخين يونانى و خود ايرانيها همه موافقت دارند بر اينكه\r\n\r\n\r\n","description":"","footnote":"\r\n( 1 ) -  Cassandane . \r\n( 2 ) -  Pharnaspes \r\n( 3 ) -  Gobineau . \r\n","page_name":" 200 ","page_number":246},
  {"content":"\r\n\r\nكوروش استحقاق لقب كبير داشته است . اهل كشور او او را دوست ميداشتند و پدر 19 - مقبرهء كوروش كبير ( از كتاب صنايع قديم ايران تأليف ديولافوا گرفته شده )\r\nميخواندند و ما هم ميتوانيم مباهات كنيم باينكه اولين شخص بزرگ آريانى كه احوال او در تاريخ به خوبى معلوم مىباشد داراى چنان صفات عاليه و برجسته بوده است .\r\n\r\n","description":"","footnote":"","page_name":" 201 ","page_number":247},
  {"content":"\r\n\r\n( كتيبهء ميخى پارسى )\r\n\r\nفصل چهاردهم اوج ترقى دولت ايران\r\nمنم داريوش پادشاه بزرگ ، پادشاه پادشاهان ، پادشاه سرزمينهاى مسكون از تمام نژادها . . . پسر ويستاسب ( هيستاسب ) هخامنشى ، پارسى ، پسر پارسى و از نژاد آريان .\r\n\r\nجلوس كمبوجيه 529 قبل از ميلاد\r\nكمبوجيه ارشد پسران كوروش و زوجه‌اش كاساندان بود و چون در زمان سلطنت پدرش متولد شده بلاكلام وارث دولت عظيم پدرش ميگرديد و در حيات پدر هم بعنوان پادشاهى بابل شريك در سلطنت بود ، « 1 » اما كوروش تصريح نموده بود كه پسر دومش موسوم به برديا كه يونانيها او را سمرديس خوانده‌اند بايد بحكومت خوارزم و پارت و كارمانيا ( كرمان ) ايالات شرقى مملكت باقى بماند و ايالات مزبوره بواسطهء كوير لوت از مابقى ولايات جدا شده و باينواسطه بيش از آنچه بعد مسافت اقتضا داشت از مركز دورافتاده\r\n\r\n\r\n","description":"","footnote":"\r\n( 1 ) - الواح چندى متعلق به خانوادهء بزرگ « اجى بى » مصدر امور مالى بابل پيدا شده كه كمبوجيه را پادشاه بابل خوانده‌اند و نيز ويرا فرزند « اجى بى » گفته‌اند و شايد مراد از فرزند « اجى بى » فقط اين باشد كه كمبوجيه ساكن « بيت - اجى بى »  ( Bit - Egibi )  بوده است نه از اولاد سرسلسلهء خانوادهء اجى بى « مؤلف » .\r\n","page_name":" 202 ","page_number":248},
  {"content":"\r\n\r\nبود ، اما در مشرق‌زمين ترتيبى كه كوروش در نظر گرفت تقريبا صورت گرفتنى نبود ويژه با حدت طبع كمبوجيه مسلم بود اگر برديا نسبت ببرادر خود طغيان نكند البته دير يا زود جانش فداى واهمه و سوءظن او خواهد گرديد . علاوه بر اين چون كمبوجيه ميدانست كه برديا در نزد مردم محبوب و محل توجه است و حال آنكه خود او را فقط سلطان ميخوانند و جز رعب و هول از او چيزى در دل ندارد اين كيفيت هم سوءقصد كمبوجيه را نسبت ببرادر تشديد نمود ، مهابت و شدت‌عمل كمبوجيه از اين حكايت معلوم مىشود كه هرودوت نقل كرده كه چون بريكزاسب يكى از قضات سبعهء معتبر را معلوم كرد كه مرتكب ارتشاء شده است حكم داد تا پوست او را بكنند و در مسند او بگسترانند و پسر دادرس نامبرده كه جانشين او بود در وقت قضاوت و دادرسى بر آن پوست جلوس نمايد « 1 »\r\n\r\nمرگ برديا در سال 526 قبل از ميلاد\r\nدر فصل سابق مذكور داشتيم كه از روى قرائن معلوم مىشود كه كوروش چندين سال مشغول تهيهء جنگ با مصر بوده است .\r\nبعد از جلوس كمبوجيه بعضى طغيانها و اغتشاشات واقع شد كه ناچار توجه و اهتمام پادشاه را به خود جذب نموده و مدت چهار سال گذشت تا كمبوجيه براى جنگ مصر حاضر شد ، ليكن كشور وسيعى را رها كردن و برادر محبوب القلوب را در ولايات شرقى گذاشتن خلاف حزم مينمود و ميتوان تصور كرد كه درباريان او هم ترس و واهمهء او را تحريك كرده آتش را دامن زده باشند تا اينكه پادشاه بدسيرت حكم داد در خفيه برادر را بقتل رسانند . اگر اين عمل در نزد ما جنايتى عظيم است در آن عصر و زمان اينقدرها قبيح نمينمود و در تاريخ ايران و سائر ممالك مشرق‌زمين مكرر ديده شده است كه سلاطين چون بتخت سلطنت جلوس كردند كليهء منسوبين و اقارب خود را به هلاكت رسانيدند .\r\n\r\nجنگ مصر\r\nپادشاه مصر كه آمازيس نام داشت مانند ساير سلاطين معاصر از ترقى دولت ايران انديشناك بود و چون ليديه و پس از آن\r\n\r\n\r\n","description":"","footnote":"\r\n( 1 ) - هرودوت 5 ، 25 « مؤلف » .\r\n","page_name":" 203 ","page_number":249},
  {"content":"\r\n\r\nبابل را ديد كه پس از محاربات مختصر در مقابل قدرت دولت جديد تاب مقاومت نياورده منهدم شدند انديشه او شدت يافت ، در تمام مدتى كه مجال و فرصت باقى بود همواره تهيهء قوه مينمود و بواسطهء اتحاد با جزائر يونان كه مستقل مانده بودند مقام خود را مستحكم كرد چه اميدوار بود كشتىهاى آنها در موقع لزوم با كشتيهاى مردم فينيقيه و يونانيهاى تابع دولت ايران تكافى كند ليكن بواسطهء انقلابات داخلى اين معاونت براى او صورت وقوع نيافت بلكه نصيب دشمن شد و چون جنگ درگرفت آمازيس در مقابل پادشاه ايران بدون معاون و همدست ماند .\r\nكمبوجيه با لشكر جرارى كه كوروش تربيت كرده به غزه كه قبل از ورود بصحرا آخرين شهر مهم بود رفت و بخت هم با او يارى كرد زيرا كه در موقعى كه كمبوجيه در انديشه بود كه از آن ناحيهء بىآب چگونه عبور كند كه يكى از رؤساى مزدور به او ملحق گرديد ، فانس امير هاليكار ناسوز از آمازيس روگردان شده تمام سركرده‌هاى بيابانى را وادار كرد كه هزاران شتر جمع آورده مشكهاى آب بر آنها حمل كنند و در هرمنزلى از حيث آب رفع احتياج اردو را بنمايند و آخرين خوشبختى كمبوجيه اين بود كه آمازيس كه مردى رشيد و جنگجو و حريف پيروزى بشمار ميرفت وفات كرده و در اينموقع باريك پسر بىتجربه‌اش كه پسامتيكوس « 1 » سوم نام داشت جاى او نشست .\r\n\r\nجنگ پلوزيوم سال 525 قبل از ميلاد\r\nبا اين حال عجب نيست كه مصريان و مزدوران يونانى آن‌ها مغلوب شوند ، آنها با كمال شدت محاربه كردند اما قواى ايرانيان كه از حيث عده افزون بودند آنانرا مقهور كرده و پسامتيكوس متوحش شده بجاى آنكه معابر ترعه را حفظ كند و به اين طريق براى فراهم آوردن لشكر ديگرى تحصيل مجال نمايد جز فكر استخلاص خويش انديشهء ديگر به خود راه نداده فرار كرد و كمبوجيه پس از تسخير پلوزيوم كه اين محاربه بنام آن معروف است\r\n\r\n\r\n","description":"","footnote":"\r\n( 1 ) -  Psammetichus \r\n","page_name":" 204 ","page_number":250},
  {"content":"\r\n\r\nبجانب ممفيس رفت و آن پايتخت هم بعد از چندى مقاومت تسليم شده و تسخير مصر كامل گرديد .\r\nاين جنگ در سال 525 قبل از ميلاد « 1 » واقع و باعث محو و انهدام سومين دولت معظم دنياى قديم گرديد و آن دولت درواقع از حيث قوهء حربى از دول واقعهء در درهء دجله ضعيف‌تر بود ليكن غالبا اهميت آن بسيار بوده و علت اهميتش هم تا يك اندازه بعد مسافت و صعب الوصول بودن آن بود . كمبوجيه چون مصر را بر مستملكات خود افزود مالك كشورى شد كه از جميع دولت‌هاى ماقبل آن وسيع‌تر بوده از رود نيل تا سيحون و از درياى سياه تا خليج فارس انبساط داشت و كشورهائى را شامل بود از قبيل ليديه از يكطرف و باختر از طرف ديگر كه لشكر آشوريان هيچوقت بحدود آن نزديك نشده بودند .\r\n\r\nانتحار كمبوجيه سال 521 قبل از ميلاد\r\nكمبوجيه در طفوليت مصروع بود و چهار سال بعد از فتح مصر عدم پيشرفت او در لشكركشى به نوبه و آمون باز عقل او را مختل نمود . در سال 521 قبل از ميلاد از مصر بيرون آمد و در حالى كه از سوريه عبور ميكرد خبر به او رسيد كه يكنفر از مجوسان پيشواى انقلاب شده شورش برپا كرده است و او كمال شباهت را به بردياى مقتول داشت و مادران و خواهران برديا و همچنين عامهء مردم از قتل او بى خبر بودند . پس كمبوجيه به قصد جلوگيرى از فتنه و فساد پيش‌آمد ، اما گويا در بين راه خبر روگردان شدن اتباع خود را شنيده در عالم يأس و افسردگى خويش را بقتل رسانيد . به اين واسطه سلسلهء اولاد ذكور كوروش منقطع گرديد . منقول است كه كمبوجيه در وقت سوار شدن بر اسب ران خود را مجروح نمود ليكن در كتيبهء بيستون كيفيت وفات او را بالصراحه معلوم داشته و از روى اطمينان ميتوان قول او را قبول نمود .\r\n\r\n\r\n","description":"","footnote":"\r\n( 1 ) - راجع به اين تاريخ رجوع شود بكتاب  « The Passing of the Empires »  صفحهء 661 ، حاشيهء 4 .\r\n« مؤلف »\r\n","page_name":" 205 ","page_number":251},
  {"content":"\r\n\r\n\r\nگوماتا كه يونانيها او را سمرديس كاذب ناميده‌اند\r\nچنين به نظر ميرسد كه مجوس نامبرده را كه گوماتا نام داشته همه‌كس بجاى برديا قبول كرده بود و اين مسئله تعجبى ندارد ، چه بعد از كمبوجيه غير از برديا كسى نبود كه بر تاج و تخت حقى داشته باشد ، قتل برديا هم جز بر معدودى معلوم نبود و 20 - دست‌بند طلا متعلق بدورهء هخامنشى در موزهء بريتانيا ( از كتاب دفينه‌هاى سيحون گرفته شده است )\r\nيقين است كه شخص دروغى اهتمام تمام نموده كه هركس را كه از قتل برديا خبر داشته يا او را ميشناخته پيدا كند و پنهانى بقتل رساند . علاوه بر اين براى آنكه در نزد مردم\r\n\r\n","description":"","footnote":"","page_name":" 206 ","page_number":252},
  {"content":"\r\n\r\nمقبوليت داشته باشد ماليات « 1 » ها را تخفيف داده و مردم را از خدمت در جزء لشكريان معاف مينمود و حتى الامكان از ظاهر شدن ميان مردم احتراز ميكرد ، او فرمان داده بود كه اهل حرمخانه‌اش با مردم بيرون رابطه نداشته باشند بلكه با يكديگر نيز مراوده نكنند ، ليكن هركس از اوضاع مشرق اطلاع داشته باشد ميداند كه اين ترتيب غيرممكن است و نتيجه فقط اين شد كه براى اعيان و امراى كشور شبهه و سوءظن قوت گرفت كه پادشاه جديد نبايد از اولاد كوروش بوده و بايد غاصب باشد .\r\nچنان كه سابقا مذكور داشته‌ايم در خانوادهء هخامنشى شعبهء ديگرى از شاهزادگان بودند و رأس ايشان داريوش پسر هيستاسب محسوب ميشد . رؤساى ششگانهء معتبر فارس نيز كه حق حضور در خدمت پادشاه را داشته‌اند با او متفق شدند كه بوسيلهء اين حق و امتياز آن مجوس را از تخت سلطنت بردارند .\r\n\r\nقتل گوماتا سال 521 قبل از ميلاد\r\nپس براى انجام اين مقصود آنها بدون خدمه و تبعه بدر قلعهء حكومتى رفته وارد شدند فورا گوماتا و خدام او را بقتل رسانيدند و بعد از انجام امر بعجله بپايتخت رفته سر بريدهء كاذب را به مردم نموده و قتل‌عام مجوسيان را كه در عمل غاصبانهء گوماتا مساعدت و تقويت نموده بودند فراهم كردند و شايد كه مقصود مجوسيان اين بود كه مجددا سلطه و استيلا پيدا كنند ، در هرحال داريوش در كينه‌جوئى و تلافى اصرار نكرد و چون شب دررسيد قتل‌عام را موقوف نمود .\r\nراجع به عمل گوماتاى غاصب حكايت كرده‌اند كه اين شخص گوش بريده بود و چون براى بزرگان فارس دربارهء او سوءظن حاصل شد يكى از زوجات او را كه از اعيان‌زادگان بود دستور دادند كه از حال گوش شوهر خود تحقيق نموده بايشان اطلاع دهد . آنزن با همهء مخاطرات اين كار را انجام داد ، بزرگان مملكت دانستند كه پادشاه جديد گوش‌بريده است و بنابراين خدعه نموده است . نيز حكايت كرده‌اند كه اشخاصيكه\r\n\r\n\r\n","description":"","footnote":"\r\n( 1 ) - و راجع ببرچيدن اساس خاندانهاى بزرگ رجوع شود به  « The passing of the empires »  صفحهء 661 حاشيه 3 .\r\n","page_name":" 207 ","page_number":253},
  {"content":"\r\n\r\nبر قتل گوماتا متفق شدند ، پس از انجام اين مطلب با يكديگر قرار گذاشتند هريك از ايشان كه اسبش بعد از طلوع آفتاب مقدم بر سايرين شيهه كشيد او پادشاه شود ، داريوش مهتر زرنگى داشت و تدبيرى به كار برد كه اسب مخدومش قبل از سايرين شيهه كشيده او را بفرمانفرمائى آسيا رسانيد . ظن قوى آنست كه داريوش بعد از قتل غاصب نامبرده بعنوان اينكه وارث كمبوجيه است بر تخت نشست . پدرش هيستاسب احتمال ميرود به علت پيرى درگذشت .\r\n\r\nجلوس داريوش 521 قبل از ميلاد\r\nداعيهء داريوش بر سلطنت بلامنازع نبود چه غاصب سابق الذكر بواسطهء تخفيف ماليات و معاف كردن از خدمات جنگى بسيارى از مردم را رو به خود كرده و حكام ولايات دوردست نيز به گمان اينكه شايد دولت پارس مانند دولت ماد به حال ضعف و تزلزل افتاده در صدد تحصيل تاج و تخت براى خود برآمده بودند ، بنابراين داريوش مجبور شد بسيارى از ولايات كشور خود را بقوهء قهريه تصرف كند ، بلكه نسبت ببعضى از ولايات مزبور زحمت لشكركشى و تسخير را مكرر كشيد و چندين بار واقع شد كه معدودى از ولايات با جماعت لشكريان فقط بموافقت او باقىمانده و سائرين هم علم مخالفت افراشته بودند .\r\n\r\nطغيانهاى هشتگانه\r\nاول ولايتى كه بعد از معلوم شدن قتل غاصب علم طغيان برافراشته ايلام و بابل بودند . در ايلام رئيس متمردين اترنه « 1 » نام داشت و از يكى از خانواده‌هاى قديم سلطنتى بود ، اما كسى با او همراهى نكرد و گرفتار شد او را نزد داريوش فرستادند و بدست خود بقتلش رسانيد . در بابل شخصى موسوم به نيدينتوبل « 2 » مدعى شد كه من پسر نبونيد هستم و خود را ملقب به نبوكد نضر ساخت ، داريوش شخصا بميدان آمد ليكن چون دشمن ناوهاى عديده در دجله داشت و لشكر انبوهى نيز پشت‌سر بودند ابتدا نتوانست از دجله عبور كند لهذا لشكريان خود را از رودخانه بالا برد و بتدابير مختلفه دشمن را فريب داده اغفال نمود و سپاهيان خود را از دجله عبور داده به محل جنگ رسانيد و دو نوبت بابلىها را مغلوب ساخت . اما نيدينتوبل\r\n\r\n\r\n","description":"","footnote":"\r\n( 1 ) -  Atrina . \r\n( 2 ) -  Nidintu - Bel . \r\n","page_name":" 208 ","page_number":254},
  {"content":"\r\n\r\nبه داخل شهر بابل فرار كرد و حصارى شد و داريوش مجبور بمحاصرهء شهر گرديد .\r\nدر اين اثنا ولايت ماد گرفتارى آن پادشاه را مغتنم شمرده در صدد برآمد كه در تحت پيشوائى يكنفر فراورت نام بمقام اول خود معاودت نمايد و فراورت مدعى بود كه از نژاد كياكسار است . در ايلام هم مدعى جديدى ظهور كرد كه مرتيا نام داشت .\r\nداريوش بدون اينكه دست از محاصرهء بابل بكشد به ماد و ارمنستان لشكر فرستاد و در ارمنستان فتح بزرگى نصيب او شد و ليكن در سگارتيه و هيركانيا كه ولايت حكمرانى پدرش هيستاسپ بود و همچنين در مرژيانه نيز اغتشاش‌ها برپا شد . حتى اينكه در خود پارس هم فتنه سرايت كرد و شخص كاذب جديدى قائمقام برديا گرديد . اما شجاعت و حسن تدبير داريوش در مقابل هرگونه شدت و عسرت كار كرد و بكفايت و عزم شخصى مقصود را حاصل نمود و دانست كه اهم نقاط بابل است و چون بعد از قريب دو سال محاصره و فداكارى زوپيروس « 1 » كه شرح آن را هرودوت نقل نموده آنشهر معظم را در سال 519 مسخر نموده بمقابلى ساير معاندين يك‌بيك پرداخت . پس افواج لشكر جنگ‌آزمودهء خود را شخصا بدفع طاغيان ماد برده فراورت را در رى گرفتار نمود و براى اينكه عبرتى براى متمردين حاصل شود بينى و گوش و زبان او را حكم كرد بريده چشمهايش را در آوردند و به اين وضع هولناك يك‌چند او را زنجير كرده بر در قصر نگاهداشت و بعد از آن بدار كشيد ، آنگاه در ارمنستان و فارس بفتوحات نائل گشت ولى باز در بابل مدعى جديدى ظهور كرد و نزديك بود لطمه‌اى بتسخير آن شهر وارد شود الا اينكه پادگان آنجا قوت داشتند و از فتنهء تازه جلوگيرى كردند و بالاخره سمرديس كاذب ثانيا چون در سال 518 قبل از ميلاد گرفتار شد اين فتنه‌ها خوابيد و كشور وسيع ايران داراى امنيت شده ضمنا محقق گرديد كه داريوش در اداره كردن مردم يد طولائى دارد .\r\n\r\nانتظامات داريوش\r\nپس از فراغت از كار طاغيان پادشاه فاتح در صدد برآمد كه عماليكه بر خلاف ميل او رفتار كرده بودند مجازات نمايد و آنها\r\n\r\n\r\n","description":"","footnote":"\r\n( 1 ) - درينباب رجوع شود به هرودوت 3 ، 151 .\r\n","page_name":" 209 ","page_number":255},
  {"content":"\r\n\r\nرا كه به او مساعدت نموده بودند بنوازد . در حين انقلابات ارواتس « 1 » استاندار ليديه مظنون واقع شد كه قصد تحصيل سلطنت مستقله دارد ، داريوش محرمانه به پاسبانان او كه پارسى بودند فرمان داد تا او را بقتل رسانيدند و ظاهرا همين تدبير از وقوع فتنه در آن سرزمين جلوگيرى كرد . آنگاه پادشاه شخصا به مصر رفت و بدون تأمل حاكم آن كشور را مقتول ساخت و بواسطهء احسان و همه نوع محبت و مهربانى كهنهء آن ناحيه را به خود متمايل نمود .\r\nچون ولايات دوردست را به اين وسائل امنيت داد مشغول شد باينكه كشورهاى عظيمهء خود را در تحت اداره و انتظامات واحد درآورد ، تيگلات پيلسر سوم پادشاه 22 - تصوير داريوش و رؤساى ياغى\r\nشاه ( چنان كه ديده مىشود ) بر دشمنانش ظفر يافته و كسى كه پشت‌سر وى ايستاده است از رجال مهم پارس و احتمال ميرود گبرياس باشد ، صورت بالا نمايندهء آهورامزد است كه پرواز مىكند و شاه بستايش او دست راست خود را بلند كرده است\r\nآشور در حفظ مملكت اين طريق را اختيار نموده بود كه در هرولايت هزاران خانوار\r\n\r\n\r\n","description":"","footnote":"\r\n( 1 ) -  Oroites . \r\n","page_name":" 210 ","page_number":256},
  {"content":"\r\n\r\nاز مردم را كوچانيده بكشورهاى دوردست ميفرستاد و مردم ديگر را از نواحى بعيده بجاى آنها آورده متوطن ميساخت . مهاجرين جديد كه غريب و بيگانه بودند ناچار از فرماندار آشور تمكين مينمودند . اين ترتيب را بعد از آن پادشاه نيز معمول ميداشتند و هرولايتى كه جديدا مفتوح ميشد منضم بيكى از ولايات قديمه ميساختند يا اينكه آن را ولايتى جداگانه قرار داده مالياتى بدون اساس صحيح بر آن مىبستند . فقط بابل مستثنى بود و جزء ساير ولايات مستهلك نگرديد اما اين ترتيب اداره كردن بسيار ناقص بود و حكام به اين كيفيت تقريبا مستقل بودند و بقاى دولت به اين ترتيب فقط در صورتى ممكن بود كه مملكت وسعت زياد نداشته باشد . وقوع طغيان‌ها و انقلاب دائمى معلوم كرد كه حفظ تسلط دولت آشور بر ولايات بسيار مشكل و شيوهء آن سلاطين در كشوردارى غلط بوده است .\r\n\r\nتقسيم كشور به چندين استان يا والىنشين\r\nداريوش اين طريق را قائل شد كه براى حفظ قدرت سلطنت تجزيهء قواى مقتدرين لازم است و از جمع شدن قدرت در نقطهء واحد بايد احتراز نمود . او براى ممانعت از اجتماع قوه در دست يكنفر مقرر داشت كه در هرولايت يك ساتراپ « 1 » يعنى والى يا استاندار و نيز يك سردار و يك دبير معين شود و اين سه نفر افسر از يكديگر مستقل بوده مستقيما با مركز ارتباط داشته باشند . به اين ترتيب كه قوا تقسيم ميشد البته افسران سه‌گانه با يكديگر طرفيت و ضديت پيدا ميكردند و احتمال موافقت ايشان براى طغيان و سركشى بسيار ضعيف بود .\r\nعلاوه بر اين احتياطا گاهگاه در اوقات غيرمرتب هيئت تفتيشيه و بازرسى از مردمان بسيار ذىشأن ميفرستاد و جمعيت قشونى قوى همراه ايشان مينمود و قدرت كامل به آنها ميداد كه بازرسى در امور استاندار و ساير افسران نموده اگر سوءرفتار و خطائى مشاهده مينمودند مجازات بدهند و مركز را هم مطلع سازند . ممكن است در اين ترتيب عيبى به نظر برسد كه چون دست استاندار قوى نبوده هرگاه فتنهء غيرمترقبى بروز ميكرد و اقدام فورى لازم ميشد براى او مقدور نبود ، ليكن عملا مادام كه مامورين باكفايت\r\n\r\n\r\n","description":"","footnote":"\r\n( 1 ) - اصطلاح يونانيان است كه شهربان يا نگهبان كشور را گويند .\r\n","page_name":" 211 ","page_number":257},
  {"content":"\r\n\r\nو لياقت بودند طريقى كه داريوش اختيار نموده بود حسن نتيجه بخشيده معلوم شد نظر آن پادشاه صائب بوده است كه بزرگترين خطر كشور طغيان و سركشيهاست كه حكمرانان در ولايات دوردست مينمودند .\r\nدر اوقات مختلف سلطنت داريوش عدهء ايالت‌نشينها مختلف و از بيست الى بيست و هشت بوده است . پارس كه منطقهء سلطنتى محسوب ميشد جزء آن ايالت‌نشينها بشمار نميرفت و اهالى آن ولايت مالياتى هم نميدادند ، فقط هروقت پادشاه از آنجا عبور مينمود پيشكشى تقديم ميكردند . بنابراين استانداران را ميتوان به دو قسمت منقسم نمود : يكى آنها كه در فلات ايران و جانب مشرق بودند و ديگرى آنها كه سمت غربى پارس واقع ميشدند .\r\nعمدهء ايالات فلات ايران بشرح زير بود :\r\nماد و بعد از آن هيركانيا يا گرگان ، پارت يا خراسان ، زرنك يا سيستان ، آريه ، خورزميا ( خيوه ) ، باكتريا ، سغديانا ( بخارا و سمرقند ) ، گندار ( افغانستان غربى ) و ولايت طائفهء سكا ، ساتاژيديا ، اراخوسيا و ولايت ماكا كه يحتمل مكران حاليه از آن مأخوذ شده باشد .\r\nاما ولايات جانب غربى عبارت بود از اوواژا « 1 » يا ايلام ( سوزيانا ) ، پس از آن بابل و كلده و آشورا ( آسور قديم ) و عربستان كه شامل قسمت عمدهء سوريه و فلسطين نيز بود و مصر ( مشتمل بر فينيقيه و قبرس و جزائر يونان ) و يونا ( يا ) لونيا ( مشتمل بر ليكيه و كاريه و يونانىنشينهاى سواحل ) ، اسپاردا ( ليديه و اراضى غربى رود هاليس ) و ارمنستان و كاپا دوكيه « 2 » .\r\nمالياتيكه از اين ولايات اخذ ميشد بعضى نقدى و بعضى هم جنسى بود و عجب در اين است كه هنوز هم اين ترتيب در ايران معمولست . كمترين ميزان پرداخت از ولايتى بوده است كه در ازمنهء جديده بلوچستان خوانده شده و آن اوقات هم مثل اين\r\n\r\n\r\n","description":"","footnote":"\r\n( 1 ) -  Uvaja . \r\n( 2 ) - براى دست آوردن اطلاعات بيشترى درينباب يعنى ساتراپيها به « هو ، ويلس » صفحهء 405 رجوع شود .\r\n« مؤلف »\r\n","page_name":" 212 ","page_number":258},
  {"content":"\r\n\r\nزمان كم‌حاصل و فقير بوده و ماليات آنجا به ميزان صد و هفتاد تالان نقره تخمين شده است . از طرف ديگر ماليات بابل هزار تالان و ماليات مصر هفتصد تالان طلا بوده است و كليهء ماليات نقدى سه ميليون و هفتصد و هشت هزار و دويست و هشتاد پوند بوده است .\r\nداريوش اول پادشاه ايرانى است كه ضرب سكه نمود و پول طلاى ايرانى كه يونانيها آن را داريك و صد و سى حبه وزن داشته و از جهت خلوص و خوش‌عيار بودن معروف بود به زودى در ازمنهء قديم پول طلاى منحصر دنيا شد ، پول نقره هم در عهد او سكه ميزدند . اين مطلب تذكرش خالى از دلچسبى نيست كه پوند و شلينگ انگليسى كاملا معادل با داريك و سيگلو « 1 » داريوش مىباشد .\r\nماليات جنسى نيز گزاف بود چنان كه جنس بابل ثلث خوراك تمام قشون و دربار را تهيه ميكرده است ، مصر معادل خوراك يك قشون صد و بيست هزار نفرى غله ميداده است و چون صاحبمنصبان و افسران مواجب و حقوق معين و مرتبى نداشتند و يحتمل كه براى تحصيل مقام تقديمى هم ميدادند معلوم مىشود كه تحميلات ولايات سنگين\r\n\r\n\r\n","description":"","footnote":"\r\n( 1 ) - رجوع شود به « ملاحظات در اطراف مسكوكات شاهنشاهى ايران » تاليف ج ، ف ، هيل ( ژورنال مطالعات يونانى ) شمارهء 34 سال 1919 . « داريك » كه يونانيان سكه‌ها را با آن ميشناختند از . مشتق است . كلمهء دريكو در كنترات‌هاى عصر نبونيد استعمال شده است ليكن معناى آن مبهم و پيچيده است ، لفظ سيگلو همان شگل زبان عبرى است . اما واحد مقياس شاهى اوزان بابلى و پارسى بايد دانست كه يك تالان معادل است با شصت منه و مساوى است با سه هزار و ششصد شگل و اما براى سنجش فلزات قيمتى يا طلا و نقره ، يك منه در عوض شصت فقط پنجاه حساب ميشده است و بنابراين مقياس براى طلا و نقره ، يك تالان معادل است با شصت منه و معادل است با سه هزار شگل ، « داريك » شگل طلا بوده است . يك تالان طلا وزنش 390 هزار گندم بود و تقريبا صدى 96 خالص آن ميشده است كه معادل با 3313 ليرهء انگليسى 22 قيراط بوده است . سكهء نقره ( سيگلو ) در حدود 2 / 1 86 گندم يعنى نصف يك شگل سكهء نقرهء ويژهء بابلى وزن داشت ( . . . ) و بهاى آن هم 20 / 1 داريك بود . يك تالان نقرهء پارسى ( 6000 سيگلو ) و بهاى آن 300 داريك يا 331 ليره انگليسى بوده است و اينرا هم بايد در نظر داشت كه تقاويم و تخمين‌هاى فوق الذكر از نظر رياضى و حساب درست درآمده ليكن از لحاظ اقتصادى و تجارى بواسطهء تفاوت بهاى اجناس و كالاها نسبت به پول در دوره‌هاى مختلف خواننده را فريب ميدهند « مؤلف » .\r\n","page_name":" 213 ","page_number":259},
  {"content":"\r\n\r\nو شايد تحمل ناپذير بوده است . اما از طرف ديگر موانع و نظارتهاى سابق الذكر در كار بود كه ساتراپ را مجبور ميكرد از حدود معمولى تجاوز نكند و در حفظ امنيت و ترقى وسائل ارتباط و آمدوشد بكوشد و نيز بايد بخاطر داشت كه در هركشور طبقات پست معتاد بودند كه بحكمرانان خود ماليات گزاف بپردازند . علاوه بر اين ، ترتيبات مذكوره عايدات مرتبى براى پادشاه مقرر مينمود كه ايشان را از تقاضا و اخذ وجوه فوق‌العاده مستغنى ميساخت . در هرحال اين ترتيب جديد از اوضاع سابق بر آن بمراتب بهتر و سهلتر بود و چنان كه ماسپرو اشعار نموده نقص عمدهء آن از جهت تأسيسات جنگى بوده است چه داريوش جماعتى مستحفظين خاصه داشت كه عبارت بودند از دو هزار سوار و دو هزار تن پياده و نيزه‌هاى آنها گويهائى از طلا و نقره داشت و در دنبال آن جماعت ده هزار نفرى بودند كه جاويد خوانده ميشدند و منقسم بده فوج بوده و فوج اول آنان نيزه‌هاى مزين به گوىهاى طلا به شكل انار داشتند . اين جماعت مستحفظين مايه و مركز قشون شاهنشاهى بودند كه لشكريان پارس و ماد و پادگان مراكز مهمهء مختلفه به آنها ضميمه شده سپاه شاهنشاهى را تشكيل ميدادند و اين غير از لشكريان خاصهء هرمحل بود . هرگاه جنگ بزرگى پيش ميآمده است قشونهاى تربيت شده كه از حيث زبان و طريقهء محاربه و لباس و اسلحه باهم تفاوت داشتند جمع‌آورى مينمودند و همين بىترتيبى قشون بود كه بالاخره باعث سقوط دولت پارس گرديد .\r\n\r\nراه شاهى\r\nداريوش مانند اكثر تاجداران بزرگ اهميت طرق و سهولت رفت‌وآمد را درك نموده چنان كه مىبينيم ما بين سارد و شوش راه شاهى ساخته و بوسيلهء آن راه صاحبمنصبان و كارگذاران دولت با دربار مراوده مينمودند . مساحت اين راه تقريبا هزار و پانصد ميل بوده و مسافر پياده آن را در ظرف سه ماه مىپيموده است ولى چاپار و قاصدهاى سوارهء سريع السير در مشرق براى كارهاى فورى و فوتى كه پيش ميآمد اين مسافت را مدت پانزده روز طى مينمودند . جادهء مزبور كه چون يحتمل باستثناى جاهاى باطلاق و لجن‌زار و نيز قسمت تپه و كوه بقيهء آن ساخته نشده بلكه طبيعى بوده است از وسط فريگيه عبور كرده در گذر كردن از\r\n\r\n","description":"","footnote":"","page_name":" 214 ","page_number":260},
  {"content":"\r\n\r\nرود هاليس به طرف پتريه « 1 » كه پايتخت قديم هيتيت « 2 » بوده منحرف شده از آنجا به طرف جنوب و جانب كوه توروس متوجه شده در ساموستا برود فرات ميرسيد و در نينوا با دجله تلاقى ميكرد و بعد از آنكه مقدارى از راه امتداد رودخانه را متابعت مينمود از كشور كس‌سىها عبور كرده بشوش منتهى ميشد . تأثير راه شاهى در توسعهء افق ولاياتى كه محل عبور اين جاده بودند البته شديد بوده و اهميت آن در نظر يونانيها از اينجا معلوم مىشود كه در نقشه‌هاى قديم جغرافيون يونانى نموده شده و توجه مخصوص به آن كرده‌اند .\r\n\r\nاهتمام داريوش در بسط و توسعهء كشور\r\nبر فرض اينكه داريوش به كشورهاى وسيعهء خود قانع بود اين نكته را در نظر داشت كه مادام كه بر وسعت دولت ايران چيزى نيفزوده شهرت و بلندنامى تحصيل نخواهد نمود . از طرف شمال كشور او به حدود طبيعى رسيده بود كه تجاوز از آن‌ها اشكال داشت از قبيل درياى سياه و جبال عظيمهء قفقاز كه هنوز مانع عمليات مهندسين راه‌آهن روسى است و بحر خزر و صحارى آسياى مركزى ، در سمت جنوب هم بيابانهاى افريقا و عربستان و اقيانوس هند بود و بنابراين توسعهء كشور از همه طرف ممكن نميشد و محدود بنقاط مخصوص ميگرديد .\r\n\r\nمقصود داريوش از جنگ با سيت‌ها\r\nمقصود داريوش را از اقدام به جنگ با طوائف سيت يا سكاها نويسندگان مختلف آن را بطور مختلف نقل كرده‌اند مثلا گروت « 3 » مورخ انگليسى آن را لشكركشى سفيهانه گفته ليكن راولينسن ميگويد اين جنگ تدبير خوبى بوده است براى اينكه خطوط ارتباطيه را جهة پيش رفتن به طرف يونان حفظ نمايد چه اين فقره به عقيدهء مورخ مزبور همواره مقصود اصلى داريوش بوده است . عقيدهء ماسپرو نيز تقريبا همينطور است ليكن تصور مىكند اطلاع داريوش از بعد مسافت ولايت سيت‌ها از خط حركت منظور او ناقص بوده است .\r\nهولم شرح اين لشكركشى را باختصار گذرانيده و معتقد است بر اينكه باعث نفوذ و\r\n\r\n\r\n","description":"","footnote":"\r\n( 1 ) -  Pteria . \r\n( 2 ) -  Hittite . \r\n( 3 ) -  Grote  « تاريخ يونان » جلد سوم صفحهء 188 « مؤلف » .\r\n","page_name":" 215 ","page_number":261},
  {"content":"\r\n\r\nبرترى دولت ايران در آسياى « 1 » غربى شده است . اما نولدكه را عقيده اين است كه محرك داريوش طمع و ميل بتسخير مملكت ناشناس بوده است . بعقيدهء من نظر گروت را بايد به كلى كنار گذاشت چه نه اخلاق داريوش اقتضاى حركت سفيهانه داشته و نه طريق و وضع جريان اين جنگ چنين دلالتى دارد پس عقيده راولينسن را در تحت نظر گرفته گوئيم تاخت‌وتازهاى هولناك سيت‌ها در ماد و آسياى صغير يك قرن قبل از آن تاريخ البته بايد آوازهء آنها را بيش از آنچه درخور لياقت و استعداد جنگى ايشان بوده منتشر نموده باشد ليكن اگر داريوش نسبت به اين طوايف صحرانشين فريبنده اقدام به لشكركشى كرده فقط از ترس اينكه مبادا وقتى كه عزيمت يونان مىكند خطوط ارتباطيه او را قطع نمايند بايد گفت اطلاعات او بسيار ناقص و بىمأخذ بوده است يعنى نه از قوه و استعداد آنها خبر داشته نه بعد مسافت محل آنها را از خطوط ارتباطيه خود ميدانسته . از طرف ديگر ميدانيم كه هرچند داريوش مدت دو ماه اراضى جنوب روسيه را طى كرده و معطل شده بود معهذا وقتى كه خبر طغيان و شورش بلاد يونانى طراس را شنيد هشتاد هزار تن از لشكريان خود را مجزا كرده به آنجا فرستاد و آنها ضمنا طراس را مسخر نموده مقدونيه را نيز در تحت اطاعت درآوردند . در آخر ميگوئيم كه داريوش بعد از جنگ سيت‌ها به سارد مراجعت كرده قريب يك سال در آنجا متوقف شد و بعد از آن از آسياى صغير عزيمت بپايتخت خود نمود . پس با اين مقدمات مشكل است كه لشكركشى ولايت سيت‌ها را مقدمهء فتح يونان فرض كنيم چه اگر چنين بود آن پادشاه بزرگ چه مانعى داشت از اينكه شخصا به طرف يونان حركت كند يا اينكه عدهء لشكريانى كه به طراس فرستاد مضاعف كرده امر بهجوم يونان دهد و در هرصورت چرا در سارد يكسال بيكار ميماند در صورتى كه لشكريانش در كمال خوبى بواسطهء تصرف طراس و مقدونيه راه نهضت بجانب يونانرا صاف كرده بودند . بارى بعد از اين مطالعات چنين استنباط مىشود كه همچنانكه در ذكر تاريخ بنى اسرائيل تناسب\r\n\r\n\r\n","description":"","footnote":"\r\n( 1 ) - ابيد جلد اول صفحهء 417 « مؤلف » .\r\n","page_name":" 216 ","page_number":262},
  {"content":"\r\n\r\nاز دست داده شده در تاريخ يونان هم راجع باهميت آن قوم بواسطهء كثرت مداقه و تكرار نظر ، راه مبالغه رفته و زياده‌روى كرده‌اند .\r\nحال اگر بخواهيم نظر داريوش را معلوم كنيم چون مشكل است قبول نمائيم كه آن پادشاه براى خطر موهوم قطع خطوط ارتباطيه به چنين لشكركشى پرزحمت و پر مخارجى اقدام كند عقيدهء من اين است كه منظور نظر داريوش يونان نبوده بلكه ميخواسته است ولايت طراس را تا رود دانوب مسخر كند و به سيت‌ها كه در حدود يكقرن پيش شرق نزديك را ويران كرده بودند و در نظر ايرانيان داراى اهميت بوده و معروف بود كه طلا در آن مملكت فراوان مىباشد حمله ببرد و شايد دلائل و قرائنى هم كه امروز بر ما مجهول است داشته بر اينكه آن طايفه باز خيال تاخت‌وتاز بولايات او دارند و بواسطهء اين حركت اميدوار بوده است كه از خطر جنبش آنها جلوگيرى نمايد ، بالاخره اين نكته را هم ميدانيم كه در كتيبهء نقش رستم ذكر سيت‌هاى ماوراء دريا شده و ممكن است كه حمله بچنين دشمنان دوردست و رفتن به سرخانهء آنها موجب رعب و اهميت و مزيد بلندنامى شاهنشاه بزرگ بوده باشد .\r\n\r\nترتيب لشكركشى در سال 512 قبل از ميلاد\r\nدر ضمن اين جنگ داريوش قابليت خود را در علم جنگ مثل ساير موارد ظاهر نموده قبل از آنكه لشكر عظيم خود را به حركت آورد به ساتراپ ( والى ) ولايت كاپادوكيه امر كرد كه به سواحل شمالى بحر اسود تاخت‌وتاز نمايد ويژه به اين نظر كه بعضى اسرا بچنگ آورد . اين عمليات مقدماتى در كمال خوبى انجام گرفت و از جمله اسرائى كه گرفتار شدند برادر يكى از رؤساى محلى بود كه اطلاعات او بايد بسيار مفيد و قابل‌توجه بوده باشد ، اين لشكركشى بزرگ تقريبا در سال 512 قبل از ميلاد شروع شد و در نزديكى قسطنطنيهء حاليه از بغاز بوسفور بتوسط پلى عبور نمود و آن پل را اهالى بلاد يونانى آسياى صغير ساخته و شهرهاى يونانى مجاور آن ناحيه آن را محافظت مينمودند . از آنجا سپاه عظيم داريوش بهمراهى كشتىها به طرف مصب رود دانوب حركت كردند و همه در نزديكى بحر اسود طى طريق نمودند و ضمنا اهالى طراس را در تحت اطاعت درآوردند ، فقط يك\r\n\r\n","description":"","footnote":"","page_name":" 217 ","page_number":263},
  {"content":"\r\n\r\nطايفه از آنها در صدد مقاومت برآمد . در مصب رودخانه جبابرهء بلاد يونانى پل قايقى ديگرى نيز ترتيب داده بودند و خود ايشان مأمور محافظت آن گرديدند و داريوش پس از آنكه از پل عبور نمود وارد بيابان مجهول الحالى شد . اگر اين لشكركشى را داريوش مقدمهء سوق قشون بيونان قرار داده بود خيلى غريب است كه آن پادشاه بزرگ از مسافتى كه تا اين محل طى نموده و از ملاحظهء عظمت رود دانوب ملتفت نشده باشد كه حملهء سكاها به تنگهء داردانل به غايت مستبعد است . بهرحال سير و حركت در وراء دانوب نتيجه‌اى كه متناسب باشد نداشته است اگرچه گله و رمه‌هاى بسيار بچنگ آورده باشد . اما سكاها كه مانند تمام ايلات صحرانشين بسيار سريع الحركه بودند حتى الامكان از خط حركت داريوش دور ماندند و اگر در جانب مشرق عمليات مهمه در نظر بود البته سفاين را در رود دانوب بيكار نمىگذاشتند .\r\nهرودوت « 1 » كه با بيان شيرين خود در خصوص اين جنگ تفصيل زياد نوشته نقل مىكند كه داريوش رسولى نزد پادشاه سيت فرستاده پيغام داد كه اى مرد عجيب چرا دائما از مقابل من فرار ميكنى ؟ و حال اينكه يكى از دو كار براى تو آسان است . اگر خود را قادر بر مقاومت من ميدانى بايد از بيابان‌گردى دست برداشته بيائى و كارزار كنى و اگر ميدانى كه قدرت من بيش از تست باز بايد از سير و حركت منصرف شده براى خداوندگار خود آب و خاك بياورى و به خدمت ما بيائى . پادشاه سيت در جواب اين پيغام گفت « اى پارسى » شيوهء من همين است ، هيچوقت از مردم نمىترسم و از آنها فرار نميكنم . . . آب و خاك هم نمىفرستم ولى به زودى هداياى مناسب‌ترى ارسال خواهم داشت .\r\nپس از آن رسولى نزد داريوش روانه نموده هداياى مزبور را تقديم داشت و آن عبارت از يك مرغ و يك موش و يك وزغ و پنج تير بود ، چون معنى هداياى نامبرده را از رسول سئوال كردند گفت اگر پارسيها عاقل بودند خود اين معنى را درك ميكردند ، پس مجلسى فراهم آوردند و مذاكره كردند و داريوش اظهار عقيده كرد بر اينكه سيت‌ها ميخواهند تسليم شوند و موش علامت خاك و وزغ نشانهء آب است . اما گبرياس كه پدرزن شاه\r\n\r\n\r\n","description":"","footnote":"\r\n( 1 ) - كتاب 4 ، بند 126 « مؤلف » .\r\n","page_name":" 218 ","page_number":264},
  {"content":"\r\n\r\nبود معنى واقعى معما را درك كرده گفت سيت‌ها ميگويند « مگر اينكه پارسيها مرغ شوند و به هوا پرواز كنند ، يا موش شوند و زير زمين روند ، يا وزغ گردند بدرياچه‌ها پناه جويند و الا از اين سرزمين جان بدر نبرده گرفتار تيرهاى ما خواهند شد » . در هر حال ايرانيها نتوانستند سيت‌ها را بميدان رزم بكشند و اين لشكركشى داريوش فقط بمنزلهء گردش واقع شده « 1 » و بعد از دو ماه طى طريق كه شايد بواسطهء حملات متفرقهء دشمن و دست‌تنگى از لوازم زندگانى و بيمارى تلفات بسيار هم بر ايرانيها وارد شده باشد ، لشكريان بجانب رود دانوب مراجعت نمودند . در اين محل سيت‌ها سعى كردند كه يونانيها را بتخريب پل وادارند و حكمرانان در اين خصوص مذاكره و مشاوره نموده بالاخره اين عقيدهء عاقلانه را حاصل كردند كه حفظ مقام خودشان موكول به قوت شاهنشاه ايرانى است و بنابراين در حفظ امانت پايدارى نمودند .\r\n\r\nالحاق طراس و انقياد مقدونيه\r\nداريوش دوباره بسلامت از رود دانوب عبور نمود ، گرچه تا يك اندازه از شهرت و اعتبار او كاسته بود . او در ضمن مراجعت به سارد هشتاد هزار تن سپاه خود را مأمور اروپا كرد و آن جماعت بلاد يونانى طراس را كه پرچم طغيان برافراشته بودند مسخر ساخته مقدونيه را نيز باطاعت درآوردند و بنابراين باندك زحمتى حدود كشور ايران را به يونان شمالى متصل ساختند و نتيجهء عمده كه از اين لشكركشى حاصل شد همانا الحاق ولايت طراس بود .\r\n\r\nلشكركشى به هند در سال 512 پيش از ميلاد\r\nدر سال 512 قبل از ميلاد پارسيان جهانگير مانند اسلاف خود يعنى آريانهاى هندوستان از كنار شرقى فلات ايران بدشت وسيع پنجاب نظر انداخته نواحى وسيعهء آن و سند را متصرف گرديدند .\r\nسيلاكس « 2 » درياسالار يونان از رود سيحون نزول نمود و از جزر و مد واهمه نكرده داخل\r\n\r\n\r\n","description":"","footnote":"\r\n( 1 ) - من بعد از نوشتن اين موضوع بكتاب « سيتيان و يونانيان » تاليف ى ، ح ، مين مراجعه كردم و در صفحهء 116 اين كتاب مينويسد كه داريوش از نظر حفاظت مرزهاى سرحدى خود در دانوب بيش از يك نمايش قواى نظامى بر عليه وحشيان شمالى نتوانست كارى از پيش ببرد . مين پيغامى را هم كه ما بين سيت‌ها ردوبدل شده است ذكر نموده و آن تقريبا مطابق با شرحى است كه ما در بالا مذكور داشته‌ايم .\r\n( 2 ) -  Scylax . \r\n","page_name":" 219 ","page_number":265},
  {"content":"\r\n\r\nاوقيانوس هند شد و سواحل عربستان و مكران را تحقيقات و بازديد نمود . فتوحات مزبوره يك ساتراپى يعنى ايالت‌نشينى بر كشورهاى ايران اضافه كرد و مقدار گزافى طلا به اين كشور ورود داد ، اين لشكركشى به هند تا اين درجه مهم بوده است كه آن يكى از دو مبدأ تاريخ در آن كشور گرديد : موعظهء بودا و لشكركشى داريوش ، ولى بايد اقرار كرد كه در خصوص اين لشكركشى و اين جنگ معلومات زيادى در دست نيست حتى اينكه بعضى اوقات صحت وقوع مسافرت مهم سيلاكس محل تشكيك شده « 1 » اما امروز كه ما ميدانيم آن دولتهاى بزرگ قديم چه ترتيب و انتظامى داشته‌اند ميتوانيم باور كنيم كه وقايع مهمهء آن داستان صحت دارد . اگرچه اين امر كه سيلاكس دويست سال قبل از اسكندر در رود سند و بحر هند كشتىرانى نموده تا يك اندازه افتخار اسكندر را در امرى كه نظير آن است كم مىكند .\r\n\r\nخلاصه\r\nاينك سرگذشت دولت پارس را از زمان فتح مصر بازنموديم كه آخرين دولت بزرگى بود كه مقهور پارسيان شد و متعقب بدورهء انقلاب بزرگى گرديد كه نتيجهء سفاهت كمبوجيه و خدعهء با موفقيت گوماتاى مجوس بود و بعد از آن ظاهر ساختيم كه داريوش دولت ايران را بر مبناى محكم‌ترى از آنچه سابق داشت استقرار داد و اساس حكومتها و ولاياترا بر شالوده‌اى ريخت كه اگر از هرحيث ممتاز نبوده باز نسبت به ترتيب متقدم امتياز كلى داشته است و مسلم داريم كه اگر اين پادشاه كه مستحق لقب كبير است ظهور نمىنمود آن دولت عظيم مثل دولت ماد بسرعت منحل ميگرديد . بالاخره از اعمال داريوش الحاق پنجاب و سند در مشرق و طراس و مقدونيه در مغرب بود و اين فتوحات را ظاهرا بدون اشكال زياد انجام داد و بنابرين مىبينيم دولتى مشتمل بر تمام دنياى معلوم آنزمان و مقدارى از اراضى كه تا آن هنگام مجهول بوده كه آن از ريگزار سوزان افريقا تا نواحى سردسير چين امتداد داشته است تمامى اين كشور وسيع و پهناور تحت اطاعت و انقياد پادشاه بوده و جا دارد كه بگوئيم اين موقع\r\n\r\n\r\n","description":"","footnote":"\r\n( 1 ) - هرودوت ، 4 ، 44 . سيلاكس در باب تحقيقات خود كتابى نوشته كه آن در زمان اسكندر موجود بوده است « مؤلف » .\r\n","page_name":" 220 ","page_number":266},
  {"content":"\r\n\r\nمنتهاى ترقى ايران و بهترين دوره از جميع ادوار دول بزرگى كه تا آن زمان بوجود آمده بوده است ، معذلك عجب در اين است كه در يونان چند هزار تن مردمان جنگى كه بودند مقدر بوده است اين جماعت معدود از قدرت مجتمعهء آن دولت معظم جلوگيرى كند بلكه در موقع خود تلافى دست‌اندازيهائى كه به خاك آنها شده بود نيز بوجه اكمل بنمايد .\r\n\r\n","description":"","footnote":"","page_name":" 221 ","page_number":267},
  {"content":"\r\n\r\nپادشاه هخامنشى در حال جدال با دو شير\r\n( مهر استوانه‌اى در موزهء بريطانيائى )\r\n\r\nفصل پانزدهم احوال ايرانيان قديم و عادات و زبان و معمارى آنها\r\nبربرها ( يعنى بيگانگان ) چندين بار بر نيزه‌هاى يونانيان دست‌يافته و آنها را شكستند چه پارسيان در تهور و جسارت و روح سلحشورى هيچ دست‌كمى از يونانيها نداشتند . « هرودوت »\r\nآن ستونهاى سنگى سياه رنگ كه روزگارى بفرمان جمشيد در استخر ساخته شد تا كاخ او را برپا نگاه بدارند اكنون در ميان پلكانهاى شكسته پهلوى كوه بر خاك افتاده‌اند . « ماتيو آرنلد »\r\n\r\nمردانگى ايرانيان\r\nدر اثناى مسافرتهاى خودم در ايران مكرر اتفاق افتاده است كه به ابه‌هائى مشتمل برده دوازده سياه چادر از پشم بز واقع در دره هاى وسيع برخوردم و اهل آن ابه‌ها كه معاش ايشان بسته به گاو و رمه است از قديم الايام مجبور بوده و هستند كه براى تحصيل مرتع و علف‌زار كه در آن اراضى كم‌باران داراى علوفهء قليلى است از يك ناحيه بناحيهء ديگر نقل مكان نمايند . در فصل زمستان گاهى از اوقات باوجود محفوظ بودن محل اقامت باز گله‌ها و رمه صدمات عظيمه ميكشند اما چون بهار درميرسد اين ايلات و عشائر به طرف كوهستان ميروند و در تابستان گله‌هاشان را در اماكن مرتفعه ميچرانند و چون فصل خزان ميرسد باز باراضى زمستانى\r\n\r\n","description":"","footnote":"","page_name":" 222 ","page_number":268},
  {"content":"\r\n\r\nخود نزول ميكنند و محتمل است كه در آنجا هم زراعت داشته باشند . اين طوائف صحراگرد فوق العاده نادانند ، در خانه كه باشند از پله بالا رفتن اسباب وحشت ايشان است ليكن در كوهستان خودشان اشخاص رشيد و دلير ميباشند و در صورت لزوم براى تاخت‌وتاز و زدوخورد يا تيراندازى و شكار گوزن و بز كوهى مستعد و حاضرند و كيفيات زندگانى ايشان را بسيار جسور و متهور و پرطاقت ساخته است .\r\nعقل حكم مىكند كه بسيارى از اهالى ماد و پارس از همين قبيل بوده و تا اندازه‌اى كه كيفيات آب و هوا و وضع زندگانى تغيير نيافته هرگاه قياس كنيم كه مردمانى آزاد و جنگى و مردانه مانند چادرنشينهاى امروزى بوده‌اند بخطا نرفته‌ايم و يقينا بعضى از قبائل حاليه از اعقاب همان جماعت ميباشند . يونانيان معاصر ايرانيان قديم هم همين عقيده را دربارهء احوال ايشان داشته و ديگر يونانيان در محافظت خاك خود در مقابل دولت پارس آوازه و نام جاويد يافته‌اند . پارسيان دلاور و شجاع هم كه باوجود بدى حربه و اسلحه در جنگ پلاته نيزه‌هاى يونانيان را شكسته از جان گذشتند و خواستند راه براى خود باز كنند از نام و افتخار بىنصيب نماندند .\r\n\r\nعادات و رسوم\r\nمردانگى كه به صورت شجاعت و همت ظاهر مىشود بهترين پايه و زمينه است براى اينكه شخصى متصف بصفات حسنهء ديگر شود و تعليماتى كه ايرانيان بالاختصاص مىيافتند سوارى و تيراندازى و راستگوئى بود ، از استقراض نيز احتراز داشتند .\r\n\r\nمهمان‌نواز و كريم و بخشنده و نظربلند بوده‌اند\r\nراجع بصفت ممدوحهء اخير ما اينرا بطور شاهد مثال ذكر ميكنيم كه هرودوت نقل مىكند يكنفر يونانى براى حفاظت كشتى خود كه بدست دشمن نيفتد آنقدر جنگ ميكرد تا اينكه بدنش ريش ريش ميشد . پارسيها اين شجاعت او را تقدير ميكردند و نگاه ميكردند اگر زخمهايش كشنده نيست آن را شسته و مىبستند و با او مانند يكنفر پهلوان سلوك ميكردند ، خريدوفروش را در بازار فرومايگى ميدانستند و حتى در اين ايام هم ايرانيهاى ذيشأن راضى بورود در دكان نميشوند .\r\n\r\n","description":"","footnote":"","page_name":" 223 ","page_number":269},
  {"content":"\r\n\r\nدر مقابل صفات حسنهء مزبور معايبى كه از ايشان بايد ذكر كرد خود گم كردن در اقبال يا ادبار و كبر و غرور بسيار و ميل بتجمل و تفنن بود . اگرچه اين صفت در تمام ملل ترقى يافته و خوشبخت پيدا مىشود . در فراست و سرعت انتقال و حسن محاوره و حاضرجوابى و لطف طبع مقامى عالى داشتند . به نظر ميآيد كه ايرانيان در مصارف مخصوصا راجع به خوراك مسرف بودند . هرودوت مينويسد « پارسيها بعد از غذا انواع تنقلات ميخوردند » و عجب اين است كه امروز هم اين ملت باستان همين عادت را دارند . در خصوص شكوه و تفصيل ضيافتهاى ايشان در ضمن وضع زندگانى سلاطين اشاره خواهيم كرد .\r\nپارسيان هم مانند يونانيان و سيت‌ها مايل بجام شراب بوده و هرودوت ميگويد « هنگام شب پس از صرف شراب در حال مستى مسائل مهمه را تحت مذاكره ميآورند و سحرگاهان اگر سببى براى تغيير راى نمىيافتند تصميم ميگرفتند » . اولاد متعدد داشتن در نزد ايشان علامت سعادت و اقبال بوده و هست و از اين حيث از اروپائيان جديد كه از اداى وظائف خانواده طفره ميزنند عاقل‌تر بوده‌اند و از نمونه‌هاى معروف كثرت اولاد در ايرانيها فتحعليشاه است كه هنگام وفاتش سه هزار بازمانده داشته و از اين جهت در نزد رعاياى خود امتياز فوق العاده حاصل نموده است .\r\n\r\nقوانين\r\nقوانين مردم ماد و پارس كه لا يتغير بود به نظر ميآيد كه فوق العاده سخت بوده ليكن يقينا سختى آن از قوانين دول سابقه بيشتر نبوده است . پادشاه هرچه اراده داشت ميتوانست بكند ليكن نميتوانست حكمى را كه داده نسخ نمايد . جان و مال رعايا به اختيار پادشاه بود ولى سوء استعمال كردن اختيارات بواسطهء خوف از مقتول شدن كمتر اتفاق ميافتاد .\r\nقوانين جزائى براى قتل و هتك ناموس و اين قبيل جنايات بزرگ مجازات اعدام را معين نموده و حق داشته . اما عجب اين است كه براى جرمهاى كوچكتر نيز ظاهرا همان مجازاتهاى شديد را مقرر داشته بود ولى در عذر اين فقره ميتوان گفت در كشور غيرمنظم كه زندانهاى مرتب ندارد با مردمان بىتربيت غير از اين چاره‌اى نداشتند و نبايد حكم قتل\r\n\r\n","description":"","footnote":"","page_name":" 224 ","page_number":270},
  {"content":"\r\n\r\nيا مثله را دربارهء راهزنان و دزدان و ساير اشرار با اقتضاى زمان مورد ملامت قرار دهيم در صورتى كه ميدانيم در كشور خودمان بعد از جلوس ملكه ويكتوريا نيز سرقت گوسفند مجازات قتل را داشت . راست است كه خفه كردن آدم در توى خاكستر « 1 » و زنده بگور كردن و پوست كندن و مصلوب نمودن در نظر مردم اين عصر مجازاتهاى فجيع مينمايد ليكن در اروپا در قرون وسطى همين قسم جزاهاى فجيع ميدادند .\r\n\r\nموقع زنان\r\nتعدد زوجاترا در آنزمان تشويق مينمودند و مثل اين دوره « 2 » طبقات عاليهء نسوان خود را از انظار مخفى نگاه ميداشتند . در مسافرتها براى آنان تخت روانها به كار ميبردند كه اطراف آن را پرده‌ها مستور ميداشت و در كتيبه‌ها و حجاريها هيچ‌وقت تصوير زن ديده نميشود ، اما از طرف ديگر گمان ميرود كه زنان بدوى در حجاب نبوده و احتمال دارد كه احوال آنها بهتر از زنان محجوب شهريان كه حتى پدر و برادر خود را اجازهء پذيرائى نداشتند بوده است « 3 » ليكن چون اين ترتيب در كليهء مشرق‌زمين قاعدهء عمومى بوده پارسيان از اين حيث مانند ساير همسايگان خود بوده‌اند معهذا انحطاط دولت عظيمهء پارس تا يك اندازه بواسطهء دسايس خواجه‌سرايان وزنهاى اندرون يعنى حرمخانه بوده چه در آنجا اشتغال به كار و زحمت اسباب وهن و خفت محسوب ميشد و وجههء همت آنان از اين بابت بسى پست‌تر از زنهاى يونانى بوده زيرا كه در يونان هم اگرچه زنها خانه‌نشين بودند ليكن اوقات خود را مصروف رشتن و ساير اعمال خانه‌دارى ميداشتند و مادام كه زنان مشرق‌زمين بيرون نيامده و تميز بين خوب و بد را نياموزند اميدى نيست باينكه اولاد ايشان بتوانند با فرزندان پدر و مادرهائيكه هردو تربيت شده‌اند در يك درجه واقع شوند و اين اصل از اصول اساسى مسلم است « 4 » .\r\n\r\n\r\n","description":"","footnote":"\r\n( 1 ) - مجازات مزبور بدين ترتيب بود كه بزهكار را در حفره‌اى كه با خاكستر انباشته شده بود ميانداختند كه در آنجا او آهسته و تدريجا خفه ميشد « مؤلف » .\r\n( 2 ) - يعنى زمان تأليف كتاب و گرنه امروز در ميان بانوان ايرانى هم رسم پرده متروك است « مترجم » .\r\n( 3 ) - زنان بدوى كه از اين قيود آزادند ، در لياقت و فعاليت هيچ قابل مقايسه با زنان شهرى نيستند و به همين جهت فرزندان رشيد و باكفايت بار ميآورند « مؤلف » .\r\n( 4 ) - امروز زنان ايرانى در زندگانى اجتماعى با مردان همقدم شده و تقريبا همان حقوق به آنها داده شده است كه زنان ملل راقيه دارا ميباشند « مترجم » .\r\n","page_name":" 225 ","page_number":271},
  {"content":"\r\n\r\n\r\nپادشاه و دربار او\r\nدر هيچ كشورى زندگانى ملى مانند ايران در اطراف پادشاه مركزيت ندارد و بنابراين وصف احوال و زندگانى پادشاه ايران بهتر از هرچيز معلوم ميدارد كه اوضاع ايران بعد از استقرار دولت شاهنشاهى چگونه بوده است . شكى نيست همانطور كه مادىها آداب و رسوم خود را از آشورىها و آنها هم از دولتهاى اقدام اقتباس كرده‌اند پارسيها هم در آداب و رسوم وارث اقوام و دوره‌هاى ماقبل خود بوده‌اند و حتى امروز نيز ديده مىشود كه پادشاه ايران آداب ازمنهء قديمه را متابعت و القاب و اوصاف محتشمانهء آن ادوار را اختيار مينمايد چنان كه در فصل « 81 » آن القاب ديده مىشود كه عنوان فصل قرار گرفته است . سلطان صاحب اختيار مطلق بوده ، احكام و قوانين و امتيازات از شخص او ناشى ميشده و نسبت خبط و خطا به او ناروا و سعادت و شقاوت تمام اهل كشور تابع اخلاق و طبيعت و لياقت و كفايت او بوده است ، ليكن قدرت او تا يك اندازه محدود نيز ميشده يعنى از او توقع داشتند كه عادات كشور را رعايت و با بزرگان و اعيان مشاوره كند و احكام خود را نيز نميتوانسته نسخ نمايد .\r\nلباس ارغوانى شاهنشاه پارس همان جامهء بلند باوقار مردم ماد بود و بر سر تاجى داشت بلند و مشعشع و اين تاج منحصر به شاهنشاه و در حجارىهاى تخت‌جمشيد منقوش است . گوشوار و بازوبند و زنجير و كمربند نيز داشته و اين جمله از زر ساخته شده و در نقوش حجارى ديده مىشود كه شاهنشاه با ريش بلند و گيسوى بافته بر تخت پرزينتى قرار گرفته و عصائى در دست دارد كه يك سر آن باريك و سر ديگرش منتهى به گوى زر مىشود و پشت سر خادمى ايستاده و البته بادبزنى در دست دارد . مقدم درباريان رئيس پاسبانان است كه طبيعتا مقامش از اهم مقامات بوده است ، سالاران عمدهء دربارى عبارت از خوانسالار و رئيس در خانه و رئيس خواجگان حرم بودند و ساير معتمدان و اجزاى دربار پادشاه عبارت بودند از چشم و گوش سلطنت يعنى خفيه‌نويسان سلطنتى و پيشخدمتان و ساقيان و ميرشكاران و قاصدان و عملهء طرب و طباخان . از\r\n\r\n","description":"","footnote":"","page_name":" 226 ","page_number":272},
  {"content":"\r\n\r\nقراريكه كتزياس « 1 » نقل مىكند يوميه پادشاه تكفل پانزده هزار نفر را مينموده و براى تغذيهء اين جماعت گاو و گوسفند و بز و شتر و اسب « 2 » و خر به كار ميبرده و ميخوردند ، شترمرغ و قاز و همه قسم شكار نيز جزء ماكولات ايشان بوده است . پادشاه تنها غذا مىخورد اما بعضى اوقات ملكه و فرزندان محبوب را هم در سر غذاى خود راه ميداد و اين عادت هنوز در ايران جاريست . در وقت خوراك پادشاه بر بالش زرين تكيه ميداد و شراب فراوان مينوشيد و در ضيافتهاى بزرگ پذيرنده و اداره‌كنندهء ميهمانان بود .\r\nظروف سيم و زر فراوان نمايش داده ميشد چنان كه در انگلستان حاليه نيز معمول مىباشد .\r\nاگرچه در آنجا ظروف زر خالص نادر است .\r\nمشغلهء سلطنتى جنگ و شكار بوده و مادام كه اين اعمال متروك نشده مردانگى آنان كاملا محفوظ ميماند . در محاربات پادشاه در قلب لشكر جا ميگرفت و ميبايست شجاعت و دلاورى ظاهر نمايد . در موقع شكار مصادف شدن با شير و گراز با تير و كمان اگر چه بمدد سگهاى شكارى هم بود البته بيش از شكارهاى بزرگ امروزى جرئت و قوت قلب لازم داشت . بعدها شكارها را مطابق رسوم آشوريها در « فراديس » يا باغهاى وسيع محصور نگاه ميداشتند و يقين است كه در اين صورت صيد بدست آوردن سهل‌تر از اين بوده كه شيرى را در بيشهء خودش عقب كرده آن حيوان سبع را شكار كنند . گورخر نيز هميشه از شكارهاى مطلوب بوده و ظاهرا سواران متعدد در سر راه آن حيوان ميگماشتند و تدريجا او را بمعرض صيد ميآوردند « 3 » .\r\nدر درون قصر و عمارت تفريح پادشاه بازى نرد بود ليكن چون سلاطين تمام امور كشورى را به وزراء خود تفويض مينمودند برحسب قاعده ميبايد غالبا مبتلا بكسالت و مانند مردمان عياش اين دوره در گذراندن اوقات گرفتار حيرت بوده باشند چنان كه\r\n\r\n\r\n","description":"","footnote":"\r\n( 1 ) -  Ctisias . \r\n( 2 ) - امروز در هيچ‌جاى ايران گوشت اسب خورده نميشود و اما گوشت شتر و آن گاهگاهى مصرف مىشود و خود من بعضى اوقات كباب‌هاى خيلى خوبى از گوشت شتر خورده‌ام « مؤلف » .\r\n( 3 ) -  Xenophon , Anabasis 1 . s . 2 . \r\n","page_name":" 227 ","page_number":273},
  {"content":"\r\n\r\nمذكور است كه بعضى مواقع به خراطى يا رنده كردن چوب خود را مشغول ميساخته‌اند .\r\nاز اشتغالات ادبى هيچ مذكور نيست مگر اينكه در كتاب استرتورية ذكرى از استماع قرائت كتاب تواريخ ملوك فارس و ماد ديده شده و گمان ميرود كه آن پادشاهان برعكس سلاطين آشور و نيز رعاياى آنها كه هم ميتوانستند بخوانند و هم بنويسند عموما بىسواد بودند و ما در صورتى كه ميدانيم آلفرد كبير پادشاه انگلستان هم خط نداشته بلكه شايد خواندن هم نمىتوانسته است « 1 » . بىسوادى شاهنشاهان ايران نبايد غريب به نظر بيايد حتى در اين دوره « 2 » هم من در ايران اشخاص ذيشان والامقام ديده‌ام كه خواندن و نوشتن نميدانستند و چون مكاتيب را امضاء ننموده مهر ميكردند بىسوادى ايشان به سهولت معلوم نميشد . بعد از پادشاه برحسب رتبه رؤساى خانواده‌هاى بزرگ بوده‌اند معروف بامراى سبعه كه حق داشتند در هرموقع بحضور پادشاه پذيرفته شوند مگر در موقعى كه در حرم‌سرا بوده باشد . امراى مزبور تشكيل شوراى دائمى داده غالبا مشاغل مهمه را متصدى بودند . بعد از اين طبقه امراى جوانتر و اعضاى خانواده‌هاى بزرگ بوده‌اند . اهل كسب و تجارت نهايت بيقدر و خفيف بودند و بنابراين بين امرا و رعايا طبقهء متوسط نبود . هر يك از رعايا كه بحضور شاه شرفياب ميشد در وقت ورود به خاك ميافتاد و در تمام مدت حضور دستهاى خود را بايد پنهان كند و اين عادت هنوز جاريست .\r\nاما ملبوس و اسلحهء پارسيها و آن بطوريكه از بيان مختصر هرودوت مستفاد مىشود بشرح زير مىباشد :\r\nكلاه نرمى از نمد موسوم به تياراس « 3 » بر سر ميگذاشتند و قباى الوان تنگ\r\n\r\n\r\n","description":"","footnote":"\r\n( 1 ) - « بريتيش امپائر » تاليف پرفسور اى ، اف ، پولارد صفحهء 23 « مؤلف » .\r\n( 2 ) - ولى بايد دانست كه از چندين سال به اين طرف ترقياتى در آموزش همگانى كشور ايران پيدا شده بطوريكه در تمام دهات و قصبات حتى نقاط عشائرنشين گذشته از تاسيس آموزشگاهها براى خردسالان ، كلاسهائى هم با جديت تمام براى باسواد كردن كلانسالان تاسيس يافته است و آن اخيرا پيشرفتى بسزا حاصل نموده بقسمى كه از ميان اشخاص محترم و خانواده شايد امروز كمتر كسى پيدا شود كه خواندن و نوشتن را بداند « مترجم » .\r\n( 3 ) -  Tiaras . \r\n","page_name":" 228 ","page_number":274},
  {"content":"\r\n\r\nآستين‌دارى دربر ميكردند كه در آن پولك‌هائى از آهن مثل فلس ماهى ترتيب داده بودند و در پا زيرجامه استعمال مينمودند و بجاى سپرهاى معمولى سپرهائى استعمال ميكردند كه به شكل سبد ساخته شده بود كه زير آن تركش آويزان بوده است . نيزه‌هاى كوتاه و كمانهاى بزرگ و تيرهائى از نى داشتند . گذشته از اين طرف راست روى شال كمر كارد يا خنجرى هم آويزان ميكردند .\r\nدر حرمسرا رياست و اوليت با ملكه بوده و او حق داشت تاج سلطنتى را بر سر گذارد و بساير زوجات تحكم كند ، عايدى و مقررى مهم و اجزا و خدمهء مخصوص براى شخص خود داشت و هرزمانيكه ملكه زنى صاحب رشد و باجربزه بود نفوذ و قدرت كلى داشته است چنان كه تاريخ نظاير آن را نشان ميدهد . زوجات پست‌تر ظاهرا چندان نفوذى نداشتند و صدها از اين قبيل زنانى كه جزء حرم بودند جز يك شب در بستر سلطنتى شركت نميكردند مگر اينكه طرف توجه مخصوص شوند . نفوذ و اهميت ملكه هم ممكن بود باوجود حيات مادر پادشاه نقصان يابد و ملكه تحت الشعاع او واقع شود و اعمال امستريس « 1 » معلوم ميدارد كه اقتدار وى تا چه درجه بوده است . خواجه‌سرايان در حرمخانه و قصر سلطنتى فراوان بودند و همين كه سلاطين عياش و ضعيف النفس ميشدند اثر مجالست و نفوذ آنان شاهزادگانرا كه در تحت پرورش آنها بودند فاسد و دنى الطبع ميساخت و اين عيب امروز هم مشاهده مىشود « 2 » . مخارج دربارى به تفصيلى كه مذكور داشتيم البته تحميل بزرگى بر كشور بود و اين حال هميشه دوام داشته است و حتى ناصر الدين اخير كه از سلاطين هوشمند ايران بوده تقريبا پنجاه زن داشته و براى جميع آنها كم يا بيش مخارج گزاف متحمل ميشده است .\r\nاين بود عادات عمدهء ايران قديم و بايد گفت كه رويهمرفته محسنات آنان بر معايب غلبه داشته و چون مذهب ايشان را كه داراى تعليمات عاليهء صحيح بوده در نظر بگيريم\r\n\r\n\r\n","description":"","footnote":"\r\n( 1 ) -  Amstris . \r\n( 2 ) - مقصود زمان تاليف كتاب است ولى در ايران نو بواسطهء نبودن رسم پرده در ميان بانوان از خواجه‌سرا و حرمخانه فقط اسمى در فرهنگ‌هاى قديم باقيمانده است « مترجم » .\r\n","page_name":" 229 ","page_number":275},
  {"content":"\r\n\r\nمىبينيم عجب نيست كه اين آريانهاى هوشمند داراى چنين دولت عظيم شده و اقوام سامى و تورانى را در تحت تبعيت خود درآورده و حال آنكه تمدن را از آن اقوام اخذ نموده بودند .\r\n\r\nزبان ايرانيان قديم\r\nمعلومات ما در اين خصوص خيلى زياده از زمان هايد « 1 » است كه در سال 1700 كتابى بطبع رسانيد و كليهء معلومات آن زمان را در آن كتاب گنجانيده بود . فاضل نامبرده در آن كتاب كه موسوم بتاريخ مذهب ايرانيان قديم و پارتيها و ماديها است ميگويد كتيبه‌هاى قديم ايران قابل اعتنا نيست و از روى كمال اطمينان حكم مىكند باينكه كتيبه‌هاى مزبور به زبان ايران قديم نوشته نشده است ليكن بمساعى گرتفند « 2 » و لاسن « 3 » و مخصوصا راولينسن « 4 » زبان كوروش مكشوف و خوانده شد و لطف مطلب در اين است كه مىبينيم بسيارى از الفاظيكه دلاوران عهد قديم ايران به كار ميبردند در نزد ايرانيان امروز هنوز مستعمل است از قبيل لفظ اسب و شتر و غيرها و در حقيقت زبان آن دوره همان فرس قديم است و عقيده‌اى كه مسيو اپر « 5 » در كتاب خود موسوم به « قوم و زبان ماديها » اظهار نموده مبنى بر اينكه خط نوشتن مأخوذ از صور خطوط آشورى مىباشد موجه است نظر باهميت تأثير آشورى بر ماد و پارس كه سابقا در فصل دهم مذكور داشتيم و همين نظر را در خصوص ترتيبات اجتماعى و قوانين و معمارى آن قوم نيز ميتوان اظهار داشت .\r\n\r\nكتيبه‌هاى بيستون كه به زبان است\r\nبراى تكميل تحقيقات راجعهء به زبان هخامنشيان وصف مختصرى از كتيبهء بزرگ و كوهپارهء بيستون يا بهستون مينمائيم . ياقوت كوه مزبور را بهستون ضبط كرده و راولينسن نيز اين ضبط را اختيار نموده ليكن ايرانيان امروز آن را بيستون ميخوانند « 6 » .\r\n\r\n\r\n","description":"","footnote":"\r\n( 1 ) -  Hyde . \r\n( 2 ) -  Grotefend . \r\n( 3 ) -  Lassen . \r\n( 4 ) -  Sir Henry Rawlinson . \r\n( 5 ) -  Oppert . \r\n( 6 ) - من در اينموضوع مديون « كتيبهء داريوش در بيستون » تأليف كينگ و تمپ‌سن هستم . ايشان در حينيكه نسخهء كتيبه را برميداشتند در يك پالكى ضخيم و نتراشيده‌اى نشسته بودند كه آن جلو صخره در هوا معلق و در حركت بوده است « مؤلف » .\r\n","page_name":" 230 ","page_number":276},
  {"content":"\r\n\r\nمسافرى كه از كرمانشاه بسوى همدان ميآيد رشته‌كوهى مىبيند كه منقطع و منقسم بقله‌هاى چند شده چنان كه در ايران اين كيفيت مكرر ديده مىشود . در پايه و قلهء آخرى كه شيب تندى دارد و چهار هزار پا ارتفاع آن مىشود يك عده چشمه موجود و به اين واسطه منزلگاه خوبى براى كاروانان مىباشد و محتمل است كه اين امر از به دو شروع تاريخ جريان يافته باشد . داريوش اين محل را براى تثبيت و مخلد ساختن اعمال خود اختيار نموده و حقيقتا خوب انتخاب كرده است .\r\nاقدم مورخينى كه از اين كتيبه ذكرى كرده ديودور سيكولوس « 1 » مىباشد كه در مائه اول ميلادى ميزيسته و او ميگويد اين حجاريها از آثار سيمراميس « 2 » است و تصوير داريوش را با آنكه ريش دارد شمايل ملكهء افسانه مانند دانسته است . جهانگردان اروپائى اوائل مائه نوزدهم نيز چندان فراستى در اين خصوص ظاهر ننموده‌اند چنان كه گاردان « 3 » صور آن حجارى را حواريون اثنىعشر فرض كرده و سررابرت كرپرتر « 4 » تصور كرده است كه آن تصوير جنگ و غلبه اسرائيل مىباشد . افتخار نقل كتيبه‌ها و ترجمهء صحيح آنها هردو از آن راولينسن است . اين دانشمند قبل از آنكه آن كتيبهء مفصل را كه به زبان نوشته شده نقل كند در خواندن خطوط ميخى ترقياتى حاصل نشده بود . هرچند لاسن و ديگران تلفظ صحيح چند حرف از حروف خط ميخى پارسى را درك كرده بودند . شخص چون شرح زحمات و مشكلات راولينسن را در نقل كتيبه‌ها از آن كوهپاره كه تقريبا تخته‌سنگى عمودى است و بسه زبان ترسيم يافته است ميخواند متأثر مىشود و چيزى كه اسباب خشنودى است آنست كه بنابر قول كينگ و تمپ‌سن كه كتاب آنها در اين موضوع جديدترين و كاملترين مؤلفات است ترجمهء راولينسن هنوز معتبر و صحيح شناخته مىشود . كتيبه‌ها كه بواسطهء صعب الوصول بودن آنها\r\n\r\n\r\n","description":"","footnote":"\r\n( 1 ) -  Diodorus Siculus . \r\n( 2 ) -  Semiramis . \r\n( 3 ) -  « Journal dun voyage »  پاريس ، 1809 ، صفحهء 83 « مؤلف »\r\n( 4 ) - « شرح يك مسافرت شخصى از هند بلندن » چاپ دوم ، جلد دوم صفحهء 80 و صفحهء مقابل : لندن 1827 .\r\n« مؤلف »\r\n","page_name":" 231 ","page_number":277},
  {"content":"\r\n\r\nبه خوبى محفوظ مانده تصوير داريوش را نموده است با دو نفر از بزرگان ملازمان پادشاه كه يكى از ايشان گمان ميرود گبرياس پدرزن اوست . اين مجلس براى اين نموده شده كه قهر و غلبهء پادشاه را بر دشمنان مجسم سازد و شاهنشاه ايستاده پاى چپ خود را بر روى گوماتاى مجوس محكم ساخته و گوماتا بر پشت خوابيده و دستهاى خود را به حال تضرع بلند كرده است . در مقابل پادشاه نه نفر « 1 » از قائدين متمردين ايستاده‌اند در حالى كه دستهايشان بسته است و بواسطه بند به يكديگر متصل ميباشند و اسامى هريك از آنها نيز مسطور است . بالاى مجلس صورت اهورمزد مىباشد كه عبارتست از صورت آدمى با ريش و حلقه‌اى از نور كه بر او احاطه دارد . داريوش دست راست خود را بعلامت پرستش به طرف آن صورت گسترده است . كتيبه‌هاى معروف اين حجارى كه بالسنهء ثلاثهء پارسى و شوشى و بابلى نوشته شده القاب داريوش و وسعت ممالك او را حكايت مىكند . پس از آن قتل برديا و سمرديس را با كمبوجيه و عصيان سمرديس كاذب يعنى گوماتاى مجوس را در زمان غيبت كمبوجيه و مسافرت او به مصر نقل مينمايد .\r\nمقتول شدن مدعى كذاب را بدست داريوش نيز فىالجمله مشروحا بيان مىكند ، پس از آن بتفصيل طغيان‌هاى متمردين را نسبت به داريوش ميشمارد و كتيبه منتهى مىشود به خطاب بسلاطين آينده كه از مردمان كذاب برحذر باشند و اخطار به خوانندگان كتيبه كه از تخريب اين حجاريها احتراز نمايند و لعنت به كسانى ميفرستد كه اين يادگار شاهنشاهى را منهدم نمايند . در اين مقام ميگويد داريوش پادشاه ميگويد اگر تو اين كتيبه و اين حجاريها را ببينى و آنها را خراب كنى و مادام كه\r\n\r\n\r\n","description":"","footnote":"\r\n( 1 ) - و صورت آن بطوريكه در گراور كتاب از چپ براست نموده شده بدينقرار است :\r\nا - اترين اول مدعى شوشى ب - نيدينتوبل اول مدعى بابلى ، ج - فرورتس مدعى مادى ، د - مارتيا مدعى دوم شوشى ، ه - سيترنتكما ( * ) مدعى سگارتى ، و - ويازديت‌پسد - سمرديس دوم ، ز - اراخا مدعى دوم بابلى ، ح - فرادا مدعى مجوسى ، ط - سكنكا پيشواى سيت‌ها كه تصوير او در دوره‌هاى بعد اضافه شده است « مؤلف » .\r\n Citrantakhma \r\n( * )\r\n","page_name":" 232 ","page_number":278},
  {"content":"\r\n\r\nسلسلهء تو باقى است آن را حفظ ننمائى آهورمزد ترا بكشد و نسل تو مقطوع شود و هرچه تو ميكنى آهورمزد آن را خراب كند .\r\n22 - مقبرهء مفرغى هخامنشى در شوش كه وضع كالبد ، جواهرآلات ، سبوهاى مرمرى و ظروف نقره را نشان ميدهد .\r\n( از كتاب خاطرات هيئت دمرگان در ايران 1900 مجلهء 8 صفحهء 2 گرفته شده است . )\r\n\r\n","description":"","footnote":"","page_name":" 233 ","page_number":279},
  {"content":"\r\n\r\nاهميت اين كتيبهء سه زبانى فوق العاده است چه آنها هم از جهت معلومات تاريخى گرانبها مىباشد و هم از جهت مفتاحى كه از خط ميخى كتيبه‌هاى آشور و بابل بدست داده و بدينوسيله توانسته‌ايم كتيبه‌هاى مزبور را كاملا كشف و حل نمائيم .\r\n\r\nخرابه‌هاى پاسارگاد\r\nاكنون بمآثر و مفاخر معمارى هخامنشيان متوجه ميشويم « 1 » .\r\nدر وقتى كه پارس كه يونانيان آن را پرسيس خوانده‌اند ولايت كوچكى محسوب ميشد پايتخت آن مسلم پاسارگاد بوده است و بنابراين شهر مزبور در بيان اجمالى كه از خرابه‌هاى دولت قديم ايران ميخواهيم بنمائيم سمت اقدميت دارد . در اين بيان فرض كنيم كه مسافر چنان كه براى خود من در مسافرت اول واقع شده از سمت شمال بجنوب سير نمايد محل پاسارگاد با محل پايتخت دوم كه معظم‌تر بوده تفاوت دارد زيرا كه براى پايتخت اول محل كنارافتاده‌اى در درهء كوچكى « 2 » اختيار شده و حال آنكه پرسپليس در جلگهء وسيعى واقع بوده است . بعبارت ديگر پاسارگاد پايتخت دولت كوچك ضعيفى بوده و پرسپليس پايتخت دولت معظمى بشمار ميرفته است . اولين خرابه‌اى كه در پاسارگاد به نظر ميرسد سطحه‌ايست كه در قلهء تل كم‌ارتفاع مدورى ترتيب داده شده و آن را تخت سليمان ميگويند زيرا كه سليمان در نظر ايرانيان نيز به همان اندازه حشمت و مقام دارد كه در نزد يهود دارا بوده است . سطحهء مزبور متوازى الاضلاعى است كه طول آن كليتا سيصد پا و از قطعات عظيمهء سنگ سفيد ساخته شده و بدوا سنگها بواسطهء بندهاى فلزى به يكديگر متصل بوده و بعدها آن بندها كنده شده است و چون پله و خرابهء\r\n\r\n\r\n","description":"","footnote":"\r\n( 1 ) - من در اينموضوع مخصوصا بكتاب معتبر لردكرزن مراجعه كرده و نيز « تاريخ صنايع » پرو ( * ) و شىپيه جلد 5 و كتاب خزائن سيحون تاليف خ ا . م . دالتون از مطالعهء من گذشته‌اند . مستر دالتون در انتخاب تصاوير كتاب خويش به من با كمال مهربانى مساعدت نموده است « مؤلف » .\r\n Perrot et Chepiez \r\n- ( * )\r\n( 2 ) - در سال 1917 وقتى كه يك راه عرابه رو به طرف درهء پلوار احداث ميكردند خرابه‌هاى يك سد بزرگى ( كه آن را در محل « قله جاسك » ميگفتند ) در نزديك تنگ كمين كشف گرديد . آب مخزن بوسيلهء نهرى بپهناى سىپا ( موسوم به جوب دختر ) بپايتخت قديم هخامنشى ميرفته است و اين ظاهر ميدارد كه اراضى اطراف پاسارگاد جمعيت نسبة زيادى را ميتوانسته است نگاهدارى كند « مؤلف » .\r\n","page_name":" 234 ","page_number":280},
  {"content":"\r\n\r\nعمارتى در آنجا ديده نميشود بايد بقاعده ناتمام مانده باشد . از اين محل كه بگذريم بيك قطعه‌سنگ آهكى ميرسيم كه بر روى آن صورت آدم بال‌دارى منقوش است و آن تصوير كوروش كبير يا فراوشى يعنى فرشته اوست و جهانگردان سابق بر روى آن سنگ اين عبارت را « منم كوروش پادشاه هخامنشى » ديده و نقل كرده‌اند ليكن حالا محو شده و در حقيقت تشخيص كليهء اين تصوير مشكل است . اندازهء تصوير اين قهرمان دلاور يعنى كوروش فىالجمله از قد طبيعى بزرگتر و صورتش نيمرخ نموده شده و نظر ببالها و حاشيهء جامه‌اى كه براى او نموده‌اند هيئت آشورى دارد ، ليكن تاج مثلثى كه بر سر دارد ظاهرا مصرى است ، اما چهرهء او معلوم است كه آريانى است و بنابراين ميتوان باور كرد كه اين نقش باولين شاهنشاه آريانى تعلق داشته و در عرض قرون زياد قيافهء آن دلاور براى ما محفوظ مانده است .\r\nبالاخره بمهمترين آثار پاسارگاد ميرسيم و آن مقبرهء كوروش كبير است و من وصف اين بنا را در جاى ديگر به اين عبارت نموده‌ام « اين مقبره كه موضوع مباحثات بسيار شده و يقينا معمار او يونانى بوده بدوا ستونهائى بر آن احاطه داشته كه مسيو ديولافوا طرحى از آن را نموده و درواقع پايه‌هاى چند ستون هنوز نمودار است .\r\nسالهاى متمادى اين ساختمان بنام مشهد مادر سليمان ناميده ميشد و اصل مقبره بالاى هفت « 1 » طبقه از سنگهاى آهكى سفيدرنگ واقع است و هرطبقه مركب از قطعات بزرگ مىباشد و طبقات تحتانى بلند و صعود بر آنها مشكل و ليكن طبقات فوقانى كوتاه و سهل است . ديوارها و سقف مقبره هم از سنگهاى بزرگ و خوش‌تركيب ساخته شده و با آنكه بدويان بندهاى آهنين اتصالى سنگها را كنده‌اند هنوز بر سرپا مىباشد .\r\nمدخل آن سوراخ تنگى است كه براى داخل شدن در آنجا مجبور شديم چهار دست و پا برويم و آرين مورخ وصف خوبى از مدخل مزبور نموده است . درون آن بواسطهء دود سياه شده ، طول آن ده پا و پنج انگشت و عرضش هفت پا و شش انگشت و ارتفاعش شش پا و ده انگشت است . درون اين اطاق به كلى خالى و جز بعضى الواح و يك كتيبهء\r\n\r\n\r\n","description":"","footnote":"\r\n( 1 ) - رجوع شود بتصوير شمارهء 19 مقبرهء كوروش كه در فصل سيزدهم صفحه 201 درج شده است « مؤلف » .\r\n","page_name":" 235 ","page_number":281},
  {"content":"\r\n\r\nعربى كه بر ديوار منقوش است چيزى ندارد ، آرين نقل مىكند كه روى مقبره اين عبارت نوشته شده‌اى مرد منم كوروش پسر كمبوجيه كه سلطنت ايران را تأسيس كرده‌ام و پادشاه آسيا بوده‌ام پس از جهت اين بنابر من بخل مكن » « 1 » ، من شخصا سه مرتبه به زيارت اين مقبره رفته‌ام و در آنجا موفق شده مختصر تعميرى « 2 » هم نموده‌ام و ضمنا در هرموقع به اين نكته متذكر شده‌ام كه ديدن مقبرهء اصلى كوروش پادشاه بزرگ و شاهنشاه عالم مزيت كوچكى نيست و من چقدر خوشبخت بودم كه بچنين افتخارى نائل شده‌ام و درواقع شك دارم كه آيا براى ما طائفهء آريانى هيچ بناى ديگرى هست كه زياده از مقبرهء مؤسس دولت پارس و ايران كه تقريبا دو هزار و چهارصد و چهل سال قبل از اين در آنجا مدفون شده اهميت تاريخى داشته باشد .\r\n\r\nپرسپليس\r\nپاسارگاد در قسمت فوقانى درهء پلوار واقع است و رشته‌كوه مرتفعى آن را از پايتخت بعدى جدا مىكند كه در تنگناى قشنگى از آن ، رود مزبور با سرعت جريان دارد . اين تنگنا باز و بسته مىشود و در تمام فاصله بين دو پايتخت كه چهل ميل است كمربندى از كوهستان به نظر ميرسد . شهر پرسپليس در جلگهء مرودشت واقع و آن جلگه هميشه حاصلخيز بوده و چون شاهنشاه ايران غالبا در فصل بهار آنجا بسر ميبرد محل آن به خوبى انتخاب شده بود . در اين محل خرابه‌هاى متعدد هست كه بايد شرح بدهيم از جمله حجاريهاى معروف سلسلهء ساسانيان است ولى آن را در فصل ديگر بيان خواهيم نمود . از خرابه‌هاى متعلق به پرسپليس يكى سطحه‌اى وسيع موسوم بتخت جمشيد است كه هيچيك از آثار و يادگارهاى ادوار قديم شبيه و نظير آن نمىباشد و راجع به اين آثار است كه خيام ميفرمايد :\r\n آن قصر كه جمشيد در او جام گرفت * آهو بچه كرد و شير آرام گرفت \r\n\r\n\r\n","description":"","footnote":"\r\n( 1 ) - رجوع شود به « ده هزار ميل » صفحه 328 « مؤلف » .\r\n( 2 ) - بر بام مقبره از تخمى كه تصادفا در آنجا افتاده و درخت كوچكى روئيده بود كه ريشه‌هاى آن بتخته سنگ‌هاى بزرگ فشار آورده ، درزها و شكافهائى پيدا شده كه رطوبت ( از باران و شبنم ) داخل آنها ميشده است . من آن ريشه‌ها را دادم از بيخ كندند و بعد تمام درزها و شكافها را دادم از سيمان پر كردند .\r\n« مؤلف »\r\n","page_name":" 236 ","page_number":282},
  {"content":"\r\n\r\nسطحهء پاسارگاد را سابقا نام برديم كه نسبت بتخت جمشيد كوچكتر است ليكن چون از دور ديده مىشود به نظر باشكوه‌تر ميآيد زيرا كه پاسارگاد ما بين تپه‌هاى پست مدور ساخته شده 23 - نقوش برجسته و كتيبه در كاخ خشايارشا\r\n\r\n","description":"","footnote":"","page_name":" 237 ","page_number":283},
  {"content":"\r\n\r\nو پرسپليس در دامنهء رشته‌كوه واقع است و نسبت به آن كوهها شكوهى ندارد . طول سطحه هزار و پانصد پا است در صورتى كه سطحهء پاسارگاد سيصد پا طول دارد و عرضش نهصد پا مىباشد . اعمالى كه در آن سطحه شده نظير سطحهء پاسارگاد است يعنى قطعات بزرگ سنگ آهكى را بطور عجيبى بهم متصل ساخته‌اند . ضمنا به نظر ميرسد كه در ساخت اين محل نظر تقليد و اقتباس از سطحه‌هاى مصنوعى حيرت‌انگيز آشور داشته‌اند و اگر اين منظور نبود گمان نميرود كه چنين سطحهء عظيمى ساخته ميشد ولى ايرانيها در تهيه و استفاده از دامنهء تپه نسبت به اساتيد آشورى خود پيش رفته و بهتر از آنها كار كرده‌اند اگرچه زحمتى كه آشوريان در اعمال خود كشيده‌اند بيشتر بود چنان كه مثلا در كيونجيك تخمين شده است كه بايست بقاعده بيست هزار تن يوميه در ظرف شش سال زحمت كشيده باشند « 1 » .\r\nپله‌هاى پلكان مضاعف آن سطحه اگرچه از قطعه‌هاى سنگ بسيار بزرگ ساخته شده ليكن چنان كوتاه است كه من سواره به سهولت از آن صعود نمودم . چون به بالاى سطحه رسيدم در طرف مقابل پلكان رواق حيرت‌انگيز كزرك سس « 2 » ( خشايارشا ) را ديدم با درگاه عظيم آن‌كه مجسمهء گاوهاى بال‌دار بسبك نقوش آشورى و كيفيت مخصوص آنجا ايستاده‌اند و بالاى آنها كتيبه‌ها بسه زبان منقوش و از جمله حاوى اين عبارتست « منم كزرك‌سس پادشاه بزرگ ، شاهنشاه كشورهاى مختلف اللسان ، پادشاه دنياى بزرگ ، پسر داريوش پادشاه هخامنشى . كزرك‌سس پادشاه بزرگ ميگويد بتوفيق آهورمزد اين درگاه را ساختم و روى آن تمام ممالك وصف شده است » .\r\nاز اين دو مجسمهء بزرگ كه گذشتيم دو ستون مىبينيم كه اصلا چهار ستون بوده و تالار وسيعى را كه هنوز موجود است ترتيب ميداده است و در مدخل آن رو بكوه يك جفت مجسمهء ديگر هست كه آنها نيز دائما حراست و پاسبانى كاخ را مينمايند ، در اينجا با آنكه دست خرابى بمجسمه رسيده ظاهر است كه مجسمه‌ها چهرهء انسانى\r\n\r\n\r\n","description":"","footnote":"\r\n( 1 ) - كتاب سلطنت‌هاى پنجگانه راولينسون 1 - صفحه 217 « مؤلف » .\r\n( 2 ) -  Xerxes . \r\n","page_name":" 238 ","page_number":284},
  {"content":"\r\n\r\nداشته و ريش دراز آنها هنوز به خوبى پيداست .\r\nاين رواق باشكوه البته مدخل قصر بزرگى بوده كه اهم قصور پرسپليس و آن نيز بناى كزرك‌سس يعنى خشايارشا مىباشد . پلكان ديگر كه به اين قصر ميرود حجارى عالى دارد . ديوار اصلى آن سطحه كه تقريبا دوازده پا ارتفاع دارد مزين بسه رديف از نقوش است . نقوش مزبور در طرف چپ عبارتست از سوارهاى مسلح با عراده‌ها و آنها پاسبان پادشاه ميباشند كه با حشمت و جلال با صداى موزيك پيش ميآيند . در سمت راست نقوشى است كه بين آنها صورت سرو ساخته شده و اين صورتها آن نقوش را منقسم به چند دسته نموده و نقشهاى مزبور اقوام مختلف اللسان كشور را ظاهر ميسازد كه از اطراف و اكناف هدايا و خراج ميآورند . بارى چون از اين پلكان بالا روند بتالار كزرك‌سس وارد ميشوند . تالار نامبرده داراى هفتاد و دو ستون بوده و آنها منتهى بسرستونهائى ميشده‌اند كه از دو نيم‌تنهء گاو ساخته شده و زيرگلوئى يا شاه‌تير سقف بر روى آنها واقع بوده و امروز فقط ده دوازده ستون از آنها برپا مىباشد ليكن تالار مزبور كه سقف آن از چوب ارز و داراى درهاى بزرگ بلند بوده تصوير و طرح كردنش آسان است . مجموع اين عمارت عالى تخمينا مربعى « 1 » ميساخته كه صد و پنجاه پا طول ضلع آن بوده است . مشكوك است كه اين تالار داراى ديوار بوده باشد ، بلكه مظنون است كه مثل قصر شوش كه در كتاب استر « 2 » تورات وصف آن شده در پيش عمارت پرده‌ها آويخته و در عقب و جنبين ديوار داشته است و اين سبك در ايران بعدا نيز معمول بوده چنان كه تالارهاى سلام سلطنتى كه در اين كتاب وصف آن شده شاهد اين مدعاست و اكنون نيز اهم خصايص معمارى ايرانى وجود تالارهاى بزرگ است كه جلوى آن باز و طرفين و عقب آن بسته مىباشد .\r\nقصر داريوش نيز اگرچه كوچكتر است داراى اهميت مىباشد و احتمال دارد\r\n\r\n\r\n","description":"","footnote":"\r\n( 1 ) - من در 1916 بعضى از اين نقوش و تصاوير برجسته را ديدم كه بروبر زمين افتاده بودند « مؤلف » .\r\n( 2 ) - شرحيكه در باب اول آيه 6 استر تورات ذكر شده بقرار زير است :\r\nپرده‌ها از كتان سفيد و لاجورد با ريسمانهاى سفيد و ارغوان در حلقه‌هاى نقره بر ستونهاى مرمر سفيد آويخته و تخته‌هاى طلا و نقره بر سنگفرشى از سنگ سماق و مرمر سفيد و در و مرمر سياه بود « مؤلف » .\r\n","page_name":" 239 ","page_number":285},
  {"content":"\r\n\r\nكه اطاقهاى آن منزلگاه دائمى شاه بوده است ليكن در پشت سطحه تالار باشكوه صد ستون بوده كه بزرگترين تمام آن عمارات و چنان كه از اسم آن ظاهر است سقف آن 24 - قصر شوش ، فريز شيران ( در شرح آن بفصل پانزدهم اين كتاب تحت عنوان « كاشىكارى مينائى و غيره » رجوع شود . )\r\nبر روى صد ستون واقع بوده در يا رواق بزرگى به طرف شمال داشته است . پهلوى رواق مزبور هم مجسمه‌هاى گاو بزرگ و عظيم الجثه بوده و بتوسط دو دهليز بزرگ وارد\r\n\r\n","description":"","footnote":"","page_name":" 240 ","page_number":286},
  {"content":"\r\n\r\nتالار ميشدند . نقوش اين تالار زيباترين تمام نقوش آن سطحه است و شاهنشاه را مينمايد كه بر تخت جلوس نموده و چندين صف از رعايا اطراف او هستند و بالاى سر او خداوند طيران مينمايد . آنچه اين تالار سلام داريوش را از ساير عمارات بيشتر طرف توجه ما قرار ميدهد اين است كه احتمال كلى دارد اسكندر در همين تالار بساط جشن و عيش خود را گسترده باشد و ميدانيم كه براى كينه‌خواهى « 1 » از صدماتيكه از ايرانيان بر يونانىها وارد شده بود آن عمارت را آتش زد و مؤيد اين عقيده آنست كه وقتى كه در آنجا كاوش كرده‌اند طبقهء ضخيمى از خاكستر چوب ارز در زير زمين يافتند\r\n\r\nمقابر سنگى\r\nقصور پرسپليس حكايت از عظمت و قدرت شاهنشاه مىكند ، اما مقابرى كه در كوه ديده مىشود در نفس تأثير ديگر مينمايد .\r\nمقبره‌هاى مزبور بيشتر به طرف مغرب واقع و سبك آنها از مصر اقتباس شده است . چون شخص از دور نظر مىكند در جلوى كوهپارهء عمودى چهار قطعهء صليبى شكل مىبيند كه هريك منفذ سياهى دارد و مدخل سنگى آن خراب شده است . در خارج صورت قبرها متشابه و مانند جبههء عمارتى است داراى چهار ستون كه فىالجمله از عمارت جدا و مدخل آن بين آنها واقع است . بالاى آنها سطحه‌ايست و روى آن تختى دو طبقه كه هريك داراى نقوش است بشيوهء نقوش تالار صد ستون ، پادشاه ايستاده و كمانى بدست چپ گرفته و دست راست را به علامت پرستش به طرف آهورمزد كه در بالا پرواز مىكند دراز كرده است .\r\nيكى از اين قبور كه مر آن را با كمال احترام معاينه كرده‌ام معلوم شده كه متعلق به داريوش\r\n\r\n\r\n","description":"","footnote":"\r\n( 1 ) - روح قضيه اين است كه در قشون‌كشى خشايارشا بيونان و تسخير شهر آتن ارگ و معبد آنجا را پارسيها غارت كرده سوزانيدند و همين را اسكندر دستاويز كرده گفته است كه آتش زدن بزرك آتن را ميخواهد انتقام بكشد كه آن بامر خشايارشا صورت گرفته بود ولى بايد ديد كه محرك اصلى اين پادشاه در دست زدن باينكار چه بوده است . در اينجا يكى از نويسندگان معاصر كه قلمش خالى از هرنوع آلايش است چقدر خوب ميگويد كه « خشايارشا هم ميخواست انتقام سوزانيدن سارد و جنگل مقدس انرا بكشد » نويسندهء فاضل اضافه مىكند كه « شكى نيست كه خشايارشا و هم اسكندر هردو بد كردند و نتايج اعمال هردو براى اعقابشان گران تمام شد ولى كى بايرانيها آتش زدن محلى را آموخت خود پارسيهاى قديم ميگفتند كه اين درس را از يونانيها گرفته‌اند « مترجم » .\r\n","page_name":" 241 ","page_number":287},
  {"content":"\r\n\r\nاست . در فضاى داخلى كه مساحتش 60 پا در 9 پا مىشود نه گور ( نه براى جنازه ) درست شده است . اين دخمه‌هاى عميق با سنگهاى چندى كه از كوه بريده‌اند پوشيده شده است . اين گورها قاعدتا بايد مال خانواده و كسان داريوش باشد . آثار نامبرده هنوز باقى و به حال خرابى و ويرانى است « 1 » .\r\nزير مقبره‌ها نقوش حجارىهاى ساسانى است كه در جاى خود شرح آن را خواهيم داد . در مقابل آنها بنائى است كه يقينا تقليدى از مقبرهء ليسى مىباشد . بالاخره چند خرابهء ديگر هم هست كه بىشبهه آتشكده بوده و پهلوى يكديگر واقع شده‌اند و از خود سنگ كوه آنها را تراشيده بودند و محتمل است كه اقدم آثارى بوده باشد كه از آن كيش باستانى مانده است .\r\nدر سفر اول خودم با آنكه شرحى كه لردكرزن در كتاب معتبر خود از اين خرابه‌ها داده بدقت خوانده بودم معهذا از آنها سر درنمىآوردم تا اينكه چند سال بعد توانستم دو سه روز در آن نقطه توقف كنم و در آن موقع برخوردم باينكه سياحت آن آثار عتيقه يكى از توفيقات بزرگ عمر من است .\r\n\r\nكاشىكارى مينائى و غيره\r\nاينك به ذكر كاشيهاى زيبائى كه ديولافوا در قصر ارتاكزركسس منمن يعنى اردشير دوم در شوش از زير خاك درآورده است ميپردازيم . اهم كشفيات ديولافوا عبارتست از دو حاشيهء بسيار قشنگ يكى موسوم بحاشيهء تيراندازان كه زيباترين نمونه‌ايست از كاشىكارى ملون مينائى و آن پنج پا ارتفاع دارد و تصوير يك سلسله سپاهيان تقريبا باندازهء طبيعى انسان بطور برجسته بر روى آن منقوش است . بشرهء مردها مختلف و از سفيد تا سياه همهء مراتب را دارا ميباشند . نيزه‌هاى آنها كه منتهى به دگمه‌هاى طلا مىشود دلالت دارد بر اينكه از طبقهء سپاهيان جاويد ميباشند و اين جماعت در نظر دنياى متمدن آن روز مظهر جلال و\r\n\r\n\r\n","description":"","footnote":"\r\n( 1 ) - و اين اشاره بوضعيت سابق آنهاست ولى اخيرا در سلطنت اعليحضرت شاه سابق براى حفاظت آثار و ابنيهء باستان كشور ادارهء مخصوصى در مركز و نيز ولايات بويژه در شيراز و اصفهان تحت نظر فرهنگ تاسيس شده در حفاظت و نگهدارى آثار مزبور از طرف مأمورين رسمى مراقبت كامل به عمل ميآيد « مترجم » .\r\n","page_name":" 242 ","page_number":288},
  {"content":"\r\n\r\nتجمل و حشمت و قدرت شاهنشاهان بوده‌اند . ديگرى موسوم به حاشيهء شيران است و آن نيز الوان و تصوير شيرها را مينمايد كه با دهان گشاده در حال حمله ميباشند و اين هردو حاشيه را من در پاريس ديده و اگرچه در همان حال اعجاب كردم اما تصور ميكنم وقتى كه به جبههء عمارت پادشاه هخامنشى نصب بوده و در آن آسمان صاف و شفاف جلوه و نمايش داشته است تأثير و شكوه آنها طرف نسبت با حالت حاليه نبوده است .\r\nمعلوم نيست كه اين كاشيهاى مشتمل بر نقوش حيوانات را بايد صنعت ايرانى دانست يا منسوب به بابلىها نمود ، ليكن نسبت به صنعت نقارى و حكاكى نميتوان انكار كرد كه در آن زمان به مرتبهء عالى رسيده و آن هنر ايرانى بوده است و چون استعمال مهر و خاتم در ايران متروك نشده اين صنعت خوشبختانه هنوز در آن كشور باقى است و در سرلوحهء بعضى از فصول اين كتاب نمونه‌هائى از اين هنر ظاهر ساخته‌ايم .\r\n\r\nكارهاى زرگرى هخامنشى\r\nدر دورهء پيش خوشبختانه اتفاق افتاد قسمتى از كناره‌هاى رود سيحون فروريخته اشيائى مكشوف شدند كه امروز به دفائن يا خزائن سيحون « 1 » معروف مىباشد . اين اشياء به هند حمل شده و از آنجا بالاخره بموزهء انگلستان رسيدند و ما براى توضيح و تشريح موضوع فوق چهارتاى از آن اشياء را در اينجا بطور شاهد مثال ذكر ميكنيم :\r\nاز جمله يكى ارابهء زرين ايرانى قديم است كه نهايت درجه قابل ملاحظه است ، نه فقط از اين جهت كه نمونه‌اى از شاهكار زرگرى آن دوره محسوب مىشود بلكه از اين حيث هم كه آن شكل ارابه‌اى را كه در ايران باستان معمول بوده بما نشان ميدهد كه از ساير آثار و يادگارها اين نكته مفهوم نميشود . ديگر يك دستبند طلا است كه آن هم بسى قابل‌توجه است چه مىرساند كه در آن زمان اين هنر به درجهء عالى رسيده بوده است .\r\nميناكارى در آن به كار برده شده اما نه با مينا بلكه با سنگ‌هاى آبى رنگ يا بطوريكه معلوم مىشود با سنگ‌هاى لاجورد فام صورت ميگرفته است . قسمت سوم عبارت از صفحهء مدور كوچكى است از نقره كه احتمال ميرود قبهء سپر باشد كه آن بواسطهء سه ورقهء نازكى\r\n\r\n\r\n","description":"","footnote":"\r\n( 1 ) - « خزائن سيحون » تاليف خ ا . ام . دالتون كه از كمك ملاطفت‌آميز او من بسيار ممنونم « مؤلف » .\r\n","page_name":" 243 ","page_number":289},
  {"content":"\r\n\r\nاز طلا روى نقوش برجسته نشانده شده است . گلميخى است در وسط كه بواسطهء پنج سوراخ سفته شده است حاشيه‌هاى اطراف آن زيبا و جالب دقت‌نظر است . سه نفر سوار نموده شده كه دارند گوزن ، بز كوهى ، خرگوشى را شكار ميكنند . قطر آن 8 / 3 انگشت مىباشد . بالاخره 25 - گراور ظروف مفرغى خينمان\r\n( در فصل 19 كتاب در يك صفحه‌اى ) يك كوزهء زرين خيلى خوشنمائى است كه از مزاياى آن يكى اين است كه دستهء آن به شكل كله شير مىباشد كه مخصوص زرگران هخامنشيان است .\r\n\r\n","description":"","footnote":"","page_name":" 244 ","page_number":290},
  {"content":"\r\n\r\n\r\nآلات و ادوات مفرغى خينمان\r\nچند سال قبل هنگامى كه در كرمان اقامت داشتم يكى از دوستان ايرانى من به من اطلاع داد كه در ضمن حفر زمين يك عده آلات و حربه‌هاى مفرغى يافته و مرا بديدن آنها دعوت « 1 » نمود . اين اكتشاف در ناحيه‌اى واقع شده كه موسوم به خينمان و در مغرب كرمان قرار دارد و هيچوقت در آنجا كاوش نشده بود . اشياء مكشوفه عبارت بود از دو سر تبر برنجى و ظروف و سنجاقها و سرنيزه‌ها و دو آلت ديگر كه مصرف آن هنوز مجهول است . نيز كوزه‌هاى بزرگ داراى غبار زردرنگى يافته و قبل از رسيدن من دور ريخته ولى دو كوزهء كوچك را نگاه داشته بودند . آنچه بيشتر طرف توجه ميشد آن دو سر تبر بود كه يقينا اسباب زينت و تشريفات بوده و براى جنگ ساخته نشده بود . ظروف عبارت بود از يك چراغ كوچك و يك ظرف كوچكى شبيه به آنچه ايرانيها هنوز براى شراب به كار مىبرند . كانون گرينول « 2 » رساله‌اى « 3 » در خصوص اين اشياء مكشوفه نگاشته و من آن را در سال 1906 در محضر مجمع موسوم به « مجمع آسيائى لندن » قرائت نمودم و اشياء را بموزهء انگليس تقديم كردم .\r\nسرهركول‌ريد « 4 » و علماى ديگر كه در آن آثار عتيقه بصيرت دارند آنها را ملاحظه نمودند و هيچكدام نتوانستند بدرستى تشخيص دهند كه اين اشياء متعلق به چه عهدى بوده و يك علت آن اين بود كه اولين اشيائى از اين قبيل بوده است كه در فلات ايران مكشوف شده و نظير و شبيهى نداشته كه با آن مقابله بتوان كرد . بعدها تبر مفرغ ديگرى كه آن هم براى تجمل و تشريفات و از آثار باخترى و داراى نقوش غريب بود بموزهء انگليس آوردند ، روى آن تصوير خرس و ببر و بز كوهى منقوش بود و سرهركول‌ريد احتمال كلى دارد كه نمونه‌اى از مصنوعات باخترى ايام اسكندر كبير بوده باشد بنابراين\r\n\r\n\r\n","description":"","footnote":"\r\n( 1 ) - كتاب « ده هزار ميل » صفحه 441 « مؤلف » .\r\n( 2 ) -  Canon Green Well \r\n( 3 ) - رجوع شود به  « Notes on a collection »  از انتشارات مؤسسهء رويال انتروپ و نيز مقالهء سرهركول‌ريد را در مجلهء  « Archaeologia »  شمارهء 58 ، صفحهء 1 ملاحظه كنيد « مؤلف » .\r\n( 4 ) -  « Man »  سال 14 ، شمارهء 2 فوريه 1914 « مؤلف » .\r\n-  Sir Hercules Read \r\n","page_name":" 245 ","page_number":291},
  {"content":"\r\n\r\nاگرچه من نميخواهم تشخيص زمانى براى اشياء مكشوفه خودم بكنم معهذا مناسب دانستم كه در اين فصل ذكرى از آنها بنمايم .\r\n\r\nخلاصه\r\nدر خاتمهء اين شرح مختصر كه از خرابه‌هاى مهمهء دورهء هخامنشى دادم چون مكرر آن خرابه‌ها را شخصا سياحت نموده‌ام احساسات خود را هم بطور خلاصه ميخواهم اظهار بدارم و آن اينست كه ايران از ملل معتبرى كه با آنها ارتباط يافته از قبيل بابل ، آشور ، مصر و يونان البته اقتباسات زياد نموده ليكن متابعت و تقليد صرف نكرده است و حتى مجسمه‌هاى گاوهاى آشورى هم در قصرهاى بزرگ هخامنشى از حيث اهميت داراى مرتبهء اوليه نيستند و قصور مزبور هرچند براى حشمت و جلال شاهنشاه ساخته شده ليكن وقتى كه درباريان و سپاهيان در آن جمع ميشدند البته در نظر مردمان نكته‌سنج و دقيق و هنرشناس آتن نيز رونق و شكوه تمام داشته « 1 » حتى خرابهء تخت‌جمشيد با صورت فعلى آن توجه ما را به طرف خود جلب نموده و ناگزيريم كه به نظر تعجب و حيرت به آن نگاه كنيم .\r\n\r\n\r\n","description":"","footnote":"\r\n( 1 ) - در اينجا ميتوان قول پرو و شيلز را تصديق كرد كه ميگويند اگرچه هنر و صنعت ايرانى نسبت بساير ملل قديمهء متأخر است ليكن اصول و كيفيت آن نتيجهء ذوق و سليقهء صحيح اصلى مشرق‌زمينى است و خلاصه‌اى از محسنات هنرمندى مردم مشرق را جامع مىباشد « مترجم » .\r\n","page_name":" 246 ","page_number":292},
  {"content":"\r\n\r\nسكهء داريك\r\n\r\nفصل شانزدهم ايران و يونان در زمان سلطنت داريوش\r\nايشان نخستين يونانيهائى بودند كه جرئت كردند به لباس مخصوص ماديها اقبال كنند و مردم را به وضع آنها ملبس سازند ، تا اين زمان شنيدن نام ماد براى يونانيها موجب بيم و هراس بود . « هرودوت 6 ، 112 »\r\n\r\nنتائج مخاطرات\r\nحمله به خاك يونان از طرف سپاهيان شاهنشاهى ايران كه صدها هزار بودند و بالاخره دفع شدن آنها از وقايع تاريخى است كه از حيث اهميت و عظمت مزيدى بر آن متصور نيست و در حقيقت اين واقعه اولين اقدامى بود از طرف مشرق‌زمين منتظم براى تسخير مغرب‌زمين كه از حيث انتظام آن مقام را نداشت . در اواخر آن دورهء محاربات نه‌تنها بيونان دست‌اندازى كرد بلكه بواسطهء نفوذ ايران كارتاژ هم حملهء شديدى به مستعمرات يونانى جزيرهء سيسيل برد .\r\nاز حسن اتفاق براى مصلحت نوع بشر اين هردو حمله عقيم ماند و بنتيجه نرسيد « 1 »\r\n\r\n\r\n","description":"","footnote":"\r\n( 1 ) - بايد دانست كه معلومات ما در خصوصى جنگهاى ايران بر عليه يونان بطور كلى از منابع يونان گرفته شده است . هرودوت شكى نيست كه تا اندازه‌اى استفاده از منابع ايرانى كرده ، ليكن نقطه‌نظر در همه‌جا يونانى است . اسناد و منابعى كه در اين فصل و فصل آتى به آنها مراجعه كرده‌ام عبارتند از : هرودوت ماكان ، تفسير هرودوت اثر هووويل ، جنگ بزرگ ايران تأليف گرندى  ( Grundy )  ، تاريخ يونان اثر بورى  ( Bury )  . نهفته نماناد كه كتابهاى نامبرده به فرهنگ ما در اين باب خدمتى بسزا نموده و معلومات ما را در اينخصوص بسى ترقى و توسعه داده‌اند « مؤلف » .\r\n","page_name":" 247 ","page_number":293},
  {"content":"\r\n\r\n\r\nرعاياى يونانى ايران\r\nايرانيان بواسطهء مسخر نمودن بلاد و جزاير يونانى آسياى صغير و الحاق ولايت طراس و مقدونيه بر ثلث تمام نژاد يونانى تسلط پيدا كرده بودند ، اما يونانيها بواسطهء تربيت و ورزش و نيز استعداد آنها قوهء حربى مهمى داشتند . نيروى دريائى ايشان هم به همان اهميت نيروى دريائى فينيقيه بود و بوسيلهء همان نيروى دريائى بازرگانى را از فينيقيه گرفته بودند ، علاوه بر اين آزادى خود را فوق‌العاده دوست ميداشتند و كليهء احوال و صفات آن قوم آنان را داراى قوت و قدرت ساخته كه تسلط بر آنها سهل نبود و يقين است كه هيچيك از سلاطين اوليهء ايران بحقيقت احوال يونانيها كه با ساير اقوامى كه در تحت اطاعت ايرانيها درآمده مباينت كامل داشتند پى نبرده و نميدانستند بچه طريق بايد آنها را نگاهدارى نمايند . گذشته از اين چون يونانيها در اقصاى حدود دولت ايران واقع بودند گمان نميرود كه چندان محل توجه و اعتنا گرديده باشند .\r\n\r\nروابط بين يونان و آسياى صغير\r\nتبديل يافتن پادشاه ليدى در سارد بساتراپ ( والى ) مسامحه‌كار ايرانى روابط يونان را با آسياى صغير از حيث تجارت و مسافرت و مواصلت چندان تغييرى نداده بود . اشخاصيكه از آسياى صغير فرار ميكردند باز در يونان مأمون و آسوده ميشدند ، چنان كه در عهد كرزوس هم همين ترتيب بود و نيز سلاطين مخلوع يونان غالبا بهم‌ميهنان آسيائى خود و همچنين حكام ايرانى آسياى صغير متوسل شده از ايشان استمداد مينمودند . اين كيفيت كه پيغام دولت اسپارت براى كوروش بدان اشعار داشت در نظر دولت عظيمى مثل دولت ايران همواره تحمل ناپذيرتر شده بالاخره منتهى بطغيان يونانيها گرديد . از طرف ديگر از جانب يونان هم غالبا دعوتهاى تطميع‌آميز بايرانيها ميرسيد بالطبع ساتراپ جاه‌طلب شاهنشاه را اغوا ميكرد كه سعى در توسعهء نفوذ بلكه ازدياد خاك و قلمرو ولينعمت خود بنمايد و محتمل است كه اگر خود داريوش هم به اين خيال نبود ساتراپهاى سارد از چندين سال به خيال توسعهء خاك دولت خود بودند .\r\n\r\n","description":"","footnote":"","page_name":" 248 ","page_number":294},
  {"content":"\r\n\r\n\r\nاوضاع يونان\r\nقبل از آنكه بذكر وقايع موصلهء بلشكركشى يونان بپردازيم لازم است كه توجهى باوضاع خود يونانيها بنمائيم . از چندين سال شهر آتن كه منظور نظر حمله‌كنندگان و كليد تمام يونان بود گرفتار نفاق و اختلافات شده هيپ‌پياس « 1 » جبار كه از خانوادهء پيزيسترات « 2 » بود و اسپارتيها او را در سال 510 قبل از ميلاد اخراج كردند به سيگيوم واقع در ناحيهء ترووا پناهنده شد و آنجا از والى ايرانى سارد استمداد نموده با تمام وسائل بر عليه آتن بناى دسيسه‌كارى را گذاشت .\r\nبعد از آنكه جبارى و استبداد سرنگون شد كليستن « 3 » كه از خانوادهء نجيب آلكميونيد « 4 » بود اساس حكومت آتن را بر حكومت ملى گذاشت و اين مسئله باعث كينه و عداوت جماعت اشراف شد و آنها اسپارت را دولت معتبر يونان دانسته به او متوسل شدند .\r\nاسپارت مسئول ايشان را اجابت كرده لشكر فرستاد و كليستن مجبور شد كه در مقابل قوهء قهريه تسليم شود . آتنىها از اين قضيه غضبناك شده بر ضد اسپارتىها كه جزو مستحفظين آتن بودند قيام كردند و آنها هم رفقاى آتنى خود را تسليم كرده از آتيك « 5 » مهاجرت نمودند ، ليكن به زودى از متحدينى كه در پلوپونس داشتند كمك گرفته با مزيد قوه مراجعت كردند .\r\nمردم آتن از ناچارى نمايندگانى نزد ساتراپ سارد فرستادند . استاندار ايرانى در ازاى مساعدت خود تقاضا نمود كه آتنىها آب و خاك ارسال دارند و تبعيت دولت ايران را قبول كنند ، سفراى آتن اين شرائط را پذيرفتند ، ليكن چون به شهر خود مراجعت نمودند در سال 508 قبل از ميلاد مردم آتن اعمال و اقوال ايشان را انكار و نكول كردند . ضمنا حمله‌كنندگان پلوپونسى آتيك را بغارت دادند تا وقتى كه كرنت « 6 » از رفقاى خود كناره گرفت و عقد اتحاد منحل گرديد . در سال 506 قبل از ميلاد باز آتنىها سفرا بسارد روانه نمودند و از آرتافرن « 7 » ساتراپ تمنا كردند كه از تقويت هيپ‌پياس دست بردارد . در جواب بخشونت بايشان گفته شد كه بايد هيپ‌پياس را به وطن بازگردانيد ، از اين فقره هم امتناع ورزيدند و لشكركشى ايران بيونان تقريبا محقق شد ، زيرا كه اميد موافقت\r\n\r\n\r\n","description":"","footnote":"\r\n( 1 ) -  Hippias . \r\n( 2 ) -  Pisistratus . \r\n( 3 ) -  Cleisthenes . \r\n( 4 ) -  Alcmaeonid . \r\n( 5 ) -  Attica . \r\n( 6 ) -  Corinth . \r\n( 7 ) -  Artaphernes . \r\n","page_name":" 249 ","page_number":295},
  {"content":"\r\n\r\nطرفداران خانوادهء پيزيسترات « 1 » طمع ساتراپ ايرانى را در توسعهء خاك تقويت ميكرد و ظاهرا در اين موقع جاسوسان فرستاده شدند كه قلاع و بنادر و استعداد جنگى يونان را تحقيق كرده خبر بدهند . واقعهء ناكسوس « 2 » كه اينك ذكر خواهيم كرد قسمتى از نقشهء تسخير جزاير چندى در درياى اژه بود تا براى لشكركشى كه منظور داشتند مركز دريائى قرار دهند .\r\n\r\nطغيان يونانيان از سال 499 تا 494 قبل از ميلاد\r\nشك نيست در اينكه سبب مستقيم حركت قواى پارس بر عليه يونان طغيان يونانيهاى آسياى صغير و محرك آن جاه‌طلبى دو نفر از جباران يونانى بوده است كه مهمترين آنها هيستيه « 3 » فرماندار ميلت بوده كه حفظ و حراست پل دانوب را برعهده داشته داريوش در ازاى اين خدمت شهرى از بلاد طراس را به او بخشيده بود و چون براى آن شهر دژ و استحكامات ترتيب داد مورد سوءظن نمايندهء شاهنشاه گرديده بشوش احضار و توقيف شد ، اگرچه با احترام با او رفتار ميكردند . فرماندار مليت در آنوقت اريستاگر داماد هيستيه بود ، او غلامى نزد داماد خود فرستاد و چون آنجا رسيد گفت بايد در خلوت سر مرا تراشيد تا مقصود معلوم شود . چون سرش را تراشيدند ديدند بر پوست سرش عباراتى نقش ( خال‌كوبى ) شده مشعر بر ترغيب و تحريك يونانيها بطغيان نسبت بدولت ايران و اين پيغام با اين حسن تدبير بموقع رسيد . چه همان اوقات اريستاگر ساتراپ ايران را وادار كرده بود كه بناكسوس حمله ببرد و بواسطهء خيانتى كه در اين امر بظهور رسيد ايرانيها موفقيت نيافتند . اريستاگر همواره مترقب بود كه معزول شود بلكه مقتول گردد . البته در هريك از بلاد يونانى آسيا جماعتى كم يا زياد وجود داشتند كه طرفدار ترك اطاعت ايران بودند و چون اريستاگر از جبارى كناره گرفت شهر ميلت زود بدست اهالى شهر افتاد و جباران ديگر كه از ناكسوس مراجعت نموده و در كشتى بودند گرفتار ايشان شدند . اريستاگر باسپارت رفته براى مقاومت با پارسيها استمداد نمود ولى ثمرى نبخشيد ، ليكن آتنىها بيست كشتى و مردمان ارتريا پنج كشتى بكمك فرستادند و طاغيان بواسطهء اين مساعدت مختصرى قوت‌قلب يافته در سال 498 حملهء\r\n\r\n\r\n","description":"","footnote":"\r\n( 1 ) -  Pisistratidae . \r\n( 2 ) -  Naxos . \r\n( 3 ) -  Histiaeus of miletus . \r\n","page_name":" 250 ","page_number":296},
  {"content":"\r\n\r\nناگهانى بسارد بردند و آن شهر را متصرف شدند ، ليكن بر دژ معتبر آن دست نيافتند و چون نتوانستند شهر را نگاه دارند ناچار آن را تخليه نمودند و در نزديكى افسوس « 1 » گرفتار سپاهيان ايران شده ظاهرا مغلوب گرديدند ، باينواسطه آتنىها يونانيهاى آسيا را به حال خود رها نمودند و اين عمل اهل آتن كه بدوا بيست فروند كشتى فرستاده در حركت آزادىطلبى ابناء نوع خود شريك شدند و بعد آنها را تنها گذاشتند هم از شرافتمندى دور بود و هم با مصلحت و مآل‌انديشى منافات داشت .\r\nاستيلا يافتن يونانيها بر سارد به تمام آسياى صغير انعكاس بخشيد و بلاد يونانى را بطغيان واداشت . از آنطرف داريوش چنان غضبناك شد كه بنابر روايات منقوله فرمان داد هميشه اوقات در موقع غذا يكنفر از بندگان به او يادآور كند و فرياد نمايد كه « اعليحضرتا آتنيان را به ياد آر » ليكن طغيان يونانيان به نظر مصلحت و بملاحظهء قوه و استعداد به كلى بيموقع بوده چه پارسيها تماما در داخله اقدام مينمودند و هرشهر يا ناحيه‌اى را كه ميل داشتند جداگانه مورد حمله قرار داده و سايرين را واميگذاشتند تا نوبت به آنها برسد .\r\nاما در عين حال شورشيان بعضى پيشرفتها كردند و مخصوصا در كاريه كه در آنجا دسته قشونى از ايران را منهدم ساختند .\r\n\r\nجنگ لاد و سقوط مليت در سال 494 قبل از ميلاد\r\nزدوخورد قطعى در دريا واقع شد . يكدسته كشتى مركب از 353 فروند از يونان مجتمع گرديد ، ليكن 600 فروند ناو « 2 » فينيقى و قبرس كه در تحت فرمان پارسيان بودند بر آنها حمله بردند . ناوهاى ساميان از ميدان جنگ روگردان شده ناوهاى لسبىها نيز پيروى ايشانرا نمودند و ايرانيان در جنگ لاد « 3 » مظفر گرديدند و ميلت كه پيشواى بلاد شورشى و اهمّ شهرهاى يونان بود بتسخير ايرانيان درآمد . مردهاى آن تقريبا تمامشان بقتل رسيدند و زنها و كودكان باسيرى به آمپ « 4 » واقع در دهانهء دجله رفتند\r\n\r\n\r\n","description":"","footnote":"\r\n( 1 ) -  Efhesus . \r\n( 2 ) - ناو - كشتى جنگى بمعنى اعم است « مترجم » .\r\n( 3 ) - بنام جزيره‌اى مقابل ميلت خوانده شده است « مؤلف » .\r\n( 4 ) -  Ampe . \r\n","page_name":" 251 ","page_number":297},
  {"content":"\r\n\r\nو به اين قسم شورش خوابيد . نتيجهء مستقيم آن اين بود كه ربقهء اطاعت ايران را محكمتر از سابق بر رقبهء يونانيهاى آسياى صغير قرار داد و اين نفاق و بىكفايتى و خيانتكارى يونانيان به داريوش و مستشاران او حق داد كه معتقد شوند تسخير يونان چندان اشكالى نخواهد داشت ليكن از آنطرف اين طغيان بآتنىها فرصت و مجال داد كه تهيهء نيروى دريائى نمايند كه بواسطه آن در جنگ بزرگى كه در پيش داشتند يونان را از خطر رهائى دهند . بعلاوه طراس و مقدونيه بواسطهء خارج شدن ايرانيها از آن ولايات استفاده كرده مجددا تحصيل آزادى نمودند .\r\n\r\nلشكركشى مردونيه بطراس 493 قبل از ميلاد\r\nبعد از حصول مقصود در رفع فتنهء يونانيهاى آسيا داريوش مصمم شد طراس و مقدونيه را دوباره مسخر كند و شايد عزم سياست آتن وارتريا را نيز داشت . پس براى لشكر ايران دو راه در پيش بود : يكى مستقيم‌تر يعنى از درياى اژه و در بين راه تا آتن كه فاصله‌اش از بنادر آسياى صغير دويست ميل ميشد جزائر بسيار پراكنده و يقينا بر راه ديگر ترجيح داشت ، ليكن مادام كه ناوهاى يونان مقهور نشده انتقال لشكر عظيم از سوار و پياده و ذخيره و تجهيزات و غيره از راه دريا خطرناك بود . از طرف ديگر راه خشكى اگرچه طول و پيچ و خم زياد داشت ليكن سابق برين از آن راه رفته بودند و آن را ميشناختند . گذشته از اينكه ايرانيهاى آن زمان هم مثل امروز نسبت به دريا بيگانه بودند و قواى شاهنشاه را هم در خشكى از آفت و آسيب دور ميداشتند ، پس بملاحظات مزبور راه خشكى را اختيار نمودند . اول اقدامى كه كردند اين بود كه مردونيه خواهرزادهء داريوش را بطراس فرستادند و او تسلط ايران را بر آنجا دوباره مستقر نمود و الكساندر پادشاه مقدونيه را مجبور كرد تعهداتى را كه پدرش آمينتاس نسبت به داريوش نموده تجديد نمايد . بعد از آن مردونيه « 1 » عازم يونان بود ليكن طوفان دريا يك نيمه از ناوهائى را كه وسيلهء حمل لوازم لشكرى بود منهدم ساخت و پيش‌روى مردونيه غيرممكن شد . برحسب شيوهء تغييرناپذير داريوش كه هيچ كسرا دائما\r\n\r\n\r\n","description":"","footnote":"\r\n( 1 ) -  Mardonius . \r\n","page_name":" 252 ","page_number":298},
  {"content":"\r\n\r\nبفرماندهى باقى نميگذاشت مردونيه در سال 492 قبل از ميلاد احضار شد و دنبالهء 26 - ظرف سفالين مربوط بشوراى جنگى\r\nتصوير بالا منظرهء شوراى جنگ داريوش را نشان ميدهد كه بر روى يك ظرف سفالين منقوش گرديده است . صورتهاى اين تصوير قرمز رنگ و زمينهء آن سفيد و زرد است . در صف بالا ، هلاس رب النوع را نشان ميدهد كه در وسط زوس و اتنا دو رب النوع ايستاده است . طرف راست تصوير آسيا بر روى مذبحى نشسته ( بدن آن مانند بدن افروديت « 1 » رب النوع ) با دىسپشن « 2 » ( كه مراد مكر و حيله است ) صحبت ميدارد . در طرف چپ ارتيمس « 3 » رب النوع بر يك آهوئى سوار و يك تازى بكنار دارد . آپللو رب النوع قوئى بر روى زانو دارد و نزديك او و كتورى بالهاى خود را گسترده است .\r\nدر صف دوم داريوش بر تخت نشسته و يكنفر مرد پارسى با او در حال تعجب صحبت مىكند و پشت سر داريوش يكنفر سرباز ايرانى با شمشير و نيزه ايستاده است . در اين صف پنج نفر ديگر كه به ظاهر دو نفر آنها يونانى ميباشند مشاهده مىشود . در صف پائين خزانه‌دار شاه پهلوى ميزى نشسته است .\r\nپنج تن از شاهزادگان در اين رج ديده ميشوند كه سه تن از آنها ظاهرا چيزى درخواست مينمايند . روى لوحه يا جعبه‌اى كه خزانه‌دار در دست دارد نوشته شده « چهارصد تالان » و بر دور ميز او نيز پيكره‌هاى پول نقش گرديده .\r\n\r\n\r\n","description":"","footnote":"\r\n( 1 ) -  Aphrodite . \r\n( 2 ) -  Deception . \r\n( 3 ) -  Artemis . \r\n","page_name":" 253 ","page_number":299},
  {"content":"\r\n\r\nعمليات به داتيس و آرتافرن محول گرديد و آرتافرن پسر ساتراپ ليديّه بود .\r\n\r\nلشكركشى براى گوشمالى آتن و ارتريا سال 490 پيش از ميلاد\r\nچون عمليات مردونيه براى گوشمالى آتن و ارتريا نتيجه نداد بنابراين شد كه در سال 490 قبل از ميلاد نهضت ديگرى براى مقصود بشود . نقشهء عمل اين بود كه هيپ‌پياس مستبد و قاهر را مجددا بر آتن مسلط نمايند و البته او حاضر ميشد كه رؤساى مخالفين ايران را بقتل برساند و انتقام شاهنشاه را از ارتريا بكشد . ليكن انهدام ناوهاى جنگى ايرانى در مقابل دماغهء كوه آتس سبب شد كه از آن راه احتراز جويند . چون مردم شهر اژين و بعضى جزائر ديگر تسليم ايرانيان شدند راى بر اين قرار گرفت كه ناوهاى شاهنشاهى راه مستقيم دريا را اختيار نمايند ، پس جلگهء آليانى را كه در ولايت كليكيه بود براى محل اجتماع نيرو قرار دادند و آنها سوار كشتى شده به طرف يونيه روانه شدند و سامس را ميعادگاه عمومى معين كردند .\r\nنيروى دريائى كه عبارت از ششصد فروند ناو جنگى بود ابتدا از درياى ايكارى عبور كرده بناكسوس رفتند و سكنهء آنجا را ببندگى گرفتند و بعد از اين پيشرفت ابتدائى متوجه دلوس گرديدند و بواسطهء معبديكه در آن جزيره بود متعرض آن نشدند . پس از آن بجاى اينكه بمقتضاى مصلحت جنگى مستقيما متوجه آتيك شوند بسواحل اوبيا « 1 » رفتند .\r\n\r\nانهدام ارتريا\r\nچون كشتىها بنزديك خشكى رسيدند در نهر بين اوبيا و اتيك داخل شدند و جمعى از سپاهيان را پياده كرده ارترى را محاصره نمودند و آن محل بواسطهء خيانت به تصرف ايرانيان درآمد و بسبب شركتى كه اهالى آنجا در طغيان يونانيهاى آسيا و حملهء بسارد نموده بودند آن را آتش زدند . بسيارى از سكنه بتلال فرار كردند و آنها كه گرفتار گرديدند بولايت دوردست ايلام تبعيد شدند .\r\nظاهرا مردم آتن هم در اين موقع اقدامى براى دستگيرى از آن بلدهء بدبخت نكردند و اهالى آن شهر تمام زهر انتقام ايرانيان را نوشيدند .\r\n\r\n\r\n","description":"","footnote":"\r\n( 1 ) -  Euboea . \r\n","page_name":" 254 ","page_number":300},
  {"content":"\r\n\r\n\r\nجنگ ماراتن 490 قبل از ميلاد\r\nقائدين سپاه ايران عوض اينكه آتن را منظور نظر اصلى قرار دهند اوقات عزيز و تمام قوهء خود را به مصرف امر جزئى رسانيدند و دشمن اصلى را غضبناك و متحد ساختند . در اين ضمن هيپ‌پياس بايرانيها ملحق شده رأى داد كه خوبست به اطراف خليج ماراتن روند و آن در اتيك و تقريبا در بيست ميلى شمال شرقى آتن واقع است ، اين رأى هم صائب بود زيرا كه خليج مزبور براى توقف سفاين ( ناوها ) بسيار مناسب و نزديك اگر و پول يعنى ارگ آتن نيز بود و هيپ‌پياس اميد داشت كه طرفدارانش بتوانند ارگ را متصرف شوند و محل نامبرده اين مزيت را هم داشت كه براى حركات سواران بىمناسب نبود . اما اتفاقا در اينموقع هيچكس بطرفدارى هيپ‌پياس در آتن قيام نكرد و نه هزار تن سپاهيان آتنى كه قبل از جنگ يك هزار تن از مردم پلاته نيز بايشان ملحق شده بودند بدون مزاحم و معارض به حركت آمدند و براى كارزار حاضر شده باستقبال مهاجمين رفته در محل مناسبى در اراضى ناهموار از ناحيه‌اى كه راه بدرون خشكى داشت قرار گرفتند و منتظر رسيدن كمك از اسپارت شدند ، ليكن اسپارتيان بعذر غيرموجه كه ما براى اقدام بجنگ بايد منتظر نيمهء ماه قمرى شويم درآمدن تأخير كردند . در حقيقت سفاهت اسپارتيان در اين موقع باريك بىنظير بود و محتمل است كه تربيت ناقص آن جماعت ايشان را از حسن تناسب و درك مناسبات محروم نموده بوده است .\r\nفريقين چندين روز روبروى يكديگر قرار گرفتند و بنابروايت هرودوت نظر بكثرت شمارهء پارسيان كه ظاهرا بين چهل و پنجاه هزار تن بودند يونانيان بكنكاش درآمدند كه آيا جايز است حال تعرض اختيار كنند يا بايد منتظر حملهء دشمن شوند .\r\nرؤساى سپاه ده نفر بودند و بطور تساوى دو دسته شدند ، يعنى پنج نفر موافق و پنجنفر مخالف گرديدند . اما ميلتياد كه ايرانيها را خوب ميشناخت رئيس كل و ساير همكاران را متقاعد كرد كه اقدام بتعرض اهميت تامه دارد و ظاهر آنست كه فرماندهى را هم به او واگذار كرده بودند تا نقشهء خود را بموقع اجرا بگذارد ، طرح جنگى او اين بود كه\r\n\r\n","description":"","footnote":"","page_name":" 255 ","page_number":301},
  {"content":"\r\n\r\nجناحين را قوت داده و براى اينكه كثرت عدد ايرانيها سبب احاطهء آنها نشود قلب را هم بسط زياد بدهد .\r\nحمله در زير درهء ودانا با كمال سرعت وقوع يافت و فاصلهء بين دو اردو كه درست يك ميل بود در ظرف هشت يا نه دقيقه پيموده شد . ايرانيها از اينكه جماعتى از يونانيان بدون تقويت سواران بر صف لشكر ايران حمله مىبرند هم تعجب كردند و هم واقعه را خفيف شمردند ، ليكن قبل از آنكه آنها از تعجب به خود آيند يونانيان بايشان رسيده بودند و محاربه طولانى نشد . پارسيان و طوائف ساكا كه در قلب بودند خوب مقاومت كردند و بلكه غلبه يافتند ، ليكن آتنىها در جناحين غالب شدند و بعد رو بقلب كردند و تلفات بسيار بر لشكريان شاهنشاه وارد آوردند كه شش هزار تن تخمين شده و از يونانيها بيش از دويست نفر كشته نشده بود . لشكريان پارس فرارى گرديدند « 1 » و يونانيها آنها را تا كشتىهاى خودشان تعاقب نمودند و بقول بايرون شاعر انگليسى كوه بالاى سرو ، دريا و دشت زير پا و مرگ در پيش و ويرانى در پس آنها بود .\r\nبارى سواران و قسمتى از ساير سپاهيان قبلا بكشتى نشستند و از ناوهاى جنگى آنها فقط هفت فروند از دست رفته بود . داتيس « 2 » كه در وقت تهيهء حركت به طرف فالرون ممكن بود گرفتار شود آن شب در مقابل ساحل لنگر انداخت و آتنىهاى هوشيار و مراقب ملتفت شدند كه بالاى كوه پنتيليكوس سپرى بطور علامت و نشانى براى دشمن نمودار شد . چون صبح دررسيد كشتىها به طرف جنوب رفته از دماغهء سونيون گذشتند و عازم فالرون شدند . اما همين كه آنجا رسيدند ديدند لشكر فاتح قبل از ايشان در آنجا صف كشيده و بنابراين جرأت نكردند با آنها مقابلى كنند . رويهمرفته تلفات\r\n\r\n\r\n","description":"","footnote":"\r\n( 1 ) - بايد دانست كه راجع بجنگ ماراتن رواياتيكه نقل شده از منابع يونانيهاست و شما ميدانيد وقتى كه واقعهء يك جنگ را دشمن بخواهد گزارش بدهد نوعا تا بتواند مطالب را بنفع خود تمام كرده حتى اگر حريف مقابل پيشرفتى هم كرده باشد آن را شكست جلوه خواهد داد و روى اين اصل ميگوئيم راجع بشكست و فرار ايرانيان در اين جنگ تفصيلى كه ذكر شده در آن ( چنان كه خود مؤلف محترم هم در پائين اشاره مىكند ) گزافه‌گوئى شده و نميتوان به آن اعتماد نمود « مترجم » .\r\n( 2 ) -  Datis . \r\n","page_name":" 256 ","page_number":302},
  {"content":"\r\n\r\nپارسيها زياده از عشر قشون ايشان نبوده و اگر در ماراتن هم لطمه خورده بودند نميبايست دل‌شكسته و مأيوس شوند . ليكن سردار ايشان جبن بخرج داده عازم آسياى صغير شد و بدنامى ابدى براى پارس فراهم كرد .\r\nاگرچه ممكن است در تفصيل جنگ ماراتن بطوريكه بما رسيده است مبالغه و اغراق هم گفته باشند ، ليكن در هرحال كمتر جنگى در دنيا چنين اثر معنوى داشته است ، چه تا آن زمان قوهء پارسيان را قابل مقاومت نميدانستند و يونانيها همواره در مقابلى با آنها عاقبت مغلوب شده بودند . بنابراين آتنىها در حالى كه مردم اسپارت ناجوانمردى كرده و از مساعدت بايشان مضايقه نموده بودند حق اينست كه در مقابل قشونى كه چهار پنج برابر عدد ايشان بود منتهاى شجاعت و رشادت را ظاهر ساختند كه عقب ننشستند و ايستادگى كردند و امروز هم بعد از دو هزار سال شخص چون در كتاب هرودوت كيفيت مهاجمهء يونانىها را بر لشكر نصرت اثر دشمن ميخواند متأثر مىشود .\r\nفىالواقع شور و شوق آنها در تاريخ جنگ بىنظير بوده و بايد گفت منتهاى استيصال آنها را غالب ساخته و معلوم شد كه آتنىها به تنهائى و بدون معاونت غيرى جز مردم پلاته با جنگجويان شاهنشاه در ميدان معركه نبرد نموده و رعبى بدل ايشان انداخته‌اند كه با وجود كثرت عدد هم جرأت مقابلى با آنها را ننمايند . نتيجهء جنگ ماراتن چنان كه بعد از چندين قرن ملاحظه مينمائيم اين بود ، ليكن در نظر داريوش اين واقعه خيلى مختصر و يك عدم پيشرفت ناقابلى مينمود كه موجب تغيير خطمشى و سياست او نميبايست بشود .\r\n\r\nشورش مصر سال 486 پيش از ميلاد\r\nاحتمال ميرود كه شورش مصر يكى از اولين نتايج جنگ ماراتن بوده باشد . در عهد داريوش آن كشور قديم ترقى كرده و بواسطهء افتتاح راه آمدوشد با ايران بازرگانيش توسعهء بسيار يافته بود .\r\nعلاوه بر اين داريوش نهر بين رود نيل و خليج سوئز را تمام كرده يا دوباره افتتاح نموده بود و بازرگانى با داخلهء افريقا را تشويق ميكرد . ليكن خراجهاى جنگى گزاف تحميل مينمود ، در صورتى كه باعتبارات دولت ايران لطمهء سختى خورده و بنابراين در\r\n\r\n","description":"","footnote":"","page_name":" 257 ","page_number":303},
  {"content":"\r\n\r\nسال 486 قبل از ميلاد شخصى موسوم به خبيش « 1 » بر ضد داريوش قيام كرد و مدعى شد كه از خانوادهء پسامتيكوس « 2 » است و به اين واسطه فتنهء مهمى برخاست و مدعى بسلطنت رسيد .\r\n\r\nوفات داريوش سال 485 پيش از ميلاد\r\nداريوش كه تا آخر عمر ببزرگ‌منشى و بلندهمتى باقى بود در صدد برآمد كه در آن‌واحد بخواباندن فتنهء مصر و تهيهء مهاجمهء سنگين‌ترى بيونان اقدام نمايد و واقعا اگر اين شاهنشاه پنج سال ديگر عمر كرده بود كار يونان زار بود ليكن در سال 485 قبل از ميلاد در سال سى و ششم سلطنت خود درگذشت .\r\n\r\nخصايل داريوش\r\nحقيقت اين است كه كشور ايران سعادتمند بود كه در يك عصر دو سلطان بزرگ داشته است . كوروش كبير جهانگير و مؤسس دولت ايران بود و داريوش كه او نيز مستحق لقب كبير است دائما با دشمنان و حريف‌هاى مبرم در زدوخورد بوده و از اين بالاتر آنكه كفايت و علم تنظيم و اداره داشته است . خصايل شخصى او بسيار عالى بود ، فراست و هوش و مروت و انصافى بكمال داشته چنان كه اعدا عدو او يعنى يونانيان نام او را باحترام ميبرده‌اند .\r\nبزرگان ايران كه دست تعدى ايشان بواسطهء اين پادشاه بسته شده بود او را از روى تحقير خرده‌فروش ميناميدند ، ليكن اين تحقير درواقع تجليل او محسوب مىشود و يقين است كه اگر قوهء اداره كردن و كفايت او در لشكركشى نبود دولت عظيم پارس چندين قرن دوام نميكرد و تا عهد داريوش سوم يعنى آن پادشاه جبانى كه از اسكندر كبير شكست خورد امتداد نمييافت . عدهء سلاطين بزرگى كه در ايران سلطنت كرده‌اند كم نيست ، ليكن چون اوضاع و كيفيات زمان را در تحت‌نظر درآوريم تصديق ميكنيم كه داريوش يكى از بزرگترين آن پادشاهان بوده و در ميان بزرگان تاريخى قوم آريانى در اعلى مراتب واقع است .\r\n\r\n\r\n","description":"","footnote":"\r\n( 1 ) -  Khabbisha . \r\n( 2 ) -  Psammetichus . \r\n","page_name":" 258 ","page_number":304},
  {"content":"\r\n\r\nنبرد يونانيان با پارسيان ( فريز ، اقتباس از معبد آتنانيك در آتن )\r\n\r\nفصل هفدهم دفع پارسيها از يونان\r\nپادشاهى بر فراز صخره‌اى كه بر سالاميس دريازاد مينگرد نشسته بود هزاران ناو پائين آن صخره لنگر انداخته و انبوه مردمان در جنب‌وجوش بودند و اين‌همه از آن او بود . وى سحرگاه ايشان را بشمرد ولى وقتى كه خورشيد غروب كرد آنان كجا بودند ؟ « بايرن »\r\n\r\nجلوس خشايارشا سال 485 قبل از ميلاد\r\nداريوش برحسب عادت پارسيان زوجات متعدده داشت كه از جملهء آنها دختر گبرياس بوده و گبرياس يكى از رفقاى داريوش بود كه در توطئه و حملهء بر گوماتاى غاصب با او شركت كرده بود . از اين زن سه فرزند داشت كه ارشد آنها مدتى وارث تخت و تاج محسوب ميشد و آرتابازان « 1 » نام داشت ، ليكن زوجهء ديگر بنام اتوسا « 2 » كه دختر كوروش بود سمت تقدم يافته در مزاج شاهنشاه پير چنان نفوذ يافت كه چون هنگام مرگ دررسيد پسر آن زن را كه خشايارشا نام داشت و يونانيها كزركسس خوانده‌اند جانشين خود قرار داد و بلامنازع بر تخت سلطنت جلوس كرد . اين پادشاه جديد كه در كتاب استرتورات بنام اخشوروش مذكور شده بحسن صورت و تناسب اندام معروف ، ليكن راحت‌طلب\r\n\r\n\r\n","description":"","footnote":"\r\n( 1 ) -  Artabazanes . \r\n( 2 ) -  Atossa . \r\n","page_name":" 259 ","page_number":305},
  {"content":"\r\n\r\nو ضعيف النفس بود و به سهولت تابع رأى مستشاران ميشد ، شهوت‌پرست و طالب جاه و جلال ولى بىقيد بنام بلند و افتخار بود و ظاهرا معايب نامبرده در وجود آن شاهنشاه باعث نجات يونان گرديد . از ابتدا عدم پيشرفت پارسيها را در يونان امرى غيرمهم ميپنداشت ، اما مردونيه اصرار كرد كه تحمل اين امر اسباب كسر اعتبارات دولت پارس خواهد بود و بقدرى در اين نظر پافشارى نمود كه شاه هم با او موافق شد و لشكركشى بزرگ مقرر گرديد .\r\n\r\nدفع شورش مصر در سال 484 قبل از ميلاد\r\nبدوا خشايارشا متوجه مصر شد كه فتنهء آن محل را بخواباند و با آنكه خبيش مدت دو سال كمال اهتمام را در تهيهء وسايل مقاومت نموده بود مصريان مقهور گرديده و مدعى ناپديد شد ، اما طرفداران او سخت مجازات ديدند و دلتا بغارت رفت . برادر پادشاه كه هخامنش نام داشت والى آنجا تعيين شد و كشور مصر مانند سابق استقرار يافت ، امراى موروثى و كهنهء ولايت در اختيارات و تملك اموال خود باقى ماندند و از اين جهت متعرض ايشان نشدند .\r\n\r\nطغيان بابل در سال 483 قبل از ميلاد\r\nمصر تنها براى خشايارشا اسباب زحمت نبود ، بلكه در بابل هم فتنه‌اى برپا شده اگرچه آن دوام نكرد به اين معنى كه شخص مجهولى موسوم به شماشريب « 1 » مدعى سلطنت شد و علم طغيان برافراشت . ليكن ايرانيان چند ماه بابل را محاصره كرده بالاخره آن را متصرف شدند ، در اينموقع شهر و معابد همه را غارت كردند و اهل بلد را باسيرى بردند . خشايارشا از رب النوع موسوم به بل‌مردوك نيز واهمه نكرد و خزائن آن را هم بيغما داد . از آن ببعد بابل ديگر سر بلند نكرد و تجارت و مذهب و نفوذ و اعتباراتش تدريجا محو شد ليكن آن بلد معظم كار خود را كرده بود و حقيقتا چون درست تأمل ميكنيم كه چه‌اندازه تمدن جديد ما مديون بابل است از زيادى مرهونيت خود متعجب ميشويم .\r\n\r\n\r\n","description":"","footnote":"\r\n( 1 ) -  Shamasherib . \r\n","page_name":" 260 ","page_number":306},
  {"content":"\r\n\r\n\r\nتشكيل قشون بزرگ ايران و عدهء آن\r\nدر سال 481 پيش از ميلاد تداركات بزرگترين لشكركشى كه در دنيا واقع شده باتمام رسيد و در پائيز آن سال دستجات مختلفهء آن قشون در ولايات كاپادوكيه جمع شده به طرف ليديه رفتند .\r\nخشايارشا زمستان را در آنجا بسر برده قوائى كه در تحت فرمان داشت و آن از اطراف و اكناف كشورهاى وسيعهء پارس فراهم شده بودند چنان رعب در دلها انداخته بودند كه هرچند البته بيشمار بوده ليكن درباره آن اغراق و مبالغه را به حد افسانه رسانيده‌اند ، بهترين تشريحى كه از عناصر مختلفهء اين قشون شده آنست كه هرودوت نقل كرده و او نه‌تنها حسن بيان بخرج داده بلكه براى مورخين و همچنين اشخاصيكه در استقصاى شمارهء نژادها و قبايل انسانى ميكوشند ميزان خوبى فراهم كرده است . بارى مقدم بر همهء طوايف پارسيان و ماديها بودند كه نيزه و كمان و شمشير داشتند ، بعد از آن كيس‌سىها و هيركانيان ( گرگانىها ) را ذكر مىكند كه حربهء آنها نيز مانند پارسيان بوده است پس از آن آسوريان كه مغفرهاى مفرغى داشتند ، باختريها ، آريانيها ، پارتيها و طوايف مجاورهء آنان كه نيزه و زوبين داشتند ، سپس طايفهء ساكا كه جنگجويان معتبر بودند و كلاه دراز عجيب و تبرهاى جنگى داشتند ، بعد از آن هنديها با قباهاى پنبه ، حبشيان افريقا با ابدان منقش مسلح بكمانهاى دراز و تيرهائيكه نوك آنها منتهى به سنگ ميشد ، حبشىهاى آسيا كه احتمال ميرود بوميان جنوب ايران و مكران بوده‌اند و مغفرهاى عجيبى داشتند كه آن را از كلهء اسب ميساختند و همچنين طوايف ديگر حتى مردمان جزائر دوردست خليج فارس . بر هرجماعتى يكنفر پارسى گماشته بودند ، كليهء سپاه را اجمالا منقسم به گروهان و افواج و رسدها و دسته‌ها نموده بودند . فرمانروائى كل پيادگان را به مردونيه ( ماردونيوس ) واگزار كرده بودند ، ليكن سپاه جاويد فرمانده مخصوصى داشت . اما سواران بيشتر پارسيها و ماديها بودند و تقريبا هشت هزار تن ساگارتيان كه مردم شمال ايران و كمندانداز بودند ضميمهء ايشان شده ، طوائفى كه سوار عراده شده و با اين حال محاربه مينمودند نيز جزء سواران محسوب ميشدند . از طايفهء كيس‌سىها نيز جزء آنها بودند ، هنديان سوار عراده شده گورخر بعرادهء خود مىبستند و وجود ايشان در جنگ\r\n\r\n","description":"","footnote":"","page_name":" 261 ","page_number":307},
  {"content":"\r\n\r\nنبايد چندان مفيد فايده بوده باشد . از باختريان و كاسپيان و ليبيان كه بر عراده سوار ميشدند نيز داخل سواران بوده بعلاوه جماعتى از عرب داشتند كه سوار بر شتران جمازه بودند .\r\nنيروى دريائى عبارت بود از هزار و دويست ناو كه فينيقيان و مصريان و يونانيان رعيت ايران آنها را فراهم ساخته بودند . در هرناوى چند نفر پارسى يا مردم طايفهء ساكا بودند كه بطور ملوان ( ملاح ) سپاهى بفرماندهان ايرانى معاونت مينمودند . ناوهاى حمل‌ونقل عبارت از سه هزار فروند بودند .\r\nبنابر روايت هرودوت تركيب اين لشكركشى كه در تاريخ معروف بقشون كبير شده از اينقرار است :\r\nنخست پيادگان 000 ، 700 ، 1 تن\r\nدوم سواران 000 ، 100 تن\r\nسوم ملوانان و سپاهيان دريائى 000 ، 510 تن\r\nمجموع 000 ، 310 ، 2 تن\r\nقواى امدادى و ملازمان و خدمتگزاران اين عده را از پنج ميليون تجاوز ميدهد و البته اين مقدار را نميتوان باور نمود ، اما چون ايرانيها ظاهرا بكثرت عدد و عظمت كشور اهميت ميدادند شايد بتوانيم قبول كنيم كه نيروى خشكى و دريائى بانضمام تبعه و خدمتگذاران بيك ميليون رسيده باشد . از اين يك ميليون پس از موضوع كردن عمله‌جات كشتىها دويست هزار مردان جنگى بيرون خواهد آمد . همچنين اتباع و پيروان در يك قشون شرقى زياد مىباشد ، چنانچه از دستجاتى كه در خطوط ارتباطى جا گرفته و نيز بيماران و معلولين و غيره را بخواهيم از عدهء فوق خارج كنيم آنوقت شمارهء قشون پارسى كه در دريا و بالاخره در خشكى با يونانيان روبرو شده‌اند زياد نخواهد بود ، ليكن اينقدر مسلم است كه تا آن زمان لشكركشى به اين عظمت واقع نشده بود و اين مسئله بهترين تصديقى است كه از شجاعت و لياقت يونانيها مىشود ، اما بايد دانست كه ضعف لشكر ايران بواسطهء همين كثرت عدد بود زيرا كه چنين سپاه عظيم را نميتوان براى عمليات و حركات\r\n\r\n","description":"","footnote":"","page_name":" 262 ","page_number":308},
  {"content":"\r\n\r\nطولانى به كار برد ، چون خواربار رسانيدن به آنها بسى صعب است و همچنين دور كردن آنها از دريا و ناوها جز در ظرف چند روز در يك وقت ممكن نميشد .\r\n\r\nاوضاع جنگى يونان\r\nدر اين حمله نيز مانند حملهء سابق آتن منظور عمده بود و مقرر شد ضربت شديد و حملهء اصلى بر شهر نامبرده وارد شود . از طرف ديگر پارسيها در كمال سهولت ميتوانستند قواى دفاعيهء تنگهء كرنت يا خطوط ديگر را محصور كنند ، مگر اينكه از طرف دريا مقاومت ببينند . بنابراين سرنوشت اسپارت هم بالاخره معلق بامر آتن ميشد ، اگرچه اسپارتىهاى نادان و متحدين ايشان كه مأمور دفاع تنگه بودند اين مسئله را به خوبى درك نميكردند . خلاصه بواسطهء مساعى تميستوكل « 1 » آتنىها در ظرف ده سال اخير نيروى دريائى خود را فوق العاده ترقى و توسعه داده هم سفائن و ناوهاى تازه ساخته و هم تكيه‌گاه محكم پيرئوس را ايجاد نموده بودند ، بنابراين ميتوانستند در وقت ورود و مهاجمهء دشمن سكنهء ولايات را بجزائر مجاور انتقال دهند و بالاخره راه دريا را در پيش گرفته مهاجرت نمايند و در ايتاليا ميهن جديدى براى خود تهيه كنند . واقعا تميستوكل به همين خيال هم افتاده بود .\r\nديگر از اقداماتيكه كردند اين بود كه سعى نمودند در اينكه تمام مناقشات داخلى را مرتفع ساخته هيئت اتحاديهء عظيمى در مقابل مهاجمين تشكيل دهند . ابتدا با ارگوس « 2 » داخل مذاكره شدند . ليكن چون مردم آن محل تقاضا داشتند كه دولت ايشان از حيث حقوق فرماندهى با اسپارت در يك مرتبه قرار داده شود اين مذاكرات بينتيجه ماند .\r\nارگوس با آنكه رفتارش موجب نگرانى زياد بود علنا با پارسيها موافقت نكرد . با گلن « 3 » جبار سيراكوز نيز مذاكرات به عمل آوردند و بنابر گفتهء هرودوت او اصرار داشت كه در مقابل كمكى كه مىكند سپهسالار و يا امير قواى خشكى و يا دريائى يونان بشود ، ليكن با وجود كثرت عدهء سربازان و ناوهائى كه در اختيار خود داشت معذلك سفراى يونان از قبول اين پيشنهاد او امتناع ورزيده حتى آن را قابل‌توجه ندانستند . اما احتمال دارد كه او بواسطهء اينكه جزيرهء سيسيل در تحت تهديد حملات كارتاژيها بود نميتوانست\r\n\r\n\r\n","description":"","footnote":"\r\n( 1 ) -  Themistocles . \r\n( 2 ) -  Argos . \r\n( 3 ) -  Gelon . \r\n","page_name":" 263 ","page_number":309},
  {"content":"\r\n\r\nبيونانيها معاونتى نمايد . بالجمله مردم كريت و جزيرهء كورسيرا ( كرفو « 1 » ) هم در دفاع از اين خطر مشترك مساعدتى ننمودند .\r\n\r\nحركت قشون عظيم\r\nحركت قشون عظيم از سارد چنان كه هرودوت حكايت كرده است منظرهء آن بايد شگفت‌آميز بوده باشد . در فواصل دستجات فقط سپاهيان زبده جا گرفته و مابقى اجتماعات بىترتيب مردمان مسلح بودند و بدون نظم پيش ميرفتند . ليكن همينقدر كه چنين جمعيتى را به خوبى راه برده و خوراك به آنها ميرساندند معلوم ميدارد كه دولت ايران تنظيمات عاليه داشته است . قوهء آن دولت از حيثيات ديگر نيز كم نبود چه علاوه بر اينكه دو پل محكم از قايق بر تنگهء داردانل بستند بر رود استريمن « 2 » نيز پل زده و از ميان دماغهء آتس نهرى بريده بودند و اين در آن فاصلهء بعيدهء از مركز دولت كار كوچكى نبود . از اين گذشته در منازل مختلفه مخزنهاى مهمهء خواربار فراهم كرده فقط مسأله‌اى كه ممكن بود اسباب اشكال و زحمت شود تهيهء آب براى چنين لشكر عظيمى بود .\r\nعبور از تنگهء داردانل خود كار بزرگى بود . دو پلى كه در آنجا از قايق بسته و به اين واسطه آنجا را معبر قرار داده بودند از طنابهاى خيلى محكم ساخته شده بودند .\r\nعبور لشكريان در تحت نظر شاهنشاه واقع شد و او بر روى تختى از مرمر كه بالاى تلى نزديك ابيدوس « 3 » زده بودند جلوس نموده در طلوع آفتاب از جام زرين شراب نثار دريا كرد و براى فيروزى و تسخير اروپا دعا خواند . آنگاه جام طلا و قدحى از طلا و يك شمشير پارسى بطور هديه به دريا انداخت و سپاه جاويد با تاجهاى گلى بر سر مقدم صفوف واقع شده پا بر روى پل گذاشتند و زير پاى آنها شاخه‌هاى مورد افشانده بودند .\r\nخلاصه لشكر عظيم ( بيشتر ) در زير تهديد شلاق دسته‌دسته به خاك اروپا قدم گذاشتند و در دشت دوريسكوس « 4 » سپاهيان را شماره نمودند . از آنجا به اكانتوس رفتند و آنجا موقتا منقسم بسه دسته شدند تا مجددا در ترم « 5 » بهم متصل شوند .\r\nچون مردم تسالى از يونانيها براى محافظت معبر كوه اليمپوس « 6 » استمداد نموده\r\n\r\n\r\n","description":"","footnote":"\r\n( 1 ) -  Corfu . \r\n( 2 ) -  Strymon . \r\n( 3 ) -  Abidos . \r\n( 4 ) -  Doriscus . \r\n( 5 ) -  Therma . \r\n( 6 ) -  Olympus . \r\n","page_name":" 264 ","page_number":310},
  {"content":"\r\n\r\nبودند آنها بدوا ده هزار تن به تمپه فرستادند ليكن بگفتهء هرودوت آنان ملاحظه كردند كه دشمن آنها را ميتواند در آنجا محصور نمايد بنابراين عقب نشستند و چون اهل تسالى در مقابل خشايارشا خود را تنها ديدند مجبور بمسالمت و موافقت گرديدند . پس قشون پارس بلامانع از مقدونيه و تسالى عبور كرده و بدون اينكه زدوخوردى بشود اكثر ولايات شمالى و مركزى يونان منقاد ايران شدند و فقط تسپيا « 1 » و پلاته « 2 » شرافتمندانه مستثنى ماندند .\r\n\r\nمدافعه در ترموپيل سال 480 قبل از ميلاد\r\nچنان كه مذكور داشتيم اسپارتيها مأمور محافظت تنگهء كرنت بودند و ميل داشتند آتنيان ولايت آتيك « 3 » را در مقابل دشمن رها نموده بجنوب روند . آتنىها اين عقيده را رد كردند و حق هم داشتند و بالاخره پس از عقب‌نشينى تمپه قرارداد ابلهانه‌اى كه اساسا ناشى از اسپارتيها بود منتهى شد باينكه يك قوهء هفت هزار نفرى در تحت رياست لئونيداس « 4 » بفرستند تا معبر تنگ ترموپيل را حفظ نمايد . اين معبر موقع مستحكمى از يونان و واقع ما بين كوه و دريا بود . در ساحل يمين قريب سيصد فروند كشتى يونانى كه در مقابل دماغهء آرتى ميزيوم در اوبيه « 5 » موضع گرفته بودند آن را محافظت مينمودند . هرگاه يونانيها به اين نقطه مدد ميفرستادند و با تمام قواى يونان آن موضع را حفظ ميكردند محتمل است كه قدرت خشايارشا بقوهء حربى درهم شكسته ميشد ، چنان كه براى برن‌نوس « 6 » و لشگر گول در سال 279 قبل از ميلاد اتفاق افتاد . بارى در اينموقع شيوهء عمليات تدريجى به كار بردند و ضرر ديدند . دستهء معتبرى از قشون به هلاكت رسيده و پيشرفت دشمن را هم چندان تأخير نينداخت . ليكن تأثير اخلاقى كه از ابراز شجاعت يونانيها در آن هنگام در سپاهيان ايرانى ميبايست حاصل شده باشد مهم بوده سوءتدبير يونانيها بهيچوجه از نام نيك ابدى لئونيداس و دلاوران همراه او نميكاهد بلكه بر آن ميافزايد .\r\n\r\n\r\n","description":"","footnote":"\r\n( 1 ) -  Thespia \r\n( 2 ) -  Plataea \r\n( 3 ) -  attica \r\n( 4 ) -  Leonidas \r\n( 5 ) -  Euboea \r\n( 6 ) -  Brennus \r\n","page_name":" 265 ","page_number":311},
  {"content":"\r\n\r\nخشايارشا از ترم با قشون بيشمار خود پيش رفت ، ليكن چون خبر رسيد كه دشمن معبر را گرفته است متوقف شده دسته‌اى براى تحقيق امر فرستاد . خط ساحلى امروز خيلى پيش رفته اما در سال 480 قبل از ميلاد زبانهء باريكى از خاك فقط به پهناى صد پا در پاى كوه بود ، قواى يونانى بين دو نقطه اردو زده كه از همهء نقاط تنگتر بود . جماعتى كه براى تحصيل اطلاع رفته بودند خبر آوردند كه يونانيان مشغول ورزش و شانه كردن گيسوان دراز خود ميباشند مثل اينكه ميخواهند بجشن و مهمانى بروند . خشايارشا چهار روز توقف كرد ، ظاهرا بانتظار اينكه كشتيهاى پارسى از معبر اريپوس « 1 » عبور كنند و بالاخره به ماديها و كيس‌سىها و پس از آن بسپاه جاويد امر داد حمله برند . ليكن نيزه‌هاى كوتاه و اسلحهء ناقص آنها با وجود جرئت و جلادتى كه بخرج دادند بر يونانيها كه اسلحهء كامل‌ترى داشتند اثرى نبخشيد و صدها از ايشان به هلاكت رسيدند . روز بعد محاربه تجديد شد و نتيجه مثل روز قبل بود . خشايارشا دلتنك شد تا اينكه بخت با پارسيها يارى كرد و يكنفر از يونانيهاى خائن راهى از ميان كوه بايشان نشان داد . پس سپاه جاويد را از آن راه روانه كردند و دسته قشون فوسيان كه براى محافظت آن راه گماشته شده بودند نيز در اداى وظيفه كوتاهى نموده مقاومتى ظاهر نكردند و راه را رها كرده عقب رفتند . خبر اين واقعهء هايله بساير دستجات قشون رسيد و همه‌جا خالى كردند مگر اسپارتيها كه سيصد تن بودند و تسپيان و مردم تب كه اين دستهء اخير ( بنابقول هرودوت ) به زور سرنيزه نگاهداشته شدند . خلاصه اين جماعت دلير منتظر محصور شدن ننشستند و به طرف پارسيان پيش رفتند و بدون ملاحظهء كثرت عدهء دشمن بمحاربه پرداختند تا تماما جان خود را باختند و نام ابدى حاصل نمودند .\r\n\r\nزدوخوردهاى دريائى در آرتى ميزيوم\r\nدر اين ضمن در دريا خيلى وقايع اتفاق افتاد . ناوهاى پارسى بعد از حركت لشكريان دوازده روز در ترم توقف كردند ، بواسطهء اينكه بين بندر و خليج پاكازيان لنگرگاهى نبود ، پس از آن ده فروند كشتى تندرو پيش انداخته راه افتادند . ناوهاى مقدم به سه فروند\r\n\r\n\r\n","description":"","footnote":"\r\n( 1 ) -  Euripus \r\n","page_name":" 266 ","page_number":312},
  {"content":"\r\n\r\nناو يونانى برخوردند كه در مقابل مصب رود پنيوس « 1 » مشغول تفحص و پاسدارى بودند .\r\nدو فروند از آن ناوها منهدم شده و ناوهاى مهاجمين بسلامت بساحل مگنزى رسيدند ، ليكن چون عدهء آنها زياد بود ناچار در هشت صف بخطوط موازيهء با ساحل قرار گرفتند و در حالى كه به اين ترتيب لنگر انداخته بودند طوفان ناگهانى برخاسته 400 فروند از اين ناوها را درهم شكست و بعد از آنكه طوفان تخفيف يافت ناوهاى باقيماندهء ايران به طرف افتا « 2 » كه در مقابل آرتى ميزيوم و در اصل خاك يونان واقع بود متوجه شدند .\r\nپارسىها بىتدبير نبودند و تصور مغلوبيت هم براى خود نميكردند ، بنابراين 200 فروند از ناوهاى جنگى خود را جدا كرده فرستادند كه جزيرهء اوبه را دور زده از بغازى كه آن جزيره را از اصل خشكى جدا مىكند بالا روند .\r\nيونانيها از اين فقره مطلع شده در تحت فرماندهى درياسالار اسپارتى بنام اورىبياد « 3 » به اصل سفاين جنگى و ناوهاى ايران حمله بردند ، و سى فروند از آنها را دستگير نمودند ، ليكن نتيجهء مبارزه قطعى نبود . شب روز بعد هم باز هوا به حال يونانيها مساعدت كرده طوفان كليهء كشتىها و ناوهائى را كه به اطراف اوبه فرستاده شده بود درهم شكست يكدسته از ناوهاى آتن كه پنجاه و سه فروند بود ظاهرا مستحفظ بغاز كالسيس « 4 » بودند اين خبر خوش را براى يونانيها بردند ، ضمنا از طرف خشايارشا همواره بكشتيهاى جنگى پارسيان امر ميرسيد كه ناوهاى يونان را شكافته بقشون متصل شوند . بنابراين در تمام خطوط زدوخورد شديدى درگرفت ، يونانيها در شرف مغلوبيت بودند و نصف ناوهاى آنها خراب شد . در اين اثنا خبر رسيد كه لشكر ايران از ترموپيل عبور كرد ، يونانيها به رسيدن اين خبر ايستادگى را مصلحت نديده شبانه فرار كردند . اگر پارسيها آنها را تعاقب نموده بودند بسيارى از كشتيهاى صدمه‌خوردهء آنان را دستگير مىنمودند ، ليكن پارسيها با آنكه بايد بفراست دريافته باشند از فرار شبانهء يونانيها بىخبر ماندند . آنها با فرصت تمام از كنار ساحل اوبه رفتند در حالى كه آتنىها مؤخرهء آنها را تشكيل ميدادند .\r\n\r\n\r\n","description":"","footnote":"\r\n( 1 ) -  Peneius \r\n( 2 ) -  Aphetae \r\n( 3 ) -  Eurybiades \r\n( 4 ) -  Chalcis \r\n","page_name":" 267 ","page_number":313},
  {"content":"\r\n\r\n\r\nپيشرفت قشون پارس و تسخير آتن\r\nتا اينجا براى پارسيها بد پيش نيامده بود . از سخت‌ترين معابر گذشته ، ناوهاى يونانى هم بعد از دو محاربه عقب نشستند و راه يونان مركزى بىمانع و منازع براى مهاجمين باز شد .\r\nپس خشايارشا به فوسيس « 1 » رفته و آن را بغارت داد ، آنگاه قشون عظيم متوجه آتيك گرديد . آتنيان چون در ترموپيل اميد موفقيت داشتند آتن را تخليه نكرده بودند ، ولى اين كار را در اينموقع بعجله صورت دادند ، زنها و كودكانرا به ترزن « 2 » و اژين « 3 » و سالاميس « 4 » فرستادند ، بعضى اشخاص هم بقول هاتف دلف كه حرف مجمل و مبهمى زده و گفته بود آتن بايد بحصارهاى چوبى خود اطمينان كند اعتماد كرده در اكروپل مانده بعد از مدافعهء شديد مغلوب و مقتول گرديدند و عاقبت آتن بدست مهاجمين افتاد و آنها بتلافى حريق سارد آن را آتش زدند . شاهنشاه بعد از آنكه آتيك را بدلخواه خراب و آتن را مسخر نمود البته مطمئن بود كه موقع نصرت و ظفر آخرى به زودى خواهد رسيد ليكن مقدمات قياس غلط بود و نتيجهء صحيح نداد .\r\n\r\nجنگ سالاميس سال 480 قبل از ميلاد\r\nتميستوكل كه در اقناع اسپارتيان و تصرف در مزاج ايشان كمال لياقت و هنرمندى را ظاهر ساخت ناوهاى يونان را وادار كرد كه پس از رها كردن آرتى ميزيوم به سالاميس بروند تا اينكه ايشان بتوانند خانواده‌هاى خود را نجات بدهند . در جزيرهء نامبرده آخرين امداد بايشان رسيده شمارهء آنها به قريب چهارصد فروند بالغ گرديد كه درواقع نجات يونان موكول بكثرت عدهء ناوها بود لكن باز عدهء ناوهاى دشمن بر آنها فزونى داشت .\r\nمسخر شدن آتن و پيشرفت ناوهاى ايران به طرف فالرون « 5 » خيلى اسباب تشويش شده دستجات پلوپونسى اصرار كردند كه بايد كشتىها به طرف كرنت بروند و در اين باب ملاحظهء حال آتنيان را نكردند كه خانواده‌هاى ايشان درنتيجهء آن بمعرض دستگيرى خواهند افتاد . عذر ايشان هم اين بود كه ميگفتند اگر در سالاميس مغلوب شديم ديگر اميد نجات از دست پارسيان باقى نمىماند ، ليكن در تنگهء كرنت قواى يونانيان اسباب\r\n\r\n\r\n","description":"","footnote":"\r\n( 1 ) -  Phocis \r\n( 2 ) -  Troizen \r\n( 3 ) -  Aegina \r\n( 4 ) -  Salamis \r\n( 5 ) -  Phaleron \r\n","page_name":" 268 ","page_number":314},
  {"content":"\r\n\r\nقدرت و محافظت خواهد بود . اين دليل طورى در اذهان محكم مينمود كه تميستوكل بعجز افتاده بود ليكن در شوراى جنگى كه در تحت رياست اورىبياد منعقد شد شخصيت او باز ظفر يافته نظريات خود را پيش برد و ثابت نمود كه فقط احتمال نجات يونانيان اين است كه در آبهاى تنك محاربه كنند و در كرنت يقينا كثرت عدد ناوهاى جنگى ايرانيها اسباب غلبهء ايشان خواهد گرديد . درياسالار كرنتى خواست با تميستوكل معارضه كند به اين بهانه كه چون آتنيان وطن خود را از دست داده‌اند حق اظهار عقيده ندارند . در پاسخ اين دليل تميستوكل گفت در اين صورت آتنيها به ايتاليا رفته وطن جديدى براى خود تهيه خواهند كرد و ديگر داعى نخواهند داشت كه در جنگ با ساير يونانيها شركت كنند . در اين حيص‌وبيص كه ممكن بود بعضى دستجات از جنك رو گردان شوند تميستوكل نسبت برفقاى خود حيله و دسيسه به كار برده تدبيرى كرد و يونان را نجات داد به اين معنى كه قاصدى نزد خشايارشا فرستاد و پيغام داد كه يونانيها در شرف عقب‌نشينى هستند و موقع آن رسيده كه به كلى آنها را مضمحل نمايد ، خشايارشا چون از يونانيها خيانت‌كارى مكرر ديده بود اين حرف را باور كرد و دستهء كشتى مصرى خود را كه دويست فروند بود فرستاد تا معبر غربى بين سالاميس و مگار « 1 » را مسدود مايند . پس از آن اصل ناوهاى خويش را از فالرون حركت داد و آنها در اطراف جزيرهء پسيتاليا در سه صف قرار گرفتند و آن جزيره را هم قشون پارسى متصرف شدند .\r\nخشايارشا گمان ميكرد نصرت و ظفر مسلم شده و عمدهء منظور او ممانعت از فرار يونانيان بود .\r\nاريستيد كه اخيرا از تبعيد مراجعت كرده بود خبر حركات ناوهاى پارسيان را براى يونانيان آورد و بر ايشان ظاهر شد كه يا بايد جنگ كرده غالب شوند و يا مضمحل كردند و به خوبى دانستند كه جان خود و خانواده‌شان در گرو است . مزيتى كه بر پارسيان داشتند اتحاد قوميت بود و اينكه محاربه بايد در مجارى تنك واقع شود نيز براى آنها اسباب مساعدى محسوب ميشد . از آن طرف كشتىهاى پارسى دستجات مختلف بودند و\r\n\r\n\r\n","description":"","footnote":"\r\n( 1 ) -  Megara \r\n","page_name":" 269 ","page_number":315},
  {"content":"\r\n\r\nاگرچه ابتدا در لجهء دريا موضع داشتند ليكن تلاقى ايشان با دشمن در محلى واقع ميشد كه بتناسب عدهء كثير آنها وسعت نداشت و مجبور بودند بطور ستون مقابل دشمن بروند در صورتى كه يونانيان بطور صف ايستاده بودند . اما رعاياى شاهنشاه هم جبن و ضعف قلب ظاهر ننمودند و در پيش نظر ولينعمت پرسطوت خود كمال رشادت را ظاهر ساختند .\r\nابتداى اين جنگ دريائى معروف براى پارسيها مساعد بود . همين كه طليعهء صبح ظاهر شد يونانيها از كثرت عدهء دشمن واهمه كرده ناوهاى خود را تقريبا بساحل بردند ، اما غفلتا جرئت و جسارتى كه از يأس و استيصال دست ميدهد ايشان را بدلاورى واداشت و به طرف دشمن حمله‌ور شدند . ناوهاى فينيقى شاهنشاه كه بين پسيتاليا و خاك يونان حركت ميكردند با آتنيان و اژينىها روبرو شدند و يونانيهاى يونى « 1 » كه بين پسيتاليا و سالاميس در حركت بودند با كشتيهاى پلوپونسى مقابل گرديدند . جنگ در كمال سختى درگرفت ، در اين تنگنا كثرت عدهء ناوهاى پارسى براى ايشان بيشتر ضرر بخشيد ، اگر چه در مسيره غالب بودند ولى در ميمنه بالاخره مغلوب گرديدند و باتفاق آرا افتخار فتح و ظفر راجع بشجاعت و زرنگى آتنيها و اژينىها بود . بالاخره پارسيان در تمام صفوف عاجز شده به فالرن عقب‌نشينى نمودند و دويست فروند ناو ايشان خراب شده يكعده هم با عمله‌جات دستگير گرديدند . از يونانيها چهل ناو خراب شد ، ليكن دشمن را تعاقب ننمودند .\r\nاين جنگ دريائى بزرگ كه يكى از محاربات قطعى دنيا است به اين طريق خاتمه يافت و من در اين باب با گرندى هم‌عقيده‌ام كه نتيجهء اين واقعه قطعىتر از اثر جنگ ماراتن بود در صورتى كه آن را هم كريزى « 2 » مورخ از محاربات قطعيه ميشمارد . در اين جنگ اشيل شاعر در يكى از سفاين جنگى بوده و در محاربه شركت داشته است در منظومهء معروف خود كه بعنوان پارسيان است شرح آن را بنظم آورده و آن ( چنان كه در زير از نظر خوانندگان ميگذرد ) قابل مطالعه است .\r\n« در ابتدا نيروى دريائى پارس در برابر ايشان ايستادگى كرد و هنگاميكه جابر\r\n\r\n\r\n","description":"","footnote":"\r\n( 1 ) - مراد يونانيان آسياى صغير است ( مترجم )\r\n( 2 ) -  Creasy \r\n","page_name":" 270 ","page_number":316},
  {"content":"\r\n\r\nناوگان عظيم ما تنگ شد دوست از كمك رساندن بدوست عاجز ماند . منقارهاى مفرغى متحدين بر ناوهاى ما لطمه‌ها زد و آرايش پاروهاى آنها را سخت آشفته كرد . ناوهاى هلنى ( يونانى ) با زبردستى برگشتند و با اهرمها بر ما ضربه‌ها زدند . بسيارى از كشتىها واژگون شدند . ديگر كسى نميتوانست دريا را تشخيص بدهد . زيرا در سرتاسر سطح آب بواسطهء پاره‌هاى ناوها و اعضاى بدن كشتگان راه بند آمده و سواحل و صخره‌ها از لاشه‌ها پوشيده شده بود ، هرزورقى بىانتظام ميگريخت و هيچيك از زورقها يا واحدهاى ناوگان سپاه بربر « 1 » ما از اين قاعده مستثنى نبود . ايشان با پاره‌هاى پاروها و تخته شكسته هاى تيز مانند مردان بر ماهيهاى ( تونى ) يا گروه ماهيهاى صيد شده ، ضربه ميزدند .\r\nناله‌ها و شيون‌هاى درهم و برهم شورابه‌هاى آن دريا را تا مسافت زيادى پوشيده بود تا آنكه بالاخره حضور شب آن وحشت را از نظرها مستور كرد . »\r\nيونانيان ملتفت اهميت پيشرفت و غلبهء خود نبودند و شب را در سالاميس به تهيهء اسباب جنگ روز بعد گذرانيدند ، ليكن چون آفتاب برآمد ديدند از سفاين پارسى اثرى نيست و يونان از هلاكت نجات يافته است .\r\n\r\nمراجعت خشايارشا\r\nدر آخر محاربه خشايارشا بعجله شوراى جنگ را تشكيل نمود و در آنجا مردونيه رأى داد كه پادشاه بسارد مراجعت كند و تكميل تسخير يونان را به او واگذار نموده 300 هزار تن لشكر براى اجراى اين مقصود به او بدهد . شاهنشاه بىلياقت هم شرافت و حيثيت ايران را ملحوظ نداشته اين رأى را قبول نمود و به فراغت‌خاطر از آتيك حركت كرد ، ضمنا چون در دوم ماه اكتبر سال 480 قبل از ميلاد كسوفى واقع شد اسپارتيها هم اين واقعه را بهانه قرار دادند كه از جاى خود در تنگهء كرنت حركت نكنند .\r\nخشايارشا بعد از آنكه توقفى در تسالى نمود عقب‌نشينى خود را امتداد داده و چندين هزار از لشكريانش در عرض راه از گرسنگى و امراض تلف شدند . چون بتنگهء داردانل رسيد پل را طوفان خراب كرده بود ، لهذا سفينه‌اى پيدا كرده خود بسلامت بساحل\r\n\r\n\r\n","description":"","footnote":"\r\n( 1 ) - و آن بمعنى خارجى و بيگانه است ( مترجم ) .\r\n","page_name":" 271 ","page_number":317},
  {"content":"\r\n\r\nآسيا رفت و از قرارى كه نقل كرده‌اند چندين هزار نفر ديگر از سپاهيان گرسنهء او نيز در آنجا از گرسنگى به هلاكت رسيدند . يونانيها كشتىهاى ايران را دنبال كردند ، ليكن نتيجه نگرفتند . چون به اندروس رسيدند شوراى جنگى تشكيل داده بمشاوره پرداختند ، تميستوكل اصرار داشت كه بايد به طرف شمال رفت و پل تنگهء داردانل را خراب كرد .\r\nاورى به ياد چنان كه مترقب بود سخت مخالفت نمود ، آن آتنى مزور چون ديد حرف او پيش نميرود از آن استفاده كرده آدمش را نزد خشايارشا فرستاد و او را از قضيه مطلع ساخت . بواسطهء اين قبيل اعمال افتخار بزرگ خود را لكه‌دار نمود .\r\n\r\nمهاجمهء كارتاژيان بر سيسيل سال 480 قبل از ميلاد\r\nوقعهء ديگر از وقايع اين دورهء مهمه در سيسيل واقع شد .\r\nاهالى كارتاژ قواى مهمى براى حملهء به سيسيل و ضربت وارد آوردن بر يونان تهيه ديدند و شايد ديپلوماسى پارس هم در اين كار عامل بوده باطنا ايشان را به اين عمل ترغيب كرده باشد .\r\nخلاصه بعد از اينكه سواران و عراده‌هاى آنها بواسطهء طوفان تلف شده و از دست رفت به پانورمو « 1 » رسيدند . سردار ايشان كه هاميلكار « 2 » نام داشت از آن بندر كنار ساحل را گرفته به هيمرا « 3 » كه منظور نظر او بود رفت و آنجا را محاصره نمود . ژلون جبار سيراكوس بعجله بمدد ترون « 4 » پادشاه هيمرا آمد و پنجاه هزار پياده و پنجهزار سوار همراه آورد . كارتاژيان سواران سيراكوس را با خود بغلط متحد فرض كردند و در مقابل ايشان بدفاع نپرداختند ، به اين واسطه اردوى بحرى آنها تخريب و هاميلكار مقتول شد . پس از آن ژلون بر كارتاژيهاى دل‌شكسته حمله برد و آنها مقاومتى ننموده تماما كشته يا دستگير شدند و جنگ هيمرا هم يكى از جنگ‌هاى قطعيهء يونانيها محسوب گرديد .\r\n\r\nجنگهاى مردونيه\r\nپرده سوم يعنى پردهء آخر كشمكش طولانى دليرانه بين لشكر بيشمار آسيا و يونانيهاى شجاع وطن‌پرست بلند شد . خشايارشا هنگاميكه در تسالى توقف داشت زبدهء قشون خود را كه بواسطهء آن ايرانيان بلندهمت ميخواستند\r\n\r\n\r\n","description":"","footnote":"\r\n( 1 ) -  Panormus \r\n( 2 ) -  Hamilcar \r\n( 3 ) -  Himera \r\n( 4 ) -  Theron \r\n","page_name":" 272 ","page_number":318},
  {"content":"\r\n\r\nيونان را بر مستملكات شاهنشاه اضافه كنند به مردونيه سپرد . بنابراين سردار نامبرده از مزاحمت دستجات بىلجام ويژه از زحمت شخص شاه و درباريان او مستخلص شد ، چه اينها قوه و قدرت حربى را اضافه نميكردند ولى نگاهدارى و خواربار رسانيدن بايشان بر اشكال كار ميافزود ، گذشته از اينكه تقريبا مسلم شده است كه هروقت دربار در اعمال نظامى مداخله نمايد البته مصيبت و بدبختى نتيجهء آن مىشود .\r\nمردونيه در امر يونانيها مجرب شده بود و قبل از اينكه حركتى بكند بدوا از هاتف‌هاى مختلف استشاره نمود ، بعلاوه بتوسط اسكندر پادشاه مقدونيه با آتنيان بناى مذاكرات را گذاشت و تكليف شرافتمندانهء اتحاد با شاهنشاه را بايشان نمود ، اسپارتيان چون اين امر را دانستند سفرا بنزد آتنيان فرستادند و عهد و پيمان كردند و با اينكه دولت اسپارت تا آنوقت شركت مهمى در كار نكرده بود و آتنيان صدمات كلى خورده بودند معهذا تعهد سفرا را قبول كردند و در جواب شاهنشاه گفتند تا خورشيد در مدار آسمانى خود باقى است ما با خشايارشا متحد نخواهيم شد . مردونيه چون ديد آتنيان از ساير يونانيها جدا نميشوند از تسالى متوجه جنوب شد و مجددا ده ماه بعد از نوبت اول آتن را اشغال نمود و آتنيان دست‌تنها مانده و متحدين مددى بايشان نرسانيدند ، خانواده‌هاى خود را به سلاميس فرستادند و در آنجا محفوظ ماندند ، در اين موقع باز مردونيه با آتنيان و همچنين مردم ارگيوس « 1 » داخل مذاكره شد اما ثمرى نبخشيد ، از آنطرف اسپارتيان باستحكام تنگهء كرنت ميپرداختند و عقل عليل ايشان وافى نبود باينكه لزوم شركت در عمل را احساس نمايند و در حقيقت در تقاعد خود بقدرى مداومت نمودند كه نزديك بود پيمان حوصله و طاقت آتنيان لبريز شود ، بالاخره بعد از وفات كلئومبروتوس « 2 » و جلوس پوزانياس « 3 » بناى فعاليت را گذاشتند و لشكر پلوپونس مأمور به حركت شد و معجلا به طرف شمال بملاقات دشمن شتافت . مردونيه آنچه از آتن باقى مانده بود خراب كرده به بئوتيه « 4 » رفت كه در آنجا از متحدينى كه داشت به او كمك شده بعلاوه براى حركات و گردش سواران نيز مناسب‌تر از دشت پرتلال آتيك بود . لشكر يونان\r\n\r\n\r\n","description":"","footnote":"\r\n( 1 ) -  Argives \r\n( 2 ) -  Cleombrotus \r\n( 3 ) -  Pousanias \r\n( 4 ) -  Boeotia \r\n","page_name":" 273 ","page_number":319},
  {"content":"\r\n\r\nكه سوار نبودند دنبال رفتند و ابتدا در دامنه‌هاى كوه كىته‌رن « 1 » قرار گرفتند چه در آنجا كمتر از جلگه در معرض حملات سواران پارسى بودند .\r\nمردونيه تمام سواران خود را در تحت ماسيس‌تيوس « 2 » براى خسته كردن يونانيها فرستاد و آنها بشيوهء ايرانيها حملات متواليه برده تلفات زياد وارد آوردند و بالاخره اسب ماسيس‌تيوس مجروح شده او را به زمين انداخت . يونانيها فورا شتافته سردار افتاده را بقتل رسانيدند و هرچند سواران پارسى براى دربردن نعش او حملهء بسيار شديد بردند ليكن موفق نشدند و با تلفات زياد با كمال افسردگى باردوى خود مراجعت نمودند .\r\n\r\nجنگ پلاته در سال 479 قبل از ميلاد\r\nلشگر يونان از اين پيشرفت خود مغرور شده و از جهت فراوانى تهيه آب نيز اطمينان پيدا كرده از تحت حفاظت تلال درآمده موضعى اختيار كردند كه يسار آن بر يكى از شعب رود آسپ « 3 » تكيه داشت و يمين وى نزديك چشمهء گارگافى بود و اصل رود آسپ بين يونانيها و ايرانيها كشيده ميشد . در اين حال سواران ايرانى بهتر ميتوانستند كار كنند و موقع جديد يونانيها دو معبرى را كه خطوط ارتباطيه آنها ما بين آن دو معبر واقع ميشد حفظ نميكرد و بنابراين يك قافلهء مركب از پانصد حيوان باركش با رانندگان و شايد همراهان آنها گرفتار پارسيها شده قطعه‌قطعه شدند .\r\nمردونيه ميل داشت بيك جنك قطعى كار را تمام كند و شايد كه علت اشتياق او باتمام كار تنگى خواربار بوده باشد . نقشهء او اين بود كه سواران خويش را به كار انداخته يونانيها را بدست و پا بيندازد و تا اندازهء هم موفق شد . سوارانش كه تيرانداز بودند و نميتوانستند از نزديك محاربه كنند بواسطهء انداختن تير و زوبين لشكريان يونانى را خسته نمودند ، چشمهء گارگافى را كه مشرب تمام قشون يونان بود خراب و پر كردند و اين مطالب را كه هرودوت نقل مىكند دلالت دارد بر اينكه اوضاع براى پارسيها خيلى مساعد بوده است . يونانيها مقام تعرضى را رها نموده مصمم شدند شبانه عقب نشسته موقع\r\n\r\n\r\n","description":"","footnote":"\r\n( 1 ) -  Kithaeron \r\n( 2 ) -  Masistius \r\n( 3 ) -  Asopus \r\n","page_name":" 274 ","page_number":320},
  {"content":"\r\n\r\nبهترى نزديك پلاته اختيار نمايند و اين امر مشكل‌ترين اعمال جنگى بود و بخوشى صورت نگرفت به اين معنى كه يكى از سرداران اسپارتى چندين ساعت از عقب‌نشينى امتناع ورزيد و قلب لشكر كه از دستجات كوچك تشكيل شده بود از جناحين جدا شد و بنابراين چون روز برآمد قسمت‌هاى عمدهء قشون اسپارتى و آتنى بقدرى از هم فاصله داشتند كه نميتوانستند به يكديگر معاونت نمايند و اسپارتيها بدشمن نزديكتر بودند و ساير متحدين بهيچوجه ديده نميشدند .\r\n27 - سرباز سنگين اسلحهء يونانى و پارسى حامل پرچم كه افتاده است . از يك كاسهء گلى در موزهء لور ( اقتباس از نقاشى دور  ( Doures )  )\r\nمردونيه بقاعده بايد فتح را مسلم دانسته باشد زيرا كه تقريبا دويست هزار تن\r\n\r\n","description":"","footnote":"","page_name":" 275 ","page_number":321},
  {"content":"\r\n\r\nايرانى و پنجاه هزار تن يونانى داشت و در برابر او بيش از صد هزار تن يونانى نبود « 1 » و آنها هم لااقل بسه دسته منقسم شده و به يكديگر نميتوانستند مدد نمايند پس بشوق تمام سواران را بحمله نسبت باسپارتيان واداشت و سپاهيان جاويد را هم دنبال ايشان انداخت .\r\nاسپارتيان كه ساعت را نحس ميدانستند تيرباران دشمن را تحمل كرده دست درنياوردند تا موقعى كه معلوم شد نحوست گذشته است آنگاه با دشمن دست به گريبان شدند .\r\nپارسىها شجاعت فوق العاده ظاهر نمودند اما حربه و اسلحه‌شان كافى نبود و تمام مساعى كه به كار بردند بيفائده ماند و عاقبت مردونيهء رشيد هم كه بر سپاه جاويد فرماندهى ميكرد كشته شد و هزاران از سپاهيان مزبور نيز در اطراف جنازهء او بقتل رسيدند .\r\nكشته شدن سردار كه غالبا در محاربات آسيائى اسباب پريشانى لشكر مىشود در اين موقع نيز همين اثر را بخشيد و قشون پارس با اغتشاش تمام باردوى خود متحصن شده ضمنا آتنيان كه بمدد اسپارتيان ميآمدند گرفتار لشكريان يونانى مردونيه شدند ليكن اين جماعت باستثناى بيوتىها در امر محاربه اهتمامى ظاهر ننمودند و چون آنها عقب كشيدند آتنيها براى يورش باردوى ايرانى پيش رفتند بواسطهء اينكه آنها مهندسين يونان محسوب ميشدند و اسپارتىها منتظر ورود ايشان بودند .\r\nكشتارى كه در اردوى ايران واقع شد فوق العاده بوده آسيائىهاى دل‌باخته چندان مقاومتى نكردند و از قراريكه هرودوت نقل كرده فقط سه هزار نفر از ايشان جان بدر بردند ، ليكن تصديق ميكنيد كه يكدستهء چهل هزار نفرى بسردارى ارته‌باز كه مخالف نظريات مردونيه بود و عقيده داشت كه بايد صبر كرد و با تأنى پيش رفت با نظم و ترتيب كامل عقب‌نشينى كردند و با يونانيها بهيچوجه طرف نشدند ، از اين گذشته گمان نميرود كه پيادگان يونانى توانسته باشند قوهء مهم سوارهء پارسى را گرفتار كنند .\r\nخلاصه شجاعت اسپارتيها فيروزى يونان را قطعى و كامل ساخت . لشكريان يونانى در ميدان وسيع و اوضاع غيرمساعد گرفتار شده و فقط دو دسته از سه دسته حاضر بودند ، آنها هم به يكديگر نميتوانستند قوه برسانند . معهذا با وجود كثرت عدد طرف\r\n\r\n\r\n","description":"","footnote":"\r\n( 1 ) - بايد در نظر داشت كه در تعداد قشون از دو طرف مبالغه شده است ( مؤلف ) .\r\n","page_name":" 276 ","page_number":322},
  {"content":"\r\n\r\nمقابل و نواقصى كه در كار خودشان بود نظام و اسلحهء يونانى اسباب نصرت و ظفر كامل ايشان گرديد .\r\n\r\nجنگ ميكال در سال 479 قبل از ميلاد\r\nمقارن وقوع آن محاربهء مهم و شايد در همان روز ناوهاى پارسى كه در مقابل سامس توقف داشتند گرفتار يونانيها شده منهدم گرديدند . پارسىها براى اينكه با فاتحين سالاميس روبرو نشوند ناوهاى خود را بدماغهء ميكال كه در اصل خشكى واقع است كشيدند و در آنجا شصت هزار نفر از سپاهيان آنها را تقويت ميكردند و مكان مستحكمى داشتند . اما دلاوران يونانى دست از شكار خود برنميداشتند و دشمن را بساحل تعاقب كرده يك فتح درخشان ديگر نيز نمودند و تمام ناوها را آتش زدند . اين ضربت آخرى تسلط پارس را بر يونانيهاى جزائر درهم شكست . طغيان زبانه كشيد و مانند شعله‌اى منتشر شد . آتنىها كه صاحب اختيارى دريا را دارا شده بودند طاغيان را مدد كردند تا اينكه يونانىهاى اروپا و جزائر همه آزاد شدند و قادر گرديدند كه به برادران آسيائى خود براى تحصيل آزادى كمك نمايند .\r\n\r\nتسخير سس‌تس سال 478 قبل از ميلاد\r\nواقعه‌اى كه در اين جنگ حيرت‌انگيز خاتم عمل بود تسخير سس‌تس « 1 » است كه چون در جانب اروپائى تنگهء داردانل واقع بود براى شاهنشاه محل خوبى به جهت پياده كردن قشون محسوب ميشد . چون رئيس اسپارتىها لزوم و اهميت تسخير اين محل را نمىفهميد با دستجات خود بولايت خويش مراجعت نمود و تسخير آن قلعهء مهم فقط باهتمام و پافشارى آتنىها واقع شد . پادگان پارس فرار كردند ليكن آنها را تعقيب نموده گرفتار ساختند و تسخير سس‌تس جنگ بزرگ را ختم كرد و بنابراين آخرين واقعهء آن رستاخيز بزرگ محسوب مىشود .\r\n\r\nنتايج آخرين عمل\r\nاين محاربات عظيمه كه قوم آريائى بزرگ آسيائى با ابناء نوع دور افتادهء اروپائى خود نمودند قابل اين هست كه تجديدنظرى در\r\n\r\n\r\n","description":"","footnote":"\r\n( 1 ) -  Sestos \r\n","page_name":" 277 ","page_number":323},
  {"content":"\r\n\r\nآن بنمائيم . اول مسأله‌اى كه بايد در نظر بگيريم اينست كه يونانيها بچه سبب غالب شدند . گذشته از خصائل تعجب‌انگيزى كه آنها داشتند يكى از مزاياى ايشان اين بود كه در اراضى ناهموارى جنگ ميكردند كه به آن مأنوس و آشنا بودند و با تربيت و هيئت ايشان مناسبت داشت . در صورتى كه پارسيان معتاد بدشتهاى وسيع و هموار آسيا بودند كه در آنجا قشون پياده هرگاه در تحت تقويت سواران نباشد البته در مقابل دشمن سواره عاجز مىشود . علاوه بر اين تفاوت اسلحه كمال مدخليت را داشت . يونانيها تربيت شده بودند باينكه حربهء سنگين را به سهولت حمل كنند و به كار برند ، در حالى كه ايرانيها چندان اهتمامى در امر اسلحه نكرده و كميت لشكر را بيش از كيفيت اهميت داده بودند . بالاخره هرچند لشكر پارسى كاملا در تحت تربيت و ادارهء صحيح بود ليكن دورى يونان از مركز و منشأ اصلى ايرانيها براى يونانيها خيلى مفيد و مؤثر واقع شد . اهميت جنگى اين محاربات را ممكن است مبالغه كرده باشند زيرا كه هرگاه خشايارشا فاتح هم ميشد ولايت دورى را چون يونان نميتوانست زمان درازى نگاه بدارد و اين عقيدهء گرندى صحيح است كه « نجات يونان بواسطهء وقوع اين جنگ بود نه نتيجهء آن . »\r\nبعبارت ديگر بواسطهء مهاجمهء پارسيها و يونان بغض و عداوتى در يونانيها توليد شد كه تمدن يونان را مانع گرديد از اينكه در تحت نفوذ مشرق‌زمين رفته و مستحيل گردد .\r\nبسيارى از نويسندگان تصور كرده‌اند كه دولت پارس بواسطهء طرد شدن پارسيها از يونان به حال انحطاط افتاد و شكى نيست كه باقىماندگان قشون كبير با كناف كشور پراكنده شدند و داستان شكست پارس را منتشر نموده‌اند .\r\nليكن مىبينيم بعد از اين جنگ نيز مدت 150 سال دولت پارس در عرصهء دنيا يكه‌تاز است ، اين امر را دليل ميگيريم بر اينكه دوران پارسيها بسر نرسيده و در حقيقت يونان كه منقسم به دول كوچك بود و غالبا باهم مناقشه داشتند بعد از فتوحات ماراتن و سالاميس و پلانه نيز مرد ميدان و صاحب اختيارات آسيا محسوب نميشد . بردن اين گوى از آن ميدان موقوف بود باينكه مقدونيه طلوع كند و در يونان تقدم و تسلط يابد و جهانگير بزرگى بظهور آورد كه شايد بتوان او را بزرگترين هنرمند جنگى عالم\r\n\r\n","description":"","footnote":"","page_name":" 278 ","page_number":324},
  {"content":"\r\n\r\nمحسوب داشت . و قبل از اينكه اين دلاور بميدان آيد يونانيها فقط در حاشيهء آسياى صغير كار ميكردند و سكنهء درونى باز مطيع اوامر والى سارد بودند .\r\nاما اگر نويسندگان تاريخ يونان در قوت و اهميت ضربت واردهء بر ايران بواسطهء دفع شدن از يونان مبالغه كرده‌اند شكى نيست در اينكه فتوحات يونانيها براى يونان و تمدن جديد اهميت فوق العاده داشته است . كوروش بعد از مغلوب شدن كرزوس با كمال آسانى يونانيهاى سواحل آسياى صغير و جزائر مجاور آن را منقاد نمود ، داريوش پس از جنگ با سكاها ( طوايف سيت ) قشونى فرستاده حدود يونان شمالى را نيز در تحت اطاعت او درآورده بود . پس از آن چون لشكركشى بزرگ شروع شد اكثر يونانيهاى شمال و مركز يونان سر تسليم پيش آوردند و فقط دلاوران آتيك و پلوپونس باقى ماندند . اگرچه در پلوپونس هم مردم آرگوس طرفدار پارس بودند . آتيك نيز زير پاى دشمن افتاد و شهر آتن دومرتبه گرفتار خرابى شد . در اين حال فتوحات يونانيها يك مرتبه يونان و تقريبا تمام مستعمرات اروپائى و آسيائى او را مستخلص نمود . جزائر و بسيارى از بلاد آسيائى نيز آزاد شدند ، در حقيقت بواسطهء ضعف نفس خشايارشا كه در بقيهء سلطنت خالى از افتخار خود بهيچوجه اهتمامى در امر يونان ننمود آنها از حال تدافع خارج شده مقام تعرض اختيار كردند و اينحال را تا وقتى كه اسكندر پايتخت ايران را آتش زد و صاحب‌اختيار آسيا شد ادامه دادند . اما از اين گذشته اگر نظر بكليهء عالم كنيم بايد بگوئيم وقايع ماراتن و سالاميس و پلاته نه‌تنها غلبهء يونان بلكه فيروزى نوع بشر و پيشرفت يك آمال و مقصود « 1 » عالىترى بوده است و حتى امروز هم\r\n\r\n\r\n","description":"","footnote":"\r\n( 1 ) - روح قضيه اينست كه مردمان اروپا از حيث تمدن خودشان را مديون يونان ميدانند چه علوم و ادبيات و صنايع يونانى بود كه بروم رفت و از آنجا باروپا سرايت كرد معلوم است كه با اين مقدمه اروپائيها حسياتى رقيق نسبت بيونانيهاى قديم ميپرورند و اكثر عقيده دارند كه اگر ايرانيها در اين جنگ‌ها بهره‌مند ميشدند اساس تمدن يونانى و بالنتيجه رومى و اروپائى متزلزل ميگشت . تعجب در اين است كه نلدكه عالم آلمانى هم داراى همين عقيده است ولى بايد دانست كه دولت‌هاى آسيائى بر خلاف دول اروپا هيچوقت متعرض تمدن ملت مغلوب و عوائد و رسوم آنها نبوده‌اند و صفحات تاريخ هم گواه بر اين مدعاست\r\n","page_name":" 279 ","page_number":325},
  {"content":"\r\n\r\nنميتوانيم كاملا تقدير كنيم كه مرهونيت ما نسبت به آن دلاوران جسور كه اعمال و محاربات ايشان نسبت بگذشتگان و آيندگان خودشان كم‌نظير بوده بچه اندازه است .\r\n\r\n\r\n","description":"","footnote":"\r\nچنان كه ماسپرو دانشمند بزرگ فرانسوى در اين خصوص ميگويد اگر ايرانيها بهره‌مند ميشدند تمدن يونانى از ميان نميرفت زيرا اين تمدن در تحت سلطهء خارجى هم برترى خود را حفظ مينمود . نقل از ايران باستان يا تاريخ مفصل ايران ( مترجم ) .\r\n","page_name":" 280 ","page_number":326},
  {"content":"\r\n\r\nشكل عقاب هخامنشى ( اقتباس از يك نشان بزرگ طلا در موزهء بريتانيائى )\r\n\r\nفصل هجدهم احوال دولت پارس بعد از طرد شدن از يونان\r\nدر ايام اخشورش ( اين امور واقع شد ) ، اين همان اخشورش است كه از هند تا حبش بر صد و بيست و هفت ولايت سلطنت ميكرد .\r\n« كتاب استر توراة باب اول آيه اول »\r\n\r\nخشايارشا بعد از مراجعت از يونان\r\nبراى اين دوره مأخذ موثق ما هرودوت است و چون كتاب معتبر او بواقعهء تسخير سس‌تس ختم مىشود تا مدتى تاريخ ايران براى ما تا يك اندازه مجمل بود زيرا كه هرچند در نوشتجات توسيديد « 1 » از وقايع مهمهء راجعهء بايران اشارتى هست ليكن تفصيل داده نشده است . بارى خشايارشا بعد از عقب‌نشينى وهن‌آور خود زياده از يكسال در سارد توقف نمود و ظاهرا براى لشكركشى جديدى كه يونان را مقهور كند طرح ميريخت ليكن نتيجه‌اى از او ظاهر نشد ، ضمنا پادشاه شهوت‌پرست عاشق زوجهء برادر خود ماسيس‌تس « 2 » شد اما چون آن زن با او موافقت نكرد مهر خود را بر دختر او انداخت و براى رسيدن به مقصود نامشروع خويش ساعى شد كه آن دختر را بزوجيت پسر خود داريوش درآورد . ملكه آمستريس « 3 » را حسد بجنبش آمد و مادر دختر\r\n\r\n\r\n","description":"","footnote":"\r\n( 1 ) -  Thucydides . \r\n( 2 ) -  Masistes . \r\n( 3 ) -  Amestris . \r\n","page_name":" 281 ","page_number":327},
  {"content":"\r\n\r\nرا بچنگ آورده او را تحت شكنجه و آزار قرار داد و ناقص كرد و اين عمل بيرحمانه ماسيس‌تس را كه در باختر بود وادار بطغيان نمود ليكن گرفتار شد و بقتل رسيد . پس از آن خشايارشا از سارد بشوش آمد و مدت چندين سال ديگر خبرى از او نداريم .\r\n\r\nتاخت‌وتازهاى يونانيها در آسياى صغير و جنك اوريمدن ، 466 پيش از ميلاد\r\nهمين كه شاهنشاه بمركز دولت خود بازگشت حملات يونانيان در نظر ايرانيان البته خالى از اهميت مىنمود و يونانيها هم چون از مركز خود فاصلهء زياد داشتند نمىتوانستند بقلب دشمن ضربتى وارد آورند ، از آنطرف مداومت در محاربات براى آتن كمال اهميت را داشت ، بواسطهء اتحاد دلس « 1 » كه بموجب آن آتن قواى متحدين را تشكيل و اداره ميكرد نيروى دريائى درست شده و در سال 466 قبل از ميلاد پس از دوازده سال محاربات دائمى مساعى يونان در تحت پيشوائى حيات‌بخش سيمن پسر ميلتياد « 2 » منتهى بيك فتح باشكوهى در اوريمدن واقع در خليج پامفيليه « 3 » گرديد و در آنجا يونانيان مانند واقعهء ميكال قشون پياده كرده و يكدسته از لشكريان پارسى را كه متحصن بودند مغلوب ساختند و كشتىهاى ايشان را هم منهدم نمودند . اين فتح مكمل شد باينكه هشتاد فروند كشتى يا ناو فينيقى كه بمدد پارسيها ميآمدند نيز گرفتار گرديدند و ميتوان قبول كرد كه بحرپيمايان آسيائى بعد از اين خسارت‌هاى فاحش هيچوقت با نيروى دريائى يونانى راضى بمقابله نمىشدند مگر اينكه از حيث جمعيت و برترى قوهء اطمينان كامل حاصل مينمودند .\r\n\r\nقتل خشايارشا ، 466 قبل از ميلاد\r\nظاهرا اين است كه بىكفايتى و فساد اخلاق خشايارشا مكافات خود را همراه آورد و بعد از بيست سال سلطنت مصيبت‌آور بدست ارتابانوس « 4 » ( اردوان ) رئيس پاسبانان خود بقتل رسيد .\r\n\r\nخصال خشايارشا\r\nخشايارشا را چنان كه سابقا گفته‌ايم عموما با اخشورش مذكور در توراة تطبيق ميكنند و چندان نميتوان از او خوب گفت و يا\r\n\r\n\r\n","description":"","footnote":"\r\n( 1 ) -  Delos . \r\n( 2 ) -  Miltiades . \r\n( 3 ) -  Pamphylia . \r\n( 4 ) -  Artabanus . \r\n","page_name":" 282 ","page_number":328},
  {"content":"\r\n\r\nتعريف كرد چه وقتى كه بسلطنت رسيد مقتدرترين دولتى را كه تا آن زمان در دنيا ديده شده بود دارا بود ، علاوه لشكرى عظيم و وسايل و قواى بىنهايتى در دسترس داشت و با وجود اين ميراث باشكوه همين كه در دريا يك لطمه‌اى از يونانيها خورد ترسيد و بجاى اينكه جنگ را مداومت دهد تا لكهء مغلوبيت را از خود محو كند از يونان آشفته بآسيا فرار كرد و آنجا بقيهء سلطنت خود را بعياشى و هوسرانى بسر برده زمام امور را بخواجه‌سرايان واگذار نمود .\r\n\r\nجلوس ارتاكسرك سس اول ( اردشير دراز دست ) در 465 قبل از ميلاد\r\nبنابروايتى كه محتمل الصدق است رئيس خواجه‌سرايان با آرتابانوس همدست بوده و قاتل بعد از قتل ارباب خود ارتاكسرك‌سس را كه آن زمان طفلى بيش نبود برانگيخته برادر بزرگش داريوش را متهم بقتل نموده و حكم اعدام او را گرفته فورا مجرى داشت . بارى ارتاكسرك‌سس اول ( يعنى اردشير ) كه در تاريخ معروف به درازدست « 1 » مىباشد با اين وضع شريرانه بر تخت جلوس نمود و مدت هفت ماه در حقيقت اردوان سلطنت ميكرد حتى اينكه در بعضى تواريخ اسم او هم جزء سلاطين مذكور شده ليكن دوران او كوتاه بود به اين معنى كه بقتل ولينعمت و ولينعمت‌زادهء خود قناعت نكرده در صدد قتل پادشاه جوان نيز برآمد ليكن در اين مورد موفق نشد بلكه خود را بر سر اين كار گذاشت و انتقام‌گيرندهء او مگابيز « 2 » نام داشت و او مقدر بود در مدت سلطنت طولانى اردشير اول نقش مهمى را بازى كند .\r\n\r\nطغيان هيستاسپ ( و يشتاسپ ) در سال 462 قبل از ميلاد\r\nباوجود اين حوادث داخلى ، كشور ايران انقلابى پيدا نكرد و برادر بزرگتر پادشاه جوان در باختر يعنى يكى از ولايات دور دست پرچم خودسرى برافراشت . سپاهيان دولتى بر او حمله بردند و اردشير شخصا بر ايشان فرماندهى نمود و در دو محاربه\r\n\r\n\r\n","description":"","footnote":"\r\n( 1 ) - نلدكه درازدست را كنايه از بسط يد و قدرت دانسته ولى آنچه قرين بقياس معلوم مىشود اين است كه آن بغرابت بدنى مربوط مىباشد و گواه بر اين معنى شرحى است در يشت 17 ( يت يشت ) ذكر شده كه آن بدينقرار است . تو نغزى اى زردشت و تو خوب آفريده‌اى سپنتمان با پاهاى خوب بازوان بلند ، بتن تو فر داده شده ( و ) بروان ئو سعادت جاودانى ( مؤلف ) .\r\n( 2 ) -  Megabyzus . \r\n","page_name":" 283 ","page_number":329},
  {"content":"\r\n\r\nبرادر را در حدود سال 462 قبل از ميلاد مغلوب نمود و شكست‌هاى مزبور يقينا كار او را خراب و جمعيتش را پريشان كرد زيرا كه از آن ببعد اسمى از او برده نميشود .\r\n\r\nشورش مصر 460 تا 454 قبل از ميلاد\r\nسابقا مذكور داشتيم كه بعد از طغيان آخرى مصر باز شاهزادگان آن كشور از قدرت محروم نگرديدند و بنابراين وقتى كه ولايت ليبيا در تحت امارت ايناروس پسر پسامتيك بناى عصيان را گذاشت آن شاهزاده توانست قواى مهمى فراهم كند و ناحيهء دلتا طرفدار او شد . اما در درهء نيل كه پادگان پارسى تمام مواضع مهمه را در دست داشتند تعرضى نكردند و آنچه ميتوان حدس زد اين است كه هخامنش كه سمت نيابت سلطنت داشت بواسطهء معاونتى كه آتنيان بمصريان نمودند نتوانست اين فتنه را بخواباند . در اين موقع آتن بمنتهاى عظمت خود رسيده بود و يك بناى مهمى برسم يادگار كه براى قسمتى از اهالى شهر برپا شده هنوز موجود مىباشد و آن اسامى 168 تن از دلاوران آتنى را در بردارد كه تمام آنها در جنگ 459 پيش از ميلاد كشته شده‌اند و اين سال همان سالى است كه كشتىهاى يونانى بمصر رفته و دلاوران مزبور در قبرس ، مصر ، فينيقيه ، هاليس ( در شبه جزيرهء آرگو « 1 » ) ، اژنه « 2 » و مگارا « 3 » بقتل رسيده‌اند . باز جنگ دريائى ديگرى هم كه جنگ سكريفاليا « 4 » مىباشد در همان سال واقع شد و يقينا قومى كه تاريخش داراى يك چنين يادداشت شرافتمندانه‌اى باشد خيلى كم است .\r\nدر اين موقع آتنيان دويست فروند كشتى تيرى رم بمصر روانه كردند و آن داراى يك قوهء بزرگى بود كه هم در خشكى ميتوانست جنگ كند و هم در دريا . متحدين در پاپرميس « 5 » واقع در دلتا با سپاه پارس روبرو شدند و نتيجه اين شد كه هخامنش بقتل رسيد و لشكريانش هلاك شدند . در اين ضمن يكدسته از آتنيان اتفاقا بناوهاى فينيقى برخوردند و پنجاه فروند از آنها را غرق يا گرفتار نمودند . پس از اين فتوحات آتنيان مغرور شده به ممفيس حمله بردند و به زودى آن را مسخر ساختند ، اما پارسيها قلعهء آن شهر را كه معروف بحصار سفيد بود نگهداشتند و مهاجمين را دفع نمودند و آنها مجبور\r\n\r\n\r\n","description":"","footnote":"\r\n( 1 ) -  Argive . \r\n( 2 ) -  Aegina . \r\n( 3 ) -  Megara . \r\n( 4 ) -  Kekryphalea . \r\n( 5 ) -  Papremis . \r\n","page_name":" 284 ","page_number":330},
  {"content":"\r\n\r\nشدند از روى قاعده بمحاصرهء قلعه بپردازند .\r\nدر سال بعد يعنى سال 456 قبل از ميلاد لشكرى ايرانى بعدهء سيصد هزار تن بپشتيبانى سيصد فروند ناو فينيقى تحت رياست و فرمان مگابيز « 1 » كه سردار قابلى بود بميدان آمدند ، متحدين از محاصرهء دژ سفيد دست برداشته بمقابلهء دشمن پرداختند ، ليكن مصريان چنان كه اكثر اوقات در ميدان جنگ مغلوب شده‌اند در اين موقع نيز شكست خوردند و مدعى سلطنت يعنى ايناروس مجروح و گرفتار شد . دستجات يونانى عقب نشسته بجزيرهء پروسوپيس « 2 » كه نزديك بود پناهنده شدند و مدت يكسال و نيم كه ابتداى آن از اول 455 قبل از ميلاد بود در برابر حملات پارسيها پايدارى نمودند .\r\nدر اين احوال لشكريان ايرانى مشغول برگردانيدن آب يكى از شعبه‌هاى نيل شدند . يك روز يونانيان ناوهاى خود را در خشكى ديده و از ناچارى آنها را آتش زدند و در موقع حملهء ايرانيها بيشترشان بقتل رسيدند . مابقى كه نزديك بششهزار تن بودند با شرائط آبرومندى تسليم شدند و براى اينكه قرارداد بتصديق شاهنشاه برسد آن جماعت را بشوش بردند . در اين ميانه پنجاه فروند كشتى و ناو يونانى بيموقع بكمك متحدين خود آمده در يكى از دهانه‌هاى نيل وارد و گرفتار فينيقيان شدند و بتلافى شكست‌هاى سابق نصف آن كشتىها را غرق كردند .\r\nمغلوبيت يونانيها شورش مصر را خاتمه داد ، ليكن جماعتى از ميهن‌پرستان مصر بباتلاقها پناه برده در زدوخورد ولى نامنظم باقى ماندند و يكى از بازماندگان خانوادهء آمازيس را كه آميرته نام داشت بسلطنت برداشتند . خلاصه چون از نظر نظامى به اين جنگ بنگريم معلوم مىشود كه جمعيت‌هاى عظيم يونانى هم بالضروره در مقابل ايرانيها فاتح و غالب نبوده‌اند ، اگر اردشير اول مردى باعزم بود باز مستعمرات آسيائى يونان در تحت تبعيت ايران ميرفت و استقلال يونان مسلما متزلزل ميگرديد .\r\n\r\nصلح كالياس سال 449 قبل از ميلاد تقريبا\r\nبعد از ضربت شديدى كه در مصر بقدرت آتن وارد آمد پارسيها قصد تجديد تسخير قبرس نمودند . آتنيان نيز در صدد مخالفت\r\n\r\n\r\n","description":"","footnote":"\r\n( 1 ) -  Megabyzus . \r\n( 2 ) -  Prosopis . \r\n","page_name":" 285 ","page_number":331},
  {"content":"\r\n\r\nبرآمدند و در سال 449 قبل از ميلاد بعد از آنكه يك قرارداد صحيحى براى مدت پنج سال با اسپارتيها بستند ، سيمون را كه سردار كل متحدين بود با دويست فروند كشتى فرستادند ، اما آن سردار قابل قبل از آنكه پيشرفت حسابى بكند درگذشت و ناوها ظاهرا بواسطهء كمى آذوقه و خواربار مجبور شدند دست از محاصره كىتيون كه در قبرس واقع 28 - قپه سپر نقره در موزه بريتانيائى ( اقتباس از « دفاين سيحون » )\r\nنقش بالا صفحهء نقره است كه ظاهرا قپهء سپر بوده است و آن بواسطهء سه ورقهء نازكى از زر روى نقوش برجسته نشانده شده و گلميخى است در وسط كه بواسطهء پنج سوراخ سفته شده است . دور صفحه يك حاشيهء زنجيره دار نقش شده و در اطراف صفحه سه نفر سوار به شكار خرگوش ، گوزن و غزال مشغولند .\r\nبود بردارند . چون از مقابل سالاميس كه در همان جزيره بود ميگذشتند گرفتار سيصد\r\n\r\n","description":"","footnote":"","page_name":" 286 ","page_number":332},
  {"content":"\r\n\r\nفروند ناو فينيقى شدند كه مشغول پياده كردن قشون بودند و مانند دفعات پيش يونانيها كشتىهاى جنگى دشمن را شكست داده يكصد فروند از آنها را گرفتار كردند و مابقى را غرق نمودند و در خشكى هم بر سپاهيان طرف مقابل غالب آمدند .\r\nآتنيان اين پيشرفت بزرگ را مغتنم دانستند ، براى اينكه با شاهنشاه صلح كنند پس كالياس « 1 » كه از رجال سياسى مهم بود بشوش رفت و قراردادى بسته شد كه بموجب آن اردشير اول استقلال تمام يونانيهائى كه جزو اتحاد دلوس بودند تصديق نمود و قبول كرد كه كشتيهاى جنگى در درياهاى يونان سير ندهد و فقط كشتى بازرگانى حركت كند ، از آن‌طرف يونانىها هم در نوبهء خود صرفنظر كردند از اينكه بقيهء يونانيها را از تحت اطاعت ايران درآورند . آنچه بر ايشان خيلى ناگوار بود اين بود كه دعاوى خود را بر جزيرهء قبرس نيز اسقاط نمودند « 2 » . در انعقاد اين قرارداد صلح ، يونانيها حزم و احتياط بخرج دادند ، چه براى حفظ اقتدار آتن مجبور بودند از سكنهء آتيك همواره لشكر بگيرند و جمعيت آن ناحيه در شرف انهدام بود . از اين گذشته جزيرهء قبرس از آتيك دور و به فينيقيه نزديك بود و كشمكش براى آن جزيره مناسبت نداشت . بواسطه مصالحه آتن از خطر تعرض ايران محفوظ شد تا وقتى كه قوهء تعرض آن دولت محو و اين خطر به كلى مرتفع گرديد .\r\n\r\nمقايسهء ايران و يونان با اسپانيا و انگلستان\r\nاگر نظرى بادوار و ازمنه افكنده بجاى ايران اسپانيا را كه از بعضى جهات طبيعى با آن مشابهت دارد بگذاريم و انگلستان را بجاى يونان قرار دهيم مىبينيم دولت مقتدرى كه شامل ممالك عديدهء پرنعمت اروپا بود و ثروت دنياى جديد را نيز به خود جلب مينمود بر كشورى كه نسبتا به همان حقارت يونان بود ، هرچند جمعيت زيادتر داشت حمله\r\n\r\n\r\n","description":"","footnote":"\r\n( 1 ) -  Callias . \r\n( 2 ) - هلم ( 2 - ص 176 ) انعقاد چنين پيمان صلحى را انكار نموده است و دلائل چندى هم براى آن اقامه مىكند و ممكن است بگوئيم عهد صلحى كه رسميت داشته باشد بسته نشده است مگر اينكه حكمى را كه متضمن اين مواد بود شاه مهر كرده و بدان وسيله آبروى خود را حفظ نموده است ( مؤلف ) .\r\n","page_name":" 287 ","page_number":333},
  {"content":"\r\n\r\nبرد . در اين موقع نيز مانند دورهء قديم قدرت فوق‌العادهء دولت معظم در دريا بواسطهء شجاعت و مهارت دريائى اجداد ما درهم شكسته شد . اگرچه مانند جنگ با ايران بعد از انهدام كشتىهاى اسپانيا معروف به ارمادهء « 1 » كبير جنگهاى بسيار ديگر نيز واقع شد و نتايج مختلف بخشيد ، بالاخره حال مدافعه بدل به حال تعرض گرديد و ملوانان انگليسى در سال 1588 ميلادى مانند آتنيان بعد از واقعهء سالاميس براى حمله‌ور شدن بدشمنان خود با وجود زيادى عدهء طرف مقابل حاضر بودند .\r\n\r\nطغيان مگابيز\r\nگزارشها و حالات مگابيز نسبت بايران در زمان يكى از بى كفايت‌ترين سلاطين آن كشور معلومات زيادى بدست ميدهد .\r\nسردار مزبور براى تسليم بقيهء قواى يونانى در مصر شرائط آبرومندانه‌اى قرار داد و عهد كرده بود قصد جان ايناروس را ننمايد ، اما ملكهء امستريس در كار بود و مدت پنج سال دائما مزاحمت ميكرد ، تا اينكه بخونخواهى هخامنش ، ايناروس بدار كشيده شد و قريب پنجاه نفر يونانى را هم سر بريدند كه آن زن ديوسيرت را راضى نمايند . اين فقره در نظر مگابيز بىآبروئى و وهن بزرگى بود . بنابراين بيرق طغيان برافراشت و دو دسته قشون را كه بمدافعهء او روانه كردند پىدرپى مغلوب كرد . بنابراين از سر تقصيرش گذشتند و باز در دربار پذيرفته شد . پس بمشاركت در شكار شير دعوتش نمودند و در آن هنگام او بين شاه با شكارش واقع شده و بواسطهء اين بىادبى محكوم بقتل گرديد ولى مجازات او را تخفيف دادند و بسواحل خليج تبعيدش نمودند . مدت پنج سال در آن نواحى خشك بسر برد و بهانهء مرض برص را پيش كشيده و بايران مراجعت كرد .\r\nكسى در صدد مخالفت او برنيامد و عاقبت باز تقصيرش عفو شده نزد شهنشاه آمد و جزء مستشاران مؤتمن شاهنشاه بود و عمرى طولانى كرد .\r\n\r\nدورهء اغتشاش ، سال 425 قبل از ميلاد\r\nاردشير با وجود بىكفايتى و نفوذ بد مادرش چندين سال بآسايش سلطنت كرد . در اين دوره آتنيان با اسپارتيان براى حفظ وجود خود در جنگ و جدال بودند و نميتوانستند بنقاط دور\r\n\r\n\r\n","description":"","footnote":"\r\n( 1 ) -  Armada . \r\n","page_name":" 288 ","page_number":334},
  {"content":"\r\n\r\nنظر بياندازند . چون در سال 425 اردشير وفات كرد پسرش خشايارشا دوم جانشين وى شد . ليكن او به زودى در حال مستى بدست برادرش سغديانس بقتل رسيد . سغديانس 29 - كاخ داريوش ( ديولافوا ، صنايع قديم ايران )\r\nنيز بنوبهء خود مورد حملهء اخس گرديد و او پسر ديگر اردشير و شوهر پريزاتيس دختر اردشير بود . امراى ايرانى دور بيرق اخس جمع شدند و اگرچه با سغديانس گفتگو\r\n\r\n","description":"","footnote":"","page_name":" 289 ","page_number":335},
  {"content":"\r\n\r\nكرده بودند كه او را در سلطنت شريك كنند ليكن بطور خدعه با او رفتار كرده و بطريق آن روز ايران او را در خاكستر خفه كردند .\r\n\r\nپادشاهى داريوش نتوس 442 - 404 قبل از ميلاد\r\nاخس پس از هلاك برادر بنام داريوش دوم بسلطنت رسيد « 1 » .\r\nمستشاران معتبر او پريزاتيس و سه نفر از خواجه‌سرايان بودند بنابراين عجيب نيست كه در دورهء او طغيان‌ها و سركشى هاى زياد واقع شده باشد . اولين طغيانى كه واقع شد از طرف برادرش آرسىتس بود و آرتىفيوس پسر مگابيز نيز به او ملحق گرديد و بمدد مزدوران يونانى دو نوبت فاتح شد . اينوقت اخلاق يونانيها از طلاى وافر پادشاه بزرگ فاسد شده از آن ببعد بهترين حربهء ايران پول بود . عاصيان از روى سفاهت بعهد و پيمان اعتماد كرده تسليم شدند . ليكن آنوقت ديگر در ايران سياستمدارها قيدى بپيمان خود نداشتند و لذا آنها نيز مانند سغديانوس بواسطهء خاكستر خفه شدند . معهذا يكنفر بيرق طغيان و خودسرى برافراشت و او پىسوت‌نس والى ليديه بود . ليكن مزدوران يونانى او در مقابل زر مسكوك داريوش پايدارى نكرده از او سرپيچيدند و او نيز مجبور بتسليم و داراى سرنوشت ساير طاغيان گرديد . چون گرفتارى او بحسن تدبير تيسافرن واقع شد اين شخص بجاى او استاندار ليديه گرديد و چندين سال هنرمندى خود را در تدابير و دسايس به كار برد ، بطورى كه با يونانيها در سياست امور يونان نفوذ تام و تمامى پيدا كرد .\r\n\r\nتيسافرن و اتحاد با اسپارت 412 قبل ميلاد\r\nدر اين موقع بود كه لشكركشى آتنيان بسيسيل مانند لشكركشى كارتاژيان در موقع جنگ سالاميس و پلاته نتيجهء وخيم بخشيد .\r\nتيسافرن كه مردى هوشيار بود فورا به خيال استفاده افتاد و با اسپارت عهدى بست كه دو دولتين ايران و اسپارت با آتن بمحاربه بپردازند . بنابراين ترتيب سابق كه دو دولت معتبر يونانى اختلافات داخلى\r\n\r\n\r\n","description":"","footnote":"\r\n( 1 ) - چون مادر شاه زن غيرعقدى بود بدينجهت او را نتوس ميگفتند كه بمعنى حرامزاده است ( مؤلف ) .\r\n","page_name":" 290 ","page_number":336},
  {"content":"\r\n\r\nخود را كنار ميگذاشتند و براى مقابلهء با ايران متفق ميشدند از بين رفته ترتيب ديگرى مشاهده مىشود كه اسپارت و بعدها آتن و تب با ايران متحد ميشوند كه با رقيبان داخلى مجادله كنند . تيسافرن نقش خود را با كمال لياقت و زبردستى بازى كرد به اين معنى كه در معاونت بمتحد خود باندازه‌اى كوشش نميكرد كه حقيقتا يكى از طرفين غلبهء كلى بر ديگرى يافته موازنهء قوا به هم بخورد . به اين واسطه نفوذ ايران را بسيار بسط داده و آن را بدون مخارج و زحمت زياد در آسياى صغير محكم نمود . اما ضعف قوهء حربيهء پارس نيز از اين زمان شروع مىشود يعنى راحت‌طلبى پادشاه و آسايش و خوشگزرانى طولانى پارسيها را از قوت و قدرت انداخت بطوريكه غالبا از يونانيان بطور مزدور داخل قشون خود ميكردند و فرماندهان يونانى را در خشكى و دريا دخالت كلى در كار ميدادند و همين فقره براى ايرانيان نتايج وخيم بخشيد .\r\n\r\nداستان ترىتخم\r\nفساد دربار پارس و انحراف آن از رويهء مرضيهء كوروش و داريوش اول در زمان سلطنت داريوش دوم كه پادشاه بيقابليتى بود بواسطهء داستان ترىتخم « 1 » به خوبى ظاهر مىشود . اين شخص داماد شاهنشاه بود ولى عاشق ناخواهرى خود كه ركسانه نام داشت شده در صدد توطئه و دسيسه بر ضد پدرزن خود برآمد تا از دست زوجهء خويش آزاد شود . همدستان او براى اينكه او را از انجام امر مطمئن كنند همه قسم خوردند كه آمستريس را در كيسه كرده شمشيرهاى خود را در كيسه فروبرند . اما اين دسيسه پيشرفت نكرد و ترىتخم بقتل رسيد و پريزات يا پروشات بهانه براى اجراى بيرحمى و قساوت قلب خود پيدا كرده اول ركسانه را قطعه قطعه نمود ، آنگاه تمام منسوبان ترىتخم را كه از جمله مادر و خواهر او بودند زنده بگور كرد . اين بود وضع دربار پارس در دورهء يك پادشاه فاسد .\r\n\r\n\r\n","description":"","footnote":"\r\n( 1 ) -  Terituchmes . \r\n","page_name":" 291 ","page_number":337},
  {"content":"\r\n\r\nدو سيكلى نقره متعلق به صيدا روى سكه زورق جنگى ترسيم شده و پشت آن تصوير پادشاه بزرگ است كه در ارابه قرار دارد و يكنفر هم همراه اوست\r\n\r\nفصل نوزدهم انحطاط دولت پارس\r\n( كوروش كوچك ) باقرار و اعتراف تمام اشخاصى كه با او مراوده داشتند از تمام پارسيهائى كه بعد از كوروش قديم ( كوروش بزرگ ) به دنيا آمدند بيش از همه قلب شاهى داشت و بيش از همه لايق سلطنت بود . گزنفون\r\n\r\nكوروش كوچك\r\nهيچيك از جنگهاى آسيا باندازهء لشكركشى كوروش كوچك محل توجه واقع نشده و علت عمدهء آن هم هنرنمائىهاى قشون يونانى بود كه در تحت اختيار آن شاهزاده و فرمان كزنفون خدمت ميكرد ، ليكن مردانگى و كفايت و كاردانى آن حادثه‌جوى بزرگ كه با بيهنرى و تن‌پرورى سلاطين آنوقت ايران ضديت تامه ظاهر ميسازد خيلى محل نظر است و اثر آن براى خوانندهء تاريخ بمنزلهء نسيم خنكى است كه بمسافرى در منطقهء حاره بوزد .\r\nكوروش كوچك پسر دويم داريوش بود ، چه پسر اول ارساسس ( ارشك ) نام داشت كه بعدها بنام ارتاكسرك‌سس دويم ( اردشير دوم ) بسلطنت رسيد . تولد ارشك در زمانى واقع شده كه پدرش والى هيركانيا بود و هنگاميكه كوروش به دنيا آمد پدر بر تخت سلطنت جا داشت . بعلاوه كوروش محبوب مادرش بود و بواسطهء نفوذ او نايب السلطنهء آسياى صغير شده داراى اختيارات تامه بود و تقريبا مستقل محسوب ميشد و معلوم بود\r\n\r\n","description":"","footnote":"","page_name":" 292 ","page_number":338},
  {"content":"\r\n\r\nكه در ايام غيبت او از دربار ، مادرش براى رسيدن او بسلطنت كار خواهد كرد .\r\n\r\nروابط كوروش با اسپارت\r\nاين فرمانفرماى جوان از به دو امر مصمم بود كه موقع خود را مستحكم سازد و مزاياى مهمهء سپاهيان يونانى را درك كرده عازم بود بر اينكه از موقع خود استفاده نموده لشكر جرارى جمع آورى و مرتب كند . پس از آنكه اوضاع را به خوبى تحت مطالعه آورد بر اين عقيده شد كه اتحاد با اسپارت براى مقاصد او مفيدتر تواند بود تا با دولت بحرى مانند آتن . بنابراين با اسپارتيان بناى خصوصيت را گذاشت و برئيس زيرك ايشان موسوم به ليزاندر « 1 » مدد مالى رسانيد چنان كه قادر بر غلبهء در جنگ مهم اگوس « 2 » پوتامى در سال 405 قبل از ميلاد گرديد .\r\nتيسافرن كه موقعش ضعيف شده و دانسته بود كه كوروش در صدد طغيان است شاهنشاه را بموقع از اين قضيه آگاه كرد و بنابراين آن جوان جاه‌طلب بشوش احضار شد كه رفتار خويش را معلوم سازد ، ليكن چون بشوش رسيد پدرش در سال 404 قبل از ميلاد درگذشت .\r\n\r\nجلوس اردشير من‌مون ( تيزهوش ) 404 قبل از ميلاد\r\nبا وجود نفوذ پريزاتيس ارساسس يا ارشك وارث تاج و تخت سلطنت شد و بعنوان اردشير دوم ملقب به من‌مون يعنى تيزهوش بر تخت جلوس كرد و در پاسارگاد « 3 » تاجگذارى نمود .\r\nاز قرار مذكور كوروش مصمم بود برادر را در موقع تشريفات تاجگذارى در معبد بقتل رساند ، ليكن تيسافرن مطلع شده برادر بدنيت را گرفتار كرد .\r\nپادشاه در حال غضب فورا حكم بقتل او داد ، ليكن مادرشان بازوهاى خود را سپر او كرده و بالاخره معافيت او را حاصل نمود . اردشير از نادانى نجابت و بزرگوارى ايرانى را ظاهر ساخته برادر جاه‌طلب را اجازه داد كه بآسياى صغير مراجعت نمايد ، چنان كه مترقب بود او در آنجا بناى تهيهء محاربه براى تحصيل تخت و تاج را گذاشت . سردار\r\n\r\n\r\n","description":"","footnote":"\r\n( 1 ) -  Lysander \r\n( 2 ) -  Aegospotami \r\n( 3 ) - رجوع شود بشرح زندگانى اردشير بقلم پلوتارك كه در آنجا شرح جالب توجهى در اينخصوص ذكر شده است ( مؤلف ) .\r\n","page_name":" 293 ","page_number":339},
  {"content":"\r\n\r\nيونانى كوروش كه كلئاركوس نام داشت و از اهالى اسپارت و مردى باعزم و مجرب بود بسرعت لشكر عظيمى از مزدوران يونانى فراهم ساخت . كوروش از اسپارت نيز استمداد كرد ، اگرچه آن دولت معاونت آشكار ننمود ليكن هفتصد تن از سپاهيان خود را به خدمت او گماشت . بالاخره سپاه كوروش از سيزده هزار يونانى و يكصد هزار آسيائى مركب گرديد و در سال 401 قبل از ميلاد آن حادثه‌جوى بزرگ از مركز خود بعزم تسخير آسيا حركت كرد .\r\n\r\nلشكركشى كوروش ببابل\r\nكوروش همين كه از سارد راه افتاد و براى اينكه مقصود خود را از همه‌كس غير از مستشاران خود پنهان دارد چنين وانمود كرد كه قصد مطيع ساختن قوم پىسىديان را دارد . لهذا از فريگيه يا مىسيه « 1 » عبور كرده در بين راه با اپياكس « 2 » زوجهء سىين‌نه‌زيس ملاقات نمود و او مبلغ گزافى پول بوى داد . پس نيم‌دايرهء وسيعى پيموده بدربندهاى معروف سيليسى رفت ، كه بنا بقول كزنفون « بسيار صعب و ناهموار بود و اگر كسى در صدد ممانعت برميآمد البته عبور از آن دربندها غيرممكن ميشد . » « 3 » چون به اين نقطه رسيد قلل جبال را گرفته بودند ، ليكن سىين‌نه‌زيس ورود لشكريان منون « 4 » سردار تسالى كوروش را بهانه قرار داده شبانه لشكريان خود را از آنجا برداشت و سپاه كوروش بدون زدو خورد به طرسوس رسيد .\r\nدر اين موقع كوروش از جهت لشكريان يونانى خود گرفتار مشكلات گرديد .\r\nكزنفون كه بعدها در همين لشكركشى اهميت كلى پيدا كرده نقل مىكند كه آنها از پيش رفتن امتناع داشتند و به روى كلئاركوس رئيس خود نيز ايستادند تا بالاخره خواهى نخواهى بتطميع ازدياد مواجب و جيره راضى شدند پيش بروند . كوروش اينوقت\r\n\r\n\r\n","description":"","footnote":"\r\n( 1 ) -  Mysia \r\n( 2 ) -  Epyaxa \r\n( 3 ) - به « اناباسيز » ترجمهء ويلر 1 ، 2 ، 21 رجوع كنيد . در كتاب داويد فريزر موسوم به  « Lhe short cut to India »  صفحهء 71 اين « دربندها » بطور وضوح شرح داده شده است ( مؤلف ) .\r\n( 4 ) -  Menon \r\n","page_name":" 294 ","page_number":340},
  {"content":"\r\n\r\nچنين عنوان كرد كه منظور نظرش درهم شكستن قشون آبروكوماس « 1 » والى سوريه مىباشد و چنين تصور ميرفت كه ساتراپ نامبرده از عبور نهر فرات ممانعت نمايد ، پس بسرعت از دربندهاى سوريه كه بمنزلهء ترموپيل آسيا بود عبور كرده همواره با سفاين ارتباط خود را محفوظ داشت و مهيا بود كه هروقت قوهء دفاعيهء ظاهر شود پشت‌سر او لشكر پياده كند . اما آبروكوماس قصد ممانعت برادر شاهنشاه را نكرد و او از خاك حاصلخيز سوريه عبور نموده به تاپساكوس كه كنار نهر فرات است رسيد . آنجا او مطلع گرديد كه ابروكوماس آنچه كشتى بوده آتش زده و عقب رفته است .\r\nدر تاپساكوس يونانيان بالاخره ملتفت شدند كه با شاهنشاه طرفيت پيدا كرده‌اند بدون اينكه اميد عقب‌نشينى هم از ميدان جنگ داشته باشند و باز اينجا هم اختلافات سخت در پيش آمد و سپاهيان از سركردهء خود كه ايشانرا اغفال كرده رنجيده‌خاطر گرديدند . ليكن مجددا آنها را تطميع كرده اضافه مواجب دادند و راضى كردند . آنها فقط بعشق پول مهياى تحمل مخاطرات شدند ، كوروش هم به جهت حصول مقصود همه نوع خسارتى را متحمل گرديد .\r\nاتفاقا در آن موقع آب فرات بسيار كم و نازل بود ، بطوريكه مهاجمين توانستند از آب عبور كنند و بسرعت پيش روند ، آنها روزى بيست ميل راه پيمودند و در هيچ‌جا از دشمن آثارى نديده و نشنيدند . از قراريكه گزنفون نقل كرده مقصود از اين عجله و شتاب اين بود كه بشاهنشاه مجال داده نشود كه تمام قواى خود را فراهم كند .\r\n\r\nجنگ كوناكسا 401 قبل از ميلاد\r\nچون بولايت حاصلخيز بابل رسيدند بعضى سواران سبك اسلحه ديدند ، اما چون حركتشان را به طرف جنوب ادامه دادند اثرى از قشون ايران ظاهر نشد . پس از آنكه سه روز بطور صف جنگى پيش رفتند به ظاهر مخبرين كوروش خبر صحيحى به او نرسانيدند و بنابراين كوروش معتقد شد كه اردشير بابل را ترك گفته و باراضى مرتفعهء ايران رفته است . اما اين اشتباه بود چه روز چهارم ناگهان سوارى دررسيد و خبر داد كه لشكر بزرگ شاهنشاه\r\n\r\n\r\n","description":"","footnote":"\r\n( 1 ) -  Abrocomas \r\n","page_name":" 295 ","page_number":341},
  {"content":"\r\n\r\nدر ظرف چند ساعت ظاهر خواهد شد . بنابراين اطلاع كوروش مجال پيدا كرد كه صفوف جنگ را ترتيب دهد . سپاهيان يونانى را تحت فرمان كلئاركوس در طرف راست يعنى بجانب فرات جا داد و خود بر طبق عادت تغييرناپذير پارسيان در ميانه جا گرفته و ششصد نفر سوار سنگين اسلحه را حافظ خود قرار داد و جزء عمدهء سواران را در چپ و در تحت فرمان آريائوس وادار نمود .\r\nلشكر جرار اردشير كه ظاهرا قريب يك كرور بود بر كوروش احاطه داشت ، ليكن او دانست كه هرگاه قلب دشمن را كه شاهنشاه در آن‌جا دارد بشكند مقصود حاصل مىشود بنابراين به كلئاركوس امر داد كه يونانيها را متوجه قلب دشمن نمايد .\r\nكلئاركوس بوظيفهء خود عمل ننمود و مجملا جواب داد كه مراقب خواهم بود كه آنچه بايد بشود انجام پذيرد ، اما از ترس اينكه هردو جناحش خالى شود از نزديكى فرات دور نرفت .\r\nشروع بجنگ به اين طريق شد كه يونانيها به طرف عراده‌هاى مسلح كه در مقابل آنها بود و از آن انتظارات زياد داشتند حمله بردند . نتيجهء آن فوق‌العاده بود ، چه راننده‌ها و تمام صف رو برگردانيده فرار كردند و يونانيها دو سه ميل آنها را تعاقب نمودند . كوروش شكست چپ لشكر ايران را ملاحظه كرد اما دانست كه تا قلب شكسته نشده نتيجه قطعى نخواهد بود و چون سردار قابلى بود تهور و شتاب به خود راه نداده صبر كرد تا قلب لشكر ايران آهنگ پشت‌سر يونانيها نمودند . آنگاه حركت ششصد تن سواران شجاع خود را بجانب شش هزار تن كادوسيان شاهنشاه متوجه نموده سركردهء قوهء طرف مقابل را بدست خود هلاك كرد و معركه گرم شده و راه كوروش به محلى كه اردشير در آن‌جا داشت باز گرديد . كوروش در جوش جنگ و شدت غضب و عداوت فرياد كرد دشمن را ميبينم ، پس نيزه گرفته بسينهء برادر كوبيد ، چنان كه جوشن او را سوراخ كرده ويرا از اسب غلطانيد و صاحب‌اختيارى آسيا بايد در پيش نظرش مجسم شده باشد . ليكن ناگهان زوبينى نزديك چشم او فرورفت و در آن هنگامه به هلاكت رسيد . اردشير زخم خفيفى برداشته بود ، چون خبر قتل برادر را شنيد به طرف قشون آسيائى حمله برد و آنها چون دانستند كه\r\n\r\n","description":"","footnote":"","page_name":" 296 ","page_number":342},
  {"content":"\r\n\r\nكوروش كشته شده به طرف شمال عقب رفتند .\r\nتيسافرن در منتهاى چپ صف پارسى بود و بر يونانيهائى كه اسلحهء سبك داشتند حمله برد . اما تلفاتى وارد نياورد ، باردوگاه ايشان نيز مهاجمه كرد ليكن دفع شد . درين ضمن كل‌آرخ چون شنيد اردوگاهش در خطر است از تعاقب برگشت نمود و براى احتراز از خطر كه مبادا اين قوه از پهلو حمله كند پشت يونانيانرا برودخانه داده ثانيا حمله برد .\r\nپارسيها ياد از شجاعت اجداد خود نكرده و جبن بخرج دادند و از مقابلهء با يونانيها تن زدند . بنابراين يونانيان بعد از تعاقب دشمن جبان خود با فيروزى باردو مراجعت نمودند .\r\nهرچند درواقع جنك بمغلوبيت ختم شده و علت عمدهء آن هم سوء فرماندهى كلئاركوس بوده است .\r\nاين واقعه معروف بجنك كوناكسا مىباشد و نتيجهء آن فوق‌العاده بود زيرا كه يونانيها اينوقت دانستند كه مىتوانند ( از اينوقت ) سپاه پارس را مانند گلهء گوسفند در پيش خود برانند . اگرچه تا چندين سال در صدد استفاده از اين مزيت و برترى خود برنيامدند ليكن معين است كه اسكندر كبير اساس خيالات خود را از تجربه به روى اين واقعه اخذ نموده است « 1 » . اما بايد دانست براى ايران كشته شدن كوروش جوان بدبختى بزرگى بود ، چه آن جوانمرد بواسطهء لياقت و مردانگى و تجربه‌اى كه داشت شاهنشاه كاملى ميشد كه ممكن بود دولت ايران را بمقاميكه در زمان كوروش كبير و داريوش اول داشت برگرداند و يقين است كه روح تازهء بايران بخشيده و با معرفتى كه باحوال يونانيها داشت ميتوانست دول يونانيرا به يكديگر مشغول كند البته بمحو استقلال يونان موفق ميشد ، ليكن مشيت خداوند ديگر بوده است .\r\n\r\nبازگشت ده هزار نفرى\r\nكمتر واقعهء از وقايع تاريخ مانند بازگشت ده هزار نفرى مورد اعجاب و تحسين است . صبح روز بعد از جنگ يونانيها در صدد\r\n\r\n\r\n","description":"","footnote":"\r\n( 1 ) - از همين‌جا بايد تصديق نمود كه اين جنگ براى دولت هخامنشى بسيار مضر و زيان‌آور بود زيرا آن بقول يكى از نويسندگان معاصر نشان داد كه سپاه بزرگ ايران فاقد اهميت جنگى است و اين باعث جرأت و جسارت يونانيان شده نتايج ميشومى در آتيه بارآورد و بنابراين عمل كوروش نسبت بايران جنايت و خيانتى بزرك بود ( مترجم ) .\r\n","page_name":" 297 ","page_number":343},
  {"content":"\r\n\r\nحركت براى اتصال به كوروش بودند كه خبردار شدند كوروش كشته شده و لشكريان او گريخته‌اند . كلئاركوس يا كل‌آرخ تزلزل خاطر به خود راه نداده تكليف سلطنت را به آرىيه‌ئوس « 1 » نمودند ليكن مشار اليه بعنوان اينكه امراى پارسى زير بار نخواهند رفت مقتضى ندانست اين تكليف را قبول كند .\r\nبعد از آن منادى از طرف تيسافرن ندا كرد كه يونانيها اسلحهء خود را تسليم كنند و براى اينكه ترتيبى دربارهء ايشان داده شود در حضرت شاهنشاهى حضور يابند .\r\nيونانيان از اين عنوان متغير شدند ، ليكن چون در اوضاع حاضرهء خود مشاوره كردند و از امتناع آريه‌ئوس مستحضر شدند پيشروى را خلاف مصلحت دانسته شبانه شروع بعقب‌نشينى كردند و بنقطه‌اى رسيدند كه روز قبل از جنگ آنجا بودند و در آنجا بسپاهيان آريه‌ئوس ملحق شدند ، پس بمشاوره پرداخته و سردار ايرانى معلوم نمود كه حاجت خواربار موجب آنست كه در مراجعت از راهى كه براى آمدن پيموده‌اند صرف‌نظر نمايند و راه طولانىترى به طرف شمال اختيار كنند . او اظهار كرد كه هرگاه دو سه روز در حركت شتاب نمايند از خطر مجاورت شاهنشاه كه لشكر بزرگ او ناچار بايد آهسته حركت كند آسوده خواهند شد و با سپاه كم هم آن پادشاه جرأت نخواهد كرد بر ايشان حمله نمايد .\r\nبنابراين صبح روز بعد قواى متحده به طرف شمال حركت كردند و عجب اينكه بقشون شاهنشاه برخوردند . پارسيها بيش از يونانيان متوحش شدند ليكن آنها هم تمام شب را در تزلزل خاطر بودند . روز بعد با تيسافرن بمذاكرهء متاركهء جنگ پرداختند ، بعد از مباحثات زياد قرار بر اين شد كه يونانيها را اجازه بدهند كه بدون مزاحمت بميهن خود مراجعه نمايند . بالاخره آنها حركت نمودند و آرىيه‌ئوس هم با پادشاه مصالحه نموده باتفاق قواى تيسافرن با يونان همراه شدند تا بدجله رسيدند و از دجله بوسيلهء پلى كه مركب از 37 كشتى بود گذشتند .\r\nچون چهار منزل ديگر طى نمودند به اپيس كه محل آن به خوبى معلوم است آمده\r\n\r\n\r\n","description":"","footnote":"\r\n( 1 ) -  Ariaeus \r\n","page_name":" 298 ","page_number":344},
  {"content":"\r\n\r\nو از آنجا به زاب صغير رسيدند . در اين نقطه تيسافرن كلئاركوس ( كل‌آرخ ) و ساير سركردگانرا فريفته بملاقاتى دعوت نمود و از راه خدعه آنانرا گرفتار و دستگير كرد . اين بليهء 30 - تصوير سرتبرهاى مفرغى و غيره از خينمان در شرح اشياء فوق رجوع شود بصفحهء 245\r\nعظمى هم يونانيها را بتسليم و تمكين نياورد ، در صورتى كه مصيبتى از آن بالاتر نبوده و هرجماعت ديگرى البته براى تسليم حاضر ميشدند . خلاصه رئيس دستهء اسپارتى را فرمانده خود\r\n\r\n","description":"","footnote":"","page_name":" 299 ","page_number":345},
  {"content":"\r\n\r\nقرار دادند و كزنفون را هم معاون او معين كردند و باز راه افتاده بناى حركت را گذاشتند در حالى كه لشكريان ايرانى خصومت خود را ظاهر نموده بودند . بهرحال اين جمعيت كم از بلاد قديمهء آشور عبور كردند و تيسافرن چندين بار بمزاحمت ايشان پرداخت ولى حملات او ضعيف بود و چندان از روى حدت و حرارت واقع نميشد و در هرمورد لشكريانش براى احتراز از زدوخورد با يونانيها عقب مىنشستند و از آنها فاصله ميگرفتند .\r\nبالاخره از دست لشكريان ايران خلاص شدند ليكن در كوههاى كردوك يا كرد و در اراضى مرتفعهء ارمنستان صدماتى بيش از پيش ديدند . اگرچه يونانيها چون در محاربه در تپه و ماهور يد طولائى داشتند حملات ايلات وحشى كوهستانى را به خوبى دفع ميكردند و خواربار هم تحصيل مينمودند . ليكن مشكلات و موانع طبيعى از قبيل برف و سرماى شديد زياد بود و كم بودن تلفات ايشان هم بر قوهء تحمل و طاقت آنها و هم بر مهارت و زبردستى كزنفون دلالت دارد . بارى از طرف مغرب درياچهء وان پيش رفته و از رشته كوه آسياى صغير عبور نمودند . بالاخره سعادت يارى كرد و به جائى رسيدند كه دريا نمايان شد و پس از انجام كارى كه هيچوقت فوق آن واقع نشده بود به تراپزوس كه امروز طرابوزان خوانده مىشود وارد شدند .\r\nاز وقتى كه من طرابوزان را براى دفعهء اول ديدم تابحال زياده از بيست سال است ليكن فراموش نميكنم اهترازى را كه براى من دست داد هنگاميكه آن معبر را از دور به من نشان دادند كه يونانيها از آنجا دريا را ديده فرياد شادى برآوردند . همچنين وقتى كه كامپوس « 1 » را سياحت كردم كه اردوگاه آن دلاوران بوده است در وقتى كه بعد از صدمات بىپايان و شجاعت و رشادت درخشان باستراحت پرداختند .\r\n\r\nايران و يونان بعد از واقعهء كوناكسا\r\nنتيجهء طبيعى مغلوبيت كوروش كوچك اين بود كه اتحاد ايران با اسپارت بواسطهء معاونتى كه بمدعى سلطنت نموده بود بهم خورد ولى اسپارت بعد از تجربه‌اى كه بواسطهء واقعهء كوناكسا حاصل شده در\r\n\r\n\r\n","description":"","footnote":"\r\n( 1 ) -  Campos \r\n","page_name":" 300 ","page_number":346},
  {"content":"\r\n\r\nصدد اعتذار از شاه برنيامد . بلكه قشون ده هزار نفرى را وادار كرد باينكه يونانيهاى آسيا را در مقابل تيسافرن و فارناباز « 1 » ساتراپ‌هاى ايرانى محافظت نمايند . اين دو نفر همچنان با يكديگر رقابت داشتند كه هريك حاضر بودند براى اينكه حريف را از ميدان در كنند هرنوع مخارجى را براى مساعدت يونانيان تحمل نمايند . باز معلوم شد پول ايران در مزاج يونان كمال تأثير را بايد داشته باشد . حقيقتا به نظر ميآيد كه نه فقط مستعمرات يونان بلكه كليهء آسياى صغير در آنوقت ميتوانستند از تحت حكومت ايران بيرون آيند اما طلاهاى ايران كار خود را كرد و اگزيلاس « 2 » كه در محاربات كمال هنرمندى را ظاهر ساخت و در كنار رود پاكتول فتح نمايانى كرد كه آن باعث شد تيسافرن بقتل رسد به يونان احضار شد . براى اينكه اتحادى را كه بين تب و آرگس و كرنت و آتن بر ضد اسپارت منعقد شده به هم بزند . اتحاد مذكور نتيجهء سياست ايران و به پول ايران « 3 » تشكيل يافته بود . در اين موقع نوبت بآتن رسيد كه با ايران همدست شود و كنن « 4 » كه بعد از واقعهء آگس پتامى « 5 » بقبرس فرار كرده و بتوسط فارناباز به خدمت پادشاه ايران درآمده بود نيروى دريائى اسپارتى را در كنيدوس در سال 394 قبل از ميلاد درهم شكست و به اين جهت بطور غيرمستقيم سبب تجديد تسلط آتن در دريا گرديد . در نتيجهء اين غلبه يكدسته كشتى ايرانى بفرماندهى فارناباز و درياسالار آتنى او بغارت و خرابى كرانه هاى پلوپونس پرداخت . ديوارهاى طويل آتن در تحت حمايت او و بوسيلهء پول ايران دوباره ساخته شد و تغيير كلى اوضاع از اينجا ظاهر مىشود كه شهر تب كه چندى پيش اعداعدو آتن بود در اين موقع با ساير دول يونانى بآتن مساعدت نمود .\r\n\r\nمصالحهء انتالسيداس سال 387 قبل از ميلاد\r\nبه اين طريق نائب السلطنهء ايرانى بحسن تدبير يعنى برانگيختن دول ضعيف يونان بر ضد اسپارت باز ميزان تعادل را در يونان برقرار كرد و حيثيات دولت پارس بواسطهء نمايش قدرت دريائى\r\n\r\n\r\n","description":"","footnote":"\r\n( 1 ) -  Pharnabazus \r\n( 2 ) -  Agesilaus \r\n( 3 ) - آگزيلاس در حين حركت حرف قشنگى زد و گفت مرا با هزار تن تيرانداز از آسيا بيرون ميكنند و آن اشاره است به داريك كه در آن بطوريكه در بالاى فصل 16 ديده مىشود صورت تيراندازى منقوش است .\r\n( مؤلف )\r\n( 4 ) -  Conon \r\n( 5 ) -  Aegospotami \r\n","page_name":" 301 ","page_number":347},
  {"content":"\r\n\r\nشاهنشاه در درياى پلوپونس اعاده شد . چه تا آنوقت ناوگان پارسى داخل آن آبها نشده بودند . بالاخره اسپارت تقاضاى صلح نمود و مذاكرات تا چندين سال طول كشيد و تا يك اندازه علت آن اظهار مناعت از طرف ايران بود . عاقبت پس از آنكه سفير اسپارت كه انتالسيداس نام داشت مدتى در شوش متوقف بود بالاخره مصالحه واقع شده ولى نه به اين طريق كه عهدنامه بسته شود بلكه بموجب فرمانى از شاهنشاه كه مقرر فرمود تمام خاك آسياى صغير و جزائر قبرس و كلازومن « 1 » متعلق بدولت ايران است ، ليكن ايالات يونان مستقل ميباشند ، باستثناى لم‌نس ، ايمبروس و ايسكيروس كه متعلق به آتن خواهند بود . اين مصالحه كه طرف قبول دول مهمهء يونان واقع شد براى ايران خيلى نافع بود چه متصرفات سابقهء او را اعاده ميكرد و مداخلهء يونان را در آتيه نسبت بآسياى صغير ممنوع ميداشت . حاصل اينكه معاهدهء كالياس « 2 » امضاء گرديد و بر اعتبارات شاهنشاه بسى افزوده گشت و از زحمت دائمى محافظت آسياى صغير آسوده شد .\r\nبراى يونان اين مصالحه بطور كلى موجب خفت بود اما به جهت اسپارت خصوصا نافع محسوب ميشد چه تمام خاك خود را حفظ كرد و در ميان دول يونان سمت برترى و مزيت حاصل نمود ، تا وقتى كه پيمانهء ظلم و جور او لبريز شد و در جنگ لوكترا « 3 » در 371 قبل از ميلاد بواسطهء مداخلهء دولت تب بمجازات كامل رسيد و امر او بخفت و خوارى منتهى گرديد .\r\n\r\nمحاربات مصر\r\nضعيف شدن حكومت مركزى بالطبع بر اوضاع مصر انعكاس بخشيد ، چه اعقاب سلاطين آن كشور داراى قوه و قدرت بودند و در 405 قبل از ميلاد آميرته « 4 » ثانى كه نوادهء اولى بود در دلتا باز علم طغيان برافراشت و جمع كثيرى بهوادارى او برخاستند . چون در ميان سپاهيان كه در جنگ كوناكسا جزء لشكر ايران بوده‌اند اسامى مصريان بسيار ديده مىشود ميتوان استنباط كرد كه آميرته فقط بر يك قسمت از مصر تسلط يافته ليكن در مدت قليل شش سال حكومتى كه او داشته بطورى سلطنتش حقيقت يافته بود كه وقايع‌نگاران مدارس مذهبى\r\n\r\n\r\n","description":"","footnote":"\r\n( 1 ) -  Clazomene \r\n( 2 ) -  Callias \r\n( 3 ) -  Leuctra \r\n( 4 ) -  Amyrtaeus \r\n","page_name":" 302 ","page_number":348},
  {"content":"\r\n\r\nمصر هم او را جزء دفتر اسامى فراعنه ثبت كرده‌اند . چون درگذشت نفوروت « 1 » نامى ( يونانيها او را نه‌فه‌ريت « 2 » گفته‌اند ) بنام خانوادهء مندسيان تأسيس سلطنتى نموده كار 31 - يك كوزهء زرين هخامنشى در موزهء بريتانيائى ( اقتباس از دفاين سيحون ) و در شرح آن رجوع شود بفصل 15 .\r\nهاى او را تكميل كرد و به تحصيل آزادى مصر موفق شد . اين سلسله از روى حسن تدبير راه رفتند و به پول و لشكر هرگونه طغيان و فتنه‌اى را كه ممكن بود بروز كند و دولت\r\n\r\n\r\n","description":"","footnote":"\r\n( 1 ) -  Naifaaurut \r\n( 2 ) -  Nepherites \r\n","page_name":" 303 ","page_number":349},
  {"content":"\r\n\r\nايران را مشغول بدارد تأييد مىنمودند . با قبرس و كارّيه حتى يونان با بعد مسافت عقد اتحاد بستند ، ضمنا تداركات جنگى نيز ميديدند و سرداران يونانى بسيار اجير كردند ، مجرب‌ترين فرماندهان را جلب نمودند زيراكه مصريان نيز مانند پارسيان ملتفت شده بودند كه نظام و مهارت يونانيان از ايشان برتر است .\r\nاز اتفاقات نيكو براى مصر اين بود كه بعد از واقعهء كوناكسا و از اثرات آن واقعه اكثر قبايل جنگى آسياى صغير طغيان كردند . جزيرهء قبرس نيز زير فرمان اواگوراس « 1 » با تقويت يونان و مصر ، مركزى به جهت مخاصمهء با ايران گرديد و بيك معنى از ضمائم سلطنت مصر محسوب شد . هاكور يا آكوريس « 2 » جانشين نيفوريتس در بين 390 و 386 يكى از حملات ايران را كه جزئياتش بر ما معلوم نيست دفع نموده بود و پس از آن به پول و غله پادشاه قبرس را نيز كمك نمود . آتن هم سپاهء مهمى بسردارى كبرياس « 3 » كه از فرماندهان معتبر بود به آن خاك فرستاد . اواگوراس چنان خود را با قوه و قدرت ديد كه دست‌اندازى بقطعهء اصلى نمود و شهر صور را به تصرف خود درآورد .\r\nاوضاع و احوال روزبروز براى مصر بهبودى مييافت ، ليكن معاهدهء انتالسيداس ناگهان وضع را منقلب كرد و اولين صدمه بقبرس وارد آمد يعنى اردشير قوهء عظيمى فراهم كرده در مقدمهء حملهء بمصر بتسخير آن جزيره مشغول شد . اواگوراس مدت ده سال ارتش شاه را مشغول داشت و باينواسطه خدمت بزرگى بمصر كرد و بالاخره با شرايط خوب با اردشير مصالحه نمود . يعنى اجازه گرفت سالاميس را نگاه بدارد و عنوان پادشاهى هم داشته باشد . خلاصه به اين واسطه شاهنشاه از پرداختن بمصر فراغت حاصل كرد و مدت سه سال در « عكا » تهيهء فراوان ديد و آن محل را تكيه‌گاه خود قرار داد .\r\nدر اين موقع سلطان مصر نختورهب « 4 » بود و آنچه توانست بواسطهء اجير كردن يونانيان و ساختن قلاع با آن مهارتى كه مصريان در اين كار هميشه داشتند در جلوگيرى از بليه‌اى كه در پيش بود كوشش كرد . كبرياس سردار يونانى را بفرماندهى قشون خود اختيار نمود و كليهء دلتا را مبدل بيك اردوگاه محكمى ساخت .\r\n\r\n\r\n","description":"","footnote":"\r\n( 1 ) -  Evagoras \r\n( 2 ) -  Achorise \r\n( 3 ) -  Chabrias \r\n( 4 ) -  Nekhthorheb \r\n","page_name":" 304 ","page_number":350},
  {"content":"\r\n\r\nدر 374 قبل از ميلاد تداركات اردشير تمام و عبارت بود از دويست هزار قشون آسيائى و بيست هزار يونانى و سيصد فروند ناو . فارناباز بر اين هيئت فرمانروائى ميكرد .\r\nنفوذ شاه چنان قوت يافته بود كه يونانيها كبرياس را از خدمت پادشاه مصر بازخواستند و ايفيكرات « 1 » را كه معتبرترين سردار آتنى بود به خدمت ايران درآوردند .\r\nقلاع پلوزيوم بسيار مستحكم و طغيان آب نيل نيز مانع عمليات بود بنابراين پارسيها از حملهء به آن ناحيه صرف‌نظر كردند و بنابرأى ايفيكرات قشونى در خفيه در دهانهء شعبهء مندسى رود نيل پياده نمودند . مصريان از قلعهء خود حمله بخارج كردند و چون مراجعت نمودند سپاهيان ايرانى هم با ايشان داخل قلعهء شدند و بواسطهء اين اقدام اولين خط دفاع مصريان شكسته شد . اگر به حرف ايفيكرات گوش داده و به ممفيس كه خالى از پادگان بود حمله برده بودند احتمال كلى داشت كه مصر را مسخر ميساختند . ليكن فارناباز پير و از اقدامات خطرناك گريزان بود . بنابراين فعاليتى بخرج نداد و به اين واسطه مصريان دوباره تعرض اختيار كردند . ايفيكرات رنجيده‌خاطر شده بيونان مراجعت كرد و چون رود نيل شروع بطغيان نمود پارسيها عقب نشستند و مصر مستخلص شد .\r\n\r\nلشكركشى به طرف كادوسيان\r\nدر اين اوقات طايفهء كادوسيان عاصى شده بودند و اردشير با لشكر عظيم شخصا بدفع ايشان پرداخت . ليكن مسكن طايفهء نامبرده ناحيه‌اى بود كه امروز گيلان خوانده مىشود و بواسطهء جنگلهاى انبوه و جبال صعب و رودهاى متعددى كه دارد وصول به آن ناحيه بسيار مشكل است .\r\nكادوسيان ترتيب جنگ گريز را اختيار كردند و كار خواربار را بر پارسيها سخت نمودند ليكن ميان رؤساى ايشان اختلاف انداختند و كار بمصالحه كشيد . لشكر ايران سالما بازگشت نمود اما كارى از پيش نبرده بود .\r\n\r\nاواخر ايام سلطنت اردشير ممنون\r\nبا آنكه لشكركشى ايران بجانب مصر به كلى بيحاصل شد معهذا يونانىها بواسطهء رقابت با يكديگر دوباره در سال 372 انتالسيداس را بشوش فرستادند تا حكم جديدى از شاه صادر\r\n\r\n\r\n","description":"","footnote":"\r\n( 1 ) -  Iphicratis . \r\n","page_name":" 305 ","page_number":351},
  {"content":"\r\n\r\nنمايد كه خصومت‌هاى موجودهء در يونان را خاتمه دهد . در 367 قبل از ميلاد مردم تب به خدمت شاه رفتند و سال بعد از آتن رسولان ديگرى بحضور او رسيدند زيرا كه هرچند آن شاهنشاه مردى ضعيف بود ليكن يونانيها چنان پست شده بودند كه همه او را بحكميت قبول ميكردند .\r\nيونانيها اردشير را خيلى اهميت ميدادند ، اما در داخلهء كشور ايران در اواخر سلطنت او برعكس بود و ساتراپ‌هاى ايرانى از ترس اينكه از تقرب درگاه دور شوند يا از هواى جاه‌طلبى همواره عصيان ميكردند . تاخو فرعون جديد مصر اين اوضاع منقلب را مغتنم شمرده بسوريه دست‌اندازى نمود ، اما در غياب او انقلابى در داخلهء مصر واقع شد و اگزيلاس كه ظاهرا با مصر مودتى نداشته بانقلاب مدد رسانيد و تاخو مجبور شد بشوش فرار كند . مدت چندين سال اغتشاشات داخلى كشور مصر را از كار انداخت ، يكوقت به نظر ميآمد كه شيرازهء دولت پارس از هم گسيخته ليكن بخت آن كشور هنوز نخوابيده و اختلافات دشمنان اردشير كه با يكديگر جنگ و جدال داشتند و همچنين خيانت و رشوه‌خوارى آنان موقع را حفظ نموده مانع خرابى كلى گرديد .\r\nاردشير پس از چهل و شش سال سلطنت در سال 358 قبل از ميلاد در كبرسن وفات نمود . به نظر ميرسد كه مردى كريم و ملايم و هميشه براى عفو مقصرين حاضر بود ليكن پريزاتيس كه زنى خطرناك بود كاملا بر او تسلط داشت و پس از مسموم ساختن زوجه‌اش مسماة به استاتيرا با آنكه شاه كمال علاقه را به آن زن داشت باز از نفوذ او كاسته نشد .\r\nبايد دانست كه بواسطهء نفوذ اين زن و رأى فاسد او بود كه پسر ضعيف النفس وى دختر خود آتس‌سا را تزويج نمود و اين امر بعدها عواقب وخيم ظاهر ساخت . از مسائل قابل ذكر اينكه اردشير براى اناهيتا ربة النوع تناسل مجسمه‌اى ترتيب داد و به اين واسطه تغيير يا توسعه‌اى در كيش ملى پديد آورد كه از افكار ساميهاى بابل راجع به ربة النوع\r\n\r\n","description":"","footnote":"","page_name":" 306 ","page_number":352},
  {"content":"\r\n\r\nطبيعت در آن راه يافته بود . از اين مهمتر آنكه اين پادشاه پرستش ميترا را تجديد نموده و مىبينيم پس از آنكه اين رب النوع مدتى در دورهء گاتها و كتيبه‌هاى هخامنشى 32 - خرابهء يك معبد اناهيتا در كنگاور ساختمان‌هاى عمارت در طرف چپ جديد است .\r\nمتروك مانده تدريجا ظاهر شده و مقام او از خداوند صلح مبدل برب النوع جنگ مىشود .\r\nبقول مولتن منشاء ثنويه هرچه ميخواهد باشد اين رب النوع نيز در خط رسيدن بمقام\r\n\r\n","description":"","footnote":"","page_name":" 307 ","page_number":353},
  {"content":"\r\n\r\nعالى مذهب ميترا « 1 » بوده است .\r\n\r\nجلوس اردشير سوم سال 358 قبل از ميلاد\r\nشاهنشاه پير صدها زن در اندرون خود داشته و ظاهرا متجاوز از صد پسر پيدا كرده است ليكن بيشتر آنها قبل از پدر درگذشتند و از آن جمله فقط سه پسر استاتيرا كه داريوش و آرياسپ و اخس نام داشتند از زن عقدى و قابل جلوس بر تخت محسوب ميشدند . چند سال قبل از وفات شاهنشاه داريوش بولايتعهد معين شد . اما اخس كه در دسيسه‌كارى زبردست و فرزند لايق پريزاتيس بود آن پسر را وادار بقتل پدر نمود . به اين عنوان كه پادشاه در خيال آنست كه ولايتعهد را از او سلب نمايد . داريوش فريب‌خورده در صدد اقدام برآمد و امرش مكشوف شده بقتل رسيد . برادر ديگر موسوم به آرياسپ را نيز اخس فريب داد باينكه تو متهم بهمدستى داريوش شده‌اى و مانند او نيز بقتل خواهى رسيد لهذا آن شاهزادهء بدبخت براى اينكه گرفتار اين مصيبت نشود بدست خود انتحار نمود . با اين دسايس و خيانتها اخس بولايتعهد رسيد و آتس‌سا نيز به او مدد كرد ، و اخس وعدهء تزويج او را داده بود . اين مصائب خانوادگى اجل اردشير را نزديك ساخت . چون او درگذشت اخس بسلطنت رسيد و اردشير سوم خوانده شد .\r\nدر اول سلطنت خود تمام شاهزادگان را بقتل رسانيد و حتى گفته‌اند شاهزاده خانمها را هم باقى نگذاشت .\r\n\r\nتسخير صيدا و انقياد مصر سال 342 قبل از ميلاد\r\nتخت پادشاه جديد بر پايه‌هاى استوارى قرار نداشت ، موفق نشدن پدرش بتسخير مصر آن كشور را مركزى براى مخالفت با ايران ساخته بود . هروقت استانداران يا دولتهاى دست‌نشانده مى خواستند خود را از قيد تبعيت ايران آزاد كنند از مصر بايشان مدد ميرسيد . بر اخس ظاهر شد كه تا مصر را دوباره مسخر نسازد ساير طاغيان را\r\n\r\n\r\n","description":"","footnote":"\r\n( 1 ) - آئين قديم زردشت صفحه 138 . كتيبه‌اى در كاخ اردشير ممنون در شوش پيدا شده كه بشرح زير است :\r\nبا توفيق اهورامزد ، انه‌هتا و ميترا من اين كاخ را بنا نمودم . ( مؤلف )\r\n","page_name":" 308 ","page_number":354},
  {"content":"\r\n\r\nنخواهد توانست بجاى خود بنشاند . اقدام اولى كه براى اين كار كرد به كلى بىثمر شد و قشون نكتانبو « 1 » در تحت فرماندهان يونانى قواى ايران را شكست فاحش دادند .\r\nهيچوقت مصر به اين اندازه قوت نيافته بود حتى قوت‌قلب و شجاعت سپاهيانش نيز خوب بوده است . در نتيجهء اين شكست ايران سوريه و آسياى صغير و قبرس طغيان كردند ، بلكه فينيقيان نيز در تحت رياست تن‌نس « 2 » پادشاه صيدا قيام نموده قصر سلطنتى لبنان و انبارهاى خواربار را كه براى جنگ مصر فراهم شده بود آتش زدند . سردار آتنى اخس در قبرس موفق شد اما در آسياى صغير ساتراپ فريگيه كه عصيان كرده بود به تقويت آتن و تب مقاومت نمود ، تن‌نس در سوريه پيشرفتى كرد كه نكتانبو را وادار نمود از او تقويت كند و چهار هزار تن از مزدوران يونانى را بمدد او فرستاد .\r\nاما اخس مانند پدر مردى ضعيف النفس نبود ، مجددا لشكرى عظيم فراهم كرده شخصا به طرف صيدا رفت . تن‌نس باميد اينكه بواسطهء ديوارهاى مرتفع و خندق هاى سه‌گانهء شهر محفوظ خواهد ماند اهل شهر را رها كرد و مزدوران يونانى كه از مصر آمده بودند به پول ايران فريفته شدند و اهالى صيدا باينواسطه از مدافعه منصرف گرديدند . نمايندگان ايشان كه پانصد نفر بودند بفرمان شاهنشاه خونخوار بقتل رسيدند ، بقيهء مردم هم مصمم شدند خود و خانواده‌ها و خانه‌هاى خويش را بقربانى بدهند و اين تصميم را اجرا كردند . چون اخس وارد شهر شد جز تلى از خاك و مخروبه چيزى نديد و آن را به مبلغ گزاف بكاوش‌كنندگان و جويندگان گنج بفروخت ، بمحض اينكه شهر صيدا مسخر شد تن‌نس هم بقتل رسيد و ساير بلاد فينيقيه نيز منقاد شدند .\r\nلشكر ايران كه در صيدا چندان معطل نشدند راه قديم را پيش گرفته بجانب جنوب متوجه گرديدند . چون بپلوزيوم رسيدند بواسطهء نهرهاى مخصوص آب را برگردانيدند و سدها كشيدند . ليكن مصريان در عقب حصارى كه در تحت تهديد بود حصار ديگر بر پا نمودند و مانند سابق مهاجمهء پارسيها پيشرفت نكرد و به نظر ميآمد كه طغيان آبها لشكريان ايران را درهم شكند اما يكى از سرداران يونانى كه در خدمت ايران بود جسارت بخرج\r\n\r\n\r\n","description":"","footnote":"\r\n( 1 ) -  Nectanebo . \r\n( 2 ) -  Tennes . \r\n","page_name":" 309 ","page_number":355},
  {"content":"\r\n\r\nداده از يكى از نهرها بالا رفت و پشت‌سر مصريان را گرفت و چون بر او حمله بردند حملات را دفع نمود . نكتانبو چون ديد خطوط ارتباطيهء او متزلزل شد به طرف ممفيس عقب كشيد . پادگان پلوزيوم و ساير مراكز مهم بعقيدهء اينكه تنها مانده‌اند تسليم شدند بنابراين مصر دوباره در سال 342 قبل از ميلاد بدست ايران افتاد . اخس با كمال بيرحمى و ظلم با آن كشور رفتار نمود و سوء تدبير كامبيس « 1 » را پيروى نموده گاو آپيس « 2 » را كشت و گوشت او را در ضيافتى به شكرانهء تسخير ديوار سفيد به مهمانان خورانيد . معابد را غارت كرده شهرها را خراب نمود و هزارها از مصريان را بقتل رسانيد و پس از آنكه نام پارسى را اينطور اسباب رعب و وحشت نمود به بابل مراجعت كرد .\r\n\r\nقتل اردشير سال 328 قبل از ميلاد\r\nمظفر و منصور شدن پارسيان در جنگ مصر موجب امنيت و آرامش قسمت غربى كشور شد ، آرتاباز كه چندين سال در حال طغيان بود به مقدونيه فرار كرد ، سلاطين و امراى ديگر سر تسليم پيش آوردند . دول رقيب يونان نيز نسبت بپادشاه متملق شدند و در اطاعت اوامر او تعجيل كردند و چشم به پول او دوختند . معهذا اوضاع ولايات نسبت به زمان داريوش تفاوت كلى كرده بود . ولايات بحر خزر كه غيرممكن الوصول بودند به استقلال خود باقى ماندند ، پنجاب به كلى از تبعيت ايران بيرون رفت ، در جاهاى ديگر هم استحكام نظارت و مراقبت كه براى نگاهدارى چنين كشور عظيم لازم بود سستى يافته بود . ليكن اخس قدرت و قابليت داشت و بحسن تدبير باگوواس « 3 » كه از خواجه‌سرايان بود ادارهء حكومت ترقى كرد . ضمنا مراقب ترقيات دولت جديد الظهور مقدونيه نيز بودند و از آن جلوگيرى مينمودند . اما تزوير و دسيسه ، حسن ادارهء آن رجل سياسى را عقيم ميكرد بطوريكه عاقبت در سال 338 خود را مجبور ديد ولينعمت خويش را بقتل رساند و اگر چنين نميكرد خود به هلاكت ميرفت . اكثر فرزندان شاه هم مقتول شدند و جوانتر از همه كه آرسس يا ارشك نام داشت به سلطنت برداشت ليكن آن جوانهم چون آثار خودسرى بروز داد بفرمان خواجهء بيرحم شربت فنا نوشيد .\r\n\r\n\r\n","description":"","footnote":"\r\n( 1 ) -  Cambyses \r\n( 2 ) -  Apis \r\n( 3 ) -  Bagoas \r\n","page_name":" 310 ","page_number":356},
  {"content":"\r\n\r\n\r\nجلوس داريوش كدمان 336 قبل از ميلاد\r\nخواجهء مزبور شخص نامعلومى را بنام كدمان كه ظاهرا از نژاد هخامنشيان بوده اختيار كرد و او بعنوان داريوش سوم بر تخت جلوس نمود . چون اين پادشاه آخرين شخص از يك سلسلهء معظم مىباشد مورد توجه و محبت است . در اوقات محاربهء كادوسيان در جنگ تن‌بتن شخص عظيم الجثهء را بقتل رسانيده بشجاعت و رشادت معروف شده و در عوض اين خدمت حكومت ارمنستان به او مفوض شد . به نظر ميآيد كه نسبت باسلاف نزديك خود كريم و صالح بوده و اگر او در موقع عادى بود به خوبى ميتوانست كشوردارى نمايد .\r\nاز بدبختى او دولت جديدى در مغرب طلوع كرده و بزرگترين دلاور جنگجوى عالم در آن دولت زمام امور را بدست گرفت . داريوش با تمام وسائل و اسبابى كه در قدرت دولت ايران بود در مقابل مهاجمهء شرربار اسكندر كبير نتوانست برابرى نمايد .\r\n\r\n","description":"","footnote":"","page_name":" 311 ","page_number":357},
  {"content":"\r\n\r\nسكهء فيليپ مقدونى\r\n\r\nفصل بيستم طلوع دولت مقدونيه تحت سلطنت فيليپ و اسكندر\r\nما با چه عجايب آدمى ناگزير بنبرد شده‌ايم ! اين كسيست كه براى بچنگ آوردن نيرو و گشادن كشور يك چشمش را از دست داد و شانهء او بضرب دبوس شكسته يكدست و يكپاى وى از سوزش سرما سياه گشت . بخت از وى هرچه خواست بىمضايقه پيش وى نهاد مگر در نامجوئى و افتخار كامروا گردد .\r\n« ديموستن خطيب يونانى در وصف فيليپ مقدونى »\r\n\r\nجغرافياى مقدونيه\r\nبراى كسانى كه مثل من معتقدند بر اين‌كه جغرافيا بر تاريخ تأثير شديد دارد اين مسئله قابل توجه است كه طبيعت چون پلوپونس و يونان مركزى را منقسم بقطعات جداگانه‌اى از خاك نموده و چندان وسائل ارتباطيه از خشكى براى آن قرار نداده ، يونان را مانع شده است از اينكه مقر يك ملت واحد باشد ، بلكه آن را مجموعه‌اى از دول كوچك ساخته كه بالاختصاص براى امر معاش خود متوجه به دريا باشند . ليكن چون بنقشه نظر اندازيم مشاهده خواهيم كرد كه حال مقدونيه غير از اين است چه آن كشور داراى درهء وسيع واردار « 1 » مىباشد كه پرنعمت و عبور از آن آسان و منتهى بدلتاى بسيار حاصلخيزى است كه از آبهاى خود آن دره و رودهاى ديگر ساخته شده است . مزاياى مزبور امروز بواسطهء موقع سالونيك « 2 » ظاهر مىشود كه بندر مهم اينقسمت از اروپا مىباشد و در نقطه‌اى واقع است كه وسيلهء ارتباط آن با داخله از مجراى\r\n\r\n\r\n","description":"","footnote":"\r\n( 1 ) -  Wardar . \r\n( 2 ) - سالونيك در 315 قبل از ميلاد در محل ترمهء (  Therma  ) قديم بنا شده و بنام تيسىلونيكا ناخواهرى اسكندر كبير و زن كاسندر موسوم بوده است ( مؤلف ) .\r\n","page_name":" 312 ","page_number":358},
  {"content":"\r\n\r\nواردار بسيار خوب است و ميتواند ثروت فلاحتى آن ناحيه را به خود جلب نمايد . حاصل اينكه مقدونيه آنچه را كه دول ديگر يونان فاقد بودند يعنى كيفيت طبيعى و وسعت و حاصلخيزى خاكى كه لازمهء پروردن سكنهء زياد است دارا بود و آن كشور جانشين يونان شد تقريبا به همان دليل كه پرتقال در دايرهء سياحت بحرى و استعمار جانشين و نيز وژنوا و ساير جمهورىهاى كوچك گرديد .\r\n\r\nسكنهء مقدونيه\r\nگمان ميرود مقدونىها از دو نژاد بودند : يكى كه عنصر غالب بود يونانى و بعقيدهء « 1 » يونانيها بيشتر از مهاجرين ارگس بود و طايفهء قديم‌تر آريانى بودند ، ولى يونانيها آنها را بربر يعنى بيگانه و وحشى ميخواندند و از جلگهء حاصلخيز بكوهستان صعب ميراندند . بمرور زمان اين دو طائفه باهم مخلوط شدند اما اين اختلاط كامل نبود .\r\nبطور كلى خصائص برجستهء آن قوم شجاعت و مردانگى بود . هرمردى كه دشمنى را نكشته و به اين واسطه شجاعت خود را ظاهر نمىنموده مىبايست بندى بكمر ببندد و حق نداشت با مردان ديگر سر ميز بنشيند ، مگر اينكه بدست خود گرازى كشته باشد .\r\nاسكندر كه يكنفر مقدونى كامل محسوب است شكار را از بهترين وسائل تربيت براى جنگ ميدانست و آن را بر اعمال ورزش و زورخانه ترجيح ميداد و شكى نيست كه حق با او بوده است . در مقابل اين صفات حسنه مفاسدى كه داشتند عادت غريب آنها بشرب خمر بوده است كه باعث وقوع فجايع اسفناك ميگرديد ، چنان كه در شرح حالات اسكندر مشهود خواهد شد . تعدد زوجات نيز شايع و نتايج آن كه عداوتهاى خانوادگى و قتل اقارب است حاصل بود .\r\nمردم مقدونيه بواسطهء جدا بودن از ملل ديگر و حالت روستائى كه داشتند نسبت به آتنيان مجرب تربيت شده البته پست‌تر بودند ، اما وحشى محسوب نميشدند . فيليپ و اسكندر هردو بقدرى مفتون صنعت و ادب بودند كه مقدونيه سبب انتشار تربيت و\r\n\r\n\r\n","description":"","footnote":"\r\n( 1 ) - من بمرهونيت خودم نسبت بكتاب نفيس پروفسور د . ج . هوكارت موسوم به « فيليپ و اسكندر مقدونى » اعتراف دارم ( مؤلف ) .\r\n","page_name":" 313 ","page_number":359},
  {"content":"\r\n\r\nتمدن يونانى در آسيا گرديد . نيز همانطور كه كيفيت جغرافيائى يونان بر مردم آن اثر كرده باعث تشكيل دول متعددهء عليحده‌اى در آن خاك گرديد كه سكنهء آن داراى استقلال نفس و بعلاوه فطرتا دريانورد بودند ، در مقدونيه وسعت خاك و بعد مسافت آن از دريا و خوبى وسائل ارتباطيه و زيادى نعمت و ثروت سبب شد كه ملت واحدى از كشاورز و گله‌دار و شبان در تحت ادارهء يكنفر پادشاه در آنجا تشكيل يافت و صحيح گفته‌اند كه وقتى كه مقدونيه شروع بعمليات بزرگ خود نمود از حيث اوضاع سياسى كيفيت يونان را در اعصارى كه همر وصف آن را نموده داشته است .\r\n\r\nتاريخ قديم مقدونيه\r\nوقايع تاريخ قديم مقدونيه عبارتست از مساعى حكمرانان جلگه‌ها كه نسبتا متمدن و يحتمل يونانى الاصل بودند براى اينكه قبايل كوهستانى را مطيع كنند و در تحت تربيت و انتظام درآورند . حقيقت اين است كه از احوال آن كشور خبرى نداريم تا زمانيكه ايرانيها پس از جنگ سيستان ( سكاها ) آمين‌تاس « 1 » را در تحت اطاعت خود درآوردند كه در آن زمان او چنان كه در فصل چهاردهم مذكور داشتيم پادشاه آن ولايت بود .\r\nهرودوت در كتاب خود نقل مىكند كه اولين سفراى پارسى كه به دربار آمين‌تاس رفتند در ضيافتى كه بخاطر ايشان داده شده بود بپادشاه اصرار ميكردند كه مخدرات خود را حاضر كند . پسر پادشاه كه اسكندر نام داشت از اين بىحرمتى غضبناك شد . چون ايرانيها مست شدند در عوض زنها جوان‌هائى مسلح بخنجر حاضر كردند و آنها پارسيهاى جسور را با ملازمان ايشان به هلاكت رسانيدند . بعد براى جلوگيرى از مفاسدى كه قتل اشخاص براى آن كشور توليد ميكرد لازم بود تدابير و چرب‌زبانيهاى بسيار به كار برده شود ولى آن بدست وارث آمين‌تاس ( اسكندر ) با موفقيت انجام گرفت . توضيح اينكه چون هيئتى از طرف پادشاه ايران براى تحقيق فرستاده شد او خواهر خود را برئيس آن هيئت بمزاوجت داد . همين كه لشكركشى بزرگ پارس شروع شد اسكندر كه جانشين پدر شده بود به پارسيها ملحق گرديد اگرچه به قدر امكان از\r\n\r\n\r\n","description":"","footnote":"\r\n( 1 ) -  Amyntas \r\n","page_name":" 314 ","page_number":360},
  {"content":"\r\n\r\nمحبت بيونانيها هم مضايقه نميكرد .\r\nپرديكاس « 1 » كه از سنه 455 تا 413 قبل از ميلاد سلطنت كرد در ضمن تاريخ جنگهاى پلوپونس اسمش مذكور و بكفايت و تدبير شناخته شد ، و جانشين او كه آرشلاؤس « 2 » نام داشته در اداره كردن ماهر بوده و قشون خوبى تربيت داده است . نيز شعرا و هنروران يونان را در دربار خود دعوت كرده و از آنها نوازش مينمود كه از جمله اورى پيدس « 3 » آگاتون « 4 » ، زيوكز « 5 » بودند . بعد از آن دورهء هرج‌ومرجى به نظر ميرسد كه طولانى است و معلوماتى چندان از آن دوره در دست نيست و اينقدر هست كه كشتارهاى عديده در آن زمان واقع شده و بالاخره چون برادر فيليپ نيز كشته شد فيليپ در سال 359 قبل از ميلاد بسلطنت مقدونيه رسيد .\r\n\r\nحسن ادارهء فيليپ از سال 359 تا 336 قبل از ميلاد\r\nكفايت فوق العادهء فيليپ از اينجا ظاهر مىشود كه در عرض سنوات معدوده مقدونيه را از حالت يك دولت ضعيف كه دائما در تحت تهديد همسايگان خود بوده بيرون آورده دولت مقتدرى ساخت كه در تمام يونان سمت تقدم و تسلط داشت . اين پادشاه در ايام جوانى مدت سه سال بطور گروگان در تب كه آن زمان دولت نظامى مهم يونان بود بسر برده تجاربى كه در آن مدت در ضمن معاشرت با اپامينونداس « 6 » حاصل كرده مادام العمر فراموش ننموده بود . لياقت او تنها در اداره كردن كشور نبود بلكه قشونى از پياده ترتيب داد موسوم به فالانژ « 7 » كه هرچند در جناحين محتاج بمحافظت بود ليكن خود به خوبى ميتوانست نسبت بهر نوع لشكريان ديگر در آن عصر حمله‌ور شود . از اين گذشته قشون سوارهء خود را نيز ترقى داده بطوريكه مقاومت با آن غيرممكن بود . در محاصرهء قلاع فنون مؤثرى تعليم كرد و نيروى دريائى هم ايجاد نمود . اين مرد فوق العاده\r\n\r\n\r\n","description":"","footnote":"\r\n( 1 ) -  Perdiccas . \r\n( 2 ) -  Archelaus . \r\n( 3 ) -  Euripides . \r\n( 4 ) -  Agathon . \r\n( 5 ) -  Zeuxis . \r\n( 6 ) -  Epaminondas \r\n( 7 ) - فالانژ از ستونى بضخامت يا بعمق شانزده تركيب يافته كه اسلحهء آن نيز نيزه‌اى به طول شانزده پا بود و بدين ترتيب ميتوانست صف پنجمى صف اولى را حمايت كند ( مؤلف ) .\r\n","page_name":" 315 ","page_number":361},
  {"content":"\r\n\r\nاين مسئلهء اساسى را هم كه « به زر ميتوان لشكر آراستن » از نظر دور نداشت .\r\nچنان كه از استخراج معادن طلا و نقرهء مقدونيه دولت فراوانى كه پيشرفت خيالات بلند او بر آن مبنى بود تهيه نمود . بعضى از دول يونان مخصوصا تب و آتن با قدرت فيليپ مخالف بودند و محرك ضديت آتنيان بيشتر فصاحت و بلاغت ديموستن بود و خطابه‌هاى معروف آن خطيب بزرگ كه بر ضد فيليپ انشاد كرده موسوم به فيليپيك مىباشد هنوز در مدارس اروپا موضوع درس و بحث است و معلوم ميسازد كه آن گويندهء بليغ با كمال علو مقامى كه در بيان و سخن‌سرائى داشت از اوضاع روزگار و تناسب دول بى خبر بود و ندانست آتنيان تربيت‌شدهء راحت‌طلب با وجود اتحاد با دولت جنگى تب باز حريف فيليپ كه مردى سربازمنش و اهل زحمت و تعب است نميشوند و از عهدهء او برنميآيند ، در جنگ هائى كه اين سردار بزرگ به آن اقدام نمود چنان فتح و فيروزى حاصل كرد كه اسباب تعجب است . با قبايل ايليريه محاربه كرد و آنها را قتل‌عام نمود . با آمفى پوليس « 1 » جنگ كرد و آن را مسخر ساخت ، با تسالى كارزار كرده و آن را متصرف شد ، با فوسيان طرف شد و آنها را مغلوب ساخته است ، پس از آن ولايت تراس را تا پروپونتيس « 2 » يعنى درياى مرمره را مسخر كرد ، اگرچه نتوانست پرينتوس « 3 » را متصرف شود و آن شهرى بود بسيار مستحكم و در مغرب بيزانس واقع بود . خلاصه تمام يونان بر ضد او قيام كردند بعلاوه شاهنشاه ايران طرفيت داشت و چون فيليپ مشاهده كرد كه نيت او در مسلط شدن بر داردانل انجام نميگيرد متوجه تسخير يونان گرديد .\r\n\r\nجنگ خرونه 338 قبل از ميلاد\r\nدولتين تب و آتن باهم متحد شده در خرونه « 4 » با فيليپ روبرو شدند و روز حساب براى ايشان رسيد و اين اولين دفعه‌اى بود كه يك قشون جنگى ملى با لشكر طرز قديم ( چريك ) و مزدور مقابل ميشد ، جنگ خيلى سخت بود اما فيليپ كاملا فاتح گرديد و اسباب فتح و ظفر را هم عاقبت اسكندر جوان فراهم كرد كه سواران سنگين اسلحه را بمهاجمه به طرف ميمنهء دشمن كه لشكريان تب در آنجا بودند واداشت ، تلفات متحدين كمرشكن بود چه\r\n\r\n\r\n","description":"","footnote":"\r\n( 1 ) -  Amphipolis . \r\n( 2 ) -  Propontis . \r\n( 3 ) -  Perinthus . \r\n( 4 ) -  Chaeronea . \r\n","page_name":" 316 ","page_number":362},
  {"content":"\r\n\r\nاز آتنيان به تنهائى سه هزار تن مقتول يا اسير شدند و از مردم تب هم اگر زيادتر نبود كمتر نميشد . سلطان فاتح با تب بكمال سختى رفتار كرد ، نه فقط رياست او را از بلاد بئوسيان مرتفع ساخت بلكه استقلال را از خود او نيز سلب كرد و جماعتى از تبعيد شدگان را با يك عده از پادگان مقدونى در آنجا بگماشت ، اما با آتن كه آن نيز به حال ناتوانى افتاده بود بخوشى معامله كرد ، اهالى آن شهر را آزاد نمود و با آن شهر عقد اتحاد بست و آن را محل افتخار ناميد ، آنگاه بجانب پلوپونس « 1 » روانه شد و در آنجا تنها دولت اسپارت با او مقاومت نمود و بنابراين خاك آن دولت منحصر بناحيهء اصلى او يعنى لاكونيا « 2 » گرديد .\r\n\r\nانتخاب فيليپ بسردارى كل يونان 337 قبل از ميلاد\r\nيك سال بعد از جنگ خرونه در تنگهء كرنت « 3 » مجمعى از تمام نمايندگان دول يونان به غير از اسپارت منعقد گرديد و در آن مجمع فيليپ بيان كرد كه ميخواهم يك اتحاد جديدى از يونانيان تشكيل دهم بطورى كه تمام دول داراى استقلال خود باشند و با رياست من براى محاربهء ايران متفق شوند تا صدمات غيرقابل تحملى را كه از ناحيهء آن دولت مهاجم بر ايشان وارد شده تلافى نمايند . دول يونان نسبت بشاهنشاه كه در اين وقت چندان محل خوف و وحشت نبود عداوت مخصوصى نداشتند ، ليكن در انتخاب فيليپ بسردارى كل مجبور و شايد هم كه خوشوقت بودند از اينكه آن پادشاه قواى خود را مصروف جنگ آسيا كند و از يونان دور سازد . يقين است كه عداوت يونانيان نسبت به فيليپ ظاهر نبود ، اما فيليپ گويا اين مسئله را ميدانست ، آنچه منظور او بود سردارى كل يونان بود و چون اين مقصود حاصل شد مقضى المرام بمقدونيه مراجعت كرده بناى تهيهء مهاجمه بدولت ايران را گذاشت .\r\n\r\nالمپياس\r\nاولين زوجهء فيليپ ، المپياس « 4 » دختر اسيرى از اپيرو « 5 » زنى بديع الجمال بود ، ليكن تندخو و گاهى اوقات اعمال بيرحمانهء خوفناك از او صادر ميشد معهذا زن بزرگى بوده و چون مادر اسكندر است در تاريخ كمال اعتبار\r\n\r\n\r\n","description":"","footnote":"\r\n( 1 ) -  Peloponnesus . \r\n( 2 ) -  Laconia . \r\n( 3 ) -  Chorinth . \r\n( 4 ) -  Olympias . \r\n( 5 ) -  Epirote . \r\n","page_name":" 317 ","page_number":363},
  {"content":"\r\n\r\nرا دارد . اسكندر پسر يگانهء اين زن بود و در كار آن پسر اهتمام فوق العاده ميكرد .\r\nتدريجا فيليپ از زوجهء خود بيزار شد . چون از يونان مراجعت كرد يكى از زنان هم وطن خود را تزويج نمود . در جشن سرور و عروسى عم عروس كه آتالوس نام داشت اسكندر را توهين و در پاكزادى او تشكيك نمود . شاهزادهء جوان پيالهء خود را به صورت آتالوس زد ، فيليپ در حال مستى بر وى پسر شمشير كشيد و او پدر را استهزا كرده با مادر خود از دربار دور شد و اين مشاجره مرتفع گرديد . اما چون اسكندر خواست دختر ساتراپ كاريه را بزنى بگيرد باز مناقشه بميان آمد ، فيليپ نهايت غضبناك شده اين مواصلت را بهم زد و چهار نفر از رفقاى اسكندر را كه گمان ميكرد بر ضد او كار ميكنند تبعيد نمود .\r\nدو نفر از آنها هارپالوس « 1 » و بطلميوس بودند ، بطلميوس بعدها در تاريخ اهميت تام يافته و بسلطنت رسيده است .\r\n\r\nقتل فيليپ 336 قبل از ميلاد\r\nاوضاع سياسى باعلى درجهء خوبى بوده فيليپ بتهيهء جنگ بزرك ميپرداخت كه در سال 336 قبل از ميلاد بدست يكنفر پوزانياس « 2 » نام بقتل رسيد . علت آن اين بود كه آتالوس نامبرده او را توهين كرده و فيليپ از جبران هتك شرف او امتناع ورزيده بود ، در مقدونيه قتل نفس شايع بود و هرچند اسكندر متهم بپدركشى گرديد ولى گمان نميرود كه دست تحريك در اين كار داشته باشد . از طرف ديگر ممكن است المپياس بواسطهء بيوفائى شوهر كينه در دل گرفته و تصور كرده باشد كه اگر ضربتى وارد نياورد شايد وليعهدى پسرش مورد مخاطره شود .\r\nخلاصه فيليپ كه نقشهء تسخير آسيا را كشيده حربهء فتح و فيروزى را تيز ساخته بود در جوانى درگذشت و اگر زنده مانده بود محتمل است كه در تاريخ هم او بعنوان فاتح آسيا مذكور ميشد . اما اگرچه بخت با او همراهى نكرد و از معاصرين وى هم چيزى تراوش نكرده ، ليكن همين امر كه او اول كسى است كه يك دولت اروپائى بمعنى جديد\r\n\r\n\r\n","description":"","footnote":"\r\n( 1 ) -  Harpalus . \r\n( 2 ) -  Pausanias . \r\n","page_name":" 318 ","page_number":364},
  {"content":"\r\n\r\nتأسيس نموده يعنى يك ملت مسلح با منظور و آمال واحد تشكيل داده « 1 » دليل بر بزرگى قدر اوست و نميتوان آن را از نظر دور داشت . چنان كه بعضى از مورخين گفته‌اند حق اين است كه رويهمرفته اروپا مردى چون پسر آمينتاس نياورده بود تا وقتى كه نوادهء آمينتاس بعرصه رسيد .\r\n\r\nشهرت فوق‌العادهء اسكندر كبير\r\nاگر بگوئيم اسكندر كبير از معروفترين مردان دنياست چندان بخطا نرفته‌ايم حتى اينكه امروز هم در تمام آسيا تا حدود چين نام او مشهور و مذكور است . شخص مسافر در مشرق‌زمين همه جا اين مطلب را مشاهده مىكند و محض نمونه من دو مثال از دو كشور كه چند صد ميل از يكديگر فاصله دارند ميآورم .\r\nاولا خواننده را دعوت ميكنم كه بكشمير با من همراهى كرده سلاسل كوههاى عظيمهء هيماليا را طى كند و به گلگيت و از آنجا به هونزه بيايد كه يقينا اقصى بلاد عالم است و تا چند سال قبل هيچ جهانگرد اروپائى به آنجا قدم نگذارده بود . در اين درهء دوردست راجهء كوچكى حكمرانى دارد و او مدعى است كه از اعقاب اسكندر مىباشد .\r\nاين ادعاى او را نميتوان به كلى واهى شمرد چه بنابقول ماركوپولو « 2 » پادشاه بدخشان هم اين ادعا را داشته است و ميتوان تصور كرد كه اين هردو ادعا مبنى است بر روايات ناشيهء از سلطنت يونانى باخترى كه هنوز آثار آن در آن ممالك كوهستانى باقى است . « 3 »\r\nاز هونزه تا ساحل مكران مسافتى بعيد است . در آنجا در سال 1897 يكنفر صاحبمنصب تلگرافخانه هنگام مراقبت سيمى كه در طول آن ساحل بيحاصل كشيده شده بود بدست قبايل وحشى كاروان « 4 » مقتول شد و حال آنكه حيات انگليسيها در آن ناحيه تا آن زمان بسيار محترم بود و سبب عمدهء قتل آن انگليسى اين بود كه قبايل مزبور شنيده\r\n\r\n\r\n","description":"","footnote":"\r\n( 1 ) - رجوع شود بكتاب « فيليپ و اسكندر مقدونى » صفحه 3 ( مؤلف ) .\r\n( 2 ) -  Marco Polo \r\n( 3 ) - رجوع شود بكتاب  « Yule's Marco Polo »  جلد اول صفحه 157 ( مؤلف ) .\r\n( 4 ) - رجوع شود بكتاب « ده هزار ميل » فصل 24 ( مؤلف ) .\r\n","page_name":" 319 ","page_number":365},
  {"content":"\r\n\r\nبودند كه عثمانيان هم‌كيش ايشان يونانيان ، ملت اسكندر ذو القرنين « 1 » را مغلوب ساختند آنها چنين تصور ميكردند كه اين مغلوبيت و شكست يك ضربت خيلى سخت بقدرت و حيثيت تمام ملل اروپا وارد ساخته است بنابراين سرگذشت مقتدرترين فرزند اروپا كمال اهميت را دارد و براى من شخصا اهميت آن بسيار است ، بواسطهء اينكه مدت چندين سال بيافتن طرقى كه آن مرد بزرگ در ايران طى نموده اشتغال داشته‌ام . لا محاله در يك قسمت از آن طرق من اولين اروپائى بوده‌ام كه ردپاى آن دلاور نامى را تعقيب و دنبال كرده منازلى را كه او طى نموده است پيدا كرده‌ام .\r\n\r\nافسانه‌هاى اسكندر\r\nدر اينجا لازم است اشاره كنم باينكه دربارهء دلاور مقدونى افسانه‌هاى بسيار گفته شده است . در اين باب بقدرى مبالغه كرده‌اند كه شخصى كه از مشرق‌زمين بنام اسكندر شناخته مىشود تقريبا به كلى افسانه ايست . بايد دانست كه بسيارى از افسانه‌هاى راجع به اسكندر از طرف يونانيها اشاعه شده و مبدأ آن را ميتوان بمائه دوم ميلادى رسانيد . بنابر اين روايات اسكندر پسر يكى از پادشاهان مصر بوده است . اما از نظر ايرانى چون ملاحظه كنيم مهمترين كتابى كه از اسكندر گفتگو مىكند منظومهء معروف فردوسى است ، آن شاعر بزرگ در شاهنامه اسكندر را از خانوادهء سلطنتى ايران بيان و قلمداد مىكند كه دارا يعنى داريوش دخترى از فيلقوس روم ( يعنى فيليپ يونانى ) را تزويج كرده بعد او را مطلقه ساخت از وى اسكندر بوجود آمد داريوش كدمان پسر دوم دارا و از زوجهء دوم بوده ، بنابراين پادشاه مقدونى برادر صلبى پادشاه ايران مىشود . جنگهائيكه او در آسيا كرده است براى اين بوده كه تاج و تخت موروثى خود را از اقرباى خويش بستاند . در اينجا من اين مطلب را ميخواهم اضافه كنم كه غالب ايرانيان اين افسانهء تاريخى را با جوش و حرارتى قبول نموده و از آن اظهار شعف و خوشوقتى مينمايند در صورتى كه هيچ\r\n\r\n\r\n","description":"","footnote":"\r\n( 1 ) - « صاحب دو شاخ » لقب مزبور اشاره است باينكه او را پسر آم‌من ( ژوپيتر ) خيال كرده‌اند چه آم‌من بطوريكه در نقوش و تصاوير نموده شده است شاخى مانند شاخ قوچ در هريك از صد غين او وجود دارد ( مؤلف ) .\r\n","page_name":" 320 ","page_number":366},
  {"content":"\r\n\r\nمنطقى براى آن نيست ، ولى اين افسانه‌هاى خيالى بايد اسباب مسرت و خوشوقتى اروپائيها و آسيائيها هردو باشد زيرا كه آن در ادبيات مذهبى و غيرمذهبى هردو مورد اتفاق واقع شده و از جمله در قرآن هم به آن اشاره شده است .\r\n\r\nدورهء جوانى و جلوس اسكندر\r\nاين مسئله محل اتفاق است كه مواهب درخشانى را كه طبيعت به اسكندر عطا نموده بود حتى در اوان طفوليت از وى ظاهر و هويدا بوده است ، از جمله در غياب فيليپ پدرش از ايلچيهاى ايران پذيرائى كه به عمل آورد پلوتارك « 1 » حكايت آن را نقل كرده مينويسد كه در اين مجلس اسكندر بدرجهء از خود ابراز لياقت داد كه اسباب تعجب ايرانيان شده و ديدند كه فيليپ با آنهمه شهرت خود در برابر خيالات بلند و دورانديش اسكندر ابدا قابل ذكر نيست . حكايت معروف ديگرى كه ذكر ميكنند اينست كه وقتى كه بوسيفالس « 2 » را براى فروش آوردند فيليپ به بهانهء اينكه شرور و غيرقابل سوارى است از خريدن آن ابا نمود و در اينموقع اسكندر حاضر بود اظهار داشت كه آن اسب غير از اينكه از سايهء خودش ميرمد عيب ديگرى ندارد ، اين بگفت و آن حيوان را رو بآفتاب نگهداشت و سبك‌سارانه جستن كرده بر پشت آن حيوان قرار گرفت و به كلى آن را رام و مطيع خود نمود ، اينجا فيليپ از كثرت خوشحالى فرياد كرد هان فرزند دلبندم اسكندر تو سلطنتى را كه درخور مقام و استعداد تو باشد انتظار داشته باش چه مقدونيه براى تو بسى كوچك و ابدا گنجايش تو را نخواهد داشت . اينها يك سلسله حكاياتيست كه راجع به اسكندر گفته شد و اينك از نظر حقيقت و واقعه‌نگارى در اطراف وى سخن ميرانيم و ميگوئيم كه يكى از خوشبختىهاى بزرگ اين مرد اين بوده است كه زير دست معلمى مثل ارسطو تعليم و تربيت يافته است و او در تعليم علم و ادب حرارت و جوشى كه در اسكندر پديد آورد خستگىناپذير حتى در تمام دورهء حياتش فتورى در آن روى نداد ، بعلاوه او در قسمت مهم زندگانى خود از محيط نامطلوب دربار دور بوده و تمام اوقاتش بمطالعه و شكار و تفريح مستغرق و پيوسته سرگرم ورزش بدنى و روحى بوده است .\r\n\r\n\r\n","description":"","footnote":"\r\n( 1 ) -  Plutarck . \r\n( 2 ) -  Bucephalus . \r\n","page_name":" 321 ","page_number":367},
  {"content":"\r\n\r\nميدان جنگ پرنتو « 1 » اول ميدانى بود كه اين شاهزادهء جوان بآموختن تجارب جنگى پرداخته است ، در سن شانزده سالگى در غياب فيليپ به نيابت سلطنت منسوب گرديد لشكرى بر عليه شورشيان ميدى « 2 » فراهم آورده بر آنها غلبه كرد ، در جنگ خرونه چنان كه در فوق مذكور داشتيم يكى از جناحين لشكر تحت فرمان او بود و ميگويند كه او اول كسى بوده است كه بدستهء مشهور مقدس حمله برده و صفوف آنها را از هم شكافت و ازين‌رو وقتى كه بجاى پدر بر تخت بنشست نه فقط در فنون جنگى و نيز در ادارهء امور تجارب قابل‌توجه داشت ، بلكه از لحاظ اينكه مادرش المپياس از نظر فيليپ افتاده بود يقين داشته است كه بايد چند سالى براى تخت و تاج مشغول جنك باشد و بالنتيجه سنش از بيست تجاوز نكرده بود كه يك سروكلهء سالخوردهء به روى شانه‌هاى جوانش مشاهده ميشد .\r\n\r\nشناختن يونان اسكندر را بسلطنت\r\nطبيعى است كه تا آنوقت قابليت و لياقت اسكندر در نظر طوايف داخلى و نيز دشمنان خارجى معلوم نبوده است ، ولى طولى نكشيد كه درس عبرت به آنها در اين باب داده شد .\r\nبعد از قتل معمولى يك عده از اقارب و خويشان خود كه آن هم احتمال ميرود كه به واسطهء نفوذ و تحريك المپياس بوقوع رسيده باشد اسكندر بسوى ترموپيل عزيمت نمود ، در اينجا انتخاب او بسردارى كل قشون بر عليه دولت ايران از طرف كليهء ايالات يونان باستثناى اسپارت كه مانند هميشه بيطرف مانده بود و چندان هم مهم نبود تصديق گرديد . اين پادشاه جوان پس از آنكه اين قضيه مطابق دلخواه او خاتمه يافت توجه خود را به طرف دشمنان شمالى معطوف داشته و بعد از يكسال از جلوسش لشكرش را به طرف ممالك بالكان سوق داد . معروف است كه در جريان اين جنگ او در يك تنگهء خيلى سخت درنتيجهء ابراز لياقت و تدبير فوق‌العاده‌اى خطر عظيمى را از قشون خود دفع نمود و اجمال آن اينست كه اهالى ( بقلهء كوه پناه برده ) ارابه‌هاى زيادى كه در آنجا جمع كرده بودند از بالا به زير پرتاب كردند ( تا سپاهيان مقدونى در زير آن خرد شوند )\r\n\r\n\r\n","description":"","footnote":"\r\n( 1 ) -  Perinthus . \r\n( 2 ) -  Maedi . \r\n","page_name":" 322 ","page_number":368},
  {"content":"\r\n\r\nاسكندر ملتفت شده فورا بسپاهيان خود دستور داد صفوف خودشان را بگشايند و يا بخوابند و تنشان را با سپرها بپوشانند و بالاخره از همين راه غيرمترقبه‌اى كه پيدا شد كليهء ارابه‌ها رد شده و صدمهء باحدى نرسيد . مقصود اصلى وى عبور از رود دانوب بود كه با نهايت شجاعت قشونش را بدون خطر از جلوى چشم دشمن عبور داد و از اين عمليات دلاورانه تمام طوايف مجاور را از لياقت و مهارت جنگى خود مستحضر و آگاه ساخت .\r\nبعد به طرف ايليريه « 1 » عزيمت نمود و در آخر بمقدونيه مراجعت كرد ، در آنوقت رسولانى ( با تحف و هدايا ) از طرف پادشاهان خود بنزد اسكندر آمده خواستار صلح و روابط دوستانه شدند .\r\n\r\nانهدام تب\r\nجنگ ديگر اسكندر از جنگهائيست كه نه‌تنها از حيث لياقت و شجاعتى كه از خود ابراز نموده اهميت داشته است بلكه مسأله‌اى هم بر او مسلم گرديد كه نميتواند بر يونانيان اعتماد نمايد ، توضيح آنكه خبر بيونان رسيد كه اسكندر فوت نموده ، قبل از تحقيق صحت و سقم اين خبر مردم تب عموما با آتنيان و ساير يونانيان جمع شده اهل سارد هم به آنها كمك مالى داده يك دفعه شورش كرده و پادگان مقدونيه را محاصره نمودند ، دستهء ديگر يونانى كه بودند ابراز همدردى نموده و ديموستن « 2 » حركت كرده تا هرقدر بتواند اسلحه و مهمات جنگى فراهم كند ولى قبل از آنكه بتواند متحدينى براى خود تهيه كند و يا از جائى كمكى به آنها برسد اسكندر با قشون فاتح خود وارد بوئيتيه « 3 » گرديد ، او در ابتدا شرايط سهل و ملايمى براى صلح پيشنهاد نمود ولى شورشيان احمقانه رد نمودند ، اين بود لشكر مقدونيه با پادگانى كه بودند در كادميا « 4 » ( قلعهء تب ) به لشكريان تب حمله بردند شش هزار تن مقتول و سى هزار تن بلكه عملا تمام مردان سكنه را اسير گرفتند ، صدمه و خسارتى كه باهل تب رسيد نظير همان صدمه و خسارتى بوده است كه آنها در زمان اقتدار خود بساير شهرهاى بوئيتيا وارد كرده بودند ، شهر را باستثناى معابد و عمارت پيندار « 5 » باقى را با خاك يكسان نمودند و سكنه را تمام اسير و استقلال را از تب سلب كردند ،\r\n\r\n\r\n","description":"","footnote":"\r\n( 1 ) -  IlIyria \r\n( 2 ) -  Demosthens \r\n( 3 ) -  Boeotia \r\n( 4 ) -  Cadmea \r\n( 5 ) -  Pindar . \r\n","page_name":" 323 ","page_number":369},
  {"content":"\r\n\r\nاسكندر در تمام اين موارد نفس خود را ضبط كرده و بطرزى عاقلانه ملايمت را از دست نداد ، او در اين جنگ درس عبرتى داد كه مثل صاعقه آوازه‌اش در تمام يونان پيچيد و بدينوسيله بنيان سلطنت خود را مستحكم ساخت و در عين حال از هر گونه تعديات و اجحافات كه سبب تهييج احساسات يونانيان باشد خوددارى نمود ، اين جنگها براى يك پادشاه جوان كه تازه بر تخت نشسته است مهم و ضرورى بوده است ، خاصه براى او كه در نظر داشت از مملكت خود بخارج حركت نمايد اثرات خوبى هم بخشيد ، زيرا از جمله در تمام اين مدت مديد كه از اروپا دور بوده است نائب السلطنهء او توانست با تمام انقلابات داخلى مقاومت كرده و هيچوقت محتاج نشد كه از قشون آسيا كمكى براى او فرستاده شود .\r\n\r\n","description":"","footnote":"","page_name":" 324 ","page_number":370},
  {"content":"\r\n\r\nقسمتى از منظر شكار پارسيان اقتباس از يك ظرف سفالين در موزهء هرميتاج .\r\n\r\nفصل بيست و يكم جنگهاى گرانك و ايسوس\r\nاى سروران محتشم ، اسكندر پادشاه در همه روى زمين مثل و مانند نداشت ، تنى پيلوار و بصلابت فولاد داشت ، سپاهش بيشمار و در خوبى و پهلوانى سمر بود ، در هنگام جنگ و رامش و باده‌گسارى از اندرزهاى ارسطو بهره برميگرفت و از تربيت اين استاد به آنجا رسيد كه همه مردان دور و نزديك را شيفتهء خود ساخت .\r\nاز داستان كهنه اسكندر\r\nو بر ، 1 ، صفحهء 126\r\n\r\nاوضاع قبل از جنگ بزرگ\r\nقبل از بيان بزرگترين جنگهاى تاريخى اجازه ميخواهم براى لحظه‌اى قلم را باوضاع قبل از جنگ و عوامل مهمه‌اى كه در كار بودند معطوف داريم . ما در ابواب گذشته مناسبات و روابط دولت ايران را با يونان مرتبا مذكور داشتيم و با مراجعهء به آن ظاهر مىشود كه دولت پارس در آن وقت بىاندازه فرتوت و در شرف انحطاط و انقراض بوده است . اما اسكندر در اينموقع يك قوهء قاهرهء جوانى به نظر ميآمد . بعلاوه اسكندر طرفدار و مروج يك تمدن عاليترى از تمدن پارس بوده است كه در آنجا اطاعت كوركورانه نسبت بشاه سد عظيمى در جلو ترقيات بوده و بهيچوجه با حريت فكر و آزادى اهالى يونان قابل تطبيق و مقايسه نبود . اما راجع بوضعيت نظامى اولا اين مطلب دور از حقيقت است كه بگوئيم اسكندر كه مانند ساير سركردگان و ژنرال‌هاى بزرك دنيا يكنفر محصل لايق بود كليهء موانع\r\n\r\n","description":"","footnote":"","page_name":" 325 ","page_number":371},
  {"content":"\r\n\r\nمشكلاتى را كه در جلو ميديد اهميتى به آن نميداد و يا وقعى به آن نميگذارد . هرچند موقع مواجه شدن با دشمن مسئله غرور جوانى و هواى كشورستانى واميداشت كه خود را با بزرگترين مشكلات و مخاطرات مواجه نمايد . از طرف ديگر اگر بگوئيم كه ضعف و انحطاط دولت ايران تا اين حد بود كه يكنفر حادثه‌جوى متهور و جسور ميتوانسته است آن را به آسانى از پاى درآورد و طعمهء خود سازد به نظر من راه خطا پيموده‌ايم زيرا اولا داريوش كدمان كه فرمانش در داخلهء كشور نافذ و لازم الاجرا شمرده ميشد شخصى بود مجرب و كارآزموده بعلاوه در شجاعت و دلاورى شهرتى بسزا حاصل كرده بود ، مسلما نسبت به بسيارى از اسلافش لايق و كافىتر هم بوده است . ديگر اين را هم بايد در نظر داشت مهماتى كه آنوقت تحت اختيار ساتراپ‌هاى آسياى صغير بود به همان اندازه بود كه اسكندر حاضر داشت ، از جمله همان مزدوران يونانى بودند كه در مقابل قشون مقدونيه با كمال جلادت جنگ ميكردند ، نه مزدوران تنها بلكه از نظر نظامى تمام يونانيان ساكن آسياى صغير مسلما پشت‌بپشت هم داده در مقابل لشكر مقدونيه تا آخرين لحظه مقاومت ميكردند و پافشارى مينمودند . ولى بطوريكه ذيلا معلوم خواهد شد فوت مم‌نن « 1 » فرمانده شاهنشاه در اينموقع خوشبختى فوق العاده‌اى بوده كه بمهاجمين رو نمود ، نيروى دريائى ايران همچنانكه در محاصرهء ملتو « 2 » كاملا بثبوت پيوست بدرجهء كمال بوده و بدينجهت عبور از بغاز داردانل هم نهايت درجه صعب و مشكل بوده است ولى باز از حسن اقبال پادشاه مقدونيه در آنموقع تمام تنگه‌ها از پادگان فينيقيها خالى بوده است .\r\nعلاوه تا بعد از فتح فينيقيه اسكندر در اين ميانه دائما نگران بود كه مبادا از ايران لشكر مهمى بيونان فرستاده شود و بواسطهء عداوت يونانيان با طمع و حرص آنان به پول دولت ايران هروقت باشد موقع را طورى بحرانى كند كه يكنفر قائد و سردار عادى در اين صورت جرئت نكند كه تمام قشون خود را به طرف آسيا حركت دهد در حالتى كه مثل آنان دشمنى از عقب و نيروى دريائى مثل دولت ايران از جلو مراقب باشند ،\r\n\r\n\r\n","description":"","footnote":"\r\n( 1 ) -  Memnon \r\n( 2 ) -  Meletus . \r\n","page_name":" 326 ","page_number":372},
  {"content":"\r\n\r\nاما پارسيها چنين خيال ميكردند و شايد اين خيال آنها درست هم بوده است كه حملهء اسكندر يكنفر جوان گمنامى بايران از حملهء آژيلوس « 1 » يكنفر كهنه سرباز بالاتر نخواهد بود ، پارسيها با خود ميگفتند پارمنو و آتالوس دو نفر از سواران فيليپ با ده هزار تن در 336 قبل از ميلاد حمله بآسياى صغير آورده و در ابتدا هم فتح نمودند ليكن وقتى كه ممنون وارد جنك شده و در مقابل ايستاد لشكر مقدونيه تاب مقاومت نياورده و بالاخره رو بهزيمت نهاده و بعد از شنيدن خبر قتل سردار خود به طرف اروپا مراجعت كرد ، خلاصه هرگاه از هوش و عقل فوق العادهء اسكندر قطع نظر كنيم موقع قشون مقدونيه بيش از اين اجازه نميداد كه فقط قسمتى از همان ايالات ساحلى آسياى صغير را فتح نموده به تصرف خود دربياورند و بفاصله‌هاى زياد و تصادفاتى كه پيش ميآمد خسته شده از ميان ميرفتند و اين فقط از تدبير و عقل اسكندر بود كه اسلحه و آلاتى كه از زير دست فيليپ بيرون آمده بود همانها را به كار برده تا خود را مالك آسيا قرار داد .\r\n\r\nحركت قشون در 334 قبل از ميلاد\r\nدر موسم بهار 334 قبل از ميلاد اسكندر با قشون مهم خود از مقدونيه حركت نمود و به طرف آسيا روانه گرديد و شايد اين مسئله در ظاهر خيلى اسباب تعجب بود كه براى چنين مقصد مهمى جماعت قشونى كه تهيه شده غيركافى مىباشد ، چه عدهء آن رويهمرفته از سى و پنج هزار تجاوز نميكرد كه پنجهزار آن سواره و الباقى پياده بودند و از مجموع آن تقريبا يك نصف آن مقدونى بود ، تسالىها و قبايل مجاور قسمت مهم اين قشون را تشكيل داده بودند ليكن معدودى از يونانيان در صفوف قشون خدمت ميكردند اگرچه دستجاتى از پلوپونسىها و ساير متحدين يونان نيز ذكر شده است كه داخل در اين قشون بوده اند ، اما از طرف ديگر قشون مزبور طورى تعليم و تربيت يافته بود كه با قشون نظامى و نيز با عشاير كوهستانى هردو ميتوانستند به خوبى جنگ كنند ، روحيات اين قشون بواسطهء فتوحات پىدرپى و همچنين اعتمادش بر صاحبمنصبان خود خيلى عالى و قوى\r\n\r\n\r\n","description":"","footnote":"\r\n( 1 ) -  Agesilaus . \r\n","page_name":" 327 ","page_number":373},
  {"content":"\r\n\r\nبود و ديگر تعليمات جنگى و اسلحه و مهمات آنان بدرجهء عالى بود كه تا آنوقت نظير آن در دنيا ديده نشده بود ، اما راجع بقلت اين عده نظر اسكندر اين بود كه در هرفتحى ميتواند نفرات جديدى داخل در قشون نموده و از اينراه تلفاتى را كه از راه بيمارى يا قتل دست ميدهد جبران نمايد ، گذشته از اين قبل از اينكه يك كشور دولتمندى را فتح كند از عهدهء پرداخت بودجهء يك قشون مهم زياد برنميآمد چنان كه ميدانيم بودجهء قشونى او خيلى سبك بوده حتى بطوريكه از خودش نقل شده است وسايل اين جنك را در ابتدا بيشتر از راه استقراض فراهم آورده است .\r\nخط سير قشون تا هلس پونت ( داردانل ) معلوم و اين همان راهى بود كه چندى قبل از اين قشون مقدونيه آن را پيموده بودند ، بقدريكه ممكن بود در حركت و سير تسريع نمودند و محتمل است كه ميخواستند از هرگونه اطلاعى كه در اين باب به ايرانيان ميرسد جلوگيرى شده باشد و بيشتر از همه بايد براى سالم ماندن يكصد و شصت قايق جنگى و وسائل نقليه اضطراب داشته باشند كه بدون آن ممكن نبود بتوانند به طرف آسيا عبور كنند ، روز بيستم به سستوز « 1 » رسيدند و چون ابيدوز « 2 » طرف مقابل ساحل را قشون مقدونيه بعد از آخرين جنگ در دست داشته‌اند اين بود بدون درنگ سوار كشتى شده به طرف آسيا روانه شدند و بدون هيچگونه تصادمى هم در خشگى پياده شدند . اين مطلب را خوب ميتوان تصور نمود كه پادشاه مقدونيه در اينجا براى زئوس « 3 » و آتن و نيز براى هراقله اجداد خيالى خود با چه شوق و شعفى قربانى كرده است .\r\n\r\nجنگ گرانيك 334 قبل از ميلاد\r\nاسكندر بطور قطع مطلع شد كه براى جنك با او سپاه زيادى جمع‌آورى شده است ، اين بود اول به زيارت قبر اشيل ( پهلوان داستانى يونانيها ) در دشت اليوم « 4 » رفته پس از آن بلافاصله طرف ساحل شمالى ابيدوز روانه گرديد و در گرانيك ساحل رودى كه آب آن نزديك سيزيكوس « 5 » از شهرهاى مهم آنزمان بدرياى مرمره ميريزد جنك بزرگى واقع شد و اين اولين جنگى بود كه روى داد . از آريان چنين مسطور است كه مم‌نن سركردهء قواى مهم مزدور يونانى\r\n\r\n\r\n","description":"","footnote":"\r\n( 1 ) -  Sestos . \r\n( 2 ) -  Abydos . \r\n( 3 ) -  Zeus \r\n( 4 ) -  Elium . \r\n( 5 ) -  Cyzicus . \r\n","page_name":" 328 ","page_number":374},
  {"content":"\r\n\r\nدر اينجا بسرداران ايران پيشنهاد نمود كه بايد عقب نشست ، شهر و دهات را آتش زد ( و آنچه خواربار در سر راه اسكندر است بايد معدوم كرد ) ولى ايرانيان كه آنوقت مست بادهء كبر و غرور بودند آن را رد نمودند و الحق در هيچ جنگى هم ايرانيان به قدر اينجا از خود غيرت و مردانگى بروز ندادند و اگر همين‌طور داراى انتظامات خوب هم بودند اسكندر نميتوانست بر آنها غلبه كند . قشون ايران در سمت راست رودخانه قرار گرفته بودند كه عبور از آن خيلى مشكل بوده است ، اگرچه پاياب بود ولى سوراخ و گوديهاى زياد داشت ، علاوه كناره‌هاى آن هم خيلى بلند و مرتفع بوده است ، تمام سواره‌نظام را كه عدهء آن بالغ بر بيست هزار تن بود در ميدان جنگ حاضر نمودند و مزدوران يونانى را كه بالغ بر بيست هزار تن ميشدند بطور ذخيره نگاهداشتند . ايرانيان يقين داشتند كه فتح با آنها خواهد بود و بواسطهء غرور حاضر نشدند كه پياده‌نظام را در ميدان جنگ حاضر كنند و شايد در باطن آنها را پست و حقير ميشمردند ، اما از طرف مقدونيها و آنها تمام قواى نظامى و اسلحهء جنگى كه داشتند به كار انداختند ، اولا پياده نظام سنگينى كه بود به دو قسمت تقسيم شد و با يك عده سواره‌نظام تسالىها تحت فرمان پارمينو در جناح چپ قرار گرفتند و اما اسكندر سواره‌نظام عالى و مهم خود را در جناح راست جمع نموده و بغرض تهديد خط آن را از خط قشون ايران خارج ساخت و از اينراه دشمن را واداشت كه او هم بر طول يسار مركزش افزوده و آن را بالا ببرد و همين‌جا فرمان داد كه حمله ببرند ولى مراقب بود كه اتصالش از مركز بريده نشود ، ابتدا پيشرفت با ايرانيان بود ، اينان زوبينهاى خود را به طرف چابك‌سواران پرتاب ميكردند كه پائين آنها از وسط رودخانه بعلىرغم عدهء زياد تقلا و كشمكش ميكردند ، ولى يك دفعه سواره‌نظام سنگين اسلحه بمدد آنها برخاسته و نائرهء قتال بشدت مشتعل گرديد و بين ايرانيان با زوبين‌هائى كه داشتند و مقدونيها با نيزه‌هاى بلند آنها زدوخورد غريبى درگرفت . در اين بين نيزهء اسكندر شكست ، فورا حربهء تازهء به او رسانيدند و در همين ميانه چشمش به ميترادات « 1 » ( مهرداد ) داماد داريوش افتاد ، صورتش را نشانه نمود و او را\r\n\r\n\r\n","description":"","footnote":"\r\n( 1 ) -  Mithradatis . \r\n","page_name":" 329 ","page_number":375},
  {"content":"\r\n\r\nروى خاك انداخت ، در اين هنگام ضربتى روى كلاه خود او وارد آمد ولى با كمال فرزى ضربتى بحريف زده كارش را تمام كرد و اينجا باز به اسكندر حمله شد و در اينمرتبه كليتوس « 1 » از وى دفع نمود ، در ابن اثنا آثار فتح در سپاهيان مقدونيه ظاهر شده و بناى گرفتن كنار رودخانه را گذاشتند . آنها ايرانيان را كه زوبين‌هاى آنان نسبت به نيزه‌هاى خودشان كوتاه و قابل مقاومت نبود از جلو راندند و بالاخره ايرانيان مركز را خالى كرده و آن بچنگ لشكر مقدونيه افتاد و همين جنگ را خاتمه داد . سواره‌نظام پارس شكست خورده بناى فرار را گذارد و بيچاره مزدوران يونانى را در مقابل حملهء دشمن بدون آنكه از پشت‌سر كمكى داشته باشند باقى گزاردند . اسكندر غدقن كرد كه فراريان را عقب نكنند بلكه مهم صفوف از هم ريخته را بانجام رسانند ، اين بود كه از هرطرف سواره و پياده بيونانيان حمله بردند و آنها با كمال شجاعت جنگيدند و معذلك خيلى زود از هم پاشيده فقط دو هزار نفر اسير افتادند .\r\n\r\nتسليم شدن سارد 334 قبل از ميلاد\r\nبعد از جنگ فوق از ايران قشون منظمى در آسياى صغير باقى نماند و سارد با حاكم جبان و نامردى كه داشته است تسليم گرديد و اين يك اقبال ديگرى بود كه به اسكندر رو نمود زيرا كه محل مزبور ديوارش را سه رجه بالا برده و بقسمى مستحكم بود كه به كلى خارج از دسترس معلوم ميشد و از اينرو پادگان آن ميتوانستند حملات تدافعى اختيار كرده خود را محفوظ دارند و تسليم دشمن نشوند و تصرف آن بر شأن و جلال اهل مقدونيه افزوده علاوه بر ثبوت مهارت جنگى و لياقت نظامى آنها مهمات زيادى هم كه فوق‌العاده گرانبها بود بدست آنها افتاد . اسكندر پس از فتح ليديه با حسن مراقبتى به انتظام و ادارهء امور كشورى آن مشغول شده و از اين ثابت نمود كه مقصود اصلى وى اين است كه كشورهاى مفتوحه براى او باقى و برقرار ماند . ساتراپ ( والى ) بواسطه ضعف دربار سه شغل مهمى را كه در ابتدا هريك از ديگرى مجزا و به شخص مستقلى داده ميشد باهم توام و همه را خود شخصا به عهده داشته است . توضيح اينكه او علاوه\r\n\r\n\r\n","description":"","footnote":"\r\n( 1 ) -  Clitus . \r\n","page_name":" 330 ","page_number":376},
  {"content":"\r\n\r\nبر حكومت كشورى امارت لشكر و رياست كل دفترى و مالى را هم دارا بوده است .\r\nاسكندر شغل نظارت در امور مالى و امور نظامى هريك را از ديگرى مجزا نموده با اختيارات تامه بدست يكنفر كاردانى سپرد كه مربوط به ديگرى نبوده است . وى اين انتظام را در هريك از ايالات شاهنشاهى كه به تصرف درميآورد معمول و مجرى ميداشت .\r\n\r\nمحاربه كاريه ، ليكيه پامفليه ، پىسيديه و فريگيه\r\nاسكندر پس از فتح سارد عازم شد كه پيش از حركت به طرف مشرق محض تحكيم كار خويش اول متصرفات يونان را در ساحل آسياى صغير به تصرف خود درآورد . چنان كه افس « 1 » قبول اطاعت نموده و اسكندر در آنجا بجاى حكومت شخصى حكومت ملى تشكيل داد . اما مىلت « 2 » بناى مقاومت را گذارد و پادگانى كه در آنجا بوده بواسطهء نزديك بودن كشتىهاى جنگى ايران تشجيع شده حاضر شدند كه جنگ كنند . نيروى دريائى ايران اگرچه انتظامش در آن موقع خوب نبود ولى اهميت زياد داشت . فرمانده آنها ناوهاى مقدونيه را گذارد كه پيش بروند ولى از طرف ساحل جلو آنها را بستند .\r\nخيلى كوشش نمودند كه نيروى دريائى مقدونيه را داخل جنگ كنند ، حتى پارمينو هم راى داد كه دعوت آنها را اجابت نموده مصاف دهند ، ولى اسكندر محض رعايت حزم و احتياط از اين اقدام جلوگيرى كرده حاضر نشد كه خود را بمخاطره بيندازد .\r\nاو در آخر نيروى دريائى خود را يكى بواسطهء مصارف زياد و ديگر دون نيروى دريائى ايران بود منحل ساخته و همه را از خدمت مرخص نمود .\r\nخلاصه مىلت پس از محاصرهء مختصر با حمله به تصرف اسكندر درآمد . نسبت بباشندگان و مزدوران يونانى كه سالم مانده بودند خيلى خوب سلوك نمود . مخصوصا مزدوران يونانى را داخل در قشون كرده سپس به قصد هاليكارناس « 3 » افتاد . اينجا كه مركز نظامى ممنن بود قلعه‌اى بسيار مستحكم و پادگان زيادى هم داشت و بدينجهت تصرف آن فوق العاده مهم و موقوف بود بر كوشش زياد . بالاخره خندق قلعه را امر كرد پر\r\n\r\n\r\n","description":"","footnote":"\r\n( 1 ) -  Ephesus \r\n( 2 ) -  Miletus \r\n( 3 ) -  Halicarnassus . \r\n","page_name":" 331 ","page_number":377},
  {"content":"\r\n\r\nكرده و دسته قشونى را كه براى محاصرهء قلاع تربيت شده بود حاضر ساخت . پادگان يك دفعه يورش آورده ولى غير از تلفات و خسارت زياد نتيجهء گرفته نشد ، آخر الامر ممنن مجبور شده شهر را آتش زد و با سپاهيان خود عقب نشسته به دو دژ محكم ديگرى پناهنده گرديد . اسكندر كه در اين جنگ تلفات زيادى داده بود در صدد تسخير آن دو دژ برنيامد . آنها همينطور باقى ماندند تا سال بعد انتيپاتر « 1 » آنجا را به تصرف درآورد .\r\nاسكندر از هاليكارناس دسته‌اى از قشون خود را كه تازه داماد شده بودند مرخص نمود .\r\nبه شرط اينكه در بهار آينده مراجعت نموده سر خدمت حاضر باشند . در عوض به قدر امكان بر نفرات جديد الورود افزود . نيز يكعده از سپاه جديد الورود را به طرف پلوپونس اعزام داشت ، سپس خط سيرش را راست به طرف ساحل ادامه داد و براى اينكه نيروى دريائى ايران را از ميان ببرد شهرهاى چندى را كه متعلق به ليكيه و پامفليه بودند فتح نموده تحت اطاعت خود درآورد . اين بلاشك از مسائلى شمرده ميشد كه فوق العاده مهم و قابل ملاحظه بوده است .\r\nپس از اين قشون از سمت شمال روانه شده تا عبورش بحدود پيسيديه افتاد ، در اينجا دچار حملات سخت عشائر كوهستانى گرديد . ولى آن حملات را با تلفات زياد از خود دفع نمود . سپس داخل فريگيه شده و آنجا را تصرف نمود و تحت انتظام درآورد . در گور ديوم پايتخت سلاطين فريگى نظاميان تازه‌داماد و قشون جديد الورود فوق الذكر مراجعت نموده به اصل قشون كه عدهء آن بالغ بر چهار هزار تن بوده ملحق گرديدند . واقعا اگر آنها نرسيده بودند تلفاتى كه در اين ميانه از جنگ و نيز از بيمارى وارد شده بود و نيز پادگانى كه لازم بود تهيه شود جبران و تدارك آن خيلى مشكل بود .\r\nظاهرا غرض اصلى اسكندر كه طرف ساحل را تحت قواى معظم ايران باقى گذارده و خود به طرف آسياى صغير پيش رفت اين بوده است كه خود را بجادهء بزرگى كه منتهى به داخل ايران ميشد برساند . ولى شكى نيست كه خبرى كه از پيش داده شده\r\n\r\n\r\n","description":"","footnote":"\r\n( 1 ) -  Antipater . \r\n","page_name":" 332 ","page_number":378},
  {"content":"\r\n\r\nبود كه سيادت آسيا از آن كسى خواهد بود كه گره ارابهء گرديوس « 1 » اولين پادشاه زمين را بازنمايد او را به كلى ربوده بود . امثال اين گونه خيالات كه در دماغ وى مؤثر بود ويرا به طرف گرديوم جلب كرد و بند مزبور را قطع نمود . پس از اندكى هوا بهم خورد و آسمان امضاء و قبولى خود را هم با رعد و برق به معرض ظهور و بروز رسانيد ( يعنى صداى رعد و برق بلند شد . )\r\n\r\nفوت ممنن 333 قبل از ميلاد\r\nدر اين بين ممنن كه در تعقيب نقشهء خود كه جنگ را بمقدونيه ببرد و ميدان محاربه را در آن حدود تشكيل دهد چيوس « 2 » را تصرف كرده و سپس توجه خود را به سمت ميتيلن « 3 » معطوف داشت .\r\nدر اين اثنا كه مشغول عمليات بود مريض شده و در همان مرض از دنيا برفت . اين حادثه واقعا بآمال شاهنشاهى ايران لطمهء خيلى بزرگى وارد ساخت . پس از فوت او يكدسته قشون پارسى به سيكلادس « 4 » فرستاده شد ، ولى شكست خورد و اين همان بواسطهء نبودن كمكى از طرف دولت ايران بوده است كه در 332 قبل از ميلاد در اسپارت علم طغيان برافراشته شده ابدا نتوانستند كارى از پيش ببرند ولى در سال 330 قبل از ميلاد انتيپاتر نائب السلطنه در ميگالوپولى طغيان مزبور را فرونشاند .\r\n\r\nجنگ ايسوس - نوامبر 333 قبل از ميلاد\r\nمرحلهء دوم جنگ اسكندر از وقتى شروع مىشود كه از گرديوم براى مصاف دادن با شاهنشاه حركت مىكند . آرى تا اينجا شمشيرهائى كه از روى آنها گذشته تمام آن متعلق بساتراپها ( ولات ) و دور از مركز بوده است . اينك كه دارد پيش ميرود و به خوبى ميداند كه بايد با قواى متحدهء ايران مقابل شود عبورش از طريق كاپادوكيه بوده است . در تمام راه هيچگونه اتفاقى هم نيفتاد . ولى پس از يك حركت تندى وقتى كه بدربندهاى مشهور رسيد مانند كوروش كوچك ديد كه آنها را محكم گرفته‌اند . اسكندر مهيا شد كه شب بمستحفظين كه استحكام آنها غيرقابل تسخير بود حمله ببرد بدين اميد كه از اينراه هراس و وحشتى در آنها توليد نمايد . اين اميديكه داشت صورت نگرفت . ليكن از اين حركت و اقدام بيش\r\n\r\n\r\n","description":"","footnote":"\r\n( 1 ) -  Gordius . \r\n( 2 ) -  Chios . \r\n( 3 ) -  Mytilen . \r\n( 4 ) -  Cyclodis . \r\n","page_name":" 333 ","page_number":379},
  {"content":"\r\n\r\nاز آنچه منظور بود براى او حاصل گرديد ، باينمعنى كه مستحفظين پس از اطلاع از جلو آمدن خصم محل خود را خالى كرده و با كمال عجله رو بهزيمت نهادند . اسكندر وقتى كه آن محل را مشاهده كرد كه طورى بنا شده است كه مىشود با جمعيت كمى راه را بر دشمن مسدود « 1 » ساخت از حسن طالع خود بسى تعجب نموده خوشحال گرديد . بالاخره داخل كليكيه « 2 » شده و پس از شتابى كه در حركت به عمل آمد تارسوس « 3 » را به تصرف درآورد .\r\nدر اينجا او در آب سيدنوس « 4 » كه خنك بود آب‌تنى كرد و بدين سبب بمرضى سخت خطرناكى مبتلا شده ناچار متوقف گرديد ولى به زودى بهبودى حاصل نمود . آنوقت پارمينو « 5 » را اعزام داشت كه دروازه‌هاى سوريه را كه قبلا نسبت به كوروش كوچك از آن اشاره به عمل آمده تصرف نمايد . بعد خودش از پشت‌سر به تأنى راه مىپيمود و هر قدر كه پيش ميرفت موقع خود را مستحكم ميساخت . در وسط راه شنيد كه داريوش سمت شرقى دروازه در دو منزلى منتظر او مىباشد . پس خود را براى جنگ آماده ساخته و با كمال اطمينان باستقبال دشمن شتافت .\r\nدر اين اثنا شاهنشاه از تأخير كردن سپاه مقدونيه چنين نتيجه گرفت كه بايد اسكندر از جنگ منصرف شده باشد . اين بود حركت كرده از همان زنجيره كوههائى كه بود عبور كرده و از تنگهء معروف بدربند آمان گذشت ، اينجا دفعة معلوم شد كه او پشت سر اسكندر واقع شده است لذا به طرف ايسوس پيشرفت . بيمارانى كه از قشون مقدونيه عقب مانده بودند اسير گشته و همه را بيرحمانه بقتل رسانيدند .\r\nاسكندر كه از دربندهاى سوريه گذشته بود بدوا گذارش اين امر به او رسيد آن را تصديق ننمود . ولى اكنون كه صدق آن آشكار گرديد تمام سرداران و افسران خود را جمع كرده به آنها چنين گفت : اينك خداوند بىپرده در اين جنگ با شما همراهى كرده داريوش را مجبور ساخته كه با قشون انبوه خود سرزمين تنگى را بين دريا و جبال\r\n\r\n\r\n","description":"","footnote":"\r\n( 1 ) - تا اواسط مائه نوزدهم كه انفجارى درين صخره‌ها رخ داد بارهاى شتران را بواسطه تنگى گردنه با دست ميبردند ( مؤلف ) .\r\n( 2 ) -  Cilicia \r\n( 3 ) -  Tarsus . \r\n( 4 ) -  Cydnus . \r\n( 5 ) -  Port Amonique . \r\n","page_name":" 334 ","page_number":380},
  {"content":"\r\n\r\nلشكرگاه قرار دهد ، محلى كه در دست است براى حركت افراد قشون وسعت و گنجايش دارد و كاملا مىتوانند عمليات كنند . بر خلاف محلى كه دست ايرانيان است بواسطهء تنگى جا از عدهء زياد خود ابدا نميتوانند استفاده كنند بلكه تماما ضايع خواهد شد ، نيز سفر جنگى و كارهاى نمايان ده هزار نفر يونانى را كه همه ميدانند به ياد آنها آورد .\r\nجنگ ايسوس كه از جنگهاى قطعى دنيا شمرده مىشود در نزديك شهرى بنام مزبور در دشتى روى داد كه عرض آن كمتر از دو ميل بوده است . دشت مزبور بتپه‌هائى در شمال شرقى و بخليج اسكندرون در جنوب غربى واقع شده ، رودخانهء كوچكى هم كه آب آن به دريا ميريخت درواقع حافظ ايرانيان بوده است ، سپاه عظيم ايران كه از دستجات و طوايف مختلفه تشكيل يافته بود بالغ بر ششصد هزار تن ميشد . از ميانهء آنها سى هزار مزدور يونانى بوده كه مساوى با تمام لشكرى بود كه اسكندر با خود داشت . « 1 » شصت هزار نفر كارداس « 2 » جماعتى كه نميتوان هويت آنها را معلوم داشت در جناح چپ ايستاده ، مزدوران يونانى تحت سواره‌نظام در جناح راست قرار گرفته بودند .\r\nبيست هزار تن اطراف تپه‌ها را محكم گرفته و اگر سردار آنها كفايت نظامى از خود بروز ميداد به خوبى ممكن بود قشون مقدونيه را از عقب تهديد نمايد . بقيهء لشكر ايران به منظور معاونت و تقويت يكطرف صف كشيده و ابدا داخل در جنگ نشد . خود داريوش بر طبق رسم تغييرناپذير در قلب لشكر قرار گرفت .\r\nاما اسكندر در برگشت از دربندهاى سوريه لشكر خود را فورا باندازهء گنجايش ميدان صف‌آرائى نمود ، به اين معنى سواره‌نظام سنگين خود را تحت فرمان خودس در جناح راست قرار داد و دستجات منظم فالانژها را تحت پارمينو با بقيهء پياده نظام در جناح چپ نگاه داشت . در اينجا اسكندر ديد كه سواره‌نظام پارس در جناح\r\n\r\n\r\n","description":"","footnote":"\r\n( 1 ) - هولم ، 3 ، 239 ، عرض دشت مزبور را سه ميل معين كرده است ، ليكن كاليستن كه همراه اسكندر بود آن را چهارده استاد يا بعبارت ديگر زياده از يك ميل و نيم دانسته است . هرچند در مسافت آن اختلاف است ولى ظن قوى آنست در آنوقت دشت نامبرده از دو ميل كمتر بوده است ( مؤلف ) .\r\n( 2 ) -  Cardaces . \r\n","page_name":" 335 ","page_number":381},
  {"content":"\r\n\r\nراست ميدان جنگ قرار گرفته‌اند براى تعديل اين وضعيت سواره‌نظام تسالى را در مقابل براى حفاظت دستجات منظم فالانژها تعيين نمود . در قسمت عقب 34 - جدال اسكندر در ايوس اسكندر به ( داريوش كودمان ) حمله ميبرد .\r\n( از خاتم‌كارى كه در پومپه كشف شده و حاليه در موزهء ملى ناپل است . )\r\nنگرانى كه داشت وقتى كه حالت غفلت و كاهلى دستجات ايرانى را ديد كه از خطوط\r\n\r\n","description":"","footnote":"","page_name":" 336 ","page_number":382},
  {"content":"\r\n\r\nجنگى خارج بودند به زودى اين نگرانى او مرتفع گرديد . بطوريكه آريان نقل كرده است او نخست مردانش را آرام داده سپس فرمان داد كه آهسته به طرف ساحل رودخانه كه سپاه ايران در آنجا با كمال خونسردى منتظر حمله بود پيش بروند ، نظير كوناكسا قشون پارس نتوانست در مقابل حملهء يونان پايدارى كند و مثل گوسفند رو بهزيمت نهاد ، ولى مزدوران يونانى استقامت ورزيده و محكم ايستادند .\r\nچون صفوف فالانژ بواسطهء عبور از رودخانه بهم خورد جنك مغلوبه شده و جدالى سخت درگرفت . عاملى كه جنك را خاتمه داد همانا وحشت و خوفى بود كه بر داريوش غالب شد ، به اين معنى وقتى كه طغيان و شدت نايرهء جنك به طرف او زورآور گرديد يك دفعه دست‌پاچه شده و رو بفرار نهاد و حتى براى سبك كردن ارابهء خود سپرش را بدور انداخت .\r\nدر خاتم‌كارى منظرهء جنگ ، اسكندر ، شكل سر برهنهء طرف چپ بطوريكه نشان داده شده به داريوش حمله ميبرد و در اين بين نيزه‌اش بيكنفر ايرانى اصابت كرده است .\r\nدر مقابل ، صورت پادشاه هخامنشى كه به نظر ميرسد آثار وحشت و خوف از وى نمايان - است و ارابه‌چى اسبهاى ارابه را دارد با شلاق مىزند . در وسط خاتم‌كارى مزبور ديده مىشود كه يكنفر پارسى از اسب پياده شده و اسبش را به داريوش تقديم مىكند . نقل ميكنند كه اين پادشاه جبون امر داد ماديانها را كه كره‌هاى آنها در عقب جا گذارده شده بودند در طول جاده با كمال سرعت برانند و در آخر براى آنكه جان خود را محفوظ دارد ارابه را گذاشت و سوار بر اسب گرديد . در اين بين قشون فاتح جناح راست مقدونيه بكمك پارمينو به طرف چپ شتافت . در اينجا مزدوران شجاع يونانى مانند جنك گرانيك كه همقطاران پارسى ، آنها را تنها گذاشتند شرافتمندانه جنگيدند ، ولى بىفائده ، مگر اينكه كمك كرده جان شاهنشاه نالايق را از خطر محفوظ داشتند . چه اسكندر او را تعاقب نكرد مگر وقتى كه ديد جنك را برده و فتح نصيب وى شده است . تلفات قشون ايران در جنگ و آنهائيكه در حال وحشت و سراسيمگى به اطراف و تپه‌ها پراكنده شدند مينويسند كه بالغ بر صد هزار تن بوده است .\r\n\r\n","description":"","footnote":"","page_name":" 337 ","page_number":383},
  {"content":"\r\n\r\nسراپردهء داريوش كه مادر و زن و دو دخترش در آن بودند از جمله غنائمى بوده كه نصيب فاتح مقدونى گرديد ، ولى او با اسيران خودش به احترام و نزاكت و ادب رفتار نموده و علو همت خود را از اينراه بثبوت رسانيد . معادل يك ميليون ليره غنيمت بدست آوردند ، ولى خزانهء عمده كه با قشون بوده است پارمينو آن را بعد در دمشق تصرف كرد .\r\nنتايج حاصلهء از جنگ ايسوس حيرت‌آور و خيلى غريب بوده است و آن فقط اين نبود كه مقدونيها لشكرى را كه متجاوز از ده برابر عدهء آنها بود شكست دادند بلكه اين نكته هم بر آنها مكشوف گرديد كه سپاه ايران اگرچه از حيث عده زياد هم باشد نميتواند در مقابل آنها در ميدان جنگ ثبات و استقامت ورزد .\r\nفى الواقع وقتى كه شاهنشاه با حال وحشت از جلو اسكندر فرار كرده ايالات غربى امپراطورى عظيم خود را واگذارد كه بدون اينكه حمايتى از آنها بشود مقاومت كنند و يا به مهاجم تسليم گردند ورق كشورستانى آسيائى برگشت . در خاتمهء بيان ميگوئيم كه ايسوس در رديف يكى از جنگهاى قطعى دنيا مىباشد .\r\n\r\nمحاصره و تصرف صور 332 قبل از ميلاد\r\nاسكندر پس از فتح ايسوس به طرف فينيقيه كه هدف منظور بعدى وى بود پيشرفت . شهرهاى آن مانند آرادوس « 1 » ، آرواد « 2 » حزقيل و نيز صيدا كه از خسارات تاراج اخوس « 3 » تا يك اندازه بيرون آمده بود و شهرهاى ديگر قبول اطاعت نمودند . مقصود اسكندر از فتح فينيقيه همانا انهدام نيروى دريائى ايران بوده است و درنتيجه خواست خطرى را كه براى او از عقب تصور ميرفت جلوگيرى كرده باشد . از جمله ميخواست كه آنجا را مركز تشكيلات اساسى جديدى قرار دهد تا از آن بتواند بعملياتى كه در نظر داشته است بپردازد . چنان كه همين سبب گرديد كه قبرس كه آن نيز از حيث نيروى دريائى مركز مهمى شمرده ميشد تسليم شود و به تصرف فاتحين درآيد و آن از جمله اماكنى بود كه فتح آن مقدمتا براى الحاق مصر لازم و ضرورى شمرده ميشد .\r\nصور آنوقت يكى از شهرهاى بزرك فيتيقيه بود ، خرابى و انهدام صيدا سبب ازدياد ثروت و قدرت وى گرديد بطوريكه آن قابل بسى توجه بوده است . اين « شهر تاج‌بخش »\r\n\r\n\r\n","description":"","footnote":"\r\n( 1 ) -  Aradus . \r\n( 2 ) -  Arvad of Ezekeil . \r\n( 3 ) -  Achus . \r\n","page_name":" 338 ","page_number":384},
  {"content":"\r\n\r\nاشعيا در يك جزيره‌اى واقع شده كه فاصلهء آن به خشكى نيم ميل بوده است . براى دفاع از دشمن داراى برج و باروئى بس محكم و مرتفع بود . لذا اهالى اعتماد بقواى خود نموده و همانطور كه با ايران عمل كرده و فاتح هم شدند اينجا نيز فرمانداران آن جمع شده گرچه بدوا قبول اطاعت نمودند ولى بعد سر از اطاعت باززده حاضر نشدند كه اسكندر را با قشونش اجازه بدخول شهر دهند . توضيح اينكه اسكندر بصوريها گفت كه ميخواهد براى ملكارت ، هراكل « 1 » صور قربانى كند كه آن از هراكلى كه در يونان پرستش ميشد قهرمانى عليحده بوده است ، صوريها به اسكندر جواب دادند بيك نفر يونانى يا مقدونى اجازه نخواهند داد بشهرستان داخل شود . اسكندر از اين جواب در خشم شده تصميم گرفت كه از خشكى پلى بنا كند و بدان وسيله شهرى را كه دست يافتن به آن ناممكن شمرده ميشد تصرف نمايد . علاوه بر اين بناى پل هم در مقابل يك دشمن خطرناك و از جان گذشته كارى بس صعب و مشكل بوده است .\r\nبالجمله شروع به كار كردند و بواسطهء عملجات بيشمارى كه به كار انداختند ابتدا پيشرفت قابلى هم نمودند . ولى وقتى كه به جاهاى عميق دريا كه در دسترس قايقهاى جنگى صور بود رسيدند كارگران متصل مورد حمله واقع شده و از كار بازميماندند . براى جلوگيرى از اين صدمات و حفاظت كارگران امر كرد و برجى سوار بر ماشين‌آلات در ( منتهااليه ) پل برپا كردند . معذلك صوريها بناى مقاومت را گذاشته برج‌ها را با آنچه بود بوسيلهء يك كشتى پر از مواد محترقه با كمك قايقهاى جنگى كه داراى چهار صف پاروزن بوده بر باد دادند « 2 » . اسكندر امر كرد دوباره پل را از نو بنا كنند . ايندفعه عرض آن را بيشتر گرفتند\r\n\r\n\r\n","description":"","footnote":"\r\n( 1 ) -  Heracle . \r\n( 2 ) - و شرح آن را چنين نوشته‌اند كه صوريها دماغهء كشتى بزرگى را پر از ماسه و سنگ‌ريزه كردند و كشتى مزبور را پس از اينكه با قير اندودند از مواد محترقه پر كردند . بعد از آن آن را بدم بادهاى تند دادند ، بادها كشتى را با سرعتى حيرت‌آور به طرف پل برده و چنان به خاك زد كه دماغهء كشتى در خاك فرورفت ، در اين حين صوريهائى كه در كشتى بودند مواد محترقهء كشتى را آتش زده بيرون جستند و در قايق‌هائى كه قبلا تهيه شده بود جا گرفته بافكندن مشعل‌هاى افروخته به طرف پل و مقدونيها شروع كردند ، كشتى قيرآلود همين كه آتش گرفت بادها اين آتش را در اطراف پراكند . طولى نكشيد كه از اين آتش‌ها شعله‌هائى تمام پل و اطراف را فراگرفت ، برجهاى چوبين مقدونيه و هرچه سوختنى بود طعمهء آتش گرديد « مترجم » .\r\n","page_name":" 339 ","page_number":385},
  {"content":"\r\n\r\nو برجهاى زيادى هم ساخته روى آن سوار نمودند . در اين بين مردم صيدا و فينيقىهاى ديگر با هشتاد كشتى از بحريهء ايران جدا شده با اسكندر داخل در قرارداد شدند . چيزى نگذشت كه ملوك قبرس هم با يكصد و بيست كشتى به آنها ملحق شده به طرف مقدونيها رفتند .\r\nاين قضيه باعث ضعف نيروى دريائى صورىها گرديد ، بالاخره اسكندر با نيروى دريائى خود جدا بمحاصرهء شهر پرداخت .\r\nآلات و ادوات محاصره كه آن را روى پل جديد سوار كرده بودند نتوانست بحصار مستحكم شهر آسيبى برساند . اينجا بايد گفت كه از ساختن پل جديد براى منظورى كه بود چندان فائده‌اى حاصل نشد . ولى بعد او اين آلات و ادوات را بكشتيهاى خود سوار كرده به آن قسمت حصار كه چندان محكم نبود حمله برد . در آخر فرمان يورش عمومى داده شد . اسكندر از سوراخى كه با كشتيهاى داراى ماشين‌آلات جنگى در ديوار پيدا شده بود داخل صور گرديد . پس از گرفتن برجهاى چندى روى حصار به شهر وارد شد . قشون مقدونيه بواسطهء مقاومت سخت اهالى و كشتن عده‌اى از همقطاران آنها را روى ديوارهاى شهر به كلى از خود خارج شده شروع بقتل‌عام نمودند . زنان و كودكان در كارتاژ ( كه قبلا به آنجا فرستاده شده بودند ) سالم ماندند . ليكن از مردان صور هشت هزار تن مقتول و سى هزار تن را اسير كرده برده‌وار فروختند . بدينطريق صور كه « بازرگانان وى شرفاى جهان بوده‌اند « 1 » » ( طعمهء حريق شده ) از آن جز خرابه‌هائى باقى نماند .\r\n\r\nالحاق مصر 332 - 331 قبل از ميلاد\r\nبايد دانست براى حملهء بمصر سقوط صور اولين قدمى بود كه برداشته شد . چنان كه اسكندر پس از صور عازم غزه گرديد .\r\nاهالى باوجود تهديد سختى كه اخيرا شده بود بناى مقاومت را گذاردند . بواسطه اينكه شهر و دژ آن در يك زمين خيلى مرتفعى قرار گرفته بود امر شد خاكريزى در 250 پا ارتفاع و 120 پا عرض دورادور شهر بنا كردند آنوقت با نقب‌ها قسمتى از ديوار قلعه را خراب كرده و بعد از سه حملهء غيرمظفرانه فتح نصيب وى گرديد ، پادگان قلعه آنقدر جنگيدند تا همگى كشته شدند . مصر پس\r\n\r\n\r\n","description":"","footnote":"\r\n( 1 ) - اشعيا ، 23 ، 8 .\r\n","page_name":" 340 ","page_number":386},
  {"content":"\r\n\r\nاز اين بدون كشمكش بدست فاتح مقدونى درآمد . نائب السلطنهء پارس چون ديد كه ديگر مقاومت نتيجه ندارد تسليم گرديد . اسكندر مانند كوروش بزرگ خدايان و معابد مصريان را فوق العاده احترام نموده و نسبت بسكنه با كمال محبت رفتار كرد . از جمله شهر اسكندريه را بنيان نهاد كه آن از عاليترين شهرهائى است كه او طرح آنها را ريخته و چون مسائل خيالى در دماغش فوق العاده مؤثر بوده اخيرا به زيارت واحهء اسرار آميز آمون « 1 » رفت . اينجا بطوريكه از منابع رسمى مستفاد مىشود او به پسر آمون شناخته شده بود . پس از انتظام امور مصر و تعيين ولات مصرى كه بنام او حكومت كنند دوباره بصور آمد ، در آنجا او نيروى دريائى را معاينه و بازرسى كرده براى پيشروى بمركز امپراطورى ايران بلافاصله مشغول تهيه گرديد .\r\n\r\n\r\n","description":"","footnote":"\r\n( 1 ) -  Ammon . \r\n","page_name":" 341 ","page_number":387},
  {"content":"\r\n\r\nسكهء نقره متعلق به صيدا در حدود 384 - 400 قبل از ميلاد\r\n\r\nفصل بيست و دوم خط سير اسكندر كبير تا مرگ داريوش\r\nتو شهر ويرا مينگرى و باختر را مشاهده ميكنى ، برج و باروى اكباتانه رفعت و استحكامى ويژهء خويش دارد ، آنجا يكصد دروازهء هكاتم پليس پيش روى تو گشاده است ، و از آن دور شهر شوش را خواهى ديد كه بر كنار رود خوهس پس بنا شده و در اين رود آبى گوارا كه شايستهء جام شاهان است در جريان مىباشد .\r\n« بهشت بازيافتهء ميلتون »\r\n\r\nجنگ آربيل 331 قبل از ميلاد\r\nچون اسكندر از صور بيرون آمد طرف مشرق به قصد تاپساكوس واقع در ساحل فرات روانه گرديد . درست همان راهى كه كوروش كوچك سابقا پيموده بود . در آنجا دو پلى از قايق يافت كه بدستور او ساخته بودند . نيروى مختصر پارس مركب از سه هزار تن كه در اينجا مأمور بودند از عبور او جلوگيرى كنند بواسطهء نرسيدن كمك از جنگ احتراز جسته عقب نشستند . واقعا منظرهء جنگ فوق العاده حيرت‌آور است كه چطور شد داريوش با داشتن سواره‌نظام زبدهء زياد براى جلوگيرى از لشكريان يونانى كوششى به عمل نياورده و حركت آنها را كه اسلحه‌شان سنگين و عدهء سواران سبك‌اسلحه هم خيلى كم بوده مختل نساخته است . در اين جلگه‌هاى صاف و وسيع ( با چابك‌سوارانى كه\r\n\r\n","description":"","footnote":"","page_name":" 342 ","page_number":388},
  {"content":"\r\n\r\nبجنك و گريز معتاد بودند ) بايستى قشون مقدونيه متصل مورد حمله واقع بشود ، همچنانكه در چند قرن بعد پارتىها ( در اين جلگه‌ها ) همين كار را كردند يعنى به روميان حملات مظفرانه كرده و غرور آنها را درهم شكستند .\r\nبالجمله پس از عبور از فرات اسكندر از وسط ناحيهء حاصلخيز بين النهرين پيش رفته تا اينكه از كاريه گذشته بدجله رسيد ، در اينجا هم داريوش درنتيجهء غرور اهمال كرده اهتمامى در جلوگيرى از او ننمود . اگرچه بواسطهء تندى آب دجله نتوانست بدون صعوبت و اشكال زياد از آن عبور كند . اسكندر پس از اين از ساحل دست چپ به طرف آسور قديم كه در آن وقت آثوريا ميناميدند گذشته در گوگمل نزديك خرابه‌هاى نينوا بفاصلهء تقريبا هفتاد ميل از اربيل كه اين جنك به همان نام خوانده شده داريوش را دريافت كه در آن صحراى وسيع و هموار كه مخصوصا آن را براى حركت سواره‌نظام و ارابه‌ها كه نهايت درجه طرف اعتماد او بودند انتخاب كرده و بانتظارى وى مىباشد .\r\nآرى داريوش بتجربه فهميده بود كه روبرو شدن با مقدونيها در صحراى تنك و ناهموار كه سپاهيان او نتوانند عمليات كنند بىحاصل است . عدهء قشون او كه از نقاط مختلفهء كشور تهيه شده بقولى متجاوز از يك ميليون بود . جماعتى هم از قشون اجير يونانى با او بودند ولى شمارهء آنها مانند ايسوس مختصر بود . ديگر پانزده زنجير فيل هم در خط جنك حاضر و صف بسته بودند و اين اول دفعه‌ايست كه در يك جنك بزرك تاريخى فيل ديده مىشود .\r\nمقدونيها كه يگانه حريف زبردست آنها در ايسوس يونانيهاى اجير بودند بايستى حس كرده باشند كه اعتماد آنها به رشادت و دلاورى خود و عمليات و ورزش‌هاى طولانى جنگى و نيز راهنمائى سردار خودشان است و اين اعتماد هم بواسطهء حركات و عمليات آرام و بادقت اسكندر توضيح و نشان داده شد كه پس از تحصيل اطلاعات صحيحه از وضعيت شاهنشاه چهار روز بقشون خود استراحت داده و اردوى خودش را مستحكم نموده باروبنهء سنگين و بيمارانرا در آن جاى داد و عده‌اى را هم براى حفاظت آنها گماشت . او بدينطريق موضعى را تدارك كرد كه قشونش بتواند به آزادى عمليات كند و در هنگام ضرورت عقب‌نشينى نمايد .\r\n\r\n","description":"","footnote":"","page_name":" 343 ","page_number":389},
  {"content":"\r\n\r\nاين دو لشكر قريب هفده ميل از هم فاصله داشته و يكرشته تلال و تپه‌هاى پستى در اينميانه حايل و آنها را از هم جدا ميكرد . او وقتى كه از اين تپه‌ها گذشته سپاه عظيم ايران را جلو خود ديد فورا شوراى جنگى آراست تا در اين باب مشورت كند كه آيا بايد فورا شروع بجنگ كرد يا نه . پارمنيو كه رأيش محل اعتماد بود چنان مصلحت دانست كه قبلا اطلاعات مقدماتى صحيحى از ميدان جنك در مورد گودالها يا كمين‌گاهها تحصيل كرده و از انتظامات و ترتيبات دشمن نيز تحقيقاتى به عمل آرند . بالاخره اردو زده شد و اسكندر ظاهرا بىهيچ مانع و رادعى از طرف دشمن تمامى ميدان را كاملا رسيدگى و تحقيق نمود . پارمنيو از لحاظ كثرت لشكر ايران بعلاوه رأى داد كه شبيخون بزنند : اسكندر اين رأى او را نپسنديد و گفت : ظفر را بدزدى بدست نيارم .\r\nلشكر ايران كه تمام شب را زير اسلحه بودند بامر داريوش به ترتيب جنگى درآمده خود در قلب قرار گرفت و يكدسته از اقارب شاه و سواران ممتاز يا جاويد ويرا حمايت و حراست ميكردند و دو دسته از قشون اجير يونانى تقسيم و هريك در يكطرف شاهنشاه جا گرفته و قراولان سوارهء سلطنتى با فيلها و پنجاه ارابه در جلو جا داشتند ، جناحين راست و چپ از دستجات مختلف از سواره و پياده تركيب يافته و بايد صفوف آنها از هرطرف تا فاصله زيادى كشيده شده باشد . لشكر مقدونيه كه بالغ بر چهل هزار تن پياده‌نظام و هفت هزار سواره‌نظام بود به وضع هميشگى صف بسته ، پارمنيو « 1 » در رأس فالانژ در جناح چپ جا گرفت و دستهء نيرومندى از سواره‌نظام تسالى ويرا حمايت ميكردند . خود اسكندر در رأس جناح راست كه از سواران عالى مقدونى تركيب يافته قرار گرفت .\r\nنظر به برترى فوق‌العادهء لشكر ايران از حيث عده نيروئى هم بطور احتياط تشكيل و مامور حفاظت قسمت عقب گرديد . او قشونش تا اينقدر خوب ورزيده شده و تا اين حد به طرف دشمن به چشم حقارت مينگريست كه با كمال جرأت و جسارت قشون دست راست خود را بحملهء جناح چپ ايرانى كه تقريبا روبرو شدن با قسمت اعظم درياى لشكر بود فرمان داد و با اينكه داريوش ميتوانست از موقع استفاده نموده و فرمان حملهء عمومى بدهد ولى براى اين‌كه اختلالى در نظم و ترتيب سپاه عظيم\r\n\r\n\r\n","description":"","footnote":"\r\n( 1 ) -  Parmenio \r\n","page_name":" 344 ","page_number":390},
  {"content":"\r\n\r\nو جسيم وى روى ندهد مجبور شد همهء لشكر را به كار نيندازد . بالاخره داريوش وقتى كه ميدان جنگ را كه نظم و ترتيب آن با كمال دقت داده شده بود گذاشته داخل زمين‌هاى ناهموار گرديد ديد كه از ارابه‌ها كارى ساخته نخواهد شد و لذا قشون سوارهء جناح چپ خود را فرمان حمله داد . اين حمله در اول ظفرمندانه بود ، جنگ سواره‌نظام كه متعاقب آن رويداد بىنهايت سخت و شديد بود تا اينكه نظم و ترتيب دوباره برقرار و دستجات منظم يونانى صفوف دشمن را بهم پيچيدند ، در اين مورد ارابه‌هائى را كه حامل داسهاى بزرگ و خيلى هم موجب اميدوارى بودند ( هرچند در كوناكسا معلوم گرديد كه مقابلهء آنها با قشون ورزيده و داراى تعليمات نظامى بيفائده است ) فرمان حمله داده ليكن اين حمله ظاهرا بواسطهء نرسيدن كمك مؤثرى از طرف سوار يا پياده‌نظام سبك اسلحه كاملا بىنتيجه ماند ، زيرا كه پياده‌نظام سبك اسلحهء يونانى زوبين‌هايشان را با قوت تمام به طرف آنها پرتاب كرده جلو آنها را بريدند و ارابه‌چيها را به زير انداختند و فالانژها وقتى كه مجبور ميشدند ناچار صفوف خود را گشوده تا ارّابه‌ها بگذرند و بعد از عقب عده‌اى را با مستحفظين و مهترهاى آنها را با ضربتها خراب كردند ، حملهء به جناح چپ قشون ايران و بعد عده‌اى هم كه بمدد آنها فرستاده شد باعث گرديد كه شكاف بزرگى در صف نزديك داريوش پيدا شد و از همين طرف اسكندر بسركردگى سواران رفيق كه قسمتى از فالانژها آنها را تقويت ميكردند حمله برد ، جنگى تن‌بتن در اينجا آغاز كه آن منتهى بفرار مضطربانهء داريوش گرديد ، در صورتى كه هنوز جريان جنگ بيك ميزان باقى بوده و نتيجه آن معلوم نبوده است او خائفا از ميدان فرار نمود .\r\nميدان جنگ بقدرى وسيع بود كه اين خبر دفعتا انتشار نيافت ، پارمنيو در ميان ازدحام و هجوم دشمن گير كرده و چنان در فشار بود كه كسى نزد اسكندر فرستاده ويرا به كمك طلبيد « 1 » و او هم با جمعيت خود بكمك وى شتافت ، بين راه بدستجات سواره\r\n\r\n\r\n","description":"","footnote":"\r\n( 1 ) - شايد اين پيغام را پارمنيو براى اين داده كه از تعاقب بازش دارد تا اينكه فتح تمام بشود ، چه غفلت از اين احتياط بود كه يونانيهاى كوناكسا را بتهلكه انداخت ( مؤلف ) .\r\n","page_name":" 345 ","page_number":391},
  {"content":"\r\n\r\nنظام پارتى ، هندى ، پارسى برخورد كه به حال فرار بودند ، كوشش مأيوسانهء فراريان مزبور براى اينكه از وسط راهى باز كنند سبب گرديد كه عدهء زيادى از مقدونيها تلف شدند ولى وقتى كه اسكندر به محل اجتماع لشگر رسيد ديد كه پارمنيو با كمك سواران تسالى بر جناح راست دشمن غلبه كرده و همه در كار فرارند ، بنابراين مجددا بدنبال داريوش شتافت و در همان شب بزاب بزرگ رسيد و از آنجا چند ساعتى براى استراحت لشكر و اسبان با احتياط توقف نمود ، روز ديگر باز مشغول تعاقب شده تا به آربلا « 1 » كه آربيل كنونى باشد رسيد و آن هفتاد ميل از ميدان جنگ فاصله داشت ، چون نتوانست به داريوش دست يابد علاوه لشكر و اسبان هم از كار افتاده بودند از تعاقب پادشاه مغلوب دست كشيده داريوش را گذارد كه بدون هيچ مزاحمتى به اكباتان بازگردد .\r\n\r\nنتيجهء جنگ اربيل\r\nاگرچه ميدان جنگ با نظر پادشاه بزرگ انتخاب شده و تقريبا تمام قواى مملكت را بحمايت خود در آنجا حاضر ساخته بود ، از نظر نظامى از پيش معلوم بوده است ، مگر اينكه بگوئيم در جنك تن‌بتن ممكن بود آسيبى به اسكندر برسد و اگر اين اتفاق ميافتاد البته كار خاتمه پيدا كرده و مجراى تاريخ عوض ميشد ، در هرحال از آن ببعد در داريوش ديگر اميدى براى مقاومت مسلحانه باقى نماند و كرسى امپراطورى ، مخصوصا شوش و بابل بزرگ با تمام ثروت هنگفت و ذخائر آنها به اختيار فاتح درآمد و داريوش مثل يكنفر فرارى جز اينكه در حواشى مملكت خود بجنگ و گريز اقدام كند چارهء ديگرى نداشت و ( افسوس ) اينهم براى آخرين سلطان هخامنشى بر اثر خيانت رذلانه و پستى كه نسبت به او نمودند ممكن نشد صورت گيرد . كريسى « 2 » در شرحيكه راجع به اين جنگ نوشته است از قول ناپلئون چنين ميگويد : نام بلندى كه اسكندر براى قرنهاى زياد و در ميان ملل مختلفه حاصل نموده است او شايسته اين نام بلند مىباشد اما اگر در آربيل شكست مىخورد چه ميكرد در صورتى كه فرات و دجله و بيابان قفر در عقب واقع شده و قلعه و استحكامى هم كه محل پناه و گريزگاهى باشد در اين ميانه نبوده و نهصد فرسنگ هم تا مقدونيه مسافت داشته است ، مسلما جواب آنست\r\n\r\n\r\n","description":"","footnote":"\r\n( 1 ) -  Arbela . \r\n( 2 ) -  Creasy . \r\n","page_name":" 346 ","page_number":392},
  {"content":"\r\n\r\nكه اسكندر همان كار را ميكر كه گزنفون « 1 » كرد .\r\n\r\nتصرف بابل و شوش\r\nفاتح مقدونى از آربلا به طرف بابل راند و در آنجا از طرف حكومت و كهنه و ساير طبقات مردم از وى پذيرائى شد ، چه احتراماتى را كه او در مصر نسبت بخدايان آنجا به عمل آورده بود شنيده و جلب شده بودند ، اسكندر نظير كوروش كبير ، دستهاى بعل را گرفت و حكم كرد معبديرا كه اردشير خراب كرده بود تعمير كنند ، بابليها از اين كار راضى و مسرور و از آن ببعد دولتخواه او شدند .\r\nاز بابل اسكندر در مدت بيست روز بشوش درآمد ، يونانيها شوش را مركز پادشاه بزرگ ميدانستند و در آنجا اسكيلوس « 2 » پرده بازى پرسا « 3 » را بمعرض نمايش گذارد . در آن شهر پنجاه هزار تالان يا شانزده ميليون و پانصد و پنجاه هزار پوند « 4 » با اشياء نفيس ديگر كه قيمت آنها از حساب بيرون بود بدست آمد كه از جمله دو مجسمهء هارموديوس « 5 » و اريستوگىتون « 6 » بوده كه از مفرغ ساخته بودند ، اسكندر آنها را بآتن عودت داد كه بعد از چند سال آريان آنها را در آنجا مشاهده نموده است .\r\n\r\nتصرف پرس‌پليس و پاسارگاد\r\nاسكندر در شوش فتح خود را با شكوه جلال تمام نمايش داد ، قربانيها و مشعل‌دوانيها « 7 » و نيز جنگهاى ژيمناستيكى به عمل آمد ، جشن مزبور مصادف شد با رسيدن پانزده هزار نفرات تازه كه بكمكش آمده بودند و نظر باحتياج مبرمى كه بوجود آنها بوده است به خوبى پذيرفته شدند ، چه از عدهء قوا آنچه در اين جنگها بواسطه قتل و ناخوشى تقليل يافته بودند نفراتى بجاى آنها لازم بود گذاشته شود ، علاوه براى مراكزى كه جديدا مفتوح شده و اهميت نظامى داشته است لازم بود\r\n\r\n\r\n","description":"","footnote":"\r\n( 1 ) -  Xenphon . \r\n( 2 ) -  Aeschylus . \r\n( 3 ) -  Persau . \r\n( 4 ) - در صورتى كه تالان نقره مراد باشد مقدار آن همان است كه در بالا ذكر شد و الا اگر تالان طلا باشد مبلغ آن معادل يكصد و سى و دو ميليون و چهارصد هزار ليرهء انگليسى مىشود ( مؤلف ) .\r\n( 5 ) -  Harmodius . \r\n( 6 ) -  Aristogeiton . \r\n( 7 ) - يكنوع مسابقه‌اى بود بين دوشيزگان بدينطريق كه شمع‌هائى دست هركدام ميدادند و او با يك پا ميدويد در صورتى كه شمع خود را روشن نگهداشته و شمع همگنان خود را خاموش ميكرد علامت بردن بود ( مترجم ) .\r\n","page_name":" 347 ","page_number":393},
  {"content":"\r\n\r\nپادگان بگذارند ، او بعد از اين مصمم گشت كه بفلات ايران و خانهء مقدس پارسيان داخل شده و به تمام دنيا نشان بدهد كه دولت آنها زوال يافته است .\r\nبالجمله از كارون عبور نموده از اهواز حاليه براهى كه دو پايتخت را بهم وصل مينمود يعنى راه بهبهان كه آنزمان معمول بود و حاليه ظاهرا بواسطهء خرابى هردو پايتخت كمتر عبور مىشود عزيمت نمود ، جماعت او كسيان كه در تپه‌هاى سخت ناهموار آنجا ساكن بودند و هميشه از رعاياى غيرجنگى پادشاه بزرگ كه از آن راه عبور ميكردند باج راه ميگرفتند از لشكريان اسكندر نيز مطالبهء باج راه كردند . اسكندر جواب داد كه در سرگردنه‌هاى خود حاضر شده بگيرند ، پس از آن از راهى غيرمعمول به همان فرزى و شتابى كه هميشه در عمليات و كارهاى خود مينمود ناگهان بسر دهكده‌هاى آنها فرود آمد و ايلات غافلگير شده به اطراف متفرق شدند و در اين هنگام كراتروس « 1 » با قواى خود مكانهاى مرتفعهء آنها را كه بتنگهء محل عبور افراز داشت به تصرف درآورد ، سپاهيانى كه بهمراه اسكندر بودند دفعهء دوم هجوم برده قبلا تنگه را گرفتند ، اينجا قبايل اوكسيان بدون هيچگونه مقاومتى ناچار بتسليم شدند .\r\nپارمينو با قسمت اعظم لشكر و باروبنه از راهى كه راه ارابه‌رو خوانده ميشد ( يعنى از راه رامهرمز و بهبهان كنونى ) به طرف پارس فرستاده شد و اين راه غير از قسمتى كه بواسطهء عبورومرور قوافل يا عابرين پوشيده شده باقى به همان حاليست كه پيش از دو هزار سال بوده يعنى به حال طبيعى باقى مىباشد و خود اسكندر با سرعتى كه معتاد بود از كوهستانها به طرف دروازهء پارس راند كه در آنجا نائب السلطنهء پارس ديوارى در جلو تنگه كشيده و با چهل هزار سپاه براى مدافعه حاضر شده بود ، عمليات جنگى ترموپيل در اينجا تجديد گرديد ، مقدونيها از راهى كه از ميان تپه‌ها ميگذشت قبل از طلوع صبح بآنطرف تنگه ناگهان بر سر پارسيان ريخته و بانك شيپور آنها كراتروس را كه در جلو تنگه منتظر بود خبردار ساخت و پارسيها از دو طرف محصور شده كشتارى هولناك درگرفت و بايد دانست كه اين تنها مقاومت منظمى بود كه از ايرانيان به عمل آمد .\r\n\r\n\r\n","description":"","footnote":"\r\n( 1 ) -  Craterus . \r\n","page_name":" 348 ","page_number":394},
  {"content":"\r\n\r\nاسكندر بعد از اين فتح به طرف بند امير راند و در آن‌جا امر بساختن پل نمود و از آن گذشته باستخر پايتخت پادشاهان بزرگ درآمد و در آنجا يكصد و بيست هزار تالان معادل با بيست و هشت ميليون و دويست و نود هزار پوند با غنائم بيشمار ديگر بدست آورد . بطوريكه پلوتارك مينويسد ده هزار گارى قاطرى و پنجهزار شتر براى حمل و نقل اين خزائن لازم بود ، خوانندگان نبايد اين رقم كثير را به نظر تعجب نگريسته و آن را حمل بر اغراق كنند ، چنانچه شما بخاطر بياوريد كه از تمام بلاد آسيا طبقه بعد طبقه منالغ خطير هنگفتى بپادشاه بزرگ ميرسيده است البته رفع اين تعجب خواهد گرديد و نيز ميدانيم كه بعد از انتشار ثروت بىپايان چه رواجى در تجارت دنياى متمدن پيدا شده است ، بالجمله پاسارگاد نيز به تصرف درآمد .\r\nقصور عاليهء پرس‌پليس طعمهء حريق گرديد و بقتل‌عام سكنه فرمان دادند ، آريان مىنويسد كه اين عمل تلافى خطاهائى بود كه پارسيان در يونان ويژه در آتن مرتكب شده بودند و اين بعيد نيست همينطور باشد كه مورخ مزبور گفته است ، زيرا كه ميدانيم عدهء زيادى از اسراى يونانى در استخر حضور فاتح آمده و ناله‌هاى آنها براى انتقام طبعا لشكريان را باينكار واداشته است .\r\nشرحيكه پلوتارك در اينباب نوشته دريدن « 1 » شاعر معروف انگليسى همانرا گرفته بنظم درآورده و چنين سروده است تيموتيوس « 2 » فرياد مىكند . انتقام ، انتقام . ارواح انتقام را به‌بين كه برخاسته ، مشاهده كن مارهائى را كه پرورش داده‌اند چطور از ميان گيسوهاى خود صفير ميزنند و جرقه‌هائى كه از چشمان آنها برق مىزند . اينان اشباح يونانيانى هستند كه در جنگ كشته شده‌اند و ابدان آنها بدون دفن و كفن در صحرا افتاده . بكش انتقامى كه درخور اين مردمان رشيد است . ببين مشعلها را كه چگونه به بالا مياندازند ، چگونه مساكن پارسى و معابد درخشان خدايان مخالف ايشان را نشان ميكنند ، شاهزادگان با سرور خشم‌آميز تحسين گفتند ، پادشاه براى انهدام مشعلهء بدست گرفت ، تائيس « 3 » رهنمائى كرد و او را بمطلوب وى رسانيد مانند هلن « 4 » ديگر تروى « 5 » ديگر را آتش زد » .\r\n\r\n\r\n","description":"","footnote":"\r\n( 1 ) -  Dryden . \r\n( 2 ) -  Timotheus . \r\n( 3 ) -  Tais . \r\n( 4 ) -  Helen . \r\n( 5 ) -  Troy . \r\n","page_name":" 349 ","page_number":395},
  {"content":"\r\n\r\n\r\nتصرف اكباتان 330 پيش از ميلاد\r\nاسكندر اكنون صاحب بابل و شوش و استخر گرديده و فقط اكباتان پايتخت تابستانى باقيمانده است ، او بر طبق عادت خود بعجله و شتاب به طرف ماد روانه شد ، در بين راه شنيد كه داريوش مشغول تدارك جنگ سيم است ، اما وقتى كه نزديك اكباتان رسيد معلوم شد كه پادشاه ايران به طرف دروازهء كسپين ( دربند خزر ) گريخته كه قبلا خانواده و باروبنهء سنگين خود را به آنجا فرستاده بوده است ، پس در آنجا توقف كرده سپاهيان خود را دوباره منظم ساخت ، سواران تسالى و بعضى متحدين يونانى را كه ميخواست به وطن خود برگرداند با نعامات خود مشعوف و ممنون ساخت ، آريان مينويسد كه بسيارى از آنها در عوض مراجعت به وطن مايل شدند كه تا هرجا شده با اسكندر همراه باشند ، قشونش اينوقت تماما از نظاميانى تشكيل يافته بود كه شغل نظام را وسيلهء زندگانى خود قرار داده و غير از قائد خود ديگرى را نمىشناختند . او خزانهء خطير خود را كه بقول ديودور يكصد و هشتاد هزار تالان يا چهل ميليون طلاى خالص بود در اكباتان گذارد و شش هزار قشون مقدونى را مستحفظ آنجا قرار داد و بدين ترتيب محل مزبور يك مركز قشونى بسيار مهم ايالاتى كه تازه مفتوح ساخته بود گرديد كه حقيقتا هم اين انتخاب از نظر موقع مركزى و مسافت بالنسبه عادلهء آن از بابل ، شوش و استخر خوب انتخابى بوده است . پارمينو را با دستهء خودش به سمت شمال از ناحيهء سخت كادوسيا روانه نمود و دستور داد كه در هيركانيا به او ملحق شود و او هم اين عمل را كه لزوم آن معلوم نيست به خوبى انجام داد .\r\n\r\nتعاقب داريوش و مرگ او 330 قبل از ميلاد\r\nاين ترتيبات وقتى كه باتمام رسيد اسكندر با قشونى زبده و نيرومند به تعاقب داريوش بيچاره شتافت و اميد داشت كه او را در راگا « 1 » يعنى سرزمين رى كه خرابه‌هاى آن در چند ميلى جنوب طهران واقع است بدست بياورد . او مدت پنج روز در رى قشونش را راحتى داد و بعد در امتداد راهى كه امروز راه پست طهران و مشهد است به سمت مشرق رهسپار شد ، اين راه تماما از دامنه‌هاى جنوبى سراشيب يك زنجيره كوهى ميگذرد كه در آنزمان به تاروس « 2 » معروف\r\n\r\n\r\n","description":"","footnote":"\r\n( 1 ) - از اكباتان ( همدان فعلى ) تاراگا يعنى رى دويست ميل است « مؤلف » .\r\n( 2 ) -  Taurus . \r\n","page_name":" 350 ","page_number":396},
  {"content":"\r\n\r\nبوده است و بندرت اتفاق ميافتد صحراى كبير ايران كه تقريبا سرتاسر آن متصل 34 - دربندهاى خزر اقتباس از كتاب « سفر از تركيه بايران » تأليف ( همردهل )\r\nبكوه است نمايان نباشد و آن در تمام ادوار خط سير راه بزرگى بود كه اكباتان و باختر را بهم وصل مينموده است ، او منزل اول به دربندهاى خزر « 1 » رسيد ، روز دوم از آنجا گذشته و شنيد كه بسوس والى باختر و برازانت « 2 » والى اراكوسيا و نيز\r\n\r\n\r\n","description":"","footnote":"\r\n( 1 ) - كرزن در كتاب خود موسوم به « ايران » محل مزبور را دقيقا زير نظر گرفته و بتفصيل در آن صحبت داشته است . ويليام جكسون كه در اينمسئله اطلاعات مخصوص دارد با نتيجه تحقيق كرزن كه گردنهء سردره گردنه‌ايست كه آريان ذكر كرده است موافق مىباشد ( مؤلف ) .\r\n( 2 ) -  Barsaentes . \r\n","page_name":" 351 ","page_number":397},
  {"content":"\r\n\r\nنبرزن « 1 » فرمانده لشكر سواره پادشاه آواره و فرارى را محبوس ساخته‌اند و اين خبر باعث گرديد كه در حركت بيشتر شتاب نمايد ، چنان كه بعد از پيمودن دو منزل خيلى طولانى با قشون خستهء خود به جائى رسيد كه به او خبر دادند تمام ايرانيان اينعمل جنايت‌كارانهء بسوس را تصويب كرده مگر سپاهيان اجير يونانى باوفا كه چون نتوانستند از اين جنايت جلوگيرى كنند ناچار از آنها جدا شده به طرف كوهستان رفته‌اند . در روز پنجم اين حركت پرمشقت اسكندر بقريه‌اى رسيد كه مطلع شد ايرانيها شب قبل در آنجا منزل داشته‌اند و چون فهميد كه راه نزديك‌ترى از آنجا به منزل بعد هست لذا بعضى از صاحب‌منصبان خود را برداشته با پانصد سوار زبده عصر همان روز حركت نمود و پس از طى پنجاه ميل راه قبل از طلوع صبح بايرانيها رسيد ، مقاومتى به عمل نيامد ، بسوس چون اسكندر را متعاقب خود ديد فرمان داد كه داريوش را كشته فرار نمودند ، اسكندر ارابه‌اى را كه جسد داريوش در آن تازه از زخمها بىجان شده بود يافته كه بدون راننده در حركت بود و دورهء حيات آخرين پادشاه يك سلسلهء باعظمتى كه زياده از دويست سال بر آسيا فرمانروائى ميكردند بدين بدبختى سپرى گرديد .\r\nمحلى كه در آنجا اسكندر به داريوش رسيد عين آن بدرستى معلوم نيست ولى افسانه‌هاى ايرانى آن محل را در نزديكى دامغان نشان ميدهند كه بحقيقت نزديك مىباشد .\r\nاين محل در مشرق رى در حدود دويست ميل فاصله و يا شش منزل خيلى سنگين واقع است كه مطابق آنچه آريان ذكر كرده حد وسط پنج منزل ( اول ) هرمنزلى سى ميل و منزل آخرين كه در پيمودن آن كوشش زيادى به عمل آمده پنجاه ميل بوده است و البته در گرماى تابستان ايران حتى اسكندر نميتوانسته است بيش از اين از عهده برآيد ، علاوه در شرحى هم كه از آريان ذكر شده تقريبا اشاره‌ايست به محل مزبور چه او مينويسد وقتى كه ارابه‌ها و باروبنهء سنگين به هيركانيا فرستاده شد آنها از زنجيرهء جبال البرز از شاهراهى كه طولانىتر بوده است عبور نمودند . حاليه تنها راهى كه از ميان اين كوهها ميگذرد راهى است كه از شاهرود به گرگان ميرود و اگر اسكندر ، داريوش را\r\n\r\n\r\n","description":"","footnote":"\r\n( 1 ) -  Nabarzanes . \r\n","page_name":" 352 ","page_number":398},
  {"content":"\r\n\r\nدر شاهرود گير آورده باشد با اين حرف درست درنميآيد و نميتوان اينرا با بيان مزبور تطبيق داد و گذشته ازين شاهرود در پنجاه ميلى مشرق دامغان يا دويست و پنجاه ميلى مشرق رى واقع است ، پس دلايلى كه در دست است تماما محلى را نشان ميدهد كه نزديك بدامغان مىباشد . بهرحال مرگ داريوش بدست رعاياى خائن خودش خوشبختى ديگرى براى اسكندر بوده است ، چه اين قضيه نه‌تنها باعث اين شد جنگ‌وگريزهاى سرحدى كه ممكن بود رفته‌رفته كسب اهميت كند از بين رفت ، بلكه نفرت و شئامت اين عمل هم بر بسوس افتاد نه اسكندر ، در خاتمه اين فاتح موافق جوانمردى خود جسد داريوش را با تشريفات لازمهء شاهانه در استخر امر كرد دفن نمودند .\r\n\r\n","description":"","footnote":"","page_name":" 353 ","page_number":399},
  {"content":"\r\n\r\nابو الهول مدال طلا اقتباس از موزهء بريتانيا\r\n\r\nفصل بيست و سوم حد كشورگشائى\r\nاين مرد را بر ديگر كشورگشايان روزگار هرگز نميتوان برابر ساخت ، چرا كه پشت جهانى از هيبت نام وى ميلرزيد و شمس القلادهء انجمن مردان نامدار و آزادگان گيتى بشمار ميرفت .\r\n« شاسر در داستان كشيش »\r\n\r\nتسخير هيركانيا ، پارت ، اريا ( هرات )\r\nميراث امپراطورى ايران اكنون به اسكندر اختصاص يافته و او ميتوانست تسخير كشورهاى شرقى مجاور را به ديگران محول نمايد ليكن چون هواى كشورگشائى و جاه‌طلبى بر وجودش غالب بود و عطشى كه براى فرمانفرمائى و بسط نفوذ در سراسر جهان داشت و موفقيت‌هاى شگفت‌انگيز وى مخصوصا آن را تيزتر كرده و مرگ داريوش هم تخفيفى به اين عطش او نداده بود لهذا از نزديكى دامغان لشكر مقدونيه را به سمت شمال سوق داد تا در كوهستان بقبايل تپورى حمله ببرد . شايد همين اسم باشد كه در لفظ طبرستان كه ناميست كه مازندران كنونى در قرون وسطى بدان معروف بود ضبط شده است . مقصود اسكندر هيركانيا بود ولى او قشونش را بسه قسمت تقسيم نمود تا هراندازه دست‌يافت دامنهء فتوحات را توسعه داده و ديگر نگذارد قبايل كوهستانى باهم متحد شده از\r\n\r\n","description":"","footnote":"","page_name":" 354 ","page_number":400},
  {"content":"\r\n\r\nسمتى بوى حمله‌ور شوند و خودش شخصا راه بسيار سخت ولى كوتاه‌ترى را اختيار نموده به طرف آبشار خزر راند . عده‌اى از رجال فوق العاده ممتاز پارس كه در ركاب داريوش بودند با والى ( استاندار ) هيركانيا و پارت بنزد وى آمدند . در ( زادراكرت ) پايتخت هيركانيا كه محتمل است محل استراباد ( گرگان ) ، و يا قريب به آن باشد اين سه قسمت قشون بهم ملحق گرديدند . در اين هنگام جمعى ديگر از نجبا و اشراف پارس باتفاق والى تپورستان و هزار و پانصد تن قشون اجير يونانى بنزد او آمده اطاعت خودشان را عرضه نمودند .\r\nزمان توقف قشون در هيركانى مردها يا ماردها كه در مغرب تپورى وزير دماوند ساكن بودند بناى هجوم و حمله را گذارده ولى به آسانى جلوگيرى و مغلوب شده و در تحت حكومت نائب السلطنهء تپورى كه دوباره بمقام خود منصوب شده بود قرار گرفتند .\r\nاسكندر در ( زادراكرت ) بعد از مراجعت از جنگ ماردها قربانى كرد و جنگ ژيمناستيكى به پا نمود ، آنگاه در مسطورات آريان ميخوانيم كه « بعد از اين نمايش به طرف پارت حركت كرده و از اينجا بحدود اريا و سوسيا شهرى از نواحى آنجا داخل گرديد . » عموما تصور ميكنند كه اسكندر از سمت جنوبى البرز گذشته و در شاهرود داخل جادهء تهران و مشهد شده است ولى اين تصور چنان كه غالبا اتفاق ميافتد گويا ناشى از نارسائى اطلاع به اين ناحيه بوده و بعد طرف قبول نويسندهء بعد از نويسندهء ديگر شده بدون اينكه تحقيقى به عمل آرند ، ولى با عدم دسترسى باطلاعات صحيحه اقرب بعقل آن است كه فاتح بزرگ مقدونى بدرّهء حاصلخيز گرگان كه استرآباد در آنجا واقع است رفته و ازين درّه دو راه خارج مىشود يكى درّهء ( نوده ) كه بواسطهء كوهستان به پورسيان و ناردين ميگذرد و ديگر به تنگهء گرگان ميرسد و اين دو راه هردو از چمن معروف قالپش يا گالپوش عبور مىكند ، چنان كه در افسانه‌ها نيز مشهور است اسكندر در آنجا اردو زده لشكريان خود را راحت داد . راهى كه از آن داخل درّهء كشف رود مىشود و شامل سوسيا يا طوس و مشهد كنونى است باينجهت تعيين شده كه در آنجا در ديوار جبال شكافى واقع است كه براى عبور لشكر يا ارابه‌هاى حمل‌ونقل مناسب مىباشد . نگارنده در سنهء 1908 از اين راه عبور كرده و شكى از اينكه اسكندر از اين راه گذشته است براى من باقى\r\n\r\n","description":"","footnote":"","page_name":" 355 ","page_number":401},
  {"content":"\r\n\r\nنماند « 1 » . ساتىبارزان والى اريا در سوسيا بنزد وى آمده عرض اطاعت نمود ، در اينجا به اسكندر خبر رسيد كه بسوس باسم اردشير لقب پادشاه بزرگ به خود گرفته است لذا مصمم گشت او را دنبال كند . او ازاريا كه در شمال غربى افغانستان واقع است و حكومت آن را به نائب السلطنه سابقش واگذار نموده بود عبور كرده به طرف بلخ راند و در آنجا شنيد كه ساتىبارزان با بسوس همدست شده و علم طغيان برافراشته نمايندهء مقدونيه و ملتزمين و همراهان او را بقتل رسانيده‌اند و مردم را بپايتختى كه آراته كوانا « 2 » خوانده ميشد جمع كرده‌اند ، اسكندر مثل هميشه در حركت شتاب نموده بطوريكه هفتاد ميل مسافت را دوروزه پيمود و بالاخره آتش فتنه را خاموش نمود ، محل آراته‌كوانا بدرستى معلوم نيست ولى محتمل است كه آن در هرىرود باشد و اين احتمال از آنجا قوت پيدا مىكند كه اسكندر در همان حدود اسكندريه‌اى بنا نموده است كه آن بنا بعقيدهء عموم در جنب هرات حاليه بود . نه‌اينكه هرات جاى تازه‌اى بوده است برعكس رباعى در اين باب گفته شده كه مضمونش اينست :\r\nلهراسب بناى هرات را گذاشت ، گشتاسپ آن را بالا برد ، بعد از او بهمن ابنيهء آن را ساخت ، اسكندر رومى كار را بكمال رسانيد .\r\n\r\nالحاق سيستان و عزيمت به هيلمند\r\nاين طغيان و سركشى نقشهء جنگ اسكندر را تغيير داده بجاى حركت از طرف مشرق ببلخ مصمم گشت كه از طرف جنوب به بارسنت « 3 » والى درنگيانا يا زرنگيانا « 4 » كه در هلاك داريوش دخالت داشته است حمله ببرد ، اسكندر ميترسيد كه بارسنت خط ارتباط او را كه با فتوحات حيرت‌انگيز خود باز گذاشته بود قطع نموده باوجود مسافات بعيده و از جهت برانداختن خانواده‌اى كه از قديم استقرار يافته بود مملكت دچار هرج‌ومرج گردد .\r\n\r\n\r\n","description":"","footnote":"\r\n( 1 ) - بيان اين موضوع بتفصيل منجر باطناب مىشود و جاى آن در اين كتاب نيست ، هرچند من براى تحقيق اين امر بخصوص دو بار به آنجا سفر كرده‌ام . ( مؤلف )\r\n( 2 ) -  Artacoana . \r\n( 3 ) -  Barsaentes . \r\n( 4 ) - اين اسامى استعمال يونانيها و از زرنج ( حاليه به نادعلى معروف است ) گرفته شده است كه هنوز اين اسم در زره يكى از گوديهاى بسيار بزرگ محفوظ مىباشد . « مؤلف »\r\n","page_name":" 356 ","page_number":402},
  {"content":"\r\n\r\nپايتخت اين ايالت در آنوقت ( فاراه ) و در كنار رودخانه‌اى بوده است كه به همين اسم خوانده ميشد و آن هنوز خالى از اهميت نبوده است ولى مركز جمعيت ايالتى بايستى هميشه در مصب هيلمند بوده باشد ، اين رودخانه مجراى خود را باختلاف اوقات تغيير داده و تا از روى علم آثار عتيقه ( كه قريبا به آنجا خواهد رسيد ) چيزى در اين باب بدست نيايد نميتوان درست تشخيص داد مصبى كه محل اجتماع مردم بود آنوقت در كدام نقطه بوده است ، سرهنرىماك‌ماهون « 1 » كه اقوالش محل وثوق مىباشد از بعضى منابع چنين استنباط كرده كه آن مصب ( تراكان ) است و خرابه‌هاى رامرود را پايتخت آرىاسپا « 2 » معين نموده كه مقدونيها بعد از ( درانگيانا ) به آنجا رفته‌اند . مينويسند كه كوروش اين طايفه را در ازاى كمكى كه به او نموده بودند بلقب باافتخار آورگت يا خيّر خواند و اسكندر نيز آنها را عزت نموده بر وسعت اراضى آنها افزود .\r\nاين آخرين نقطهء جنوب است كه اسكندر در مشرق ايران به آنجا رسيد ، قسمت بزرگى از لوت سيستان را از ايالت كرمانيا يا كرمان جدا مىكند كه در مراجعت از هندوستان از آن عبور نمود ، اكنون اسكندر به طرف مشرق رانده و از آراكوسيا « 3 » كه ناحيه‌ايست در وسط هيلمند گذشت و محتمل است كه در محل جيريشك كنونى از رودخانه گذشته بشاهراهى كه از زمان خيلى قديم معمول بوده به ارقنداب رسيده و در آنجا اسكندريهء ديگرى بنا نمود كه قندهار امروزيست . از آنجا تقريبا به طرف شمال برگشته از جاده‌اى كه هميشه راه متداول عمومى بوده به كابل رسيد . همين راه ولى از سمت مقابل آن پس از زياده از دو هزار سال لگدكوب لشكر اروپائى ديگر يعنى قواى انگليس در تحت اقتدار لرد روبرت « 4 » گرديد .\r\n\r\n\r\n","description":"","footnote":"\r\n( 1 ) - مراجعه شود به « بازديد و اكتشافات جديد در سيستان » در مجلهء انجمن جغرافيائى سلطنتى شمارهء سپتامبر 1906 . تت در تذكرهء خود راجع به سيستان در قسمت ( 1 ) صفحهء 8 طايفهء دها را با اورگت‌ها يكى دانسته است ، كتاب مزبور مشتمل بر يكرشته اطلاعات گرانبهائى است كه خودش مستقلا جمع‌آورى كرده است « مؤلف » .\r\n( 2 ) -  Ariaspae . \r\n( 3 ) -  Arachosia . \r\n( 4 ) -  Roberts . \r\n","page_name":" 357 ","page_number":403},
  {"content":"\r\n\r\n\r\nگذشتن از هندوكش و الحاق باختر 328 قبل از ميلاد\r\nدر شمال كابل نزديك بيك رشته جبال عمدهء آسيا كه اسكندر از آنجا عبور نموده به هيركانيا رفت نزديك قريهء چاريكار شهر ديگرى بنا نمود ، زيرا كه اين نقطه بواسطهء اتصال سه رشته راه كه از تنگه‌هاى مختلف باختر ميگذشتند داراى اهميت زياد بود .\r\nاين شهر را اسكندريه كاكازوم « 1 » ناميده و يكعده مقدونيها را در آنجا نشانده پادگان قرار داد كه حالت آنها بسيار غم‌انگيز است زيرا كه اميدى براى آنها بديدار ميهن باقى نماند تا وقتى كه اسكندر درگذشت بيست هزار پياده و سه هزار سواره‌نظام از آنان كه پادگان آسيا بودند شروع بمراجعت بميهن خود نمودند ولى آنها را بتصور اينكه جزو فراريان هستند بفرمان پرديكاس نائب السلطنه بيرحمانه بقتل رسانيدند .\r\nاسكندر ظاهرا از تنگهء پنجشير از كوه هندوكش گذشت ، تنگهء مزبور اگرچه طولانى ولى سهل العبورتر از تنگه‌هاى ديگر است و ارتفاعش يازده هزار و ششصد پاست در صورتى كه ارتفاع تنگهء كوشان چهارده هزار و سيصد پا مىشود ، لشكريان مبتلا بسرما و تنگى آذوقه شدند ، مينويسند كه در كوهستان آنجا جز درخت سقز يا پستهء كوهى و نيز سيلفيوم ( يونجه ) يا اسافتيدا يكنوع گياه بدبو ديگر چيزى نميرويد ، مقدونيها بدون تصادمى به جائى فرود آمدند كه حاليه افغان تركستان خوانده مىشود و بلخ بزرگ كه بواسطهء قدمت و ارتباطش با زردشت طرف احترام ايرانيان بوده است با شهر اورنس شهرى مجهول الهويه بدست فاتح افتاد ، فتح بلخ مخصوصا قابل توجه است زيرا بعلاوه شهرتيكه آن بعدها حاصل نمود وام البلاد خوانده شده آخرين شهر بزرگى بود از مملكت ايران كه اينك بالتمام الحاق گرديد .\r\n\r\nدستگيرى بسوس\r\nپس از تسخير و فتح بلخ سواران باخترى بسوس ويرا تنها گذاشته و او فرارا به طرف سيحون راند ، با آنكه آن نواحى خراب و ويران بود اسكندر او را تعاقب نموده از جيحون گذشت و محلى را كه از رود گذشته محتمل است كه كيليف « 2 » باشد ، عبور او با كلكهائى بوده كه با پوست ساخته و با كاه انباشته\r\n\r\n\r\n","description":"","footnote":"\r\n( 1 ) -  ( Caucasum )  اين رشته‌كوه كه حاليه به هندوكش معروف است در آنوقت به كوههاى قفقاز هند معروف بوده است « مؤلف » .\r\n( 2 ) -  Kilif . \r\n","page_name":" 358 ","page_number":404},
  {"content":"\r\n\r\nبودند و آن پنج روز به طول انجاميد و در امكان توسعهء عمليات لشكر مقدونى از طرف اسكندر در ساحل طرف راست سيحون كه حاليه اثرى از آن نيست كاملا مشكوك مىباشد . بالاخره بسوس بواسطهء غدر و خيانت سپيتامن « 1 » فرماندهء سواران سغدى گرفتار گرديده و در اكباتان بدار مجازات آويخته شد .\r\n\r\nپيشرفتن اسكندر به طرف جيحون يا سرداريا\r\nدر اينوقت اسكندر از طرف شمال بمركند كه سمرقند و پايتخت آيندهء امير تيمور است عزيمت نموده و با لشكريان خود در آنجا راحت نمود و در حدود شرقى امپراطورى پارس به جيحون كه امروزه به سرداريا معروف است پيش رفت و در آنجا اسكندريهء اسكات يا منتها را بنيان نهاد كه عبارت از خجند حاليه است ، براى اينكه از وسعت امپراطورى ايران و مسافتى را كه مقدونيها طى نمودند تذكرى داده باشم مينويسم كه خجند در طول پنجاه درجه يا تقريبا در سه هزار و پانصد ميل در مشرق يونان واقع است و بر يك اروپائى كه در قرن بيستم زندگى مىكند اينمعنى در آنروزى كه وسايل ارتباطيهء عصر حاضر نبوده بدرستى معلوم نميشود مگر اينكه در ايران مسافرت نموده بفهمد كه در آنجا حد معمول مسافت در يكروز پانزده ميل يك منزل عادلهء كاروان است يا نود الى صد ميل در هفته است كه لنگ و توقف در منازل هم در آن داخل مىباشد .\r\n\r\nاولين مصيبت و آسيب مقدونيها\r\nهنگامى كه اسكندر سرگرم اين امور بود خبر رسيد كه سپيتامن كه قبول اطاعت كرده بود طغيان نموده است و لذا با همان جديت و پشتكار هميشگى خود از سيحون عبور كرده جماعت سيت يا سكاها را كه در ساحل راست براى كمك بياغيان اجتماع نموده بودند مغلوب و متفرق ساخت . در اين بين لشكرى را كه او براى گشودن حصار و تسخير سمرقند فرستاده بود سپيتامن بكمك گروه زيادى از سكاها كه از طرف صحرا رسيده بودند در درهء پولى تىمت ( زرافشان كنونى ) معدوم كرد ، اسكندر فورا حركت نمود ، اما وقتى به آنجا رسيد كه كار گذشته بود ، ناچار بكفن و دفن كشتگان پرداخت ، ولى بانتقام اين\r\n\r\n\r\n","description":"","footnote":"\r\n( 1 ) -  Spitamenes \r\n","page_name":" 359 ","page_number":405},
  {"content":"\r\n\r\nكار از قتل و غارت و خرابى آن درهء حاصلخيز چيزى فروگذار نكرد . او از آنجا به زارياسپ « 1 » رفت و چلهء زمستان 28 - 329 را با لشكريان خود در آنجا گذرانيد و سپاه عظيمى از يونان در اينجا بمدد او رسيد كه در اين حيص‌وبيص رسيدن سپاه مزبور خيلى بموقع و غنيمت بوده است .\r\n\r\nتسخير كوه سغديها\r\nلشكر مقدونيه پس از ايام راحت دوباره از سيحون گذشت .\r\nاسكندر خودش به طرف مركند روانه شد . چهار ستون از لشكريان براى تسخير آنجا مأمور شده و اين كار را آنها بدون اشكال بانجام رسانيدند ، وقتى كه اين عمليات در جريان بود سپيتامن از مخالفين شديد اسكندر حمله‌ور شده و تاز ارياسپ پيش آمد ولى كراتروس ويرا تعقيب نموده و فرارش داد . ليكن در حملهء دوم شكست خورده و سكاها در آخر سر او را بعنوان هديهء صلح براى اسكندر فرستادند ، پس باختر و سغديان هردو مطيع شدند .\r\nاين جنك تأثيرى مخصوص در تسخير كوه سغديان بخشيد ، چه پادگان آنجا مقدونيها را مورد طعن و سرزنش قرار داده و بلاف و گزاف ميگفتند كه فقط مردمان بالدار مىتوانند اين قلعه را بگيرند . اينجا اسكندر براى كسانى كه اول از آن كوه بالا بروند پاداش بزرگ قرار داد و دسته‌اى از قشون اين كار را كه محال به نظر ميآمد از عهدهء آن برآمده و با طناب و قلاب بالا رفتند ، وقتى كه آنها بقلهء كوه رسيدند و از بالا به طرف دژ نگاه كردند فورا پادگان آن تسليم شده سر باطاعت درآوردند ، در ميان اسرائى كه در آنجا يافتند يكى ركساناى قشنگ دختر رئيس باختريها بود كه اسكندر او را بعد تزويج نمود ، زمستان\r\n\r\n\r\n","description":"","footnote":"\r\n( 1 ) - سر ، ت . هيلديك ( * ) ( رجوع شود به « دربندهاى هند » صفحهء 90 ) محل مزبور را با قندراب يكى دانسته ليكن چون آنجا كوهستان است مشكل بتوان قبول نمود كه اسكندر آن را اقامتگاه زمستانى قرار داده باشد بعلاوه ما ميدانيم كه سپيتامن با قسمتى از سواران سكائى به زارياسپ هجوم برده و اگر از قياس امروزى كار گرفته شود معنى ندارد كه آنها خودشان را در آن كوهستانها گرفتار كرده باشند . احتمال قوى ميرود كه زارياسپ صحراى باز و قريب برود سيحون بود و ممكن است آن محل را با بلخ تطبيق و يا يكى دانست « مؤلف »\r\n Sir T . Holdich \r\n( * )\r\n","page_name":" 360 ","page_number":406},
  {"content":"\r\n\r\n328 - 327 قبل از ميلاد « 1 » را در نوتوكا ما بين سمرقند و بخارا كه محل با خضارت و طراوتى است و ظاهرا كارشى حاليه مىباشد بسر بردند . زيرا كه غير از آنجا محل با خضارت ديگرى در كوهستان جنوب سمرقند يافت نميشود و در بهار آتيه اسكندر فتوحات خود را در آن صفحه بواسطهء تسخير پاريتاك يا طوايف كوهستانى بدخشان تكميل نمود .\r\n\r\nحمله به هند 327 قبل از ميلاد\r\nفتوحات مشرق ايران و انتظام امور آن سامان تقريبا در مدت دو سال بانجام رسيد و بالاخره در تابستان 327 قبل از ميلاد مقتضيات حملهء بهند از هرجهة فراهم شد زيرا همچنانكه در حدود 1900 سال بعد هندوستان جالب نظر پرتقال و هلند و انگليس و فرانسه گرديد ، در آنزمان هم مطمح نظر اسكندر شده با لشكر مقاومت‌ناپذير خود عازم تسخير آنجا گرديد و با يك‌صد و بيست هزار لشكر قوىپنجه مجددا از هندوكش عبور كرده به نيكه « 2 » كه بعقيدهء سرتوماس « 3 » - هولديك « 4 » كابل حاليه است رسيد و در آنجا تاكسيل پادشاه اظهار اطاعت نمود ، قسمت عمدهء لشكر را بهمراه هفس‌تيون « 5 » بشمال تنگهء خيبر « 6 » فرستاد و آن با خطوط سير اسكندر طرف شمال پيشاور تطبيق شده و خود با لشكرى زبده بطوايفى كه در طرف جنوب سلسلهء جبال مسكن داشتند با حفظ خطوط ارتباطيهء خود كه هميشه آن را در نظر داشت حمله برد و همه را مغلوب ساخت ، گرفتن ارنس دوم در اين جنك توليد اختلاف زيادى در ميان نويسندگان نموده است كه محل آن در كجاست و بزعم هولديك از عهدهء حل اين مبحث نتوانسته‌اند برآيند . سپاهيان مقدونيه چندين شهر را محاصره نمودند\r\n\r\n\r\n","description":"","footnote":"\r\n( 1 ) - هوگارت در ضميمهء خودش بكتاب « فيليپ و اسكندر مقدونى » صريحا مينويسد كه اسكندر قسمت قشون‌كشيها و عمليات جنگى از زمان فوت داريوش تا رسيدن بهندوكش را در حدود چهارده ماه انجام داده است و من بدون ترديد با اين عقيده همراهم ( مؤلف ) .\r\n( 2 ) -  Nicaia \r\n( 3 ) -  Sir Thomas Holdich . \r\n( 4 ) - مراجعه شود به « دربندهاى هند » فصل 4 و 5 كه در آن از راههائيكه اسكندر اتخاذ كرده بحث شده است . كتاب « هند باستان » تأليف ماك كريندل نيز در اين مرحله وارد شده است و اين كتابها هردو مفيد و ذىقيمت ميباشند ( مؤلف ) .\r\n( 5 ) -  Hephaestion . \r\n( 6 ) - به مقالهء مقدماتى رجوع شود ( مؤلف ) .\r\n","page_name":" 361 ","page_number":407},
  {"content":"\r\n\r\nو هرچند تلفات آنها چندان سنگين نبود ولى خسارات و زحمات‌شان نسبت بنتايج حاصله موافقت و مناسبت نداشت ، خاصه اينكه خود اسكندر بواسطهء مزراق از شانه و بواسطه تير از پا مجروح گرديد و شايد اين خبر كه هركول پهلوان داستانى يونان قادر بر تسخير ارن نبوده است جهة عمدهء اين جنك باشد و در هرصورت اثرات اخلاقى و معنوى اين جنك بايستى زياد باشد .\r\n35 - اسكندر در حال جدال ( نقش برجسته به روى جعبهء سنگى كه در صيدا بدست آمده و بتابوت اسكندر كبير شهرت دارد )\r\n\r\nنيسا ، شهرى كه ديونيسوس « 1 » آن را بنا نمود\r\nواقعهء غريب اين جنك ورود بشهرى است كه نيسا ناميده شده و اهالى آن مدعى بودند كه از نسل ديونيسوس ميباشند و شاهد بر اين مدعا اينكه گياه عشقه فقط در حول‌وحوش شهر آنها ميرويد و در جاى ديگر يافت نميشود . اسكندر از شنيدن اين افسانه خشنود شد ،\r\n\r\n\r\n","description":"","footnote":"\r\n( 1 ) -  Dionysus . \r\n","page_name":" 362 ","page_number":408},
  {"content":"\r\n\r\nچه اين مسئله باعث تحريك مقدونيها گرديد كه با افعال اين خدا همچشمى نمايند و بنابراين با نيسائيها بمهربانى رفتار نموده و بافتخار ديونيسوس لشكريان از پيچكهاى زيادى كه در آنجا يافته بودند تاج‌هائى ساخته بر سر گزاردند و سرودهائى خوانده از اسامى مختلفهء وى استمداد كردند .\r\n\r\nعبور از رود سند\r\nدر اين هنگام هفس‌تيون از اتك برود سند رسيده در جائى كه پهنايش قريب يكصد متر ميشد قبل از ملحق شدن اسكندر به قسمت عمدهء لشكر پلى از قايق بر روى آن بنا نمود ، تاكسيل « 1 » نيز پيشكشى زيادى از نقد و فيل و گاو و گوسفند با هفتصد سوار فرستاده بود و در عين حال پايتخت خود تا كزيلا را كه بزرگترين شهر پنجاب بود و خرابه‌هاى آن در وسط راه بين اتك و راول - پندى است تسليم كرد و اسكندر براى شناختن اهميت اين موقع به قربانيها و جنگهاى نمايشى اقدام نموده و براى گذشتن از رود سند منتظر رسيدن ساعت سعد گرديد ، پس به تاكزيلا وارد شده با نمايشات دوستانه در آنجا پذيرفته شد و در عوض اين پذيرائى بر وسعت آن كشور افزود .\r\n\r\nجنگ با پروس 326 قبل از ميلاد\r\nيكعده سپاه مقدونى در تاكزيلا ساخلو ( پادگان ) گذارده شده و قشون هميشه فاتح او به طرف هيداسپ كه امروزه به جلوم معروف است روانه شد كه در آنجا پروس يكنفر پادشاه مقتدر لشكر عظيمى جمع كرده و با فيلهاى بسيار محكم و قوى خود را مجهز ساخته بود ، مقدونيها وقتى كه كنار رودخانه رسيدند اردوى پروس را در طرف مقابل رودخانه مشاهده نمودند .\r\nموقع خيلى مهم و باريك بود چه اولا رود جلوم در طغيان و عبور از آن ممكن نبود . علاوه به اسبهاى اسكندر اعتماد نبود كه با فيلها روبرو شوند ، اما هوش و استعداد اسكندر در تصادفات با مشكلات بيشتر قدرت‌نمائى مينمود ، او از پراكنده كردن سپاهيان و فرستادن آنها متصل به جاهاى مختلف بدين خيال كه گدارهائى پيدا كنند ولى براى اغفال هنديها وانمود كه ميخواهند خواربار جمع كنند پروس را خاطر جمع ساخته و بالاخره از محلى\r\n\r\n\r\n","description":"","footnote":"\r\n( 1 ) -  Taxiles . \r\n","page_name":" 363 ","page_number":409},
  {"content":"\r\n\r\nكه هفده ميل بالاى اردوى دشمن و جزيرهء پر از درختان برومند بود از رودخانه عبور نمود ، هنگاميكه مشغول تدارك عبور بودند طوفان شديدى از باد و باران در كار بود ولى قبل از طلوع صبح موقوف شد ، سپاهيان در طراده‌ها نشسته بعد از گذشتن از جزيره به طرف ساحل مقابل رانده و فورا جاسوسان اين خبر وحشت اثر را به پروس متهوّر رساندند .\r\nچون مقدونيها به خشكى رسيدند ملتفت شدند كه بعد از همهء اين زحمتها هنوز ساحل رودخانه نيست بلكه آن خشكى جزيرهء ديگرى است كه در آن حركت ميكنند و بايد از رودخانهء ديگر كه جريانش تندتر و آبش تا سينه ميرسيده بگذرند ، در آنجا اسكندر به پسر پروس برخورد كه نيروئى مركب از دو هزار سوار و چندين ارابه با خود داشت ، زدوخورد شديدى درگرفت و بالاخره هنديان فرار نموده و سردارشان هم مقتول گرديد .\r\nدر اين هنگام پروس سپاه مختصرى با چند فيل براى احاطه و محاصرهء آن عده از سپاهيان مقدونى كه در اردو باقيمانده بودند باقى گذارده و صفوف جنك را با عدهء لشكريان خود در نزديكى چيلييانوالا بياراست و اين همان محلى است كه در 1849 لشكر انگليس با سيك‌هاى دلاور و رشيد برابر شده كه شايد بسيارى از آنها از نسل لشكريان پروس بودند و چون بهيبت فيلها و وحشت و رعبى كه از آنها ظاهر ميشد اطمينان داشت دويست زنجير از آنها را در صد قدم فاصله جلو قشون نگاهداشت و سى هزار پياده‌نظام در عقب آنها گذارده و سواره‌نظام و اراده‌ها را در جناحين قرار داد ، اسكندر سپاهيان خود را بواسطهء طى كردن راه دراز در شدت باران و عبور از رود جلوم خسته ديده آنها را امر باستراحت نمود و ضمنا در صدد تحقيق از وضع قشون دشمن برآمد .\r\nچون ديد كه فيلان تمام صف جلو را گرفته‌اند مصمم گشت كه از جلو حمله ننمايد بلكه سواره‌نظام عالى خود را به كار انداخته اساسا از جناح چپ پروس حمله‌ور گردد .\r\nسنوس دستور داشت كه با دستهء خودش از سمت راست « 1 » يونانيها دور زده همين كه\r\n\r\n\r\n","description":"","footnote":"\r\n( 1 ) - پلوتارك كه قولش در مسائل جنگى چندان معتبر نيست مىرساند كه سينوس بجناح راست هنديان حمله‌ور گرديد ( مؤلف ) .\r\n","page_name":" 364 ","page_number":410},
  {"content":"\r\n\r\nديد اسكندر با سواره‌نظام دشمن درگيرودار است سعى كند كه پشت هنديها را بگيرد و آنها را در هراس اندازد ، بفرماندهان فالانژ دستور داد كه تا سواره‌نظام حملهء خود را بانجام نرساند از جاى خود پيش نروند ، سواره‌نظام هند چون ديد كه خطر از طرف عقب متوجه آنان شده است در تدارك فرستادن دسته‌اى از قشون براى مقابلهء با آن خطر برآمده كه در اينموقع اسكندر حمله نموده و آنها را از جلو رانده ناچار به عقب فيلها پناه بردند ، در اين هنگام صفوف فالانژ پيش رانده و بواسطهء فيلها كه در ميان‌شان ريخته و آنها را زير پا خرد ميكردند موقع مهم و هولناكى پيش‌آمد ، سواران هند بحملهء دوم مبادرت نمودند ولى مقدونيهاى منظم كه اطلاعات تعبية الجيشى آنان بيشتر بود موفق شده همه آنها را تا فيلها عقب نشاندند و چنان ايشان را تعاقب نمودند كه با فيلها مخلوط گشته آنها را از همه طرف محصور و در فشار انداختند و در اين گيرودار هنديان بفرمان نگاهداشتن فيلها قادر نشده بواسطهء زخمهائى كه به آنها رسيده بود بدون آنكه فرقى بين دوست و دشمن بگذارند بهر دو حمله ميبردند ، خودى و بيگانه را زير پا ميگرفتند ، ولى مقدونيها ( چون فضائى زيادتر براى عمليات داشتند ) در وقت حملهء آنها ميتوانستند خود را عقب كشيده ميدان را خالى كنند بر خلاف هنديها چون در ميان فيلها گير كرده و به آنها متصل و چسبيده بودند لذا تلفاتشان خيلى سنگين شد و بالاخره چون فيلها در حمله مطيع نشدند مقدونيها نزديك رانده لشكر هند را درهم شكستند ، در اين هنگام كراتروس « 1 » از رود جلوم گذشته وارد ميدان جنك گرديد و نظر باينكه لشكريانش تازه نفس بودند فراريان را تعاقب نموده شكستى فاحش به آنها دادند .\r\nپروس كه بر فيلى ضخيم سوار بود و تا لشكريانش فرار نكرده بودند مردانه در ميدان جنك ميكوشيد رو بگريز نهاد ولى او را گرفته نزد اسكندر آوردند ، اسكندر از او پرسيد چگونه ميخواهى با تو رفتار كنم در جواب با كمال مناعت گفت : چنان كه با پادشاهى رفتار ميكنند اسكندر گفت اين بجاى خودش ولى بگوئيد براى شما چه ميتوانم بكنم . گفت : در آنچه گفتم همه‌چيز هست .\r\n\r\n\r\n","description":"","footnote":"\r\n( 1 ) -  Craterus . \r\n","page_name":" 365 ","page_number":411},
  {"content":"\r\n\r\nاسكندر در اين جنك در منتهاى عظمت و بزرگى بود و در تمام عمليات هيچ خطائى ننمود و اين اول دفعه‌اى بود كه لشكريانش پس از طى مسافت طولانى در شب طوفانى و مشقت عبور از رود جلوم با عدهء زيادى از فيلهاى جنگى مواجه گرديدند .\r\nاين فتح قطعى بود و بالاتر از همه رفتارى بود كه نسبت بدشمن مغلوب ظاهر ساخت .\r\nكوئنتوس كورتيوس « 1 » كلمات ذيل را از قول اسكندر بيان مىكند : بالاخره خطرى مشاهده ميكنم كه با جرئت من برابرى مينمايد و نبردى است كه حالا با حيوانات وحشى و از عناصر غيرعادى به عمل ميآيد . اين كلمات مختصر بيانى است جامع از اين جنك مشهور و اهميت آن را از نظر ما ميگذراند .\r\n\r\nپايان فتوحات\r\nمقدونيها با وجود فتح درخشانى كه كرده بودند از مقاومت سختى كه هنديان از خود بروز داده و نيز از تلفات اين جنك كه نسبتا سنگين « 2 » بود افسرده شده و دلسرد گرديدند و معذلك اسكندر بعد از بناى نيكه در محل ميدان جنك بيادگار فتح و نيز بناى بوسفالى در نقطهء عبور از رودخانه بيادگار اسب جنگى معروف خود كه مدت كمى بعد از جنك مرد لشكر را بدون هيچ انديشه از بارندگيهاى خيلى سخت آن موسم حركت داد و از آسّنس ( چناپ ) و نيز هيدراتس ( روى « 3 » ) به ترتيب عبور نموده در هرطرف نواحى حاصلخيزى كه بودند مفتوح ساخت تا اينكه لشكر بساحل راست هيفاز ( بيز « 4 » ) رسيده و در آنجا اردو زد .\r\nمقدونيها وقتى كه شنيدند كه در سمت مشرق آن مملكت پادشاهانى هستند بسيار مقتدر كه از فيلان جنگى و شمارهء لشكر بر پروس تقدم دارند اجتماعاتى تشكيل داده و نطقهائى كردند كه خلاصهء آنها اين بود كه به قدر كفايت در اين سفر پيش رفته‌اند و از طول طريق و جنگهاى بىنهايت همگى خسته شده و شائق بمراجعت به وطن و متمتع شدن از ثمرات زحمتهاى خودشان ميباشند و اما نطق عالى اسكندر در اين مقام اين\r\n\r\n\r\n","description":"","footnote":"\r\n( 1 ) -  Quintus Curtius . \r\n( 2 ) - آريان عدهء تلفات را در حدود سه هزار نوشته ولى ديودور بيك هزار تن تخمين كرده است ( مؤلف ) .\r\n( 3 ) -  Ravie . \r\n( 4 ) -  Bias . \r\n","page_name":" 366 ","page_number":412},
  {"content":"\r\n\r\nبوده است كه : مقصود از زحمت خود زحمت است بشرطيكه آن زحمت براى انجام مرام و مقصود عالى و درخشان باشد : نطق مزبور كه منويات او را ظاهر ميساخت به آنها تأثير ننمود و سنوس كه از سرداران درجهء دوم بود جوابى معقولانه داده اظهار داشت كه از براى مقاصد و كارهاى انسانى بايد حدى تصور نمود . از لشكريانى كه از يونان حركت نمودند قليلى باقيمانده‌اند و اگر اسكندر ميخواهد تمام عالم را مسخر سازد اول بايد بيونان مراجعت كرده فتوحات خود را در آنجا نمايش داده و مجددا لشكرى براى اين كار تجهيز كند .\r\nاسكندر از شنيدن اين حقائق تلخ در خشم شده مجلس را متفرق ساخت و باميد اينكه لشكريان از اين خيال منصرف بشوند تا سه روز عزلت اختيار نموده بالاخره چون اثرى از پشيمانى آنها ظاهر نگرديد او بوسيلهء قربانيها استخاره كرد تا معلوم دارد عبور بآنطرف ( هيفاز ) صلاح است يا نه . جواب مساعد نبود ، بزرگترين سرباز دنيا با مقدونيها موافقت نموده و مغلوب متابعان خود گرديد و لذا فرمان مراجعت « 1 » صادر نموده و آن با نمايشات مسرت‌انگيز پذيرفته شد ، امر شد بشكرانهء فتوحات و نيز بيادگار زحماتى كه كشيده شده است دوازده محراب براى خدايان بنا كنند و پس از اداء مراسم جشنى كه معمول بود لشكريان شروع ببرگشت به روى « 2 » نموده كه احتمال ميرود از نزديكى لاهور گذشته و بوزيرآباد كه كنار چناب است آمدند و اين همان جائى است كه حاليه نقطهء اتصال خطآهن معمولى مىباشد .\r\nپس اسكندر به طرف هيداسپ پيش رفت و در آنجا توقف نموده امر كرد كشتيهائى براى حمل هشت هزار تن بسازند و پس از آنكه حاضر شدند ، آنها را براى انجام مسافرتى كه اهميت آن در تمام مسافرت‌هاى قديم بيشتر است به آب انداختند . در اينجا لازم است اين نكته را خاطرنشان كنيم كه بسيارى از اين راهها را كه نويسندگان يونان نوشته‌اند تاكنون هيچ اروپائى ديگر نه‌پيموده است ليكن از بياناتى كه در اين خصوص بما رسيده ويژه از بيانات قابل وثوق آريان ميتوانيم اين راهها را تشخيص داده بشناسيم .\r\n\r\n\r\n","description":"","footnote":"\r\n( 1 ) - در كتاب ( ده هزار ميل ) فصل 14 به حركت اسكندر از هند بشوش تخصيص داده شده است ( مؤلف ) .\r\n( 2 ) -  Ravi . \r\n","page_name":" 367 ","page_number":413},
  {"content":"\r\n\r\nمدال اسكندر كبير اقتباس از خزينهء طرسوس در « كابينه دوفرانس »\r\n\r\nفصل بيست و چهارم مرك اسكندر كبير و نيز كارها و صفات او\r\nاو به هيركاينها ازدواج و به اراكوسيها كشاورزى آموخت ، سغديها را واداشت كه پدر و مادرشان را يارى كنند نه‌اينكه مقتول سازند و نيز پارسيها را بر اين داشت كه محارمشان را محترم دارند نه‌آنكه با آنان زناشوئى كنند « 1 » و ندروس « 2 » حكيم كسى است كه به سكاها تعليم داد كه مردگانشان را دفن كنند نه‌اينكه آنها را طعمهء خودشان سازند ( پلوتارك راجع به اسكندر كبير ) .\r\n\r\nرفتن به اقيانوس هند\r\nحركت اسكندر را به طرف اوقيانوس هند عقب‌نشينى اسم گذاردن محققا درست نيست ، چه او رود جيحون را بطيب خاطر حد شمالى فتوحات قرار داد و بعد در هند لشكريانش حد جنوبى را پنجاب معين كردند و او مانند يكنفر فاتح از حدود جلوم برود سند سرازير شده صحراى خشك جدروسيا « 3 » را پيموده پس از تصرف و تمشيت بلاد متصرفهء خود بنواحى جنوب شرقى ايران رسيد و مسافرتى را بانجام رسانيد كه اگر بنقشه رجوع كنيم خواهيم دانست كه ما بين مصر و پنجاب مركز مهمى باقى نماند كه صداى پاى جنگ‌آوران او را نشنيده و يا نيرو\r\n\r\n\r\n","description":"","footnote":"\r\n( 1 ) - در مقدونيه و اهالى آن نيز ازدواج محارم شيوع داشته است ( مترجم ) .\r\n( 2 ) -  Wondrous . \r\n( 3 ) -  Gedrosia . \r\n","page_name":" 368 ","page_number":414},
  {"content":"\r\n\r\nو توانائى آنها را نفهميده باشد .\r\nكشتيهاى مرتب و با عظمت او در موسم پائيز 326 قبل از ميلاد از رود جلوم شروع بمسافرتى كردند كه طول خط آن فقط در دريا نهصد ميل بوده و قريب بيكسال بايستى طول بكشد تا بانجام برسد . نه‌آرخ كه در ميان بحرپيمايان عالم درجهء اول را حائز بوده است و مقدر شده بود كه اين شهرت پايدار را بنام خود بربايد برياست اين سفاين مقرر و بدقت تمام منازل و توقف‌گاهها را معين نموده در حالتى كه دستجات سپاهيان نيز از دو طرف رود در خشكى با او راه مىپيمودند ، پس برود چناپ داخل شده و آن بدون خطر از غرقاب و گردابها نبود ، اسكندر كه هميشه تشنهء تحصيل نام و افتخار بود از كشتى بيرون آمده شكستى فاحش به جماعت ماليان وارد ساخت و در هنگام حمله و هجوم به شهر عمدهء آنها كه ملتان حاليه است فقط با سه نفر از سربازان مخصوص خودش بسنگر آنها داخل شد و مقدونيها بكمك او رسيده ويرا از شدت جراحت قريب بمرك يافتند . در اينجا ميتوان تصور نمود كه از خبر مرك او چه وحشت و اضطرابى رويداده و نيز بعد از نجات از مرك و مراجعتش باردو و سواره خود را بلشكريان نمودن و به آنها اظهار مهربانى كردن چه مسرتى حاصل شده است .\r\nاو از پاتاله منتهى اليه مصب سند كراتروس را با سه دسته از سپاهيان و بيماران و فيلها مرخص كرده و دستور داد كه از طريق رخج و سيستان بايران برود و خودش رو به محيط سرازير شده و با وجود طوفان سخت و شديد و موجهاى مشوش و آسيب و شكستى كه به كشتيها وارد آورد بىخطر پيش رفت و وارد محيط گرديد . او در آنجا براى پوسيدن « 1 » رب النوع قربانيها گذرانيد و پس از تقديم شراب و انداختن ساغر بشكرانه در دريا از رب النوع درخواست نمود كه نئاركوس « 2 » را در سفرش ظفرمند گرداند .\r\n\r\nحركت از رود سند به شوش در 325 قبل از ميلاد\r\nاينكه اسكندر تمامى طول مكران كنونى را خط سير خود قرار داده با اطلاعاتى كه مسلما از مخاطرات اين راه داشت براى اين بوده كه به نيروى دريائى خود كه براى تكميل اين سفر\r\n\r\n\r\n","description":"","footnote":"\r\n( 1 ) -  Poseidon \r\n( 2 ) -  Nearchus . \r\n","page_name":" 369 ","page_number":415},
  {"content":"\r\n\r\nتاريخى تكيه‌اش به آن بود در موقع ضرورت خواربار برساند و ديگر شنيده بود كه فقط سميراميس « 1 » ( ملكهء داستانى آسور ) و كوروش تقريبا با تلف كردن تمام قشونشان از صحراى جدروسيا جان بدر بردند و از نظر جاه‌طلبى خواست چيزى بر افتخارات خود افزوده و كارى بيش از سميراميس و كوروش كرده باشد . او از آرابيوس « 2 » كه پورالى « 3 » حاليه است به طرف دريا متمايل گشته امر كرد چاههائى جهة تحصيل آب براى استعمال سفاين بكنند ، سپس بولايت اورىتيان طرف غرب تاخته و بعد از آن داخل جدروسيا شده تا چند منزل از سواحل دريا جدا نگرديد ولى بشدتى دچار تنگى خواربار شد كه لشكريان خواربارى را كه براى سفاين ذخيره كرده بودند خوردند و در اين منازل بود كه سوداگران فينيقى كه با اردو بودند مقدار زيادى مرّمكى و سنبل هندى بدست آوردند .\r\nقريب يكصد ميل از آرابيوس دور شده كوه راس مالان قشون را مجبور ساخت تا رودخانهء هينگول بداخلهء صحرا رانده و اين رشته‌كوه ما بين آنها و دريا به كلى حائل گرديد ، در اين‌جاست كه حالت لشكر بمنتها درجهء سختى رسيد و بنابقول آريان « حرارت آفتاب و فقدان آب بسيارى از لشكريان را تلف نمود . . . زيرا باراضى شن‌زارى برميخوردند كه مانند گل سست و نرم بوده و چنان كه شخصى در لجن يا در ماسه و برف فروميرود در آنها فروميرفتند و به همين مثابه از حرارت هوا و عطش هم در شكنجه بودند » . نگارنده در اكتبر 1893 سفرى از چابهار تا سواحل مكران به جه و پاهرا در صحرا نموده هيچ سفرى بر من به اين اندازه سخت نگذشت و از آن صدق قول آريان بر من ظاهر گرديد . براستى وضع مكران بقدرى سخت است كه بقول استرابو اگر قشون بواسطهء خرما و كلم خرما از اين مهلكه جان بدر نميبردند يك تن باقى نمىماند كه خبر سايرين را بما برساند .\r\nاسكندر در نزديكى پاسنى مجددا بكنار دريا رسيد و بواسطهء كندن چاهها در ساحل آب خوردن بدست آورد و به گوادر آمد ، از اين بندر راهيست طبيعى كه از\r\n\r\n\r\n","description":"","footnote":"\r\n( 1 ) -  Semiramis . \r\n( 2 ) -  Arabius . \r\n( 3 ) -  Purali . \r\n","page_name":" 370 ","page_number":416},
  {"content":"\r\n\r\nكنار رودخانه بدرون مملكت ميرفته است و چون محقق گرديد كه ادامهء راه از كنار دريا سبب اتلاف قشون خواهد بود اسكندر از همين راه بوادى حاصلخيزى كه پورا در آن واقع است رسيد و سپاهيان سختى كشيده و از پا درافتادهء او توانستند در آنجا راحت كنند .\r\nپورا « 1 » كه بلوچها آن را امروز پاهرا و ايرانيها فهرج ميخوانند در درهء حاصلخيز بلوچستان ايران واقع است . خرابه‌هاى دو دژ خيلى كهنه در حوالى آن موجود است و از آثار چنين بدست ميآيد كه اين محل از قديم بوده است ، آريان ميگويد كه در مدت شصت روز از ارا « 2 » به پورا رسيدند و چون از روى نقشه اين مساحت ششصد ميل است بهرجهت مدت مسافرت با اين مسافت مطابقت مينمايد ، بعلاوه چون سپاهيان در رسيدن باولين ناحيهء حاصلخيز طبعا بتجديد قوا پرداخته لهذا از درّهء رودخانهء بمپور تجاوز ننموده و بطور اطمينان ميگوئيم كه وسط زمستان را در بلوچستان بسر برده‌اند .\r\nاسكندر در آنجا مجددا با استانداران و فرمانداران ايرانى خود روابط حاصل نموده است . از پورا همه‌جا كنار رودخانه را گرفته پيش رفت تا به جائى كه آب آن به هاليل‌رود در هامون يا درياچهء معروف به جازموريان داخل ميگردد .\r\nمن در سال 1894 هنگاميكه جاهاى پاى اسكندر را تعقيب ميكردم اين قسمت را كه او در سفر مهم خود پيموده كشف نمودم ، در وادى هاليل‌رود كه محتمل است رودبار حاليه باشد يك اردوگاه ثابتى تشكيل گرديد و در طرف بالاى اين وادى من در سال 1900 يك عطردان مرمرى مال يونان كه براى عطريات و روغن آلات براى تدهين استعمال ميشده است و چهارصد سال قبل از ميلاد تاريخ آن مىشود پيدا كردم و آن اكنون يكى از ذخائر گرانبهاى من مىباشد و ممكن است تعلق به اسكندر داشته باشد .\r\nدر اردوگاه ثابت مزبور اسكندريه‌اى بنا نموده كه قاعدتا بايستى گولاشكرد حاليه باشد و در آنجا نئاركوس كه از طول سفر و مشقت راه با چهرهء واژگون و لباس مندرس بنزد اسكندر رسيد ، در اول وهله كه اسكندر وضع پريشان او را ديد همچو خيال\r\n\r\n\r\n","description":"","footnote":"\r\n( 1 ) - براى تعيين و تشخيص پورا رجوع شود به « ده هزار ميل » صفحهء 172 ( مؤلف )\r\n( 2 ) -  Ora . \r\n","page_name":" 371 ","page_number":417},
  {"content":"\r\n\r\nكرد كه سفاين ( ناوگان ) او تلف شده ولى بعد از شنيدن خبر سلامتى آنها ميتوان تصور نمود كه از اين خبر چه مسرتى دست داده و با چه حرارت و جوشى قربانيها شده و عطايا و انعاماتى تقسيم گرديده است .\r\nدر وادى هاليل‌رود كراتروس بعد از طى طريق از هيلمند و عبور از لوت با 36 - يك آب‌انبار در لوت\r\nاحمال و اثقال و فيلها باردوى اسكندر پيوست و با اوضاع مساعد و تداركات فوق العاده بدون اينكه از هيچ طرف مخالفت و نزاعى انتظار برود اردوى اسكندر شروع به حركت نمود ، نئاركوس به طرف ناوگان رفته و آنها را سالما باهواز رسانيد در حالتى كه هفس‌تيون از ساحل در طول سير ناوها همه‌جا با او همراه و مربوط بود . اسكندر با قشونى زبده و سبك اسلحه از خط سيرجان و بائونات « 1 » به پاسارگاد آمده در آنجا چون مقبرهء سيروس را شكافته ديد و بطوريكه مينويسند او از اين جسارت خيلى محزون گرديد . لشكر عظيم در اهواز بهم پيوسته از كارون بواسطهء پل عبور نموده بشوش رسيد و در اينجا اين مسافرت بزرك\r\n\r\n\r\n","description":"","footnote":"\r\n( 1 ) -  Baon at . \r\n","page_name":" 372 ","page_number":418},
  {"content":"\r\n\r\nتاريخى با شاديهاى ظفرمندانه و تزويج و ازدواج بين بزرگان مقدونى و ايران بانتها رسيد .\r\n\r\nمسافرت به بابل\r\nپس از چندى اسكندر كه هميشه از بيكارى ملول ميشد بكشتى نشسته از كارون سرازير شد و داخل خليج فارس گرديد ، سواحل پست را گرفته بمصب دجله رسيد . او اين رود بزرگ را سير كرده تا به اپيس كه بالاى بغداد كنونى است وارد شده و بعد از چندين ماه در تابستان 1324 اين مسافرت بانجام رسيد .\r\nدر اپيس اظهار داشت كه قصد دارد بسيارى از كهنه سربازان معمرّ خود را با پاداشى كه درخور آنهاست مرخص كند و باوطانشان بفرستد و اين امر باعث خشم سپاهيان گرديد و حس رقابت آنان را به حركت آورد چه همچو فهميدند كه هزاران مشرق‌زمينى تعليم ديده‌اند كه تا مناصب و مقاماتشان را اشغال كنند و خود اسكندر را نيز خيال كردند كه تغيير وضع داده خداوند تواناى جنك يك قوم آزاد مبدل بيك پادشاه مطلق العنان و مستبد شرقى گردد و هزاران ملازم و خدمتگزار دورش را گرفته باشند و لذا سربازان جنك‌آزموده خودشان را مورد خفت پنداشته همگى باهم متفق شدند و فرياد كردند كه پادشاه تمامى ما را مرخص كند و بطور استهزاء به او راهنمائى ميكردند كه جنك را خودش با پدرش آمن ادامه دهد . اين رفتار فتنه‌انگيز اسكندر را متغير ساخت و حكم كرد سردسته‌هاى فتنه را فورا گرفته سياست كردند و خود نطقى در برابر سپاهيان نمود و با جوش و حرارتى به آنها خاطرنشان كرد كه چگونه كشور خود را از فقر و استيصال خلاصى بخشيده بثروت رسانيده است . پس بقصر خودش مراجعت نموده قراولان و پاسبانان خود را از ايرانيان قرار داد ، خدم و حشم را از آنها معين و مقامات و مناصب عالى را نيز به ايرانيان واگذار نمود و اين امر بر يونانيان خيلى ناگوار گرديده ناچار از در مسكنت و جزاعت درآمده با گريه و زارى پوزش خواستند ، بالاخره در يك جشن بزرگى اين قضيه اصلاح شد .\r\nپس اسكندر باراضى مرتفعهء ماد مسافرت نموده به كرّه‌هاى اسبان مشهور به نيسائى كه در آن‌جا داشت رسيدگى كرده و از غفلتى كه دربارهء آنها شده بود ديد\r\n\r\n","description":"","footnote":"","page_name":" 373 ","page_number":419},
  {"content":"\r\n\r\nنقصان فاحشى در آنها راه يافته است . مرگ رفيقش هفس‌تيون در اكباتان نيز باعث صدمه و ملال‌خاطر او گرديده و تخفيف آن را جز اشتغال بامرى شايسته چاره نديد لذا بتدارك جنك با طائفه كوّسى كه در قلل جبال لرستان مسكن داشتند پرداخت ، با وجود سرما و جنك و گريز دشمن اين آخرين جنك هم مانند ساير جنگها قرين ظفر گرديد و برسم وحشيان براى راحتى روح هفس‌تيون قربانى زيادى از كوسيان كرد .\r\nپس فاتح بزرك به طرف بابل حركت نموده و در بين راه بساختن ناوگانى در هيركانيا براى سياحت و تفحص و اكتشاف بحر خزر امر نمود . زيرا كه در آنزمان يقين 37 - تصوير شكار اسكندر ( نقش برجسته به روى جعبهء سنگى كه در صيدا بدست آمده و بتابوت اسكندر كبير شهرت دارد )\r\nنداشتند كه بحر خزر محصور به خشكى است و از رود ولگا نيز اطلاعى نداشتند . سفرا از هرجانب مثل كارتاژ ، ليبيا ، اتيوپيا ، حبشه ، ايتاليا ، گل براى عرض اطاعت و تهنيت\r\n\r\n","description":"","footnote":"","page_name":" 374 ","page_number":420},
  {"content":"\r\n\r\nبه خدمت آمدند . اين فروتنىها و احترامات مبسوط زياد بايستى بر كبر و غرور اين سرباز بزرگ افزوده باشد ، بارى وقتى كه خواست داخل بابل شود كهنهء معبد بل يا بعل از او خواهش كردند كه وارد شهر نشود ، ولى اين اندرز آنان در وجود او ابدا مؤثر واقع نشد و بالاخره او ظفرمندانه بپايتخت قديم آسيا داخل گرديد .\r\n\r\nمرگ اسكندر كبير 323 قبل از ميلاد\r\nاسكندر بابن امپراطورى معظم و وسيعى كه داشت اكتفا ننموده به خيال حملهء به عربستان افتاد و براى اين مقصود فورا شروع به تحصيل اطلاع مقدماتى و امر بساختن كشتيهاى محكمى نموده و بدست مردمان فينيقى آنها را مهيا و مجهز ساخت . سفرى به طرف سفلاى فرات كرده و شروع ببناى يك دار التعمير كشتى در بابل نمود . در بين تهيه و تدارك ناگهان به تبى مبتلا گرديده كه ظاهرا از اثر باطلاق و مرداب‌هاى فرات بوده است و با وجود داشتن تب از دادن دستورات و اوامر لازمه و گذرانيدن قربانيهاى مرسومه كوتاهى نمينمود ، ولى بالاخره مرض شدت كرده و از زبان افتاد . او پس از اظهار ملاطفت با سربازان دل شكستهء خود كه صف بسته از جلوى وى گذشتند در ريعان شباب يعنى در سى و دو سالگى و اوج شهرت و آخرين درجهء عظمت از اين جهان درگذشت .\r\n\r\nتحقيق و موشكافى در اصطلاح يونانى و يونانيت\r\nچون دانستن تأثير فتوحات يونان در امپراطورى ايران خالى از اهميت نيست لذا قلم را به طرف آن معطوف داشته ميگوئيم كه لازم است براى حصول اين مقصود قدرى در اطراف هلينيزم ( تقليد آداب يا زبان يونانى ) كه بر مشرق تحميل شد غور نمائيم .\r\nبوان « 1 » فصلى روشن و مشبعى به اين موضوع تخصيص « 2 » داده از جمله مينويسد كه كار عمدهء عصر تاريخى يونان همانا متحد ساختن آزادى و مدنيت بوده است و اين كاملا صحيح و درست مىباشد . همچنانكه در حالات قوم سومر و آكد اشاره شد سكنهء بابل بيشتر بر اثر اوضاع طبيعى آزادى به آن معنى كه يونانيان از اين لفظ اراده ميكردند دارا نبودند چه دول قديم هركدام نه فقط روى استعباد و غلامى قرار داشتند بلكه\r\n\r\n\r\n","description":"","footnote":"\r\n( 1 ) -  Bevan . \r\n( 2 ) - « خاندان سلوكى » فصل اول ( مؤلف ) .\r\n","page_name":" 375 ","page_number":421},
  {"content":"\r\n\r\nمراقب بودند كه رعاياى آزاد آنها هم بهر حكمى كه از آنها صادر مىشود بدون چون‌و چرا تن درداده اطاعت نمايند . اما از اين طرف در يونان اوضاع طبيعى هميشه مولد آزادى بود ولى اشتياق شديد آنها بآزادى مانع بود كه آنها در نتيجهء اتحاد و اتفاق خود را يك دولت بزرگ نيرومندى ظاهر سازند و حتى تا آخر تاريخ يونان چنين اتحادى كه چندى طول كشيده باشد وجود نداشته است .\r\nبايد دانست كه مقدونيه را جزو يونان نميتوان بشمار آورد زيرا كه آن از چند طائفهء كوهستانى تشكيل يافته بود كه در زير فرمان سلطانى مستبد بودند ، ليكن سلطان مزبور كاملا در تحت تأثير تعليمات يونان بوده است . همينطور اسكندر فانوس‌كش هيلينزم و جانشين و سلالهء اسلافى است كه همه در دل و زبان يونانى بودند . ولى مانند سلاطين مستبد او و ديگران با روح يونانيت كه در بعضى صفات و خيالات مخالف با استبداد بوده است هميشه در جدال بودند ، زندگى يكنفر يونانى در زير نفوذ اين حس است كه وظائف خود را نسبت بشهرى كه در آن ساكن است ادا نموده و خود را عضوى از آن بداند . اين است آنچه او را دوستدار آزادى و هويت و جوهر سعى و كوشش قرار داده كه بواسطهء اين صفات گرانبها بر آسيائيها تفوق داشته است . ولى همين يونانيها بواسطهء فقدان خصائل و صفات ديگر از مشاركت و توحيد مساعى دائمى كه براى تشكيل و تحكيم ملل متحدهء يونان كمال ضرورت را داشت محروم بودند . سلاطين مقدونيه مستبد بودند و بنابراين به نظر يونانيها ظالم مينمودند ، معذلك سلاطين مزبور در مذاق و مسلك يونانى بودند و براى كسب شهرت بآتن نگاه ميكردند و نسبت بهم‌ميهنان خود رفتارشان غير از رفتارى بوده است كه با رعاياى آسيائى ميكردند .\r\n\r\nمقايسه بين يونانى و امپراتورى بريطانيا\r\nدر اين‌جا خالى از مناسبت نيست كه يونانيان را تشبيه بخودمان ( انگليسىها ) و امپراطورى آنها را تشبيه بامپراطورى بريتانياى كبير نمائيم . اينمطلب مسلم است كه كارگذاران و مديران بريتانياى كبير اكثر از آموزشگاههاى عمومى استخدام ميشوند ، كه در ورزش بدنى و تربيت عقلى و فكرى از بعد از انحطاط يونان بيش از همه نمايندهء روحيات يونانيان\r\n\r\n","description":"","footnote":"","page_name":" 376 ","page_number":422},
  {"content":"\r\n\r\nميباشند و بر روحيه و فكر يونانى تفوق جسته‌اند . اين تربيت در يك سوسيته و اجتماعى كه از بيشتر نقاط نظر نمونهء جمهورى مىباشد موجد پاره‌اى خصائل و صفات و نيز پديد آورندهء يك نوع افكار و خيالاتى است كه هيچيك از ساير نژادهاى اروپائى نمىتواند با آن رقابت و همسرى نمايد . همه اين صفات را در اثر تربيت درست كه توسط ارسطو كه استاد و معلم اسكندر بود بوى دستور داده مىشد و او هم موبمو آنها را بمورد اجرا درميآورد . اسكندر كبير در نقاطى كه داراى اهميت نظامى بوده قلاعى مىساخت و پادگان‌هائى در هرجا گذاشت كه مىتوانستند هركدام زندگانى خودشان را مطابق شرايط تازه محيط ادامه دهند و از اداره كارهاى محوله و وظائف مرجوعه كاملا برميآمدند .\r\nدر خاتمه بايد بگويم مقدونىها با انگليسىها فرقى ندارند چون هردو از نژاد و طوائف بىتربيت صحرائى تشكيل يافته و اكنون در تأسيس سلطنت و تشكيل دولت همان بازى را مىكند كه طوائف و قبائل وحشى مقدونى در زير دست پادشاه مشهور و نامى خود نمودند .\r\n\r\nنتايج و ثمرات يونانيت يا اصطلاح يونانى\r\nپس از بيان خصائل و صفات يونانى و تشريح يونانيت حال به خوبى مىتوان اين را تصور كرد كه با ترتيبات معمولى و وضع قوانين براى ملل مغلوبه توسط يك مشت يونانى وحشى ملل مغلوبه چه وضع و حالى داشتند ملل مغلوبه تحت حكومت سرداران يونانى براى برقرارى نظامات يونانى و تسلط كامل بر ملل مغلوبه هركس كه به رفتار آنها اعتراضى مىكرد بنام اشرار و قطاع الطريق آنها را از قيد حيات آزاد ميكردند .\r\nدر ضمن ما مىدانيم كه سرداران يونانى پس از مرگ پادشاه و رئيس خود رقابت‌هاى وحشيانه و بلندطلبىهائى از آنها بروز كرد . آرى مقدونىها بواسطهء\r\n\r\n","description":"","footnote":"","page_name":" 377 ","page_number":423},
  {"content":"\r\n\r\nجنگهاى متوالى اين ميراث درخشندهء خود را ضايع ساختند و معذلك روحى كه گفتيم باقى ماند اگرچه جنگها به كلى تمام نشد ولى سپاهيان مشغول ، كم و ميدان وسيع بود و بايد تصديق كنيم كه مثل هندوستان در زمان شورش در نواحى و بلدانى كه دور از ميدانهاى جنگ بودند وضع امور به آرامى رو بترقى بود .\r\nمسئلهء ديگر كه ذكر آن خالى از اهميت نيست مسئله انتشار يافتن ذخائر و گنجينه‌هاى هخامنشى است . گو كه آن در وهلهء اول بين سركردگان و تابعين مقدونى تقسيم شده در يونان به مصرف بناى معابد و فوايد عامه رسيد ولى اساسا افتتاح اين خزائن و گنج‌خانهء آسيا تجارت را در دنياى آن روز بكثرت رواج داد و چون راههاى عبور بمشرق براى هرنوع مراوده و معامله باز شد به خوبى ميتوان فهميد كه چرخ امور تجارت و بازرگانى و معاملات كاملا به حركت درآمده و آن بطور فوق التصورى بسط و توسعه پيدا نمود .\r\nمطلب ديگرى كه قابل ملاحظه است اينكه در افسانه‌هاى ايرانى اسكندر بزرگ را مخرب ديانت زرتشت قلم داده‌اند در صورتى كه آن به كلى بيحقيقت است . استرابو « 1 » مينويسد كه او مردم را از اين رسم وحشيانه كه اشخاص را در حين مرگ بسگان مقدس عرضه ميداشتند منع نمود و شايد بواسطهء برانداختن اين گونه امور زشت بوده كه او را برعكس آنچه درواقع بوده است نمايش داده‌اند . اينرا هم بايد بخاطر داشت كه اين گونه افسانه‌ها دربارهء او از طرف رؤساى مذهب و بالاخره از منابعى كه عناد داشتند بما رسيده است .\r\n\r\nكارها و خصائل اسكندر بزرگ\r\nبايد دانست كه اسكندر هم از حيث كار و هم از حيث صفات و خصائل در بالاترين نقطهء مدنيت يونان قرار گرفته است . اما كارهاى او همانا بردن قواى يك كشور فقير ولى دليرى مثل مقدونيه كه هميشه در معرض تهديد كشورهاى يونان و طوائف حول‌وحوش بود به طرف دنياى معلوم در حالتى كه بهرجا رسيد آنجا را فتح نمود و منظم ساخت و مدنيت را در آنجا انتشار داد . او بواسطهء اجراى عدالت و بناء شهرها در نقاطى كه اهميت نظامى داشت و\r\n\r\n\r\n","description":"","footnote":"\r\n( 1 ) - استرابو 11 ، 517 ( مؤلف ) .\r\n","page_name":" 378 ","page_number":424},
  {"content":"\r\n\r\nسكونت دادن يونانيان را در اين شهرها و ابراز عقل و كفايتى حيرت‌انگيز بل جاذب و جالب كشورهاى مفتوحهء خويش را حفظ مينمود و اين كارهاى مهم و معظمى كه او در ظرف يازده سال انجام داد اثرات نيك آنها در بسيارى از جاها تا چندين قرن بر جاى بود . بطوريكه آريان ميگويد كه پس از مرگ او از يونان تا رود سند تمام كشورهاى بابل و آريانها و تورانيان كه در زير اقتدار سلاطين يونانى باقى ماندند روح يونانيت در آنها نفوذ داشت . نيز از كارهاى اين شخص فوق العاده شكستن سد ما بين مشرق و مغرب بود و هرگاه موفق ميشد كه تمام يونان را در تحت تأثير نظريات عالى خود جلب نمايد نتايجى بزرگتر از آنچه بود حاصل ميشد . ولى حتى آتن از حسادت خود دست نميكشيد و اسپارت از عداوت خود چيزى فروگزار نميكرد . اما خود اين عوامل بر درجهء لياقت و كاردانى اسكندر افزوده و راستى هرگاه موقعيت عصر و دورهء كوتاه سلطنت و ساير عوامل خارجى زمان اين پادشاه را رويهم در نظر بگيريم خواهيم ديد اين گونه عمليات و موفقيتها در ميان سلاطين هرگز نظير نداشته است .\r\nآريان و پلوتارك در كتابهاى خود با كمال بيطرفى نسبت به اين پادشاه قضاوت نموده و حتى از ذكر خبطها و معايب او اغماض و چشم‌پوشى روا نداشته بلكه نواقص اخلاقى او را نيز مانند محاسنش از پرده بيرون ريخته‌اند و هرخواننده به خوبى تشخيص خواهد داد كه شرح‌حال او در اينجا بتفصيل و از روى واقع و بيطرفى نوشته شده است . در مكران اسكندر يك جرعه آب گرانبها را در حضور سربازان خود بر خاك ريخت . نظير اين واقعه و اثرات آن در مورد هيچيك از فاتحين بزرگ ديده نشده و كمتر موردى است در تاريخ كه سيرت اخلاقى سلاطين بدين دقت و صراحت تشريح شده باشد ، اسكندر زنانرا محترم ميشمرد و دانشرا دوست ميداشت و در شهامت و جوانمردى سرآمد عصر و ورد هرانجمن ميبود ، حريص بود اما بشهرت تنها ، راستى شايد هرگاه او را هم در مقابل دادگاهى محاكمه ميكردند ميتوان فرض كنيم او نيز مانند لردكلايو سردار معروف انگليسى ميگفت : « به خدا ! ! آقاى دادستان ! همين لحظه هم من از سكون و آرامش خود در شگفتم » . غريزهء سكون و متانت و خويشتن‌دارى و مخصوصا طرز سلوك او نسبت\r\n\r\n","description":"","footnote":"","page_name":" 379 ","page_number":425},
  {"content":"\r\n\r\nبه ديگران بىنظير و از صفات برازندهء او بشمار است . اسكندر نه‌تنها در سربازى نظير نداشت بلكه در سياستمدارى نيز بسيار زبردست و نقشه‌ها و تدابيرش پيوسته بموفقيت منجر ميگرديد . اين مرد شيفتهء تحقيق و تفحص بود . تمام رشته‌هاى دانش را دوست ميداشت و تا آخرين نفس اين غريزه در او باقى بود .\r\nدر خاتمهء بيان حالات اين مرد كه شايد مشهورترين مردانى باشد كه تاكنون قدم بدين عالم نهاده اين جمله را از مورخ بزرگ او آريان در زير نقل مينمائيم :\r\n« بعقيدهء من در آنزمان هيچ نژادى از نژادهاى انسانى و هيچ شهرى حتى هيچيك از افراد انسانى باقى نماند مگر آنكه نام و شهرت اسكندر در وى رسوخ و نفوذ داشته است و بنابراين يك چنين قهرمان عديم النظيرى بنظرم بدون دخالت خدايان از مادر زائيده نشده است »\r\n\r\n","description":"","footnote":"","page_name":" 380 ","page_number":426},
  {"content":"\r\n\r\nسيلكوس نيكاتور ( اقتباس از يك سكهء فيلتروس پرگاموم 281 - 263 قبل از ميلاد در موزهء بريتانيا )\r\n\r\nفصل بيست و پنجم جدال و جنگ بين جانشينان\r\nدر ميان آنهائيكه بعد از اسكندر وارث تاج و تخت وى شدند سلوكس بزرگترين پادشاهان زمان خود گرديد ، داراى افكار و خيالات فاتحانه بوده و وسعت قلمروش از تمامى آنان فزونى داشته است . ( آريان )\r\n\r\nمسئلهء وراثت و جانشينى\r\nمرگ ناگهانى و بر خلاف انتظار اسكندر كبير و نبودن پسر بالغى از او چنان توليد اختلاف و نزاع و جنگ سر جانشينى و سلطنت نمود كه دنياى معلوم را تا دو نسل متشنج و گرفتار ساخت . ركسانه از اسكندر حامله بود و انتظار داشت وارثى براى اسكندر بزايد . از طرف ديگر استاتيرا دختر داريوش اخيرا به ازدواج اسكندر درآمده بود و پسر سه سالهء غيرمشروعى بنام هراكلس از برسين زن بيوهء مم‌نن داشت . از مدعيان تاج و تخت يكى برادر نامشروع او آريده - فيليپ ناقص العقل بود . المپياس مادر اسكندر هم مورد ملاحظه و به نظر اهميت و احترام ديده ميشد و همينطور خواهرش كلئوپاتر كه بيوه و ملكهء اپيروس بود ، سينان « 1 » دختر فيليپ و نيز دختر او اوريديس كه بعد بزنى آريده فيليپ درآمد از كسانى بودند كه در همين رديف بشمار ميآمدند .\r\nجنگ اول بر سر جانشينى تقريبا از هنگامى شروع شد كه جسد اسكندر هنوز\r\n\r\n\r\n","description":"","footnote":"\r\n( 1 ) -  Cynane . \r\n","page_name":" 381 ","page_number":427},
  {"content":"\r\n\r\nسرد نشده بود ، پرديكاس كه اعظم رجال دولت و از زمان سلطنت فيليپ تا آخر حيات اسكندر داراى مشاغل عمده ولى مردى خودخواه و بيرحم و دنى الطبع بود در شورائى كه از سرداران و رجال مملكت منعقد شده و تصميم گرفته بودند كه تا پيدا شدن يكنفر وارث براى اسكندر مملكت را اداره نمايند به سمت رياست تعيين گرديد ، از طرف ديگر رؤساى سربازان و نظاميان پياده بنمايندگى طبقهء پائين كه بيغرض و دولت‌خواه بودند آريده - فيليپ را بسلطنت برگزيدند .\r\nموقع خيلى باريك و خطرناك بود ولى در اينميانه اتفاق بر اين كردند كه مراسم پاك كردن ( براى مجازات محركين ) اجرا گردد و آن موافق عادات مقدونى چنين بود كه سگى را كشته « 1 » روده‌هاى آن را در دشتى به دو طرف ميانداختند و بعد تمام نظاميان از سواره و پياده حاضر ميشدند از ما بين آن دو حصه عبور كرده و بدينوسيله مراسم پاك كردن به عمل ميآمد ، بالاخره همين كار را كردند و بجنگى كه به ظاهر بهانه و ساختگى بود مشغول شدند . پياده از يكطرف و سواره‌نظام و فيلان از طرف ديگر به يكديگر حمله بردند ، درنتيجه پياده‌نظام مغلوب و موقع چنان خطرناك گرديد كه نزديك شد كار از جنگ ساختگى و صورى بواقعى كشيده و آن صورت حقيقت پيدا كند ، بالاخره رؤساى پياده نظام كه طرفدار آريده - فيليپ بودند و نزديك بود پايمال پيلان گردند ناچار تسليم شدند و قرار شد كه آريده - فيليپ تا وقتى كه طفل اسكندر به حد بلوغ نرسيده پادشاه و پرديكاس نائب السلطنهء مملكت باشند و هريك از سرداران هم بمملكتى مأمور شدند و محققا قصدى نداشتند جز اينكه بعد از ورود به محل مأموريت خويش راه خودسرى پيش گرفته بيرق استقلال برافرازند و خود را پادشاه بدانند و به اين جهت اين اشخاص در تاريخ باسم ( ديادوچى « 2 » ) يا خلفاى اسكندر نام برده شده‌اند .\r\nدر اين گيرودار ركسانه ، استاتيرا دختر داريوش را فريب داده ببابل برد و او را در آنجا بقتل رسانيد و بعد از مدت كمى بواسطهء پسرى كه از او بوجود آمد و او را اسكندر ناميدند موقع خود را مستحكم ساخت .\r\n\r\n\r\n","description":"","footnote":"\r\n( 1 ) - « خرافات در عهد عتيق » تأليف سرژ . ج . فريزر 1 - 908 « مؤلف » .\r\n( 2 ) -  Diadochi . \r\n","page_name":" 382 ","page_number":428},
  {"content":"\r\n\r\n\r\nمرگ پرديكاس 321 قبل از ميلاد\r\nمنازعاتى كه براى منافع شخصى در جريان بود بسرعت منجر بجنگ عمومى گرديد ، پرديكاس پس از دسايس بسيار موقع خويش را بواسطهء تزويج كلئوپاترا تثبيت و تحكيم نموده و توجه المپياس ذى نفوذ را از اينراه به طرف خود جلب كرد ، اين تغييرات آنتىگون « 1 » حكمران فريگيه را چنان بهراس انداخت كه بنزد آنتىپاتر فرار نمود كه در سال قبل جماعتى از يونانيان را كه پرچم طغيان برافراشته بودند در جنگ معروف به لاميان مغلوب ساخته بود ، در اينوقت پرديكاس عزم كرد كه بطلميوس را از ميان بردارد و بتصور اينكه سر از فرمان خواهد پيچيد او را از مصر احضار كرد و بطلميوس كه خيلى زيرك و بافطانت بود فورا اطاعت نموده و بمركز قشونى حضور بهمرسانيد و به همين جهت اين محكمهء عالى او را از عصيان و نافرمانى تبرئه نموده اجازهء مراجعت بمقر حكمرانى خود داد ، پزديكاس كه خود را در اين مقدمه مغلوب ديد با لشكر بجانب مصر راند ، سه دفعه سعى كرد كه از نيل عبور كند عاجز گشت ، بالاخره مقدونيها بر ضد او برخاسته و بدست صاحبمنصبان خويش بقتل رسيد ، كار با بطلميوس به صلح انجاميد و لشكريان برگشته بقواى آنتىپاتر پيوستند .\r\n\r\nطلوع سلوكس\r\nيكى از سردسته‌هاى شورش كه مقدر بود بسلطنت برسد سلوكس « 2 » بود ، اين شخص يكى از مقربان اسكندر بود كه بواسطهء زورمندى و ابراز رشادت و جرأت با وجود جوانى در تمام جنگهاى هندوستان مصدر خدمات بزرگ گرديده و فرماندهى هيپاس پيتهاى شاهى يا پياده‌نظام متوسط ( كه از حيث اسلحه مقام وسطى را بين سپاهيان سبك و سنگين اسلحه دارا بود « 3 » ) به او واگذار شد ، در جشنهائيكه در شوش از طرف اسكندر براى زواج مقدونيها با بانوان ايرانى برپا گرديد دختر اسپيتامن « 4 » كه در باختر بهمراهى اكسيارت با اسكندر در مقام مخالفت برآمد و اسمش اپاما بود قسمت سلوكس گرديده و بمزاوجت وى درآمد و بنابراين سلسلهء معروف سلوكيها\r\n\r\n\r\n","description":"","footnote":"\r\n( 1 ) -  Antigouns . \r\n( 2 ) -  Seleucus . \r\n( 3 ) - از سربازان نامبرده وقتى استفاده ميشد كه فالانژ به كار برده نميشده است و اينها اسلحه‌شان نسبة سبك‌تر بوده است « مؤلف » .\r\n( 4 ) -  Spitamenes . \r\n","page_name":" 383 ","page_number":429},
  {"content":"\r\n\r\nكه سلوكس مؤسس و بانى آن مىباشد از نژاد ايرانى و مقدونى ممزوج است .\r\nپس از مرگ اسكندر در زمان نايب السلطنگى پرديكاس سلوكس فرمانده سواران موسوم برفقا گرديده در مصر صاحبمنصبان بتحريك و اغواى او بخيمهء نايب السلطنه هجوم بردند .\r\nچون پياده‌نظام مقدونى را در اين انقلابات دخالت نداده بودند وى بر ضد آنتىپاتر برخاسته و دو لشكر بمخالفت برابر هم ايستادند ، وقتى كه آنتىپاتر خواست آنانرا بنصيحت و دلالت آرام كند سنگها به طرف او پرتاب نموده و اگر آنتىگون و سلوكس مداخله نمينمودند كار بر او دشوار ميشد ولى آنها مداخله كرده هنگامه را خواباندند ، در تقسيم ثانوى ايالات ( درواقع امر تقسيم دولت اسكندر بين سرداران او بود ) سلوكس در ازاى اين خدمت در آنزمان حكمران بابل گرديده و فورا در مقام بسط قدرت و توسعهء حوزهء حكمرانى خود برآمد .\r\n\r\nجنگ براى تحصيل تفوق و اقتدار\r\nبعد از تقسيم ثانوى ايالات تا مدت بيست سال بواسطهء جنگهاى دائمى كه باعث تجزيه و تفريق مملكت شدند وقايعى پيچيده و درهم بوقوع پيوسته كه اينك ما آنها را بطور اختصار در پائين ذكر مينمائيم : پىتون والى ماد و پوكستاس والى پارس هردو از صاحبمنصبان خيلى بزرگ و معتمد اسكندر بودند ليكن اولى يعنى پىتون بقدرى جاه‌طلب و كم‌صبر بود كه بمحض اينكه در مقام خود استقرار يافت به طرف پارت حمله‌ور گشته و درنتيجه والى آنجا رو بهزيمت نهاد و اينعمل باعث شد كه پوكستاس « 1 » نيز موقعى بدست آورده لشكرى از خود و حكمرانان مجاور فراهم نموده بماد تاخت و پىتون را از آنجا خارج ساخت و او مجبورا براى طلب امداد ببابل رفت .\r\n\r\nانتىگون و اومن « 2 »\r\nدر همين اوان انتىگون با اومن نائب پادشاه اخير كه در آن وقت تنها نمايندهء خانوادهء اسكندر در آسيا بود شروع بجنگ نموده و در 320 قبل از ميلاد او را مجبور ساخت كه در يكى از دژهاى كاپادوكيه\r\n\r\n\r\n","description":"","footnote":"\r\n( 1 ) -  Peukestas . \r\n( 2 ) -  Eumenes . \r\n","page_name":" 384 ","page_number":430},
  {"content":"\r\n\r\nپناهنده گردد . سال بعد آنتىپاتر باوفا رحلت نمود و چون مقام نيابت سلطنت خود را به كاساندر پسرش تفويض نكرده بلكه بيكى از همقطاران خويش موسوم به پوليس‌پرخون واگذار نمود اين شخص يعنى پوليس پرخون براى اينكه خود را از شر كاساندر حفظ كند به المپياس پيوست و جدا بطرفدارى از ادعاى او پرداخت و اين سبب شد كه اومن قوت گرفته توانست يك‌چندى در منازعات و محارباتى كه بر سر سلطنت جريان داشت ابراز لياقت كند ، سردارى سوارانى كه همه داراى سپرهاى نقره بودند و محافظت ذخائر و خزائن سلطنتى به او تفويض گرديد و از اينجا رونقى هم در امر خاندان سلطنتى پيدا شد ولى در سال 318 قبل از ميلاد نيروى دريائى او در بيزانس از آنتىگون و كاساندر شكستى فاحش خورد : اومن سردارى بود قابل و باكفايت ، او فورا از خشكى بسوى ولاة و استاندارانى كه به پىتون حمله‌ور شده بودند رفته آنها را باطاعت و كمك خويش دعوت نمود ، زمستان 318 و 317 قبل از ميلاد را در بين النهرين بسر برد و در بهار كه عازم شوش بود در سى ميلى بابل اردو زده توقف نمود ، سلوكس سعى كرد كه بسواران او داراى سپرهاى نقره صدمه و آسيبى برساند اما نتوانست و بالاخره اومن در شوش بساير ولات پيوست .\r\nدر اينميانه آنتىگون با لشكر سلوكس كه براى اجراى مقصودى كه داشتند باهم توحيد مساعى نموده بودند بشوش رفته و آنجا را مسخر كرد ولى هنگاميكه ميخواست از كارون عبور نمايد اومن با او روبرو شده ويرا شكست داد ، رودخانه را پر از اجساد كشتگان نموده و چهار هزار نفر اسير گرفت ، در جنگى كه در دفعهء دوم رويداد سواران داراى سپر نقره كه عده‌شان بالغ بر شصت تن بود همه را از جلو رانده اما احمال و اثقال خود را از دست دادند ، آنها در اينوقت مرتكب يك كار ننگينى شدند كه در تاريخ جنگ كمتر نظير آن ديده شده است . توضيح آنكه سردار غيرمغلوب خودشان اومن را بدست خود گرفته تسليم آنتىگون نمودند و او هم با وجود توبيخ‌ها و ملامتهاى نئاركوس او را بقتل رسانيد ، نئاركوس كسى است كه نام بلند و ارجمندش را در تمام مقامات حفظ نموده و نظير او در ميان سرداران خيلى كم بوده است . تاريخ جنايت مزبور در سال 316 قبل از ميلاد مىباشد .\r\n\r\n","description":"","footnote":"","page_name":" 385 ","page_number":431},
  {"content":"\r\n\r\n\r\nتفوق آنتىگون بعد از مرگ اومن 316 قبل از ميلاد\r\nآنتىگون ، اومن را كه مستحق كشتن ميدانست دوستانه در مجلس مشاوره دعوت كرده و مقتول ساخت . پوكستاس نيز بطور اسرارآميز معزول گرديد و پس از ضبط خزائن اكباتان و شوش كه بهاى آن به چندين ميليون ليره بالغ ميشد با فتح و ظفر به طرف بابل حركت نمود و مصمم بود كه براى تكميل فتوحات خويش سلوكس مهمان‌دار خود را هم از ميان بردارد ولى سلوكس بمصر گريخت و بطلميوس بحمايت او برخاست ، در اينوقت آنتىگون بر تمام حريفان خود تفوق يافته و چون ناوگان او كامل و موقع خود را چنان محكم كرده بود كه اگر همه دشمنان او متفق ميشدند مشكل بود كه بتوانند با او مقاومت كنند ولى بطوريكه معلوم مىشود او بدين خيال افتاد كه آنها را يكى بعد از ديگرى از ميان بردارد .\r\n\r\nانهدام خانوادهء اسكندر كبير\r\nعداوت وحشيانه و حسادت المپياس و اوريديس « 1 » كه نمونه‌اى از وحشيگرى و بيرحمى فرئدگند « 2 » و برون‌هيلد « 3 » بود سبب عمدهء انهدام خانوادهء اسكندر كبير گرديد و در عين‌حال اخلاق جانشينان اسكندر به صورت خيلى بدى نمودار بود ، زيرا باستثناى آنتىپاتر كه به اين خانواده وفادار ماند هيچيك از سردارانى كه اسكندر از آنها ذيحق بود در حفظ تاج و تخت براى وارث بيچارهء او هيچ كمك و اقدامى ننمودند ، كاساندر « 4 » كه مورد توجه پدرش واقع نشده بود با آنتىگون متحد شده و در نتيجهء جنگ بحرى در به سفر اقتدارش به جائى رسيد كه يونان را فتح كرده و آن را از دست پوليس‌پرخون نايب السلطنه منتزع ساخت ، پس اولين مصيبت خانوادهء اسكندر شروع گرديد . المپياس از اپيروس ناگهان بمقدونيه آمده در صدد گرفتارى آريده - فيليپ و زوجهء دسيسه‌كارش اوريديس برآمد و با بيرحمى وحشيانه آنها را شكنجه نموده و بالاخره بقتل رسانيد ، باينطور كه فيليپ را تيرباران كرده و دربارهء اوريديس لطفا اجازه داد كه خودش را از حلق بياويزد ، پس از آن اين ملكهء پير صدها نفر از بستگان خانوادهء آنتىپاتر را گرفتار كرده و نسبت به همه با كمال قساوت و بيرحمى رفتار نمود ولى مراجعت كاساندر اين جريان را بهم زده و انقلابى در آن ايجاد نمود باينمعنى المپياس\r\n\r\n\r\n","description":"","footnote":"\r\n( 1 ) -  Eurydice . \r\n( 2 ) -  Fredegond . \r\n( 3 ) -  Brunhild . \r\n( 4 ) -  Cassander . \r\n","page_name":" 386 ","page_number":432},
  {"content":"\r\n\r\nدر پيدنا محصور گرديده و بسزاى جنايات بسيارى كه كرده بود سنگسار شد .\r\nپس از اين اسكندر جوان و مادرش ركسانه بچنگ كاساندر افتاد و چون با يكى از دخترهاى فيليپ ازدواج كرده و بآرزوى سلطنت بود اين پادشاه جوان و مادرش را چند سال در حبس نگاهداشته و پس از اينكه ديد زمزمه‌هائى در ميان مردم بلند است در سال 311 پيش از ميلاد پسر اسكندر كبير را بطور شرم‌آورى بقتل رسانيد و اين واقعه در تاريخ يكى از واقعاتى است كه بينهايت رقت‌انگيز مىباشد ، او كلئوپاتراى بيوه ملكهء اپيروس و نيز هراكلس پسر غيرمشروع اسكندر را مقتول ساخته و بالاخره بقسمى اين خانواده را ريشه‌كن نمود كه غاصبين سلطنت خاطرجمع شدند كه ديگر كسى باقى نمانده است كه دعوى كند از خانوادهء سلطنت و وارث تاج و تخت مىباشد .\r\n\r\nجنگ غزه 312 قبل از ميلاد\r\nچنان كه ببازيگران عمدهء اين صحنهء بازى نظر بيفكنيم مىبينيم كه در سال 312 قبل از ميلاد يا هشت سال بعد از مرگ اسكندر چهار نفر از اهل مقدونيا باقتدار خود باقيمانده و بقيه مانند پرديكاس و بومن و پوكستاس و كراتروس ازين صحنه ناپديد گرديده و سلوكس نيز بهزيمت رفته بود ، توضيح آنكه آنتىگون از درياى مديترانه تا باختر را به تصرف در آورده و بطلميوس مصر را محكم بچنگ گرفته ، كاساندر در يونان و مقدونيه مشغول سلطنت و ليزيماك « 1 » در تراس و آسياى صغير دولتى براى خود تشكيل داده بود .\r\nنظر باينكه آنتىگون از باقى قويتر بوده و تعادل و توازن قوه به هم خورده بود لذا آن سه حكمران كه بالنسبه ضعيف‌تر بودند باهم اتحاد كردند كه بمرور از قوهء او بكاهند تا در سال 301 جنگى قاطع در حوالى اپسوس « 2 » رويداد و اولين ضربهء شديد از دست بطلميوس به او رسيد كه بهمراهى سلوكس بشام رفته شكستى فاحش در آنجا به دمتريوس پسر لايق و كافى آنتىگون وارد آورد و اين شكست تدبير و نقشهء آنتىگون را براى حملهء باروپا واژگون ساخت .\r\n\r\n\r\n","description":"","footnote":"\r\n( 1 ) -  Lysimachus . \r\n( 2 ) -  Ipsus . \r\n","page_name":" 387 ","page_number":433},
  {"content":"\r\n\r\n\r\nسلوكس دوباره بابل را تصرف مىكند 312 قبل از ميلاد\r\nاز جرئت و جلادتى كه سلوكس در آنجا از خود نشان داد معلوم مىشود كه اثرات شكستى كه خورده بود در وجود او خيلى مهم و زياد بوده است كه تنها با هزار سوار براى تصرف ولايتى كه از دست داده بود حركت نمود ، واقعا در سلوكس يك رشته قهرمانيهائى ديده مىشود كه ارباب بزرگ وى اسكندر را به ياد ما ميآورد ، در حالى كه قشون مختصر او از جنگ شانه خالى كرده و ميخواستند ويرا تنها گذاشته متفرق بشوند ، از انتشار يك خبر غيبى كه نويد سلطنت به او داده بود و نيز بوسيلهء نطقى كه مثل نطقهاى اسكندر مؤثر و آتشين بود آنها را نگاه داشته و با عده‌اى از سربازان مقدونى كه به او ملحق شده بودند از كرخه گذشته به بين النهرين رسيد و بعد باميد اينكه از طرف دوستانش مددى به او ميرسد بسوى بابل راند ، از قضا اين اميد كه خيالى بيش نبود مقرون بحقيقت گرديده نه‌تنها اهالى بابل بلكه صاحب‌منصبان مقدونى نيز او را با شوق و شعف پذيرفتند و با رفع تمام موانع مظفر و منصور در اول اكتبر 312 قبل از ميلاد مجددا ببابل داخل شد و تاريخ خاندان سلوكى هم بعقيدهء جمهور از اين روز شروع مىشود .\r\nچون سلوكس ميدانست كه طرفداران آنتيگون به او حمله‌ور خواهند شد بدون تأمل به تهيهء نيرو پرداخت و طولى نكشيد كه نيكانوز « 1 » والى ماد با هفده هزار مرد مسلح بجنگ وى روانه گرديد و سلوكس هم به تعجيل با قشونى كه پنج يك قشون دشمن بود باستقبال او شتافت ، در اين ميدان شكست سختى بدشمن داده و خود والى را كه به طرف ماد ميگريخت تعاقب نموده بالاخره بقتل رسانيد .\r\n\r\nحملهء دمتريوس ببابل 311 قبل از ميلاد\r\nپس از جنگ غزه آنتىگون كه ميدانست دشمن عمدهء او بطلميوس است مهياى تسخير مصر گرديد ، ولى براى تلافى اين شكستى كه به نيكانور وارد شده بود اول پسر خود دمتريوس را با نوزده هزار لشكر زبده روانه بابل نموده و به او تاكيد نمود كه پس از انجام كار آنجا بعجله خود را باردوى مصر برساند ، در بابل كسى با قشون وى مقاومت ننمود زيرا پاتروكل كه\r\n\r\n\r\n","description":"","footnote":"\r\n( 1 ) -  Nicanor . \r\n","page_name":" 388 ","page_number":434},
  {"content":"\r\n\r\nدر غياب سلوكس فرمانده بود قشون مختصرى كه در بابل داشت بنقطهء دورى فرستاده كه از آسيب مصون ماند و خود او فقط مراقب حركات دمتريوس بود و مشار اليه چون مانعى در جلو خود نديد فقط بغارت بابل كه درواقع بر خلاف منافع پدرش بود اكتفا نمود و بدون اينكه يك اثر باقى از خود در آنجا بگذارد مراجعت نمود « 1 » .\r\n\r\nتشكيل دولت سلوكى از سال 311 تا سال 302 قبل از ميلاد\r\nبعد از مراجعت دمتريوس از بابل سلوكس با فتح و ظفرمندى از ماد به آنجا برگشت و چون يقين داشت كه انتىگون بواسطهء اشتغال بمهام ديگر نميتواند متعرض بابل شده و آسيبى بدانجا برساند لذا در صدد تسخير ممالك شرقى ايران و افزودن آنها بمتصرفات خويش برآمد . در سال 302 پيش از ميلاد بعد از نه سال جنگهاى فاتحانه حدود مملكت خود را از يكطرف تا رود سيحون و از طرف ديگر تا پنجاب امتداد داد ، در هندوستان با چاندارا گوپتا فاتح مشهور كه در تاريخ معروف به سانداراگوت و جد اعلاى اسوكاى مشهور است تلاقى نمود . در آغاز امر خود را مهيا نمود كه با او داخل جنگ شود ولى پس از اندكى تأمل بر او معلوم شد كه سود اين جنك با ضررى كه ممكن است از آن حاصل شود نميارزد لذا بنا را بر صلح گذارده تمام متصرفات يونانى را در هند تا جبال هندوكش به او واگذاشته و در عوض پانصد زنجير فيل جنگى و مبلغى هنگفت پول نقد بگرفت و پس از امضاء معاهدهء صلح دختر خود را نيز بپادشاه هند ازدواج نمود و اين معاهده از طرفين براستى رعايت شد .\r\nدر ظرف اين اوقات سلوكس قلمرو وسيع خود را به هفتاد و دو حكومت تقسيم نمود و با اين ترتيب مانع شد از اينكه كسى از اتباع او بتواند سر بطغيان برآورد يا بيش از اندازه مقتدر گردد . او پس از اين پايتخت خود را از بابل بسلوكيه انتقال داد و آن شهرى بود كه خود او در ساحل دجله بنا نموده و چهل ميل تا بابل مسافت داشت . ظاهرا مقصودش از اين تغيير پايتخت اين بود كه يونانيت و زبان و آداب يونانى را كه در برابر روايات و اجتماعات بابلىها در آنجا رو بضعف بود در سلوكيه رواج داده تقويت نمايد .\r\n\r\n\r\n","description":"","footnote":"\r\n( 1 ) -  Patrocles \r\n","page_name":" 389 ","page_number":435},
  {"content":"\r\n\r\n\r\nآنتيگون و بطلميوس\r\nدر اين ميانه جنگ در مغرب با بهره‌منديهاى مختلف ادامه داشت .\r\nدمتريوس بتسخير قبرس مشغول بود كه ناگاه بحريه‌اى در تحت فرمان خود بطلميوس در آنجا پديدار گرديد و در جنگى كه واقع شد مصريان كاملا شكست خوردند و علاوه بر ناوگانى كه غرق شدند چهل كشتى جنگى و هشت هزار مرد و غنائم بسيار بچنگ حريف درآمد . در تعقيب اين فتح آنتيگون بمصر تاخت ولى شكست خورد . مانند پرديكاس در جزيرهء ردس نيز كه دمتريوس از تسخير آن عاجز گشته بود دچار يأس گرديد ، چه بطلميوس با پول و لشكر باينجا مدد زياد كرده و آن جزيره را در مدافعه كامياب گردانيد\r\n\r\nجنگ اپسوس 301 قبل از ميلاد\r\nدر سالهاى آخر در حالى كه آنتيگون « 1 » فقط بنگاهدارى متصرفات خويش ميپرداخت در 302 قبل از ميلاد لشكريان ليزيماك و كاساندر متفقا بآسياى صغير درآمدند . دمتريوس كه در يونان مشغول فتوحات بود بعرصهء جنگ طلبيده شد . اما اين جنگ بواسطهء وجود سلوكس خاتمه يافت ، چه در آخر سال 302 قبل از ميلاد او با بيست هزار پياده و دوازده هزار سوار و چهارصد و هشتاد زنجير فيل و يكصد ارابه جنگى مسلح بكاپادوكيه وارد شده و در بهار 301 پيش از ميلاد در اپسوس واقع در ولايت فريگيه ، كنار شاهراه ما بين سارد و شوش بقشون ليزيماك پيوسته و بميدان جنگ درآمد . در ابتداى امر دمتريوس بقشون سواره كه در زير فرمان آنتيوخوس « 2 » پسر سلوكس بود حمله برد و ويرا شكست كامل داده منهزم ساخت ولى به همان قسم كه در اين اواخر براى پرنس روپرت « 3 » اتفاق افتاد تا مسافت دورى مشغول تعاقب قشون شكسته گرديد . در اين اثناء سلوكس فيلان جنگى را به كار انداخته و پيروزى حاصل نمود و تكميل فتح بواسطهء كشته شدن آنتيگون دلاور در عرصهء جنگ بوده است كه تا نفس واپسين در انتظار مراجعت فرزند رشيد خود بود . اين فتح باعلا درجه داراى اهميت بوده است زيرا با وجود اينكه دمتريوس متصرف قسمتى از يونان و كليكيه و\r\n\r\n\r\n","description":"","footnote":"\r\n( 1 ) -  Antigonus . \r\n( 2 ) -  Antiochus . \r\n( 3 ) -  Prince Rupert . \r\n","page_name":" 390 ","page_number":436},
  {"content":"\r\n\r\nقبرس و صور و صيدا بود و سفاين جنگى گاهى در تحت فرمان داشت سوريه بدست سلوكس افتاد و آسياى صغير از آن ليزيماك گرديد .\r\nپس از اين وقايع سلوكس در ميان سلاطين همان مقام را پيدا كرد كه آنتيگون قبل از او دارا بود . بنابراين براى تعادل قوه بطلميوس و ليزيماك بر ضد او اتفاق كردند و شايد از همين جهت بود كه سلوكس مجددا در صدد تغيير پايتخت خويش از مركز كشور بساحل نهر اورنت برآمده و شهر انطاكيه را با شكوه و جلالى بنيان نهاد كه اهميت و اعتبار آيندهء آن را خبر ميداد .\r\n\r\nحالات دمتريوس پوليورستس « 1 » پس از جنگ اپسوس\r\nما قسمتى از كارهاى خيلى بزرگ دمتريوس را كه لقب معروفتر اوپوليورستس ( گزيده شهرها ) مىباشد ذكر نموده‌ايم . پلوتارك ويرا تشبيه به آنتونى كرده و در وجه مشابهت بين آنها شرحى كه نگاشته بشرح زير است : « يك رشته بهره‌منديهاى بزرگ و تباهيهاى مدهش ، منافع عمده و خسارات هنگفت نصيب هردو گرديده و بالاخره مجبور بكناره‌گيرى شدند ولى بعد دفعة سلطنت خود را بدست آوردند . » پس از جنگ اپسوس تا چند سال هيچكس در علو مقام بپاى او نميرسيد و چون دخالت در تمام وقايع مهمه دارد لذا مختصرى از حالات او را لزوما در اينجا مذكور ميداريم :\r\nپس از آنكه سلوكس كارش بالا گرفته نفوذ و اقتدارى حاصل كرد كه آنتيگون قبل از اين دارا بود بطلميوس و ليزيماك هردو خود را بطوريكه اشاره شد مجبور بمخالفت او ديدند ، او فتح باب موافقتى با دمتريوس نمود . استراتونيس دخترش را كه نوهء آنتىپاتر بود براى خويش خواستگارى نمود .\r\nدمتريوس از اين معنى خوشحال گرديده با دخترش بسوريه آمد و هردو پادشاه مدت دو ماه در كمال موافقت و يك جهتى باهم بسر بردند . تا آنكه سلوكس بدين خيال افتاد كليكيه را از او بخرد و صور و صيدا را نيز از وى تقاضا نمود زيرا بواسطهء اقامتش در انطاكيه تصاحب آنها براى وى اهميت زياد داشت . ولى دمتريوس در\r\n\r\n\r\n","description":"","footnote":"\r\n( 1 ) -  Demetrius Poliorcetes . \r\n","page_name":" 391 ","page_number":437},
  {"content":"\r\n\r\nعوض جواب اين تقاضا بر عدهء قشون مستحفظ نواحى مزبور افزود و بسوى مغرب برگشت .\r\n\r\nجلوس بر تخت سلطنت مقدونيه\r\nدر 267 قبل از ميلاد كاساندر از اين جهان درگذشت و يك سال بعد پسرش فيليپ نيز به پدر ملحق گرديد و سلطنت مقدونيه به دو پسر ديگرش رسيد و هردو باهم سلطنت ميكردند ولى باز فطرت وحشيانهء مقدونى در آنتيپاتر بروز نموده مادر خود را بقتل رسانيد .\r\nدمتريوس موقع را مناسب ديده سلطنت مقدونيه را در 293 قبل از ميلاد تصاحب نمود و چيزى نگذشت كه بتدارك جنگ آسيا افتاد . ليزيماك و بطلميوس از اين قصد آگاه شده پيرهوس « 1 » پادشاه اپيروس را محرك شدند كه باتفاق ليزيماك به مقدونيه حمله نمايند . اين‌جا سلوكس از موقع استفاده نموده كليكيه را به تصرف خود درآورد .\r\nاهالى مقدونيه دمتريوس را براى افراط در عيش و عشرت حقير و پست شمرده پيرهوس را كه سربازى دلير و همدوش اسكندر ميدانستند بسلطنت برگزيدند و در نتيجه دمتريوس بهزيمت رفت . پلوتارك اين بيت را كه سوفوكل « 2 » به دهان منلاس « 3 » انداخته است دربارهء او ميسرايد و مضمون آن اين است :\r\nافسوس كه طالعى در من يافت مىشود كه با عرابهء سريع السير خدايان گردش مىكند .\r\nپس از چندى كه آفتاب طالعش در كسوف بود اين پادشاه آواره و سرگردان قشونى جمع نموده در آسياى صغير شهر سارد را مسخر نمود . آگاتوكل « 4 » پسر ليزيماك در اين هنگام در ميدان نبرد ظاهر گرديد و هرچند كارى از پيش نبرد اما لشكر دمتريوس از تنگى خواربار و عليق دچار زحمت و مشقت شده و بالاخره در معبر ليكوس بسيارى تلف گرديدند و بعد از راهى كه سابقا اسكندر طى كرده بود به طرسوس رسيد و از آنجا با داماد خود طرح موافقت و دوستى ريخت . سلوكس اول عزم كرد كه جوانمردانه او را بپذيرد .\r\nولى پاتروكل « 5 » بر او مدلل داشت كه پذيرائى و توقف چنين شخصى جاه‌طلب و بىآرام\r\n\r\n\r\n","description":"","footnote":"\r\n( 1 ) -  Pyrrhus \r\n( 2 ) -  Sophocles \r\n( 3 ) -  Menelaus \r\n( 4 ) -  Agathocles \r\n( 5 ) -  Patrocles \r\n","page_name":" 392 ","page_number":438},
  {"content":"\r\n\r\nدر حدود كشور او خطرناك است و لذا از اين خيال منصرف و با سپاهى آماده در كليكيه باستقبال وى شتافت . دمتريوس كه راه را بر خود مسدود ديد مردانه بجنگ درآمد و چندين لشكر سلوكس را شكست داد تا بواسطهء مرض ناگهانى ازكارافتاده و بسترى شد و بسيارى از لشكريانش او را ترك گفتند . اين مرد به زودى از بيمارى خلاص شده با سپاهى قليل كه در وفادارى خود باقيمانده بودند با كمال رشادت بسوريه حمله‌ور گرديد . سلوكس همه‌جا بدنبال او شتافته تا بسپاه مختصر او رسيد و يك دفعة بر سر آنها فرود آمد .\r\n\r\nاسير شدن و مردن او\r\nدمتريوس كوشيد كه خود را بساحل دريا برساند اما نتوانست و بالاخره به سلوكس تسليم شد . در ابتدا او را با احترام شاهانه پذيرفت و از وى پذيرائى نمود ولى بعد او را بقلعهء اپاما واقعهء در كنار اورنت « 1 » فرستاد كه در آنجا محترما محبوس باشد . پس از دو سال از افراط در شرب ازين جهان درگذشت .\r\n\r\nشكست و مرگ ليزيماك 281 قبل از ميلاد\r\nاسارت دمتريوس فوق العاده بر قدرت و اعتبار سلوكس افزود و بر اثر وقايع ديگرى كه در آنوقت وقوع يافت بر دو حريف خود كه هنوز خيلى خطرناك بودند استيلا يافت . توضيح اينكه بطلميوس بواسطهء كبرسن سلطنت را بپسر كوچكتر خويش معروف به فيلادلفوس « 2 » و از بطن برنيس « 3 » بود و خواهر\r\n\r\n\r\n","description":"","footnote":"\r\n( 1 ) -  Orontes . \r\n( 2 ) - من براى روشن ساختن اين نسب‌ها و قرابت‌ها كه درهم و پيچيده است جدول زير را ضميمه ميكنم كه آن از كتاب ممالك اسكندر تأليف پروفسور ژ . پ مهافى اقتباس شده است :\r\n( 3 ) -  Berenice . \r\n","page_name":" 393 ","page_number":439},
  {"content":"\r\n\r\nصلبى و بطنى خود را در حبالهء نكاح داشت واگذار نمود . ليكن پسر بزرگش بطلميوس كرائونوس « 1 » از اين عمل رنجيده‌خاطر شد بدربار ليزيماك روى آورده و در آنجا بمهربانى پذيرفته شد ، ولى در باطن بر ضد آگاتوكل شوهرخواهرش سعايت نموده و بناى اسباب‌چينى را گذاشت و در نزد پدر ويرا متهم ساخته و بكشتن داد ، بعد از آنجا بدربار سلوكس شتافت . چيزى نگذشت كه بيگناهى آگاتوكل مكشوف و باعث نفرت مردم از ليريماك گرديد ، سلوكس موقع را مغتنم شمرده بر او حمله كرد و چون رعاياى ليزيماك همه از او متنفر و بيزار بودند نتيجهء اين جنگ كه ميدانش در آسياى صغير بود درست معلوم نيست در جنگ ديگر كه در كوروس واقع شد و نقطه‌اش بدرستى معلوم نيست ليريماك كشته شد و ازينرو آنچه از دست پرديكاس و آنتيگون رفته بود نصيب سلوكس گرديد . چون او نيز بسن پيرى رسيده كشور وسيعهء خود را بپسرش وا گذاشته عزم كرد بقيهء عمرش را در مقدونيه وطن عزيز خويش بسر برده و بسلطنت آنجا قناعت نمايد .\r\n\r\nكشته شدن سلوكس نيكاتور 281 قبل از ميلاد\r\nليكن تقدير بر خلاف ميل و آرزوى او بود ، چه وقتى كه بمقدونيه رهسپار شده و از تنگهء داردانل عبور نمود در حالى كه بشنيدن حكايات يكى از معابد قديمه مشغول بود بطلميوس كرائونوس ضربتى به او زده و كارش را تمام كرد و سلوكس‌نيكاتور يا فاتح كه اعظم جانشينان اسكندر بود روز عمرش بدينطريق به آخر رسيد و مرگ او يكفصل از تاريخ را بانتها رسانيد .\r\n\r\n\r\n","description":"","footnote":"\r\n( 1 ) -  Kerounus \r\n","page_name":" 394 ","page_number":440},
  {"content":"\r\n\r\nسكهء نقرهء سلوكس سوم ، سوتر ( كوائونوس )\r\n\r\nفصل بيست و ششم دولت اسالكه تا ظهور پارتيها\r\nلشكر آماده كارزار گرديده ، كوس و ناى رزم بغرش درآمد ، آنها فيلانرا بين فالانژها تقسيم نمودند ، براى هرفيلى يكهزار تن مقرر گرديد كه زره بر تن راست كرده و خود برنجى بر سر داشتند . . . . بقيهء سواران را بين دو جناح لشكر براى هراساندن دشمن و خدمت به فالانژها نگاه داشتند .\r\nوقتى كه آفتاب بر سپرهاى برنجى و طلائى لشكر تابيده لمعان آن كوههاى اطراف را روشن ساخته و مثل شعلهء آتش ميدرخشيد .\r\n« لشكر سلوكى ، اقتباس از مگابيز »\r\n\r\nجلوس آنتيوخوس ( سوتر ) 281 قبل از ميلاد\r\nاين اقدام شنيع كرائونوس بنيان خاندان سلوكى را متزلزل ساخته و از شكست سپاه برى و بحرى وى چنين به نظر ميآمد كه دولت جوان سلوكى واژگون خواهد شد و گويا مسافت هاى زياد يعنى وسعت كشور و نيز نبودن وسائل ارتباطيه و راههاى خوب فرصتى به آنتيوخوس داد كه توانست از اين بليه خود را نجات دهد . بعلاوه اين را هم بايد بخاطر داشت كه او جوانى خام و بىتجربه نبود بلكه از اشخاصى بود كارآزموده و در فنون جنگى و نيز ادارهء كشور مهارت و لياقتى بسزا داشت . او در شروع امر تمام همش را باستحكام مقام خود در سوريه مصروف داشت . در اين هنگام برادر زنش نيز آنتيگون گناتا پسر دمتريوس بكمك وى برخاسته و بسرعت تمام به كرائونوس\r\n\r\n","description":"","footnote":"","page_name":" 395 ","page_number":441},
  {"content":"\r\n\r\nحمله برد . اگرچه گمان ميرود كه اين حمله براى حفظ مقدونيه بود ولى بهرحال شكستى سخت به او يعنى كرائونوس وارد آمده و بيونان وسطى گريخت .\r\n\r\nهجوم گالىها و مرك كرائونوس 280 قبل از ميلاد\r\nقدرتى را كه كرائونوس از راه جنايت بدست آورده بود مقدر نشده بود كه آن تا چندى براى وى باقى بماند بلكه بسرعت زوال پيدا نمود چه در هجوم خطرناك گالىها يا باصطلاح يونانيان گالاثيان كه تمام نواحى و اطراف را ويران كرده و بر باد داده بودند . كرائونوس در 280 قبل از ميلاد مغلوب و كشته شد و در حقيقت بسزاى عمل خود رسيد . در همين سال مقدونيه نيز معرض تاخت‌وتاز اين جماعت وحشى واقع شده كه تنها بكشتن و تاراج و سوختن اكتفا نميكردند بلكه اطفال يونانيان را نيز ميخوردند . آنها در بهار بعد ، از تنگهء ترموپيل گذشته و شروع به خرابى يونان نمودند ولى در نزديكى دلفى شكست خورده و يونان از خطر جست .\r\nآسياى صغير تا درجه‌اى از آسيب حملات آنها محفوظ مانده بود ولى اتحاد شمالى ( اتحادى كه مردمان قسمت شمالى آسياى صغير تشكيل داده بودند ) مانند بىتانيه و دولت مقتدر هرقليه ائتلاف منحوسى با آنها كرده قسمت زيادى ازين وحشىها را بكمك خود طلبيدند . بعد از اين آسياى صغير هم عرضا و طولا ميدان قتل و غارت و حريق واقع گرديد و بالاخره نواحى فريگيه را اشغال كردند .\r\n\r\nشكست گالىها از آنتيوخوس اول\r\nآنتيوخوس اول بواسطهء اين ظفرى كه بر گالىها يافت ملقب به سوتر يعنى منجى گرديد . لوسيان راجع به اين جنگ ميگويد كه جماعت گالىها داراى چهل هزار سوار و نيز ارابه‌هاى جنگى بسيار بودند . هنگاميكه شروع بحمله نمودند فيلهاى آنتيوخوس بجلو صف آمده و بمحض نمايان شدن آنها اسبهاى دشمن رميده برگشتند و هرج‌ومرج غريبى در لشكر آنها افتاد و از اين راه فتحى كامل نصيب مقدونيه گرديد . بعد از آن آنتيوخوس جشن هاى بزرگى گرفت و صورت فيلى را بيادگار اين فتح ساختند . بارى گالىها يكچندى كه از اين ميگذرد ديده مىشود جزء سپاهيان اجير داخل در قشون مخالف شده براى\r\n\r\n","description":"","footnote":"","page_name":" 396 ","page_number":442},
  {"content":"\r\n\r\nآنها جنگ ميكنند ولى بعد بمرور زمان توطن اختيار كرده نسبة تربيت شده تمدن پيدا كردند ، اگرچه بسيارى از آنها تا ساليان دراز براهزنى و گرفتن باج به زور از عاجز و مسافر ميپرداختند .\r\n\r\nتقسيم كشورهاى اسكندر بعد از هجوم گالىها\r\nفتنهء طائفهء سلت دورهء معاصرين اسكندر كبير را خاتمه داده و پس از آن بر خرابه‌هاى دولت اسكندر سه دولت بزرگ باقى مانده با كشورهاى كوچك چندى كه در حول‌وحوش آن سه دولت بزرك بطور استقلال ميزيستند . اما از ميان اين سه دولت بزرگ مهم‌تر از همه از حيث وسعت خاك و جمعيت و منابع ثروت دولت سلوكى بوده است . اين خاندان بواسطهء خويشى و قرابتى كه با خانوادهء سلاطين مقدونيه داشتند كارشان بالا گرفته و قدرتى بسزا حاصل نمودند زيرا بطوريكه ذكر شد سلوكس نيكاتور استراتونيس خواهر آنتيگون گوناتا را ازدواج نمود و بعد پسرى كه از زن ديگر داشت و جانشين او ميگرديد به آن زن عاشق شد و پدر براى اينكه پسرش را از خود راضى بدارد اقدام بامرى شنيع نموده آن زن را طلاق گفته به او واگذاشت و نيز يكى از دختران سلوكس كه از زن اولش بود به دائى خود شوهر كرد . از اين وصلت نيز بر استحكام مبانى اتحاد اين دو خانواده افزود . ديگر دولت مقدونيه كه آن از همه كوچكتر و كمثروت‌تر بود ، اين دولت بواسطهء حيثيت و عنوان و نيز مردان جنگجوئى كه داشت مادر ممالك محسوب ميشد ولى ضعيف تر از دو دولت ديگر باقيمانده بود و دولت ديگر مصر بود كه بواسطهء كثرت محصول و اتصال ايالات و نواحى آن بهم و نيز موقع منيع و نيروى دريائى و رواج بازرگانى استيلا و قدرتى بسزا داشت . جزيرهء قبرس جزء وى بوده و نيز بر اتحاديه جزائر سيكلاد قيمومت و نظارت داشت و آنوقتيكه با خاندان سلوكى بناى خصومت را گذاشت قواى مخصوص خود را ظاهر ساخته توانست بسيارى از بنادر و سواحل آسياى صغير يونان را در زير نفوذ خود درآورد و آن در عين حال مشابهتى بآتن داشت كه غير از جزائر و نقاط ساحلى قواى خود را براى استملاك يا استعمار جاهاى ديگر به كار نمىبرد . خاندان سلوكس و بطلميوس بواسطهء ازدواج آپاما دختر سلوكس به ماگا نابرادرى بطلميوس دوم بهم متحد شده بودند . اين سه دولت مهم لشكر ملى از خود نداشتند بلكه تكيه‌گاهشان بلشكريان مزدور يونانى بود\r\n\r\n","description":"","footnote":"","page_name":" 397 ","page_number":443},
  {"content":"\r\n\r\nو بدينجهت فوق العاده مقيد بودند كه در يونان شهرتى بسزا داشته باشند و اين اعتماد بلشكر اجنبى و نداشتن قواى ملى قهرا باعث دسيسه و اسباب‌چينى گرديده و عاقبت ضعف و انحطاط هرسه دولت مزبور را فراهم آورد .\r\nچند كشور ديگر كه نسبت بسه كشور نامبرده واقع در درجهء دوم بوده در نواحى كوهستان يا جاهائى كه دسترسى به آن مشكل بود وجود داشت مانند اتروپاتان در مشرق كه آذربايجان حاليه است و متصل به آن طرف غرب ، ارمنستان كه بطور كلى سلطنتى مستقل بود . ديگر كاپادوكيه واقع در قلب آسياى صغير كه يك خاندان ايرانى در آنجا سلطنت مينمود . پنتوس « 1 » در طرف شمال كه در سالهاى اخير شهرتى بسزا حاصل كرده بود ، پىتىنيا كه در تحت حمايت غارتگران گالى ميزيست . پركاموس حكومت تازه‌اى كه يكى از سرداران ليزيماك موسوم به فيله‌تاروس آن را تأسيس كرده بود . در اروپا نيز ايالت تراس است كه دست طايفهء سلت بود ، همچنين اتحاديهء اتوليان و بعضى از ايالات يونان كه آنوقت نسبتا كم‌ثروت و ضعيف ولى براى اتفاق و كمك و همراهى مفيد بودند ، باز در اروپا اپيروس در زير سلطنت پيرموس كه داخل در همين شمار است . خلاصه يك رشته كشورها و ايالاتى از همين قبيل كه همه باهم مربوط بودند از اتروپاتان تا يونان امتداد داشت كه در ميدان سياست طرف توجه و اهميت بودند .\r\n\r\nمرگ آنتيوخوس سوتر 262 قبل از ميلاد\r\nسالهاى اخير آنتيوخوس مبهم و تاريك است و از وقايع عمدهء آن ايام يكى جنگ قاطع او با مصر مىباشد كه در سال 274 شروع شد . بطلميوس بحسب ظاهر در ترويج يونانيت سعى بليغ ميكرد و در دو سال اول ظفر با او بود ولى پس از مداخلهء آنتىگون مصريها در كوس « 2 » شكست خوردند . زندگانى آنتيوخوس تا آخر عمر صرف زدوخوردهائى شده كه براى نگاهدارى كشورهاى وسيعهء خود ميكرده و اين مهمى بود بس خطير و مشكل چه محل اقامت واقعى او در آسياى صغير از مركز كشمكش و كشورش دور و ما بين سوريه و ايران بيابانهاى كوير فاصله بود . پس از نوزده سال جنگهاى پىدرپى\r\n\r\n\r\n","description":"","footnote":"\r\n( 1 ) -  Pontus . \r\n( 2 ) -  Cos . \r\n","page_name":" 398 ","page_number":444},
  {"content":"\r\n\r\nكه گاهى غالب و گاهى مغلوب بوده در سن كهولت بشرافت از اين جهان رخت بربست . او يكى از سلاطين كافى و لايق خاندان سلوكى بشمار ميرود . سلطنت او و نيز سلطنت بطلميوس در مصر عصر طلائى يونان بوده است . در سايهء تشويق و معارف‌پرورى او بود كه بروسوس « 1 » تاريخ بابل را مدون نمود و آن تاريخى بوده كه به خط ميخى نوشته شده ولى افسوس كه امروز بيش از چند قطعه از آن در دست نيست و بزعم دكتر ماهافى ترجمهء اول اسفار پنجگانهء تورات هم به زبان يونانى كه تا يهوديان ساكن مصر از آن منتفع گردند در اين زمان شده است .\r\n\r\nآنتيوخوس تئوس 262 - 246 قبل از ميلاد\r\nسلطنت آنتيوخوس دوم كه اهالى مىلت او را ملقب به خدا كرده بودند تا چند سال عبارتست از يكرشته جنگهاى متوالى خونينى با مصر كه عاقبت نه‌تنها به صلح بلكه بمصاهرت و خويشى منتهى گرديد ، چه آنتيوخوس پادشاه سلوكى برنيس « 2 » دختر بطلميوس پادشاه مصر را از روى مواد صلح بحبالهء نكاح درآورد و زوجهء اول خود لااوديس « 3 » را با اينكه سال‌ها زن او بود و از وى اولاد داشت طلاق گفته و از خود دور ساخت ولى لااوديس با تحريكاتى چند مجددا اسباب ازدواج خود را فراهم ساخت و در سال 264 ق . م . شوهر خود را بزهر هلاك نمود . دربارهء اين پادشاه مينويسند كه بسيار شهوت‌پرست و متلف بوده است و اين احتمال ميرود كه مقرون بحقيقت باشد .\r\n\r\nقيام باختر در 256 قبل از ميلاد و پارت در 250 قبل از ميلاد\r\nدر دورهء اين سلطنت ، باختر با سغد و مرو متحد شده در تحت قيادت حكمران ديودوت يونانى قيام نموده و عاقبت موفق شدند باينكه سلاطين سلوكى تا مدتى آن نواحيرا به حال خود واگذاشته و ديودوت بفراغت بتحكيم مبانى دولت خود پرداخت ، پس از چند سالى كه از اين واقعه گذشت پارت نيز قيام نموده و بالاخره موفق به تحصيل استقلال گرديد . سلاطين سلوكى نميدانستند كه اين ابر كمى كه از حدود شمالى برخاسته است مقدر شده كه تمام افق مركزى آسيا را احاطه نمايد . آذربايجان\r\n\r\n\r\n","description":"","footnote":"\r\n( 1 ) -  Brossus . \r\n( 2 ) -  Berenice . \r\n( 3 ) -  Laodice . \r\n","page_name":" 399 ","page_number":445},
  {"content":"\r\n\r\nرا نيز در زير حكومت حكمران ايرانى خود كارش بالا گرفته و اقتدارش رو بفزونى نهاد و چنان كه مىبينيم اين رشته كشورهائى كه در درجهء دوم بودند بدون هيچ مزاحم و معارضى از باختر تا يونان همه خودسر و مستقل گرديدند .\r\n\r\nجنگ سوم سوريه و حمله بسوريه و ايران 245 قبل از ميلاد\r\nمرگ آنتيوخوس دوم منتج بجنگ هولناك داخلى گرديد كه لااوديس و برنيس « 1 » دو زن وى مسبب واقعى آن بودند . نفوذ و اقتدار لااوديس كه پسرش سلوكس اينوقت تقريبا برشد و كمال رسيده بود طبعا زيادتر بود ليكن اگر حريفش ميتوانست از موقع استفاده كند مصر بحمايت وى برميخاست و با دشمنش جنگ ميكرد . بارى لااوديس بحريفش حمله برده اول ضربتى كه بوى زد اشخاصى را گماشت كه طفل صغيرش را دزديدند . مادر طفل جرأت و جلادت بخرج داده قسمتى از قصر سلطنتى را كه داراى استحكامات بود متصرف شده در آنجا اقامت گزيد ، ولى از نادانى اهميت موقع را از دست داده و بسوگند لااوديس اعتماد نموده عاقبت مقتول گرديد .\r\nدر اين اثنا بطلميوس فيلادلف بمرد و پسرش بطلميوس سوم كه ملقب به اورگت « 2 » يعنى منعم بود بجاى پدر بر تخت نشست و با مهارتى كه در فنون حربى داشت بسرعت لشكرى نيرومند فراهم كرده شروع بجنگى نمود كه معروف بجنگ سوم سوريه مىباشد . منابع اطلاعات ما در اين جنگ كتيبهء سنگى است كه در سواكين « 3 » كنونى بدست آمده و آن را يكنفر راهب مصرى موسوم به كسماس اندىكپلست « 4 » نقر نموده است .\r\nمضمون كتيبه فوق العاده مهم و آن بقرار زير است : « او ( يعنى بطلميوس ) با پياده و سواره‌نظام و نيز نيروى دريائى و فيلان اتيوپى « 5 » و فيلهاى تروگ لودى تيگ « 6 » كه خود و پدرش در اين حدود دستگير كرده و براى جنگ مجهز كرده بودند به طرف آسيا راند و بعد از اينكه خود را مالك تمام نواحى اينطرف فرات قرار داد . . . از شط مزبور عبور كرده « 7 » بعد از تسخير بين النهرين و شوش و پارس و ماد و تمام آنچه از بلوكات و نواحى تا باختر\r\n\r\n\r\n","description":"","footnote":"\r\n( 1 ) -  Berenice . \r\n( 2 ) -  Euergetes . \r\n( 3 ) -  Suakin . \r\n( 4 ) -  Cosmas Indicopleustes . \r\n( 5 ) - مراد مرزهاى جنوب مصر است كه سياهان مسكن دارند « مترجم » .\r\n( 6 ) -  ( Trogloditic )  مراد سواحل بحر احمر است « مؤلف » .\r\n( 7 ) - رجوع شود به ( هولم ) جلد چهارم صفحهء 211 « مؤلف »\r\n","page_name":" 400 ","page_number":446},
  {"content":"\r\n\r\nباقيمانده بود . . . او از راه كانال لشكر فرستاد « 1 » » كتيبه در اينجا شكسته شده ولى از منابع ديگر ميفهميم كه بطلميوس بواسطهء حوادثى كه در مصر رويداد مجبور بمراجعت گرديد ، هرچند براى اتمام امور ، سپاهى عقب سر خود گذاشت ولى اينجنك و عمليات سپاه بيشتر بيغماگرى و تاراج شبيه است تا بيك فتح باقى و پايدار . جنگهاى دريائى او نيز فاتحانه و بسيارى از بنادر و سرزمينهاى واقعهء در سواحل را اشغال كرد ولى مثل جنگهاى سابق نتيجه ( قاطعيت ) نداشت .\r\nمنظرهء دوم اين جنگ داخلى آنست كه سلكوس دوم كه از وضع و رفتارش چندان اطلاعى در دست نيست پس از آنكه ناوگان وى در فلسطين از طوفان منهدم گرديدند در اين حملهء بطلميوس او كاملا مغلوب شد .\r\n\r\nجنگ انسيرا در حدود 235 قبل از ميلاد\r\nدر اينموقع بحرانى سلكوس برادر خود آنتيوخوس هيراكس « 2 » را بمدد طلبيد ، از شنيدن اين خبر و حركت لشكر از طرف شمال بطلميوس خاتمه به كار داده و عهد صلحى براى ده سال با سلكوس بست و حال آنكه آنتىگون يا به ظن غالب ملكه مادرش مايل بمدد كردن به سلكوس نبودند ، بلكه بواسطهء ادعائى كه به تمام مملكت داشته جنگ داخلى هولناكى آغاز شد ، در اول غلبه با سلكوس بود ولى وقتى كه مهرداد پادشاه پنت يا « پنطوس » بمدد آنتىگون برخاست و لشكر خود را با لشكر گالىها بميدان جنگ درآورد قوت سلكوس در برابر آنها ضعيف شده در انسيرا ولايت فريگيه در سال « 3 » 235 شكستى فاحش از اين لشكر مزدور خوفناك به سلكوس وارد آمد و بقرار مذكور بيست هزار تن از لشكر او تلف گرديدند و خبر مرگ خودش نيز شايع شد ولى به زودى معلوم شد كه به طرف كليكيه فرار كرده و از آنجا بجمع‌آورى باقيماندهء لشكر شكست‌خوردهء خود پرداخت .\r\nولايت شمالى توروس « 4 » بطور قطع از سلكوس دويم منتزع گرديد و بواسطهء\r\n\r\n\r\n","description":"","footnote":"\r\n( 1 ) - رجوع شود به ( هولم ) جلد چهارم صفحهء 211 ( مؤلف ) .\r\n( 2 ) -  Antiochus Hierax . \r\n( 3 ) - مراجعه شود به ( هولم ) جلد 4 صفحهء 442 حاشيه 1 ( مؤلف ) .\r\n( 4 ) -  Taurus . \r\n","page_name":" 401 ","page_number":447},
  {"content":"\r\n\r\nاين انتزاع آنتيوخوس هيراكس نيز از حفظ كشور خود نوميد شد ، زيرا طايفهء گاليها كه قوه و قدرت خود را خوب حس كرده بودند راحتش نميگذاشتند و بالاخره مقامش را متزلزل ساختند ، عاقبت صلحى ما بين دو برادر واقع شده و سلكوس توانست كه توجه خود را بامور پارتيها و باختر معطوف دارد .\r\n38 - منظرهء بهار در البرز\r\n\r\nجنگ سلكوس دوم با پارتيها\r\nجنگ سلكوس دوم در شمال كشور آشفتهء خويش متعلق بتاريخ پارتيها است و در فصل آتيه ذكر خواهد شد . در اينجا ما همينقدر مينويسيم كه سلكوس ملقب به كالينيكوس يعنى فاتح\r\n\r\n","description":"","footnote":"","page_name":" 402 ","page_number":448},
  {"content":"\r\n\r\nدرخشان كه به ظاهر اين لقب چندان براى او برازنده نبوده است آرشك را در پارت شكست داده به طرف بيابانهاى كوير شمالى هزيمتش داد ، بعد او بسرعت مراجعت كرد ولى سلكوس بسوريه برگشت چه به همان اندازه كه از طرف پارتيها ترسان بود از مشكلات و مخاطرات ايالات مغربى خود نيز اضطراب داشت و بايد دانست كه در حالات او بيش از اين چيزى نوشته نشده است . اين مرد چند سال بعد در سال 227 - 226 پيش از ميلاد بعد از سلطنتى آميخته با عدم بهره‌مندى و نوميدى از اسب خود به زمين خورد و مرد .\r\n\r\nآتالوس پادشاه پرگام و آنتيوخوس هيراكس\r\nبعد از طلوع آتالوس پرگام كه جلوسش در سال 241 - 240 قبل از ميلاد بود مقدرات خاندان سلكوس در تحت نفوذ او واقع شد ، اين مرد در سالهاى اول سلطنت خويش خدمتى بزرك بعالم يونانيت نمود ، چه بواسطهء فتوحات پىدرپى و اضمحلال گالىها و راندن آنها از سواحل به طرف جبال يونان را از شر فتنهء آنها نجات داد و در نتيجهء اين كار نفوذ او در آسياى صغير بسط و توسعه يافت و بمتصرفات آنتيوخوس هيراكس تجاوز نمود كه كارش در اين زمان بقدرى مشكل شد كه نگهدارى سارد هم براى او سخت بود ، اگر چه از وقايع اين ايام اطلاع كامل مشكل است پيدا كرد ولى چنين مستفاد مىشود كه چون آنتيوخوس هيراكس خود را در مقابل حريف عاجز و زبون ديد به خيال تسخير سوريه افتاد و بدوا حمله به بين النهرين برد و در آنجا سلكوس شكست خورده به كاپادوكيه گريخت و در سال 229 - 228 قبل از ميلاد پنجه‌بپنجهء آتالوس افكند و در چهار جنگ متوالى شكست خورده عاقبت در 228 - 227 يكسال قبل از مرك برادرش در يكى از جنگها بدست طايفهء گالى كشته شد و آسياى صغير كاملا در اختيار آتالوس واقع گرديد . زيرا كه مرگ سلكوس كالىنىكوس « 1 » از هراقدامى براى اتحاد و پيوند دادن ممالك وسيعه ولى آشفتهء خاندان سلكوس جلوگيرى نمود و همچنانكه هولم « 2 » ميگويد اوضاع داخلهء آسيا در آنزمان شبيه بود به وضع خاك جرمن در ايام جنگ سى ساله .\r\n\r\n\r\n","description":"","footnote":"\r\n( 1 ) -  Selucuc Callinicus . \r\n( 2 ) -  Holm . \r\n","page_name":" 403 ","page_number":449},
  {"content":"\r\n\r\n\r\nسلكوس سوم 226 - 322 قبل از ميلاد\r\nبارى كه بر دوش وارث تخت و تاج سلكوس معروف به سلكوس سوتر گذاشته شده بود بايد دانست كه آن خيلى سنگين و طاقت فرسا بوده است . اما بطوريكه معلوم مىشود او در مقابل مشكلات جرئت و فعاليتى از خود بروز داد و در حقيقت تمام ايام سلطنتش كه خيلى كوتاه بود براى حفظ ميراث خود در جنگيدن با آتالوس صرف گرديد كه نتيجهء آن درست معلوم نيست و عاقبت در سال 223 قبل از ميلاد كشته شد .\r\n\r\nاختتام يك عصر بزرگ\r\nنظر بتغييرات عمده‌اى كه در سال 221 قبل از ميلاد در اوضاع تاريخ عالم رويداد پولىبيوس « 1 » مورخ اين سال را سال آغاز تاريخ خود قرار داده است . چه بطلميوس اورگت سلطان مصر و كلومن « 2 » پادشاه اسپارت و آنتىگن‌دزن پادشاه مقدونى كه از سلاطين معظم بودند از اين عالم بنوبت رخت بربسته و تخت سلطنت خود را بجوانى كم‌تجربه واگذشتند كه باستثناى آنتيوخوس كه كسب شهرتى نموده ولى عاقبت بپستى و مذلت از ميان رفت هيچيك از آنها لياقتى از خود بروز ندادند ، ما البته موقعى بدست خواهيم آورد كه وقايع سلطنت اين پادشاه اخير الذكر را با پارتيها مربوط و متصل سازيم . چه تغييرات واقعهء در ايران از اين تاريخ شروع شده و در همين زمان بود كه پارتيها طلوع كرده پس از مختصر فتوحاتى كه در ابتدا نموده بسرعت باوج ترقى رسيده تمام ايران را تحت نفوذ خود درآوردند ، در مغرب هم يكدورهء تازه‌اى در اين زمان شروع گرديد باينمعنى كه دولت روم پس از گرفتن تمام متصرفاتى را كه يونان در سواحل ايتالى داشت و نيز بعد از ضميمه كردن قسمت اعظم از جزيرهء سيسيل ببهانهء خسارتى كه از دزدان دريائى ايلليريه ببازرگانان رومى وارد شده بيونان و به كورسيرا « 3 » قدم ميگذارد ، اگر آنتىگون‌دزن بعد از شكست دادن كلومن زنده مانده بود و در صدد استحكام آنچه را كه به تصرف درآورده بود برميآمد ، يونان متحد ميتوانست در مقابل روم كه اول طلوع قدرتش بود سدى برپا نموده و ميدان تجاوزات او را محدود نمايد ولى تقدير بر خلاف اين بود\r\n\r\n\r\n","description":"","footnote":"\r\n( 1 ) -  Polybius . \r\n( 2 ) -  Cleomenes . \r\n( 3 ) -  Corcyra . \r\n","page_name":" 404 ","page_number":450},
  {"content":"\r\n\r\n\r\nايران در تحت حكومت مقدونيه\r\nقبل از اتمام وقايع اين ايام مناسب اينست كه شمه‌اى از اوضاع ايران در تحت سلطنت اسكندر و جانشينان او بيان نمائيم ، اگر حالات ايرانيان را بطوريكه هرودوت ذكر كرده است با حالات مقدونيها مقايسه نمائيم در وضع و ترتيب زندگانى و تعيشات هردو مشابهتى محسوس به نظر ميرسد ، چه اين هردو ملت مايل به شكار و اسبان و سگان شكارى را دوست ميداشتند و مانند يكديگر بعيش و عشرت معتاد بودند و مخصوصا در ميان نجباى اين دو قوم عشق بجنگ و تحصيل غنيمت و غارت به حد كمال بود ، عقايد عالى مذهب ايرانى مانند راستگوئى و ساير مزاياى اخلاقىپسند يونانيان بود و به همين ملاحظه اسكندر ايشان را قومى سزاوار احترام و شايستهء تزويج و ازدواج دانست و در اين باب بسبب تزويج ركسانه و تخصيص دادن او را بمادرى فرزند وارث خود سرمشقى بيونانيان داد . استاتيرا دختر داريوش را تزويج نمود و اين هردو بانو مشرقى را زوجهء قانونى خود قرار داد ، سلكوس هم كه مدتها سلطنت ايران در خاندان او برقرار بود اپاما دختر سپيتامن را بنكاح خود درآورده و سلاطين آن خاندان از نسل همين زن بوده‌اند و اين اختلاط و امتزاج نژاد بالضروره باعث تأثيراتى قوى در وضع خانوادهء سلكوس گرديده كه مناسب‌تر آنست كه آن را يونانى ايرانى بخوانيم نه يونانى خالص و بنابراين هيچ جاى تعجب نيست از اينكه ولاة و استانداران پارس و ماد ايرانى باشند و همچنين لشكريانى كه محل وثوق آنها بوده از ايرانى بسيج شده باشند ، اگرچه از جزئيات امور چيزى در دست نيست . ولى در اين مسئله هم كمتر شك داريم كه اسكندر كبير تا اندازه‌اى مصالح خود را در اين ميدانست كه كليهء نجباء و خواص ايران را از طرز اوضاع خودشان شاكر و راضى نگهدارد و به همين جهة بود كه امتزاج و ازدواج را در ميان آنها شايع نمود و اگر غير اين بود بايستى اخبار و روايات زيادى از سركشيها و طغيانهاى آنها در دست داشته باشيم و حال آنكه بر خلاف خيلى كم از اين مقوله شنيده مىشود .\r\nفتوحات يونان در اوضاع رعايا و طبقات پست ايرانيان چندان تأثيرى ننمود .\r\n\r\n","description":"","footnote":"","page_name":" 405 ","page_number":451},
  {"content":"\r\n\r\nمگر انهائيكه بميدانهاى جنگ نزديك يا با شهرهاى يونانىنشين مجاور بودند ، ظن غالب اينست كه آزادى در ميان ايلات و عشاير دائر و ظلم در ميان سكنهء دهات و بلوكات جارى بوده است ، بتجربه بر من معلوم گرديده است كه كوه‌نشينان سيار بواسطهء سختى جا و مكان و عدم دست‌رسى حكومت به آنها از آزادى برخوردار و متمتعند بر خلاف كسانى كه در قرا و دهها ساكنند كه هميشه در معرض ظلم و تعدى واقع ميشوند ، چه در آسيا ظلم نشانهء قدرت است و در حقيقت در اروپا هم تا اين اواخر جريان امور به همين منوال بوده و ظلم و تعدى عموميت داشته است .\r\nاين مسئله بر ما پوشيده است و نميدانيم كه يونانيت ايرانيان تا چه حد و چه اندازه بوده است ، از مسطورات نويسندگان يونانى چنين مستفاد مىشود كه چندين شهر يونان‌نشين در مغرب ايران كه از آن جمله اروپوس « 1 » و هراكله هردو در يك موضع‌هاى سوق الجيشى نزديك رى بنا شده چنان كه پولوبيوس « 2 » ميگويد « اسكندر مصمم گشت كه سدى در جلوى تعرض وحشيها بنا كند و بر اثر آن سرزمين ماد پر از شهر هاى يونانىنشين گرديد « 3 » » احتمال ميرود كه يكرشته شهرها يا دژهاى يونانى بين ماد و باختر وجود داشته است و ما ميدانيم كه اسكندر مستعمره‌نشين‌هاى زيادى در آن نواحى خيلى دور قرار داده و بعد رفتارى كه با آنها هنگام مراجعت باوطان خودشان شد چقدر سخت و بيرحمانه بوده است . در پرسيس « 4 » كه تا حدى در كنار باقيمانده مىشنويم شهرى بود موسوم بانطاكيه و نيز در كارمانيا كه عبارت از كرمان كنونى است اسكندريه‌اى بنا شده بود كه همچنانكه ذكر شده همان گولاشكرد ده كوچكى است در شمال شرقى بندر عباس و من مخصوصا آن را ديده‌ام ، در سيستان محل پايتخت بدست اسكندر بنام پروفتاسيا « 5 » جزء كولونى و مستعمره‌نشين يونانى قرار گرفت و بالاتر از آن در طرف شمال نيز اسكندريه‌اى در كنار هرىرود بنا نمود و در همين ناحيهء نسبة حاصلخيز دو شهر يونانى ديگر هم تحت توجهات بعض از خاندان سلوكى بنا گرديد ، در خاتمه\r\n\r\n\r\n","description":"","footnote":"\r\n( 1 ) -  Europos . \r\n( 2 ) -  Polybius . \r\n( 3 ) - پولى بيوس 10 - 27 - 3 ( مؤلف ) .\r\n( 4 ) -  Persis . \r\n( 5 ) -  Prophthasia . \r\n","page_name":" 406 ","page_number":452},
  {"content":"\r\n\r\nميگوئيم كه هيكاتم پىلوس پايتخت پارتيها و نيز اومنيه واقع در هيركانيا را هم بايد در همين رديف بشمار آورد .\r\n\r\nشهرهاى يونانى در امپراطورى ايران\r\nدر نتيجهء بيانات بالا اينك ما براى لحظه‌اى قلم را ببيان وضعيت شهرهاى يونان معطوف ميداريم . اگر ما نفوس مقدونيه و يونان را كه از حيث عده در اقليت تامه بودند با جنگهاى خونين و هولناك آنها را كه دائما به آن اشتغال داشتند در نظر بگيريم اينمطلب صاف و روشن مىشود كه چنانچه ايشان در حفظ افكار و خيالات و ساير خصايص و مميزات مليهء خود ثابت و استوار نبودند يقينا در ميان هرقومى كه ساكن بودند پس از يكى دو نسل مستحيل شده از بين ميرفتند . چنان كه سرنوشت آنها عاقبت تا درجه‌اى همين بود : يعنى بالاخره در اقوام مغلوبه مستحيل گرديدند ، همين مخاطره در ميان انگليسيان ساكن هندوستان نيز محسوس مىشود چه بتجربه محقق شده است كه اطفال انگليسى كه در هند تربيت ميشوند در رتبه پست‌تر از اطفالى هستند كه در انگلستان تربيت ميشوند ، چون يونانيان نمىتوانسته اطفال خود را براى تربيت بيونان بفرستند ناچار بايستى به شهر - هائى بفرستند كه در آداب و رسوم حتى المقدور يونانى باشند و در آنجا تربيت گيرند اگرچه آن شهرها در كنار دجله يا در فلات ايران باشد بنابراين خصايص و مميزات مليهء خود را بسرعت از دست داده و بتدريج طبيعت ثانوى پستى بر خود ميگرفتند ، چه زيست و تربيت آنها در ميان اشخاصى بود كه يونانيان آنها را به نظر چاكرى و خادمى نگاه ميكردند كه از ارتكاب به هيچ عملى پروا نداشتند و از اين جهة يونانيان هلاس به اين يونانيان به نظر تحقير مينگريستند و همچنانكه تربيت‌يافتگان انگلستان بتربيت شدگان هندوستان مينگرند .\r\nپوسيدونيوس « 1 » كه از اهل اپامه است 51 - 135 پيش از ميلاد در شرح زندگانى كوچ‌نشينان يونانى و راه يافتن فساد در صفات مردانگى آنها بواسطهء لهوولعب چنين بيان مىكند - سكنهء اين شهرها بواسطهء خصب و فراوانى نعمت از سختى و تلاش معيشت\r\n\r\n\r\n","description":"","footnote":"\r\n( 1 ) -  Posidonius . \r\n","page_name":" 407 ","page_number":453},
  {"content":"\r\n\r\nآسوده و فارغ بوده زندگانى آنها عبارت بود از تكرار جشنها و تشكيل مجالس انس و الفت ، بسر بردن در مهمانخانه‌هاى عمومى و گذراندن اوقات خود را در خوردن غذاهاى لذيذ و شرابهاى گوارا و بالاخره نواختن آلات طرب در سرتاسر شهر از مشاغل عاديه بود » . « 1 »\r\nوقتى كه حالات باشندگان شهرهاى سوريه كه وسائل ارتباط و مراوده و آميزش آنها با يونان محفوظ بوده است اين باشد كه گفتيم آنوقت حالت شهرستانهائى را كه با يونان آميزش و مراودهء مرتبى نداشتند خوب ميتوان فهميد كه سكنهء آنها تا چه اندازه از طبيعت اوليهء خود سقوط كرده و از بلندى بپستى گرائيده بودند ، اما راجع بدوام و بقاء يونانيت اينمطلب قابل ملاحظه است كه باختر را پس از آنكه پارتيها از اصل امپراطورى جدا ساختند يعنى از آنجا صرف‌نظر نمودند اين ناحيه تا چندين طبقه مركز علم و تمدن يونان بوده است .\r\n\r\n\r\n","description":"","footnote":"\r\n( 1 ) -  Posidonius a P . Athen . V . 210 f . and X 11 527 e . \r\n","page_name":" 408 ","page_number":454},
  {"content":"\r\n\r\nاولين سكهء نقره پارت با تصوير ارشك اول يا تيرداد اول\r\n\r\nفصل بيست و هفتم قيام پارتيها و ظهور روم در آسيا\r\nپارت يك قطعهء وسيع و پهناورى نيست و بدينجهت براى تأديه نمودن باج و خراج تحت سلطنت ايران ضميمهء هيركانيا شده است و پس از اين . . .\r\nو آن گذشته از اينكه مساحت زيادى ندارد جنگل و كوهستانى است و چيزى در آن به عمل نميآيد ( استرابو 11 - 9 - 1 )\r\n\r\nپارت اصلى\r\nبايد دانست كه پارت ميهن يكقوم دلاور و رشيدى است كه چندين قرن دنياى معلوم را ما بين خود و دولت روم قسمت كرده بود و آن بطوريكه بر نگارنده معلوم است قسمتى از خراسان و استراباد كنونى مىباشد كه من آنحدود را مكرر سياحت و گردش كرده‌ام . حدود اين قطعه را بطور قطع نميتوان تعيين كرد ولى آنچه محقق به نظر ميآيد اينست كه حد ( مرز ) غربى آن هيركانيا قسمتى از مازندران كنونى و يك قسمت از استراباد بوده است و تحقيقا قسمت سفلاى درهء گرگان و اترك جزو هيركانيا و قسمت علياى آن متعلق به پارت مىباشد . در دامنه‌هاى جنوبى توروس اراضى پارت حتى در دوره‌هاى قديم معلوم مىشود كه بيش از دامنهء شمالى آن كوهستان به سمت مغرب امتداد داشته است ، شك نيست كه پايتخت آن در حوالى دامغان بوده است كه در قرون وسطى بنام قومس خوانده ميشد و اين همان اسم تاريخى كوميس است كه از روى مسطورات بطلميوس « 1 » آنقسمت از پارت است كه متصل به هيركانيا\r\n\r\n\r\n","description":"","footnote":"\r\n( 1 ) - بطلميوس 6 - 5 - 1 و نيز رجوع شود به استرابو كتاب 11 ، بند 9 ( مؤلف ) .\r\n","page_name":" 409 ","page_number":455},
  {"content":"\r\n\r\nمىباشد . اين ناحيه از طرف مشرق محدود است به رود تجن كه در يكقسمت از مسير خود مرز ايران امروز را معين مىكند ، حد شمالى كوير بوده است كه در آنوقت خوارزم ميگفتند و اين همان قراقورم امروزه است و بالنتيجه وسعت ناحيهء مزبور از رود تجن از طرف مشرق تا آخرين نقطهء مغرب آن به طول پانصد ميل است ولى عرضش در هيچ‌جا با طول آن موافق نيست . در داخل اين حدود درهء گرگان و اترك بسيار حاصلخيز است .\r\nكشفرود از رودهاى خراسان نيز درهء پرمحصولى را مشروب ميسازد . نيشابور و ترشيز در صورتى كه دومى را جزو پارت بدانيم هردو از نواحى حاصلخيز پارت محسوب خواهد شد و امروز جنگل آن از تنگهء گرگان شروع شده تمام نواحى بحر خزر را فراگرفته است ولى از دامنه‌هاى شمالى رشته جبال البرز تجاوز نمىنمايد و به غير از محل نامبرده در هيچ نقطه‌اى از اين امكنه كه نسبتا حاصل‌خيز است جنگلى وجود ندارد . احتمال ميرود كه در دوره‌هاى باستان در دامنهء جنوبى آن كوهستان درختان عرعر يا سرو كوهى ميروئيده است ولى يقينا از دورهء ما بعد التاريخ درختان انبوهى كه به آن اسم جنگل بتوان گذاشت در آن موضع وجود نداشته است و خبرى هم كه دليل بر اين مطلب باشد در دست نيست و مسطورات مورخين مشعر بر اين است كه سرزمين بسيار زرخيز هيركانيا با ولايات نسبتا خشك فلات ايران فرق و تفاوتى محسوس و آشكار داشته‌اند .\r\n\r\nمنابع تاريخ پارتى يا اشكانى\r\nگاردنر « 1 » در شروع كتاب خود راجع بتاريخ پارت چنين مينويسد . - در ميان تواريخ كمتر تاريخى است به قدر تاريخ پارتيها اين گفتهء قديم به آن صدق كند كه « تاريخ عبارتست از علم بيك رشته افسانه » . اين سخن بىشبهه درست و راست است . در هرجا كه تماس با سوريه يا روم پيدا مىكند و مخصوصا در آنجائى كه صحبت از جنك و جدال است اطلاعات جامعى از پارت بدست ميآيد ليكن در ساير مواقع\r\n\r\n\r\n","description":"","footnote":"\r\n( 1 ) - منابع عمدهء اين دوره كه تا اندازه‌اى غامض و بسيارى از سنه‌ها و تاريخ وقايع آن روى حدس و تقريب قرار گرفته بشرح زير است . « ششمين سلطنت شرقى » تأليف راولينسون 1873 . « مسكوكات پارتيها » تأليف پ ، گاردنر 1877 . « كاتالوگ اشياء موزهء بريطانيا » تأليف ر ت ، 1903 . كتاب علامه فن‌گوتشميد موسوم به  ( Geschichte Iran und sein Nachbarlander )  . مقاله تحت عنوان « پارت » در دائرة المعارف بريتانى چاپ يازدهم ( مؤلف ) .\r\n","page_name":" 410 ","page_number":456},
  {"content":"\r\n\r\nفقط اشاراتى است كه تصادفا شده و يا شهادت مسكوكاتى است كه طرف توجه واقع شوند .\r\nتنها تاريخ پادشاهان اوليهء اين خاندان منحصر است به همان نوشته‌هاى ژوستن كه گذشته از اختصار در مطالبش نيز اختلاف است و راجع به پادشاهان آخرى اشكانى نيز ما تاريخى مسلسل و مرتب در دست نداريم مگر قليلى آن هم متفرق و نامرتب . از مسطورات مورخين ايران و عرب هم مطالبى كه ارزش تاريخى داشته باشد بدست نميآيد و متأسفانه مسكوكات هم تا انقضاى قرن اول مسيحى كه تقريبا اواسط سلطنت پارتيها است داراى تاريخ نيستند ولى بواسطهء صورتهائى كه از اول بر روى سكه‌ها بوده و تاريخى كه اخيرا در آنها رسم شده در استناد تاريخى اهميت و ارزش زياد پيدا مىشود . ويژه در فقدان منقورات سنگى يا كتيبه‌ها كه براى مقاصد مورخين سودمند و سرمايهء اطلاعات توانند بود و بايد دانست كه مسئلهء تاريخ ازمنه در پادشاهان اوليهء پارتيها باعث توليد مشكلات بسيار است .\r\n\r\nخاندان اشكانى\r\nاصل خاندان اشكانى را از روى تحقيق نميتوان تعيين نمود چه اقوال مورخين روم و يونان در اينخصوص باهم اختلاف زياد دارند و ليكن آنچه محقق شده اينست كه دودمان اشكانى كه بمخالفت و طغيان برخاستند اصلا بومى نبوده بلكه از خارج بدين سرزمين آمده بودند . در كتيبه‌هاى بيستون داريوش از پارتيهاى بومى و اركانا يا هيركانيا اسم برده و آنها به همان اندازه از نژاد آريا محسوب بوده كه همجواران آنها بوده‌اند . مهاجمين مذكور از طوائف تورانى سمت شمال موسوم به پارنى از طوايف صحرانشين معروف به داعه يا داهه « 1 » ميباشند و مسكن ايشان در مشرق بحر خزر در جائى بوده است كه تركمان يموت كنونى اقامت دارند و مخصوصا در ميدان آربل « 2 » در جناح چپ لشكر مشغول جنك بوده‌اند . در واحهء آخال سمت شمال رود اتك در قرن دهم ميلادى بلكه خيلى پيش از آن ، ناحيهء باسم دهستان وجود داشته و در آن شهرى موسوم به همين اسم كه بعقيدهء ايرانيها در اعصار پهلوانى ، كيقباد بانى آن بوده است امروز هم به همين نام مشهور مىباشد . بعلاوه هنگامى كه من كنجكاوى در اين مسائل\r\n\r\n\r\n","description":"","footnote":"\r\n( 1 ) -  Dahae . \r\n( 2 ) - كتاب انابسز 3 ، 11 . طائفهء داهه بطوريكه در فصل سوم ذكر شده از طوائف عمدهء ايران مىباشد ( مؤلف ) .\r\n","page_name":" 411 ","page_number":457},
  {"content":"\r\n\r\nمينمودم مطلع شدم كه در ميان جماعت دز « 1 » كه شعبه‌اى از طايفهء يموت ميباشند روايتى مشهور است كه آنها از نژاد سلاطين هستند و به همين لحاظ تراكمهء يموت آنها را به نظر احترام نگريسته و انجب طايفه ميشمارند و شهر كله‌ماران را كه الحال خرابه‌اش موجود و ذكرى از آن خواهد آمد به زمان استعلا و استقلال آنان نسبت ميدهند . من همينقدر ميدانم كه اين اسامى مشتق و مستخرج ازدها مىباشد و بيش از اين هم لازم نميدانم در اين مسئله سخن گويم .\r\nاشك يا ارشك بزرك كه مؤسس نامعلوم اين سلسله است ظاهرا در آساك « 2 » كه مكانى است در ناحيهء استابن مسكن داشته و چنين به نظر ميآيد كه ناحيهء نامبرده و آحهء آخال حاليه باشد ، هرچند گوتشميد « 3 » مورخ آن را قوچان ميداند و لفظ آساك را در تلفظ و تركيب با لفظ اشكانى كه ايرانيان اين سلسله را بدين نام ميخوانند مشابهت نيست و آن باسم محلى كه بقلم نگارنده در اين ناحيه و نيز تا جنوب طبس « 4 » يادداشت شده هنوز باقى مىباشد . از طرف ديگر ممكن است كه اشكانى اسم اصلى اين سلسله باشد اما نام ارزاسس كه اين سلسله در مغرب بدين نام معروف شده‌اند گمان نميرود كه نام شخص باشد بلكه آن را بدين قصد به خود گرفته‌اند كه سلسلهء تورانى را به سلسلهء هخامنشى منسوب سازند . بايد بخاطر داشته باشيم كه نام اردشير دوم ( منمن ) ارزاسس بوده است . اينجاست كه صريحا گفته شده خاندان ارزاسس « 5 » از نسل اردشير مىباشد . اين را هم بايد گفت كه ارزاسس هخامنشى زمانى كه پدرش ساتراپ هيركانيا و يحتمل پارت هم بوده متولد شده است كه اين نيز مؤيد نظريهء مزبور تواند شد .\r\n\r\n\r\n","description":"","footnote":"\r\n( 1 ) -  Daz . \r\n( 2 ) - كتاب « خاندان سلوكى » 1 ، 285 ( مؤلف ) .\r\n( 3 ) -  Gutschmid . \r\n( 4 ) - « مسافرت پنجم به ايران » جريدهء  R . C . S  شماره نوامبر و دسامبر 1906 و مطابق اقوال مورخين ايرانى مؤسس خاندان اشكانى اشك از نسل پادشاهان قديم ايران بوده است ( مؤلف ) .\r\n( 5 ) - سينسل  ( Syncell )  صفحهء 539 . . . ( مؤلف ) .\r\n","page_name":" 412 ","page_number":458},
  {"content":"\r\n\r\n\r\nپيدايش خاندان اشكانى 349 - 248 قبل از ميلاد\r\nپارتيها سال پيدايش خاندان خودشان را چنان معين كرده‌اند كه مطابق با سال 249 - 248 قبل از ميلاد مىباشد . سال مزبور بايد يادگار يك فتحى باشد كه ارزاسس يعنى اشك اول نموده است ولى اين نه يك مطلب مسلمى است و نه اهميتى دارد .\r\n\r\nحالات اشك اول 249 - 247 قبل از ميلاد\r\nاشك اول كه با برادر خود تيرداد در آساك يا اسعاك مسكن داشت بتلافى حركت زشتى كه حاكم يونانى آن محل نسبت ببرادر كوچكتر كرده بود به آن حاكم حمله برده او را بقتل رسانيد .\r\nكشتن اين حاكم كه اسمش باختلاف فريكلس « 1 » يا اقاتوغلس ذكر شده است مقارن بود با وقتى كه باختريها و مارجيها و سعذيها سر بطغيان برآورده و خود را از قيد تبعيت حكومت مركزى خارج ساخته بودند ، از براى شخص رشيدى مثل اشك كه رئيس طائفه يا بعبارت ديگر رئيس دسته‌اى از راهزنان « 2 » بشمار ميرفت موقع مناسب بود كه به خيال خودسرى افتاده و نواحى حول‌وحوش خود را ضبط نموده و عزم كشورگيرى نمايد .\r\nجزئيات حوادث آن اوان بر ما درست معلوم نيست ولى اشخاص عمده‌اى كه در اين صفحهء آسيا خودنمائى كرده و موجد شورش و انقلاب گرديدند يكى ديودوتوس استاندار ( والى ) باختر و ديگر آندراگراس استاندار پارت و نيز رئيس قبائل و ايلاتى كه تازه در آستابن استيلا يافته و ظاهرا به پارت حمله برد . اشك اول گويا در سال 247 قبل از ميلاد در يكى از جنگها كشته شده جاى خود را خالى گذاشت و اگرچه هويتش مجهول و صورتى است نامعلوم ولى مؤسس سلسله‌اى بزرك گرديد .\r\n\r\nهيكاتم پيلس پايتخت\r\nتعيين پايتخت پارتيها محل اشكال است . راولينسون كه از كتب روم و يونان اطلاع داشته محل آن را در حوالى شهر جاجرم « 3 »\r\n\r\n\r\n","description":"","footnote":"\r\n( 1 ) -  Pherecles . \r\n( 2 ) - ژوسين ( كتاب 41 بند 5 ) مينويسد « يكنفر ارشك نام كه هويت او نامعلوم ليكن جرئت و شجاعتش معلوم و مسلم است در اين عصر قيام نمود ، او از راهزنى معاش ميكرد . . . . ولى ميان يكنفر رئيس قبيلهء صحرا نشين و يكنفر راهزن فرق مختصرى است كه اتفاقا ژوستن ملتفت آن نشده است ( مؤلف ) .\r\n( 3 ) - به نقشهء متعلق بكتاب « ششمين سلطنت شرقى » رجوع شود ( مؤلف ) .\r\n","page_name":" 413 ","page_number":459},
  {"content":"\r\n\r\nتشخيص داده است . از طرف ديگر آپللودروس ارتميتا « 1 » آن را در هزار و دويست و شصت استاد يا يكصد و چهل و چهار ميلى مشرق در بندهاى خزر دانسته است . پولىبيوس « 2 » نيز در ضمن وقايع جنك آنتيوخوس كبير با ارشك سوم مينويسد كه اوهكاتم پيلس ( يعنى شهر صد دروازه ) را گرفته و بعد به طرف كوهستان تاگى رانده و به هيركانيا فرود آمد . اينوقت تاگى ياتاك دژى بوده است معروف در رشته‌كوههاى البرز ، پناهگاه اخير سپهبد طبرستان ، و در آنزمان دژ نامبرده را از بناهاى باستان ميدانسته‌اند و دلائل ديگرى از طرف شندلر « 3 » و ويليام جكسون ذكر شده است و محل هكاتم پيلس را ميتوان حاليه با همان شهر قديم قوميس تطبيق كرد كه در هشت ميلى جنوب دامغان كنونى و در حدود شانزده ميلى از تاك است . اما اينكه پارتيها پايتخت خودشان را در آخرين نقطهء مغربى قلمرو خود قرار داده امريست عجيب و همين است كه گاهى مرا باشتباه مياندازد و احتمال دارد كه انتخاب اين نقطه به اين ملاحظه باشد كه دشمن بزرگ خودشان را پادشاه سلوكى ميدانسته يا اينكه انجا شهر يونانىنشين بوده است .\r\n\r\nتسخير هيركانيا بدست اشك دوم 247 - 214\r\nتيرداد كه محتمل است اشك يا ارشك دوم باشد در پارت جانشين برادر خود گرديد و گويا اول پادشاه پارتى است كه سكه‌هائى از او در دست داريم .\r\nتيرداد از روى حقيقت بانى و مؤسس اين سلسله است و دعوى او در اين افتخار مقرون باساسى است محكم ، طالع به او مدد داده در اندك زمانى پس از جلوس وى سلكوس كاللى نيكوس در برابر بطلميوس اورگت كه به ممالك شرقى او تاخته بود مستأصل گرديد و اگرچه بطلميوس از بابل تجاوز ننموده بود ولى مدعى بود كه سپاهيانش تمام مملكت سلكوس را تا بلخ گرفته‌اند و هرچند اشغال آن شهر موقتى بود ولى ضربتى سخت به خاندان سلكوس وارد آورد ، چه جنگهاى داخلى كه براى او پيش‌آمد مانع شد كه بتواند قواى خود را بدفع مخاطرات و حملات خارجى مصروف دارد و شكست\r\n\r\n\r\n","description":"","footnote":"\r\n( 1 ) -  Apollodorus of Artemita . \r\n( 2 ) -  Polybius . \r\n( 3 ) -  Schindler . \r\n","page_name":" 414 ","page_number":460},
  {"content":"\r\n\r\nاو در انسيرا يحتمل باعث صدمهء بزرگى براى او شده باشد ، بهرحال اين سوانح و پيش آمدها سبب خوشبختى تيرداد گرديده و بلامانع هيركانيا را ضميمهء متصرفات خود گردانيد .\r\n\r\nاشك دوم و سلكوس دوم\r\nسلكوس دوم كه در حوادث و انقلابات جرئتى سزاوار تحسين داشت با برادر خود صلح كرده و بدين عزم كه ممالك از دست رفتهء خود را در مشرق دوباره به تصرف درآورد با لشكر بسيار به طرف ماد روانه گرديد ، راجع به اين جنك و تفصيل كشمكشها و تصادفات مربوطه شرحى ذكر شده ولى آنچه مسلم مىباشد اينست كه تيرداد در اول وهله از ميدان فرار كرده بنواحى ما بين سيحون و جيحون رفت و قبايل اسپاسياكا از او پذيرائى نموده و باز مراجعت كرد و معلوم نيست كه جنك قاطعى با سلوكوس نموده باشد ولى خلاصه اين است كه اين پادشاه بدبخت بىنيل بمرام بممالك مغربى خود مراجعت كرد و پارتيها مجددا در قلمرو خود مستقر شدند و بيادگار اين فتحى كه ادعا ميكردند عيدى گرفتند كه تا چند نسل در ميان ايشان برقرار بود و اين نزديك بعقل است كه تيرداد شكستى به لشكر سلكوس وارد كرده اما آن شكست آنقدر سخت نبود كه به اصل هيئت سپاه صدمه‌اى وارد سازد .\r\n\r\nدارا پايتخت جديد پارتيها\r\nتيرداد پس از شكست و كناره‌گيرى كاللى نيكوس بقيهء سنوات عمرش را در ترتيب و تمشيت ايالات مفتوحهء خود صرف كرد و شهرهاى پارت را مستحكم نمود و محلى را براى پايتخت جديدى انتخاب و آن را در ناحيهء آپاورتن يا آپاوارتا « 1 » بنا نمود . اين شهر را از هرطرف كوههائى داراى شيب‌هاى تند در احاطه داشت و نيز داراى جلگهء حاصلخيزى از اطراف بوده و جنگلى انبوه با نهرهاى جارى و اراضى با ثروت و شكارگاههاى بسيار به آن نزديك بوده است ، تيرداد اسم آن را دارا نهاد و داريوم هم خوانده شده است ، محل اين شهر هنوز معين نيست ولى\r\n\r\n\r\n","description":"","footnote":"\r\n( 1 ) - برنهوفر  ( Brunnhofer )  اپاورتا را همان بوارد  ( Bavard )  دانسته است و اگر چنين باشد ميتوان آن را حمل بكلات نادرى نمود ، زيرا كه آن نزديك ابيورد دو شاخ كنونى مىباشد ، ليكن من تصور نميكنم كه پارتيها قلمرويشان آنوقت در طرف مشرق آنقدر وسعت پيدا نموده كه پايتخت خودشان را در اين ناحيه قرار داده باشند بعلاوه در اين ناحيه جنگل درستى هم وجود نداشته است ( مؤلف ) .\r\n","page_name":" 415 ","page_number":461},
  {"content":"\r\n\r\nظن قوى اينست كه در درهء گرگان بوده ، چه به نظر من مزاياى مذكوره از قبيل جنگل و آب و غيره غير از آنجا در جاهاى ديگر وجود ندارد ، نگارنده در اثناى مسافرت 1912 در آن صفحات بكوهى مرتفع برخوردم كه شكلا شبيه بجبل الطارق و اسمش كله‌ماران است ، اين كوه بفاصلهء پنجاه ميل از مشرق استرآباد در درهء گرگان واقع و خرابه‌هاى بسيار در آن ديده مىشود كه كاشف از محل مزبور است . بارى پس از چندى دارا براى پايتخت مناسب واقع نگرديده و شايد بواسطهء كمى آب بوده است ، چنان كه در ايام مسافرت من نيز همينطور واقع شد . يعنى آب كم بود و لذا به هيكاتم پيلس برگشته و تا قرن اول ميلادى آنجا پاىتخت بود .\r\n\r\nاوايل حالات آنتيوخوس بزرك 223 - 213 قبل از ميلاد\r\nآنتيوخوس سوم كه جوانى بود بسن هيجده بر خلاف انتظار بتخت سلطنت سلوكى جلوس نمود . اكائوس پسر عم مقتدر او در اينموقع نسبت به او اظهار اطاعت و دولت‌خواهى نمود و هنگام ورودش از بابل بسوريه مقدونيهائى كه در آنجا بودند مقدم او را به خوبى پذيرفتند . او بپاداش اين نيكى آخه‌اوس را نايب السلطنهء آسياى صغير با اختيارات تامه برقرار نمود ، مولون « 1 » استاندار ماد و برادرش الكساندر حكمران پرزيس را در ماوراى مشرق دجله اقتدار تامه داد .\r\nبدبختانه اين پادشاه جوان در اينموقع زير نفوذ هرمياس « 2 » وزير كه مردى بود حسود و رشوت‌خوار واقع گرديد و به همين جهت حكمران ماد و پرزيس در 221 قبل از ميلاد ظاهرا براى حفظ خود ولى در حقيقت بواسطهء موفقيت ديودوت و ارشك در مشرق پرچم سركشى بلند كردند ، اپىجنس « 3 » كه سردارى بود باكفايت به آنتيوخوس اصرار كرد كه خود شخصا بجنك ياغيان حركت كند . ولى هيرمياس به اين دليل كه پادشاه بايد در مقابل پادشاه به جنگ رود او را از اين عزيمت مانع آمد و لشكرى تحت فرماندهى سردارى نالايق بدين جنگ فرستاد كه تلفات زيادى داد و مغلوب شد . اين سانحه سبب انتباه آنتيوخوس گرديد . او قبلا براى جنك با مصريان حركت كرده ولى نتوانست از تنگهء ما بين لبنان و ماوراى لبنان حركت كند و بالاخره حاضر شد كه شخصا زمام امور را\r\n\r\n\r\n","description":"","footnote":"\r\n( 1 ) -  Cuslan . \r\n( 2 ) -  Kemias . \r\n( 3 ) -  Epigenes . \r\n","page_name":" 416 ","page_number":462},
  {"content":"\r\n\r\nبدست گرفته و با موانع و مشكلات مقاومت نمايد ، اپىجنس درنتيجهء يك توطئه بقتل رسيد ، معهذا حضور رئيس خاندان سلكوس سبب گرديد كه سپاهيانى كه در مقام تمرد و طغيان بودند باطاعت و دولت‌خواهى برگشتند و بدين جهت مولون و بعضى از همدستان او خود را كشتند .\r\nآنتيوخوس به سلوكيه كه در كنار دجله بود پيش رفت و نيت هيرمياس اين بود كه قساوت و بيرحمى و حرص و طمع خود را در آنجا بكمال رساند ، برعكس پادشاه بترحم و ملايمت با آنها رفتار نموده هيرمياس را از سخت‌گيرى و اذيت جلوگيرى كرد و از سلوكيه حركت كرده از جبال زاگرس گذشت و به آذربايجان آمد ، حكمران آنجا كه ايرانى بود سر باطاعت فرود آورده و تكاليف او را پذيره شد .\r\nدر اين اثناء هيرمياس كه براى قتل ارباب خود مشغول توطئه و سازش بود بدست اعوان پادشاه بقتل رسيد . آنتيوخوس از تحريكات مضرهء او خلاص شده به سمت مغرب برگشت كه از چارهء آخه‌اوس كه با او در مقام مخالفت و در صدد بردن مملكت بود برآيد و چون لشكريان به حال اطاعت و فرمانبردارى باقى بودند آخه‌اوس مجبور شد كه مقاصد خائنانهء خود را كه تا به حال آشكار ميكرد ترك نمايد .\r\nدر اين هنگام آنتيوخوس فراغتى حاصل نمود كه حمله به سل سوريه « 1 » ببرد و اولين قدمى كه در اينراه برداشت تسخير بندر سلوكيه بود . اين بندر بيش از 12 ميل از انطاكيه فاصله نداشت و ارتباط آن از طريق دريا برقرار ميگشت ، پول كه گره‌گشا و مفتاح جميع امور است دروازه‌هاى اين بندر طبيعى ضرورى را گشوده و تيودوت اتوليان كه در سال 221 آنتيوخوس را محروم نموده بنادر صور و عكا را به تصرف بطلميوس سلطان مصر داد ، آنتيوخوس آنوقت اميدوار بود كه ناحيهء سل سوريه كه زياد به آن علاقمند بود به زودى به تصرف وى خواهد درآمد تا دو سال ميدان جنگ دائر و در تمام اينمدت غلبه با او بود ، اما در سال 217 قبل از ميلاد مصريان تدارك كاملى با قشون اجير يونانى ديده و بطلميوس از راه صحرا به سمت شمال رهسپار شده در رافيه كه آخر حد شمالى صحرا بود با آنتيوخوس روبرو گشت ، جنگى سخت وقوع يافت ، فيلهاى\r\n\r\n\r\n","description":"","footnote":"\r\n( 1 ) -  Goel - syria \r\n","page_name":" 417 ","page_number":463},
  {"content":"\r\n\r\nهندى آنتيوخوس فيلهاى افريقائى بطلميوس را عقب راندند ، در اين گيرودار آنتيوخوس حمله بجناح چپ سپاه مصرى برده و بر آنها فائق آمد و تا چند ميل آنها را تعاقب نمود ولى از طرف ديگر كار به عكس اين واقع گرديد يعنى بواسطهء حملهء جناح راست مصرى شكست بر جناح چپ لشكر آنتيوخوس وارد آمده و از ميدان فرار نمودند .\r\nبطلميوس به همين اندازه ظفر قانع شده زود با حريف خود صلح نمود و براى آنتيوخوس كه اعتباراتش را از دست داده بود فراغتى حاصل شد كه با آخه‌اوس بى مسلك برابر گردد .\r\nدر 216 آنتيوخوس از توروس « 1 » عبور نمود ، اگرچه جزئيات آن بما نرسيده ولى ظاهرا ظفر با او بود ، چه دو سال بعد از اين تاريخ مىبينيم كه آخه‌اوس را در سارد بمحاصره انداخت و بالاخره با غدر و خيانتى كه تفصيل آن از بسيارى داستانهاى مدهش دهشت‌آور و وحشت‌انگيزتر است آخه‌اوس را شبانه در خيمهء شاهى با زنجير بسته و بيرحمانه بقتل رسانيدند . اين جنگ سبب استقرار سلطنت خاندان سلوكى در مركز آسياى صغير و اتفاق با اتالوس گرديده و مجال به آنتيوخوس داد كه بتواند لشكرش را به سمت شرق سوق دهد .\r\n\r\nاشك سوم و آنتيوخوس كبير 209 قبل از ميلاد\r\nاكنون قلم را به طرف پارتيها معطوف داشته مينويسيم كه اشك سوم مانند پدرش از مشكلات خاندان سلوكى و جنگهاى آنها با اكائوس استفاده نموده در مقام بسط نفوذ و اقتدار پارت برآمد .\r\nبدوا بنواحى مارديا ( مرو ) تاخته و پس از آن از دروازه‌هاى معروف خزر گذشته ، در طرف غربى آن ماد را جيانا بارى و ساير شهرهاى عمده را گرفته و بالاخره اكباتان پايتخت ماد عليا را به تصرف درآورد و ظن قوى آنست كه تا گردنهء زاگروس پيشرفته و در آنجا از او بطور مؤثرى جلوگيرى شد ، آنتيوخوس پس از مرگ آخه‌اوس بدوا بارمنستان حمله برد و پس از غارت آنجا در سال 209 قبل از ميلاد به ماد تاخته و\r\n\r\n\r\n","description":"","footnote":"\r\n( 1 ) -  Taurus . \r\n","page_name":" 418 ","page_number":464},
  {"content":"\r\n\r\nاكباتان را كه از جانب پارتيها پادگان و مستحفظى نداشته است متصرف گرديد ، اين پايتخت استياژا از چيزهاى گران‌بهائى كه داشت و هنوز بدان ميبالد يكى قصر كهن مجللى بود داراى ستونهائى از چوب كه بطور معجزه‌آسائى از حريق نجات يافته بود هرچند بعد از مرگ اسكندر از ظرفهاى طلا و نقرهء آن چيزى برجا نمانده و همه را دستبرد كرده بودند و همچنين معبدى بود باسم معبد اناهيتا كه تا آنوقت از تطاول ايام و دستبرد اجانب محفوظ مانده و داراى اشياء نفيسه و ذخائرى گران‌بها بود ، آنتيوخوس « 1 » كه در آنموقع در نهايت احتياج بود چهار هزار تالان از آنجا بغنيمت ربوده و رفع احتياج خود را از تاراج معبد نمود .\r\nدر اينوقت اشك سوم ماد را خالى گذاشته و ناپديد گرديد و براى اينكه از تعاقب او عاجز شوند احتياطا سعى نمود كه قنوات واقعهء در عرض راه را آگنده يا مسموم كرده و از تشنگى دشمن را مستأصل نمايد ، ولى آنتيوخوس به او مجال نداد تا اين خيال خود را بانجام برساند ، چه با سواره‌نظام حركت كرده خيلى زود جلو رفت و نگذاشت كه آب‌ها را آلوده كند و بالاخره از دروازه‌هاى خزر گذشته هيكاتم پيلس را ضبط نمود ، چه پارتيها در قوهء خود نديدند كه آنجا را حفظ نمايند ، پس از چندى توقف در هيكاتم پيلس و راحت دادن بلشكر آنتيوخوس احتمال ميرود از راهى كه اسكندر كبير رفته بود حركت كرده و با وجود استحكامات و موانعى كه پارتيها در كوههاى توروس ايجاد كرده بودند ، او سپاه خود را از آن كوهها گذرانيده به هيركانيا داخل گرديد و در عرض اين مسافرت اشك بمناسبت محل از جنگ‌وگريز و تاختن و عقب نشستن كوتاهى نكرده تا اينكه از اين راه حريف قوى را خسته و عاجز نموده و حاضرش ساخت كه صلح كند و با خود او را متحد سازد .\r\n\r\nعزيمت آنتيوخوس به باختر و كرمان و پنجاب 208 - 204\r\nپس از رفع غائلهء پارتيها آنتيوخوس عزيمت به باختر نمود ، حكمران آنجا يكنفر يونانى موسوم به اوتى دموس « 2 » كه قبل از اين خانواده ديودوت را منقرض ساخته و خود بجاى آنها\r\n\r\n\r\n","description":"","footnote":"\r\n( 1 ) -  Astyages . \r\n( 2 ) -  Euthydemus . \r\n","page_name":" 419 ","page_number":465},
  {"content":"\r\n\r\nنشسته بود در كنار رود تجن جنگ را آماده گردانيد ، آنتيوخوس در يك جنگ سواره رشادتى از خود بروز داده و شكستى بلشكر مخالف وارد ساخته كه بپاىتخت گريخته و در آنجا محصور شدند ، پس از مدتى محاصره كه نتيجه‌اى حاصل نشد ، بالاخره مزاوجتى در ميانه واقع و كار به صلح ختم گرديد ، پس آنتيوخوس باز هم از راهى كه اسكندر پيموده بود از كوهستان هندوكش عبور نموده از درهء كابل باسكندريهء اپود كوكازم « 1 » رسيده و از تنگهء خيبر گذشت و داخل پنجاب گرديد ، جانشين اسوكه يعنى پادشاه آنجا صلح را بمبلغى نقد و يك عده فيل از او بخريد و پادشاه سلوكى پس از قدرى تاخت وتاز در آنحدود دنبالهء رود سند را گرفته بسيستان آمد و از آنجا از همان راهى كه يكصد سال قبل كراتروس « 2 » طى كرده بود از لوت گذشته به نرما شير وارد شد ، زمستان را در كرمان و شايد در همان محلى كه اسكندر توقف نموده بود بسر برد و بعد سفرى به گرا « 3 » ( القطيف كنونى ) كنار خليج فارس و سلوكيه كنار دجله نمود و از اين ، مسافرت جنگى طولانى خود را خاتمه داد ، او در اين سفر بر بسط اعتبار و نفوذ خاندان خويش افزوده و مصالح و منافع آن را تعديل و تأمين نمود .\r\n\r\nنخستين ارتباط بين ايران و روم\r\nدر تاريخ ايران از ارتباطات اوليهء بين يونان و روم صحبت داشتن اگرچه مختصر هم باشد ممكن است چنين به نظر بيايد كه ما از موضوع به كلى دور رفته‌ايم ، ليكن مقدر بوده است كه دولت اخير الذكر در تاريخ امپراطورى ايران نفوذى بسزا پيدا كرده تا اين حد كه اگر از بيان موضوع فوق به كلى صرفنظر نمائيم ممكن نيست مسائل مهمهء متراكمه را بهم مربوط ساخت .\r\nاين مسئله مسلم است كه اگر از روم مستقيما سفيرى بحضور اسكندر كبير فرستاده نشده باشد ، از ساير كشورهاى ايطاليا سفرائى در بابل بدربار آن پادشاه حضور بهمرسانيده‌اند و يحتمل كه خيال ضميمه نمودن ايتاليا و كار تاج بكشورهاى مفتوحه در ضمير آن فاتح بزرگ بوده است ، در جنگهائى كه ما بين جانشينان اسكندر براى\r\n\r\n\r\n","description":"","footnote":"\r\n( 1 ) -  Apud Caucasum . \r\n( 2 ) -  Craterus . \r\n( 3 ) -  Gerrha . \r\n","page_name":" 420 ","page_number":466},
  {"content":"\r\n\r\nسلطنت واقع شده روم خيلى كم ذىنفع بوده و دخالتى نداشته است و اول رابطه‌اى كه بين او و يونان حاصل شد معاهده‌اى بود تجارتى كه در سال 306 قبل از ميلاد با ايالت رودس « 1 » كه آنوقت در اوج اقتدار بود بسته شد و اين يكسال قبل از محاصرهء مشهور دمتريوس پوليورستس « 2 » واقع گرديد .\r\nاولين لشكرى كه از يونان در ميدان رزم با روم حاضر شده و سواره‌نظام فالانژ با افواج روم مقابل گرديد بسردارى پيرهوس يگانه سرباز آن عصر بود و بدين ترتيب روابط مستقيم آغاز گرديد كه بقول ممسن « 3 » و چقدر هم خوب گفته : تمام ترقيات بعدى قديم و يك قسمت از تمدن جديد روى آن تمهيد يافته است . در سال 280 پيرهوس بايتاليا حمله‌ور گرديد ، هيبت و خوف فيلان او اسبان و سربازان روم را از پيش راند و دو دفعه بر آنها يعنى روميان شكست وارد آورد ولى از بسيارى تلفات اين فتح و ظفر براى او خيلى گران تمام شد ، در سال 275 بعد از جنگى بيحاصل در سيسيلى باز بايطالى برگشت ولى ايندفعه افواج رشيد روم بر او فائق آمده و عقاب را بآشيانهء خود راندند .\r\n\r\nجنگ اول مقدونيا 215 - 205\r\nبعد از اتمام جنگ پيرهوس دولت روم بواسطهء اشتغال به كارهاى ايتالى و جنگ اول پونيك « 4 » نتوانست به مهم يونان بپردازد ، معهذا پس از اتمام قسمتى از آن جنگ بزرگ كه در مدت جريان آن يونانيهاى ايتالى و سيسيلى اقتدار روم را ديده و در زير فرمان وى درآمده بودند ، مجلس سنا مصمم گرديد كه موقع جديد خود را بيونان بشناساند ، براى اين منظور اول قدمى كه برداشت تعاقب دزدان دريائى ايلليريه بود كه درنتيجهء اين عمليات كورسيرا و اپولونيا و ديرراكيوم موافقت و همراهى خود را با روم بطور تابعيت پذيرفتند و اين امر در سال 229 قبل از ميلاد واقع شد و تعرض دومين در سال 219 يكسال قبل از شروع بجنگ قطعى النتيجهء كارتاج اتفاق افتاد كه مدت بيست سال دولت روم براى حفظ خود به آن مشغول بود .\r\n\r\n\r\n","description":"","footnote":"\r\n( 1 ) -  Rhodes . \r\n( 2 ) -  Demetrius Poliorcetes . \r\n( 3 ) -  Mommsen . \r\n( 4 ) - مراد جنگ‌هاى سه‌گانه روم با قرطاجنه مىباشد ( مترجم ) .\r\n","page_name":" 421 ","page_number":467},
  {"content":"\r\n\r\nموقع براى حملهء ديگر بروم از طرف يونان خيلى باريك و سخت بود ، هنگامى كه خبر شكست فاحش روم در تراسمن « 1 » در سال 217 قبل از ميلاد به فيليپ « 2 » پنجم مقدونيا رسيد ، در صدد برآمد كه هنىبال « 3 » را مدد نمايد و به ظاهر تا مدتى براى او ممكن بود كه اتحادى از يونانيان تشكيل داده و اقدام به كار كند ولى اين پادشاه بمفاد اين مثل « كسى كه پدر را كشت بايد پسر را نيز بكشد » همتى كه اين كار را بكند در او نبود ، در كارها تسامح داشت و آنچه در اول وهله توانست بكند اين بود كه قراردادى با هنىبال بست و حقيقت اينست كه او از خوف اقتدار بحرى روم جرئت نكرد كه از درياى ادرياتيك عبور نمايد ، در عوض بمتصرفات روم در اپيروس حمله برد آن هم با كمال دودلى .\r\nالبته ممكن نبود كه دولت روم اين عمليات را ديده آرام بماند و لذا در اپيروس لشكرى از كشتى پياده نموده و مقدونيها را مورد حمله و هجوم قرار داد . بعلاوه از روى تدبير موفق گرديد اتحادى از اتوليانها و حكومات كوچك يونان بر ضد مقدونيا تشكيل دهد ، تراسىها و ايلليريها و اتالوس زيرك پادشاه پرگاموس نيز ملحق باتحاديهء مزبور گرديدند ، معذلك فتح در آخر نصيب فيليپ گرديد ، ليكن بواسطهء خسته شدن از جنگ با روم صلح نمود بدين شرط كه طرفين آنچه قبل از جنگ داشتند در دست آنها باقى ماند كه اين‌جا نقطهء برگشت تاريخ بوده به اين معنى كه اگر فيليپ در اينموقع رشد و لياقت بخرج داده لشكر ورزيدهء خود را بسرعت از طرف دريا بايتاليا داخل ميكرد ، كار دولت روم را كه دم واپسينش بود ميتوانست به جائى برساند كه ديگر نتواند تجديد حيات كند ، چه بعد از شكست هاسدروبال « 4 » در متاروس « 5 » كه در سال 207 قبل از ميلاد اتفاق افتاد روم در نهايت ضعف و خستگى بود ، اما فيليپ عوض اين كار باظهار خصومت زبانى اكتفا كرده و دستى از آستين بيرون نياورد و از اين تكاهل نه‌تنها رقم فناى خود را امضا كرد بلكه تمام عالم يونانيت را با مقدرات شوم خود شريك ساخت .\r\n\r\nتاراج مصر بدست فيليپ پنجم و آنتيوخوس بزرگ\r\nاندك زمانى بعد از مصالحهء خلاف مصلحت با روم فيليپ پنجم با آنتيوخوس متفق گرديده و قرار گذاشتند كه مستملكات\r\n\r\n\r\n","description":"","footnote":"\r\n( 1 ) -  Trasymenes . \r\n( 2 ) - او پسر دمتريوس خو به صورت و پدر پرسيوس بود ( مؤلف ) .\r\n( 3 ) -  Hannibal . \r\n( 4 ) -  Hasdrubal . \r\n( 5 ) -  Metarus . \r\n","page_name":" 422 ","page_number":468},
  {"content":"\r\n\r\nخارجى مصر را ما بين خود تقسيم كنند و بدين قصد حمله بمتصرفات تراس و جزاير متعلقه بخاندان بطلميوس برده ولى پرگاموس و رودس باهم متحد شده او را به عقب راندند .\r\nدر جنگ اول دريائى ظفر با آنها بود ، ولى تلفات از هرطرف سنگين ليكن در جنگ دوم فتح نصيب فيليپ گرديد و بهرجهة او با توسعهء بمستملكات و افزايش حوزهء اقتدار خود در موسم پائيز 201 قبل از ميلاد به مقدونيا مراجعت نمود و در سال بعد فتوحات خود را بواسطهء گرفتن سواحل تراس كامل كرد .\r\nآنتيوخوس هم در نوبهء خود مانند رفيقش در كار فعال بود ، انتقام شكست در رافيه « 1 » و طمع الحاق سل سوريه بمتصرفات خود خاطرش را آسوده نميگذاشت و به ظاهر در 199 قبل از ميلاد اين خيال را از قوه بفعل آورده ولى وقايع آن بتفصيل ضبط نشده است و بعد از اين قضايا بقلمرو پرگاموس تاخته و چون مستحفظ و پادگانى در آنجا نبود دست بتاراج گشود چه اتالوس پادشاه آنجا در آنوقت باتفاق سپاه روم بجنگ فيليپ رفته بود و بدينواسطه از طرف دولت روم بوى اعتراض شد و او هم از آنجا خارج گشت ، مقارن اين حال سپاه مصر به سل سوريه حمله برد و قوائى را كه از طرف آنتيوخوس در آنجا پادگان بودند بيرون كرد ، آنتيوخوس بخلاصى آنجا شتافت و در نزديكى سرچشمهء رود اردن فتحى قاطع نمود ، اين كشمكش عاقبت منجر به اين شد كه آنتيوخوس از خيال مصر افتاده و تسخير فلسطين را در نظر گرفت ولى لشكر او در اين جنگ مغلوب و در صيدا محصور و بالاخره تسليم شدند و اين جنگ با محاصرهء غزه خاتمه پيدا نمود كه در آنجا اهالى فلسطين حيثيت و شرافت خاندان « 2 » منوان « 3 » را كاملا رعايت نموده و دفاعى كردند كه در تاريخ جنگ مشهور مىباشد و معذلك آنتيوخوس آن محل را در آخر بغلبه گرفت .\r\n\r\n\r\n","description":"","footnote":"\r\n( 1 ) -  Raphia . \r\n( 2 ) - تاريخ قديم شرق نزديك صفحهء 72 ( مؤلف ) .\r\n( 3 ) -  Minoan . \r\n","page_name":" 423 ","page_number":469},
  {"content":"\r\n\r\n\r\nجنگ دوم مقدونيا 200 - 197 قبل از ميلاد\r\nدر سال 200 قبل از ميلاد وضع روم نسبت به پنج سال قبل تغيير كلى نمود زيرا در جنگ دوم پونيك « 1 » بواسطهء شكست فاحشى كه در 202 قبل از ميلاد در زاما به هنىبال داد مظفريتى كامل حاصل نمود و جمهورى روم فراغتى پيدا كرده توانست كه عطف نظرى بمشرق نمايد و بعبارة اخرى از طريق مقدونيا وسعتى بقلمرو خود بدهد .\r\nبعد از مراجعت پيرهوس از ايتاليا مجلس سنا قرارداد مودتى با بطلميوس فيلادلفوس بسته و رعايت آن را بعدها هميشه مدنظر ميداشت و بر طبق آن عمل مينمود تا آنكه بطلميوس اپيفان كه بعد از پدر بر تخت شاهى مصر نشسته بود بواسطهء صغر سن تحت الحمايگى روم را قبول نموده و بدينوسيله روابط و مناسبات حسنه بين روم و مصر در آنوقت به حد كمال رسيد و روم رسما حامى مصر شد ، قراردادى كه دولت روم تقريبا در سال 205 با فيليپ بسته بود قراردادى موقت و موقوف بصلاح وقت بود و رعايت آن را تا موقعى لازم ميدانست كه خطرات جنگ پونيك رفع شود ، اگرچه اقدام بجنگ در اينموقع بر خلاف ميل عموم بود چه جنگ دوم پونيك تمام ملت را خسته و مايل به صلح نموده بود ، معذلك دولت روم دو فوج قشون در برنديزى « 2 » از كشتى پياده كرد و آغاز خصومت نمود ، فيليپ تا مدتى خود را در مقابل قواى روم نگاهداشته و ايستادگى نمود ، بطوريكه لشكر روم از تنگى خواربار و اشكالات ديگر در عسرت و زحمت افتادند ولى سخت‌ترين جنگى كه بوقوع رسيد همانا جنك قاطع ميدان سينوسيفالا « 3 » نزديك تپه‌هاى تمپ « 4 » در سال 197 قبل از ميلاد بوده است كه عمليات و اقدامات لشكر مقدونيا بىثمر ماند و سيزده هزار تن هم بقتل رسيد ، پس صلحى كه شرايط آن چندان سنگين نبود به عمل آمد و سبب اين صلح هم تنها اين نبود كه فيليپ ميتوانست آنها را تا چندى با جنگ و گريز دچار زحمت نمايد بلكه علت عمده‌اش اين بود\r\n\r\n\r\n","description":"","footnote":"\r\n( 1 ) - جنگهاى سه‌گانهء روم با قرطاجنه مراد است ( مترجم ) .\r\n( 2 ) -  Brindisi . \r\n( 3 ) -  Cynoscephalae \r\n( 4 ) -  Tempe . \r\n","page_name":" 424 ","page_number":470},
  {"content":"\r\n\r\nكه آنتيوخوس كبير كه تا آنوقت از جنگ بر كنار بود براى دخول بميدان جنگ آماده ميگرديد .\r\n\r\nآنتيوخوس كبير و دولت روم 200 - 191 قبل از ميلاد\r\nاولين ارتباط رسمى بين آنتيوخوس و دولت روم ارتباطى بوده است كه در سال 200 قبل از ميلاد پديدار گرديد ، در سال مزبور سفارتى از روم كه حامل آخرين پيشنهاد قطعى ( اولتيماتوم ) بود بنزد فيليپ پادشاه مقدونيه فرستاده شد و آنسفارت مأمور بود كه دربار آنتيوخوس و بطلميوس را نيز ديدار كند ، در دربار اول مسئلهء قاطعى صورت نگرفت ولى در دربار دوم بطوريكه فوقا اشاره شد سلطان صغير مصر در تحت حمايت روم قرار گرفت ، اگر آنتيوخوس مردى بزرگ بود در اخراج افواج روم به فيليپ امداد و همراهى مينمود ولى بعوض اين كار هيئتى بسفارت براى تهنيت بروم فرستاد و در سال 197 كه اساس سلطنت فيليپ در شرف انهدام بود براى تأمين و تحكيم مقام خود در آسياى صغير به آنجا عزيمت نمود در حالى كه حريف براى تاج و تخت او مشغول جنگ بود .\r\nنتيجهء جنگ سينوسيفالا بر خلاف ميل آنتيوخوس نبود ، چه از روى نادانى خيال ميكرد كه نه‌تنها آسياى صغير را دوباره متصرف مىشود بلكه سلطنت مقدونيا را نيز تصاحب مىكند و نظر به حقيقتى كه براى آن خوابهاى پريشان خود تصور ميكرد اقداماتى براى تجديد اقتدار خود در شهرهاى واقعهء در اطراف تنگهء داردانل و اونياى « 1 » شمالى مينمود . يكى از اين شهرها معروف به ( لامپ ساكوس « 2 » ) واقعهء در طرف آسيا نزديك ابيدوس « 3 » بدست‌آويز اينكه با ماسيليا « 4 » وابسته است بدولت روم متوسل شده و براى تأييد اين امر از ماسيليا نيز سفارتى بدربار روم رفته توجه مجلس سنا را به اين مسئله جلب نمود . بعلاوه اهالى ماسيليا كه با طايفهء گول ساكن درهء رن قرابت نژادى داشته باقوام خود كه در آسياى صغير سكنى داشتند يعنى جماعت گالىها نوشتند كه به لامپ ساكوس اعانت و همراهى كنند .\r\n\r\n\r\n","description":"","footnote":"\r\n( 1 ) -  Ionia . \r\n( 2 ) -  Lampsacus . \r\n( 3 ) -  Abydos . \r\n( 4 ) -  Massilia . \r\n","page_name":" 425 ","page_number":471},
  {"content":"\r\n\r\nدر بهار 196 پيش از ميلاد آنتيوخوس داخل اروپا گرديد و شهر ليسيماكيا را كه سابقا فيليپ به تراسيها واگذاشته و آن خراب شده بود دوباره ساخته و پسر خود را به سمت نيابت سلطنت در آن ناحيه برقرار نمود . فلامى نينوس « 1 » سردار رومى و كميسيونى مركب از ده نفر كه قبلا آزادى يونان را اعلام كرده بودند در اينموقع آزادى يونانيان آسيا را نيز اعلان نموده و به آنتيوخوس تكليف كردند كه تمام شهرهائى را كه از فيليپ و بطلميوس گرفته واگذار و تخليه كند ، بالاخره دخول آنتيوخوس باروپا باعث عداوت و خصومتى سخت گرديد ، فيليپ نيز بواسطهء اين حركت كه از دوست قديمى او سرزد و نتايجش بيشتر به خود او برميگشت طبعا هنگام خصومت و دشمنى با روم دوست جديد خود اتفاق نموده و به دو پيوست . اينوقت سفارتى از روم حامل پيام اعتراضيه بنزد آنتيوخوس فرستاده شد ، پادشاه سلوكى از اين بهانه‌تراشيها متحير گرديد ، در اين اثنا خبرى شايع شد كه فرعون پادشاه جوان فوت شد ، از اين خبر هردو دسته بجانب مصر شتافتند ولى آنتيوخوس در بين راه فهميد كه اين خبر اصلى ندارد ، علاوه سفاين او هم كه بواسطهء طوفان شكسته بود به طرف انطاكيه مراجعت نمود ، مقارن اين احوال هنىبال بحضور وى آمده بىساخته اظهار اطاعت نمود و گفت كه هرخدمتى به او ارجاع شود حاضر است انجام دهد و اگر اين پادشاه موافق هدايات اينمرد نامى و مجرب و كارآزمودهء كارتاژ عمل مينمود شايد در كارهايش رونقى پيدا شده و جريان امور بهتر از آنچه بود ميشد .\r\nدر سال 194 پيش از ميلاد فتح كامل تراس بدست آنتيوخوس انجام گرفت و در همان سال روميها در دورهء درخشان خودشان براى يك مرتبه تحت‌تأثير عواطف و احساسات رفته تمام پادگان خود را از يونان برداشتند ، غافل از اينكه ايالات كوچك زياد يونان فورا پناهنده بدولت ديگر خواهند شد . در اين اوان هنىبال نقشه‌اى كشيد كه بر طبق آن خودش بسركردگى سپاه بار ديگر حمله بايتاليا برده و كارتاژ هم علم طغيان برافراشته و آنتيوخوس نيز قرار بود بيونان بتازد ليكن آنتيوخوس نتوانست\r\n\r\n\r\n","description":"","footnote":"\r\n( 1 ) -  Flamininus . \r\n","page_name":" 426 ","page_number":472},
  {"content":"\r\n\r\nدرك كند كه مواجه با چنين خطرى محتاج بپيش‌بينيهاى كامل و تداركات و بسيج كافيست .\r\nاو تا اندازه‌اى بىجهة و بدون مقصودى از كار پهلو خالى كرده و سررشته را بدست حريف داد و معلوم نيست كه براى مقابل شدن با آن قوهء خطرناكى كه به او نزديك ميشد تهيهء لشكر قابلى هم ديده باشد ، بهرحال بعد از اينكه شنيد كه جماعت اتولىها دمترياس « 1 » را كه شهر عمدهء ماگنسيا « 2 » بود محاصره كرده‌اند و با وجوديكه موقع از دست‌رفته و وقت دير شده بود يك دفعه مصمم شد با همان مقدار لشكرى كه حاضر داشت و آن بيش از يازده هزار نفر نبود بيونان برود ، در حقيقت براى ارباب آسيا اين لشكر خيلى كم و مختصر بود و امدادى هم تا بهار ممكن نبود برسد .\r\nما لازم نميدانيم كه تفصيل توطئه و دسايس ايالات مختلفهء يونان را كه تأثيرشان در اين جنگ خيلى كم بود در اينجا بيان نمائيم . در بهار 191 قبل از ميلاد لشكر روم بجنگهاى تعرضى اقدام نموده بهمراهى فيليپ عازم تسالى گرديد ، آنتيوخوس كه امدادى به قدر كفايت و يا هيچ به او نرسيده بود خود را به شالسى در اوبيا عقب كشيد و بالاخره به ترموپيل معروف دنيا مقام گزيد ، اين محل در آن ايام مثل ايام لئونيداس مستحكمتر از آن بود كه بحمله و يورش كسى بتواند بر آن غالب آيد ، ولى دسته‌اى از لشكريان روم كه در صعود بكوه و كوه‌پيمائى ماهر بودند از محلى كه در حفاظت آن رعايتى نشده بود عبور كرده از عقب ، اردوى آنتيوخوس را بمخاطره انداخت و سپاهش را متفرق ساختند ، اين شكست قاطع بود و آنتيوخوس بعجله با جمعى به افيسوس « 3 » گريخته و متحدين خود را در يونان بمقدرات خودشان واگذاشت و اينطور بافتضاح جنگ اول با روم بانتها رسيد .\r\n\r\nجنگ ماگنسيا 190 قبل از ميلاد\r\nبطوريكه معلوم مىشود آنتيوخوس بعد از مراجعت بآسيا چنين تصور ميكرد كه هرچند قبلا در حفظ مدافعهء يونان كوتاهى نموده ولى حالا كه وقت دارد و اسباب براى او فراهم است ميتواند دوباره سعى و كوشش نموده شاهد مقصود را بدست بياورد ليكن هنىبال كه سابقا بهدايات او آنتيوخوس وقعى نمىنهاد و اكنون آنچه ميگويد پذيرفته مىشود به او خاطرنشان\r\n\r\n\r\n","description":"","footnote":"\r\n( 1 ) -  Demetrias . \r\n( 2 ) -  Magnesia . \r\n( 3 ) -  Ephesus . \r\n","page_name":" 427 ","page_number":473},
  {"content":"\r\n\r\nكرد كه روميهاى حريص تا در خاك خودش با او مقابل نشوند آسوده نخواهند نشست ، بنابراين بهتر اينست به حفظ تاج و تخت خود كوشيده و هراقدامى كه ميخواهد بكند لازم است در اين زمينه بكند ، از طرف ديگر روميان نسبت به اين جنگ يكى بواسطهء دورى از قلب دولت خود و ديگر سختيهاى مسافرت در خشكى و نيز عبور از تراس با بودن دژهاى آنتيوخوس كه راه را سد نموده بودند بدبين بوده و از آن خوف و بيم داشتند و قطع‌نظر از حملات كوهستانيهاى تراس در سستوس « 1 » و ابيدوس « 2 » دو دژ محكم تنگهء داردانل قوائى مرتب و حاضر و آماده بودند و بالاتر از همه مسئلهء خواربار بود كه بقدرى مشكل مينمود كه بالاخره روميان چارهء كار را منحصر ببحريه ديده و براى جنگ آتيه بتهيهء اين كار افتادند .\r\nروميان فرصت را غنيمت دانسته و ابدا وقت را بهدر ندادند چه قبل از اين‌كه آنتيوخوس بتواند خود را در مقابل دشمن كاملا مجهز سازد خبر ورود كشتيهاى روم به دلوس « 3 » شايع گرديد . ولايات جزائر درياى اژه گرچه مغلوب آنتيوخوس نشده بودند ليكن از خوف خطر نسبت به آزادى خود بالاخره با مهاجمين همدست شدند و مهمتر از همه پيوستن جزيرهء رودس بروم و اتحاد محكم پرگاموس با آنها بود و اين سبب شد كه موقعيت روم چنان مستحكم و قوى گرديد كه چيوس « 4 » با قرب آن به افيسوس مركز حواربار و ساير ذخائر جنگى منتخب گرديد ، بواسطهء اين اتحادها و اتفاقهائى كه گفتيم ما بين آنتيوخوس و مستملكات او در تراس از خشكى قطع روابط گرديد و روابط دريائى نيز موقوف به نيروى دريائى او بود كه بدون آن كشور در تهديد و استقلال آن در مخاطره بوده است ، درياسالار پوليكزنيداس « 5 » در نظر گرفت كه قبل از اينكه كشتيهاى متحدين بهم اتصال پيدا كنند بكشتيهاى روم حمله ببرد ليكن موفق بانجام اين منظور نگرديد .\r\nدرياسالار روم كه در سابق از مقابلى با نيروى دريائى آنتيوخوس دورى مينمود حالا بعد از اتصال با ناوگان پرگامن حاضر شده كه با حريف روبرو گردد ، همانطورى كه در حرب يونان گفته شد در اين ميدان آنتيوخوس از تهيهء قواى كافى غفلت ورزيده و لذا\r\n\r\n\r\n","description":"","footnote":"\r\n( 1 ) -  Sestos . \r\n( 2 ) -  Abydos . \r\n( 3 ) -  Delos . \r\n( 4 ) -  Chios . \r\n( 5 ) -  Polyxenidas . \r\n","page_name":" 428 ","page_number":474},
  {"content":"\r\n\r\nناوگان رومى كه شمارهء آنها به صد و پنج فروند ميرسيد نيروى دريائى آنتيوخوس را مركب از هفتاد كشتى كوچكتر آن هم با زحمات زياد جمع‌آورى شده بودند شكست داد و بهرحال تفوق دريائى بفاتحين اختصاص يافت .\r\nآنتيوخوس بمخاطراتى كه در جلو داشت كاملا پىبرده با تمام مساعى در مدت زمستان بتهيهء قوا پرداخته و در ماگنسيا واقعهء در درهء هرموس « 1 » ما بين دريا و سارد لشكرى فراهم آورد . هرچند در جنگ قبل به نيروى دريائى او شكست وارد آمده ولى ناوگان او تمام منهدم نشده بودند و از اينرو اميدوار بود كه با فراهم كردن كشتيهاى تازه در بندرگاه افيسوس ميتواند در موسم بهار جنگ را از سر گيرد و لذا هنىبال را ببندر صور و شهر هاى فينيقيه فرستاد تا نيروى دريائى از هرجهة مكملى در آن حدود تهيه نمايد ولى او اين اقدامات را بايد از اول كرده باشد كه نكرد .\r\nچون موسم بهار رسيد درياسالار روم به سمت شمال رانده سيستوس « 2 » را مسخر نمود و پس از آن ابيدوس را محاصره كرد ، در اثناء محاصره كه كار بر محصورين خيلى سخت شده بود خبر رسيد كه كشتيهاى رهودى بر اثر حيلهء پوليكزنيداس منهدم گرديد و لذا محاصره موقوف گرديد ، از اين ببعد كشتيهاى روم همّ خود را منحصر بمراقبت در عمليات دشمن نموده در صورتى كه آنتيوخوس به خرابى نواحى پرگاموس پرداخت ، در اين اثناء سپاه روم مركب از سيزده هزار پياده و پانصد سوار از طرف مقدونيا نزديك ميشدند و از طرف ديگر هنىبال نيز قرار بود كه در آنموقع با ناوگان فينيقى وارد بشود .\r\nدسته‌اى از ناوگان تازهء رودس بجلو ناوگان فينيقيه و مقابلى با آنها فرستاده شد و در آن طرف دهنهء اوريمدن در محلى موسوم به سايد « 3 » كه چندين سال قبل از آن ناوگان يونان بر ناوگان فينيقيه و لشكر ايران فتحى نمايان حاصل كرده بودند . اينك باز ناوگان يونان شكستى فاحش به ناوگان مكمل و عالى فينيقى وارد ساختند . پولكيزنيداس با وجود نرسيدن كمك به او آنچه كوشش بود براى بدست آوردن شاهد فتح به عمل آورد ، ولى با اينكه عدهء لشكرش فزونتر از لشكر طرف مقابل بود عملجات كشتيهاى او كه از اهل سوريه بودند\r\n\r\n\r\n","description":"","footnote":"\r\n( 1 ) -  Hermus . \r\n( 2 ) -  Sestas . \r\n( 3 ) -  Side . \r\n","page_name":" 429 ","page_number":475},
  {"content":"\r\n\r\nجرئت نكردند كه با روميها مواجه گردند و از اينرو سيادت بحرى كه بدون آن ورود قشون بآسيا غيرممكن بوده بالاخره نصيب جمهورى روم گرديد .\r\nآنتيوخوس فورا تمام قواى خود را كه در متصرفات خارج از مملكت بطور پادگان گذاشته بود احضار نموده و بقدرى در اين كار عجله و شتاب نمود كه انبارهاى خواربار و ذخايرى كه در لزيماكيا « 1 » فراهم كرده بود ترك گفته و بدشمن واگذاشت و بعلاوه خواستار صلح گرديد ، بدين شرط كه از متصرفات خود در اروپا دست كشيده و نصف خسارت جنگ را هم بدهد ، روميان اين پيشنهاد را رد كرده تمام خسارات جنگ را مطالبه نموده و ديگر علاوه بر تخليهء متصرفات اروپا تخليهء قسمتى از آسياى صغير واقعهء در شمال رود توروس را هم تقاضا نمودند ، قبول اين شرائط براى آنتيوخوس كه هنوز مغلوب نشده محال بوده است و لذا جنگ شروع شده و دو لشكر در ماگنسيا برابر يكديگر صف‌آرائى نمودند ، فرماندهى جناح راست را خود آنتيوخوس برعهده داشت ، او سواره‌نظام روم را كه مختصر و ضعيف بود از پيش رانده و غافل از قسمت عمدهء قشون دشمن بتعاقب سواران مزبور پرداخت نظير آنچه در رافيا كرده بود ، اينجا جناح چپ او بواسطهء عقب كشيدن ارابه‌هاى جنگى به طرف سواره‌نظام برهم خورد و صفوف پياده نظام را از ترتيب انداخته جلو سواران فالانژ را بگرفت و شكست بر آنها وارد آمد و اين شكست بعينه مثل شكست داريوش كودمان در مقابل اسكندر بود و آنتيوخوس به همان حالى كه پادشاه سابق ايران از آربل فرار كرد از مقاومت و پافشارى مأيوس شده راه فرار را پيش گرفت .\r\n\r\nصلح اپامه 188 قبل از ميلاد\r\nعاقبت شرائطى كه صلح بر آن قرار گرفت همان شرائطى بود كه قبل از جنگ تقاضا شده بود ، توضيح اينكه آنتيوخوس از متصرفات خويش در اروپا چشم پوشيده و قسمت آسياى صغير واقعهء در شمال رود توروس و مغرب هاليس را تخليه نمود و خسارت هم بر پانزده هزار تالان اوبوئيك « 2 » يا سه ميليون و ششصد هزار ليره مقرر گرديد كه بپردازد و بيست نفر هم كه خود روميها آنها را انتخاب\r\n\r\n\r\n","description":"","footnote":"\r\n( 1 ) -  Lysimachia . \r\n( 2 ) -  Euboic . \r\n","page_name":" 430 ","page_number":476},
  {"content":"\r\n\r\nنمودند بعنوان گروگان داده شد و تسليم هنىبال و تواس « 1 » و رئيس اتحاديهء اتولىها و جمعى ديگر مطالبه شدند ، هرچند هنىبال به كرت « 2 » فرار كرده و عاقبت مجبور شد كه زندگانى پرافتخار و در عين حال آميخته به حرمان و ناكامى خود را بمسموم كردن خويش خاتمه دهد .\r\nصلح اپامه نتايج بعيده‌اى دربر داشت چه آن نشان داد كه دولتى كه بتواند با روم مقابلى كند بلاترديد وجود ندارد ، ممالك سلوكى نسبة محدود و ضعيف شده ولى دولتى گرديد كه قلمرو آن بهم متصل و محكم و استوار بوده است ، پرگاموس حريف آنها كه بيشتر ولايات تخليه شده بوى واگذار شد دولتى بزرگ گرديد و چون براى آنتيوخوس ديگر در مغرب اميدى باقى نماند در صدد جنگى در مشرق افتاد و از سوريه بيرون آمد كه ديگر به آنجا برنگشت .\r\nاو در سال 187 قبل از ميلاد در مسافرتى كه براى تاراج معبد بل واقعهء در كوهستان اليميا مينمود بقتل رسيد ، شرحيكه در كتاب دانيال راجع بمرگ او مسطور است بقرار ذيل مىباشد : « پس بسوى قلعهء سرزمين خويش توجه خواهد نمود ، اما لغزش خواهد خورد و افتاده ناپديد خواهد شد . » « 3 »\r\n\r\nدولت پارت تا زمان سلطنت مهرداد اول 209 - 170 قبل از ميلاد\r\nاينك ما قلم را به طرف پارت معطوف داشته و ميگوئيم كه بعد از حركت آنتيوخوس ، ارشك باصلاحات داخلهء خود كه از جنگ فرسوده شده بود و ترميم خسارات وارده پرداخت و جانشين او يعنى پسرش فرىياپت « 4 » نيز به همين و تيره عمل نموده و از عمران و آبادى مملكت غفلت نورزيد ، چنان كه در سال 181 قبل از ميلاد فرهاد اول بر تخت سلطنت جلوس نمود كه كاملا از خسارت و صدمات جنگى بيرون آمده بود و او ماردى را كه در زير دماوند واقع است بمتصرفات خود افزوده و شهر شاراكس را در طرف غربى\r\n\r\n\r\n","description":"","footnote":"\r\n( 1 ) -  Thoas . \r\n( 2 ) -  Crete . \r\n( 3 ) - دانيال ، 11 ، 19 ( مؤلف ) .\r\n( 4 ) -  Phriapatius . \r\n","page_name":" 431 ","page_number":477},
  {"content":"\r\n\r\nدروازه‌هاى خزر و اراضى مادراجيانا بنا نمود ولى بايد دانست كه توسعهء پارت و ترقى آن از درجهء ايالت بكشور و مملكت در زمان سلطنت مهرداد برادر و جانشين وى بوده است و بالاخره او اين گوى افتخار را ربود .\r\n\r\nدولت باختر 205 - 170 قبل از ميلاد\r\nبراى فهم وقايعى كه مربوط بتاريخ ايران است در اينجا لازم ميدانيم ذكرى بر سبيل اجمال از دولت باختر نمائيم ، اين دولت از سمت جنوب بجبال هندوكش و از سمت شمال بوادى جيحون اتصال داشته است ، اوتيدموس « 1 » پادشاه آنجا و جانشين مقتدر او دمتريوس از هندوكش عبور نموده درنتيجهء يك رشته جنگهائى كه نمودند افغانستان شرقى و قسمتى از پنجاب را بمتصرفات خود افزودند . بعلاوه روابط بازرگانى را نيز از هرطرف وسعت و بسط دادند ، ولى اين ترقى چندان دوام ننمود زيرا كه براى دمتريوس مدعى داخلى پيدا شده و مقهور وى گرديد و اين كشور كوچك كه بواسطهء جنگهاى دوردست در مضيقه و فشار واقع شده بود جنگهاى داخلى نيز مزيد بر علت شده و بالاخره رو بضعف و انحطاط نهاد .\r\nاين مطلب از نظر دولت پارت داراى اهميت فوق العاده بوده است كه فعاليت مهاجمانهء باختر عوض توجه به مغرب به طرف هند متوجه شده است ، دولت يونانى باختر در آخر اين دوره‌اى كه تحت دقت‌نظر است در يك وضعيتى بود كه به غير اينكه از حدود متصرفات اصلى خود دفاع كند و يك چندى نيز متصرفات جديدش را نگاهدارد از عهدهء كارى برنميآمد ( يعنى از حال تعرض به كلى افتاده بود ) .\r\n\r\nخلاصه :\r\nدر اين فصل ( فصلى كه به آخر رسيد ) صحبت ما از كشورهائى بود كه از هم به كلى دور بودند . ملاحظه كنيد دولت و كشور پارت در مشرق نسبت بروم واقع در غرب بدرجاتى بسيار فاصله داشته است ، ما بين اين دو سرزمين كه رو بترقى و تعالى ميرفتند يونان بود كه هيچگاه در مقابل خطرى مشترك حاضر باتحاد و اتفاق نبوده است و همين نقص هم باعث بربادى وى گرديد . آسياى صغير نيز در اينوقت منقسم به ايالات و دولت‌هائى ميشد كه همه در درجهء دوم بودند و مهمتر از همه در\r\n\r\n\r\n","description":"","footnote":"\r\n( 1 ) -  Euthydemus . \r\n","page_name":" 432 ","page_number":478},
  {"content":"\r\n\r\nاين ميانه پرگاموس بوده ليكن اتحاديهء رودس كه رياست جامعه شهرهاى آزاد واقعهء در ساحل دريا با وى بود بواسطهء داشتن نيروى دريائى داراى اهميتى بسزا بوده است و موافق طبيعت و ساختمان روحى يونانى اين دو كشور هميشه باهم در مقام مخالفت و مخاصمت بوده گاهى اين بروم متصل ميشد و گاهى آن و باز ممالك ديگرى بودند از قبيل بىتىنيه و پنت « 1 » و كاپادوكيه و نيز ايالاتى كه در تصرف طائفه غلاطىها و ساير طوائف وحشى باقى بودند . البته در سوريه هنوز اطاعت و دولت‌خواهى نسبت بخاندان سلوكى برقرار بوده اما يونانيها و مقدونيهاى آنجا مثل هم يكنواخت انحطاط پيدا كرده هيچيك را آن قوه و استعداد نبود كه با افواج روم برابرى كند و بالاخره دولت مصر بود كه دولتى بود قبلا تحت الحمايه و نقشى را كه ميتوانست بازى كند در درجهء دوم بوده است ، حتى هيچ امرى را بىمعاونت و همدستى روم اقدام نميكرد . غرض دولت روم در نتيجهء جنگ ماگنسيا در مغرب فرمانفرماى مطلق شده و يك دائره‌اى هم از دول درجهء دوم در اطراف او تشكيل يافته كه هيچيك را نيروى مخالفت با او نبوده بلكه هركدام را جمهورى روم ميتوانست لدى الاقتضاء در خود تحليل ببرد .\r\nاز طرف ديگر در مشرق خاندان اشك يا ارشاك طلوع نموده با ترقى حيرت‌انگيزى در مدنيت يونانى اساس حكومت خود را در پارت و هيركانيا تأسيس و تحكيم نمود و بعد در مقام توسعه و ازدياد حوزهء اقتدار خود برآمده بالاخره حدود قلمرو خود را با حدود قلمرو روم متصل ساخت ، بطوريكه بعدا معلوم خواهد شد اين دو دولت نظامى و جنگى در سرزمينى كه مناسب با سواران سبك اسلحه است پنجه بپنجهء هم افكنده و درنتيجه سلطنت آسيائى در تمام موارد در جاى خود ثابت و استوار مانده حيثيت و مقام خود را كاملا محفوظ ميدارد ليكن هردو دولت مزبور از مناسبات و ارتباط باهم استفاده نموده و آن ، مظاهر و مناظر مشرقى و مغربى آنها را توسعه و بسط داده راه اعتلاء و ارتقاء را براى هردو مهيا و آماده ساخت .\r\n\r\n\r\n","description":"","footnote":"\r\n( 1 ) -  Pontus . \r\n","page_name":" 433 ","page_number":479},
  {"content":"\r\n\r\nسكهء سيم زمان مهرداد اول\r\n\r\nفصل بيست و هشتم توسعهء پارت و انحطاط خاندان سلوكى\r\nآنتيوخوس معروف به اپيفان با لشكرى جرار بر سر يهود تاخته و شهرشان را بغلبه و زور گرفت و گروه زيادى را كه طرفدار بطلميوس بودند از دم شمشير گذرانيد و لشكرش را فرمان داد كه آنها را بدون هيچ ترحم يا امتيازى غارت كنند . خودش معبد را به كلى خراب و ويران نمود .\r\nچون اسير خشم و غضب بود يهودان را به ترك شريعت و آئين آبائى خود و موقوف داشتن ختنه و نيز قربانى كردن خوك در مذبح مجبور ساخت .\r\n( يوزفوس 1 ، محاربهء يهود )\r\n\r\nخاندان سلوكى - 188 - 175 قبل از ميلاد\r\nمرگ آنتيوخوس سوم بدورهء جنك‌هاى متواليه‌اى كه منتهى بشكست قطعى گرديد خاتمه داد و شايد صلاح اين خاندان هم در همين بود كه اين پادشاه مغلوب و مسلوب الاعتبار اينطور بسرعت از نظرها غائب گردد ، چه صلح و آرامش بمنتها درجهء ضرورت رسيده بود و آن هم ممكن نبود صورت گيرد مگر تحت نظر يك پادشاه جديدى كه نكته‌اى را كه گفتيم حقا درك كرده و ضرورت برگرداندن اوضاع را به حالت اول كاملا حس كرده باشد .\r\nنتيجهء جنك ماگنسيا گذشته از انتزاع آسياى صغير در ارمنستان هم انعكاس بخشيده و آن از قيد رقيت خاندان سلوكى خود را آزاد نمود و ولاياتى هم كه قسمتى از ايران كنونى را تشكيل ميدهند شايد پيروى از آنها نموده سر از اطاعت پادشاهان « 1 »\r\n\r\n\r\n","description":"","footnote":"\r\n( 1 ) -  Josephus \r\n","page_name":" 434 ","page_number":480},
  {"content":"\r\n\r\nسلوكى برتافتند ، چه آنها تا اينوقت از قيد تبعيت آزاد نشده بودند . از طرف ديگر بدست آوردن دو ولايت مهم زرخيز يعنى سل سوريه و كليكيه اين نقصان بزرك و كسر فاحش را جبران نموده و از آنوقت دولت سلوكى بطور صحيح اطلاق بر همان دولت سوريه و شام ميشده است .\r\nسلكوس چهارم ملقب به فيلوپاتر « 1 » كه بسرير شاهى نشست مجبور بود كه غرامت جنك با روم را در چنين وقتى كه شئون و اعتبارات اين سلسله بدرجهء صفر رسيده بود از رعاياى خود مأخوذ دارد . مدت چهارده سال در صلح و سلم كه وضعيت عصر و پيش‌آمد وقت آن را ايجاب كرده بود سلطنت نمود ولى خالى از شكوه و جلال و عاقبت در 176 - 175 بدست نخست‌وزير خود بقتل رسيد .\r\n\r\nجلوس آنتيوخوس اپيفان 175 قبل از ميلاد\r\nپس از آن برادر آنتيوخوس چهارم تاج شاهى بر سر نهاد ، او مدتى بعنوان گروگان در روم اقامت داشته است . بسيار مسرف و داراى صفات متضاد بود ، اين است مورخين در خصايل او اختلاف كرده‌اند ، بعضى او را نابغه و بعضى ديگر ديوانه دانسته‌اند و در هرحال او اقساط غرامت جنك را در سر موعد بدولت روم ميپرداخت و از همراهى با دشمنان اين جمهورى بزرك اجتناب ميورزيد و ارتش مصر را كه در صدد استرداد سل سوريه برآمده بود رانده و از اين جنك كه در جريان آن اسكندريه در محاصره بود غنيمتى زياد بچنگ آورد . بجنگى تازه مبادرت نموده و غالبا بايد در آنوقت به تصرف تمام مصر موفق شده باشد .\r\n\r\nجنك پيدنه ، 168 قبل از ميلاد\r\nدر اين اثناء دولت روم بجنگى مشغول گرديد كه آن عموما معروف بجنك سوم مقدونيا مىباشد ، فيليپ پنجم تداركات جنگى وافر و كينه و دشمنى زوال ناپذيرى نسبت بدولت غربى براى پسر خود پرسوس « 2 » بميراث گذاشت . مشار اليه در صدد برآمد كه اتحادى از يونان بر ضد دولت « برابره » تشكيل دهد ولى از عهدهء اين كار برنيامد و البته انتظارى هم غير از اين نبوده است ، تا در سال 171 قبل از ميلاد ليژيونهاى رومى دوباره در اراضى يونان\r\n\r\n\r\n","description":"","footnote":"\r\n( 1 ) -  Philopator . \r\n( 2 ) -  Perseus . \r\n","page_name":" 435 ","page_number":481},
  {"content":"\r\n\r\nاز ناوگان پياده شده و بجنك پادشاه مقدونى كه هيچكس با او متحد نبود پرداختند .\r\nپيشرفت جنك تا مدت دو سال با پرسوس بود و اگر او در اين جنك اموال و خزائن خود را آزادانه مصرف ميكرد ممكن بود شكست فاحشى بر روم وارد سازد و ليكن اينمرد نه سياستمدار بود و نه سرباز چنان كه در ميدان پيدنه وقتى كه قشون دشمن را فالانژ مقدونيا از جلو راند اگر در اين حين يك حمله‌اى از طرف قسمت عمدهء سواره نظام به عمل ميآمد جنك آن روز قاطع ميشد ولى سربازان رومى موقع بدست آورده نظام فالانژ را كه پرسوس از رساندن مدد بوى كوتاهى كرده بود برهم زده و مغلوب نمود و به كفارهء اين جبن و بىكفايتى پرسوس اسير شده در كوچه‌هاى شهر روم او را براى نمايش دادن فتح گردانيدند . پولىبيوس « 1 » تاريخ استقلال دولت روم را از اين جنك گرفته است زيرا باستثناى مجاهدت و كوشش مأيوسانه‌اى كه از طرف مهرداد پادشاه پنت « 2 » به عمل آمد اين آخرين جنگى بود كه از طرف دولتهائى كه مدعى جمهورى روم بودند بوقوع پيوست .\r\n\r\nتخليهء مصر از طرف آنتيوخوس ، 168 قبل از ميلاد\r\nروم در اينوقت فرصتى بدست آورده لشكرى جرار بمصر روانه نمود و نيز سفيرى بدون درنك نزد آنتيوخوس فرستاد . از قراريكه پولىبيوس مينويسد وقتى كه سفير مزبور بنزد پادشاه رسيد ورقه‌اى دست وى داد مشتمل بر تصميم رسمى مجلس سنا كه بايد او مصر را تخليه نمايد و بعد سفير نامبرده دائره‌اى روى ريك بدور خود كشيده و گفت قبل از اينكه من پا را از اين دائره بيرون نهم بايد جواب مرا بدهى ، آنتيوخوس را جرئت امتناع نبود ، فورا مصر را تخليه نموده و بكشور خود برگشت و براى اينكه امر را مشتبه نمايد و مرحمى به زخم خود گذاشته باشد جشنى كه مرسوم ايام فتح و نصرت است با دبدبه و شكوهى خارج از بيان برپا نمود .\r\n\r\nجنگهاى انتيوخوس در مشرق و مرك او 165 - 164\r\nآنتيوخوس دانست كه ديگر نميتواند در مغرب سياست تعرضانه و تهاجمانهء خود را ادامه دهد اين بود مصمم گشت كه كشورهاى\r\n\r\n\r\n","description":"","footnote":"\r\n( 1 ) -  Polybius . \r\n( 2 ) -  Pontus . \r\n","page_name":" 436 ","page_number":482},
  {"content":"\r\n\r\nازدست‌رفتهء خود را در مشرق استرداد نمايد و عمده محرك او در اين اقدام اضطرار و احتياجى بود كه بواسطهء اسرافهاى بيهوده به او دست داده و چيزى در خزانه باقى نمانده بود . او اقتدا به پدر خود نموده بدوا بارمنستان حمله برد و خيلى زود آن كشور را باطاعت و انقياد خود درآورد و شك نيست كه خراجى هم از آنجا بگرفت و پس از آن بسوى ماد رانده ولى از رفتار و عمليات او در آنجا اطلاعى در دست نداريم و ظاهرا مواجه با ضديت و مخالفتى نگرديد و نام اكباتان بافتخار او به اپيفانيا « 1 » تجديد شد . در لرستان بىپروا از نصيبهء آنتيوخوس كبير در صدد برآمد كه معابد آنجا را از نفايس اموالى كه از موقوفات و نذورات جمع شده بود خالى سازد ليكن طوائف وحشى كوهستانى ويرا مجبور بفرار نموده از اراضى خود بيرون كردند . او بطوريكه در كتاب مكابيز « 2 » ذكر شده بعد از اين فرار خجلت‌آور چيزى نگذشت كه ديوانه شد و در تابا « 3 » كه محلى است در پرسيس « 4 » در زمستان 165 - 164 درگذشت و سلطنت او با وجود فتوحاتى كه كرده بود مملكت را دچار ضعف و مسكنت نمود .\r\n\r\nآنتيوخوس اپيفان و يهودان\r\nرفتار آنتيوخوس اپيفان با يهود و اذيت و آزارى كه به آنها رسانيده چون از مسائل ضمنى است قاعدتا نبايد در اينجا به آن اهميت داد ليكن بواسطهء همين تعقيب‌ها و ظلم و ستم اوست كه نامش معروف شده است و بنابرين نميتوان اينموضوع را مسكوت عنه گذاشت . « 5 » كولونى محقر و مهاجرنشين كوچكى كه از يهود بدست نحميا احداث شده بود موقع خود را در فلسطين حفظ نموده و از آنزمان تا اينوقت كه زايد بر دو قرن ميشد امور خود را تحت نظر كاهنى بزرگ اداره مينمود ولى آتش نزاع و جدال بر سر سل سوريه آنجا را هم فرا گرفته و بالاخره محل مزبور را داخل در قلمرو سلسلهء سلوكى نموده و يكى از مستملكات آنها محسوب گرديد .\r\n\r\n\r\n","description":"","footnote":"\r\n( 1 ) -  Apephanea . \r\n( 2 ) -  Maccabees . \r\n( 3 ) -  Tabae . \r\n( 4 ) -  Persis . \r\n( 5 ) - و آن در فصل 25 بتوسط بوان ذكر شده است و نيز رجوع شود بكتاب يوزفوس و كتاب مكابيز ( مؤلف ) .\r\n","page_name":" 437 ","page_number":483},
  {"content":"\r\n\r\nدر ايام فتوحات اسكندر كبير كه جمعى از اسراى يهود را بهيركانيا فرستاده شهر هاى سوريه اعم از كنعان و فلسطين و فينيقيه چه بواسطهء مسكن گزيدن يونانيان در آن شهرستانها و چه بواسطهء سرايت آداب و رسوم قوم غالب بيشتر آنها در زبان و عادات و اخلاق بيونانيت تبديل يافته بودند و مطابق مسطورات يوزفوس و دو كتاب مكابيز اهالى اورشليم نيز بيونانيت گرويده بودند و در ثبوت آن همينقدر كافى است كه بر اثر تقاضاى هيئتى از نمايندگان يهود ورزش‌خانه‌اى كه مرسوم يونانيان بود به همان سبك و اسلوب در اورشليم نيز بنا نمودند ، مگر اهالى آنجا در اين مسئله دو فرقه شدند ، يكفرقه اين عمل را مقبول شمرده جوانان خود را بورزش‌هاى يونانى و برهنه شدن در آنجا مجاز نمودند و فرقهء ديگر بر ضد اين اساس بوده مطابق اخبار و رواياتى كه از قديم در دست داشتند آن را ممنوع ميدانستند .\r\nآنتيوخوس كه غير از اخذ خراج به چيز ديگر توجه نداشت احتمال قوى ميرود كه يهوديان را در اداره و سوء ادارهء محل محقر آنها مجاز و مختار ساخته ولى بعد مجبور شده خودش مستقيما امور آنها را تحت نظر بگيرد و شخصا دخالت نمايد زيرا در غيبت آنتيوخوس در مصر يهوديان به طرف بطلميوس ميل نموده و بر آنتيوخوس طغيان نمودند و عاقبت پس از مصر باورشليم رفته و مطابق نوشتهء يوزفوس كه ما آن را تحت عنوان فصل جارى مذكور داشتيم نه‌تنها معبد را توهين و تاراج نمود بلكه داخل قدس الاقداس « 1 » نيز گرديد و بدين نيز اكتفا نكرده مصمم گشت كه اورشليم را مجبور بقبول يونانيت كند . براى اجراى اين منظور آئين ختنه را منسوخ كرده و در صحن معبد قديم يهود معبد ديگرى براى اجراى آداب و مراسم يونانى بنا نمود و خوك را در آنجا قربانى كرد . اين اقدامات و عمليات او يهوديان را بهيجان آورده در تحت رياست يهودامگابيوس بناى زدوخورد را گذاشتند و فتوحاتى درخشان نمودند ولى بعد از مرگ آنتيوخوس به آنها آزادى كامل داده شد و اجازه دادند كه آداب و رسوم مذهبى را موافق شريعت يهود بجاى آرند و نيز عفو عمومى به آنها داده شد .\r\n\r\n\r\n","description":"","footnote":"\r\n( 1 ) - قسمت داخلى معبد اورشليم بود كه فقط كاهن بزرك يهود آن هم سالى يكروز در آنجا حق ورود داشت ( مترجم ) .\r\n","page_name":" 438 ","page_number":484},
  {"content":"\r\n\r\n\r\nدمتريوس منجى 162 - 150\r\nپس از مرگ آنتيوخوس اپيفان پسرش كه طفلى بود نه ساله در تحت سرپرستى لىزياس « 1 » نامى بر تخت نشست . بىكفايتى و فساد اخلاق سرپرست نامبرده هرج‌ومرجى در كشور توليد كرده تا كار به جائى رسيد كه نمايندهء سياسى روم را در 163 - 162 قبل از ميلاد بقتل رسانيدند . دمتريوس پسر سلكوس چهارم كه بطور گروگان در روم ميزيست موقع را مناسب ديده در تريپولى واقع در فينيقيه از كشتى پياده شده و عموم رعايا و لشكريان مقدمش را پذيرفته در سال 162 قبل از ميلاد سرير سلطنت را اشغال كرد .\r\nتيماركوس ميلسى والى ماد كه در روم معروف بود فورا بدانصوب شتافته از مجلس سنا تقاضا نمود كه ويرا به سمت پادشاهى ماد بشناسد ، درنتيجهء اين تقاضا كه بلاشك رشوت زيادى هم ضميمهء آن شده بود فرمانى از مجلس نامبرده صادر شد كه خلاصه‌اش اينست كه تا جائى كه تماس و ارتباط بروم دارد تيماركوس پادشاه است . بدست‌آويز اين فرمان ظاهرا حمله بسوريه برد ولى همچنانكه براى مولون « 2 » پيش‌آمد كرد نفوذ خاندان سلطنت سبب گرديد كه لشكريان از دور او پراكنده شده و به همان بدبختى كه در يكصد و شصت سال قبل از ميلاد بسلف او روى آورد مبتلا گرديد .\r\nدمتريوس در وقت ورود ببابل و پذيرائى او در آنجا بلقب سوتر يعنى نجات دهنده ملقب گرديد و در تاريخ نيز به همين لقب معروف است و در همان سال ابلاغ رسميت و شناسائى مقام خود را از دولت روم بدست آورد و على الظاهر آتيهء درخشانى داشت ، ليكن اسكندرنامى كه ادعاى فرزندى آنتيوخوس اپيفان را ميكرد رقيب او شد و بكمك مصر و حمايت روم بجنگ اين نوباوهء شجاع خاندان سلكوس شتافت . اخلاق حميدهء او كافى بود كه در نزد اهالى سوريه كه در اخلاق منحط شده و بدرجهء پستى رسيده بودند منفور گردد چنان كه در جنگ اول دمتريوس غالب آمده ولى در جنگ دوم مغلوب شد و تا آخرين نفس در ميدان جنگ پايدارى نمود تا كشته شد و تقريبا اين آخرين پادشاه معتبر خاندان معروفى است كه رو بزوال ميرفت .\r\n\r\n\r\n","description":"","footnote":"\r\n( 1 ) -  Lysias . \r\n( 2 ) -  Molon . \r\n","page_name":" 439 ","page_number":485},
  {"content":"\r\n\r\n\r\nفتوحات مهرداد اول پادشاه پارت 170 - 138 قبل از ميلاد\r\nاينك ما خامه را به طرف پارت معطوف داشته مينويسيم كه مهرداد اول بموجب وصيت برادرش كه در مدت حيات خويش فيلادلفوس را لقب اختيار كرده بود بر سرير شاهى جلوس نمود .\r\nاين پادشاه تازه موافق صورت سكه‌اى كه در اول اين فصل در بالاى آن با سيماى شديد و قاهر و قيافهء موقر و سنگين ديده مىشود افعالش نيز با صورت وى تطابق داشت بطوريكه سابقا ذكر شد سلاطين يونانى باختر بواسطهء اشتغال بفتوحات ماوراى جبال هندوكش در قلمرو اصلى خود ضعيف شده بودند . مهرداد موقع را مغتنم دانسته دو ناحيه از متصرفات آنها را كه در سرحد واقع شده بودند گرفته بقلمرو خود ضميمه كرد و چون اوكراتيد « 1 » سلطان باختر همش مصروف بخارج بود بطوريكه بايست اهتمامى در استرداد بلاد ازدست‌رفتهء خود ننمود ، تا وقتى كه آنتيوخوس اپيفان حيات داشت مهرداد كمال احتياط را به عمل آورد كه ضديت و خصومت او را به طرف خود متوجه نسازد ليكن پس از مرگ تيماركوس ناگهان بر ماد تاخته و با جنگى خونين آن سرزمين را مسخر نمود . در اين اثناء بواسطهء شورشى كه در هيركانيا برپا شده بود به سمت شمال عطف عنان نموده آن شورش را فرونشاند ، پس از آن از مركز جديد خود به اليمه « 2 » برگشته و آنجا را بقهر و غلبه گرفت و كليهء پارس و بابل را كه از همراهى و كمك از مغرب قطع اميد كرده بودند در حيطهء اقتدار خود درآورد و بالاخره در اندك مدتى پارتيها مملكتى تأسيس كردند كه از باختر تا فرات و از درياى خزر تا خليج فارس وسعت داشت ، مهرداد كه داريوش سلسلهء اشكانى محسوب مىشود بعد از اين تا چند سال بدون اينكه به خيال فتوحات تازه‌اى بيفتد در صدد انتظام و تمشيت قلمرو خود برآمد .\r\nدر اين اثنا پسر اوكراتيد پادشاه باختر پدر خود را كشت و ارابه‌اش را روى جسد مرده او رانده و از دفنش ممانعت نمود ليكن اين پادشاه جديد مورد حمله و هجوم تورانيها و نيز زرانگيها و هنديها قرار گرفت و در همين اوان يعنى در حدود سال\r\n\r\n\r\n","description":"","footnote":"\r\n( 1 ) -  Eucratidas \r\n( 2 ) -  Alyma . \r\n","page_name":" 440 ","page_number":486},
  {"content":"\r\n\r\nيكصد و پنجاه قبل از ميلاد مهرداد هم بباختر حمله كرده در صورتى كه او به كلى از مقاومت عاجز بوده است .\r\nدمتريوس پادشاه سوريه كه وقايع جنگ او بعدها ذكر خواهد شد بقشون باختر ملحق گرديد ولى شكست خوردن و اسير شدن او آخرين اميد كمك از سوريه را قطع نمود و باختر خسته و وامانده از سمت شمال شرقى مورد هجوم طايفهء سكا واقع شده در حالى كه ايالات مغربى او ضميمهء قلمرو پارتيها گرديد و سكنه از مساكن اصلى خود رانده شدند ، معذلك دولتى بنام باختر هند در دامنه‌هاى جنوبى هندوكش تشكيل يافته و تا پنجاه سال هم دوام نمود ولى بعد بواسطهء حمله و هجوم طوايف وحشى صحرا نورد از ميان رفت .\r\n\r\nخاندان سلكوس 150 - 140\r\nبا مراجعه بتاريخ خاندان سلكوس ديده مىشود كه اسكندر مدعى ملقب به بالاس « 1 » در تحت نفوذ بطلميوس فيلومتور « 2 » سلطان مصر چهار پنج سال در سوريه سلطنت نمود ، كلئوپاتر دختر نامبرده را بحبالهء نكاح خود درآورد ولى مدتى نگذشت كه تغييرى در اوضاع روى داده دمتريوس دوم معروف به نيكاتور « 3 » پسر سوتر كه جوانى چهارده ساله بود به روى كارآمد و با او جنگيده و مغلوبش نمود . اسكندر فرار كرده پس از يك شكستى كه از فيلومتور خورد بقتل رسيد و كلئوپاتر را پادشاه جديد بزنى گرفت . سوريه بواسطهء كشته شدن فيلومتور در جنگ از تبعيت مصر خارج گشت و باز مدعى ديگر پيدا شد و او آنتيوخوس ششم موسوم به ديومپوس « 4 » پسر اسكندر بالاس بود كه از كلئوپائر بوجود آمده بود .\r\nديودوتوس « 5 » نام كه نژادى پست داشت از او حمايت ميكرد . اهالى انطاكيه حاضر شدند كه مقدم پسر اسكندر بالاس را بپذيرند و تا چندى دو پادشاه در سوريه سلطنت ميكردند ، آنتيوخوس در انطاكيه و ايالات شمالى و دمتريوس در نواحى جنوبى . ديودوتوس كه اسم تريفون « 6 » به خود نهاد در 143 - 142 آنتيوخوس جوان را كشت و تاج و تخت را\r\n\r\n\r\n","description":"","footnote":"\r\n( 1 ) -  Balas . \r\n( 2 ) -  Philometor . \r\n( 3 ) -  Nicator . \r\n( 4 ) -  Diompus . \r\n( 5 ) -  Diodots \r\n( 6 ) -  Tryqhon . \r\n","page_name":" 441 ","page_number":487},
  {"content":"\r\n\r\nغصب كرد . يهود از اين تجزيهء سلطنت استفاده كرده به ازدياد قوه و تحكيم موقع خود پرداختند تا اينكه يهوديه كه حكومت‌نشين مختصرى بود مطابق نوشتهء يوزفوس ترقى كرده مركز سلطنت قرار گرفت .\r\nتقريبا در يكصد و چهل قبل از ميلاد دمتريوس كه آنوقت در بيست سالگى بود عازم حمله بممالك شرق گرديد . اگرچه رقيبى مثل تريفون در داخل داشت و بر دشمن خانگى هنوز فائق نيامده بود و البته بعد از حركت او رقيب مزبور بلامعارض ميماند ولى او اميد داشت كه از اين سفر جنگى با خزينهء پرو يكعده سربازان مجرب و كار آزموده مراجعت خواهد نمود .\r\n\r\nمهرداد اول و دمتريوس دوم\r\nدمتريوس وقتى كه اقدام به اين جنگ شگفت‌آميز نمود بين - النهرين هنوز در تصرف وى بود و بابل را كه سابقا يعنى در سال 144 قبل از ميلاد در تصرف داشت و بعد از آن تاريخ پارتيها گرفته جزو قلمرو خود كرده بودند ولى چندان توجهى در نگاهدارى آن ننموده و بالاخره بجاى خود باقيمانده بود ، يونانيانى كه در اين محل سكنى داشتند بمناسبت نژاد و جنسيت هميشه طالب و طرفدار خاندان سلكوس بوده و از دولت پارت كه دولتى تازه بود راضى و خوشنود نبودند و لذا در اين موقع از هرطرف هجوم آوردند و دور دمتريوس را گرفتند و او در چند جنگ هم بكمك آنها بر پارتيها غالب آمده و فتح نمود . باختريان هم بواسطهء اينكه پارتيها را به خود مشغول كرده بودند اينهم باعث تقويت و پيشرفت كار او بوده است .\r\nمهرداد كه حريف را پرزور ديد يعنى ديد كه قواى متحدين چندين برابر قواى او هستند بجنگ‌وگريز و بالاخره بحيله‌هاى جنگى متوسل گرديد . او پيشنهاد صلح نمود و آن مورد قبول هم واقع گرديد ولى هنگاميكه مذاكرات صلح در جريان بود ناگهان بر دشمن تاخته لشكرش را مغلوب و خود دمتريوس را دستگير ساخت و اول كارى كه با او كرد اين بود كه ويرا براى نمايش دادن فتح و ارائه و اشاعهء اسارت و مقهوريت او شهربشهر گردانيد و بعد او را در هيركانيا ( گرگان ) منزل داد و با او چنان\r\n\r\n","description":"","footnote":"","page_name":" 442 ","page_number":488},
  {"content":"\r\n\r\nرفتار كرد كه با پادشاهى كنند ولى او پس از چندى فرار كرده و در زمان سلطنت فرهاد دوم باز گرفتار شد و به هيركانيا مراجعتش دادند و جانشين مهرداد براى اينكه به او بفهماند كه حركات او حركات طفلانه است مهره‌اى كه بازيچهء اطفال بود براى او به تحفه فرستاد و مع التعجب اين وقعه را شاسر « 1 » شاعر در قصهء پاردونير « 2 » چنين بنظم كشيده است .\r\n« دمتريوس پادشاه را تماشا كن كه بطوريكه نوشته‌اند پادشاه پارت يك جفت مهرهء طلا از روى استهزا براى او فرستاد زيرا كه او خود را از پيش بخطر انداخته و شهرت و شوكت خود را به زير پاشنهء خود بىقدروقيمت نموده بود » .\r\n\r\nمرگ مهرداد اول 138 قبل از ميلاد\r\nآخرين كار مهرداد اين بود كه اليمه را دوباره فتح نمود و پس از آن در 138 اين پادشاه بزرگ پارت در سن پيرى با افتخارات زياد از اينجهان درگذشت .\r\n\r\nآنتيوخوس هفتم ملقب به سىده 138 - 139 قبل از ميلاد\r\nخبر بدبختيهاى دمتريوس وقتى كه بسوريه رسيد تريفون كارش قوت گرفته ولى چندان دوامى ننمود چه آنتيوخوس معروف به سىده كه در پامفيليه بندر صيدا ساكن بود بادعاى تاج و تخت برادرش كه خود را وارث او ميدانست برآمد و عاقبت بسلطنت آن‌جا و وصال كلئوپاتر كه تزويجش هرچند وقت به چند وقت تجديد ميشد نايل گرديد ، در اين‌جا باز نفوذ خانوادهء سلوكى اثر خود را ظاهر نموده و همدستان تريفون در سلوكيه كه بفاصلهء دوازده ميل از انطاكيه واقع شده بود او را ترك گفته و بحريفش پيوستند و او مجبور شد كه خود را هلاك سازد و بدينوسيله از شكنجه و قطع اعضاء كه سابقا در اين گونه مواقع به عمل ميآمد محفوظ ماند .\r\n\r\nآنتيوخوس سىده و فرهاد دوم 129 - 130\r\nپادشاه جديد در قدم اول همّ خود را بر اين مصروف داشت كه توهينات و سوء رفتارهاى سابق را پايمال كرده دوباره نفوذ و اقتدار خود را بر يهود و ساير رعاياى خويش تثبيت نمايد .\r\n\r\n\r\n","description":"","footnote":"\r\n( 1 ) -  Chaucer . \r\n( 2 ) -  Pardoneres . \r\n","page_name":" 443 ","page_number":489},
  {"content":"\r\n\r\nدر 130 قبل از ميلاد كه دولتش نضج و قوامى گرفت مهيا گرديد كه با فرهاد پسر و جانشين مهرداد دست‌وپنجه نرم كند و بدينمنظور لشكرى زياد فراهم آورد كه دستجات يهود هم تحت سركردگى ژان هيركانوس « 1 » نوهء مكابى « 2 » اول در آن داخل بودند . عدهء همراهان و اعضاء و اجزاء اين اردو همچو معلوم مىشود كه از حد افزون بوده است و همين كثرت عده و زيادتى جمعيت هم ظن قوى ميرود كه سبب شكست وى گرديد . در بين - النهرين مانند برادرش مورد پذيرائى گرم اهالى واقع گرديد و جمع كثيرى زير پرچم او در اين‌جا جمع شدند . در سه جنگ بر دشمن غالب آمده بعلاوه بابل و ماد را نيز در تحت استيلاى خود درآورد . پارتيها در جلو او به دژها و استحكاماتى كه در ميهن خود داشتند عقب نشستند و چنين معلوم ميشد كه با جد بزرگش آنتيوخوس و مثل او در نصيبه‌اى كه داشت شريك بوده نايل بفتوحات نمايان خواهد گرديد ليكن در اثناء زمستان و هنگام شدت سرما قشونش منحل شده و بشهرهاى اطراف پراكنده گرديد و هرقسمتى در يك‌جا سكنى گزيد . اهالى اين شهرها از سوء رفتار ايشان و شايد بيشتر از زيادتى جمعيت اين اردو ( كه مردم مجبور بودند خواربار آنها را بدهند ) بستوه آمده حتى نفرتى در آنها توليد شده ( و طبعا طرفدار اشكانيها گرديدند ) . مخصوصا يكى از سرداران او از تعديات و تحميلات زياد بر مردم و گرفتن عوارض ناروا نام خود را ننگين و ببدى معروف ساخت . پادشاه پارت در اينموقع از در صلح داخل شده اما شرايط آن از طرف فاتح غالب چنان سنگين بود كه قابل‌قبول نبود چه از جملهء اين شرايط يكى اين بود كه فرهاد فقط بايالت پارت قناعت نموده از باقى ممالكى كه از سلوكىها گرفته دست بر دارد و ديگر مبلغى بعنوان باج و خراج بپردازد و نيز دمتريوس محبوس را تسليم دارد .\r\nفرهاد در اين‌جا آخرين تدبيرش را به كار برد ، يعنى دمتريوس را كه براى چنين روزى در حبس نگاهداشته بود آزاد كرده با يك عده سوار بسوريه روانه داشت كه براى آنتيوخوس در آنجا مشكلاتى فراهم كند ليكن از خطائى كه بعد از حريفش سر زد معلوم شد كه اين كار چندان ضرورتى نداشت زيرا بر اثر تحريكاتى كه شده بود\r\n\r\n\r\n","description":"","footnote":"\r\n( 1 ) -  John Hyrcanus . \r\n( 2 ) -  Maccabee . \r\n","page_name":" 444 ","page_number":490},
  {"content":"\r\n\r\nشهرهاى ماد سر بطغيان برآوردند ، اهالى اين بلاد حمله به پادگان‌هاى خود برده و همه را بقتل رسانيدند . فرهاد موقع را مغتنم دانسته با لشكريان خود بكمك آنها به اكباتان شتافت و در بين راه نزديكى همدان به آنتيوخوس برخورده به او كه موقعش از حيث عده خوب نبود حمله برد . اين آخرين مرد جنگى خاندان سلوكى جراحتى برداشته و شكست خورد و بعد براى خوف از اسارت خود را از بالاى كوه پرت كرده زندگانى پرمشقت خود را خاتمه داد . پادشاه اشكانى بقيهء قشون عظيم دشمن را اسير كرده و بعد با شدت غضب به سلوكيه راند و سكنه را بشديدترين وضعى سياست و مجازات كرد .\r\n\r\nزوال خاندان سلكوس\r\nليكن مذكورهء بالا شرحى بود كه فقط براى آگاهى خوانندگان ذكر شد و حقيقت امر اين است كه مرگ آنتيوخوس سىده باقتدارات وسيعهء خاندان سلوكى خاتمه داد . از آن تاريخ ببعد قوهء مختصرى هم كه براى آنها باقيمانده بود صرف منازعات داخلى گرديد . چنان كه چند سال بعد از اين تاريخ كه دولت روم در مقام توسعهء كشور و بسط فتوحات خود برآمد جنگهاى او با پادشاه پنت و ارمنستان بود و الا از نسلهاى سلكوس كه رو بانحطاط و زوال گذارده بودند هيچ اسمى نيست .\r\n\r\nمقام خاندان سلوكى در تاريخ\r\nخاندان سلوكى كه در تاريخ ايران و حتى در يك صحنهء وسيعترى مقام بس مهم و درخشانى را دارا مىباشد مقتضى است قبل از اينكه ما اين سلسله را ترك كنيم لحظه‌اى مكث كرده نقشى را كه آنها بازى كرده‌اند تحت مطالعه بياوريم .\r\nبوان « 1 » ميگويد در سلطنت جانشينان اسكندر سه عقيدهء متمايز وجود داشته است يكى عقيدهء شرقى و ديگر مقدونى و عقيدهء سوم مال يونان بوده است و اما عقيدهء مربوط بشرق و آن عبارت بود از اينكه پادشاه را هيچوقت نميتوان مسئول دانست و آنچه مىكند مشروع و حق است و بايد دانست كه اين عقيده حتى در حيات اسكندر شروع بانتشار كرده بود ولى در اين شك نيست كه آن دو عقيدهء ديگر يعنى يونانى و مقدونى با آن تصادم داشته است .\r\n\r\n\r\n","description":"","footnote":"\r\n( 1 ) - خاندان « سلوكى » فصل سى و دوم ( مؤلف ) .\r\n","page_name":" 445 ","page_number":491},
  {"content":"\r\n\r\nاز طرف ديگر پادشاهان سلوكى مدعى بودند كه با پادشاهان مشرق‌زمين فرق و تفاوت دارند و اين ادعا تا يك اندازه راست هم بوده است و اين سخن شايد مقرون بحقيقت باشد كه ايشان در رفتار خود با افراد كشور بين مشرقيها كه بتحمل و بردبارى عادت كرده بودند با مقدونيها و نيز يونانيها كه بايد آنها را در اينقسمت نقطهء مقابل دانست فرق ميگذاشتند .\r\nدر مقدونيا سلطان را وجودى عاليشأن ميدانستند و جنبهء خداوندگارى به او ميدادند ليكن در جريان عمل از اين رتبه و مقام او كاسته بلكه در بعضى مواقع تحت نظارت اشراف درجهء اول كشور و قواى ارتش قرار ميگرفت . در مشرق زمين اين نظارت بعوض اشراف مملكت با درباريان و مخصوصا با آنهائى بوده است كه مورد توجه و طرف علاقهء شخص پادشاه بودند و اما دخالت قشون در انتخاب يا تعيين يك پادشاه بايد دانست كه آن بر سبيل اتفاق پيش ميآمد ، چنان كه آنتيوخوس بزرگ بهمدستى و كمك قشون بسلطنت رسيد و در حقيقت سلطنت سلوكىها دو جنبه داشت چه آن نسبت برعايا و افراد مشرقى سلطنتى بود استبدادى ليكن اين استبداد بواسطهء قشونى كه اصلا بومى و درواقع قشون ملى بود تعديل مىيافت و از سورت آن ميكاست ، از اين گذشته تمام خصايل و صفات و نيز عمليات و اقدامات و يا رويه و خطمشى آن‌ها در تحت‌تأثير زبان و افكار يا طرز پرورش و آموزش يونانى بوده است و بنابرين مهمترين چيزهائى كه خاندان سلوكى از خود بميراث گذاشته اين است كه چراغ مدنيت و عقايد و افكار يونان را فروزان نگاهداشته تا اينحد كه پرتو آن در پارتيهاى خشن نيز ظاهر و نمايان گرديد ، از اين بالاتر مشرق ادنى كه قسمت مهم و عمدهء آسياست بر اثر اشاعت و انتشار تمدن يونان در آنجا از غلبه و هجوم طوايف وحشى محفوظ ماند .\r\nهرچند اين خاندان در آخر از كارافتاده ناتوان شدند و اين وحشيها كار خود را كردند ، اما روم بجاى آنها نشسته تا چندين قرن طوايف صحرانشين آسياى مركزى و ريگستان عرب را بجاى خود نشانده و از حملات آنها جلوگيرى نمود تا اينكه روم بيزانس هم رو به انحطاط نهاد و در برابر حمله و هجوم دولتى تازه سپر انداخت و از بين رفت .\r\n\r\n","description":"","footnote":"","page_name":" 446 ","page_number":492},
  {"content":"\r\n\r\nچهار درخمى نقرهء ارداول\r\n\r\nفصل بيست و نهم دولت پارت و روم و پنت\r\nمن انتقام خودم را بقدرى كه ممكن بود از دنيا گرفتم ، مرك فقط اجراى نقشهء مرا ناتمام گذارد . من دشمن رومىها و استبداد آنها هستم و يوغ افتضاح آور آنها را به گردن نگرفتم . من جرئت دارم كه مباهات كنم زيرا در ميان تمام اشخاص مشهور فقط من سرآمد كينه‌جويان رومىها بوده‌ام . هيچكس مانند من فتح را براى آنان گران تمام نكرد . هيچكس مانند من تاريخ رومىها را پر از مصيبت و بدبختى نكرد « راسين « 1 » ، مهرداد »\r\n\r\nخطر طوايف صحرانورد\r\nپوشيده نماناد كه تا عصر حاضر منابع و مداركى كه تاريخ ايران را با چين مربوط سازد در دست نبود ، ليكن امروزه بمساعدت و زحمات بعضى از ارباب اين فن كه شايستهء نام بلند ارجمند و سزاوار همه نوع افتخارند ميتوانيم در مبادى و چگونگى مهاجرت اين طوايف وحشى بيابان‌گرد كه اثراتى در تاريخ عالم گذاشته‌اند تحقيقاتى به عمل آوريم .\r\nدر سال 250 قبل از ميلاد كه مقارن با طلوع سلسلهء اشكانى است وقايع مهمى در كشور چين روى داد كه منجر به زوال خاندان چو « 2 » كه چندين هزار سال « 3 » سلطنت\r\n\r\n\r\n","description":"","footnote":"\r\n( 1 ) -  Racin . \r\n( 2 ) -  Chou . \r\n( 3 ) - منابع عمدهء نگارنده در اينموضوع بشرح زير است : « يكهزار سال تاتار » تاليف ى ، ح ، پاركر . « قلب آسيا » تأليف ف ، ح ، سكرين و سر دنيسون‌رس . « دلايل جغرافيائى تاريخى بر شخصيت هون - نوهون » اثر كالمن نماتى  Kalman Nemati  . « مجلهء آسيائى سه ماهه » شمارهء آوريل 1910 . در خصوص طائفهء سكا رجوع شود به « سكستان » بقلم دكتر ف ، و ، توماس . « جريدهء ر : آ ، س » شمارهء ژانويهء 1906 ( مؤلف ) .\r\n","page_name":" 447 ","page_number":493},
  {"content":"\r\n\r\nداشتند گرديد ، سپس اين كشور پهناور به چندين ايالت تقسيم شد كه هميشه باهم بزدو خورد اشتغال داشتند ليكن پس از چندى كه از اين ميانه گذشت شخصى شجاع و نامدار موسوم به تسين « 1 » از ميان برخاسته و بالاخره اقتدارات مركزى را تجديد نمود . بزعم جمهور او همان شخصى است كه بانى ديوار چين گرديد و سدى در مقابل تهاجمات و حملات طوايف وحشى صحراگرد بنا نمود و از اين راه در طريق نهضت و مهاجرت آنها تغييراتى حاصل گشت .\r\nدر دو قرن قبل از ميلاد چين براى دفعهء اول يك دولت معظم جهانگيرى گرديد و در همان اوان طوايفى كه در تاريخ چين معروف بودند به هون‌نو « 2 » يا هونها با طوايف صحرانشين مجاور موسوم به يوئه‌چى جنگيده و آنها را به سمت مغرب تا رودخانهء ايلى « 3 » راندند . در اين‌جا آنها بطوايفى برخوردند قوى و نيرومند و چون ديدند كه نميتوانند بر ايشان ظفر يابند لذا به طرف جنوب رانده شده و در حدود طايفهء سكا فرود آمدند ، طايفهء اخير الذكر در سال 163 قبل از ميلاد از اراضى خود مهاجرت كرده در سواحل رود تاريم « 4 » مسكن گزيدند . سكاها به نوبهء خود به سرداريه هجوم برده دولت يونانى باختر را منحل و تارومار كردند . مهاجرت و حركت طوايف يوئه‌چى سبب گرديد كه طوايف وحشى ديگرى كه از پشت سر به آنها فشار آمده و رانده ميشدند مانند امواج دريا پىدرپى بممالك جنوبى كه نسبة متمدن بودند هجوم برده تا اراضى تازه‌اى بدست آورده و در آنجاها سكنى گزينند .\r\nگرچه اين مهاجرت‌ها و تهاجمات خوش‌بختانه در يكوقت صورت نميگرفته بلكه بمرور زمان واقع ميشد اما در توليد خطر غيرقابل تدارك همه باهم شريك بودند ، چه هرناحيه‌اى را كه تارومار كرده در آنجا جايگير ميشدند ناحيهء ديگر دچار همان فتنه و بليه ميگرديد و به همين ترتيب تمام عالم تمدن از اين نهضت و جنبش در معرض مخاطرهء هتىها يا طوايف وحشى صحراگرد بودند كه از خصايص آنها اين بود كه پيران قبيلهء خود را كشته و از گوشت آنها تغذى مينمودند و نيز زنان در ميانشان\r\n\r\n\r\n","description":"","footnote":"\r\n( 1 ) -  Tsin . \r\n( 2 ) -  Hiung - Nu . \r\n( 3 ) -  Ili . \r\n( 4 ) -  Tarim . \r\n","page_name":" 448 ","page_number":494},
  {"content":"\r\n\r\nمشترك بودند و ديگر در همهء عادات و آداب بخشونت و وحشيگرى رفتار مينمودند و البته استيلا و غلبهء چنين قومى بليه و تهلكهء بزرگى براى نوع بشر بوده است . بنابعقيدهء بعضى حتى امروز هم جنس زردپوستان موجب خوف و وحشت ميباشند و ليكن ژاپون كه از ممالك عمدهء تورانى است داخل كميتى « 1 » ملل گرديده و چين هم براى نيل بدين سرمنزل مقصود كوشش مىكند ، بنابراين ما اينرا بمشكل ميتوانيم بفهميم كه در آن روز شكست خوردن بدست آنها عبارت بود از مرگ ، آرى مرگ زن و مرد و كودك ولى بعد از شكنجه‌هاى بسيار و يا يك زندگانى كه مرگ بمراتب بر آن ترجيح داشته است .\r\n\r\nفتوحات طوايف صحرانشين در پارت\r\nدر همين زمان پرخوف و خطر بود كه فرهاد دوم پس از فاتح شدن در مقابل قواى سلوكى براى تسخير سوريه خود را معطل نكرده بدون درنگ براى دفاع از مملكت خويش بپارت شتافت .\r\nاو بسيارى از لشكريان آنتيوخوس را كه اسير كرده بود داخل قشون نمود . وقايع اين جنگ را مورخين بتفصيل ذكر كرده‌اند و به ظاهر معلوم مىشود كه آن تا چند سال هم طول كشيده است ولى در آخر پارتيها بواسطهء قصور يونانيانى كه در لشكر پارت بودند و نيز مرگ پادشاه شكست خوردند . جانشين فرهاد كارهاى ويرا دنبال كرد و جنگ را ادامه داد ، ليكن او هم نتوانست از عهدهء اين طايفهء خونخوار برآيد و عاقبت در جنگ كشته شد .\r\n\r\nمهرداد دوم 124 - 88 قبل از ميلاد\r\nبعد از اين شكست دوم چنين به نظر ميآمد كه پارتيها در شرف زوال و اضمحلال ميباشند ليكن در اين ميانه مهرداد دوم كه پادشاهى خوش‌بخت يا سردارى لايقتر بود بر سرير شاهى نشست .\r\nاو از عمليات و اقدامات خود تغييرى در اوضاع پديد آورد و در جنگ با طوايف وحشى چنان درس عبرتى به آنها داد كه اراضى پارت را به كلى ترك گفته با قواى خود بجستجوى سرزمينى افتادند كه بتوانند با سكنه و قواى آنجا مقاومت كنند و عاقبت\r\n\r\n\r\n","description":"","footnote":"\r\n( 1 ) -  Comity . \r\n","page_name":" 449 ","page_number":495},
  {"content":"\r\n\r\nبر سر كشورى كه امروز افغانستان خوانده مىشود ريختند . مهرداد حقيقة تا اين درجه موفقيت حاصل نمود كه ولايت چندى را در طرف مشرق گرفته ضميمه كرد . از سكه هائى كه در دست است ثابت مىشود كه در خلال آن ايام شاهزادگانى داراى اسامى و القاب اشكانى در نزديكى جبال هيماليا سلطنت داشته‌اند . بارى مهرداد بعد از تمشيت و انتظام امور ولايات تازهء خود به مغرب امپراطورى خويش متوجه گرديد ، چه هيمروز « 1 » نايب - السلطنهء بابل در مقام خودسرى و طغيان برآمده ولى قوت و قدرت سلطان پارت با قشون جرّارى كه آماده داشت بيش از اين بود كه كسى بتواند با او مقابلى كند و لذا هيمروز به آسانى مقهور و مغلوب گرديد .\r\n\r\nپارت و ارمنستان\r\nما در ضمن جنگ‌هاى كشورگشايان آشور شرحى از ارمنستان و پايتخت آن وان ذكر نموده و گفتيم كه طوايف نرى « 2 » و ارارتو و نيز من‌ناى « 3 » در آنجا سكنى داشتند ، ليكن در سدهء هفتم پيش از ميلاد ارمنىها كه از نژاد آريا ميباشند به ظاهر از سمت مغرب وارد اين سرزمين شدند . هرودوت « 4 » وقتى كه دستهء سپاه آنها را در جزو لشكر عظيم خشايارشا ذكر مىكند آنان را از مهاجرين فريژى قلمداد كرده است . در كتيبه‌هاى بيستون در ميان ولايات امپراطورى ايران ارمنستان ( ارمينا ) هم ذكر شده است و در تاريخ بعدى ما ارمنستان را گاهگاهى ميشنويم ولى رويهمرفته حائز اهميت خاصى نيست ، اينمطلب قابل‌ملاحظه است كه ارامنه خودشان را باسم « هايكا » مينامند كه آن لفظ جمع و مفردش « هاى » نام پهلوان داستانى آنها مىباشد ، زمانيكه مهرداد اول در مقام توسعهء قلمرو خود برآمد ارمنستان كه مجبور باطاعت و فرمانبردارى آنتيوخوس اپيفان بود دوباره طوق تابعيت خاندان سلوكى را دور انداخت و اين امر به ظاهر معلوم مىشود كه بكمك و دستيارى پارت صورت گرفته است ، چه سلطان جديد آن‌كه از 150 تا 128 قبل از ميلاد سلطنت كرده يكنفر اشكانى موسوم به وال ارساسيس « 5 » بوده است . فرزند او كه با پنت جنگ كرده است\r\n\r\n\r\n","description":"","footnote":"\r\n( 1 ) -  Himerus . \r\n( 2 ) -  Nairie . \r\n( 3 ) -  Mannai . \r\n( 4 ) - هرودوت 7 ، 73 . ( مؤلف )\r\n( 5 ) -  Val - Arsaces . \r\n","page_name":" 450 ","page_number":496},
  {"content":"\r\n\r\nتا 113 قبل از ميلاد سلطنت داشته و بعد ارتاكسياس « 1 » جانشين وى گرديد كه او همان ارتاوسدس « 2 » ژوستن مورخ مىباشد . قريب بيكصد سال قبل از ميلاد مهرداد بدين كشور حمله برده است ، هرچند شرح اين جنگ بما نرسيده ولى از اشارات استرابو چنين مفهوم مىشود كه تيگران فرزند بزرگ پادشاه ارمنستان چند سالى برسم گروگان در پارت ميزيست و از اين بطور وضوح معلوم ميگردد كه دولت پارت فاتح بوده است ، ليكن ارتاوسدس مدتى بسلطنت باقى بوده و بعد از او ارمنستان تا مدت بيست سال تحت سلطنت تيگران بوده و حدود آن در اينميانه توسعه يافته از خليج ايسوس و درياى مغرب تا بحر خزر امتداد داشته است . ما در شرح حالات پادشاهان پارت مسئله ارمنستان را كه در درجهء اول اهميت است مرتبا ذكر خواهيم نمود .\r\n\r\nتوسعهء روم 190 - 139 قبل از ميلاد\r\nهنگاميكه آنتيوخوس كبير از افواج روم در ماگنسيا « 3 » شكست خورد به نظر چنين ميآمد كه استقلال دول آسياى صغير و سوريه بايستى خاتمه يابد ليكن دولت روم عقب نشسته و تا يك پشت سياست عدم مداخله را تعقيب مينمود و شايد آن مبنى بود بر يك سياست عاقلانه‌اى كه به او القا شده بود . دولت‌هاى مختلف مزبور در اينمدت بدون هيچ مداخلهء مسلحانه از طرف مغرب به حال خود بوده و آنچه ميلشان بود مطابق آن عمل ميكردند . در سال 168 قبل از ميلاد بواسطهء جنگ پيدنه و تصرف مقدونيه وضعيت به كلى تغيير پيدا كرد ، چنان كه تخليهء مصر از طرف آنتيوخوس اپيفان بر اثر حكم موجز و شديد اللحنى كه به او شده بود شاهدى است بر اين مدعا . چند سال بعد از اين ( 151 - 145 قبل از ميلاد ) يكنفر مدعى در مقدونيه پيدا شد و اكائىها نيز پرچم مخالفت برافراشتند و اين حوادث و پيش‌آمدها منجر بتاراج كرنت « 4 » و دخول يونان در تحت تبعيت حكمران ( فرماندار ) رومى مقدونيا گرديد ، هرچند دولت روم در ابتدا دخالتى مستقيم در ادارهء\r\n\r\n\r\n","description":"","footnote":"\r\n( 1 ) -  Artaxias . \r\n( 2 ) -  Artavasdes . \r\n( 3 ) - اين اسم در بعضى نوشتجات فارسى « مگنزيا » نيز ضبط شده است ( مترجم ) .\r\n( 4 ) -  Corenth . \r\n","page_name":" 451 ","page_number":497},
  {"content":"\r\n\r\nآن كشور ننمود . در سال 146 قبل از ميلاد كارتاژ بدست سىپيو « 1 » سردار روم سقوط يافته و او بعد از تصرف آنجا شهر را چنان خراب كرد كه با خاك آن را يكسان نمود .\r\nباز قضيهء ديگرى پيش‌آمد كه آن شايد در اثر يعنى اثر مستقيم از همه مهمتر بود و بالاخره توجه دائمى روم را به طرف مشرق جلب نمود و آن چنانست كه پادشاهان پرگام هميشه از متحدين ثابت جمهورى روم بودند ، اگرچه خدمات اومنس « 2 » پادشاه آنجا در جنگ پپدنه « 3 » نسبت بدولت روم بلاعوض مانده و پاداش آن داده نشده بود معذلك جانشين او اتالوس كه در وقت مردن وارثى نداشت در 133 قبل از ميلاد كشورش را در وصيت خود بروم واگذاشت . اين وصيت مورد قبول واقع شده پسرى كه از اومنس باقيمانده و در مقام ادعا برآمده بود مغلوب گرديد و دولت روم كشور نامبرده را به تصرف درآورد باينمعنى قسمتى از آن‌كه جزء تراس بود بمقدونيا كه آنوقت ولايتى متعلق به روم بود ملحق شد و نواحى و بخش‌هاى مشرقى آن به مهرداد پنت « 4 » كه او نيز از متحدين روم بود واگذار شده و آن قسمتى كه بيشتر از همه ذيقيمت و گران‌بها بود باسم « آسيا » « 5 » ولايت رومى گرديد . اين تقسيم در سال 129 قبل از ميلاد به ترتيب بالا بانجام رسيد . دولت روم در اينوقت وضعيتى پيدا كرد كه به كلى مغاير با وضعيت او در اواخر قرن دوم بود چنان كه از اين تاريخ ببعد طريقه و مسلكى را كه دنبال ميكرد نظير بريتانياى كبير آن طريقه و مسلك نتيجهء مستقيم يك نقشهء مهاجمه و تجاوزكارانه‌اى نبود كه با تأمل و فكر يا اراده و اختيار كشيده شده باشد بلكه پيش‌آمد و اوضاع وقت ويرا بر آن مسلك مجبور ساخت .\r\n\r\nتشكيل سلطنت مهرداد ششم پادشاه پنت 190 - 120 قبل از ميلاد\r\nمهرداد پنت كه از طرف پدر به پادشاهان هخامنش و از طرف مادر بسلاطين سلوكى ميرسد داهيه‌اى مثل او در عرصهء تاريخ خيلى كم مىشود پيدا كرد ، در كودكى بواسطهء قتل پدر يتيم مانده\r\n\r\n\r\n","description":"","footnote":"\r\n( 1 ) -  Scipio . \r\n( 2 ) -  Eumenes . \r\n( 3 ) -  Pydna . \r\n( 4 ) - اينكه من اين اسم را به سبكى كه در نوشتجات قديم روم بوده استعمال ميكنم براى اين است كه تا از مهرداد همنام خود پادشاه پارت فرق پيدا كند ( مؤلف ) .\r\n( 5 ) - اين لفظ در كتب عهد جديد در همين معنى استعمال شده است . رجوع شود به اعمال رسولان باب 16 آيه 6 - ( مولف ) .\r\n","page_name":" 452 ","page_number":498},
  {"content":"\r\n\r\nدر محيطى حتى محيط خانواده‌اش كه پر از فساد اخلاق يعنى غدر و خيانت بود پرورش يافته و اين طرز پرورش اخلاق او را صلب و سخت و از راستى منحرف ساخته بود و نيز بر اثر آواره‌گردى و سرگردانى كه در زندگى خود به آن معتاد شده ساختمان بدنى وى محكم و قوى بوده است . خصايص عقلى وى او را براى درك صنايع و ادبيات يونان قابل و مستعد كرده و به قدر كفايت از آنها بهره‌مند گشته بود . در عدم صداقت و قساوت قلب كمتر پادشاهى نظير او يافت ميشده ولى در جديت و فعاليت و نيز دخول در مشكلات و كفايت و قابليت باعث تعجب همه بوده است . شروع سلطنتش در سرزمينى مثل پنت شده كه دوردست و بىاهميت بوده است ، چه آن شامل نواحى جنوب درياى سياه بود كه از سينوپ « 1 » و طرابوزان تا حوالى باطوم حاليه وسعت داشته است ، ليكن چندى نگذشت كه داراى امپراطورى معظم و قوى مشتمل بر مينگرليا « 2 » و ايمرىتيا « 3 » در مشرق درياى سياه و سواحل شمالى آن گرديد . پيش‌آمد و اوضاع هم آنوقت با اين جوان فاتح مساعدت نمود ، چه شهرهاى يونان در آن زمان باندازه‌اى ضعيف و ناتوان شده بودند كه با اقوام غارتگرى كه آنها را تهديد نموده « 4 » و از هيچگونه تعدى و تحميلات نامشروع فروگذار نميكردند تاب مقاومت نداشتند و در نتيجهء اين اوضاع ناگوار از مهرداد استمداد نموده ورودش را براى خود مانند يك نجات دهنده گرامى شمردند . از اينجا كشورى بنام بوسپوروس « 5 » براى او تشكيل يافت كه نه تنها از حيث نقد و جنس نافع و سودبخش بود بلكه انواع فوائد و منافع ديگرى كه بتصور آيد از آنجا بدست ميامد . او فتوحات خود را تا اين‌جا خاتمه نداده ارمنستان كوچك را هم بقلمرو خويش افزود . با تيكران كه آنوقت بجاى پدر بر تخت ارمنستان نشسته بود طرح اتحاد و دوستى ريخته قراردادى بست و دخترش كلئوپاتر را نيز بنكاح او درآورد ، اگرچه جزئيات اين قرارداد بر ما معلوم نيست ، ليكن به ظاهر بايد\r\n\r\n\r\n","description":"","footnote":"\r\n( 1 ) -  Sinope . \r\n( 2 ) -  Mingrelia . \r\n( 3 ) -  Imeritia . \r\n( 4 ) - مومسن ( كتاب 4 فصل 8 ) كتيبه‌اى را در البيا  ( Olbia )  واقع در نزديكى دهنه دنيپر ذكر مىكند كه در آن كتيبه شرحى از زمان معاصر راجع بمظالم و اذيت و آزار دائمى طايفهء سيت يا تورانيها ذكر شده است ( مؤلف ) .\r\n( 5 ) -  Bosporus . \r\n","page_name":" 453 ","page_number":499},
  {"content":"\r\n\r\nكه آن مشتمل بر تعاون و همراهى بهم و نيز تعيين حدود كشورگشائى و قلمرو همديگر بوده است . اكنون ديده مىشود كه مهرداد پادشاه پنت كه يكى از متفقين روم بود بواسطهء عقد قرارداد مزبور با ارمنستان متحد شده حدود استيلا و نفوذ خود را در مقابل پارتىها رسانيده است به جائى كه بايد آن را باصطلاح امروز منطقهء نفوذ آنها يعنى پارتيها خواند .\r\nتاكنون بمنافع دولت روم مستقيما مداخله‌اى نشده بود ولى بر اشخاص خبير و بصير بايد معلوم شده باشد كه ايجاد اين دولت جديد با مراتب و كيفياتى كه ذكر شد براى امنيت مشرق بفال نيك شمرده نميشد ، خاصه وقتى كه پافلاگونيه و كاپادوكيه هم جزو قلمرو مهرداد درآمدند . اينجا مجلس سناى روم مجبور بعمليات گرديده در سال 102 قبل از ميلاد كليكيه را دولت روم ببهانهء اينكه اهالى آن جزء دزدان دريائى درآمده بودند در تحت اقتدار خود درآورده بفرماندار آن‌جا لوسيوسولا « 1 » دستور داد كه مداخله در امودكاپادوكيه نمايد . مهرداد در اينموقع جرئت نكرد كه از عمليات نمايندهء روم جلوگيرى نمايد ، سولا بسرعت از وسط اين كشور گذشته و آنجا را محل تاخت‌وتاز قشون خود قرار داد . اين اولين موقعى بود كه لشكر روم بساحل فرات يعنى بيك جائى رسيد كه مقدر بود در آينده سرحد مشرقى آن امپراطورى و نمايشگاه عملياتى بس بزرگ گردد . ليكن اين نهضت سولا نتيجهء دائمى نداشت چه پس از مراجعت او تيگران پادشاه ارمنستان نمايندهء روم را از آن سرزمين خارج كرد و پافلاگونيه نيز كه قبلا تخليه و واگذار شده بود تحت تصرف درآمد . پس از وصول اين خبر سناى روم افسر رومى ديگرى را به سمت سفارت و نمايندگى به آنجا روانه نمود و در سال 90 قبل از ميلاد مهرداد مجددا آنجا را واگذاشت .\r\n\r\nابتداى روابط ما بين پارت و روم 92 قبل از ميلاد\r\nدر اين شكى نيست كه مهرداد دوم پادشاه اشكانى جدا مراقب ترقى و بزرگ شدن ارمنستان بوده و رفتارش را با نظر دقت مىنگريست چه تيگران پادشاه آنجا بحمايت مهرداد اشكانى بجاى پدر بر تخت ارمنستان نشسته و در حقيقت تخت و تاج\r\n\r\n\r\n","description":"","footnote":"\r\n( 1 ) -  Luciussulla . \r\n","page_name":" 454 ","page_number":500},
  {"content":"\r\n\r\nخود را مرهون مساعى وى ميدانسته و بپاداش نيكىهايش قسمتى از نواحى ارمنستان را طبق معاهده‌اى به او واگذار كرده بود ولى پس از آمدن روى كار نه‌تنها آنچه داده بود پس‌گرفت بلكه بحدود پارتيها دست‌اندازى نموده صفحاتى را كه جزء دولت پارت مىشناختند غارت كرد . عاقبت پس از اينكه سولا بنمايندگى روم بساحل فرات رسيد سفيرى از طرف دولت پارت براى بستن يك قرارداد تدافعى و تهاجمى بنزد وى فرستاده شد ، اين ملاقات متضمن فال بد بود چه سولا سفير روم بواسطهء نفوذى كه داشت مقام محترم را بين پادشاه كاپادوكيه و اروباز « 1 » سفير ايران اشغال ميكرده و لذا اروباز پس از مراجعت بپارت بجرم اينكه احترام دولت متبوعهء خود را منظور نداشته است محكوم شده و نقد حياتش را از كف داد . بارى سولا از انعقاد چنين قراردادى شانه خالى كرد و شايد در اين باب اختيارى هم نداشته است و در هرصورت اين موضوع به حال وقفه افتاد ، هرچند اين مطلب قابل تذكار است كه اين دو دولتى كه مقدر شده بود ساليان دراز براى منافع شرق و غرب دست‌وگريبان باشند در بادى امر باهم به منظور دوستى فتح باب مراوده نموده بناى اتحاد و يگانگى را گذاشته‌اند .\r\n\r\nنخستين ارتباط چين با ايران 120 - 88 قبل از ميلاد\r\nواقعا دانستن اين مطلب خيلى دلچسب است كه مهرداد دوم نه اول پادشاه ايرانى است كه باب ارتباط و مناسبات با جمهورى بزرگ غرب را باز نموده بلكه اولين سفير چين را نيز كه بديدار ايران آمده بود در دربار خويش پذيرفته است « 2 »\r\nعلماى چين باهم اتفاق دارند كه تا يكصد و چهل قبل از ميلاد اطلاعى در چين از اوضاع غرب نبوده است ، ولى در دورهء خاندان هان هيئتى به اطراف و جوانب اعزام شده ، از جمله چند تن هم به سرزمين پارت كه به اصطلاح آنها ( آن سيه « 3 » ) گفته\r\n\r\n\r\n","description":"","footnote":"\r\n( 1 ) -  Orobazos . \r\n( 2 ) « اطلاع چينىها از ايران باستان » بقلم ى . ح . پاركر ( مجلهء آسيائى سه ماهه ژانويه 1903 ) . « ارتباط چين با آسياى غربى و مركزى در قرن دوم ميلادى » ( شانگهاى 1880 ) تأليف ت . و . كينك سميل . « چين و شرق رومى » تأليف دكتر ف . هرت . ( مولف ) .\r\n( 3 ) -  An - Sih . \r\n","page_name":" 455 ","page_number":501},
  {"content":"\r\n\r\nميشد سفر كرده و بدانجا ورود كرده‌اند . كينگ سميل « 1 » اول كسى است كه معلوم داشته لفظ ( آن سيه ) زبان چينى محرف كلمهء ارزاسس « 2 » مىباشد . شرحيكه نمايندگان چين راجع به پارت گذارش ميدهند مشعر است كه در آن سرزمين برنج و گندم و مو كشت ميكنند ، دورادور شهرها ديوار كشيده شده است ، آن كشور بسيار بزرگ و پهناور است ، بعلاوه اشاره بسكه‌هاى نقرهء پارتى ميكنند كه رواج داشته و بر انها شكل پادشاه معاصر منقوش بوده است و نيز مينويسند كه نوشته‌ها و يادداشتهاى ادبى آنها عبارتست از علائم و نشانه‌هائى كه از پهلو به پهلو « 3 » روى پوست ميگذارند . اين بيان به ظاهر اشاره است به پار چمنت « 4 » ( به زبان انگليسى پوستى است كه روى آن كتابت ميكردند ) كه بطوريكه از نام آن برميآيد كاغذ مزبور از شرق نزديك باروپا رفته است چه آن مصحف « پرگامنا » « 5 » ى لاتينى است كه اختراع و محل ساخت آن در پرگاموس بوده كه يكى از شهرهاى آسياى صغير است . در اين گزارش از امپراطورى روم كه در آنزمان از حوزهء اطلاعات آنها خارج بود ذكرى نشده است . سپس در اين مشروحه از « آب باريك » اسم برده شده است كه آن بطوريكه كينگ سميل معلوم ميدارد نقل يك درياى محصور به خشكى در حوضهء تاريم بوده است كه درياچهء لپ « 6 » قسمت باقيماندهء آن مىباشد و احتمال ميرود كه اين مأمورين سياسى خبرى از درياچهء هامون كه در سيستان است شنيده ولى در گذارش خودشان حكايت را بيك محل تازه و خيلى دورى احاله داده‌اند ، چنان كه از اين قبيل اشتباه عادت جهانگردان شرق و غرب هردو بود ميكردند .\r\nو نيز ذكر شده كه سفراى مزبور در برگشت ، پيشكشىهائى براى پيشكش كردن به هان با خود آوردند كه از آن جمله « تخم مرغهاى مرغان بزرگ و شعبده‌بازهاى ماهر لىكين « 7 » » بوده است ، مراد از اين تخم مرغها تخم شترمرغ است كه از صحراى عربستان ميآوردند . اگر چه كينك سميل اظهار مىكند كه در آن ايام شترمرغ در بيابان لوت وجود داشته است\r\n\r\n\r\n","description":"","footnote":"\r\n( 1 ) -  Klngsmill . \r\n( 2 ) - كه به فارسى ما او را اشك ميناميم - ( مترجم ) .\r\n( 3 ) - چون خط چينى از بالا به پائين يعنى عمودى است معمولا بايد اين كتابت بطور افقى نظر اين مسافر دقيق النظر را جلب كرده باشد ( مؤلف ) .\r\n( 4 ) -  Parchment . \r\n( 5 ) -  Pergamena . \r\n( 6 ) -  Lop . \r\n( 7 ) -  LiKien . \r\n","page_name":" 456 ","page_number":502},
  {"content":"\r\n\r\nو لفظ « لىكين » هم محتمل است كه از كلمهء هيركانيا تصحيف شده باشد . نمايندگان سياسى بالا كه روابط بين ايران و چين را روشن ساخته‌اند پاركر مينويسد كه تاريخ آن بين 120 - 88 پيش از ميلاد بوده است .\r\n\r\nيك عصر تاريك در تاريخ پارتيها 88 - 66 قبل از ميلاد\r\nاين قضيه كه دولت پارت خواستار اتحاد با روم شده است خود گواهى است بر صدق اين مدعا كه قواى ارمنستان بوسيلهء كمك و همراهى پادشاه پنت بقدرى بوده ( كه دولت نامبرده ) نمى توانسته است با آن روبرو شود . هرچند ما اكنون وارد زمانى ميشويم كه وقايع تاريخى آن مبهم و تاريك است ، اما ميدانيم كه تيگران ( پادشاه ارمنستان ) بدين پايه قوت داشته است كه پارت را شكست داده و ولاياتى را كه جزو دولت آن پادشاه اشكانى كه در حدود 88 قبل از ميلاد مرده و همچنين جانشين او شناخته ميشد گرفته و بقلمرو خود افزوده است و نيز ميخوانيم كه او از جنگ پنت استفاده كرده مخصوصا قسمت علياى بين النهرين و ماد آذربايجان را از پارت انتزاع كرده ضميمه نموده است و همچنين در سمت مغرب صفحاتى را كه واگذار بسلوكىها بوده به تصرف درآورده است .\r\nاين جنگها بين 85 قبل از ميلاد و 74 قبل از ميلاد رويداده و چنان كه گفته شد ارمنستان كه يك ايالت كوچكى بود بتدريج بسط پيدا كرده يك مملكت معظم و پهناورى گرديد . تيگران وقتى كه روى سكه‌هاى خودش لقب شاهان قديم آسيا « شاه شاهان » را به زبان يونانى ترسيم كرد او فقط امرى را كه انجام يافته يا شرح واقعه‌اى را كه بوقوع پيوسته درج نمود .\r\nبراى تا مدت بيست سال يعنى از سال 88 قبل از ميلاد تا 69 قبل از ميلاد پارتيها در دورهء سيناتروس « 1 » و ديگر پادشاهان نقش درجهء دوم يا تابعيت را بازى كرده در جنگ‌هاى ما بين روم و پنت و ارمنستان بيطرفى خود را بدشوارى حفظ نمودند ، ليكن در\r\n\r\n\r\n","description":"","footnote":"\r\n( 1 ) -  Sinatruces . \r\n","page_name":" 457 ","page_number":503},
  {"content":"\r\n\r\nسال 66 قبل از ميلاد كه پمپى « 1 » بجاى لوكولوس « 2 » بسردارى سپاه روم در آسيا منصوب شد انقلابى در جريان امور رويداده وضعى ديگر در كارها پديدار گرديد .\r\n\r\nمهرداد ششم و روم 89 - 66 قبل از ميلاد\r\nاين پادشاه پنت كه مكرر تسليم روم گرديده در وجود خود قوتى حس كرد كه پنجه به پنجهء دولت غربى يعنى روم بيفكند .\r\nچون لشكرى به قدر كفايت تحت اختيار نمايندگان رومى در آسيا نبود مهرداد به پركاموس هجوم برده و بناى تاخت‌وتاز را گذاشت ، او خويشتن را منجى وانمود كرد و تا پنج سال از ماليات و حقوق ديوانى معافشان داشت . از طرف ديگر تمام مردم ايطاليائى را كه در حوزهء آسيا ساكن بودند و شمارهء آنها به هشتاد هزار تن « 3 » ميرسيد ناگهان قتل‌عام كرد . نيروى دريائى او دلوس « 4 » و پيرائوس را ضبط كرد . آتن تبعيت او را اختيار نموده و بيشتر شهرهاى يونان هم اقتدا به او كردند .\r\nسولا با سى هزار لشكر در اپيروس « 5 » پياده شد و به طرف آتن پيشرفت ، او قصد كرد به پيرائوس بالا برود ولى موفق نشد ، ناچار بنا را بر محاصره گذاشته و از اين كار هم چندان نتيجه‌اى نگرفت . آتن در سال 86 قبل از ميلاد تصرف شده ولى پيرائوس مفتوح نگرديد مگر بعد از حركت نيروى دريائى مهرداد كه براى ملحق شدن به لشكر پنت به ترموپيل پيشرفت . سولا كه در اين هنگام پانزده هزار نفر در زير فرمان داشت مهرداد را با يكصد هزار سپاه در كارونيه ملاقات كرد و اين همان محلى است كه فيليپ پادشاه مقدونيه قواى متحدهء آتن و بوتيه « 6 » را در آن محل شكست داده بود . جنگى سخت و مأيوسانه درگرفت و عاقبت ترتيب و انتظام غرب بر عده و شمارهء شرق غالب شد و شكست فلاكت‌بارى بسپاه مهرداد وارد آمده و جنگ خاتمه يافت . سپس بنابر صلح گذارده شده ، بيست هزار تالان بعنوان غرامت جنگ و هفتاد فروند كشتى جنگى به سولا\r\n\r\n\r\n","description":"","footnote":"\r\n( 1 ) -  Pompey . \r\n( 2 ) -  Luculus . \r\n( 3 ) - اين عدهء زياد صحت اين تفسير سنكا  ( Seneca )  را به ثبوت مىرساند كه رومى هركجا را فتح مينمود آنجا را آباد ميكرد ( مؤلف ) .\r\n( 4 ) -  Delos . \r\n( 5 ) -  Piraeus . \r\n( 6 ) -  Boeotia \r\n","page_name":" 458 ","page_number":504},
  {"content":"\r\n\r\nسردار روم تسليم گرديد . اين جنگ كه عموما معروف بجنگ اول مهرداد مىباشد بدين طريق خاتمه يافت .\r\nجنگ دوم مهرداد چندان اهميتى نداشت ولى جنگ سوم مفصل و طولانى بود .\r\nمهرداد كه از اوضاع و احوال روم خوب اطلاع بهمرسانيد و از مرگ سولا و فتوحات سرتوريوس « 1 » در اسپانيا كه با او بناى اتحاد و دوستى را گذاشته قراردادى در 75 قبل از ميلاد بسته بود آگاهى يافت و نيز از فتنه و آشوب روم يعنى جنگ خسته‌كننده بر عليه غلامان و شمشيربازان كه در زير فرمان سپارتاكوس « 2 » جمع شده بودند مستحضر گرديد موقع را ( بالنتيجه ) مساعد ديده در سال 74 قبل از ميلاد اقدام بجنگ نمود .\r\nاو حمله به بىتىنيه برد كه پادشاه آن به اتاليد « 3 » اخير پادشاه پركاموس تأسى جسته قلمرو خود را در وصيت به ارث جمهورى روم گذاشته بود . در ابتدا غلبه و پيشرفت باز با مهرداد بوده است . ليكن وقتى كه لوكولوس سردار روم بميدان آمد سپاه پنت را كه بمحاصرهء كىزيكوس « 4 » مشغول بود محصور نمود ، شكستى سخت بر آنها وارد آمده ( روميان قسمتى را كشته يا اسير كردند ) و معدودى كه جان بدر بردند به لامپ ساكوس « 5 » گريختند . در اينموقع نيروى دريائى مهرداد نيز از طوفان خراب و از كار افتاد . در طول سال 73 قبل از ميلاد و سال بعد لوكولوس در پنت بعمليات جنگى پرداخته تا آنكه مهرداد ناچار شده به ارمنستان پناهنده گرديد .\r\nتيگران پادشاه ارمنستان در اين ميانه غرور و نخوتى بخرج داد كه آن منجر به استيصال و سقوط او گرديد ، توضيح اينكه در مقابل تقاضاى سردار روم از تسليم كردن مهرداد پدرزن خود ابا و امتناع نمود و هنگاميكه ليژيونهاى روم در سال 69 داخل ارمنستان شدند او از روى حقارت ميگفت « اين روميها اگر بعنوان سفارت آمده‌اند خيلى زياد و اگر براى جنگ آمده باشند خيلى كمند » ولى پس از آراستن صفوف و اشتغال بجنگ سپاهش مانند كاه از جلو روميها پراكنده شده و به سمت مشرق فرار كرد .\r\nدر سال بعد نيز با تهيهء تازه وارد جنگ گرديد كه دوباره شكست يافت و اگر قشون\r\n\r\n\r\n","description":"","footnote":"\r\n( 1 ) -  Sertoriws . \r\n( 2 ) -  Spartacus . \r\n( 3 ) -  attalid . \r\n( 4 ) -  Cyzicus . \r\n( 5 ) -  Lampsacus . \r\n","page_name":" 459 ","page_number":505},
  {"content":"\r\n\r\nروم از پيشرفتن در كوهستان و دخول در ناحيهء آرارات امتناع نكرده بود لوكولوس فتح ارمنستان را تكميل نموده بود ولى از اينجهت از آنجا به طرف جنوب كه اراضى بالنسبه صاف و مسطح بود رانده و نصيبين را مسخر ساخت . در فصل بهار سال 67 قبل از ميلاد لوكولوس به پنت كه مهرداد دوباره در آنجا ظاهر شده بود مراجعت كرد و از اينجا بار ديگر قصد ارمنستان نمود ولى سپاهيانش باز عصيان نمودند . پس لوكولوس از انجام امرى كه در نظر گرفته بود يعنى فتح ارمنستان مأيوس گرديد زيرا كه آن تا يك اندازه بعد مسافت و تا يك اندازه هم كوهستانى بودن مواضع و ميدانهاى جنگ بينهايت مشكل مينمود .\r\n\r\nعمليات پمپى در مشرق 67 - 63 قبل از ميلاد\r\nپمپى از بزرگترين مردانى است كه روم از خود بوجود آورده است ، اعمال اينمرد در مشرق كفايت فوق العادهء او را ثابت مينمايد . وى قبلا در افريقا و اسپانيا خود را بطور درخشان مشهور و برجسته كرد و بعد بموقع وارد ايطاليا گرديد تا دربر بادى شمشيربازان سپارتاكوس سهم عمده‌اى بگيرد . در افتخار مقهور ساختن آنها كه كار خطيرى بود با كراسوس شركت نمود و بنابراين او قبل از مأموريت بمشرق زمين در نظر هم‌ميهنان خويش مقامى بلند و ارجمند داشته است .\r\nآغاز جنگهاى او در مشرق هنگامى بود كه از طرف دولت روم با اختيارات تام و تمام مأمور باستيصال دزدان دريائى كيليكيه گرديد كه غارتگرى آنها نه‌تنها در دريا خطرناك بود بلكه زندگى و آزادى ساكنين كشورهاى مجاور را نيز مانند كورسرهاى « 1 » قرون وسطى تهديد مينمود . او در علم لشكركشى دريائى بوسيلهء انتظام و ترتيبى كه داد كفايت و فراست غريبى از خود ظاهر ساخته و آبهاى ايطاليا را از وجود اين دزدان هيبت‌ناك صاف و پاك نمود و اكتفا باينهم نكرده آنان را تعاقب كرد و مجموع كشتىهاى آنها را در آبهاى خودشان محو و نابود ساخت كه اين خود كارى بس قابل ملاحظه بوده است .\r\nدر اين هنگام پمپى مأمور بخاتمه دادن جنگ مهرداد گرديد ، او بفوريت حركت\r\n\r\n\r\n","description":"","footnote":"\r\n( 1 ) -  Corsoirs . \r\n","page_name":" 460 ","page_number":506},
  {"content":"\r\n\r\nكرد و زمانى كه به خشكى رسيد و خواست زمام امور را بدست گرفته وارد عمل گردد پنت باز در تصرف مهرداد بود . لوكولوس هنوز در كوهستانهاى هاليس عليا بسر ميبرد 39 - قلعهء وان\r\nو گلابريو جانشين وى تاكنون اقدامى در انجام مأموريت خود ننموده بود و عمليات جنگى در نمايشگاه جنگ به حال وقفه و همينطور سه لژيون در كليكيه بيكار بوده و در حقيقت غير از وجود يك عنصر جديد و يك قائد فعال انتظارى در كار نبوده است .\r\nاين رومى بزرگ جديت و پشت‌كار غريبى ظاهر ساخته و روح تازه‌اى در جنگ دميد و شهرت نام او سبب شد كه بسيارى از سربازان كارآزموده كه دست از جنگ\r\n\r\n","description":"","footnote":"","page_name":" 461 ","page_number":507},
  {"content":"\r\n\r\nكشيده يا از خدمت منفصل شده بودند مجددا در زير بيرق او جمع شده و داوطلبانه به خدمت مشغول گرديدند . در بهار سال 66 قبل از ميلاد او حركت كرده رياست و قيادت دستجات قشون را كه با لوكولوس بود خود به عهده گرفته و شروع بعمليات جنگى نمود ، هرچند لژيون‌هاى كليكيه هنوز به قشون عمده ملحق نشده بودند . مهرداد كه از روبرو شدن با پمپى اجتناب داشت بناى عقب‌نشينى و جنگ‌وگريز را گذاشت تا آنجا كه روميان از تعاقب لشكر سبك‌سير او منصرف شدند و بتسخير و الحاق كشور پرداختند . مهرداد در اين گيرودار كارى كه توانست كرد اين بود كه از اطراف راه ارتباط پمپى را قطع كرده و او را بمحاصره انداخته مجبور بحركات تدافعى نمود ، ولى وقتى كه لژيون‌هاى كليكيه رسيدند او لشكرگاه پنت را با قواى زياد محصور نموده راه ارتباط و گريز را از اطراف بر محصورين بست . مهرداد بعد از متجاوز از يك ماه كه دچار مضيقهء خواربار بود يك شب از محاصره بيرون جسته و به طرف مشرق فرار نمود ليكن در دل شب مورد حملهء افواج روم گرديده به كلى شكست خورد و سپاهيانش تارومار شدند ، ولى او با عده‌اى كه باقيمانده بود بسرعت از سواحل فرات بالا رفته خواست بارمنستان پناهنده شود ليكن تيگران در اينموقع نه‌تنها از پذيرفتن او امتناع ورزيد بلكه جائزه‌اى هم براى سر او مقرر داشت و لذا مهرداد ناچار به طرف زاويهء شرقى درياى سياه فرار كرد . پمپى تا رود فازيس « 1 » او را تعاقب كرد . عاقبت مهرداد به بوسفور سميرى رسيد كه پسرش كه بر ضد وى قيام كرده بود در آنجا بوده است و چون در اين نقطه هم محل امنى براى خود نيافت بكشتن خويش مبادرت نموده و بحيات خود خاتمه داد .\r\nبارى پمپى از تعاقب او صرف‌نظر كرد ولى او باينقدر يعنى هزيمت دادن مهرداد از كشور خويش قناعت ننمود بلكه به ارتاكزاتا « 2 » پايتخت ارمنستان كه وصل به ايروان فعلى است راند . تيگران پادشاه آنجا را با پسرش كه بدين نام خوانده ميشد بنزد خود طلبيد و شرايط صلح را به آنها تلقين نمود . مبلغ شش هزار تالان يا يك ميليون و چهارصد هزار ليره بگرفت ، بعلاوه مبلغى هم انعام بنام لشكريان دريافت داشت . تيگران از ممالك\r\n\r\n\r\n","description":"","footnote":"\r\n( 1 ) -  Phasis . \r\n( 2 ) -  Artaxata . \r\n","page_name":" 462 ","page_number":508},
  {"content":"\r\n\r\nمتصرفهء خود بضميمهء كليكيه و فونيسيه « 1 » و مخصوصا سوريه دست‌بردار شده و همه را واگذاشت و در حقيقت مستملكات و قلمروهاى وى بدولت و كشور اصلى تقليل يافته و او پادشاه تابع روم گرديد . ليكن تيگران جوان از روى نادانى از اين فرمانروائى يعنى حكمرانى در يك ولايت استنكاف نمود و بدين جرم محبوس شده و با زوجه‌اش اسباب رونق و شكوه جشن پيروزى فاتح گرديد .\r\nكمتر افسرى تا آنوقت بخوش‌اقبالى پمپى در اين جنك بوده است . در مورد مهرداد شما ملاحظه كنيد ضربت‌هاى مهلكى كه لوكولوس به آن پادشاه وارد ساخت فقط تمرد و عصيان لشكر اينمرد را از نيل به افتخار فتح قطعى بازداشت ، بر خلاف پمپى كه فقط با يك جنك توانست او را رانده و تقريبا مانند يكنفر فرارى از آسيا خارج سازد و ديگر در ارمنستان بدون هيچ جنك و خونريزى و تا يك اندازه بايد گفت درنتيجهء خوف و رعبى كه از لوكولوس به تيگران دست داده بود شرايط صلح را به او ديكته كرد . او بدين وسيله نه فقط بعضى ثروت‌خيزترين و از نظر سوق الجيشى مهمترين ولايات شرق نزديك را ضميمه كرد بلكه مبالغ هنگفتى هم نقد دريافت داشت كه توانست انعاماتى به لشكريان خود بدهد و همه را از خود راضى و خوشنود دارد . بايد دانست كه پمپى براى اين خوش‌اقبالى شايستگى هم داشت ، او يك بهادر كشورى يا دربار « 2 » نبود و از اينرو هم فتح و ظفر به پشت‌كار و مردى او ضعف و فتورى وارد نياورد .\r\nبعد از مطيع ساختن تيگران بوادى غور « 3 » يا قور شتافته و طوائف آلبانى را مقهور ساخت ، از محل قشنگ خوشنمائى كه امروز معبر خطآهنى است كه باطوم را به بادكوبه وصل ميسازد گذشته بدرهء فازيس داخل گرديد و از آنجا به طرف درياى سياه فرود آمده ناوگان خود را ديدار و معاينه نمود . غرض از طى اين مسافت ، نزديك\r\n\r\n\r\n","description":"","footnote":"\r\n( 1 ) -  Phoenicia . \r\n( 2 ) - مقصود از بها در دربار بهادريست كه روى مراحم و الطاف شاه و دربار اين لقب به او اعطاء شده باشد نه روى لياقت نظامى و هنرهاى جنگى . ( مترجم )\r\n( 3 ) -  Kur . \r\n","page_name":" 463 ","page_number":509},
  {"content":"\r\n\r\nشدن به پادشاه پير يعنى مهرداد بود و پس از آنكه دانست نميتواند به او برسد و نيز يقين كرد كه از اين ببعد براى پنت از ناحيهء او خطر و آسيبى نخواهد بود بوادى غور برگشته و آنجا را تحت اطاعت درآورد و بنا بگفتهء پلوتارك مورخ مقصود عمدهء پمپى از اين مسافرت رسيدن بسواحل بحر خزر بود و تا سه منزل هم به دريا مانده طى طريق نمود ولى از انجا بواسطهء كثرت مارهاى زهردار مجبور به مراجعت گرديد . بهرحال پمپى داخل نواحى و نقاطى گرديد كه اسكندر كبير بدانجاها قدم ننهاده بود . پس از مراجعت از اين نواحى به ارمنستان صغير رفته و در آنجا از پادشاهان ماد و سوزيانا نامه‌هائى بوى رسيد .\r\n\r\nپمپى و فرهاد سوم پادشاه پارت\r\nپمپى از اينرو كه يكنفر دپيلومات قابلى بود بعد از ورود به آسيا با دربار فرهاد سوم فرزند سناتروك « 1 » وارد مذاكره شد كه اگر فرهاد در جنك با ارمنستان با وى همراهى كرد ولايت كردون و اديابن « 2 » را كه تيگران گرفته بود بدولت پارت برگرداند . اين شرط مورد قبول واقع شده و اتفاقا فرزند ارشد تيگران با جمعى از پيروان و طرفداران خود آنوقت در دربار پارت بود براى فرهاد سوم ايفاء و اجراى آنچه را كه قول داده بود مشكل نبود و لذا با سپاه نيرومندى بهمراهى شاهزادهء فرارى به ارمنستان هجوم برده و تيگران را از پايتخت وى ارتاكزا تا به كوهستان راند و بعد بتصور اينكه جنك را بانتها رسانيده اتمام محاصرهء ارتاكزاتا را بعهدهء شاهزادهء ارمنى گذاشته و خود به پارت برگشت ، ليكن بعد از حركت پادشاه پارت تيگران يك دفعه بر سر لشكرى كه حصار داده بودند فرود آمده و همه را از آن كشور بيرون كرد ، بعد از اين واقعه پمپى بطوريكه در بالا ذكر شد در اين صحن نمايش ظاهر شده و شرايط صلح را املاء كرد . فرهاد كه آديابن را قبلا مسترد داشته بود به اشغال كردون پرداخت ، ليكن افرانيوس « 3 » نمايندهء پمپى پارتيها را بيرون كرده و آن ولايت مورد نزاع را به ارمنستان واگذاشت .\r\nاين عهدشكنى كه كار پستى بود و نيز امتناع اهانت‌آميز پمپى از اينكه فرهاد را\r\n\r\n\r\n","description":"","footnote":"\r\n( 1 ) -  Sinatruces . \r\n( 2 ) -  Adiaben . \r\n( 3 ) -  Afranius . \r\n","page_name":" 464 ","page_number":510},
  {"content":"\r\n\r\n« شاهنشاه » خطاب كند در صورتى كه همه آن را قبول داشته و استعمال ميكردند توليد حس نفرت و عداوتى نسبت بروميها كرد كه باندك مدتى ثمرى تلخ بار آورد . احتمال دارد كه پمپى با لژيون‌هاى فاتح خود به خيال حملهء بپارت افتاد ولى در آخر ملتفت شد كه مخاطرهء آن زياد است سياستش را تغيير داده مسائلى را كه ما بين پارت و ارمنستان محل اختلاف بود بحكميت مراجعه داده و عده‌اى را هم حكم تعيين كرده و آنها مسائل مورد نزاع بين پارت و ارمنستان را تسويه نمودند .\r\n\r\nهلاك مهرداد ششم بدست خود 63 پيش از ميلاد\r\nمهرداد نظير خويشاوندش آنتيوخوس اپيفان كه يكنوع جنون بر او غالب بود در اينموقع وارد آخرين مرحلهء عمر طولانى خود شده بود و معذلك مشغول تدارك لشكر تازه‌اى بود تا بايطاليا حمله ببرد كه اينوقت از تمام طبقات قشون بر خلاف اين نقشهء عجيب و متهورانه با هم متحد شده و پسرش فرناك هم در رأس آنها قرار گرفته بناى شورش را گذاشتند .\r\nاين گرگ پير كه از مشاهدهء اين اوضاع اميد خود را از هرطرف مقطوع ديد كاسهء زهر را اول بزنان و دختران خود داده و در آخر خود نيز از آن نوشيد و باينطريق هيبت‌ناك مهرداد پادشاه پنت در 63 قبل از ميلاد هلاك شد و با مرگ او بزرگترين دشمنى كه ميتوانست در مشرق مقابل دولت مقتدر روم پافشارى كند از ميان رفت . بنابقول پلوتارك تمامى لشكريان « پمپى » از شنيدن اين خبر جشنى به پا كردند كه گوئى با مرگ مهرداد تنها ، چندين هزار دشمن آنها بدرود حيات گفته‌اند .\r\n\r\nنتايج جنگهاى پمپى\r\nجنگ‌هاى پمپى و نتايج حاصلهء از اين جنگ‌ها را ميتوان بشرح زير خلاصه كرده و چنين گفت : او خاك پنت را سراسر مفتوح ساخت و قسمتى را ضميمه كرد كه با بىتىنيهء مجاور متفق روم گرديد ، ارمنستان و نيز بسفور سيمرى را دولت دست‌نشانده قرار داد . مردمان البانى و ايبرى درهء غور را مسخر ساخت . اگرچه پارت را تحقير و اهانت نمود اما نتوانست ويرا مطيع و رام كند . او در رفتارش با اين دولت شرقى نشان داد كه در سياست‌مدارى و دورانديشى خيلى عقب مىباشد .\r\nدر سوريه از شناختن امراى خاندان سلوكى كه حكومتهاى كوچك داشتند امتناع نمود .\r\n\r\n","description":"","footnote":"","page_name":" 465 ","page_number":511},
  {"content":"\r\n\r\nعناصر مختلفهء ماجراجو و شورش‌طلب را سركوبى كرد و هريك را بجاى خود نشانيد . آخرين مقاومتى كه از آنها بظهور رسيد از طرف يهوديان بود . روم اينوقت با پارت مواجه گرديد ، ليكن تقاضاى فرهاد كه بايد فرات مرز رسمى دو دولت باشد نه صراحة تصديق شد و نه قابل توجه قرار گرفت . بعلاوه پمپى نامه‌ها و پيغاماتى از ايالات ، از قبيل سوزيانا كه مثل پرزيس مستقل بود و ماد كه مسلما از ايالات تابعهء پارت بشمار ميآمد دريافت داشته و با آنها داخل روابط گرديد . خلاصه ترتيباتى كه داده شد به منظور انجام يك اقدام نهائى نبود بلكه منظور از آن انجام يك پيشرفتى بود و جريان حوادث بعدى مدلل داشت كه روح قضيه از همين قرار بوده است .\r\n\r\n","description":"","footnote":"","page_name":" 466 ","page_number":512},
  {"content":"\r\n\r\nچهار درهمى نقرهء ارد اول\r\n\r\nفصل سىام پارت و روم - اولين آزمايش قدرت\r\nپارتيها مثل اينكه حكمفرمائى دنيا را با رومىها تقسيم كرده بودند و اكنون خودشان فرمانرواى مشرق‌زمينند . . . در سه مرتبه مورد حملهء روميها واقع شدند و با آنكه اين حملات توسط معروفترين سرداران رومى و در بهترين موقع عظمت و جلال آنان صورت گرفت معذلك پارتيها نه‌تنها از روميها دست‌كمى نداشتند بلكه بر آنان نيز غالب آمدند . « ژوستن كتاب 41 بند 1 »\r\n\r\nامور داخلى پارت 57 - 55 قبل از ميلاد\r\nهنوز از مراجعت پمپى دو سال نگذشته بود كه فرهاد بدست دو پسر خود بقتل رسيد . مهرداد فرزند بزرگتر بر تخت نشست ولى بواسطهء ظلم و بيرحمى از تخت بزيرش آوردند و ارد پسر كوچك « شاهنشاه » شده و پادشاه مخلوع را به حكمرانى كشور ماد فرستاد . اما او از اين انتخاب ناراضى بوده سر بطغيان برآورد و پس از مدتى جنگ و جدال شكست خورد و به سوريه فرار نمود و به گابينيوس « 1 » فرمانفرماى رومى سوريه پناهنده شد . او وجود اين شاهزاده را براى مقاصد خود در مشرق مغتنم دانسته مقدمش را گرامى داشت . ليكن هنگاميكه مشغول بسيج و لشكركشى بود يك پيش‌آمد خوبى براى او كرد كه طبعا از اين سفر جنگى منصرف گرديد ، توضيح اينكه مبلغ دو ميليون و پانصد هزار ليره به او تقديم نمودند كه بامور داخلى مصر\r\n\r\n\r\n","description":"","footnote":"\r\n( 1 ) -  Gabinius . \r\n","page_name":" 467 ","page_number":513},
  {"content":"\r\n\r\nمداخله كند و اين پيش‌آمد سبب گرديد كه مهرداد به حال خود گذاشته شد و چون اهالى سلوكيه و بابل متمايل به او بودند ببابل رفت ولى عاقبت ارد ويرا در آنجا محصور و اسير نموده بقتل رسانيد .\r\n\r\nتعيين كراسوس به حكمرانى سوريه ، 55 قبل از ميلاد\r\nبايد دانست كه ماركوس ليسينيوس كراسوس « 1 » يكى از معروفترين مردان روم در آنزمان بشمار آمده ولى بين او با پمپى يا قيصر در سيرت و صفات فرق كلى وجود داشت ، اينمرد منصب و مقامش را اساسا بوسيلهء پول و نقدينه‌هائى بدست آورده كه همهء آنها را از راههاى پست و ناشايست تحصيل كرده بود . پلوتارك مورخ ميگويد كه حتى كسانى كه زياد لايقش ميدانستند دربارهء وى چنين ميگفتند كه او در همه‌جا مرديست شجاع جز در ميدان جنگ . بارى در 55 قبل از ميلاد كراسوس بحكومت سوريه منصوب گرديد و چون از شهرت رقباى خود حسد ميبرد در اينموقع شروع بلاف و گزاف نموده و ميگفت كه قشون خود را تا باختر و هند پيش برده به اقيانوس مشرق خواهد رسانيد . او در اول زمستان از بندر برنديزى حركت كرده چندين كشتى او در طوفان تلف گرديد ، پس از آن از وسط مقدونيا و تراس پيش رفته بآسياى صغير درآمد . وقتى كه بانطاكيه ميرفت در بين راه ديوتاروس « 2 » پادشاه سالخورده را ملاقات كرده كه يك شهر تازه‌اى بنيان مينهاد . كراسوس بكنايه و مزاح به او گفت « خيلى از روز گذشته كه شروع به كار ساختمان كرده‌ايد « 3 » ، او در جواب گفت « شما هم در اين صبح خيلى زود شروع بجنگ با پارت ننموده‌ايد »\r\nكراسوس از فرات گذشته اين‌جا موفقيت و ظفرى نصيب وى شده استاندار ( والى ) پارت را شكست داد ، ليكن عوض اينكه او را تعاقب كند و بابل را كه آنوقت\r\n\r\n\r\n","description":"","footnote":"\r\n( 1 ) -  Marcus Licinius Crassus . \r\n( 2 ) -  Deiotarus . \r\n( 3 ) - چون پادشاه نامبرده پير شده بود كراسوس خواسته به شوخى بگويد در اين آخر عمرى داريد چه ميكنيد و چون سن كراسوس هم در آنوقت بالغ بر شصت سال بود لذا فورا در جواب گفت شما هم اول صبح شروع بجنگ با پارت ننموده‌ايد ( مترجم ) .\r\n","page_name":" 468 ","page_number":514},
  {"content":"\r\n\r\nدر تصرف مهرداد بود مسخر سازد بسوريه مراجعت كرد و فصل پائيز و زمستان 54 قبل از ميلاد را در آنجا بسر برده از تاراج معابد و اخذ باج و خراج خزانهء خود را مملو و گرانبار نمود .\r\n\r\nطرح حملهء به پارت 53 پيش از ميلاد\r\nدر بهار 53 قبل از ميلاد كراسوس عازم جنگى گرديد كه از مدتى ورد زبانش بوده و از آن صحبت ميكرد . ارتاوسدس پادشاه ارمنستان بدوا ويرا ملاقات كرد و قول داد كه شانزده هزار سوار و سى هزار پياده بكمك او بفرستد ولى ضمنا نصيحت داد و گفت خط حركت را از خاك ارمنستان كه دوست شما است قرار دهيد كه آن چون كوهستان است براى عمليات پياده‌نظام رومى مساعد مىباشد بر خلاف سواران پارتى كه آزادى عمليات نخواهند داشت ، ليكن كراسوس گوش باينحرف نداد و جلگه‌هاى بين النهرين را بواسطهء شناسائى و بلديتى كه از سابق نسبت به آن داشت و ديگر عده‌اى از روميها را در آنحدود پادگان گذاشته بود اختيار نمود و بالاخره سپاهيانش را از همين راه به حركت درآورد .\r\nارد كاملا متوجه به اين امر بود كه كشورش در معرض هجوم و مخاطرهء دشمن است ولى چون از وضع اخلاق كراسوس اطلاع كامل داشت چندان خائف نبود .\r\nاو در بهار همين سال هيئتى بسفارت نزد كراسوس فرستاد كه اين پيغام خشم‌آور را به او برساند كه « اگر اين جنگ از طرف مردمان روم بوده ( و آنها خواسته‌اند با پادشاه پارت بجنگند ) البته او ( پادشاه ) اعلان جنگ ميداد و هيچ ترس و بيمى از بدترين عواقب آن نداشت ولى اگر كراسوس فقط براى منافع شخصى خود ميخواهد به خاك او تجاوز كند حاضر است بسفاهت او رحم آورده اسراى رومى را آزاد كرده بنزد او بفرستد » . كراسوس گفت جواب اين پيغام را در سلوكيه خواهم داد . از اين سخن سفير پارت خنديده دست خود را به طرف او دراز نموده گفت اگر از كف دست من ممكن است مو برويد شما هم رنگ سلوكيه را خواهيد ديد .\r\nبالاخره كراسوس دست باينكار خطير زده از فرات عبور نمود و با هفت لژيون ( فوج رومى ) و در حدود چهار هزار تن سواره و همانقدر هم سپاهيان سبك اسلحه از\r\n\r\n","description":"","footnote":"","page_name":" 469 ","page_number":515},
  {"content":"\r\n\r\nسنگ‌انداز و كماندار كه رويهمرفته عدهء آنها به چهل و دو هزار تن ميرسيد بدون هيچ معارض و تصادمى وارد زگما « 1 » گرديد و چنين ظاهر مىشود كه مقصودش اين بود كه از سواحل دست چپ فرات راه پيموده تا بنقطهء مقابل سلوكيه كه در جائى كه دو رودخانهء بين النهرين بهم متصل ميشوند برسد ولى نفوذ يك شيخ عرب موسوم به آريام‌نس و دسيسه و تحريك او سبب گرديد كه او از اين خيال خويش منصرف شده نقشهء حركت خود را تغيير داد . اين عرب مكار كه در خفيه با ارد همراه و همدست بود به كراسوس گفت كه قسمت عمدهء قشون پارت بمشرق گريخته و تعاقب آنها هيچ ممكن نيست صورت گيرد مگر از راهى كه نزديكتر باشد و با وجود رأيهاى عاقلانه‌اى كه به كراسوس داده شد كه حزم و احتياط را از دست ندهد ولى او نپذيرفته و بطمع اينكه زودتر به قشون پارت رسيده و از غارت و تاراج دشمن خود را بهره‌مند سازد به حرف شيخ عرب خط سيرش را برگردانيده پشت بر فرات كرد و از صحراى باز بين النهرين بجانب مشرق رهسپار گرديد .\r\n\r\nترتيب و انتظامات جنكى ارد\r\nارد انتظاماتى كه براى اين جنگ داد بدينگونه بود كه شخصا با تمام نيروى پيادهء پارت به ارمنستان رفت تا ارتاوسدس پادشاه آنجا را از موافقت با روميان مانع گردد و نگذارد كه قشون سوارهء ارمنستان بمدد آنها فرستاده شود زيرا ميدانست كه سواره‌نظام روميان به قدر كفايت نيست . او بعد از ورود بارمنستان نه‌تنها به اين مقصد نايل گرديد بلكه معاهدهء و داد و اتفاقى هم با ارتاوسدس منعقد ساخت كه آن بوسيلهء ازدواج محكم و استوار گرديد ، آنوقت مقابلى با كراسوس را بعهدهء سورنا « 2 » سپهسالار لشكر پارت واگذاشته تمام قشون سوارهء پارت را كه در جنك كوهستان عاجز و برعكس در جنگ جلگه و صحرا ماهر و زبردست بودند تحت فرمان او بميدان جنگ روانه داشت .\r\nاين مرد يعنى سورنا كه فوق العاده باعث حيرت روميها گرديد و ظاهرا نقشهء هردو جنگ را خود ترتيب داده بود داراى خصايل نيكو ولى در هوس‌رانى مفرط و\r\n\r\n\r\n","description":"","footnote":"\r\n( 1 ) -  Zeugma . \r\n( 2 ) -  Surena . \r\n","page_name":" 470 ","page_number":516},
  {"content":"\r\n\r\nبعيش و عشرت معتاد مخصوصا در سفرها هزار شتر باروبنهء خاصهء او را حمل مينمودند و دويست ارابه‌زنان و رامشگران و خدمه‌اى را كه وسايل و اسباب عيش و آرامش او بودند حركت ميدادند و معهذا در هنگام كارزار و مقابلهء با حوادث به فعاليت و پشت‌كار و نيز كفايت و رشادت مسلم بود . اين سردار لايق پس از اتمام اين جنگ و تحصيل اين فتح بزرگ ، ارد بدرجه‌اى از نام و شهرت وى خائف گرديد كه به پاداش اين خدمت او را بقتل رسانيد .\r\n\r\nدر مقايسه ما بين قشون پارت و روم\r\nبايد دانست كه قشون سوارهء پارت بر دو قسم بود سبك اسلحه و سنگين اسلحه ، اما قسم اول و آن بجلادت و هنرمندى مشهور و حتى در اشعار هوراس « 1 » موضوع ستايش و تعريف است ، آرى اسبان آنها سريع - السير و جهنده و اسلحهء آنها منحصر به تير و كمان و از اوان كودكى آنها را بتيراندازى در شدت تاخت هنگام رفتن بجلو و يا برگشتن به عقب « 2 » تربيت كرده بودند و از اينرو در جنگ‌ها بارهاى شتر از تيرهاى نازك با آنها حمل ميكردند و وقتى كه استعمال آنها لازم ميشد ويژه در موقعى كه با پياده‌نظام رومى مقابل ميشدند بواسطهء مهارت در تيراندازى بطور قيقاچ گاهى بحمله و گاهى بگريز فوق العاده خطرناك بودند و اما قشون سنگين اسلحه و آن به كلى بر خلاف اين بود چه اسلحهء آنها شبيه به اسلحهء سركردگان فرنگ در قرون وسطى بود . اسبهاى آنها حامل بر گستوان و خود سواران در زره و چهار آينه مستور و اسلحهء عمدهء آنها نيزه‌هاى ضخيم و در ميدان جنگ بصف حركت ميكردند چنانچه قشون حريف مانند آنها مسلح نبود مسلما مقهور ميشد .\r\nپياده‌نظام روم كه شهرت داشت و قسمت عمدهء قشون هم مركب از آنها بود براى جنگ نزديك و دست‌بدست تعليم يافته بودند و شاهكار آنها پرتاب كردن زوبين بود و پس از آن با صفوفى كه تنگ بهم چسبيده بودند دست بشمشير ميآختند ولى بايد دانست\r\n\r\n\r\n","description":"","footnote":"\r\n( 1 ) -  Horace \r\n( 2 ) - ايرانيان روى اسب در حال تاخت با كمال دقت و مهارت تير مياندازند . تيراندازى آنها در اين حال از عقب طوريست كه سواره‌نظام اروپائى را بحيرت مياندازد اما شك نيست كه با استعمال زين اروپائى اين كار از آنها ساخته نيست ( مؤلف ) .\r\n","page_name":" 471 ","page_number":517},
  {"content":"\r\n\r\nكه در مقابل دشمن سواره حمله‌هاى آنها انقدر فائده‌بخش نبود ، گذشته از اين زوبين‌هاى آنها بمسافت تيرهاى پارتى كه بر تيرهاى تيراندازان رومى مزيت داشت نميرسيد . اما سواره نظام رومى و آن هرچند از حيث تعليمات نظامى و نيز از حيث اسلحه ممتاز بود ولى در اين جنگ حريف سواران پارتى نبوده است و بعلاوه چنان كه مذكور داشتيم عده‌شان هم در اينمورد نسبت بسواران پارت كم بود .\r\n\r\nجنگ كاره يا حران 53 قبل از ميلاد\r\nبعد از گذشتن از فرات كراسوس سه چهار منزل پيش رفته تا اينكه برودخانهء بليك « 1 » رسيد . اين نقطه بمسافت سى ميل از كرهه ( كاره ) واقع شده و محل نامبرده همان شهر حران است كه در كتاب مقدس ذكرى از آن به عمل آمده است . در اين‌جا روميان ناگهان بقشون پارت برخورده و اريام‌نس كه از روى نوشتجات پاوتارك ، سورنا را در خفيه از حركات و مقاصد قشون روم باخبر ميساخت و براى منفعت خودش جدّا براى استيصال روميان كمر بسته بود بيك بهانه‌اى از اردوى كراسوس خارج شده ملحق بقشون پارت گرديد . سردار روم كه باطلاعات ناقص خويش اعتماد داشت عوض اينكه قشون خسته و تشنهء خود را امر باستراحت نمايد بيدرنگ آنها را بميدان جنگ سوق داده و همچو خيال كرد كه به آسانى ميتواند بر حريف غالب آيد .\r\nاما سورنا شمارهء قشونش را از دشمن پنهان داشته علاوه هيمنه و شكوه اسلحهء آنها را هم بواسطهء پوشاندن در پوستها و رداها ظاهر نمينمود كه در آنزمان اين مسئله از نظر تاثيرات اخلاقى و روحى مهم شمرده ميشد ، ولى همين كه بقشون روم نزديك شدند اول طبلهاى مخصوصى كه در جنگ براى تحريص سپاهيان داشتند كوفته و از صداى مهيب و ناهنجار آنها ( كه شبيه به نعرهء جانوران درنده بود ) رعب و هراسى در دلها انداختند .\r\nسپس پوستها و روپوشها را از سلاحهاى خود كنده و كلاه‌خودها و جوشن‌هاى رخشان مثل شعلهء آتش بجلوه درآمدند ، دستجاتى هم كه در پستيهاى زمين پنهان شده بودند بميدان تاخته و خودشان را بدشمن نمودار كردند . موافق نوشتجات پلوتارك\r\n\r\n\r\n","description":"","footnote":"\r\n( 1 ) -  Belik . \r\n","page_name":" 472 ","page_number":518},
  {"content":"\r\n\r\nپارتيها در اول خواستند كه با سواران سنگين اسلحهء خودشان به گروهان مربع روميان حمله ببرند ولى دفعة از اين قصد منصرف شده از روى بصيرت شيوهء جنگى مخصوص خود را عازم شدند به كار ببرند ، باينمعنى كه پس از حملهء اول عقب‌نشينى و گريز را بهانه كردند و به اطراف پراكنده شدند و گروهان مربع روم را احاطه كردند و بعد آنها « تدابير حربى پارتى » را كه بعدها بدان معروف بودند ظاهر ساخته يك دفعه بناى حمله را نهادند و روميان را كه تنگ بهم چسبيده بودند با تيرهاى كشندهء خود بشدت تيرباران كردند ، لژيونهاى رومى حمله بردند اما آن در اينمورد سودى نداشت چه سواران پارت بدان سرعت كه حمله مىآوردند فرار ميكردند .\r\nكراسوس كه حال را بدينمنوال ديد به پسر خود پوبليوس « 1 » فرمان داد كه جلو حملات سواران پارت را بگيرد و نگذارد قشون را به كلى محاصره كنند ، پوبليوس كه از كشور گول « 2 » به او ملحق شده و در آنجا او زير دست قيصر خدمت كرده امتيازاتى در علم جنگ حاصل كرده بود با هزار و سيصد سوار و نيز جمعى تيرانداز و يكدستهء پانصد نفرى از پياده‌نظام براى تقويت سواران بقشون پارت حمله كرد . سواران سبك اسلحهء پارتى گويا براى بدام انداختن او از جلو در رفته و رو بفرار نهادند . اين جوان رشيد كه خود را فاتح تصور مينمود دشمن را تعاقب كرد و پياده‌نظام هم ويرا حمايت مينمود . ليكن پارتيها يك دفعه به عقب برگشته و به وضع مهيبى رو بدشمن نهادند ، خاك و غبار زيادى برانگيخته به حدى كه فضا را تيره نموده بود كه تگرك تير بر روميها باريدن گرفت ، سواران سنگين اسلحه هم بعد بمدد رسيده از همه طرف آنان را محاصره كردند . در اين رستاخيز با وجود رشادت حيرت‌انگيز سواران گول پوبليوس كه پياده شده زير سواران پارتى خزيده شكم اسبها را با شمشير ميدريدند و حتى نيزه‌ها را از دست آنان گرفته و از اسب بزيرشان ميكشيدند معهذا تمامى اين سپاه رومى كه در عده از دشمن خيلى كمتر بود مغلوب و معدوم گرديد و پوبليوس نيز به زخم تير از پا درآمده و بعد بسلاحدارش امر كرد با زخم ديگر كارش را تمام كند .\r\nكراسوس مصمم گشته بود كه فرمان پيشرفت و حملهء عمومى بدهد كه در اين هنگام\r\n\r\n\r\n","description":"","footnote":"\r\n( 1 ) -  Publius . \r\n( 2 ) -  Gaul . \r\n","page_name":" 473 ","page_number":519},
  {"content":"\r\n\r\nسر پسرش را بالاى نيزه مشاهده نمود و از مصيبتى كه به او وارد شده بود باخبر گرديد .\r\nپارتيها از اين بهره‌مندى تشجيع شده بر كوشش و جد و جهدشان افزودند و سواران سنگين اسلحه را هم به كار انداختند و با تمام قوا با دشمن گلاويز شدند . آنها تا غروب آفتاب بدون هيچ وقفه سرگرم پيكار بودند و غروب آفتاب مطابق عادات خود به اردوى خويش كه دور از ميدان جنگ بود برگشتند ولى آواز دادند پيش از اينكه ما وظيفه‌اى را كه به عهده داريم بدستگير كردن كراسوس كاملا بانجام برسانيم يك شب به او مهلت ميدهيم تا در مرك پسرش سوگوارى كند .\r\nبطوريكه پلوتارك مينويسد كراسوس بالمره مايوس بود و لذا اوكتاويوس و كاسيوس « 1 » كه از معاونين و نائبان او بودند فرمان عقب‌نشينى شبانه دادند و اميد داشتند بدينوسيله از چنگ دشمن نجات خواهند يافت . پارتيها از اين عزيمت دشمن باخبر بودند ولى تجاهل كرده روميان فرسوده و مأيوس را به حال خود گذاشتند كه بدون هيچ مانعى اين قصد فرارشان را بموقع اجرا بگذارند ولى چون صبح شد بفراغت باردوى روميان ريخته زخميهائى را كه در اردو گذارده بودند از وجع و درد خلاصشان كرده تمامى آنها را كشتند و بعد بلافاصله عقب سپاه شكست خورده روانه شدند كه آنوقت در كاره و دژ آنجا محفوظ در امن بودند .\r\nروميان چنان خود را باخته بودند كه عوض اينكه در دژ نامبرده كه جاى مستحكمى بود مكث كنند و خود را از تكان و تزلزل و اضطراب بيرون آرند شب بعد هم امر بكوچ و فرار داده شد ، اما اين‌جا نظام و ترتيب دسته‌جات به هم خورده هردسته‌اى بيكطرف هزيمت نمود . در اينميانه كراسوس با يكدسته از قشون بر اثر خيانت راهنما و بلدى كه داشت بيك تپه‌هاى كوچك و پستى رسيده بود كه قشون پارت بسروقت وى رسيده و به او سخت حمله بردند . اوكتاويوس در اينموقع با نيروى خود براى نجات وى شتافته و سپاهيان كمى روى تپهء مسلط بر قشون پارت پايدارى نموده و درنتيجه پارتىها را عقب راندند .\r\nسورنا براى تكميل ظفر و بهره‌مندى خويش در اينجا بحيله دست برد . او دم از\r\n\r\n\r\n","description":"","footnote":"\r\n( 1 ) - او بعد از قتل قيصر پيشواى روم گرديد ( مؤلف ) .\r\n","page_name":" 474 ","page_number":520},
  {"content":"\r\n\r\nو داد و دوستى زده و از آشتى صحبت داشت و گفت حاضر است با روم صلح كند و تمامى سپاه ويرا بگذارد آزادانه باوطان خودشان برگردند ، اما كراسوس به اين سخن اعتمادى نداشت و از قبول آن امتناع مينمود ليكن سربازان و افسران سركش و متمرد فشار آورده بالاخره ويرا مجبور كردند كه تسليم شود و اينمرد نيز با حس جرئت و شهامتى كه در نهاد فرزندان اصلى روم بوده است از روى شرافت بقبول آن تن درداده بنزد سورنا رفت و او كراسوس را بطور خيلى دوستانه پذيرفت و به او گفت عهدنامه‌اى ما بين اين دو دولت موجود و به قوت خود باقى است ولى شما روميان عهدى كه مىبنديد شرايطش را زود فراموش ميكنيد . مقصود سورنا از اين سخن خلاف عهدى بود كه قبل از اين از پمپى بظهور رسيده بود . بارى او سخنش را ادامه داده و گفت بنابرين بهتر آنست كه بكنار رودخانه ( فرات ) رفته و در آنجا عهدنامه را امضاء كنيد . كراسوس هم با اين نظر موافقت نمود و امر كرد يكى از اسبان سوارى خودش را براى او بياورند ، ليكن سردار پارت مجال نداد و گفت اينك اسبى با يراق طلا حاضر است و در تحت اختيار شما گذارده مىشود و خواهىنخواهى او را بر اسب نشانده و بسرعت راه انداخته بردند .\r\nنايب كراسوس ملتفت اين غدر و حيله شده براى خلاصى و نجات او دست بشمشير كرده و بيكى حمله برد ، اين‌جا زدوخورد شروع گرديد و كراسوس در اين هنگامه و جنگ تن‌بتن مقتول گشت .\r\nدستجات قشون روم بعد از مرگ سردار خودشان به حال هرج‌ومرج افتاده پراكنده شدند و در راه و بيراه شكار عربها گرديدند و فقط قليلى از آنها جان بدر بردند ، چنان كه از چهل هزار تن سپاه روم يك نيمه در اين جنگ تلف شده و ده هزار از فرات گذشتند و ده هزار نفر ديگر اسير گرديده در مرجيانا ( مرو كنونى ) آنها را سكونت دادند و اين روميها با بوميان آميزش كرده اختلاط و امتزاج پيدا نمودند ، واقعا اگر از آثار اين گروه انبوه رومى كه در اين واحهء تاريخى سكنى داشتند يك روز مكشوف گردد بىنهايت مهم و دلچسب خواهد بود .\r\nپلوتارك شرحى در زندگانى اين رومى بدبخت نوشته و بذكر منظرهء دربار پارت\r\n\r\n","description":"","footnote":"","page_name":" 475 ","page_number":521},
  {"content":"\r\n\r\nو نمايشى كه هنگام وارد كردن سر او داده ميشد شرحش را خاتمه ميدهد . در اوقات عروسى پاكاروس پسر ارد با خواهر ارتاوسدس مجالس جشن و ضيافتى كه منعقد ميشده در يكى از اين مجالس بازيگران و آكتورها باك‌كاى اورپيد « 1 » ( يكنوع درام ) را نمايش ميدادند و مدعوين و تماشاچيان از آن كيف ميكردند كه در اين هنگام سر كراسوس را در ميان آنها انداختند . اين‌جا پلوتارك مينويسد كه پارتيها از ديدن آن غرق شعف و شادى گرديدند . . . ژازن « 2 » آكتور يونانى سر كراسوس را بدست گرفته با حال هيجانى پر از شور و شعف بيتى از ابيات درام مزبور را مناسب حال خواند كه آن بشرح زير است - « ما امروز شكار قوى پنجه و باقوتى را صيد كرديم و يك نخجير عالى و نجيبى را از كوهستانها بدينجا آورديم » . از اين مناسب‌خوانى تمامى اهل مجلس لذت بردند .\r\n\r\nحملهء پارتيها به سوريه 51 - 50 قبل از ميلاد\r\nجنگهائى كه در طول قرن‌هاى زياد بين مشرق و مغرب روى داده از ميان آنها جنگ كاره يا حران بيشك داراى اهميت زياد مىباشد چه آن اعتبارات از دست‌رفتهء دولت مشرقى را برگردانيد و اقتدار نمايندهء معظم دولت مغربى را ضعيف نمود ولى بايد دانست نتايجى كه از اين جنگ حاصل شد از چندين حيث به قدر اهميت آن يا آنقدريكه پيش‌بينى ميشد نبوده است و سبب آن هم اين بود كه اولا قشون پارت جز در جنگ جلگه و دشت باز مهارت و هيبتى نداشت و ثانيا سپهسالاريرا كه منتهاى كفايت و لياقت را از خود بروز داده بود بىجهت از ميان برداشتند .\r\nكاسيوس رياست باقيماندهء قشون كراسوس را خود به عهده گرفت ، سوريه اينوقت سر بعصيان و شورش برداشته بود ليكن دولت پارت قريب دو سال روميان را واگذاشت كه توانستند در اين مدت شكستى كه خورده بودند آن را جبران و تلافى كنند زيراكه پارت در اين مدت بدينقدر قناعت مينمود كه فقط دستجات چندى كه براه‌زنان و يغماگران همانند بودند بسروقت آنها ميفرستاد و از طرف ديگر دولت مركزى روم هم بواسطهء جنگ خطرناك داخلى نميتوانست در اين موقع كمك بحكومت سوريه نموده نيروى كمكى\r\n\r\n\r\n","description":"","footnote":"\r\n( 1 ) -  Becchae of Euripides . \r\n( 2 ) -  Jason \r\n","page_name":" 476 ","page_number":522},
  {"content":"\r\n\r\nاعزام دارد معذلك حكمران نامبرده در دفاع از شهرها و جلوگيرى از كليهء حملات و تعرضات لياقت و كفايت قابل تحسينى از خود ابراز داشت .\r\nبالاخره در سال 51 پيش از ميلاد حمله‌اى كه اين مدت مايهء خوف و اضطراب بود بوقوع رسيد و لشكرى با سازوبرگ مركب از سواران سبك اسلحه تحت فرمان پاكاروس به سوريه تاختن آورد ولى در محاصره و گشودن شهرهائى كه داراى مستحكمات بود نتوانستند كارى از پيش ببرند . كاسيوس اگرچه مجبور شد كه انطاكيه را پناهگاه خود سازد ولى گاهگاهى از جنگهاى تعرضى كوتاهى نميكرد و در مقابل قشون پارت عملياتى شبيه به طرز جنگى آنها مينمود يعنى حمله ميبرد و بعد از ميدان ميگريخت و پارتيها را به تعاقب خود واميداشت و در كمين‌گاههائى كه قبل از وقت تهيه ديده بود به طرف آنها برگشته انتقام ميكشيد و با وصف احوال پاكوروس از جنگ خسته نشد و از رود فرات كه گذشته بود برنگشت و در تهيهء آن بود كه پس از گذشتن زمستان جنگ را از سر گيرد ليكن او اين نقشه خود را تغيير داده و بجاى اينكه دوباره بسوريه حمله ببرد ويرا اغوا كردند كه بر ضد پدر توطئه و سازش كند اما پيش از اينكه اين سازش صورت عمل به خود بگيرد ارد از قضيه خبردار شده و پسر خائنش را بدربار احضار نمود .\r\nدر تابستان 50 قبل از ميلاد قشون پارت از فرات به عقب برگشت و بدينگونه نخستين جنگ و زورآزمائى با دولت مغربى خاتمه يافت كه بطور بدى دچار خفت و پستى گرديده نتوانسته بود خسارت و زيان واردهء بر حيثيات و اعتباراتش را جبران و تلافى كند ، برعكس دولت پارت كه از فوائد و منافع سرشار مادى و معنوى برخوردار و داراى سلطنتى در درجهء اول بوده است كه متصرفات مشرقى دولت روم را در معرض مخاطره ميداشت .\r\n\r\n","description":"","footnote":"","page_name":" 477 ","page_number":523},
  {"content":"\r\n\r\nدرهم نقره پاكروس اول\r\n\r\nفصل سى و يكم دومين آزمايش قدرت\r\nاكنون تو اى پارت تيرانداز ضربت خوردى . اينك روزگار منت گذارده مرا منتقم خون ماركوس كراسوس قرار داد ، جنازهء پسر شاه را پيشاپيش لشكر ما ببر اى ارد پاكروس تو در عوض ماركوس كراسوس هدف گرديد .\r\n« شكسپير در درام انتونى و كلئوپاتر »\r\n\r\nجنگ داخلى بين سزار و پمپى « 1 » 1 ، 49 - 48 قبل از ميلاد\r\nپس از ختم جنگ اول پارت و روم چندى نگذشت كه جنگ بزرگ داخلى بين قيصر ( سزار ) و پمپى شروع گرديد . زايد است گفته شود كه اثرات جنگ مزبور در اقصاى پارت نيز انعكاس يافت ، پمپى كه مبانى اقتدارش از اول در مشرق‌زمين استحكام يافته بود در 49 قبل از ميلاد و يا در سال بعد با ارد فتح باب ارتباط نموده و عجب اين است كه پادشاه پارت با وجود خصومت و عداوتى كه قبلا با پمپى داشت از قبول روابط با او استنكاف نورزيد و چون مأمور سياسى روم از ارد پرسيد كه در جنگ داخلى كه تهديد مىكند با چه شرطى نيرو بمدد پمپى خواهد فرستاد در پاسخ گفت به اين شرط كه سوريه در عوض به او واگذار بشود . پمپى از اين مطلب ابا نمود و ارد نيز فرستادهء او هيروس را توقيف كرد .\r\n\r\n\r\n","description":"","footnote":"\r\n( 1 ) - اين اسم ( پامپى ) نيز ضبط شده است ( مترجم ) .\r\n","page_name":" 478 ","page_number":524},
  {"content":"\r\n\r\nنتيجهء جنگى كه ما بين اين دو سردار رومى رويداد اين بود كه پمپى در سال 48 قبل از ميلاد در فارسال به كلى مغلوب گرديد و پس از مغلوب شدن ابتدا خيال كرد كه بدربار پارت پناه ببرد ولى بقراريكه نوشته‌اند چون شنيد كه ميان قيصر و انطاكيه موافقتى حاصل شده است از اين خيال منصرف گرديد ولى بنابر مسطورات پلوتارك دوستان پمپى با اين نظر او يعنى پناهنده شدن به ارد مخالفت كرده گفتند كه اين كار براى او ويژه براى زنش كرنليا « 1 » خيلى خطرناك است و لذا به پادشاه مصر كه در اوان طفوليت بود پناه برده و در آنجا بدست وزيران سلطان بطور خيانت و غدر مقتول گرديد .\r\n\r\nقيصر و شرق نزديك در 47 قبل از ميلاد\r\nقيصر ( سزار ) يكسال بعد از فتح مهم خود بسوريه و آسياى صغير رفت كه در ضمن آتش فتنهء فارناسيز « 2 » پسر مهرداد پادشاه بسفور را كه در مقام استرداد تمام خاك پنت برآمده بود فرو بنشاند ، چه كوششهاى فارناسيز در به دو امر فاتحانه و سپاهيان محلى روم شكست خورده بودند ، قيصر فقط يك لژيون بمدد سپاهيان مغلوب برده و در دوم ماه اوت 47 قبل ميلاد در زيلا « 3 » مورد حملهء سخت و متهورانهء فارناسيز واقع گرديد ليكن پس از جبران و تلافى شكست واردهء از حملهء مزبور بدشمن حمله برده و سربازان روم فاتح درآمدند و فارناسيز رو بهزيمت نهاد . برادر نامشروعش ويرا تعاقب نمود و بعد درنتيجهء حمايت روم بسلطنت بسفور نايل گشت و شايد اين فتح زبلا كه شهرت تاريخى دارد بواسطهء بيان موجزى باشد كه راجع به آن فقط در سه كلمه از طرف قيصر بمجلس سناى روم اعلام شده است كه « آمدم ، ديدم ، فتح كردم » . نظر باينكه وجود قيصر در اينموقع براى كارهاى مهمترى در مغرب لازم و ضرورى بود احتمال نميرود كه بفكر خونخواهى كراسوس افتاده باشد ولى در سه سال بعد از اين تاريخ كه فتوحات و پيروزيهاى خود را در تمام قلمرو روم بپايان رسانيده بود براى اينكه شهرتى بر شهرت‌هاى سابق خود بيفزايد در صدد جنگ با حريف مشرقى يعنى دولت پارت برآمد و هواخواهان سزار كه هميشه در مجلس سنا ميل و ارادهء او را تأييد ميكردند چنين انتشار دادند\r\n\r\n\r\n","description":"","footnote":"\r\n( 1 ) -  Cornelia . \r\n( 2 ) -  Pharnaces . \r\n( 3 ) -  Zela . \r\n","page_name":" 479 ","page_number":525},
  {"content":"\r\n\r\nكه در كتاب سىبيل « 1 » درج است كه روم وقتى بر پارت غلبه خواهد كرد كه آن كشور بفرمان يك پادشاه بوده باشد . بارى از مجلس سناى مطيع فرمان لازم در اين باب صادر شد و لژيون‌ها ( افواج ) فراهم و حتى به حركت درآمده روانه مشرق گرديدند كه قضا كار خود را كرد يعنى در روز پانزدهم ماه مارس 44 قبل از ميلاد خنجر آزاديخواهان ، پارت را از يك مخاطره‌اى كه شايد در تمام دوران تاريخ وى بزرگترين خطر بشمار ميآمد خلاصى بخشيد ، چه قيصر با مهارت زيادى كه در جنگ و بصيرتى كه در سياست داشت و نيز تجاربى كه از جنگ‌هاى اوليهء روم اندوخته بود يقينا آن مملكت را متصرف و ارد را مقهور و همان معامله را با او ميكرد كه اسكندر كبير با داريوش كرد .\r\n\r\nسوابق حالات مارك انطونى « 2 »\r\nبايد دانست كه عمليات هيچيك از نامداران روم در آنزمان در شرق نزديك به قدر عمليات مارك انطونى داراى اهميت نيست و بنابرين لازم است كه مختصرى از سوابق حالات او را مذكور داريم . در فصل گذشته اشاره باينمطلب شد كه گابى نيوس « 3 » حكمران رومى در سوريه مبلغ هنگفتى تعارف گرفته بكشور مصر حمله برد ، ماركوس آنتيوخوس « 4 » نوهء وكيل مدافع معروف و فرزند ژوليه « 5 » يكى از اعضاء خانوادهء سزار در اين جنگ فرمانده كل قوا بود . او قبلا بواسطهء دستگير كردن اريستوبولس « 6 » سردار يهودان شورش طلب و پسر او كه كار مهم خطيرى بود رشادت و مهارتى ابراز داشته و شهرتى بسزا حاصل كرد .\r\nدر جنگ بر ضد مصر كه رئيس قسمت سواره‌نظام بود عملياتش باعث پيشرفت سپاه روم گرديد و در گرفتن پلوزيوم كه مفتاح كليهء آنكشور محسوب ميشد و قشون پادگان آن از شجعان يهود بودند او فوق العاده اظهار شايستگى نمود و نيز در جنگ آخرين ، او شجاعت غريبى از خود بروز داده و پس از اينكه سلطنت مصر باز به بطلميوس واگذار گرديد اين پادشاه كه در حال غضب بود براى اينكه بمردم بفهماند كه دوباره به تخت و تاج رسيده است خواست از جماعتى كه با او سابقا ضديت كرده بودند انتقام كشيده و قتل عام كند ولى مارك آنطونى در اين امر با او مخالفت نموده و كوشش كرد كه اين مقصود\r\n\r\n\r\n","description":"","footnote":"\r\n( 1 ) -  Sibyl . \r\n( 2 ) -  Mark Antony . \r\n( 3 ) -  Gabihius . \r\n( 4 ) -  Marcos Antiochus \r\n( 5 ) -  Julia . \r\n( 6 ) -  Aristobols . \r\n","page_name":" 480 ","page_number":526},
  {"content":"\r\n\r\nبه عمل نيايد و از اينرو در مراجعت از مصر نام نيكى از خود در حسن نيت و لياقت و كفايت بيادگار گذاشت .\r\nقبل از جنگ داخلى ، او بهواخواهان قيصر ( سزار ) كه در سنا مدافع ملت بودند امداد مينمود و در جريان محاربات ، او در ميدان فارسال فرمانده جناح چپ بوده و خدمتهاى شايانى به قيصر كرد . اينمرد بعد از قتل ولينعمت خويش تمام نوشتجات و اسناد و نيز وجوه نقد او را خود تصاحب نموده و تا وقتى كه اوكتاوين بعنوان وارث حقيقى سزار به روى كار نيامده بود رئيس و جانشين آن خانواده بوده است ، زمانيكه اين دو باهم بناى نزاع و جدال را گذاشتند اوكتاوين بر انطونى غالب آمده و او را به طرف كوهستان الب راند ، ليكن چيزى نگذشت كه او با هيفده ليژيون كه تحت فرمان خود جمع كرده بود برگشته و بالاخره اوكتاوين را مجبور به صلح كرد . پس هردو سردار باهم متحد شده براى جنگ با بروتوس « 1 » و كاسيوس « 2 » بمقدونيا حركت كردند . در 42 قبل از ميلاد پيروزى كه در جنگ فيليپى نصيب آنها شد قسمت عمدهء آن مرهون عمليات انطونى بوده است ، چه اوكتاوين تا ايندرجه عليل بود كه با تخت روان او را حركت ميدادند .\r\nبعد از اين فتح انطونى به سمت مشرق حركت كرد و چنان خراج سنگينى بمشرقيها تحميل كرد كه وقتى بطور اغراق به او گفتند كه آسيا دويست هزار طالان براى خدمات شما حاضر كرده است ، او هم بدون پروا گفت « اگر اين مبلغ را نداده‌اند از متصديان آن مطالبه كنيد و اگر داده‌اند و مصرف شده است پس ما خراب و ورشكست خواهيم بود » . كثرت اسراف و تبذير و افراط در خودنمائى و نيز غرور و بىپروائى او حدّى براى فشار و سخت‌گيرى اهالى بلاد مشرق باقى نگذاشت و چيزى كه كسر داشت همانا وجود كلئوپاتر « 3 » ملكهء مصر بود كه او نيز در اينموقع با كشتى به سيدنوس بر انطونى وارد شده و آن عرصه را جلوگاه حسن خود قرار داد و ترجمهء شعرى كه شكسپير در اينباب گفته بشرح زير است : « كشتى كه كلئوپاتر در آن نشسته بود مانند سريرى درخشان در ميان آب افروخته ، سكان كشتى از طلا و شراع آن ارغوانى بود » و از اينوقت\r\n\r\n\r\n","description":"","footnote":"\r\n( 1 ) -  Brutus . \r\n( 2 ) -  Cassius . \r\n( 3 ) -  Cleopatre . \r\n","page_name":" 481 ","page_number":527},
  {"content":"\r\n\r\nببعد انطونى بالمره در زير نفوذ و فرمان اين زن كه در حسن و زيبائى و دانش بينظير بود واقع شده ميل و اراده‌اش بر وجود انطونى حكمفرما بوده است .\r\n\r\nحملهء پارت تحت فرمان پاكروس و لابينوس 40 - 39 قبل از ميلاد\r\nتعجب در اين است كه در ميدان فيليپى يكدسته قشون پارت هم پيكار ميكرده است . ارد كه از ميان آب گل‌آلود ماهى ميجست در ابتدا يك دستهء كوچكى از نيروى خود را به كمك كاسيليوس باسوس « 1 » فرستاد كه يكى از طرفداران پمپى بوده و بعد قصد كرد سلطنت مستقلى تشكيل دهد . در سال 43 قبل از ميلاد باسوس به كاسيوس ملحق شده و قسمت قشون پارتى را هم با خود آورد و اين افسر لايق كه در دربار پارت معروف بود موقع را غنيمت دانسته براى ايجاد روابط و مناسبات حسنه قشون نامبرده را با تحف و هداياى گران‌بها بنزد ارد برگردانيد . در پاداش آن يك عده از سواره‌نظام در جنگ فيليپى بكمك او فرستاده شد و اين اول دفعه‌اى است كه قشون پارت در اروپا ديده مىشود .\r\nشكست بروتوس و كاسيوس - كه بنا به خواهش خودش بدست يكى از غلامان پارتى وى كشته شد به آسانى ميتوانست كه بين فاتحين و پادشاه پارت مشكلاتى توليد نمايد ، اما ارد بواسطهء ضعفى كه از جنگهاى هميشگى داخلى عارض امپراطورى روم شده بود خود را از او قويتر ميدانست و مصمم بود كه از موقع استفاده كند . در اينزمان دولت پارت يك ژنرال رومى را كه نامش كنتوس لابينوس « 2 » بود تحت اختيار خود داشت . سردار نامبرده سابقا از طرف بروتوس و كاسيوس بسفارت بدربار ارد آمده و بعد نظر بخوفى كه داشته است ديگر به ميهن خود برنگشت بلكه در دربار پارت مشغول خدمت شده بود و هرچند از سرداران نامى نبود و ليكن خدماتش به پارتيها ذيقيمت و قابل تقدير بود .\r\nارد كه فرزند خود پاكروس را از تقصيرى كه داشت عفو نموده بود در بهار سال چهلم قبل از ميلاد كه تقريبا ده سال بعد از جنگ اول بود او را باتفاق لابينوس\r\n\r\n\r\n","description":"","footnote":"\r\n( 1 ) -  Caeciliu Bassus  .\r\n( 2 ) -  Quintus Labinus  .\r\n","page_name":" 482 ","page_number":528},
  {"content":"\r\n\r\nبا لشكر زيادى بسوريه روانه نمود و آنها از فرات گذشتند و انطونى كه براى پيشوائى قشون روم بايستى در اينموقع حضور داشته باشد براى حفظ منافع خودش بر عليه اوكتاوين ويرا به مغرب طلبيدند و بنابرين سوريه را بيكى از سركردگان نالايق خويش موسوم به ديسيديوس ساكسا « 1 » واگذاشته خود بروم رفت . پارتيها در وهلهء اول آنچه در جلو آنها بود همه را جاروب كردند . آنها پس از شكست دادن ديسيديوس ساكسا اپاما و انطاكيه هر دو را مجبور بتسليم نمودند . آنوقت اين دو سردار از يكديگر جدا شده پاكروس به طرف جنوب و لابينوس از رود تاروس عبور نمود . پاكروس تمام خاك سوريه را باستثناى بندر صور مسخر ساخت و بفلسطين رفت ، در آنجا دو نفر يكى هيركانوس « 2 » و ديگرى انتىگونوس « 3 » عمو و برادرزاده كه رقيب هم بودند بر سر سلطنت منازعه داشتند .\r\nانتىگونوس هزار طالان كه معادل دويست و چهل هزار ليره باشد با پانصد زن يهودى به پاكروس تعارف داد و سلطنت او را تصاحب كرده و تا سه سال هم سلطنتش دوام نمود . لابينوس نيز در جنگهاى خود فاتح گرديده و ديسيديوس را در جنگ دوم بقتل رسانيد و پس از آن بجنوب آسياى صغير تاخته و بفتوحاتى كه كرده بود مغرور گشته خود را امپراطور ناميده و سكه بنام و صورت خود زد .\r\n\r\nصلح بر انديزيوم ، 40 قبل از ميلاد\r\nدر اين ميانه انطونى در ايتالى موفقيت حاصل نموده و بواسطهء صلح بر انديزيوم تقسيم ثالثى در قلمرو روم به عمل آمد ، بدين معنى كه متصرفات افريقائى روم به لاپيدوس « 4 » واگذار گرديد ولايات شرقى هم كه سرحد آن سكودرا ( سقوترى كنونى ) تعيين شده بود به انطونى داده شد ، خلاصه انطونى و اوكتاوين باتفاق هم وارد روم شده و از طرف اهالى بمناسبت صلحى كه ما بين اين دو سردار واقع شده بود استقبال شايانى به عمل آمده و عموم اظهار مسرت و شادمانى نمودند و بعد براى استحكام مبانى اين صلح اوكتاويه خواهر اوكتاوين كه بلياقت و كمال آراسته بود به نكاح انطونى درآمد .\r\n\r\n\r\n","description":"","footnote":"\r\n( 1 ) -  Decidius Saxa  .\r\n( 2 ) -  Hyrcanus  .\r\n( 3 ) -  Antigonus  .\r\n( 4 ) -  Lapidus  .\r\n","page_name":" 483 ","page_number":529},
  {"content":"\r\n\r\n\r\nفتوحات ونتيديوس 39 قبل از ميلاد\r\nدر موسم پائيز 39 قبل از ميلاد انطونى براى ادامهء جنگ در آسيا از روم حركت نموده و چون در راه بيونان رسيد پبليوس و ينتديوس « 1 » يكى از صاحب‌منصبان خود را بجنگ لابيدنوس روانه داشت . افسر نامبرده به لابيدنوس هنگاميكه عدهء كافى حاضر نداشت حمله برده و او هم كه غافلگير شده بود ناچار به كليكيه عقب نشست ، شرح واقعه را به پاكروس خبر داد و او نيز از قشون سواره عدهء زيادى بكمك وى فرستاد كه در تحت اختيار وى باشند . ولى عدهء مزبور مستقلانه بناى عمليات را گذاشته ناگهان به ونتيديوس حمله برده و شكست خورد . درنتيجهء اين حركت لابينوس مستأصل مانده ابتدا دستگير شده سپس مقتول گرديد . پاكروس از اين پيش‌آمد شوم مضطرب گشته به نواحى شمال سوريه عقب كشيد . در اين‌جا ونتيديوس بهمين‌قدر كه سوريه را از چنگ دشمن خارج ساخت اكتفا كرده از روى عقل و احتياط به تعاقب او ديگر نپرداخت .\r\n\r\nشكست و مرگ پاكروس در 38 قبل از ميلاد\r\nاين شاهزادهء پارتى نتوانست كشور مفتوح خود را در تصرف حريف ببيند لذا پس از موسم زمستان از فرات عبور نمود .\r\nونتيديوس در ابتدا به عمليات تدافعى پرداخته اردوى خود را در بالاى تپه‌اى قرار داده و خندقى دور آن كند و اطراف آن را مستحكم نمود . سپاهيان پارت بدوا تحريك شده دليرانه به آن تپه حمله بردند و بالا رفتند ولى ناگهان دروازه‌هاى اطراف اردو باز و افواج رومى بيرون ريخته با قشون پارت درآويختند و آنها را به عقب رانده مرد و مركب را از بالا به زير غلطانيده و دست از تعاقب آنها نكشيدند ، ولى سواران پارتى در مقابل پا فشرده هنگامهء جنگ سخت و عاقبت پاكروس كشته شد و جنگ خاتمه يافت ، سپاهيان پارتى به طرف پل قائقى فرات فرار كردند كه از آنجا بگذرند ، ولى راه را بر آنها گرفتند و از اين قشون فقط يكدسته جان در برد كه از طرف شمال به كاماژن « 2 » گريخته بود .\r\n\r\n\r\n","description":"","footnote":"\r\n( 1 ) -  Publius Ventidus . \r\n( 2 ) -  Cammagene . \r\n","page_name":" 484 ","page_number":530},
  {"content":"\r\n\r\nنتايج اين جنگ به ظاهر گمنام در درجهء اول اهميت بوده‌اند چه تا آنوقت پارتيها سرايالات آسيائى روم با آن دولت مهياى جنگ بوده و چندين بار هم به آن نواحى هجوم برده و تا اندازه‌اى هم راتق و فاتق بوده‌اند اما بعد از اين جنگ از حمله و هجوم دست‌كشيده از آن پس بحفظ مرزهاى خود قناعت مينمودند ، فقط ارمنستان كه در منطقهء نفوذ آنها واقع شده مستثنى بوده است .\r\n\r\nمرگ ارد - 37 قبل از ميلاد تقريبا\r\nمرگ پاكروس صدمهء بسيار سختى به ارد وارد آورد . اين پادشاه پير بعد از اين دست از سلطنت كشيده و پسر بزرگش فرهاد چهارم را بجاى خود بر تخت نشانيد . سكهء پادشاه نامبرده اول سكه‌ايست كه داراى تاريخ است . او اول كارى كه كرد اين بود كه برادرانش را بقتل رسانيد . پدرش وقتى كه اين خبر را شنيد او را سخت ملامت كرده درنتيجه ويرا نيز به فرزندانش ملحق ساخت ، بدينطريق سلطنت باشكوه و طولانى اين پادشاه كه شهرت پارت را به جائى رسانيد كه شنيدن اسمش اهالى روم را بخوف و وحشت ميانداخت به آخر رسيد ، اين مرد شايد در عداد رجال بزرگ نبوده است و غلبهء قاهرانه‌اش بر كراسوس مرهون كفايت و لياقت سورنا سپهسالار پارت بود . معهذا چون عظمت و قدرت كشور خود را بپايه‌اى رسانيد كه با روم همدوش و در يك رديف قرار گرفت سزاوار تعريف و تمجيد است .\r\n\r\nعزيمت انطونى « 1 » بجنگ پارت ، 36 قبل از ميلاد\r\nفرهاد چهارم پس از كشتن پدر و برادران خود شروع بسلطنتى مخوف و دهشتاك نموده و بسيارى از اعاظم و رجال دربار از او رميده و ترك وطن گفتند و بهر طرفى كه ميتوانستند فرار كردند ، از جمله شخصى موسوم به مونه‌زس از سركردگان نامى و معروف پاكروس بود . اين شخص بنزد آنطونى رفته و او را آگاه كرد كه براى حملهء بپارت موقع مناسب است .\r\nفرهاد از اين قضيه مضطرب گشته مونه‌زس « 2 » را استمالت نمود و بنزد خويش طلبيد .\r\n\r\n\r\n","description":"","footnote":"\r\n( 1 ) -  Antony \r\n( 2 ) -  Monaeses \r\n","page_name":" 485 ","page_number":531},
  {"content":"\r\n\r\nانطونى نيز به او اجازهء مراجعت داده ضمنا دستور داد كه به فرهاد حالى كند كه مقصود او از اين جنگ استرداد بيرقهائى است كه از قشون روم گرفته شده است و نيز رهائى اسرائى است كه تاكنون زنده و باقى هستند ، ولى او از اين اظهار فقط ميخواسته است كه دربار پارت را اغفال كرده باشد چه آنطونى از فتوحاتى كه بدست ونتيديوس شده بود حسد برده براى يك جنگى كه شهرتش را فوق شهرت او قرار دهد انتظار وقت ميكشيد ، بنابراين در خفيه مشغول تهيه گرديد و به زودى موفق شده شانزده يا هيجده فوج جنگ آزموده كه عدهء آنها به شصت هزار تن ميرسيد حاضر ساخت . بعلاوه ده هزار سوار گالى و ايبرى و سى هزار سپاه ذخيره و رويهمرفته لشكرى مهيب و جرار ترتيب داد . ارتاوسدس پادشاه ارمنستان نيز قراردادى در خفيه با او بست و بر طبق آن ملتزم گرديد كه شش هزار سوار و هفت هزار پياده در ميدان جنگ بكمك او حاضر سازد ، با اينكه لازم بود كه قبل از اينكه بپارت وقت بدهد كه بتكميل قواى حربى خود بپردازد بوى حمله ببرد بر اثر عشق و علاقهء مفرط او به كلئوپاتر نتوانست ميدان رزم را بر مجلس بزم ترجيح دهد . بالاخره وقت عزيزش را صرف صحبت او كرده و تا نيمهء تابستان 36 قبل از ميلاد از جاى خود حركت ننمود . نتيجه اين شد كه وقتى كه با قشون خود كه عدهء آن بالغ بر يكصد هزار نفر بود خواست از فرات بگذرد قشون پارت سواحل فرات را چنان محكم نگاهداشته بود كه براى آنطونى عبور از فرات ممكن نشد . لذا از سمت شمال بارمنستان رفته و در آنجا پذيرائى گرمى از او به عمل آمد .\r\nارتاوسدس به او پيشنهاد كرد كه چون عمدهء قشون پارت اينوقت در ساحل فرات جمع هستند بهتر اين است كه نقشهء جنگ را تغيير داده از ارمنستان به ماد آذربايجان حمله برده و پراسپا « 1 »\r\n\r\n\r\n","description":"","footnote":"\r\n( 1 ) -  ( Praaspa )  و اين همان خرابه‌هاى موسوم به « تخت سليمان » مىباشد كه واقع در يكصد ميلى اروميه است . راولينسون باشتباه رفته ميگويد كه اكباتان قديم در آنمحل بنا شده بود ( رجوع شود به فصل دهم كتاب حاضر ) و نيز رجوع شود بكتاب « ايران گذشته و حال » تأليف ويليام جكسون فصل 11 و سترابو كتاب 11 و فصل 13 كه در آنجا « ورا »  Vera  مصحف « بير »  Bir  كه به معناى دژ آمد با پراسپا يكى شناخته شده است ( مؤلف ) .\r\n","page_name":" 486 ","page_number":532},
  {"content":"\r\n\r\nپايتخت آنجا را به تصرف درآورد ، چه حكمران آنجا از متفقين پارت است و از اينجهت يك كار بزرگى از پيش برده خواهد شد . انطونى با اين پيشنهاد موافقت نموده و چنين معلوم مىشود كه نميدانست قشون پارت در آنجا حاضر خواهد بود . پس او قشون خود را دو قسمت نموده قسمتى كه مشتمل بر باروبنه و ماشين‌آلات محاصره بود به عقب گذاشت و خود با قسمت ديگر بتعجيل پيش رانده و بسوى پراسپا شتافت ، مقصود او اين بود كه بىخبر به آن شهر حمله برده و آن را به تصرف بياورد ، ولى وقتى كه به آنجا رسيد ديد رسيدن بمقصودى كه در نظر گرفته بود ناممكن و بالاخره احتياج به ماشين‌آلات محاصره پيدا كرده مجبور شد كه بانتظار رسيدن آنها بنشيند .\r\nدر اين ميانه پارتىها همانطور كه انتظار ميرفت دنبال قشون انطونى را گرفته و چون بلاى ناگهانى بر سر استاتيانوس كه ستون دوم تحت حفاظت و فرمان او گذاشته شده و از عقب حامل آلات و ادوات محاصره بود ريخته و كاملا فاتح درآمدند چه در همان وهلهء اول او را با هزار نفر رومى كشتند و تمام ماشين‌آلات و اسباب محاصره‌اى كه با او بود همه را تصاحب نمودند . معلوم است اين حادثهء غيرمترقبه يك ضربت خيلى سختى بوده كه بر آنطونى وارد و باعث اندوه تمام روميان گرديد . ولى رستاخيز وقتى شد كه پادشاه ارمنستان متحد او هم خلاف عهد كرده با قشون خود از او جدا گرديد و بدنبال كار خودش رفت . بالجمله تمام سعى و كوشش او در تسخير آن دژ مستحكم طبيعى بهدر رفت . خواربار رو به كمى گذاشت . قشون پارت به عادت مألوف خود بجنگ‌وگريز پرداخت . چندانكه آنطونى تلاش كرده كه با دشمن در ميدان جنگ روبرو شود ممكن نشد . موسم پائيز هم دررسيد و روزانه موقع خطرناكتر ميشد . پس براى اين‌كه حيثيت و آبروى خود را به ظاهر حفظ كرده باشد به پارتيها پيغام داد كه اگر بيرقهائى را كه از كراسوس گرفته‌اند مسترد دارند و اسراى رومى را رها كنند محاصره را ترك خواهد گفت . در جواب اين اظهار غير از سخريه و استهزا چيزى نشنيد . بالاخره مصمم گشت كه كوچ كرده مراجعت نمايد ، اين مراجعت از دو راه ممكن بود صورت گيرد ، يكى از اين دو راه راهى كه طرف مشرق درياچهء رضائيه بوده است كه آب آن قابل\r\n\r\n","description":"","footnote":"","page_name":" 487 ","page_number":533},
  {"content":"\r\n\r\nآشاميدن نيست ولى اراضى اطراف آن جلگه و هموار است ، ديگر راهى است كه از سمت مشرق از ميان كوهستان ميگذرد . چون آنطونى شنيد كه قشون پارت راه جلگه را گرفته است از روى مصلحت راه كوهستانى كه از حوالى تبريز عبور مىكند انتخاب نمود . تا دو روز بدون اينكه با هيچگونه مقاومتى برخورد كند حركت نمود ولى روز سيم دسته‌اى از سپاهيان پارت نمودار شده اطراف اين قشون فرارى را گرفتند ، روميان در شكست كارسوس بتجربه فهميده بودند كه چاره تاكتيك يا تدابير حربى سواران پارت كه ميزنند و ميگريزند فقط و فقط به كار انداختن دستهء فلاخن‌اندازان است كه گلولهء سربى را به طرف آنها پرتاب كنند . اين بود كه دست به اين كار زدند و بعد حملات سواران گول هم بموقع توى كارآمده بالاخره دفع شر دشمن را از آنها نمود . ولى صبح روز بعد بار ديگر بسروقت آنها آمده و آنچه توانستند كردند . خلاصه تا نوزده روز متوالى روميان مورد تهديد حملات فلاكت‌بار پارتىها بوده و هرروز جمعى از قشون روم تلف ميشد ، بعلاوه تنگى خواربار و نبودن آب و شدت سرما هم بر فلاكت و مصيبت آنها افزوده و به هلاكت و تباهى آنها كمك ميكرد .\r\nدر يك جنگى كه در حوالى تبريز واقع شد هشت هزار از قشون روم مقتول و مجروح شدند و عاقبت به حال فلاكت و درماندگى به رود ارس رسيده پس از عبور از آن از صدمات قشون پارت خلاصى يافتند زيرا كه فرهاد بيش از اين ايشان را دنبال نكرد و به همين قدر اكتفا نمود كه آنها را از قلمرو خود خارج ساخت ، ولى مصيبت قشون روم هنوز به آخر نرسيده بود چه قبل از آنكه بمقر زمستانى خود برسند هشت هزار نفر ديگر در اين ميانه رهسپار ديار عدم گرديدند .\r\nبايد دانست كه آنطونى در اين عقب‌نشينى در جريان احوال از بروز همدردى و مردانگى و ساير صفات محموده روحيهء قشون را به طرف خود جلب نموده ، در حس اطاعت و فرمانبردارى آنها نميگذاشت اندك خللى وارد آيد . پلوتارك مينويسد كه او در جريان اين احوال عقب‌نشينى ده هزار تن ورد زبان او بوده ، متصل ميگفت « اه ! « عقب‌نشينى ده هزار نفر » آرى او حيات دليران يونانى را ياد مينمود كه با وجود مشكلات\r\n\r\n","description":"","footnote":"","page_name":" 488 ","page_number":534},
  {"content":"\r\n\r\nو سختىهائى كه در اين قسمت از آسيا داشته و بمخاطراتى كه بيش از مخاطرات او گرفتار بوده‌اند معهذا خودشان را به مأمن نجات رسانيده بودند .\r\n\r\nجنگ او در ارمنستان 34 - 33\r\nمحتمل است آنطونى به خيال ادامهء جنگ بوده است . ولى برگشت بنزد كلئوپاتر و ملاقات آن دلبر رعنا ديگر مجالى به او نداد كه به اجراى اين منظور بپردازد . در موسم زمستان پادشاه ماد كه در تقسيم غنائم رومى سهمى بطور دلخواه نبرده بود جرئت كرده زبان بشكايت و ملامت كردن و ايراد گشود . چون از خشونت مزاج و سبعيت طبع فرهاد آگاه بود خود را مورد تهديد ديده ناچار بناى طغيان را گذاشت ، او رسولى به اسكندريه نزد آنطونى فرستاد و به او وعدهء همه نوع همراهى داد . سردار روم كه خيلى مايل بكشيدن انتقام از پادشاه ارمنستان بود اين اظهار موافقت را غنيمت دانسته و پيشنهادى كه كرده بود با كمال ميل پذيرفت . بالاخره در سال 34 قبل از ميلاد بغتة به ارمنستان تاخته و با حيله‌هاى جنگى ارتاواسدس را گرفتار كرد . پس از آن به نهب و غارت پرداخته و در هرجا قشونى پادگان گذاشته بمصر معاودت نمود . او در سال 23 قبل از ميلاد بار ديگر بدين حدود خود را ظاهر ساخته و به رود ارس رسيد ، او قراردادى با پادشاه ماد بسته و بر طبق آن قسمتى از ارمنستان را بر قلمرو وى افزود ، دسته‌اى از پياده‌نظام روم را هم تحت اختيار او گذاشت . اما براى اينكه مقام خود را در مقابل اكتاويوس محفوظ دارد ناچار موضوع پارت و پارتيها را از نظر انداخته تمام قواى خود را متوجه روم ساخت . ظن قوى آن است كه فرهاد در اينموقع كه به حال خود گذاشته شده بود براى انتقام از پادشاه ماد فرصتى بدست آورده آن دست‌نشاندهء عاصى را مقهور نموده و محبوس ساخته است ، سپس به اتفاق ارتاگزياس پسر ارتاواسدس به ارمنستان تاخته و بلادى را كه در تحت محافظت قشون روم بود ولى از جائى بدانها كمك نميرسيد از تصرف آنان خارج ساخت ، لشكريانى را كه پادگان آن نواحى بودند همه را اسير نمود . در اندك زمانى ارمنستان به حال سابق خود برگشته و از تبعيت روم خارج گرديد ، معلوم است كه بواسطهء اين جنگها و پيشرفت‌ها اعتبار دولت پارت بيش از پيش رو بفزونى نهاد ، زيرا\r\n\r\n","description":"","footnote":"","page_name":" 489 ","page_number":535},
  {"content":"\r\n\r\nقشون استاتيانوس را مقهور و نابود نمود و مارك آنطونى را با تلفات بسيار سنگين از قلمرو خود خارج كرده بطوريكه او ديگر جرئت نكرد كه از سرحد پارت قدمى جلوتر بگذارد و نيز ارمنستان را جزء منطقهء نفوذ خود قرار داد .\r\n\r\nفرهاد چهارم و تيرداد 30 - 33 ق . م\r\nپس از اين فتوحات ، سبعيت طبع و شقاوت فرهاد رو به فزونى نهاده و به حدى او را خطرناك جلوه داد كه در سال 33 قبل از ميلاد اهالى پارت تحت قيادت يكى از نجباى كشور موسوم به تيرداد شورش كردند . فرهاد ناچار بنزد طوائف آسياى وسطى رفته و تيرداد بجاى او بر تخت نشست ولى پس از سه سال فرهاد با سپاهى كه از آن طوائف تدارك كرده بود مراجعت كرد ، تيرداد در مقابل او تاب مقاومت نياورده بالاخره مغلوب شده پسر كوچكتر فرهاد را با خود برداشته به اوكتاوين كه آنوقت در سوريه بود ملتجى گرديد . پسر فرهاد بطور گروگان پذيرفته شد . تيرداد هم تحت حمايت قرار گرفت ليكن سياست محافظت‌كارانهء آنوقت روم اقتضا نكرد كه از فرات تجاوز نموده به حدود پارت قدم بگذارد .\r\n\r\nپس دادن بيرقهاى روم 20 قبل از ميلاد\r\nمدت هفت سال كه از اين تاريخ گذشت يعنى در سال 23 قبل از ميلاد فرهاد باب روابط و مناسبات با دولت روم را مفتوح ساخته تسليم تيرداد مدعى خود و رهائى پسرش را خواستار گرديد .\r\nاوكتاوين كه آنوقت امپراطور آگوستس خوانده ميشد از تسليم تيرداد ابا نمود ولى مراجعت پسرش را بدون اينكه فديه‌اى بخواهد پذيرفت ، ليكن در عوض بيرقهاى روم را تقاضا نمود . فرهاد با مسرت تمام به پسرش رسيد ، ولى در پس دادن بيرقهاى روم موافقتى نشان نداد . پس از سه سال كه از اين قضيه گذشت و امپراطور بار ديگر به طرف كشور هاى شرقى خود سفر نمود فرهاد از عاقبت اين استنكاف خود در پس دادن بيرقها بيمناك شده و بالاخره تمام آنها را بنزد امپراطور فرستاد . اين قضيه اثر حيرت‌انگيزى در روم بخشيد . چنان كه در تمام روم شاديها كردند و جشنها گرفتند . قيصر ابهت و جلالش در سرتاسر مملكت بالا گرفت نويسندگان آن روز اين واقعه را با آب‌وتاب زياد نوشتند ، تعريف‌ها از او كردند و مدح و ثنا گفتند . از جمله هوراس شاعر معروف رومى در\r\n\r\n","description":"","footnote":"","page_name":" 490 ","page_number":536},
  {"content":"\r\n\r\nضمن شاهكارهائى كه از خود باقى گذاشته لياقت قيصر را در اينمورد سروده است « 1 » .\r\n\r\nپايان دومين آزمايش قدرت\r\nجنگهاى مارك آنطونى بمنازعات و محاربات ما بين دولت پارت و روم ، بازيگر عمدهء شرق و غرب ، صورت ديگرى داد . بواسطهء اينكه فرهاد بيرقهاى روم را پس داد يكى از دواعى عمدهء حملات خصمانهء روم بر عليه همسايهء قوى و زبردست خود مرتفع گرديد . آگوستس كه از روى عقل از جنگ‌هاى خارجى اجتناب داشت سياست دولت را بر اين قرار داد كه قلمروش را زياده بر آنچه دارد نبايد وسعت بدهد . از اينطرف فرهاد هم متوجه به اين نكته شد كه دوستى با روم براى او بغايت مفيد و سودمند است ، لذا فرزندانش را وقتى كه بزرگ شدند بدربار اگوستس فرستاد . هرچند علت عمدهء اين كار در باطن اين بود كه از شر رقابت آنها خود را محفوظ دارد ، ولى به ظاهر چنين وانمود كرد كه آنها را بطور گروگان بدربار روم ميفرستد .\r\nبالجمله يك روح آرام مسرت‌بخشى آنزمان در مناسبات اين دو دولت حكمفرما بوده - است ، نظير همان روحى كه پيش از جنگ در امپراطورى بريتانياى كبير وجود داشت و تاخت‌وتازها و تجاوزات خصمانه‌اى كه به خاك يكديگر ميكردند تا مدت يكصد سال بين دو دولت همسايه موقوف شد .\r\n\r\n\r\n","description":"","footnote":"\r\n( 1 ) -\r\n Tua , Caesar , aetas fruges et agris rettulit uberes , et signa nostro restituit Iovi derepta Parthorum superbis postibus , et vacuum duellis Ianum Quirini clausit et ordinem rectum evaganti frena licentiae iniecit emovitque culpas et veteres revocavit artes . \r\n","page_name":" 491 ","page_number":537},
  {"content":"\r\n\r\nحجاريهاى پارتى در كاخ عمدهء الحضره\r\n\r\nفصل سى و دوم تشكيلات دولت پارت و مذهب و معمارى آن\r\nيك مردمان يا ( بيك اندازه ) يك اردوگاهى بدون سابقه و لاحقه ، بدون مذهب ، فنون ، سياست و طرز ادارهء خاص به خود مدت پانصد سال قيمومت شرق را به عهده داشته و آسيا را از قشون روم حفظ نمودند « گاردنر - در خصوص پارتيها »\r\n\r\nتشكيلات دولت پارت ( اشكانى )\r\nتاريخ پارت از نظر وسيع‌ترى همان تاريخ ايران و آسياى وسطى است كه در تحت سلطه و تفوق ارساسيان ( اشكانيان ) بوده .\r\nاين طايفهء صحرانورد طوائف و اقوام مختلفه‌اى را كه به زير فرمان خود درآوردند نه در عمران و آبادى قدمى برداشتند و نه در بهم پيوستن آن طوائف و اقوام مغلوبه در يك ملت بذل مساعى نمودند . كليهء قلمرو آنها از شهر صد دروازه دو قسمت شده ، قسمت عليا مشتمل بر يازده استان و بخش سفلى داراى هفت استان بوده است . بطور كلى ميتوان گفت كه پارتىها هرايالت و پايتختى را كه ميگرفتند ما دامى كه ميديدند كه احكامشان نافذ و مجرى و خراج پرداخته مىشود به همين اكتفا كرده در امور داخلى آن ايالت مداخله نميكردند و سكنه را در هررشته‌اى كه بودند\r\n\r\n","description":"","footnote":"","page_name":" 492 ","page_number":538},
  {"content":"\r\n\r\nبه حال خودشان واميگذاشتند . آنها وقتى كه يك كشور را فتح ميكردند يا دوباره آن را بسلطان آنجا واميگذاشتند كه مانند يك پادشاه دست‌نشانده حكومت مينمود و يا يكنفر والى از طرف خود موسوم به ( ويتاكسا ) براى ادارهء آن ميگماشتند . مثلا ماد آذربايجان ، خوزستان ، فارس ، آديابن هركدام سلطانى از خود داشتند ، برعكس كشور بابل كه يكنفر ساتراپ در آنجا حكومت مينموده است . بقول جىبن « 1 » وضع حكومت پارت خيلى شبيه به وضع حكومت اروپا در قرون وسطى بود ، اما شهرهاى يونانىنشين و آنها بطوريكه سابقا ذكر شده است زياد و در سرتاسر مملكت پراكنده بودند و غالبا آباد هم بوده‌اند با آنها بطريق غيرمعمول رفتار ميشده است . اين شهرها داراى حكومت بلدى بوده و از روى حقوق و امتيازاتى كه از قديم دارا بودند عملا خودمختارى داشتند ( يعنى هر كدام جمعيتى بودند مستقل و دولت پارت نظارتى بر آنها نداشت ) ، مثلا شهر سلوكيه كه طرفدار خانوادهء سلكوس و داراى يك كرور نفوس و بلوك آباد و حاصلخيز از هر طرف ويرا احاطه كرده بود مقام شهر آزاد را دارا بوده است . فقط خراجى معين بخزانهء پارت ميپرداخت ، جماعات يهود هم استقلال داخلى داشتند ، هرچند كه آن بپاى استقلال يونانيان نميرسيده است . حتى بعضى شهرهاشان نظير مال يونانيان مقام شهر آزاد را دارا بوده است ، هروقت جنگى با دولت غربى پيش ميآمد اين دولت‌هاى نيمه‌مستقل شهرهاى يونانى چنان كه از پيش هم اشاره شده است باعث ضعف دولت پارت بلكه وجودشان خالى از خطر نبود ، اما از طرف ديگر احتمال ميرود كه همان نفوذ يونانيت باعث بقاى اين سلطنت گرديد . چنان كه از عنوان « فيل‌هلن » يعنى محب يونان كه در سكه‌هاى بسيارى از شاهان پارت استعمال ميشده است مىشود پىبرد كه اين اتصال و پيوستگى تا چه‌اندازه سودمند بوده است .\r\n\r\nوضع شاه\r\nاعضاء خانواده و منسوبين سلطنت رتبه و مقام خود را بقدرى بالا برده بودند كه بقول آميانوس مارسيلينوس « آزردن نژاد ارساس را هركسى گناه كبيره شمرده و از آن اجتناب مينمود » ، نظر به همين تعظيم و\r\n\r\n\r\n","description":"","footnote":"\r\n( 1 ) -  ( Gibbon )  رجوع شود بكتاب « انحطاط و سقوط » جلد اول صفحهء 329 چاپ اسميت ( مؤلف ) .\r\n","page_name":" 493 ","page_number":539},
  {"content":"\r\n\r\nاحترامى كه از خاندان ارساس به عمل ميآمد هيچوقت مدعى كه خون آن نژاد در عروقش نبود براى تخت و تاج پيدا نمىشد . در عين حال دو مجلس شورى براى جلوگيرى از عمليات ( خودسرانهء ) پادشاه بزرگ بطور توارث وجود داشت . يكى از آنها شوراى خانوادگى كه مركب بود از اعضاء ذكور خاندان سلطنتى كه به حد بلوغ و رشد رسيده بودند . ديگر مجلس سنا كه از نجباى سالخورده و كارآزموده و نيز مشايخ و بزرگان روحانى تشكيل مىيافت ، نظير مجلس اعيان امروز انگليس ، به انضمام خانوادهء سلطنت هفت خانوادهء ديگر برسم دورهء هخامنشيان در كشور وجود داشتند . پادشاه بايد از خاندان اشكانى انتخاب شده و اين انتخاب را هم دو مجلس نامبرده كه مجلس مغستان يا مهستان از آن تشكيل مىيافت بايد تصديق نمايد ( توضيح اينكه هردو مجلس وقتى كه باهم منعقد ميگرديد آن را مغستان ميناميدند ) حق گذاشتن تاج بر سر سلطان پس از انتخاب تعلق به سورنا داشت كه منصب سپهسالارى به توارث با او بود ، از اينجا ميتوان دانست كه ادارهء آرتش دولت اشكانى نهايت ابهت و اهميت را دارا بوده است . اكابر و بزرگان روحانى معروف به « ماجى « 1 » » يا « صوفى » بودند . اين جماعت چون نمايندهء مذهب رسمى كشور و داراى تعليمات عالى بودند مانند كشيشان قرون وسطى در اروپا و علماى حاليهء ايران مرغوب‌ترين املاك و اراضى را مالك بوده و علاوه بر حقوق و امتيازات مخصوصى كه داشتند تشكيل حكومت مقتدرهء رؤساى روحانى هم به دست آنها بوده است . در اينجا ما اين را ناچاريم اضافه كنيم كه نزديكى بپادشاه براى همه‌كس ميسر نميشد و لذا اشخاص دور و بيگانه ناگزير بودند تمثال پادشاه را كه از زر ساخته شده و در شهرهاى عمده گذاشته بودند تعظيم كنند . براى سلطان تاجى از جواهر و تختى از طلا بود كه از پادشاهان هخامنشى باقيمانده بود .\r\n\r\nارتش\r\nبه ظاهر چنين معلوم مىشود كه در دولت پارت غير از گارد سلطنتى سپاه دائمى وجود نداشت ، مانند دورهء هخامنشى هروقت جنگى روى ميداد به سلاطين دست‌نشانده و استانداران امريه‌اى صادر ميشد كه هركدام\r\n\r\n\r\n","description":"","footnote":"\r\n( 1 ) -  Magi . \r\n","page_name":" 494 ","page_number":540},
  {"content":"\r\n\r\nلشكرى از حوزهء حكمرانى خود فراهم نموده در يك روز مخصوص در محل معينى حاضر شوند . هزينهء اين لشكركشى تماما بعهدهء خود آنها بوده است .\r\nقشون پياده ، مثل ايران امروز چندان محل اعتنا نبوده است ، بر طبق آنچه در قضيهء كراسوس مذكور داشتيم قشون كارآمد و جنگى پارتيها همان سواران سبك اسلحه و سنگين اسلحه بوده و ما بهترين تاكتيك سپاهيان پارت و نيز ضعف آنها را در موفق نشدن بتعاقب روميان در شب در آنجا يعنى در جنك با كراسوس نشان داديم .\r\nدر جنگ با آنطونى معلوم است كه فرهاد پادشاه پارت كوشش داشت كه لشكر دشمن را قبل از رسيدن زمستان از خاك خود خارج كند ، چه ميدانست كه نميتواند قشونش را تا آنوقت يعنى تا يكمدت طولانى تحت السلاح نگاه دارد و اين نيز يك ضعف ديگر آنها را كه ضعف شديدى است ظاهر ميدارد . پارتيها از فنون حربى كه از مدتى قبل از اسكندر كبير در يونان معمول بود به كلى محروم و بىبهره بوده‌اند . ماشين‌آلات و ادوات محاصره و قلعه‌گيرى هم نداشتند با اينكه به سهولت ميتوانستند بوسيلهء رعاياى يونانى خود اين آلات و ادوات را تهيه نمايند . حتى وقتى كه ماشين‌آلات محاصرهء روميان را كه خيلى عالى هم بوده از آنطونى گرفتند قدر آنها را ندانسته و همه را خراب كردند .\r\nهرگونه عملياتى راجع به كشتىرانى در نزد اين قوم يعنى پارتيها كه فقط به سوارى و اسب‌دوانى علاقهء مخصوصى داشتند مجهول بود با اينكه هيركانى ناحيه‌اى است كه در سواحل درياى خزر واقع است . ما در سابق در يك مورد نسبت به پارسيها هم همين نظريه را اظهار داشته‌ايم .\r\n\r\nدربار\r\nمطابق رسوم پادشاهان هخامنشى كه در اختلاف فصول از شوش به پرسپليس و از آنجا به اكباتان حركت مينمودند دربار پارت نيز زمستان را در بين النهرين و تابستان را در ماد و پارت بسر ميبرد . پايتخت زمستانى شهر تيسفون بود كه در ساحل يسار دجله مقابل سلوكيه و چندين ميل پائين بغداد بنا شده بود . اكباتان پايتخت وسطى و هكاتم پيلس هم مرز هيركانيا ( شايد سترابو « 1 » اشتباها\r\n\r\n\r\n","description":"","footnote":"\r\n( 1 ) - 16 ، 1 ، 16 ( مؤلف ) .\r\n","page_name":" 495 ","page_number":541},
  {"content":"\r\n\r\nانرا با هيركانيا يكى دانسته است ) پايتخت سوم آنها شمرده ميشد . رى نيز كه سر راه ماد عليا و پارت يا هيركانيا واقع مىباشد غالبا اقامتگاه آنها و شايد داراى كاخهاى شاهى نيز بوده است . از جمله كاخى هم در بابل داشته‌اند كه از آن فقط از نوشتجات فيلس تراتوس شرحى بما رسيده است . نامبرده چنين ميگويد : « سقف كاخ از الواح مفرغ زينت يافته كه بغايت شفاف و درخشان بودند . در اين ساختمان اتاقهائى مخصوص زنان و اتاقهائى مخصوص مردان و سالونها و ايوانهائى وجود داشت كه تمام ديوارهاى آن يا با خشت‌هاى جواهرنشان زر و سيم اندود و يا تصاوير و نقوش ساخته شدهء از زر ناب مزين بوده است .\r\nموضوعات تصاوير و نقوش نامبرده را از افسانه‌هاى يونان منجمله اندروميده « 1 » و ارفيوس « 2 » كه مكرر بمعرض نمايش گذاشته شده بود گرفته بودند . . . » تسخير شهر آتنه و جنك ترموپيل و كانالى را كه در كوه اتس « 3 » حفر شده بود در اينجا شما مشاهده مينموديد . . . يكى از اتاقهاى مخصوص مردان سقفى داشت گنبدى مانند آسمان كه تمامى آن از ياقوت‌هاى نيلى تركيب يافته بود كه از همهء احجار كريمه نيلىتر مىباشد و آن در رنگ شباهت تام و تمامى به آسمان داشته است .\r\nبر خلاف انتظار از شرح زندگانى روزانهء شاه اطلاعى در دست نداريم ، هوس‌رانى و خوشگذرانى سورنا را كه بر كراسوس غلبه يافت ما در نوشتجات پلوتارك در بالا ملاحظه نموديم . پادشاه ملبس به لباس اهالى ماد بود ، موى سر را از وسط دو شقه ميساخته و چهره را با آب و رنگ زينت ميداده است ، ده هزار سوار خاصه بانضمام امرا و افسران و خواص سلطنت در سفرها با پادشاه حركت ميكردند . باروبنه و لوازم مسافرت مفصل و باعظمت بود . از اين قرائن و امارات استنباط مىشود كه وضع زندگانى با تجمل و جلالى بيش از آنچه ذكر شد ميگذشت .\r\n\r\nوضع زنان\r\nموافق آئين تعدد زوجات كه در مشرق‌زمين مرسوم است زنان در تحت تحكم و زيردستى بوده‌اند . مانند پادشاهان هخامنشى سلطان يك زن عمده كه ملكه شناخته مىشود و عدهء كثيرى هم متعه يا مترس و كنيزان كه اغلب آنها يونانى بودند داشته است . جدائى زنان از مردان يعنى حرم‌سرا و رسم حرم كه در\r\n\r\n\r\n","description":"","footnote":"\r\n( 1 ) -  Andromeda . \r\n( 2 ) -  Orpheus . \r\n( 3 ) -  Athos . \r\n","page_name":" 496 ","page_number":542},
  {"content":"\r\n\r\nمشرق رواج داشته در ميان آنها نيز بوده است . اما خواجه‌سرايان برعكس ايام هخامنشى داراى نفوذ و قدرتى نبوده‌اند . به غير از موزا كنيز ايطاليائى هيچيك از ملكه‌هاى پارت مانند ملكه‌هاى سلاطين هخامنشى اقتدار و استيلا نداشتند . حقيقت اين است كه پارتيها مردى خودشان را بدرجهء معتنابهى محفوظ داشتند و آن هم غالبا براى اين بوده است كه آنها هيچوقت رسوم و عادات صحرانشينى خود را از دست ندادند .\r\n\r\nزندگانى پارتيها\r\nاز زندگانى پارتيها اطلاعى كه داريم نسبتا خيلى كم و مختصر است ، ولى از همين مختصر هم مىشود تصوير آن را بخاطر آورد .\r\nدر اين شكى نيست كه كار عمده و باشرف نزد آنها اول از همه اشتغال بجنگ و جدال و پس از آن اشتغال بصيد و شكار بوده است . ما در سابق شرحى راجع به شكار كه اقسام آن در آن زمان زياد بوده است مذكور داشتيم و هرچند بيان مزبور راجع به قرق‌گاهها بوده است ولى از آن ميتوانيم يقين حاصل كنيم كه پارتيها مانند پارسيها و مقدونىها شغل شكار را هميشه در مدنظر داشته و علاقهء خاصى به آن داشتند . اين گفته ژوستن را خوب ميتوان فهميد كه ميگويد قسمت عمدهء مواد اغذيهء آنها از گوشت شكار بوده است ، به شرب شراب نيز معتاد بوده‌اند كه از خرما ساخته ميشد و آن را همچنانكه در همه‌جا معمول است در مجالس و جشن و سرور علنا مينوشيدند ، آلات موسيقى آنها عبارت بود از فلوت يا نىلبك و نيز طبل يا دهل . در ضيافتها و اعياد اغلب مجالسشان برقص خاتمه پيدا مينمود مانند ساير اقوام صحرانشين در ايام بدويت خوراكشان ساده و محدود بوده است ، ولى پس از رسيدن بدولت و نعمت معلوم است تغيير عادت داده همه نوع گوشتى حتى گوشت خوك و اقسام بقولات و سبزىآلات ميخوردند . نان آنها از خمير ورآمده و بسيار سبك و متخلخل بوده بطوريكه خوبى آن در روم هم شهرت داشته است .\r\n\r\nلباس\r\nلباس پارتيها مانند پارسيها قبائى بود بلند و گشاد كه در آن زمان معمول مردمان ماد بوده و شلوارى فراخ كه ميان جماعت پتان الان هم مرسوم است . بجاى كلاه چيزى به شكل نوار بر گرد سر مىبستند كه از دو طرف منتهى به دو رشتهء دراز ميشد و يا « تيار » تاجى مخصوص پادشاهان هخامنشى بر سر ميگذاشتند .\r\n\r\n","description":"","footnote":"","page_name":" 497 ","page_number":543},
  {"content":"\r\n\r\nموهاى ريش و سر را پيچانده مجعد مينمودند ، ولى اين رسم باختلاف اوقات تغيير ميكرد .\r\nهنگام جنگ سلاح آنها كلاهخودى بود از فولاد صيقلى شده ، يراق اسبها بسيار با ثروت و قيمتى و دهنهء و گل ميخهاى زرين معمول بوده است . اسلحهء عمدهء ملى كمانى بود پرقوت و شمشيرى هم حمايل ميكردند ، بستن قمه در ميان تمام طبقات بدون تخلف معمول بود . حربهء عمدهء سواران سنگين اسلحه نيزه بوده است .\r\nلباس اشك اول بطوريكه در مسكوكات ديده شده و گاردنر آن را ذكر مينمايد بدين قرار بود : « خودى مخروطىشكل شبيه بخودهاى آشوريها بر سر داشته كه دنباله يا آويزهء زره از اطراف آن براى حفظ گوش و گردن آويخته بوده است و نيمتاجى يونانى بر آن بسته گوشواره‌ها به گوش آويخته و گردن‌بندى ساده در گردن داشت ، زرهى در بر مشتمل بر پولك‌ها و يا حلقه‌ها كه بازوها را تا بند دست و پاها را تا قوزك ميپوشانيده است و روى آن عبا يا جبهء نظامى پوشيده كفشها را با بند بساق پا ميبست » اما پادشاهان بعد از اشك اين لباس را متروك و فقط بجامهء نرم و عبائى بر روى آن اكتفا ميكردند .\r\n\r\nقوانين و رسوم\r\nاز قوانين پارتيها چندان اطلاعى در دست نيست و معذلك ميتوانيم تصويرى از آن بخاطر بياوريم . بناى قوانين آنها بر خشونت و سختى و شدت بوده و در مجازات و تنبيه رعايت تعادل و تناسب با گناه را نمىنمودند ولى آنها در اين مسئله منفرد نبودند ، رسوم اصلى آنها همان رسوم بدويت و صحرانشينى و تا اندازه‌اى هم پابند عادات و رسوم پارسيان بودند و غالبا تمدن يونانى در آنها رسوخ داشته است .\r\nاستعمال تاج يونانى و نيز القاب يونانى كه معمول آن عصر بوده نفوذ يونانيت را در آنها نشان ميدهد ، تقويم آنها اگرچه از روى تاريخ ارساس ( اشك ) بوده ولى تاريخ سلوكى هم در ميان آنها معمول و شايع بوده است « 1 » صفات شخصى آنها عالى ، با اسرا مهربان ، در اقوال خود ثابت و در رعايت عهود ساعى بوده‌اند و آنچه در نوشتجات هوراس بر خلاف\r\n\r\n\r\n","description":"","footnote":"\r\n( 1 ) - يك لوحهء بابلى در موزهء بريطانى ( شمارهء 33009 ، اطاق متعلعهء ببابل ، قفسهء ج ، شماره 443 ) موجود مىباشد كه رسيد وجوه متفرقه‌اى از نقره در آن ثبت شده است . تاريخى كه در اينجا ذكر شده عبارتست از :\r\n154 اشكانى مطابق با 218 سلوكى و 49 قبل از ميلاد ( مؤلف ) .\r\n","page_name":" 498 ","page_number":544},
  {"content":"\r\n\r\nمحاسن آنها نوشته شده بىاصل و گويا منشأ آنها غالبا از روى افسانه‌هاست ،\r\n\r\nمذهب\r\nمذهب پارتيها مانند رسومشان تركيبى بوده و آن از سه منبع مختلف گرفته شده ظاهرا در اوايل امر كه بدولت و اقبال رسيدند معتقد بمذهبى نبودند مگر پرستش اشك كه او را بانى و مؤسس سلطنت خود ميدانستند ولى به اين پرستش اجدادى تنها اكتفا نكرده بعضى از عقايد و اصول زردشتى دورهء هخامنشى را نيز مانند مبارزهء دائمى بين اورمزد خالق خير و دروغ و شر قبول نمودند ، بآفتاب هنگام طلوع نماز كرده و آن را بنام قديم ميترا پرستش مينمودند و همينطور ماه را نيز ميپرستيدند ، به بعضى خدايان ديگر نيز كه گويا آنها را عوامل و كاركنان اورمزد تصور كرده و محافظت پادشاهان و خانواده‌هاى آنان را مربوط به آنها ميدانستند ، درست مانند وجودهاى مجرد دورهء هخامنشى معتقد بودند . سواد مردم پارت زيادتر همان هياكل اجدادشان را كه گرانبهاترين اندوختهء هرخانواده اعم از عالى و دانى بوده است ميپرستيدند ، به سحر و افسون كه از خصائص مذهب بابليان بود اعتقاد كامل داشتند .\r\nمغها در اول بغايت محترم شمرده ميشدند ، پاكى و قدوسيت آتش و نيز عدم تدفين اموات را تعليم ميدادند ، در مجلس اعيان پارتى يا مهستان عضويت داشتند ولى بعد اين اهميت و احترام از آنها كاسته و در آخر نفوذشان قريب به صفر گرديد و آن تا يك اندازه از اينجا ناشى شد كه پارتيها نسبت بمذاهب يونان و يهود تساهل و تسامح روا داشته مخالفتى در ترويج آنها نميكردند و اخيرا مسيحيت « 1 » هم در آن كشور راه يافته و بناى انتشار را گذاشت و چنين معلوم مىشود كه سلاطين اسرهون « 2 » از همان اوايل مسيحيت به آن مذهب گرويده‌اند و اين مخصوصا بثبوت رسيده است كه در سال 198 ميلادى در اديسا پايتخت اسرهون كه در آنوقت مركز كليساى شرقى بود شورائى براى تعيين تاريخ عيد قيامت مسيح منعقد بود ، بر خلاف آنچه از ضعف و انحطاط مذهب ملى در آنعصر نوشته شده است ما ميدانيم كه ولگاش « 3 » اول يكى از پادشاهان پارت آنچه از\r\n\r\n\r\n","description":"","footnote":"\r\n( 1 ) - مذكور در كتاب « كليساى آشورى » تأليف دكتر و ، آ ، وگرام ( مؤلف ) .\r\n( 2 ) -  Osrhone . \r\n( 3 ) -  Volgases . \r\n","page_name":" 499 ","page_number":545},
  {"content":"\r\n\r\nكتاب اوستا باقيمانده بود جمع‌آورى نموده وى و جانشينانش عشق و علاقهء خاصى بمذهب زردشت نشان ميدادند .\r\nدر نوشتجات فيلوستراتوس « 1 » كه از سال 172 تا 244 ميلادى ميزيست در وصف بابل كه قسمتى از آن نقل شده است ما ميخوانيم كه هياكل زرين خدايانى را كه ميپرستيدند اطراف گنبد نصب مينمودند و مانند ستارگان آسمان ميدرخشيدند و اين در همان اطاقى بود كه شاه براى داورى و حكمرانى مىنشست و نيز چهارچرخ افسونى زرين بود كه از سقف آويخته و با صورت نمسيس « 2 » رب النوع پادشاه را تحذير مينمودند كه خود را از ساير مخلوق برتر نشمارد ، اين چرخها زبان خدايان خوانده ميشده و بدست مغهائى نصب ميشدند كه در كاخ شاهى رفت‌وآمد و يا تقربشان بپادشاه زياد بوده است « 3 » .\r\nبالاخره از اين مسئله كه در سكه‌هاى ازمنهء اخيره صورت پلاس « 4 » ، ارتميس « 5 » ، زئوس « 6 » و شايد هم اپالو ديده مىشود منقوش است ثابت ميگردد كه زمانى هم بر پارتيها گذشته است كه به بعض از ارباب انواع يونانيها رسما معترف و معتقد بوده‌اند .\r\n\r\nادبيات\r\nپارتيها ادبياتى از خود دارا نبودند و همين مبرهن ميدارد كه آنها تا چه‌اندازه از صنايع و فنون زمان صلح دور بوده‌اند .\r\nممكن است بعد از تصرف شهرهاى يونانىنشين ادبيات يونانى را فراگرفته باشند و البته اينمعنى در مظاهر و مناظر آنها اثرى بخشيده همانطور به ميليونها سكنهء اروپاى فعلى تأثير نموده است ، اين قول پلوتارك كه در پارت انواع بازيهاى يونان رواج داشت قابل بسى توجه است و اينمطلب محقق است كه تعليم زبان يونان در پارت وسعتى بسزا داشته\r\n\r\n\r\n","description":"","footnote":"\r\n( 1 ) -  Philostratus . \r\n( 2 ) -  Nemses \r\n( 3 ) -\r\n Philostratus , vit . Apoll . Tyan . 1 . 25 ( quoted from the Sixth Oriental Monarchy , P . 417 ) . \r\n( 4 ) -  Pallas . \r\n( 5 ) -  Artemis . \r\n( 6 ) -  Zeus . \r\n","page_name":" 500 ","page_number":546},
  {"content":"\r\n\r\nو كليهء تحريرات و مكاتباتشان درين زبان بود « 1 » .\r\n\r\nمعمارى و پيشه و هنر\r\nفرگوسن « 2 » در كتاب معروف خود راجع به « تاريخ معمارى » مينويسد كه معمارى شرقى از فتوحات اسكندر كبير تا زمان طلوع ساسانيان ساده و خالى از هرگونه تركيب بوده است ، اين نظريه بطور كلى درست و متين است ، ليكن در هاترا ( الحضره ) واقع ما بين دجله و فرات بفاصلهء چند ميل در مغرب بلاد آشور خرابه‌هائى هنوز موجود است كه آنها را منسوب به پارتى خالص ميدانند . براى اينكه شهر مزبور تا اوائل قرن دوم بعد از ميلاد موقع مهمى را دارا نبوده و آميانوس - مارسلينوس « 3 » در سال 363 ميلادى مينويسد « هاترا از مدت متمادى است كه ويران و متروك مانده است » .\r\nشهر نامبرده محاط به ديوارى مدور و ضخيم بوده و بواسطهء برج و باروئى كه در فواصل معينى بنا شده بودند استحكام يافته و با خندقى عميق و پهن كه شهر را در احاطه داشت حفظ و حراست ميشده است . محيط شهر متجاوز از سه ميل بود . در وسط آن آثار كاخ سلطنتى موجود مىباشد . ساختمان عمدهء آن عبارتست از هفت طالار كه باندازه‌هاى مختلف از نود پا در چهل و از سى پا در بيست متوازى يكديگر قرار گرفته‌اند ، طالارهاى نامبرده تماما مسقف ضربى ميباشند . ارتفاع آنها مختلف و نيز روشنائى آنها از دهنه و هلال‌هائى بوده است كه به سمت مشرق باز ميشده است . ميس گرترودبل « 4 » مينويسد « طالار بزرگ كه آن در قسمت داخل ، كار به اين نداريم كه اندازه‌اش چيست ، بواسطهء ستون يا پايه تكه و پاره نشده ( يعنى در وسط آن ستون و پايه‌اى نيست ) يكى از بناهاى شاهانه و مجلل و عالى بشمار آمده تا اينحد كه هيچ نقشه و طرح مربوطه به معمارى را نميشود بر آن برترى داد . اين طاق بزرگ مجلل توجه معماران ساسانى و\r\n\r\n\r\n","description":"","footnote":"\r\n( 1 ) - دو سند به زبان يونان باستان مورخهء سال 225 سلوكى ( 88 قبل از ميلاد ) و 295 ( 21 - 22 قبل از ميلاد ) به ترتيب و مربوط به نقل و انتقال يك تاكستان كه جديدا در ماد غربى كشف شده است براى اينموضوع نهايت درجه مهم و قابل‌توجه مىباشد . رجوع شود بمقالهء  ( Ellis H . Munns )  در جريدهء « مطالعات زبان يونان » شمارهء 34 ، صفحه 69 ، 1914 ، بخش دوم ( مؤلف ) .\r\n( 2 ) -  Fergusson . \r\n( 3 ) -  Ammianus Marcellinus . \r\n( 4 ) -  Miss Gertrude Bell . \r\n","page_name":" 501 ","page_number":547},
  {"content":"\r\n\r\nنيز معماران اوليهء اسلام را جلب نموده و يقينا در دماغ آنها نفوذ داشته است . حقيقت آن است كه مزايا و طرز و شيوهء آن معمارىها هنوز هم حكمفرما مىباشد ! سر در 40 - كاخ سلطنتى در الحضره ، قسمت جلو ايوان شمالى يا تالار بزرگ اقتباس از كتاب « الحضره » تأليف آندره دانشمند آلمانى « نشريات علمى انجمن شرقى آلمان » شمارهء 9 سال 1908\r\nمشرقى با يك رشته نيم‌ستون‌هاى چسبيده به ديوار زينت يافته و حجارىهائى روى طاقهاى مدخل ايوان‌ها به عمل آمده كه عبارت از كله‌هاى آدمى يا تصاوير و اشكال نسوان بوده است .\r\nعقب اين ايوان‌ها ساختمانى بود مربعى كه از يكى از ايوان‌هاى بزرگ بدانجا داخل ميشدند و آن محاط بيك دالان داراى سقف ضربى بوده است . ساختمان مزبور چنين به نظر ميآيد كه براى عبادت ساخته شده و جزو پرستش خانه شمرده ميشد . بالاى در مدخل آن با مقرنس‌كارى بسيار زيبا آرايش يافته و اندرون بنا ساده و خالى از « 1 »\r\n\r\n\r\n","description":"","footnote":"\r\n( 1 ) - « كاخ و مسجد دراخيدر » و اگر شائق بهترين و آخرين تأليفى باشيد كه در باب الحضره انتشار يافته رجوع كنيد به « هاترا » بقلم آندره از انتشارات علمى انجمن شرقى آلمان شمارهء 9 ، 1908 ( مؤلف ) .\r\n","page_name":" 502 ","page_number":548},
  {"content":"\r\n\r\nآرايش بوده و روشنى آن فقط از يك در تحصيل ميشده است .\r\nعلاوه بر ساختمانهائى كه در بالا ذكر شده در نقاط چندى در بين النهرين هم مانند نيفر « 1 » و شرقاة « 2 » كاخهائى از پارتيها كشف شده‌اند . در كوه بىستون معروف حجارى از پارتيها موجود مىباشد كه برحسب دستور گوتارزس « 3 » صورت گرفته است . حتى نام او به خط يونانى در بالاى تخته‌سنگى كه محل حجارى است خوانده مىشود و آن مشتمل بر دو لوحه است : لوحهء طرف چپ كه قسمت اعظم آن حاليه ضايع و محو شده داراى چند تصوير ايستاده‌اى كه سه‌تاى آنها هنوز پديدار مىباشد . اما لوحهء طرف راست و آن بهتر محفوظ مانده و مشتمل بر سه تصوير سواره ولى به نسبت كوچكتر و خردتر مىباشد .\r\nسوارى كه در وسط ديده مىشود تصوير گوتارزس است كه برقيب خود مهرداد حمله برده ويرا سرنگون نموده است و رب النوع بال‌دار فتح تاجى بر سر او ميگذارد . صورت افتادهء مهرداد و اسب او در لوحهء طرف چپ نزديك سوار سومى يكنفر « 4 » از حاميان گوتارزس است كه بتاخت با نيزه‌اى كه همراه دارد به يارى او ميآيد . اين حجارىها در مقابل حجارى ساسانيان به نظر چيزى نميآيند ليكن در ترقى و تكامل تاريخى صنايع مشرق‌زمين اهميتى بسزا دارند .\r\n\r\nمسكوكات\r\nما با اشارهء مختصر به مسكوكات « 5 » پارتيها فهرست ناقص كارهاى صنعتى و فنى آنها را در اينجا خاتمه ميدهيم . اولا در سلطنت آنها سكه هاى طلا وجود نداشته است ، اما دراهم و آن تماما داراى صورت ارشك مىباشد در حالتى كه به طرف راست نشسته و كمانى كه زه آن را كشيده بدست گرفته است . در مسكوكات دوره‌هاى اوليه ، مؤسس و بانى اين سلطنت روى دوش اپولو « 6 » نشسته ، برعكس در سكه‌هاى اخير به پشت تكيه بتخت نموده است . استعمال و ترسيم سنگ مخروطى دلفى « 7 »\r\n\r\n\r\n","description":"","footnote":"\r\n( 1 ) -  Niffer . \r\n( 2 ) -  Cherkat . \r\n( 3 ) -  Gotarzes . \r\n( 4 ) - به « حجاريها و كتيبهء بيستون » تأليف كينگ و تامپسون مراجعه كنيد ( مؤلف ) .\r\n( 5 ) - بفهرست مجموعهء اشياء موزهء بريتانيا تأليف و ، روت مراجعه كنيد ( مؤلف ) .\r\n( 6 ) -  Apollo . \r\n( 7 ) -  Delphi . \r\n","page_name":" 503 ","page_number":549},
  {"content":"\r\n\r\nواضح است كه از سكه‌هاى پادشاهان سلوكى گرفته شده است كه در آنها آپولو با كمانى در دست در « مركز عالم » قرار دارد . نوشته و خطوط روى سكه‌ها يونانى است مگر 41 - كاخ سلطنتى الحضره ، ديوار جنوبى ايوان جنوب يا دالان بزرگ اقتباس از كتاب « الحضره » تأليف آندره دانشمند آلمانى نشريات علمى انجمن شرقى آلمان شماره 9 سال 1908\r\nسكه‌هاى ولگاش پنجم و ارتبان ( اردوان پنجم ) و نيز ارتاواسدس ( 208 - 228 ميلادى ) كه به خط يونانى و پهلوى هردو مىباشد . در مسكوكات اوليهء اشكانيان « ارشك\r\n\r\n","description":"","footnote":"","page_name":" 504 ","page_number":550},
  {"content":"\r\n\r\nشاه » نمايان مىباشد ، ليكن فرهاد اول لقب « پادشاه بزرگ » اختيار مىكند . مهرداد اول خود را « شاهنشاه » ميخواند و سلاطين بعدى تازه القابى بالاتر از آن انتخاب ميكنند .\r\nدر طرف ديگر سكه صورت پادشاه معاصر منقوش مىباشد . گاردنر مينويسد كه مسكوكات پارتيها دو قسم بوده است : اول مسكوكات نقرهء چهار درخمى با يكعده مسكوكات معينى از مس ، دوم سكهء يك درخمى نقره و ابول « 1 » و مسكوكاتى از مس در همان حدود و چنين معلوم مىشود كه سكه‌هاى قسمت اول در بلاد يونانىنشين و قسمت دوم در مراكزى كه مستقيما تحت حكمرانان پارتى بودند ضرب ميشده است .\r\n\r\n\r\n","description":"","footnote":"\r\n( 1 ) -  Abol  . پول قديم يونان در حدود چهل دينار است ( مترجم ) .\r\n","page_name":" 505 ","page_number":551},
  {"content":"\r\n\r\nچهار درخمى فرهاد و موزا\r\n\r\nفصل سى و سوم نزاع و جدال بر سر ارمنستان\r\nاز نامه‌اى كه اردلان پادشاه اشكانى به او ( تىبريوس ) نوشته و از كشتارها و ضعف نفس و فسق و فجور و پدركشى او را توبيخ و سرزنش نموده و تحريكش كرده بود كه خودكشى كند و نفرتى را كه مردم حقا از او داشتند بدينوسيله جبران نمايد حال تغير و خشمى بوى دست داد كه در همهء عمرش چنين حالى بوى دست نداده بود .\r\n« سوئه تنيوس « 1 » 1 - تىبريوس ، 8 ، 66 » .\r\n\r\nمسئلهء ارمنستان\r\nاگر اختلاف نظرى بين پارت و روم سر ارمنستان روى نداده بود احتمال داشت كه روابط دوستانه بين آن دو دولت مدتها دوام پيدا كند ، اگوست « 2 » بعد از برگشت انطونى قرارى را كه از طرف پارتيها داده شده بود قبول نموده و بر طبق آن ارتاكزيا « 3 » پادشاه بلامعارض ارمنستان گرديد . اما پس از مرگ او در سال 20 قبل از ميلاد تىبريوس « 4 » بفرمان امپراطور به ارمنستان رفته تيگران برادر ارتاكزيا را بجاى وى منصوب داشت . او نيز تا سال 6 قبل از ميلاد سلطنت كرده و درگذشت . اهالى ارمنستان اينوقت پسر و دختر او را بسلطنت برگزيدند ، اين اقدام خودسرانه و كاشف از استقلال باعث رنجش خاطر اگوست گرديده لشكرى بدانجا فرستاد و شخصى را كه امپراطور نامزد كرده بود بجاى وارث حقيقى بر سرير سلطنت ارمنستان\r\n\r\n\r\n","description":"","footnote":"\r\n( 1 ) -  Seutonius . \r\n( 2 ) -  Augustus . \r\n( 3 ) -  Artaxia . \r\n( 4 ) -  Tiberius . \r\n","page_name":" 506 ","page_number":552},
  {"content":"\r\n\r\nبرقرار نمود و چيزى نگذشت كه شورشى در ارمنستان برپا شد . فرهاد پادشاه پارت كه بانتظار چنين روزى بود به حمايت شخص ديگرى موسوم به تيگران كه براى سلطنت قبولى عامه داشت قيام و اقدام نمود . اگوست هرچند پير و كهن‌سال بود معذلك مصمم گشت كه نفوذ روم را در ارمنستان تثبيت كند و لذا پس از تأمل زياد كه انجام اين امر مهم را بكدام يك از سرداران خود محول دارد كايوس « 1 » نوه و پسرخواندهء خويش را با اختيارات تمام به طرف مشرق روانه داشت .\r\n\r\nقتل فرهاد چهارم 2 قبل از ميلاد و معاهدهء با روم 1 بعد از ميلاد\r\nاز قرائن و امارات همچو به نظر ميرسيد كه مجددا بين اين دو دولت قدرت‌آزمائى به عمل آيد يعنى جنگ درگيرد كه بواسطهء قتل فرهاد بدست پسرش فرهاد كوچك فرزند ايام پيرى او از كنيز ايطاليائى موزا « 2 » نام اوضاع به كلى تغيير نمود .\r\nاين شاهزادهء پدركش بر تخت نشست ، اگرچه اگوست در ابتدا از شناختن او بسلطنت ابا نمود ولى عاقبت قرار بر اين شد كه در يكى از جزاير فرات از كايوس ملاقاتى به عمل آرد ، اين ملاقات و مصاحبهء تاريخى يك سال بعد از ميلاد واقع شد و فرهاد كوچك كه اساس شاهى او مخصوصا محكم و استوار نبود متعهد گرديد كه از آن ببعد بهيچوجه مداخله در امور ارمنستان ننمايد و روى شرط مزبور كه بر طبق آن صادقانه عمل شده قراردادى منعقد گرديد و بمناسبت آن جشن‌هاى مجلل و باشكوهى به پا گرديد .\r\n\r\nفرهاد كوچك ، ونن ، اردوان سوم\r\nفرهاد كوچك در نزد رعاياى خودش منفور بود و قسمتى از اين نفرت بواسطهء احترامات رسمى زيادى بود كه از مادرش به عمل ميآورد و حتى صورت مادر را در مسكوكات ترسيم نموده بود ، لذا چيزى نگذشت كه او را كشتند و بعد جانشين او ارد را نيز كه از خاندان اشك بود به او ملحق ساختند ، پس مجلس مغستان از دولت روم درخواست كرد كه ونن پسر بزرگ فرهاد را كه در روم ميزيست به پارت روانه دارد و او فرستاده شد . در به دو ورود مقدمش را گرامى داشتند ، اما عادت و خوى خارجى وى و نيز همراهان بيگانه‌اى كه از روم\r\n\r\n\r\n","description":"","footnote":"\r\n( 1 ) -  Caus . \r\n( 2 ) -  Musa . \r\n","page_name":" 507 ","page_number":553},
  {"content":"\r\n\r\nبا او آمده و مناصب و مشاغل عالى را اشغال كرده بودند ، بعلاوه بىميلى او به شكار و افراط در عيش و طرب عدم رضايت در مردم ايجاد كرده بالاخره در مقام عصيان و شورش برآمدند ، اردوان حكمران ماد آذربايجان را كه از نسل اشك بود بسلطنت دعوت كردند . وى نيز اين دعوت را اجابت نمود . اگرچه مجاهدت و كوشش او در اول بىثمر « 1 » مانده ولى در ثانى موفق گرديده ونن را بخارج كشور راند . پادشاه مغلوب بارمنستان گريخت و چون تخت سلطنت آنجا خالى بود در 16 ميلادى اهالى او را بسلطنت برگزيدند ، اردوان بجنگ با او مبادرت نمود ، ونن تاب مقاومت نياورده ناچار ارمنستان را ترك گفته بسوريه فرار كرد و در آنجا در پناه روم قرار گرفت .\r\n\r\nروم ، پارت ، ارمنستان 18 - 35 ميلادى\r\nدولت روم اينوقت براى نمودن نفوذ و اقتدار خود بامور ارمنستان باز بناى مداخله را گذاشته ژرمانيكوس « 2 » برادرزادهء تيبريوس را به مأموريت و سفارت فوق العاده بمشرق روانه داشت ، او در 18 ميلادى بحوزهء مأموريت خويش وارد شده و لدى الورود با لشكر زيادى به آرتاكستا پايتخت ارمنستان شتافت و يكنفر شاهزادهء بيگانه ولى مورد قبول ارامنه را انتخاب كرده ويرا بنام ارتاكزيا بسلطنت آنجا اعلام نمود ، ژرمانيكوس بعد از آن به طرف سوريه حركت كرد . در آنجا سفراى پارت بنزد وى رفتند ، از جمله اظهار داشتند كه پادشاه متبوعشان حاضر است با او در كنار فرات ملاقات كند نظير ملاقاتى كه فرهاد كوچك با كايوس نمود ( يعنى پادشاه پارت مايل است كه عهد مودتى كه در آن زمان بين پارت و روم منعقد شده بود تجديد نمايد ) ولى اين تقاضا پذيرفته نشد .\r\nاردوان در طى سالهاى بعد بقدرى در كارهاى عديدهء خود پيشرفت حاصل نمود كه در سال 34 ميلادى كه ارتاكزيا فوت شد به ارمنستان رفته و پسر بزرگ خود را معروف به ارشك بر سرير شاهى نشانيد و در همانوقت هم سفيرى كه سفارتش\r\n\r\n\r\n","description":"","footnote":"\r\n( 1 ) - اينمطلب قابل تذكار است كه ونن اين قاعده و رسم جارى را كه در مسكوكات نبايد اسم شخص پادشاه ذكر شود نقض نمود ، چنان كه روى سكه‌هاى او مذكور است « ونن شاه كه اردوان را مغلوب ساخت » و اين كار او يعنى استعمال مسكوكات بجاى اعلاميهء سياسى سرمشق خوبى براى ديگران گرديد ( مؤلف ) .\r\n( 2 ) -  Germanicus . \r\n","page_name":" 508 ","page_number":554},
  {"content":"\r\n\r\nمهيج و خشم‌آور بود بدربار روم فرستاد . تىبريوس در پاسخ آن يكى از فرزندان فرهاد چهارم را كه هنوز زنده و در روم بسر ميبرد بسوريه روانه نمود ، چه يقين داشت كه بمحض رسيدن او بسوريه عدهء زيادى از سران پارت بدورش جمع شده و او را بسلطنت خواهند برداشت ولى اين توطئه بواسطهء فوت شاهزاده بىنتيجه ماند و شايد در همين موقع كه در اوج اقتدار بود نامه مشهورى را كه عنوان فصل قرار گرفته به تىبريوس قيصر نوشته است . او در اين نامه به منزوى مظلم و تيرهء جزيرهء كاپرى « 1 » شديدا توصيه مىكند كه خوبست موافق ميل تبعهء خودش بخودكشى اقدام كند ، تىبريوس از مضمون نامه در خشم فرورفته نه فقط مدعى تخت و تاج ديگرى كه آن تيرداد برادرزادهء شاهزادهء متوفى بود در مقابل او فرستاد بلكه مردمان ايبرى و ساير طوائف مجاور را نيز بر ضد او قيام داد . فرس‌من « 2 » پادشاه ايبرى از اين مدد و همراهى تقويت شده اسباب قتل ارشك را فراهم آورد و بعد به ارمنستان تاخت و پايتخت آنجا را به تصرف درآورد . اردوان پسر ديگرش ارد را بجنگ اين مدعى فرستاد و پس از جدال سختى نيروى پارت مغلوب و مقهور گرديد .\r\n\r\nتغيير وضعيات اردوان سوم 36 - 37 ميلادى\r\nاردوان در سال بعد يعنى 36 ميلادى بشخصه عازم ميدان جنگ ارمنستان گرديد ، پس از آن حكمران رومى سوريه موسوم به وىتليوس « 3 » به طرف فرات پيش رفت و اين سبب شد كه اردوان از ارمنستان عقب نشست ولى بطريق وهن‌آورى كه سران كشور با كمك روم بر ضد وى سازش و دسته‌بندى نموده مجبورش ساختند كه به طرف بيابان‌هاى هيركانيا فرار كند ، او در آنجا اوقات خود را به شكار و انتظار مصروف ميداشت ، چنان كه خودش ميگويد « منتظرم تا اينكه پارتيها دربارهء يك پادشاه غائب منصفانه قضاوت كرده از كرده خودشان پشيمان شوند ، گرچه آنها نسبت به پادشاه حاضر هم زياد وفادار باقى نخواهند ماند » « 4 » .\r\n\r\n\r\n","description":"","footnote":"\r\n( 1 ) -  Capri . \r\n( 2 ) -  Pharasmanes . \r\n( 3 ) -  Vitellius . \r\n( 4 ) - تاسى توس ، انالز  ( Annales )  ، 6 ، 36 ( مؤلف ) .\r\n","page_name":" 509 ","page_number":555},
  {"content":"\r\n\r\nو اين همانطور كه او گفته بود صورت وقوع پيدا نمود ، توضيح اينكه تيرداد بموافقت زعماى كشور با تجليل و احترام به تيسفون وارد شده مطابق آئين كشور بدست سورنا ديهيم سلطنت بر سر گذاشت و چون امر خود را تمام‌شده مىپنداشت توجهى به كار حريف خود ننمود ، طولى نكشيد كه بطوريكه اردوان پيش‌بينى كرده بود جمعى كه از ترتيبات جديد پادشاه تازه ناراحت بودند بدور او جمع شده موقعى كه تيرداد انتظار حملهء او را نداشت بر سر او تاخته و بدون معارضى دوباره مالك تخت و تاج پارت گرديد .\r\n\r\nصلح با روم ، 37 ميلادى\r\nتىبرويوس قيصر در اينوقت تمايل به صلح پيدا كرده و بر اثر آن وىتليوس حكمران سوريه در سال 37 ميلادى در يكى از جزائر فرات با اردوان ملاقات نموده پيمانى بسته شد كه شرائط آن مطابق بود با آنچه بين فرهادك با كايوس صورت گرفته بود ، در اينجا باز ارمنستان از منطقهء نفوذ پارت خارج گرديد . گذشته از اين اردوان يكى از فرزندان خود را بدربار قيصر فرستاد كه روميان او را به چشم گروگان ميديدند ، گو خود پسر با پدرش اينطور تصور نميكردند .\r\nپس از اين معاهده نجبا و سران كشور جمع شده اردوان را بار ديگر از كشور خارج كردند ولى او بار ديگر مراجعت نمود و پس از مدت كمى ايام حياتش سپرى شده درگذشت . در سلطنت او قتل‌عام هولناك يهود بوقوع پيوست ، تقريبا شبيه بقتل عام ارامنه كه در زمان ما واقع شد « 1 » در سال 50 ميلادى سلوكيه بناى طغيان و شورش را گذاشت و آن تا هفت سال دوام نمود . اردوان پس از سلطنت طولانى و سى سال حوادث و انقلابات در حدود 40 ميلادى درگذشت .\r\n\r\nوردان و گودرز 40 - 51 ميلادى\r\nتاريخ پارت پس از مرگ اردوان مملو از منازعات داخلى است . دو پسر او با يكديگر در مقام منازعه برآمده و هروقت هم فتح و پيروزى نصيب يكى بوده است ، بالاخره وردان كه ممدوح تاسىتوس مىباشد بمكر و خدعه كشته شد . گودرز پس از قتل او در سال 46 ميلادى\r\n\r\n\r\n","description":"","footnote":"\r\n( 1 ) - گويا مراد همان كشتار هولناكى است كه از ارامنه در اواخر جنگ 1914 بدست تركيه جديد صورت وقوع پيدا نمود ( مترجم ) .\r\n","page_name":" 510 ","page_number":556},
  {"content":"\r\n\r\nخود تنها بناى حكمرانى را گذاشت . پس از سه سال مجلس مغستان از او تنگ آمده سفيرى بروم فرستاد و از كلوديوس « 1 » قيصر درخواست كرد كه مهرداد پسر ونن را كه در روم ميزيست روانه دارد ، اين درخواست مورد قبول واقع شده بار ديگر يكنفر مدعى تاج و تخت پارت از روم از فرات عبور كرد . جمعى از نجبا و سران پارتى به او ملحق شدند . ولى با اين حال گودرز در آخر بر او غالب آمد . براى آئين پيروزى او همچنانكه در فصل سى و دوم اشاره نموديم نقش برجستهء كوه بيستون تشكيل يافته است .\r\n\r\nكشمكش و جنك بر سر ارمنستان\r\nپس از مرگ گودرز دوباره با روم سر ارمنستان نزاع سختى در گرفت ، جانشين او ونن دوم چند ماهى بيشتر سلطنت نكرد ، پس از بلاش « 2 » اول پسر بزرگ وى كه از زن غيرعقدى يونانى بود از به دو سلطنت به خيال تسخير ارمنستان بوده و ميخواست سلطنت آنجا را ببرادر خود تيرداد ببخشد . سلطنت اين كشور بدبخت هنوز با مهرداد برادر فرس‌من پادشاه ايبرى ( گرجستان ) بود ، ولى نامبرده پسرى داشت بنام راداميست « 3 » كه بسيار جاه‌طلب بود .\r\nپدر براى آنكه اين غريزهء پسرش را جاى ديگر به كار زده باشد ويرا دلالت نمود كه عموى خود را بقتل رسانده تاج و تخت را تصاحب نمايد . نقشهء زشت و قبيحى كه براى اين كار كشيده شد با موفقيت انجام گرفت ، بلاش پادشاه پارت كه وضع ارمنستان را مغشوش ديد پس از جلوس بر تخت در سال 51 ميلادى بدون درنگ به آنجا حمله برده قواى حريف را به كلى تارومار كرد ، ولى بعد بواسطهء بيمارى واگيردارى كه در آن سرزمين متعاقب قحطى شيوع يافت مجبور گرديد كه آن كشور را ترك گويد .\r\nاين‌جا راداميست به محل خود برگشت و تا سه سال هم در سكون و آرامش بود .\r\nپادشاه پارت مدتى گرفتار مهم اديابن بوده و پادشاه آنجا كه دست‌نشاندهء وى\r\n\r\n\r\n","description":"","footnote":"\r\n( 1 ) -  Claudius . \r\n( 2 ) - بلاش مخفف ولگاش است و روميها ولگاش را ول‌گزس ضبط كرده‌اند ( مترجم ) .\r\n( 3 ) -  Rhadamistus . \r\n","page_name":" 511 ","page_number":557},
  {"content":"\r\n\r\nبود بمنازعه و مناقشه ميپرداخت . او در صدد حملهء به آنجا بود كه خبر رسيد داهىها و بدويهاى ديگر به خاك او هجوم آورده‌اند ، ناچار شد كه بجنگ مهاجمين و دفاع از كشور خود بپردازد ، بعد از دفع اين فتنه عزت سلطان اديابن درگذشته و با برادرش منوبازوس « 1 » هم كه بجاى وى نشسته بود بلاش جنگ و نزاعى نداشت . لذا با تمام قوا متوجه تسخير ارمنستان گرديد . راداميست بار ديگر مورد حمله واقع شد و دوباره فرار نموده و سلطنت ارمنستان به تيرداد واگذار گرديد .\r\n\r\nبلاش و نرو 55 - 63\r\nدر اين هنگام كه نرو « 2 » با لقب قيصر بتازگى بر تخت نشسته بود اخبار اين محاربات در روم موجب پريشانى و تشويش خاطرها شده و تصميم قطعى گرفته شد كه براى اعادهء نفوذ و اقتدار روم در ارمنستان جدّا مشغول عمليات شوند . حقيقت اين است اگر دولت روم اقدامات بلاش را به نظر لاقيدى مينگريست هرآئينه لطمهء بزرگى بسيادت روم وارد ميشد .\r\nدر 55 ميلادى لژيونهاى روم تحت فرمان كربولو « 3 » كه بهترين سرداران روز بود مهيا شدند كه بميدان جنگ بروند . بلاش بواسطهء شورشى كه پسرش وردان بر ضد او در كشور برپا كرده بود خود را آنوقت ضعيف ديده موقتا مصلحت ندانست كه با روميان مقابلى كند ، لذا به تكاليف آنها تن درداده حتى براى اطمينان خاطر آنها گروگان نيز بروم فرستاد ، ولى سه سال بعد كه پسرش را مقهور ساخته و ميتوانست با كربولو مقابلى كند فورا اعلام كرد كه ارمنستان بايد جزو پارت شناخته شود . اين اعلام درواقع اعلان جنگ بود . كربولو بيدرنگ حركت نموده و به ارمنستان كه بدبختانه از چندين قرن ميدان مبارزهء شرق نزديك بوده است داخل گرديد ، بلاش در اينموقع باز به شورش ديگرى در هيركانيا دچار گرديد . ناچار همّ خود را بدانطرف معطوف داشت . هرچند تيرداد كه از جانب او سلطان ارمنستان بود لژيونهاى روم را با قوائى كه داشت استقبال نموده و تا مدتى با آنها مشغول زدوخورد بود ، عاقبت در 58 ميلادى آرتاكساتا پايتخت و نيز دو سال بعد\r\n\r\n\r\n","description":"","footnote":"\r\n( 1 ) -  Monobazus . \r\n( 2 ) -  Nero . \r\n( 3 ) -  Corbulo . \r\n","page_name":" 512 ","page_number":558},
  {"content":"\r\n\r\nاز آن شهر تيگرانوسرتا « 1 » را از دست داده مجبور بعقب‌نشينى و فرار گرديد . دولت روم ارمنستان را بيكى از شاهزادگان كاپادوكيه موسوم به تيگران بخشيده و نقاط جزء آن را به پادشاهان مجاور كه در اين جنگ با سپاهيان روم همراهى كرده بودند عوض داد .\r\nچون بلاش گرفتار و دستش بسته بود تا اين هنگام جنگى بين روم و پارت اتفاق نيفتاد ولى او اكنون كه فرصتى بدست آورده است اعلام نمود كه مجهز شده دعاوى پارتيها را صورت عمل بدهد ، بالاخره در مزوپوتاميا ( بين النهرين ) با حريف وارد پيكار گرديد ، ولى باز مايل به بستن قرارداد گرديد و بالاخره موافقت حاصل شد كه سپاهيان پارت و روم هردو ارمنستان را تخليه كنند تا با دربار روم داخل مذاكره شده قراردادى در باب ارمنستان بدهد ولى سفرا و نمايندگان پارت بدون اخذ نتيجهء قطعى مراجعت كردند . در اين ميانه قيصر يكى از افسران مورد علاقهء خود را كه لوسيوس پتوس « 2 » نام داشت به شرق براى همكارى با كربولو روانه نمود و او وارد گرديد . اين سردار معتقد بود كه بايستى سياست دفع‌الوقت و كندى را كنار گذاشته و با حرارت و جديت بيشترى جنگ كرد و ارمنستان را با شمشير جزء قلمرو روم قرار داد .\r\nدر فصل پائيز كه مدت متاركهء جنگ تمام شد كربولو از فرات در مقابل نيروى بيشمار پارت عبور نموده در نزديك ساحل چپ رود موقع محكمى گرفته و حكم داد روميان خندقهائى دور اردوى خودشان كندند . پتوس از سمت كاپادوكيه به ارمنستان تاخته و آنجا را بدون هيچ ضديت و مقاومتى غارت نمود . او به همين اكتفا كرده جنگ را تمام‌شده پنداشت ، از اينرو در موسم پائيز بمقر زمستانى عقب كشيده دو لژيون خود را به محلى بين تاروس و فرات فرستاده و يك لژيون ديگر را در پنت گذاشت و بعضى افسران و افراد قشون را نيز رخصت انصراف داد . بلاش موقع را غنيمت دانسته غفلة باردوى روم حمله برد . از خوشبختى او پتوس نه فقط استعداد براى مقابلى نداشت بلكه كم‌دل و بىجرئت هم بود . اين مرد عوض اينكه انتظار ورود كربولو را بكشد كه با نيروى خود به امداد وى ميشتافت دست و پاى خود را گم كرده بقبول مواد پيشنهادى دشمن تن\r\n\r\n\r\n","description":"","footnote":"\r\n( 1 ) -  Tigranocerta . \r\n( 2 ) -  Lucius Paetus . \r\n","page_name":" 513 ","page_number":559},
  {"content":"\r\n\r\nدرداده و حاضر شد تمام دژها و استحكامات روميان را تسليم نموده و ارمنستان را نيز از قواى رومى خالى كند تا با روم وارد مذاكره شده قرارداد تازه‌اى بسته شود و پس از آن لژيون‌ها با حال فضاحت به فرات عقب نشستند كه در آنجا به كربولو و نيروى امدادى تصادف كردند .\r\nبار ديگر حس مردانگى و شهامت باستانى روميان به حركت آمده سفراى پارت را بىاينكه پيشنهادهاى آنها را بپذيرند برگرداندند . كربولو با اختيارات تام و تمام مأمور شد كه جنگ را تعقيب كند . او به طرف ارمنستان حركت نمود . ولى در آنجا باز مذاكرهء صلح بميان آمد . بالاخره قراردادى بدين شرط بسته شد كه تيرداد بروم رفته و تاج سلطنت ارمنستان را از دست قيصر دريافت نمايد . اين قرارداد در سال 63 ميلادى بسته شد . هردو طرف آن را امضا كردند ولى تيرداد ( در رفتن بروم مسامحه كرده ) تا در سال 66 ميلادى به آنجا رسيد .\r\n\r\nنصبب تيرداد به سلطنت بدست نرو 66 ميلادى\r\nتيرداد با شوكت و ابهت تمام و موكبى مركب از سه هزار سوار پارتى از راه خشكى رهسپار روم گرديد . هزينهء اين سفر با روم بود كه روزانه در حدود شش هزار پوند تا مدت نه ماه طول ايام مسافرت از خزانهء دولت پرداخته ميشد ، مراسم تاج‌بخشى و تشريفات لازمه با شكوهى هرچه تمامتر به عمل آمد . تيرداد با پيروزى و شادى به ارمنستان برگشت ، امور كشورش را طبق آئين پارت دوباره مرتب ساخت ، چنان كه راولينسون « 1 » مينويسد قبول شدن يكنفر پادشاه اشكانى در ارمنستان از طرف روم از تاج‌بخشى نرو امپراطور كه جز نامى بيش نبود بمراتب مهمتر و مزاياى آن بيشتر مىباشد .\r\nبهرحال صلح ما بين اين دو دولت بزرگ تا پنجاه سال دوام نمود ، بطورىكه جريان امور نشان ميدهد روم حاضر و آماده بود كه با حريف زورمند خود موافقت نمايد . همين‌طور دولت پارت هم در نوبهء خود از تحريك حس عداوت و دشمنى حريف غربى خود احتراز مينمود .\r\n\r\n\r\n","description":"","footnote":"\r\n( 1 ) -  Rawlinson . \r\n","page_name":" 514 ","page_number":560},
  {"content":"\r\n\r\n\r\nدورهء تاريك در تاريخ پارت 66 - 108\r\nپس از انعقاد عهد مودت بين دو دولت بزرگ تاريخ پارت بقدرى تاريك است كه حتى اسامى پادشاهان آن بدرستى معلوم نيست مگر بواسطهء وقايعى چند كه پرتوى از آنها به اين ظلمت افكنده مىشود ، در 69 ميلادى وسپاسيان « 1 » والى فلسطين مصمم گشت امپراطورى روم را تصاحب كند ، بلاش به او پيغام داد كه حاضر است چهل هزار سوار پارتى به اختيار او بگذارد ، ولى چون سردارهاى او قبلا در ايطاليا پيشرفت كامل كرده بودند اين تكليف او را با اظهار امتنان رد نمود ، ياز بلاش در 71 ميلادى به يادگار فتوحات تيتوس در يهود تاجى از زر براى او فرستاد .\r\nدر 75 ميلادى آلان‌ها به همدستى اهالى هيركانيا به كشور پارت تاخته ماد و ارمنستان را غارت كردند ، بلاش از امپراطور روم درخواست كرد كه نيروئى بمدد او بفرستد ولى وسپاسيان از پذيرفتن آن خوددارى نمود . آلان‌ها پس از غارت و خرابى كشور با غنائم فراوان به امكنهء خود برگشتند ، در سال 77 ميلادى بلاش بسلطنت پر از حوادث و انقلاب خود كه رويهمرفته كامياب بود خاتمه داده زندگى را بدرود گفت ، هرچند بواسطهء فتنهء طائفه آلانى و عصيان هيركانى در آخر عمر دچار ورشكستگى و ناكاميابى گرديد .\r\nپس از او پاكروس « 2 » جانشين وى بر تخت نشست ، در سلطنت او فتنه و آشوب خيلى زياد بود ، چنين معلوم مىشود كه كشور در ميان سه چهار سلطان تقسيم شده و هر يك در منطقه‌اى دعوى شاهنشاهى داشته است . پاكروس بقرار معلوم در سال 105 ميلادى درگذشت ، اسروئس « 3 » ( خسرو ) بجاى او پادشاه شد ، در سلطنت سراسر آشفتهء او صلح طولانى با روم به انتها رسيد .\r\n\r\n\r\n","description":"","footnote":"\r\n( 1 ) -  Vespasian . \r\n( 2 ) -  Pacorus . \r\n( 3 ) -  Osroes \r\n","page_name":" 515 ","page_number":561},
  {"content":"\r\n\r\nسكهء سيم اردوان پنجم\r\n\r\nفصل سى و چهارم انحطاط و سقوط پارت\r\nتراژان يكمرد نامجو و جاه‌طلبى بود ، ما دامى كه بشر مخربين و تباه‌كنندگانش را بيش از بانيان خير و ولينعمت‌هاى خود تمجيد و تحسين مىكند بزرگترين عيب نامجويان و مردان بزرك همانا شهوت آنان براى تحصيل افتخار نظامى خواهد بود . گيبن ، كتاب « انحطاط و سقوط »\r\n\r\nاوج امپراطورى روم\r\nگيبن مورخ شهير در آغاز كتاب ذيقيمت خود مينويسد كه روم در دورهء نروا « 1 » ، تراژان « 2 » ، هادريان « 3 » و دو نفر آنتونينس « 4 » نام زياده از هشتاد سال مسعود و خوش‌بخت بوده است ولى پس از مرك ماركو آنتونيوس « 5 » رو به تنزل و انحطاط نهاد ، بنابراين در بيان تاريخ اين عصر بايد اين نكته را در نظر داشت كه دولت پارت مقابل با يك رومى است كه در اوج قدرت و لياقت بوده در صورتى كه خود پارت به طرف انحطاط و زوال ميرفته است .\r\n\r\nتراژان و ارمنستان 114 - 115 ميلادى\r\nجاى بسى تعجب است كه هميشه ارمنستان سبب توليد نزاع و جنك بين پارت و روم بوده است . بعد از فوت تيرداد در حدود 100 ميلادى پاكروس پادشاه اشكانى يكى از پسرهاى خود را بنام اكسيدار « 6 » بدون مراجعهء به قيصر يا اجازهء او بسلطنت ارمنستان منصوب نمود\r\n\r\n\r\n","description":"","footnote":"\r\n( 1 ) -  Nerua . \r\n( 2 ) -  Trajan . \r\n( 3 ) -  Hadrian . \r\n( 4 ) -  Antonines . \r\n( 5 ) -  Marcus Antoninus . \r\n( 6 ) -  Exedares . \r\n","page_name":" 516 ","page_number":562},
  {"content":"\r\n\r\nو اين نسبت به حقى كه دولت روم در اين مسئله داشت يكنوع تعدى بوده و به آن لطمه وارد ميساخت . از بداقبالى پارت كشور روم در اينوقت تحت فرمانفرمائى تراژان يكنفر سرباز نامى بوده است . او از سال 101 تا 107 ميلادى به گرفتن داكيه « 1 » اشتغال داشت و آن ناحيه‌اى است در شمال رود دانوب و تقريبا شامل رومانياى كنونى بود .\r\nدر سال 114 ميلادى اين امپراطور بواسطهء تدّرب در اين جنك داراى قواى نظامى كافى و مكمل گرديده و لژيونهائى جنك‌آزموده در زير فرمان حاضر كرد . بعد مصمم جنگى در مشرق گرديد كه از وقايع مهم تاريخى است .\r\nخسرو كه از سال 106 تا 129 بر تخت ايران جالس بود هيئتى به سفارت با هدايا و تحف به نزد تراژان فرستاد . آنها در آتن ويرا ملاقات كرده گفتند « پادشاه پارت به‌ملاحظهء ميل قيصر و جلب‌نظر او اكسيدار را از سلطنت ارمنستان برداشته و ميخواهد پارتامازيريس « 2 » را با تصويب امپراطور بجاى او نشانده و ديهيم سلطنت را از دست او دريافت كند » .\r\nهرگاه تراژان واقعا مايل بر اين بود كه اين قضيه بطور سابق فيصل يابد بايستى در اينموقع اظهار مساعدت نموده و پيشنهاد سفرا را قبول نمايد . ليكن چون در سر هداى كشورگيرى داشت و ميخواست به اسكندر كبير تماس پيدا كند لذا از پذيرفتن هدايا امتناع نموده در جواب گفت كه پس از رسيدن به سوريه آنچه مقتضى شد به عمل خواهد آمد و اين اخبار به وقوع جنك بوده است .\r\nتراژان به انطاكيه رسيده در آنجا استعداد حربى و لشكرى خود را از همه جهت مكمل نموده و هم در اينجا بعضى سلاطين تابعه و فرستادگان آنها را بحضور خود پذيرفت .\r\nدر اينميانه از پارتامازيريس پادشاه تازهء ارمنستان نامه‌اى به او رسيد . چون در اين نامه او خود را پادشاه خوانده بود پاسخى به آن نامه داده نشد . مجددا نامه‌اى بدون اختيار لقب بلكه بطور متعارف نوشت . به مكاتبه دومى اجازهء جواب داده شد . ولى\r\n\r\n\r\n","description":"","footnote":"\r\n( 1 ) -  Dacia . \r\n( 2 ) -  Parthamasiris . \r\n","page_name":" 517 ","page_number":563},
  {"content":"\r\n\r\nضمنا به او فهمانده شد كه اگر خودش به خدمت قيصر برود تاج سلطنت را مانند پدرش از دست وى دريافت خواهد نمود .\r\nدر بهار 115 ميلادى تراژان به طرف فرات رفت . از آنجا به ارمنستان عزيمت نموده منتظر ورود پارتامازيريس گرديد . اين شاهزادهء جوان با موكبى مختصر به قيصر وارد شده و موافق ترتيبى كه از پيش داده شده بود تاج سلطنت را از سر خود برداشته بپاى قيصر نهاد و مترصد بود كه تراژان آن را بردارد و به او مسترد سازد ، ولى قيصر نه تنها شاهزادهء پارتى را از تاج محروم كرد بلكه پس از مراجعت او پستى نهاد خود را ظاهر ساخته جمعى را بعقبش فرستاد و او را بقتل رسانيدند . مردم روم بسبب اين رفتار خيانت‌آميز او را به غدر و خدعه شناختند .\r\n\r\nفتح بين النهرين 115 - 116\r\nتراژان پس از خلاصى از سلطان ارمنستان به مقصودى كه داشت نايل آمده ارمنستان كبير و صغير را داخل در قلمرو روم نمود . فرستادگان طوائف مجاور را به نزد خود پذيرفته قدرت و عظمت روم را به آنها ظاهر ساخت ، او از ارمنستان به نصيبين آمده آبگار « 1 » در اينجا اطاعت خود را پيشنهاد كرد . چون بهر طرف روآورد فاتح شد بين النهرين را نيز داخل قلمرو ديگر روم ساخت . فصل زمستان را در انطاكيه بسر برد كه آن در ايام توقف وى بواسطهء زلزلهء شديد ويران شده نفوس بيشمارى تلف گرديدند . در بهار 116 به بين النهرين برگشت و قطعات كشتيهائى ساخته ( كه به آسانى حمل ميشدند ) و بعد آن قطعات را بهم متصل نموده در دجله به آب انداخت . بعد به آديابن حمله برد . چون از طرف خسرو كمكى نرسيد در دفاع آن كوششى به عمل نيامد و آن تسخير شده جزو قلمرو روم گرديد .\r\nآنوقت تراژان عوض اينكه به طرف پائين دجله برود از آن عبور كرده شهر هاترا ( الحضره ) را به تصرف آورد . سپس از فرات به طرف بابل رفت ، در اينجا باز مقاومتى از هيچ‌طرف نشد ، لذا در مدتى قليل سلوكيه و تيسفون را پشت سر هم گرفت . بالاخره تمام نواحى و اراضى كه از اين دو رودخانهء تاريخى مشروب ميشدند به تصرف وى درآمدند .\r\n\r\n\r\n","description":"","footnote":"\r\n( 1 ) -  Abgarus . \r\n","page_name":" 518 ","page_number":564},
  {"content":"\r\n\r\nتراژان بطورى خود را كامياب ديد كه به طرف پائين دجله حركت نموده و خود را تا خليج فارس رسانيد كه هيچوقت پرچم روم در آنجا برافراشته نشده بود .\r\n\r\nعقب‌نشينى تراژان 116 ميلادى\r\nخسرو نميخواست به آسانى تسليم گردد و شايد انتظارى هم غير از اين نبوده است . هرچند از روبرو شدن با لشكر روم احتراز مينمود ولى سعى بليغ داشت كه اهالى كشور را تهييج نموده بر ضد روميان بشوراند . يك دفعه تراژان خبردار شد كه در هريك از مراكز و نقاط متصرفى مهم اهالى سر به طغيان و عصيان برداشته خطوط ارتباطيهء او را تهديد مينمايند . او دانست كه از عهدهء نگاهدارى بلاد متصرفى خود برنميآيد ، لذا براى حفظ تفوق و سيادت روم يكى از شاهزادگان اشكانى را بسلطنت پارت برگزيده و خود شروع به عقب‌نشينى نمود در اينميانه تنها ايالتى كه در مقابل او جدا پايدارى نمود الحضره بوده است . تراژان هرچه كرد نتوانست آنجا را باطاعت آورده و اهالى را كه آشوب كرده بودند سركوبى كند . وى در اينجا دچار انواع بليات شده تا اينكه مجبور به عقب‌نشينى و مراجعت گرديد .\r\nسال بعد خسرو به تيسفون آمده روميان را از آنجا بيرون كرد ، ولى آديابن و بين النهرين و ارمنستان در تبعيت روم باقى ماندند و شاهنشاه نتوانست حمله به آن نواحى ببرد . بنابرين حاصل جنگهاى تراژان اين شد كه ولايات نامبرده ضميمهء روم گرديدند .\r\n\r\nتخليهء ارمنستان و بين النهرين بواسطهء هادريان 117 ميلادى\r\nاز خوشبختى پارتيها در سال 117 ميلادى تراژان درگذشت ، هادريان جانشين او عقيده‌اش بر اين بود كه مرزهاى روم به همان قرار باشد كه اگوست قيصر تعيين كرده بود . بنابرين فرمان داد كه سپاهيان روم سه ايالت مزبور را تخليه نموده و از فرات عقب بنشينند . در سال 122 قيصر روم و شاهنشاه پارت در يكى از نقاط مرزى همديگر را ملاقات كردند . چون سياست روم با پارت كاملا مساعد و وحدت‌نظر بين آنها حكمفرما بود ارتباط بين دولتين در اينوقت بسيار صميمانه بوده است .\r\n\r\n","description":"","footnote":"","page_name":" 519 ","page_number":565},
  {"content":"\r\n\r\n\r\nهجوم و غارت طايفه آلانى 133 ميلادى\r\nپس از اين وقايع وضعيت داخلى پارت تا چندين سال آرام و مردم در امن و آرامش بودند . مهمترين حادثه‌اى كه رخ داد حمله و هجوم آلان‌ها بوده است كه بتحريك فرس‌من « 1 » سلطان ايبرى از دربندهاى قفقاز كه در دست او بود به پارت ريخته و يك قسمت از آنها نيز به كاپادوكيه شتافتند ، ولى در اينجا بدست آريان مورخ معروف رانده شدند . از طرف ديگر پادشاه پارت دست به يك سياست مضرى زده با پرداخت مبلغى نقد آنها را از خود راضى ساخته اين فتنه را دفع نمود .\r\nاو در حقيقت در اين عمل ضعف خود را ظاهر ساخت .\r\n\r\nحملهء بلاش سوم بسوريه 161 ميلادى\r\nدر سال مزبور زمانى كه ماركوس اورليوس « 2 » امپراطور روم شد سلطنت پارت با بلاش سوم بوده است كه چهارده سال قبل از اين بر تخت جلوس نموده بود ، او بار ديگر مصمم گشت كه همين كه موقع مناسبى به دستش آمد با روم وارد پيكار گردد . همانطور كه اغلب در گذشته اتفاق ميافتاد اولين ضربهء جنگ بر ارمنستان وارد آمده و آن مورد حمله قرار گرفت . پادشاه آنجا كه در تحت حمايت روم ميزيست معزول و اخراج شده و تيگران نامى كه از خاندان سلطنت سابق بود بجاى او برقرار گرديد .\r\nاليوس سوريانوس « 3 » كه اصلا از نژاد گول بود فورا با يك لژيون به مقابله شتافته وارد كارزار گرديد تيراندازان پارت لشكر او را به كلى نابود كرده و پارتيها بار ديگر از فرات گذشته به سوريه حمله‌ور شدند .\r\n\r\nجنگهاى اويديوس « 4 » كاسيوس 163 ، 165 ميلادى\r\nهنوز پائيز 162 ميلادى تمام نشده بود كه لشكريان روم آمادهء ميدان جنگ گرديدند . حكمران سوريه ابتدا به جنگ تدافعى پرداخت ولى طولى نكشيد كه شروع به جنگ تعرضى نمود . در 163 در يك جنك سختى نزديك اوروپوس « 5 » پارتىها را شكست داده و به حالت هرج‌ومرجى آنها را به اينطرف فرات عقب نشاند ، در ارمنستان نيز كه اهالى با روميان موافق بودند استاتيوس پريسكوس « 6 » بدون اينكه مقاومتى بشود ارتاكساتا را گرفته و خراب كرد .\r\n\r\n\r\n","description":"","footnote":"\r\n( 1 ) -  Pharas manes . \r\n( 2 ) -  Marcus Aurelius . \r\n( 3 ) -  Aelius Severianus . \r\n( 4 ) -  Avidius Csaius . \r\n( 5 ) -  Evropus . \r\n( 6 ) -  Statius Priscus . \r\n","page_name":" 520 ","page_number":566},
  {"content":"\r\n\r\nسوهاموس « 1 » پادشاه سابق را كه به روم گريخته بود باز دعوت كرده و بر تخت نشاند و بار ديگر امور ارمنستان به وضع سابق خود برگشت . كاسيوس به اينقدر اكتفا نكرده در تقليد از كارهاى تراژان و اينكه در جاه‌طلبى با او همسرى كرده باشد داخل قلمرو پارت گرديد ، او به بابل رفت و در عرض راه فتح ديگرى نمود . سلوكيه را كه دژ يونانى شرقى بود و همچنين تيسفون را گرفته غارت و ويران نمود . از آنجا از همان راه تاريخى به سرزمين ماد رانده و از اين پيشرفت بر تراژان از كارهائى كه كرده بود تفوق پيدا نمود . در اينوقت طاعون هولناكى شيوع يافت و آن باعث عقب‌نشينى سپاهيان روم گرديد . اما بين النهرين غربى كه نصيبين كرسى آن بوده در تصرف روم باقيماند . بالاخره اين جنك به جهانيان معلوم داشت كه دولت پارت از حالا همپايهء امپراتورى روم نيست .\r\n\r\nجنگهاى سوروس « 2 » 2 در شرق 194 - 197 ميلادى\r\nبلاش سوم با حال ناكامى در سال 191 از دنيا رفت . بلاش چهارم جانشين او بر تخت نشست . دولت روم پس از مرگ پرتىناكس « 3 » گرفتار جنك داخلى شده و مدعيانى چند از هرطرف سربلند نموده كشور را دچار تجزيه و تقسيم نمودند . لژيون‌هاى رومى كه در سوريه بودند پسينوس نيگر « 4 » را امپراطور شناختند ، بلاش در ابتدا معلوم مىشود كه سفيرى به نزد او فرستاده در ضمن تبريك و تهنيت اظهار داشت كه اگر لازم باشد قشونى از پارت بمدد او به‌فرستد ، سلاطين دست‌نشاندهء او نيز از وى پيروى نموده همين درخواست را نمودند ، ليكن وقتى خبر رسيد كه سوروس را در روم به امپراطورى شناخته‌اند بلاش مردد شده در اجراى وعدهء خود از روى احتياط تعلل روا داشت و در عين‌حال يك سياست دو پهلوئى را تعقيب نموده به سلطان دست‌نشاندهء هاترا اجازه داد كه لشكرى از تيراندازان زبدهء خود را به مدد مدعى شامى بفرستد . در سال 194 بين النهرين غربى از جنك داخلى روم استفاده كرده پرچم طغيان برافراشت و دستجات روم را كه در آن نواحى بودند نابود ساخت ، هرچند نصيبين كه پادگان خيلى قوى و نيرومند داشت از سقوط محفوظ ماند .\r\nسوروس كه از مدعيان بسيار لايق براى امپراطورى روم بود نيگر را شكست داده\r\n\r\n\r\n","description":"","footnote":"\r\n( 1 ) -  Sohaemus . \r\n( 2 ) -  Severus . \r\n( 3 ) -  Pertinaxe . \r\n( 4 ) -  Pescinnus Niger . \r\n","page_name":" 521 ","page_number":567},
  {"content":"\r\n\r\nبيدرنك از فرات عبور كرده نصيبين را كه در محاصره بود نجات داد . حتى براى اعادهء سيادت و تفوق روم قشونى بجانب دجله فرستاد و آديابن را تحت اطاعت درآورد ، بلاش در امداد اين ايالت تابعهء خود جنبشى ننمود ، ليكن پس از عزيمت سوروس در سال 196 او در آن محل ظاهر شده پادگان روم را از آديابن رانده و بيرون كرد . در بين النهرين فقط نصيبين در تصرف باقيماند .\r\nدر اين ميانه سوروس رقيب ديگرش را كه الينوس « 1 » نام داشت و داراى اهميت بود در جنك بزرگى نزديك ليون « 2 » حاليه شكست داد ، در سال 197 به سوريه برگشت و حاضر شد با پارتىها حسابش را پاك كند . ارمنستان اظهار اطاعت نموده عهد صلحى بين دولتين منعقد گرديد . آبگار پادشاه ادسا واقع در خسرون نه فقط به اردوى روم پيوست بلكه براى اثبات صداقت و وفادارى خود گروگان هم داد .\r\nسوروس به مانند تراژان براى حمل مهمات و خواربار كشتيهائى ساخته و آنها را به فرات انداخت . بوسيلهء يك نهر قديم كه هردو شط را به هم وصل مينمود از فرات داخل دجله گرديده غفلة به پارتيها حمله برد و شهر سلوكيه را گرفت .\r\nبلاش براى دفاع از تيسفون لازمهء كوشش را به عمل آورد ليكن شكست خورد . براى بار دوم در ظرف چند سالى روميان به پايتخت پارت داخل شده و آن را به باد يغما و غارت دادند ، در اينجا فاتح باز بواسطهء تنگى خواربار مجبور به عقب‌نشينى گرديد ، او نيز مانند تراژان جلو ديوارهاى محكم و پادگان دلير و جسور قلعهء هاترا ( الحضره ) پاهايش به سنگ خورده نتوانست كارى از پيش ببرد اگرچه در سوراخ اولى كه به ديوار شهر پديد آوردند به نظر ميآيد كه اگر به دژ يورش ميبردند شهر را ميگرفتند ، ولى امپراطور به خيال اينكه سپاهيان اگر آنجا را به قهر و غلبه بگيرند حق غارت و چپاول خواهند داشت و نمىخواست خزائن معبد آفتاب كه در آن شهر بود به چنگ آنها افتد ، بلكه آرزو داشت تمام آنها مخصوص خود او باشد لهذا وقتى كه شكاف به ديوار افتاد لشكريان را مانع از يورش گرديد . قدرى به انتظار ماند كه شايد اهالى شهر تسليم شوند و آن خزائن هنگفت براى او محفوظ بماند ، ولى\r\n\r\n\r\n","description":"","footnote":"\r\n( 1 ) -  Allinus . \r\n( 2 ) -  Lyon . \r\n","page_name":" 522 ","page_number":568},
  {"content":"\r\n\r\nخبرى از آنها نشد ، بلكه در همان گيرودار سوراخ و شكاف وارده را مرمت نمودند و از اينجا اميد امپراطور به يأس مبدل گرديد ، شهر مزبور در مدت قليلى دو امپراطور باعظمت را از گشودن خود مأيوس و نوميد ساخت . جريان اخير اين جنك گواه ديگرى است بر ضعف و انحطاط دولت پارت چه در حين عقب‌نشينى قشون روم پارتيها خوب ميتوانستند همه نوع آسيب و اذيت و آزار به آنها برسانند ، ولى هيچ اقدامى از طرف آنها نشد و در محاصرهء هاترا نيز جنبشى نكردند و مساعدتى نسبت به محصورين از آنها به بروز و ظهور نرسيد . بايد دانست كه نتائج و فوائد مادى اين جنك كه براى روم اهميت داشت اين بود كه ولايت آديابن بر متصرفات روم اضافه شده و از آن تاريخ به بعد منتزع نگرديد ، چه دولت پارت براى استرداد متصرفات از دست‌رفتهء خود هيچ اقدام اساسى ننمود و كوششى از خود نشان نداد و معلوم بود كه دارد بانقراض ميرود .\r\n\r\nاردوان و بلاش آخرين پادشاه پارت 209 - 226 ميلادى\r\nپس از مرگ بلاش چهارم در سال 209 - 208 ما بين دو پسر او اردوان و بلاش كار به جنك و نزاع كشيد ، چون قواى هردو برادر باهم مساوى بوده پس از فتح ابتدائى بلاش ، هر دوى آنها با هم صلح كرده و كشور را در ميان خود تقسيم نمودند . ايالات مغربى به اردوان واگذار شده و بابل را برادر ديگر تصاحب نمود . تفصيل اين جنك داخلى درست بر ما معلوم نيست . ولى بطوريكه مينويسند كاراكالا « 1 » كه پس از پدرش سوروس در سال 211 ميلادى بر تخت نشست سال بعد به مجلس سنا تبريك گفت كه پارت دشمن دولت روم بواسطهء نزاع و جنك داخلى در سر تاج و تخت تجزيه شده است .\r\n\r\nخدعه و خيانت كاراكالا 216 ميلادى\r\nدر سال 215 كاراكالا كه بلاش را در ابتدا به سلطنت شناخته بود با اردوان فتح باب ارتباط نموده سفرائى با هدايائى ثمين و گرانبها به نزد او فرستاد و تقاضاى تزويج يكى از شاهزاده خانمهاى پارتى را نمود و مخصوصا اظهار داشت كه اتحاد روم و پارت كه امروز دنياى معلوم در زير فرمان آنهاست باعث ازدياد قوت و تكثير ثروت هردو خواهد بود .\r\n\r\n\r\n","description":"","footnote":"\r\n( 1 ) -  Caracalla . \r\n","page_name":" 523 ","page_number":569},
  {"content":"\r\n\r\nاردوان آگاه بود كه كاراكالا با چه حيله و خدعه‌اى پادشاه ادسا را گرفتار ساخته و نيز از خيانت او نسبت به پادشاه ارمنستان هم خوب اطلاع داشت ، لذا به احتياط اينكه مبادا با او همچنين رفتارى در نظر داشته باشد جوابى با نزاكت ولى طفره‌آميز داده و با معاذير و بهانه‌هائى كه اهالى مشرق در آن ماهرند او را از سر باز نمود ، ولى مجددا سفيرى از كاراكالا آمده تقاضاى پيش را تجديد نموده و او را از صداقت و صميميت امپراطور در اين زمينه مطمئن كرده و به اين وصلت راضى ساخت . پس اردوان نامه‌اى بامپراطور نوشته و او را دعوت كرد كه خود آمده عروسش را ببرد . امپراطور روم با خيانت و غدر منفورى به محل موعود حاضر شده و بغتة به ميزبان خود حمله‌ور گرديد .\r\nهرچند اردوان به زحمت از اين ورطه نجات يافته فرار كرد ولى قشون و سركردگانى كه در آنجا حضور داشتند او همه را از دم شمشير گذرانده و دهات و شهرها را به باد غارت داد اما شئامت اين غدر و خيانت گريبان‌گير وى شده و طولى نكشيد يعنى در سال 217 در نزديكى كارّه او را كشتند .\r\n\r\nآخرين جنگ ما بين پارت و روم 217\r\nاردوان پس از فرار از مجلس عروسى بجهة اين خيانتى كه ميخواست او را شكار كند به تهيهء سپاه و ترتيب مهمات جنگ پرداخته و به طرف اردوى روميها حركت كرد ، اما وقتى كه بمرز رسيد شنيد كه كاراكالا مرده و در همين اثنا سفراى جانشين او ماكرينوس « 1 » بر او وارد شده و تقاضاى عهد صلح نمودند . اردوان شرط عمدهء عهد صلح را استرداد بين النهرين و اداى مبلغى غرامت و تاوان قرار داد . چون شرائط سنگين بود هردو لشكر در نصيبين شروع بجنگ نمودند . روميها از تيرهاى زهرآلود سواران پارتى و نيزه‌هاى سربازان زره‌پوش شترسوار آسيب كلى ديده از ميدان جنگ عقب نشستند و براى اينكه از تعقيب دشمن محفوظ باشند گلوله‌هاى خاردار در عقب خود ريختند . روز دوم نيز بجنگ پرداخته و نتيجهء قطعى حاصل نشد ، ولى روز سوم روميان شكست خورده و به اردوى خود فرار كردند . اينوقت طرفين از جنگ خسته و از بسيارى كشتار دل‌شكسته شده به صلح گرائيدند ،\r\n\r\n\r\n","description":"","footnote":"\r\n( 1 ) -  Macrinus . \r\n","page_name":" 524 ","page_number":570},
  {"content":"\r\n\r\nروميها به دادن مبلغى كه معادل يك ميليون و هفتصد و پنجاه هزار ليره بود صلح را خريدند ، هرچند اين مبلغ ظاهرا بعنوان هديه و تعارف داده شد و هرچند بعضى ايالات تابعهء پارت به تصرف روميان باقيماند ليكن طومار جنگهاى طولانى بين دو دولت به مظفريت پارت خاتمه يافت .\r\n\r\nانقراض دولت پارت 226 ميلادى\r\nاردوان در اينوقت به اوج عظمت و اقتدار خود باقى بود و گمان نميرفت كه خاندان او نزديك بانقراض است . اما در حدود دويست و بيست ميلادى ارتاگزرسيس كه نزد هم‌ميهنانش باسم اردشير معروفست و پادشاه دست‌نشاندهء پارس بود پرچم خودسرى و طغيان برافراشته پس از سه جنگ بزرگ عاقبت اردوان را در صحراى هرمز واقع در چند ميلى شرق اهواز كاملا شكست داده و بقتل رسانيد . اگرچه بعد از مرگش ارتاواسدس بجاى وى نشست و مسكوكاتى هم باسم او موجود است و احتمال دارد كه اين مرد پسر او بوده ليكن سلطنت سلسلهء پارت در جنگ تاريخى هرمز بانتها رسيد .\r\n\r\nارتباط چين و ايران 25 - 220\r\nدر فصل 29 شرحى بطور اختصار از روابط نخستين بين چين و ايران مذكور داشته‌ايم و مطلبى كه در اينجا لازم است آن را به نظر خوانندگان برسانيم اينست كه تقريبا پس از گذشتن يك قرن از آن تاريخ باز سفارتى از چين « به مغرب » فرستاده شده است و از گذارشهائى كه در تاريخ هان اخير داده شده چنين برميآيد كه روم يا بعبارت روشن‌ترى متصرفات مشرقى روم مورد علاقهء دولت چين واقع شده در سال 97 ميلادى پن‌چائو « 1 » سردار معروف چين يكى از افسران خود را قان‌ينيگ « 2 » بپارت و روم روانه نمود ، اينمرد كه شخص لايقى بود از راه هيكاتم پيلس ( شهر صد دروازه ) و همدان ببابل مسافرت كرده است و علاوه در نظر\r\n\r\n\r\n","description":"","footnote":"\r\n( 1 ) - در اوقات توقف كاشغر به من اطلاع دادند كه يادگارى از پن‌چائو  ( PanChao )  در آنجا هنوز باقى مىباشد و بقراريكه نقل ميكردند شهر مزبور در يكموقع محاصره شده و پادگان‌هاى آن از رودخانه محروم و دچار بىآبى گرديدند . در اين هنگام پن‌چائو از حضرت موسى تقليد نموده زمين را كند و چشمهء آبى جارى گرديد كه آن هنوز معروف به « چشمهء پن‌چائو » مىباشد ( مؤلف ) .\r\n( 2 ) -  kanying . \r\n","page_name":" 525 ","page_number":571},
  {"content":"\r\n\r\nداشت كه از راه آب به خليج فارس رفته از آنجا داخل اوقيانوس هند و بحر احمر شده از آلانا كه واقع در رأس خليج عقبه است به پترا و سوريه برود ولى وقتى كه مطلع شد كه اين مسافرت براى او دو سال طول خواهد كشيد روى حزم و احتياط از اين خيال خويش منصرف گرديد و چنين به نظر ميآيد ناخدايانى كه قان‌ينيگ براى اين مسافرت به آنها مراجعه كرده بود مايل نبودند كه اين شخص چينى از اسرار تجارت سودمندى كه در آنزمان در ميانشان جارى بود اطلاع حاصل كند .\r\nو اما اطلاعات و حقايقى كه بوسيلهء سفراء بعدى گزارش داده شده و آن بشرح زير است « آنها ( اهالى تاتسين يا روم « 1 » ) تجارتشان با انسيه « 2 » ( پارت ) و تين‌چو « 3 » ( هند ) از ميان دريا يك برده سود مىكند . . . پادشاه تاتسين ( روم ) هميشه آرزومند بوده كه با چين ارتباط داشته باشد ليكن آنسيه ( پارتيها ) مانعند و ميخواهند دادوستد كالاهاى ابريشمى چين با خود آنها باشد از اينرو او دچار اشكال بوده و نتوانسته با ما ارتباط پيدا كند مگر در سال نهم امپراطورى هوان « 4 » ( 166 ميلادى ) كه در آنوقت آنتون ( آنتونينوس « 5 » ) پادشاه تاتسين ( روم ) از ماوراى جيهنان « 6 » ( راه هند و چين ) سفارتى با هداياى گرانبهاى چندى از قبيل عاج و شاخ كرگدن و لاك‌پشت فرستاد » . از قراريكه پاركر مينويسد اين هيئت كه بنام سفارت خوانده شده و حامل محصولات « تنگه‌ها » بوده‌اند به ظاهر بازرگانى جهانگرد و دريانورد از اهل روم بودند نه هيئتى كه بعنوان سفارت از طرف امپراطورى روم فرستاده شده باشد ، در هرصورت اين مطالب اگرچه جزئى است ليكن اطلاع بر آنها بسيار سودمند است ، زيرا كه آن لااقل نشان ميدهد كه موقع مركزى كشور پارت همچنانكه در طى تاريخ ذكر شده نه‌تنها آن را محط نظر مغرب قرار داده بلكه شرق دور نيز ولى قدرى كمتر به آن نظر داشته و ميخواسته است راهى براى تجارت پيدا كند . در خاتمه اينرا هم نبايد نهفته گذاشت كه اين ارتباط رسمى در هرمورد از روى صلح و سلم و پيش قدم هم چين بوده است .\r\n\r\n\r\n","description":"","footnote":"\r\n( 1 ) -  Ta - Tasin . \r\n( 2 ) -  An - Sih . \r\n( 3 ) -  Tien - Chu . \r\n( 4 ) -  Hwan . \r\n( 5 ) -  Antoninus . \r\n( 6 ) -  Jihnan . \r\n","page_name":" 526 ","page_number":572},
  {"content":"\r\n\r\n\r\nپرستش ميترا در اروپا\r\nچون تاثير ايران در اروپا به نظر ميآيد كه بيشتر بواسطهء پرستش ميترا يا ميثرا « 1 » بوده است بنابرين مناسب ميدانيم كه شرحى در اينموضوع بر سبيل اختصار مذكور داريم . ميترا ( مهر ) يكى از قديمترين خدايان آريان‌هاست . در سرودهاى ويدا در استعانت و استمداد تالى آهورامزدا قرار داده شده و در اوستا مقام واسطه را بين اهورامزدا و اهريمن حائز و يكى از بزرگترين ايزدها مىباشد كه براى انهدام شرور و بديها و حكمرانى بر جهان بواسطهء خداى مطلق آفريده شده است . او خداى نور است و چون نور و حرارت با هم توام هستند لهذا خداى افزايش ، برومندى و برخوردارى نيز هست . از تكامل و ترقى بيشترى كه مخصوصا در سلطنت اردشير درازدست حاصل شده معلوم مىشود كه او را حامى سلاطين و رب الجنود و خداى فتح و پيروزى نيز ميدانسته‌اند . ماه هفتم سال و روز شانزدهم از هرماه براى ميترا مقدس و روز عبادت شمرده شده و در تركيب اسامى پادشاهان مانند ميترادات ( مهرداد ) و سلاطين ديگر اسم ميترا ديده مىشود .\r\nچون دولت ايران شروع به توسعه و ترقى نمود مراكزى براى پرستش ميترا در بابل و ساير بلدان استقرار يافت . در بابل اين خدا را با شاماش « 2 » خداى خورشيد يكى ميدانستند و پرستش ميترا را رسوم ديگرى بود . پس از تجزيه و تقسيم كشورهاى اسكندرى سلسله‌هائى در پنت ، كاپادوكيه ، ارمنستان و كماژن برقرار گرديدند كه هركدام خود را از نژاد پادشاهان هخامنشى مىشمردند و بر اثر آن خدايان سابق ايران را پرستش مينمودند .\r\nبايد دانست كه پرستش مزبور در خارج آسيا تا مدتهاى متمادى بر مردم مجهول بوده است . يونانيان ابدا به آن عطف توجه نمينمودند و همين سبب بود كه آن به كندى پيش ميرفت ، معذلك اين همان مجسمه‌سازان يونان بودند كه نقوش برجستهء معروف\r\n\r\n\r\n","description":"","footnote":"\r\n( 1 ) - من بكتاب مهم « رموز ميترا » تاليف  ( Cumont )  مراجعه كرده‌ام و نيز شرحى كه در دائرة المعارف بريتانى راجع به ميترا مذكور است از نظرم گذشته . در فصول 8 - 9 - 32 كتاب هم صحبت از ميترا شده است ( مؤلف ) .\r\n( 2 ) -  Shamash . \r\n","page_name":" 527 ","page_number":573},
  {"content":"\r\n\r\nميترا را نمايش داده و او را با هليوس « 1 » يعنى آفتاب يكى ميدانستند .\r\nچنين به نظر ميآيد كه مهرپرستى در روم بواسطهء دزدان دريائى كه پمپى « 2 » در سيليسى آنها را اسير و دستگير نموده بروم برد معروف گرديد و آن مانند ديانت مسيح در اوايل امر ميان جمعى از طبقات پست بودند رواج پيدا نمود ولى در اواخر قرن اول ميلادى مخصوصا در ميان سپاهيان و بازرگانان و غلامان به سرعت انتشار يافت .\r\nاز اواخر قرن دوم ، امپراطوران روم در ترويج اين مذهب سعى بليغ مينمودند . زيرا كه آن اين عقيده را كه پادشاهان داراى جنبهء الهى و شايستهء ستايشند تأييد ميكرد ، ديوكلسين « 3 » ، گالريوس « 4 » ، ليسىنيوس « 5 » امپراطوران روم اين خدا را حامى و سرپرست دولت روم ميدانستند . در اوان فرمانفرمائى آنها پرستش ميترا به پايه‌اى رواج پيدا نمود كه معبدهائى براى ميترا در تمام كشور ژرمن ( آلمان ) تا يورك « 6 » و چستر « 7 » برپا گرديد . اما اعتلاى مسيحيت باعث انحطاط آن شده و در زمان قسطنطين لطمهء بزرگى بر اين مذهب ايرانى وارد آمد . هرچند در امپراطورى ژولين « 8 » به اهميت و اعتبار اولى خود عود نمود ولى در ايام تيودوسيوس كبير « 9 » در 394 به كلى در اروپا متروك گرديده و خاتمه يافت .\r\nاما افسانه‌هاى مربوط به اين خداى مقتدر چه بوده اينك قلم را به طرف آن معطوف ميداريم . ميترا بطور خارق العاده‌اى از تخته‌سنگى تولد يافته و بمحض پديد آمدن بر تمام مخلوقات غلبه كرد . نامىترين كار او اين بود كه با گاو مقدس اورمزد برخورده ويرا مقهور و قربانى كرد . مرگ اين حيوان باعث حيات زمين گرديد . در مجسمه‌هاى ميترا قتل گاو را بدست او چنين نموده‌اند كه سگى بر او ( گاو ) پريده و در افكندن او كوشش مينمايد ، مارى كه نشانهء زمين است بواسطهء خوردن خون اين شكار ، برومند و بارور ميگردد .\r\nاما راجع برموز و اسرار اين مذهب بايد دانست كه در آن هفت درجه يا مقام\r\n\r\n\r\n","description":"","footnote":"\r\n( 1 ) -  Helios . \r\n( 2 ) - رجوع شود بفصل 29 كتاب ( مولف ) .\r\n( 3 ) -  Diocletian . \r\n( 4 ) -  Galerius . \r\n( 5 ) -  Licinius . \r\n( 6 ) -  York . \r\n( 7 ) -  Chester . \r\n( 8 ) -  Julian . \r\n( 9 ) -  Theodosius . \r\n","page_name":" 528 ","page_number":574},
  {"content":"\r\n\r\nمطابق هفت سياره وجود دارد . مجاهدات و رياضاتى كه براى طى اين درجات معين شده گذشته از اينكه مدتهاى زيادى وقت لازم دارد پرخوف و خطر هم هست ، براى سلاك 42 - تصوير ميترا و قتل گاو نر بدست او ( اصل در واتيكان است )\r\nيعنى كسانى كه ميخواهند داخل در مبادى اين اسرار بشوند سوگندى با آداب مخصوص لازم است ياد كنند . جماعت نسوان از اين امتياز به كلى محروم ميباشند ، از آداب و رسوم مخصوص اين مذهب همانا عشاء ربانى است با آب و نان و يحتمل شراب هم در آن بوده است .\r\nمذهب ميترا نوع بشر را بمراسم و آداب باطنى و سرى دعوت مينمايد . علاوه به يك زندگانى بهترى پس از مرگ آنها را اميدوار ميسازد . مانند اصول تعليمات زردشت راستى و پردلى و پاكى براى مجاهدهء دائمى با قواى اهريمنى و بدى از لوازم اين مذهب مىباشد . ميترا قهرمان خوبى بوده و پيروان او عاقبت به فتح و غلبهء او مطمئن بوده‌اند .\r\n\r\n","description":"","footnote":"","page_name":" 529 ","page_number":575},
  {"content":"\r\n\r\nدر اواخر قرن سوم ميلادى مهرپرستى دين خالص ايرانى با مسيحيت كه اصلا از ديانت يهود برخاسته بود ولى از مبادى و اصول ايرانى كه محتمل است سابقا بواسطهء يهود اخذ شده باشد خالى نبود برابر هم و در يك رديف قرار داشتند ، ليكن نظر به بعضى جهات كه عمدهء آن محروميت زنان بوده است از امتيازات آن مذهب و نيز روا داشتن شرك در طريقهء توحيد و بعضى رسوم وحشيانه‌اى كه در آن داخل شده بود ، مذهب ميترا در مقابل حملات مسيحيت مغلوب شده و پس از يك منازعات سخت و كشمكش مأيوسانه‌اى معدوم گرديد ، چه بواسطهء اشتراك اين دو مذهب باهم در بسيارى از تعاليم انهدام آن ممكن نبود كه به آسانى صورت گيرد . يكى از يادگارهاى مذهب ميترا كه هنوز هم در ميان مسيحيان باقيمانده روز ولادت حضرت مسيح مىباشد كه آن در اصل روز پيدايش ميترا بوده است .\r\n\r\nخلاصه\r\nسلسلهء پارت ( يا خاندان اشكانى ) نميتواند در اين معنى ادعاى بزرگى كند و بگويد در انعامات گران‌بهائى كه ما امروز از آنها متمتعيم سهمى داشته و چيزى بجهان بخشيده است ، برعكس در دوره هاى تاريخى نيست سلسله‌اى كه تا اين اندازه فاقد آثار بوده يا كمتر ارث براى اعقاب گذاشته باشد ، ليكن در مردى و مردانگى الحق خاندان مزبور همه نوع قابل تحسين و تمجيد مىباشد ، براى اينكه در مدت قريب به پانصد سال سلطنت در يك خاندانى بوده است كه فقط چند تن از آنها سست‌وزن طبيعت و يا تحت نفوذ خواجه‌سرايان بوده‌اند كه گيبن مورخ شهير آنان را جزو حشرات موذى شرق بشمار آورده است و از اينرو پادشاهان پارت را با بعض از پادشاهان بزرگ اخير هخامنش و نيز با بعضى امپراطوران روم به خوبى ميتوان همپايه دانست ، بواسطهء نبودن تشكيلات و فقدان تعليم و تربيت كه خود نقص بزرگ پارتيها بود امور كشور بر پايهء محكم و ثابتى برقرار نبود و از اينرو آنها را بتركان عثمانى تشبيه كرده‌اند كه در رشادت و شجاعت كامل برعكس در فنون متعلقهء به صلح و آرامش ناقص ميباشند .\r\n\r\n","description":"","footnote":"","page_name":" 530 ","page_number":576},
  {"content":"\r\n\r\nاردشير اول\r\n\r\nفصل سى و پنجم طلوع سلسلهء ساسانى\r\n بدستور گفت آنزمان اردوان * كه اين غرم با وى چرا شد روان\r\nچنين داد پاسخ كه اين فر اوست * به شاهى ز نيك‌اخترى پر اوست \r\n( فردوسى )\r\n\r\nنسبت شاهان ساسانى\r\nسلاطين ساسانى شكوه و جلال سلطنت هخامنشى را تجديد نموده و يك فصل برجسته و درخشانى را بر تاريخ ايران افزودند .\r\nايرانيان اين سلسله را نه فقط براى عظمت و اقتدارشان بلكه از اين جهت هم كه ايران را كه يكى از ايالات شاه شاهان اشكانى را تشكيل ميداد استقلال تام بخشيدند تجليل و احترام مينمايند . مورخين اروپائى دورهء ساسانى را بدينواسطه مهم ميدانند كه وقايع تاريخى ايران در اين دوره بجاى افسانه صورت تاريخى به خود ميگيرد ، هرچند اين‌جا هم ميتوان گفت كه اصل و منشاء اين خاندان پشت پردهء افسانه‌هاى قديم مخفى و مستور است .\r\nمرگ رستم كه در فصل دوازدهم سمت ذكر يافت بايد آن را خاتمهء عصر پهلوانى ايران دانست . اسفنديار كه رستم او را در آخرين پيكار مهم خود بقتل رسانيد پسرى از خود گذاشت كه نامش بهمن بوده است ، وى بعينه همان اردشير است كه در تاريخ به اردشير درازدست معروف مىباشد و بدينطريق اين پادشاه اخير هخامنشى در تاريخ چنان كه مورخين ايران نوشته‌اند از پادشاهان بزرگ تاريخى محسوب مىشود و سلسلهء\r\n\r\n","description":"","footnote":"","page_name":" 531 ","page_number":577},
  {"content":"\r\n\r\nساسانى خود را از نسل همين پادشاه شمرده و نسب خود را به او منتهى مينمودند . چنان كه بر طبق افسانهء مندرجهء در حماسهء رزمى فردوسى بهمن خواهر خود هما را تزويج كرده و دارا از او پس از مرگ پدر بوجود آمد ، ساسان برادرش بواسطهء پيدا شدن دارا وارث تخت و تاج از سلطنت مأيوس و به يكى از كوه‌هاى تركستان منزوى شده بشغل شبانى مشغول گرديد . اين مرد همان ساسان است كه سلسلهء ساسانى از او بظهور رسيده است .\r\nچنان كه در فصل بيست و هفتم مذكور داشتيم راجع بسلسلهء پارتيها كه باشكانيان معروف و مورخين ايران آنها را كليتا « ملوك الطوايف » مينامند در شاهنامه كه حماسهء ملى است تجاهل و بىاعتنائى شده در شرح احوال يك سلسله‌اى كه چندين قرن در ايران سلطنت داشتند بابيات چندى اكتفا شده است . اما از طرف ديگر قصهء اسكندر كه ما آن را در فصل بيستم مذكور داشتيم تا ايندرجه در مشرق قبولى عام پيدا نموده است كه وقتى در حماسهء رزمى ايران يعنى شاهنامه ديده مىشود كه ميگويد دارا دختر فيليپ مقدونى را تزويج نموده و از وى اسكندر بوجود آمده است هيچ تعجبى از آن براى خواننده پيدا نميشود .\r\nبارى اين افسانه‌ها از جمله يك مسئله مبهم و نامعلومى را كه از نظر ما ميگذراند اين است كه پادشاه اخير هخامنشى همان پادشاهى است كه ساسانىها خود را از نسل برادر وى ميدانستند ، ولى بايد بخاطر داشت كه پارتيها هم نظير ساسانيان خود را از نسل سلاطين هخامنشى قرار ميدادند ، هرچند نويسندگان ايران بملاحظهء تنفر از ملوك الطوايفى اشكانى هيچوقت دعوى مزبور را تصديق نمىنمودند . اما افسانهء اسكندر در ايران بايد دانست كه آن از منابع خارجى پديد آمده است و اين مطابق تعبير مسعودى يكى از اسرار سياسى و مذهبى است كه مرگ اسكندر در سال 323 قبل از ميلاد با آنكه فاصله‌اش با ظهور ساسانيان پانصد و چهل و نه سال بوده مورخ ايرانى از مقدار آن كاسته فاصلهء آن را دويست و شصت و شش سال نوشته است . از اينجا خوب ميتوان پايهء اطلاعات ايرانيان را در تاريخ بدست آورد و نيز ميتوان فهميد كه وارثين\r\n\r\n","description":"","footnote":"","page_name":" 532 ","page_number":578},
  {"content":"\r\n\r\nمفاخر كوروش و داريوش چقدر عظمت و جلال تاريخى عديم النظير نياكان خود را فراموش كرده و از نظر داده‌اند « 1 » .\r\n\r\nظهور اردشير\r\nپيدايش سلسلهء سلاطين باستان مخصوصا در مشرق‌زمين هميشه با پاره‌اى حكايات عجيبه و افسانه‌هاى غريبه توأم بوده است ، بنابراين چگونه مىشود اردشير يا اردشير درازدست از آن مستثنى باشد ، آرى ظهور اردشير مشحون است بيك سلسله حكاياتى فريبنده كه از آن اينقدر ميتوان مسلم داشت كه اردشير پسر پاپك مانند جد اعلاى مقتدر خود كوروش پادشاهى بود تابع و دست نشانده ، تا آنكه موقع مناسبى بدست آورده برادران خود را مقتول ساخت و شاهنشاهى پارتيها را از بيخ برانداخت . ليكن نويسندگان پهلوى اين حكايت را به سادگى خود باقى نگذارده شاخ‌وبرگ‌هائى به آن افزودند . چنان كه مطابق كارنامك كه ذكر آن در فصل 41 بيايد و طبق بيان فردوسى معلوم مىشود كه ايران تحت سلطه و اقتدار\r\n\r\n\r\n","description":"","footnote":"\r\n( 1 ) - طبرى و مسعودى دو نفر از مورخين عرب دورهء ساسانيان را نوشته‌اند . ابو جعفر محمد طبرى از ميانهء مائهء نهم تا دهم ميلادى ميزيست . او در كتاب قطور خود معروف به تواريخ ايام يا تاريخ انبيا و سلاطين ، تاريخ بشر را از آغاز خلقت تا نهصد و پانزده ميلادى را برشتهء تحرير دراورده است ، پروفسور زوتنبرگ فرانسوى اين كتاب را از نسخهء فارسى بفرانسه ترجمه و طبع و نشر نموده است . ابو الحسن على مسعودى كه قدرى بعدتر ميزيست كتاب مروج الذهب خود را در 947 ميلادى به اتمام رسانيده است و آن بقلم باربيرد و مينارد بفرانسه ترجمه شده است . اين دو كتاب بسيار مفيد و ذيقيمتند . دورهء ساسانيان شاهنامهء فردوسى نيز جنبهء تاريخى دارد .\r\nاز كتاب‌هاى عمدهء اروپائى كه در اين باب نوشته شده عبارت است از الف - هفتمين دولت بزرك شرقى تأليف ج ، رالينسون .\r\n Geschichte der perser und Araber zurZeit der Sasaniden \r\n. ب\r\nتأليف پروفسور نولدكه .\r\nج - ترجمهء آميانوس مارسيلنوس بقلم  « Yonge »  ، از كتاب اخير الذكر بدبختانه سيزده فصل اول آن مفقود و از بين رفته است .\r\nاز مسكوكات و مخصوصا از « كلكسيون سكه‌هاى ساسانى ( * ) اثر درن معلومات و اطلاعات زيادى براى ما حاصل شده است ( مؤلف ) .\r\n( * )  Dorn's Collection des monnaies Sassanides \r\n","page_name":" 533 ","page_number":579},
  {"content":"\r\n\r\nاردوان كه روميان او را « آرتابانوس » ميناميدند به دويست و چهل ايالت هريك تحت سلطانى تقسيم ميشد ، از آن جمله شخصى بنام پاپك كه پادشاهى فارس با او بود و در اصطخر ميزيست اولاد نداشت . شبى او ساسان شبان خود را در خواب ديد كه از بالاى سرش آفتاب طلوع نموده تمام روى زمين را روشن ساخت . شب ديگر در خواب ديد كه او بر فيل سفيدى سوار است و مردم به او تعظيم و تكريم مينمايند . در شب سوم چنين ديد كه آتش مقدس از خانهء ساسان مشتعل شده بدرجه‌اى كه تمام دنيا را ضياء و روشنى داد . او از اين خوابهاى عجيب خود متحير شده حكما و دانشمندان را احضار كرده تعبير خوابهاى خود را از آنها خواست . در جواب متفقا گفتند كه سلطنت ايران به ساسان يا پسرش منتقل خواهد گرديد ، پاپك بعد از استماع و اطلاع بر اين امر ساسان را طلبيده او را از آتيهء درخشان وى مستحضر ساخت . سپس امر كرد لباس هاى فاخر به او پوشانيده و دخترش را بوى كابين بست و اردشير از او بوجود آمد .\r\nيك حكايت شيرين ديگرى كه در اين باب نقل شده اين است كه وقتى اردشير به حد بلوغ رسيد از پايتخت اردوان كه در سرزمين رى واقع بود به طرف فارس گريخت ، او دوشيزه‌اى خوبصورت و با فطانت و هوشى را كه نديم اردوان بود و اخيرا به خود اردشير علاقه پيدا كرده بود با خود برد ، اردوان پس از اطلاع از امر غضبناك شده بتعاقب آنها شتافت تا آنكه بدهى رسيد كه فراريان از همانجا عبور كرده بودند ، در اينجا به او خبر دادند كه آنها سواره مانند باد گذشتند و از عقب‌شان قوچ بزرگى هم حركت مينمود . روز دوم كاروانى كه ميگذشت به اردوان خبر داد كه آن قوچ را ديدند كنار يكى از آن سواران نشسته بود . اردوان كه اين خبر را شنيد دانست كه آن قوچ عبارت از شكوه و جلال سلطنت است و لذا نوميد شده از تعقيب اردشير منصرف گرديد .\r\n بيامد دو رخساره همرنگ نى * چو شب تيره گشت اندر آمد برى \r\n( فردوسى )\r\nاگرچه مطالبيرا كه مذكور داشتيم صرف حكايت بوده ، ولى همين حكايات چون بما حالى مىكند چگونه ساسانيها حقوق آسمانى خود را بدست آوردند ذيقيمت و قابل\r\n\r\n","description":"","footnote":"","page_name":" 534 ","page_number":580},
  {"content":"\r\n\r\nاهميت ميباشند ، بديهى است كه رعاياى آنها اين حق مشروع را طورى استقبال مينمودند كه هيچ غاصبى كه در رگهاى او اين خون مقدس جريان نداشت نميتوانست در مقابل آن كاميابى حاصل كند .\r\n\r\nاردوان و اردشير\r\nتفصيل نزاع و جنگ اردشير دست‌نشانده با اردوان شاهنشاه متبوع خود در دست نيست ، ولى يك حكايت نزديك به عقلى كه از نويسندگان ايران بما رسيده معلوم مىشود كه اردشير پيش از آنكه كارش با اردوان بقتال و جدال بكشد رخصت يافت كه ايالت سرحدى كرمان را بقلمرو خود ضميمه نمايد .\r\nممكن است در اينجا گفته شود كه قلعهء بزرگ كرمان موسوم بقلعهء اردشير و افسانه مشهور « كرم » مربوط به ايالت مزبور باشد .\r\nبالجمله اردوان در آخر خشمگين و تهييج شده بفارس حمله برد و با اردشير بناى پيكار را گذاشت . اردشير در يك ميدان هولناكى اردوان را شكست داد ، در صورتى كه تلفات طرفين در اين جنگ خيلى سنگين بوده ولى در ميدان ديگر او به آسانى و بدون دادن تلفات زياد نايل بفتح و ظفر گرديد ، برعكس تلفات و خسارت پارتيها بغايت سخت و سنگين بوده است .\r\n\r\nجنك هرمز\r\nآخرين جنگ اردشير با اردوان در صحراى هرمز سمت شرقى اهواز رويداد ، در اين جنگ پارتيها شكست كامل خورده و خود اردوان هم بقتل رسيد . بطوريكه يكى از مورخين ايران مينويسد يكنفر از دلاوران پارس با شاهنشاه پارتيها تن‌بتن مشغول نبرد گرديد ، در اثناء نبرد حيله كرده رو بفرار نهاد و بعد عنان برگردانده تيرى به طرف اردوان پرتاب كرد كه بقلب وى كارگر گرديد ، اين جنگ آخرين جنگى است كه اساس يك خاندان مجلل و باشكوهى را استوار ساخت كه چهارصد سال در يك ملت مغرور و متكبرى سلطنت نمود ، تا وقتى كه ستارهء اقبال محمد ( ص ) از افق ريگستان عرب طلوع كرده دنيا را زيروزبر نمود .\r\n\r\nجنگهاى مشرقى اردشير\r\nمطابق بيان طبرى پس از تسخير نواحى سرحدى خراسان ، مرو ، بلخ و خيوه ملوك كوشان و توران و مكران سفراى خود را\r\n\r\n","description":"","footnote":"","page_name":" 535 ","page_number":581},
  {"content":"\r\n\r\nبه دربار اردشير فرستاده و پيشنهاد اطاعت نمودند . اما حملهء اين پادشاه ساسانى به هند بايد دانست كه آن بطور عموم مسلم نيست ، ليكن از بيان اسميت « 1 » ظاهر « 2 » مىشود كه آمدن سفراى مذكور ناشى از اين‌جا بوده است كه اردشير به هند حمله برده بود ، چنان كه از تاريخ فرشته برميآيد او به هند حمله‌ور شده و تا نزديك سرهند رسيد ، ليكن پادشاه آنجا درهاى شاهوار ، طلا ، جواهرات ، فيلها بنزد اردشير برسم باج و خراج فرستاد و از اين راه اردشير را واداشت كه بايران مراجعت نمايد . در ثبوت اين مطلب جديدا سكه‌اى از برنج بدست آمده كه در يكطرف آن علامت پادشاه اخير كوشان و طرف ديگر مانند سكه‌هاى خود اردشير صورت آتشكده ترسيم يافته است و البته اين يكدليل روشنى است كه بانى خاندان ساسانى فقط بايران و چند ايالت مجاور آن قناعت نكرده بلكه براى اينكه قدم‌بقدم از اجداد بزرگ خود پادشاهان هخامنشى پيروى كرده باشد بهندوستان حمله برده و از پنجاب باج و خراج گرفته است .\r\n\r\nاردشير و سوروس اسكندر « 3 » 232 - 229 ميلادى\r\nاردشير پايهء سلطنت خود را تا اينحد محكم ساخت و اقتدارش را رسانيد به جائى كه يقين كرد ميتواند ضرب‌شستى به امپراطور روم نشان دهد . لذا در سال 228 ميلادى از فرات عبور كرد .\r\nاردشير از اين نظر كه بر مثل اردوانى كه لشكر عظيم روم را مجبور ساخت كه بيك صلح غير شرافتمندانه‌اى تن دردهد غالب آمد اميد واثق داشت كه بر امپراطور روم فائق آمده سپاهيان تازه شكست‌خوردهء ويرا مغلوب خواهد ساخت . گذشته از هواى كشورستانى و تحصيل نام محتمل است پيش‌آمد و وضعيات هم ويرا مجبور ساخته باشد كه خود را وارث تاج و تخت هخامنشى اعلام نموده و متصرفات سابق نياكان خود را مطالبه كند .\r\nسوروس كه بجاى قيصر نشسته جوانى بود صاحب عزم و اراده ، بعلاوه فطانت\r\n\r\n\r\n","description":"","footnote":"\r\n( 1 ) -  Vincent Smith . \r\n( 2 ) - « حملهء اردشير بابكان به پنجاب » ف ، ر ، آ ، س شمارهء آپريل 1920 ( مؤلف ) .\r\n( 3 ) -  Severus Alexander . \r\n","page_name":" 536 ","page_number":582},
  {"content":"\r\n\r\nو هوش غريبى هم دارا بود . او وقتى كه از بسيج ايرانيان باخبر شد باهميت موقع پى برده دانست كه جمع‌آورى سپاه مدتى وقت لازم دارد و لذا نامه‌اى بنزد اردشير فرستاد و او را در اين نامه نصيحت نمود كه بحفظ و ادارهء ممالك مفتوحهء خود مصروف شده كارى نكند كه موجب انقلاب و آشوب آسيا گردد . بعلاوه نوشت كه اين كار براى او خالى از خطر نخواهد بود كه فقط به استظهار يك اميد واهى وارد در جنگى بزرگ گردد كه بر او معلوم خواهد داشت كه مصاف با روم غير از مصاف با عشائر وحشى مانند عشائر خودش مىباشد و اين را هم اضافه نمود كه لازم است او فتوحات اگوست تراژان ، سپتميوس سوروس « 1 » را بخاطر آورده و از آن تنبه حاصل كند .\r\nاردشير در جواب اين نامه هيئت مخصوصى مركب از چهارصد تن ايرانى را كه از حيث قامت و صورت و لباس‌هاى فاخر و اسلحه و يراق اسب و ساير اسباب تجمل ممتاز بودند برگزيده بسفارت نزد امپراطور فرستاد . سفراى مزبور پيغام پادشاه خود را با طرز جسورانه و بىباكانه‌اى كه موجب اشتعال غضب بود تبليغ نمودند و از امپراطور جدا خواستند كه بايد شام و باقى متصرفات خود را در آسيا تخليه نموده و ايرانيان را به حال خود واگذارد كه كشورهاى موروثى خودشان را در دست داشته باشند و امپراطور روم به همان قسمت اروپا كه بلامعارض است قناعت نمايد . نمايندگان ايران در اين پيغام بدرجه‌اى جسارت و بىنزاكتى بخرج دادند كه با اينكه سفير نوعا محترم شمرده شده و مسئوليتى متوجه وى نميگردد معذلك امپراطور حكم كرد كه آنها را گرفته مانند اسراى جنگ توقيف نمودند و خود در اين بين بتهيهء وسائل جنگى كه وقوع آن نزديك بود مشغول گرديد .\r\nچنان كه در پائيز سال 231 ميلادى نيروى مهيبى در انطاكيه جمع نمود ، در اينجا روميان نقشه‌اى كه بخاطرشان رسيد اين بود كه لشكر را بسه قسمت تقسيم كردند .\r\nيك قسمت آن‌كه مخصوص شمال بود فرستاده شد كه بهمراهى خسرو پادشاه ارمنستان بماد آتروپاتن حمله ببرد . بقسمت جنوبى امر شد كه ايران بخصوص يا چنان كه قويا محتمل است سوزيانا را تهديد نمايد و اما قسمت سوم دستور داشت كه در ركاب امپراطور به منظور\r\n\r\n\r\n","description":"","footnote":"\r\n( 1 ) -  Septimius Severus . \r\n","page_name":" 537 ","page_number":583},
  {"content":"\r\n\r\nحمله بقلب كشور مشغول عمليات باشد . اين نقشهء غيرعملى جنگ كه لشكر را بسه قسمت جداگانه تقسيم نمودن كه هيچيك نتواند موقع لزوم كمك قابلى به ديگرى بدهد در واقع مقدمه براى شكست و مغلوبيت بوده است ، بالجمله لشكر شمالى كه به ماد آتروپاتن حمله بردند بواسطهء نبودن قواى ماد كاميابى حاصل نمودند ولى در برگشت خسارت خيلى سخت ديده و كارى هم كه مهم باشد از پيش نبردند . اما اردشير لشكر خود را عاقلانه جمع كرده به لشكر جنوب كه تنها بود حمله برد و همه را نابود ساخت . سوروس از اين حادثه بخوف و هراس افتاده فرمان عقب‌نشينى عمومى داد . در اينجا ممكن است اين خيال پيدا شود كه پس از اين فتح قاعدة بايد اردشير به شام حمله برده باشد ليكن چون در حقيقت مقصود ايرانيان در اين جنگ تصرف ارمنستان بود لذا اردشير با كمال حزم و احتياط به همين فتح قناعت نموده و ظاهرا در سال 232 ميلادى عهد صلحى فيما بين منعقد گرديد . در خاتمه بايد دانست كه ارمنستان در سلطنت ساسانيان همان سرنوشت را پيدا نمود كه در دورهء اشكانيان دارا بوده است يعنى ما به النزاع دو امپراطورى روم و ايران واقع شده بود\r\n\r\nجنگ اردشير با ارمنستان\r\nپس از عقب‌نشينى روميان ارمنستان با منابع و قواى شخصى براى مقابلهء با لشكر ايران باقى ماند و اين سلطنت كوهستانى بجنگ برخاست باستظهار اينكه اغلب لشكر ايران سواره بودند ، راستى خسرو پادشاه ارمنستان بقدرى خوب از عهدهء دفاع برآمد كه اردشير از فتح آن مأيوس گرديد ، او قول داد كه هركس اين دشمنش را از ميان بردارد اين دومين مقر سلطنت يعنى ارمنستان از آن او باشد . در اينجا يكى از نجباى ايران كه خون ارساسى ( اشكانى ) در رگهاى او جارى بود اين خدمت را به عهده گرفته و حاضر شد كه خسرو را بقتل برساند ، وى براى جلب اطمينان طرف مقابل خود را مانند يكنفر فرارى كه در تلاش مأمن و پناهگاهى است از اردو بيرون رفت ، اردشير هم براى تثبيت اين امر جمعى را براى دستگيرى او از عقب روانه نمود . اينمرد بالاخره موفق شده خسرو را بقتل رسانيد ، ولى در هنگام فرار از ارتاكساتادر رود ارس غرق شد و اردشير بدون دادن بهائى به مقصود\r\n\r\n","description":"","footnote":"","page_name":" 538 ","page_number":584},
  {"content":"\r\n\r\nخود نائل گرديد . او خيلى زود اين كشور را اشغال كرده ضميمهء ايران نمود . ولى طفل شيرخوارى كه خسرو داشت موفق نشد بدست بياورد . بلكه كسانش در خفيه ويرا سالما بيرون بردند . اين فتح آخرين فتح نظامى مؤسس خاندان ساسانى بوده است .\r\n\r\nاردشير يا زنده‌كنندهء ديانت زردشت\r\nما در فصل سى و دوم كتاب گفتيم كه پارتيها بدوا اصول ديانت زردشت را اختيار نموده ولى بعد آن را از نظر داده تعليمات واردهء اين مذهب را بتدريج از ميان بردند . چه مذهب آنها بيشتر پرستش ماه و آفتاب و تماثيل سلف بوده است . باضافه يك رشته طلسمات و اورادى كه از مذاهب سامى گرفته بودند . درنتيجه آتشكده‌ها رو بويرانى نهاد و در بسيارى اماكن آتش مقدس خاموش گرديد ، بالاخره چيزى نگذشت كه نفوذ مغ‌ها به كلى از ميان رفت ، اردشير در صدد برآمد كه حقوق و احترامات مغ‌ها را به حالت اول برگرداند و لذا فرمانى صادر كرد كه علماى ديانت و مبلغين احكام مذهبى كه جامعهء ملتند از نزديكان خاص پادشاه محسوب و از هرجهت مورد توجه مخصوص شاهانه ميباشند . او نه فقط دهات و اراضى زيادى به آنها برسم انعام داد بلكه عشريه‌اى هم براى آنها برقرار نمود .\r\nدرنتيجهء اين اقدامات تمام تماثيل و صورت‌ها منهدم شده و پرستش ماه و آفتاب همه از ميان رفت و تمام افراد ملت به پيروى تعليمات آئين قديم زردشت پرداختند .\r\nاين پادشاه براى تأمين وحدت ملى مجلسى از مغ‌ها تشكيل داده و از ميان آنها هفت نفر كه در تقوى و پاكدامنى بالاتر از همه بودند انتخاب گرديدند . اين هفت نفر از بين خود يكنفر مؤبد جوانى را بنام آرداويرف « 1 » كه در پارسائى مقام شهرت را حائز بود بنمايندگى خود تعيين كردند ، بر طبق حكايتى كه از نويسندگان ايرانى بما رسيده است نمايندهء مذكور پس از انجام وضو و آداب و مراسم تطهير معجونى كه مال خواب بود استعمال كرده و بر اثر آن بخواب رفت و در تحت مراقبت شاه و هفت نفر از بزرگان كشور تا هفت روز خوابش طول كشيد . وى پس از انقضاى مدت مزبور از خواب بيدار شده بلافاصله آهورمزدا را املا كرده يكنفر نويسنده آن را برشتهء تحرير و تدوين درآورد .\r\n\r\n\r\n","description":"","footnote":"\r\n( 1 ) -  Arda - viraf . \r\n","page_name":" 539 ","page_number":585},
  {"content":"\r\n\r\nاين نوشته‌ها بعد از اين براى علماى مذهب مأخذ اصلى قرار گرفت .\r\nاين جوش مذهبى اردشير و مؤبدها ( چنان كه بقياس هم نزديك است ) هيچوقت نميگذاشت كه بساير مذاهب آزادى داده و يا بطور تساهل مذهبى با آنها رفتار كنند بلكه بناى صدمه و آزار را با آنها گذاردند . خاصه از ديانت مسيح كه ديدند عرض وجود نموده است بناى جلوگيرى را گذاشتند ، مخصوصا از وقتى كه سلطنت روم شرقى ديانت مسيح را اختيار نمود از آنوقت اين مذهب در ايران طرف بىميلى و نفرت مردم واقع گرديد .\r\n\r\nكارهاى بزرك و خصال اردشير\r\nراجع بانتظامات اردشير مطالب چندى كه بما رسيده چنين مينمايد كه او دائما در اين صدد بود آن سلاطين جزو را كه استقلال نيمرسى آنها براى اقتدار پادشاه بزرگ خطر داشت از ميان بردارد . او مرام و منظورش تشكيل ملتى بود كه نقطهء اتكاء آن بمذهب و مقامات مذهبى باشد . رويهء او در انتظام امور بيشتر مشابه به رويهء داريوش بود و هيچ نميشود او را با پارتيها طرف نسبت قرار داد ، او لشكر حاضر خدمتى ترتيب داده و آن را تحت فرمان سران و افسرانى قرار داد كه هريك مستقل و از واليان و استانداران كشور جدا بوده است . اين كلمات از اوست كه ميگويد « ملك حاصل نشود مگر به لشكر و لشكر فراهم نگردد مگر بزر ، زر بدست نيايد مگر بزراعت و آبادى و زراعت و آبادى بدون عدل و داد صورت نخواهد گرفت » .\r\nواقعا چقدر خوب بود كه جانشينان او هميشه اين كلمات را آويزهء گوش كرده و بر طبق آن عمل مينمودند .\r\nاردشير از سلاطين عاقل و سائس و مدبرى بود كه هميشه در فكر رفاه و آسايش رعاياى خود بوده و به اين نكته كاملا توجه داشت كه اساس انتظام امور عدل و انصاف است . او هميشه كوشش داشت كه قواعد و اصول خود را بموقع اجرا بگذارد .\r\nراجع بوصاياى اين پادشاه بپسرش شاپور در هنگام موت بيانى كه فردوسى مىكند ميتوان آن را بمواثيق و پيمان‌هاى سياسى تعبير نمود . از جمله به شاپور خطاب\r\n\r\n","description":"","footnote":"","page_name":" 540 ","page_number":586},
  {"content":"\r\n\r\nكرده چنين ميگويد . « بدان كه ملك و دين باهم توأم ميباشند و هريك را بايد نگهبان ديگرى دانست . انتظام امور كشور بايد طورى باشد كه كسانى را كه خداى متعال زير سرپرستى من و تو قرار داده است از ما راضى شده و دعاى خير آنان را به طرف خود جلب نمائيم » .\r\nاين بود خلاصهء از كلمات برجسته و حكاياتى كه از اين بانى خاندان ساسانى بيادگار مانده است . اگر هم صفت شجاعت و دلاورى وى تا حدى پشت ابرهاى ضخيمى مستور مانده باشد معذلك اين را با يقين كامل ميتوان تصديق نمود كه اردشير پسر پاپك در پرستشگاه شهرت و نام مقام ارجمند و بلندى را حائز مىباشد .\r\n\r\n","description":"","footnote":"","page_name":" 541 ","page_number":587},
  {"content":"\r\n\r\nكتيبه به زبان پهلوى در نقش رجب\r\n\r\nفصل سى و ششم شاپور اول اسيركنندهء والرين\r\nاين پيكر مزده‌پرست خدايگان شاپور شاهنشاه ايران و غير ايران آسمانىنژاد از ايزدان پسر مزده‌پرست خدايگان اردشير شاهنشاه ايران آسمانىنژاد پور ساسان پاپك پادشاه « ترجمهء كتيبهء پهلوى نقش رجب »\r\n\r\nجلوس شاپور اول 240 ميلادى\r\nشاپور « 1 » يا بقول نويسندگان مغرب ساپر اول در سال 240 ميلادى بجاى پدر والامقامش بر تخت نشست . مطابق عقيدهء نويسندگان ايران مادرش دختر اردوان بود . او بعد از آنكه بنكاح اردشير درآمد قصد كرد كه بتلافى خون پدرشوهرش اردشير را مسموم سازد ، گو موفق بانجام اين امر نشد ولى در نتيجهء اين سوءقصد اردشير حكم كرد ويرا بقتل برسانند و چون او به شاپور حامل بود وزير اردشير جانش را از خطر رهانيده با پسرى كه از او متولد شد در يك محل مخفى نگاهدارى نمود . روزى اردشير از نداشتن فرزندى كه جانشين او گردد . اظهار دلتنگى نمود ولى بعد كه شنيد پسرى از او موجود مىباشد بغايت خوشحال گرديد . او براى آزمايش اينكه پسر از نسل پادشاه است امر كرد وى با عده‌اى از هم‌بازيهايش در حضور شاه چوگان‌بازى كنند كه در اين بازى اردشير شهرتى بسزا داشت ، چنان كه گوئى جلو پادشاه عمدا انداخته شد و شاپور جرئت نموده\r\n\r\n\r\n","description":"","footnote":"\r\n( 1 ) - معناى اين اسم « پسر شاه است » .\r\n","page_name":" 542 ","page_number":588},
  {"content":"\r\n\r\nبه تنهائى براى ربون آن گو سبقت كرد و از همين‌جا پدر شاد شده فهميد كه او پسر اردشير است .\r\nبا توجه باينمطلب كه مدت سلطنت اردشير بعد از واقعهء قتل اردوان چهارده سال بوده است بمشكل ميتوان اين حكايت را تصديق نمود چه از حكايت مزبور معلوم مىشود كه سن شاپور در اينوقت كه بر تخت نشست سيزده سال بوده است .\r\nاز طرف ديگر حكايتى كه احساسات و خاطرات مردانه و دليرانهء مؤسس يك خاندان بزرگ را بما نشان ميدهد خطاست كه آن حكايت را از نظر بيندازيم .\r\n\r\nشورش ارمنستان و هاترا ( الحضر ) ، 240 ميلادى\r\nخبر فوت اردشير كه به ارمنستان و هاترا رسيد هردو يك دفعه بناى شورش را گذاشتند ، نائره شورش ارمنستان به آسانى جلوگيرى شده و فرونشانده شد و اما هاترا چون شاپور از حصار آن مطلع بود كه استحكامش به حدى است كه تراژان و سيويروس نتوانستند بر آن دست يابند لذا بمحاصرهء آنجا با قاعده كوشش ننمود بلكه در صدد افتاد كه حيله‌اى به كار برد . اتفاقا پادشاه ياغى دخترى داشت كه حاضر شد قلعه را تسليم شاپور كند مشروط بر اينكه او را براى خود تزويج كند ، شاپور هم قبول نمود چنان كه هاترا را بدست دغا و غدر و خيانت‌پيشهء اين دختر فتح نمود اما او عهد خود را شكست و آندختر نابكار را بدست مير غضب داده اعدامش كرد .\r\n\r\nاولين ميدان جنگ در مقابل روم ، 244 - 241 ميلادى\r\nشاپور بعد از استقرار سلطنت خويش و تثبيت مرزهاى مملكت عازم گرديد كه از اوضاع پريشان روم كه بمنتها درجه رسيده بود استفاده كند . توضيح اينكه سوروس اسكندر حريف اردشير در خفيه بقتل رسيده و تراسيان ماكسىمين « 1 » كه هيكل مهيبى داشت مدت سه سال با لقب امپراطور از همان اردوگاه خويش حكمرانى كرده و بقدرى هم خشونت و سختى از خود بروز داد كه تمام مملكت از وى نفرت كرده و بالاخره او هم در نوبهء خودش بقتل رسيد و از آنوقت اغتشاش و هرج‌ومرج در سرتاسر\r\n\r\n\r\n","description":"","footnote":"\r\n( 1 ) -  Thracian Maximin . \r\n","page_name":" 543 ","page_number":589},
  {"content":"\r\n\r\nكشور حكمفرما گرديد . هنگاميكه شاپور با لشكر خود حمله برد امپراطور روم جوانى بود موسوم به گوردين « 1 » سوم . اول مقصود ايرانيان فتح قلعهء نصيبين بود كه به آن نائل آمدند و مطابق بيان خود ايرانيها ديوارهاى آن فروريخت مثل ديوار جريكو « 2 » كه در كتاب يوشع مذكور است ، ممكن است اين حادثه بر اثر وقوع زلزله رويداده باشد . او بعد از اين كاميابى مهم آنچه بود همه را از جلو برداشته تا بدرياى مديترانه رسيد حتى انطاكيه را هم قبضه نمود . ليكن اين تصرف مانند تصرف پارتيها دائمى و يا تشكيلاتى در كار باشد نبوده بلكه بيشتر همان تاخت‌وتاز و قتل و غارت بوده است .\r\nيك چندى كه از اين قضيه گذشت لشكر روم اسما تحت امپراطور جوان در اين صحنه عرض وجود نموده و لشكر شاپور شكست خورده دوباره از فرات گذشت .\r\nلژيونهاى روم آنان را تعاقب نموده نصيبين را بعد از شكست سخت ديگرى كه در رساينه « 3 » بين آن قلعهء محكم و كاره به قشون ايران وارد ساختند « 4 » دوباره به تصرف خود درآوردند .\r\nلشكر تعاقب‌كنندهء روم از دجله هم گذشته بتهديد تيسفون پرداخت مگر نتوانست بهره‌منديهائى كه حاصل كرده بود باتمام برساند ، چه كشته شدن امپراطور جوان سبب اخراج لشكر روم گرديد و فيليپ غاصب سريعا با شاپور داخل مذاكرهء صلح شده و با شرايط و موادى موافق دلخواه پادشاه ايران عهد صلح انجام گرفته و در سال 244 ميلادى مشرق را تخليه نمود .\r\n\r\nجنك دوم - مرحلهء اول 260 - 258 م .\r\nشاپور قبل از انقضاى چهارده سال از حملهء اولى دوباره به خاك روم حمله برد ، در اين‌جا تاريخ ايران پيچيده و تاريك است و چنين معلوم مىشود كه در ناحيهء دوردست بلخ جنگهائى رويداده سلاطين انسامان استقلال خود را موفقانه حفظ نموده‌اند و آن سلاطين پس از چندى مخصوصا قراردادى با روم بسته‌اند .\r\nشاپور نظير جنگ اول او بر ضد دولت غربى بناى تاخت‌وتاز را گذارده آنچه\r\n\r\n\r\n","description":"","footnote":"\r\n( 1 ) -  Gordian . \r\n( 2 ) -  Gricho . \r\n( 3 ) -  Resaina \r\n( 4 ) - رجوع شود به آميانوس مارسلينوس 23 ، 5 ، 17 ( مؤلف ) .\r\n","page_name":" 544 ","page_number":590},
  {"content":"\r\n\r\nمقاومت و ضديت بود همه را از جلو برداشت . مردم انطاكيه كه همگى بلهوولعب مشغول و از اين حادثه بى خبر بودند ناگهان چشم باز كرده خودشان را در چنگال دشمن گرفتار ديدند .\r\n\r\nاسارت والرين 260 ميلادى\r\nبالاخره لشكر روم مثل سابق ولى اينوقت تحت فرمان والرين امپراطور معمر براى خلاصى انطاكيه برخاسته و دوباره آن را پس‌گرفته شاپور را از انطاكيه خارج ساخت ، ليكن در اين‌جا دست خيانتى در كار بود ، توضيح اينكه مكريانوس « 1 » كوتوال ( حاكم ) كه در حقيقت فرمانده قوا بود به خيال تاج و تخت افتاده براى اجراى اينمنظور او نقشهء كشيده در نزديك اديس لشكريان روم را طورى در محاصره انداخت كه شاپور آنها را از خلاصى به كلى 43 - تصوير شاپور كبير و والرين\r\nمأيوس ساخت و حتى يك كوشش مأيوسانهء آنها كه خواستند صفوف دشمن را شكافته فرار كنند با تلفات زياد دفع گرديد . در اين اثناء قحطى هم پيدا شد . والرين بعد\r\n\r\n\r\n","description":"","footnote":"\r\n( 1 ) -  Macrianus . \r\n","page_name":" 545 ","page_number":591},
  {"content":"\r\n\r\nاز كوشش زياد كه بتواند از خطر رهائى يابد تمام بىنتيجه مانده در يك مجلس مذاكره يا مشاوره‌اى درست مثل كراسوس دستگير گرديد ، هرچند كه نسبت بسلف خود بمراتب بدبخت‌تر بود چه او با حال ننگ و رسوائى تا مدتى زنده باقيماند و شايد كمتر حادثه‌اى در تاريخ پيدا مىشود كه اثر روحى آن از اثر روحى اسارت يك امپراطور روم بدست پادشاهى از يك خاندان جديد بيشتر باشد و بايد اين تأثير در آنوقت عالمگير شده و مسلما خبر آن فورا مثل صاعقه در تمام اروپا و آسيا پيچيده و همه را مات‌ومبهوت ساخته است .\r\nاين وقعهء بزرگ و مهم در پرس‌پليس و شاپور روى سنگى بطور يادگار منقور و كنده شده است و آن يقينا تا انقراض خاندان ساسانى همواره ورد زبان خاص و عام بوده و هيچوقت از خاطرها محو نميشده است .\r\nگذشته از همه در مذلت و بدبختى اين امپراطور هم چيزها نوشته‌اند ، وقايع‌نگارانى كه از همه باينعصر نزديكتر ميباشند مينويسند كه او به حال اسارت باقيماند تا اينكه پير شد و در اينمدت با او بمانند يك برده رفتار ميشد و از اينجا هم ميتوان به آن پىبرد كه در آثار حجارى و نقوش برجسته زنجير بر بازوهاى او آشكار و نمايان مىباشد .\r\nنويسندگانى كه بعدتر آمده مينويسند كه او را در حالتى كه لباس شاهانه در بر و زنجير بر گردن داشت براى تماشاى عموم حاضر ميساختند و انگشت‌نماى عامه بوده است ليكن بيانى كه زيادتر مشكوك و در عين‌حال ممكن است راست باشد بيان لكتنتيوس « 1 » از نويسندگان 312 ميلاديست كه مينويسد اين پيرمرد بيچاره مثل چهارپايهء سوارى بفاتح بيمروت خود خدمت ميكرده است و ديگر بعد از مردن پوست بدنش را كنده براى اينكه يادگارى از فتح مزبور باشد نگاهداشتند « 2 » .\r\n\r\n\r\n","description":"","footnote":"\r\n( 1 ) -  Lactantius . \r\n( 2 ) - نظر به عداوتى كه آنوقت روساى روحانى و پيشوايان مذهب مسيح به ايرانيان داشتند نسبت‌هائى كه به شاپور داده شده است ناشى از تعصب و بعضى از محققين جديد كه از آن جمله يوستى مىباشد صحت آن را انكار كرده‌اند ( مترجم )\r\n","page_name":" 546 ","page_number":592},
  {"content":"\r\n\r\n\r\nمرحله دوم جنك 260 ميلادى\r\nمكريانوس پس از انجام نقشهء خائنانهء خود قباى ارغوانى را زيب پيكر نموده و خود را امپراطور لقب داد و بعد به قصد گاليه‌نوس « 1 » پسر والرين حركت كرد تا با او در سر امپراطورى مشغول پيكار گردد . شاپور اينجا براى اينكه رقيبى به روى كار آورده بر مشكلات روم بيفزايد و نيز قدرت و سطوتش را بسط داده باشد نقش تازه‌اى بازى كرده يكنفر سيرياديس « 2 » نامى را از اهل انطاكيه كه در اردوى خودش پناهنده بود به خلعت امپراطورى مخلع ساخته و لقب قيصر به او داد . اينمرد صورتش در نقش برجستهء سابق الذكر سومين صورتى است كه ما بين صورت شاپور و والرين منقوش مىباشد .\r\nبارى شاپور بعد از نصب سيرياديس بامپراطورى روم بار ديگر از فرات گذشت و انطاكيه را قبضه كرد ، از تنگه‌هاى توروس گذشته و درواقع تمام آسياى صغير در آنوقت تحت اختيار وى بوده است . او قيساريهء مازكا « 3 » را كه بزرگترين شهر كاپادوكيه بود تسخير كرد ، ليكن باز براى تشكيلات و اداره و انتظام متصرفات خويش هيچ اقدامى ننمود و شايد آن بواسطهء فقدان لشكر ثابت و نيروى دائمى بوده است .\r\nخلاصه او با كمال جلادت و قساوت فقط بقتل و غارت پرداخت و پس از اينكه آتش آز و حرصش در تخريب و انهدام فرونشست آنوقت بدون هيچ فشارى بلكه بميل خاطر از كاپادوكيه كه ممكن بود انرا با سوريه ضميمهء امپراطورى خود كند مراجعت كرده به طرف فرات روانه گرديد در حالتى كه پشت سر خود واديها و صحراهائى باقى گذارد كه مملو از اجساد كشتگان بوده و نيز هزاران مرد و زن و كودك با خود به اسارت برد .\r\n\r\nشاپور و اذينه پادشاه پالمير يا تدمر 263 - 260\r\nتدمر كه در صحرائى درست ما بين فرات و دمشق واقع شده و فاصلهء آن از هريك از دو طرف تقريبا يكصد و سى ميل مىباشد يكى از بلاد معروف بوده است و آن بدست هادريان « 4 » به منظور دژ سرحدى روم و ديگر باز شدن يك راه غربى بين سوريه و عراق بنا شده بود . در اين زمان كه شاپور در آن نواحى مشغول تاخت‌و\r\n\r\n\r\n","description":"","footnote":"\r\n( 1 ) -  Gallienus . \r\n( 2 ) -  Cyriadis . \r\n( 3 ) -  Mazaca . \r\n( 4 ) -  Hadrian . \r\n","page_name":" 547 ","page_number":593},
  {"content":"\r\n\r\nتاز بود تدمر از حيث موقع بازرگانى شهرتى بسزا داشته و آن بدست يك پادشاه نيم رسمى موسوم به اذينه اداره ميشده است .\r\nاينمرد باهميت موقع پىبرده نامه‌اى به شاپور نوشته و آن را با يك كاروان شتر حامل تحف و هداياى قيمتى بنزد پادشاه ساسانى فرستاد . شاپور كه نامه را خواند از لحن آن‌كه استقلال امير نامبرده را مينمود در غضب شده حكم كرد تمامى هدايا و تحف را در نهر فرات ريختند و بعد گفت اين اذينه كيست و از كدام سرزمين است كه جرئت كرده چنين نامه‌اى به پيشگاه خداوندگار خود بنگارد . حال اگر خواهان تخفيفى در عقوبت خود مىباشد بايستى دست بسته به بارگاه ما شتافته و سجده‌كنان از حضرت ما پوزش بخواهد ولى بايد دانست كه شاپور از اين كبريائى و غرور خودش نتيجه‌اى كه نبرد زيان هم ديد ، چه اذينه از موقع خويش كه در پناه صحارى خشك لم يزرع واقع شده بود استفاده كرده هنگامى كه شاپور با غنائم فراوان جنك به طرف مشرق برميگشت عدهء كثيرى از سواران جنگى صحرانشين را جمع كرده راه عبور را قطع نموده بر لشكر ايران حمله برد . اين هجوم و حملهء ناگهانى سبب گرديد كه نه‌تنها مقدار مهمى از غنائم بلكه بعضى از بانوان شاه نيز بچنك دشمن افتاد . اين شكست ناگهانى بدرجه‌اى لشكر ايران را مضطرب ساخت كه هنگام عبور از فرات كه يقين كردند از چنك اعراب صحرائى رهائى يافته‌اند حاضر بودند با نهايت ميل تمام نقودى كه با خود داشتند تسليم اهالى شهر ادس كنند تا بگذارند سالما از آنجا خارج گردند .\r\nاذينه را نميتوان در عداد يكنفر مهاجم و غارتگر بشمار آورد . بلكه بطوريكه معلوم مىشود وى از اشخاص بزرك نامى بود . چه پس از اخراج ايرانيان در سال دويست و شصت و سه ميلادى به بين النهرين حمله برد و شاپور را در يك جنك شكست داده شهر مداين را محاصره نمود .\r\nدورهء مختصر و كوتاه اين شخص بزرك فوق العاده درخشان بوده است . زيرا سوريه و بين النهرين و ساير ايالاتى را كه شاپور تصرف كرده و بعد تخليه نموده بود او همه را گرفته و در تصرف نگاه داشت . بعلاوه با گالينو امپراطور روم چنان عاقلانه\r\n\r\n","description":"","footnote":"","page_name":" 548 ","page_number":594},
  {"content":"\r\n\r\nرفتار نمود كه طرف اعتماد وى قرار گرفت . مجلس سناى روم او را به لقب اعليحضرتى مفتخر ساخته و مقام ويرا به رسميت شناخت و خلاصه پيش از اينكه دورهء حيات اين مرد بواسطهء قتل سپرى گردد تدمر تحت مراقبت و جديت وى يكدولت مقتدر و زبر دستى گرديد كه آن خصم ايران و دوست متفق روم بوده است .\r\n\r\nزنوبيا\r\nزن بيوهء قشنك او زنوبيا كه خون بطالسه در رگهاى وى فوران داشت و در شمار يكى از زنان بزرك عالم ميآيد سلطنت خود را در تمام بلاد مفتوحه تثبيت و برقرار نمود ، حتى كشور مصر را به تدمر الحاق كرد . دورهء چند سالهء كوتاه حكومت او و كارهائى كه كرد حيرت‌انگيز بوده است . اگر وى تبوغ اورلين « 1 » را تصديق كرده و سر تسليم فرود ميآورد ممكن بود سلطنت خود را حفظ نمايد ، ولى حاضر نشد كه خود را مطيع جلوه دهد و تسليم شود ، لذا شيرازهء سلطنتش از هم پاشيده و خودش هم در زنجير طلا مقيد گرديد . زنوبياى مغرور آئين فيروزى روم را زيبائى بخشيد . بالاخره استقلال نيم‌رسمى تدمر از ميان رفته بار ديگر مرزهاى امپراطورى ايران با مرزهاى روم بهم اتصال پيدا نمود .\r\n\r\nكارهاى شاپور در موقع صلح\r\nشاپور در سال‌هاى اخير سلطنت خويش مخصوصا به عمران و آبادى كشور توجه نموده به ترويج صنايع و فنون ميكوشيد .\r\nاز جمله كارهاى بسيار عمده و بزرك او خوشبختانه يكى بناى سد شوشتر است . در چندين سال قبل خود من آن را ديده‌ام « 2 » . اگرچه آن متأسفانه خراب شده محتاج به مرمت است معذلك هنوز موقع طغيان كارون خدمت كرده و دفاع مينمايد اما ترتيب ساختن سد مزبور و آن اين بوده كه تمام آب رودخانه را به شعبه‌اى كه از آن خارج كرده بودند برگردانيده‌اند و آن معروف به آب گرگر است كه هنوز موجود مىباشد . كف رودخانه را با سنگهاى خيلى محكم فرش نموده‌اند . خود سد از سنگهاى بزرك سماقى كه تمامشان را بهم پيوند داده‌اند تركيب يافته است كه با چشمه‌ها و دريچه\r\n\r\n\r\n","description":"","footnote":"\r\n( 1 ) -  Aurelian . \r\n( 2 ) - رجوع شود به كتاب « ده هزار ميل » صفحهء 252 ( مؤلف ) .\r\n","page_name":" 549 ","page_number":595},
  {"content":"\r\n\r\nهاى مربوطه براى انجام آبيارى اراضى مجاور بغايت مناسب بنا شده است .\r\nمسافت طول پلى كه روى سد قرار گرفته مجموعا 570 يا رد « 1 » مىباشد ، چنين معلوم مىشود كه شاپور در اين كار از اسراى رومى خود استفاده كرده و بدست آنها آن را انجام داده است ، از جمله غرائب امر كه ديدنى است اينكه بند قيصر كه دستگيرى و اسارت والرين را به ياد ما ميآورد هنوز به اين نام خوانده مىشود .\r\nدر نزديكى كازرون كه نيمه راه بين بوشهر و شيراز است خرابه‌هاى مهم شاپور واقع است كه آن را در ابتدا بيشاپور يا كار خوب شاپور ميناميدند . در دو طرف يكى از رودخانه‌هاى كمياب ايران در دهانهء دربند قلعه خرابه‌اى كه معروف به « دن‌بولا » واقع شده در منتها درجهء استحكام بوده است . اگر يك سلسله نقوش برجستهء باعظمت و شكوه و نيز مجسمهء عديم النظير شاپور نبودند هرآينه استفادهء از اين خرابه‌ها بسيار مشكل بود و نميتوانستيم اين ساختمان‌ها را در اين خرابه‌ها مشخص و معلوم داريم ، چنان كه در اين اواخر اكتشافاتى كه در اين باب شده مدرك و منبع آن مجسمهء شاپور بوده است و آن واقعا قابل ديدن است « 2 » .\r\nهمچنين نيشابور كه وقتى از شهرهاى معروف خراسان بوده از بناهاى شاپور اول مىباشد ، هرچند كه شاپور دوم دوباره آن را بنا كرده است . خود من در 1909 دو نقطهء باستانى را كه حاليه تقريبا صاف و محو گرديده كشف كردم و عقيدهء اهل محل بر اين بود كه آنها را خاندان ساسانى پشت سر هم بنا كرده‌اند و اگر آن درست و صحيح باشد اين اكتشاف خيلى دلچسب و قابل توجه خواهد بود و در هرصورت محل مزبور شايستهء آنست كه توجه باستان‌شناسان را در آينده به طرف خود جلب نمايد « 3 » .\r\n\r\nمانيها\r\nدر ميان مذاهب مشرق كه در نوع انسان تأثيرى بسزا بخشيده است مذهب مانى « 4 » را هم يكى از آنها بايد شمرد . پاره‌اى از\r\n\r\n\r\n","description":"","footnote":"\r\n( 1 ) - واحد طول معادل 14 گره . يك يا رد مساوى با سه پا مىباشد ( مترجم ) .\r\n( 2 ) - رجوع شود به « ده هزار ميل » 317 و نيز رجوع شود به « ممالك شرقى خلفا » صفحه 262 ( مؤلف ) .\r\n( 3 ) - به مجلهء « انجمن جغرافيائى همايونى » شمارهء اپريل 1911 رجوع كنيد ( مؤلف ) .\r\n( 4 ) - بهترين بيانى كه در اين باب شده شرحى است كه در تاريخ ادبيات ايران تأليف برون صفحهء 154 درج مىباشد . نيز رجوع شود به دائرة المعارف بريتانى و الاثار البيرونى ( مؤلف ) .\r\n","page_name":" 550 ","page_number":596},
  {"content":"\r\n\r\nشرح حالات و تعاليم دينى اين مرد بزرگ زائيدهء آئين ميترا ( مهرپرستى ) بوده است و آن تا چندين قرن نه‌فقط در مشرق بلكه در مغرب زمين نيز انتشار تام داشته است ، بنابه روايت البيرونى ، مانى در سال 215 يا 216 ميلادى متولد گرديد . وى از يك پا ناقص و لنگ بوده است ، در هنگام تاجگذارى شاپور شروع به دعوت كرد ، تا چند سالى هم در دربار پادشاه ساسانى مقام مهمى را حائز بوده است ، ولى پس از آن طرف بىميلى پادشاه واقع شده از ايران تبعيد گرديد ، مطابق عقيدهء البيرونى ، مانى در ايام آوارگى كشورهاى هند و تبت و چين را سياحت نمود . پس از مرگ شاپور در سال 272 به ايران بازگشت . هرمز جانشين شاپور ورودش را گرامى شمرد ، مانى در اينموقع اجازه يافت كه تعاليم مذهب خود را آزادانه منتشر سازد . وى بيشتر بين مسيحيان بين النهرين به نشر اصول و تعاليم مذهب خود ميپرداخت . به فاصلهء كمى پيروان زيادى دور خود جمع كرد . موفقيت او در يك مدت كمى ثابت مىكند كه آئين ميترا مردم را قبلا براى قبول اين مذهب مستعد و آماده ساخته بود . از سوءطالع اين پيغمبر حامى و سرپرستش بيش از يكسال سلطنت نكرد و پس از او بهرام اول حكم داد مانى را دستگير كردند و گفت « اين شخص چون مردم را به ويران كردن جهان دعوت مينمايد لازم است ما قبلا خودش را ويران يعنى اعدام نمائيم » . چنان كه البيرونى مينويسد مانى را به حكم بهرام اول مقتول و پوست بدنش را از كاه انباشته بدروازهء جندىشاپور كه بنام دروازهء مانى مشهور است آويختند « 1 » .\r\nاصول تعليمات مانى چه بوده است ؟ برون در يك عبارت جامعى اينمطلب را خلاصه مىكند و ميگويد آئينى را كه او تبليغ نموده همان آئين زردشتى مىباشد كه با مسيحيت آميخته شده است ، چنانچه در عبارت تناقض نباشد آئين او را تقريبا ميتوان چنين تعريف كرد كه آن يكرشته زهد و رياضتى است كه به آئين زردشتى پيوند شده است .\r\nچه مذهب زردشت چنان كه در فصل نهم ذكر شده اساسا يك مذهب طبيعى و اجتماعى بوده است . مذهب مزبور مخصوصا از روزه ممانعت مىكند و پيروانش را ترغيب مينمايد\r\n\r\n\r\n","description":"","footnote":"\r\n( 1 ) - بكتاب نامبرده صفحهء 191 رجوع كنيد ، جندىشاپور در نزديك كازرون است ( مؤلف ) .\r\n","page_name":" 551 ","page_number":597},
  {"content":"\r\n\r\nكه « برومند و بارور باشند » . آرى او پيروان خود را به تزويج و كثرت توالد و تناسل ترغيب و از هرگونه رياضتى بر خلاف طبيعت جلوگيرى مىكند برعكس مانى كه ميگويد براى رستن از جهان مادى و پليد بايستى آخرين درجهء وسايل را به كار برد و بالنتيجه تزويج و تكثير نسل انسانى را جزو شرور و اعمال پليد شمرده است و بهرام چنان كه در بالا گفتيم به همين قسمت از تعاليم او ايراد داشته است . اين دو آئين هر دوى آنها قائل به دو اصل ميباشند ، در اينجا برون شرحيكه ذكر نموده ما آن را در زير به نظر خوانندگان ميرسانيم « در مذهب زردشتى آفرينش خير و شر ، كشور اهورامزدا و آن ديگر كشور اهريمن ، هركدام قسمت معنوى و نيز مادى را دربر دارد . . . از طرف ديگر مطابق نظريهء مانى اختلاط نور و ظلمت كه سبب بنيان جهان مادى و عنصرى است در اصل پليد و نتيجهء فعاليت قواى شر و پليدى مىباشد . . . عالم بتمامه فروخواهد ريخت و آخرين حريق و اشتعال رهائى نور و حل و تصفيهء قطعى آن را از ظلمت فناناپذير و غيرقابل استخلاص مسجل خواهد ساخت » .\r\nمانى رسالت زردشت ، بودا و مسيح را تصديق نموده است ، ولى در خصوص مسيح بيان خاصى دارد و ميگويد مسيح حقيقى روح محض بوده و جسم نداشت و شخص مصلوب بنام مسيح يكى از مخالفين وى « پسر بيوه‌زن » بوده است ، اينمسئله قابل ذكر و جالب‌توجه است كه پيمبر اسلام نيز راجع به مسيح همين نظريهء مانى را تعقيب و اتخاذ نموده است « 1 » .\r\nبالجمله فرقهء مزبور با اعدام پيغمبر خويش از بين نرفته بلكه ساليان خيلى دراز در عالم منتشر بوده است . آرى مانويها با پاپ و رئيس روحانى خاص بخودشان ابتدا در بابل و بعدها در سمرقند با همان جنبهء بدبينى كه اساس شريعت و آئينشان بر آن مبتنى بود قرنها دوام نموده و ترقيات و پيشرفت‌هاى ادبى و صنعتى و فنى از هرحيث داشته‌اند . حتى پس از ظهور اسلام آئين مانى اهميت خود را از دست نداده در آسياى مركزى تا نواحى تبت اشاعت و انتشار داشته است . در قسمت اروپا آئين مانى\r\n\r\n\r\n","description":"","footnote":"\r\n( 1 ) - سورهء 4 آية 156  « وَ قَوْلِهِمْ إِنَّا قَتَلْنَا الْمَسِيحَ عِيسَى ابْنَ مَرْيَمَ رَسُولَ اللَّهِ وَ ما قَتَلُوهُ وَ ما صَلَبُوهُ وَ لكِنْ شُبِّهَ لَهُمْ  ( مؤلف ) .\r\n","page_name":" 552 ","page_number":598},
  {"content":"\r\n\r\nتا جنوب فرانسه جلو رفته بود . در 1209 سيمون دو مون‌فرت « 1 » بنام دفاع از مسيحيت بر عليه آلبىژن « 2 » كه متهم به تبعيت از مانى بود بناى جنگ‌وجدال را گذارد . سن اگوست « 3 » قبل از قبول آئين مسيح چندين سال « 4 » پيرو مانى بوده است .\r\n\r\nفوت شاپور اول 271 بعد از ميلاد\r\nبيشك اين يكى از خوشبختىهاى خاندان ساسانى بوده است كه براى ريختن شالودهء يك امپراطورى جديد و استحكام و تشييد مبانى آن ، دو پادشاه بزرگ مقتدرى پشت سر هم آمدند . اردشير و شاپور را ميتوان به كوروش و داريوش تشبيه كرد ، هرچند كه اين دو پادشاه هخامنشى در پاره‌اى خصائل و صفات بالاتر و كامل العيارتر از آن دو پادشاه ساسانى بودند . شاپور مانند داريوش گو اينكه سرباز جنگجوى فاتحى بوده است بيشتر خود را يكنفر مدير و اصلاح كننده نشان داد ، چنان كه عمليات مهم و نمايان او در شوشتر و آثار حجارى و نقوش برجستهء و نيز ابنيهء عظيمه و شهرهائى را كه در عصر خويش بنا نموده است اين مطلب را مدلل ميدارند . بنا به عقيدهء ايرانيان شاپور داراى وجاهت و صباحت‌منظر بوده و نقوش برجستهء موجوده هم اين عقيده را تأييد مىكند . بعلاوه راجع بسخاوت و جوانمردى او نيز رواياتى ذكر شده است ، از اينرو اين پادشاه كه در سال 271 ميلادى وفات يافته است بايد مرگش موجب تأثر و سوگوارى عموم رعاياى وى گرديده باشد .\r\n\r\nهرمز و بهرام اول 271 - 275 ميلادى\r\nقاعدتا در به دو تأسيس هرخاندانى مؤسس آن سلسله حتما شخص غيرعادى و فوق العاده خواهد بود و اخلاف وى نيز تا دو سه پشت داراى همان روح مردانگى و علو همت ميباشند ولى سلطنت ساسانى بالعكس پس از آن دو پادشاه مقتدر عظيم الشأن بدست پادشاهان نسبتا ضعيف و\r\n\r\n\r\n","description":"","footnote":"\r\n( 1 ) -  Simon de Monfort . \r\n( 2 ) -  ( Albigenses . )  و شرح آن بطور خلاصه اين است كه كاتوليك‌ها تشكيل اردوئى داده بتحريك پاپ در سال 1209 - 1229 املاك اين طايفه را تاراج كرده و در 1645 با سقوط قلعهء آنها در مونت سكور اين فرقه مضمحل گرديد ( مترجم ) .\r\n( 3 ) -  Saint Augustine . \r\n( 4 ) - بطوريكه نوشته‌اند او بعد از نه سال از دين مانى برگشت و كستابى بر ضد آن دين نوشت ( مترجم ) .\r\n","page_name":" 553 ","page_number":599},
  {"content":"\r\n\r\nسستى افتاد . جانشين شاپور اول هرمز گرديد كه فرمانفرماى خراسان بوده است ولى پس از يكسال سلطنت درگذشت و جانشين وى برادرش وره‌ران « 1 » يا بهرام اول بوده كه از 272 تا 275 ميلادى سلطنت نموده است . بهرام ظاهرا سلطان بىكفايتى بوده است .\r\nچنان كه در موقعى كه اورليان امپراطور روم به زنوبيا حمله كرد بجاى اينكه كليهء قواى خود را بدفع روميها اعزام دارد و كشور تدمر را كه مانند سدى بين ايران و روم واقع شده بود از خطر نجات دهد بالعكس سياست مهلك نيمه‌اقدام را در پيش گرفته فقط قسمت مختصرى از قشون خود را بدان سمت فرستاد . كشور تدمر درنتيجهء اين غفلت و سوء سياست بدست روميها افتاد و تا اين اندازه نيز قناعت ننموده به تصور عدم رضايت روم براى جلوگيرى از خصومت و دشمنى وى سفيرى با تحف و هدايائى نفيس و گرانبها بدربار روم فرستاد ، از جمله جبهء ارغوانى رنگ بود كه در بافت و ساخت آن بقدرى مهارت به كار رفته و بدرجه‌اى ثروتمند و عالى بود كه جبهء ارغوانى امپراطور روم در مقابل آن عادى و معمولى به نظر ميآمد .\r\nدر سال 275 اورليان پس از جشن پيروزى وى موقع را براى قشون‌كشى بايران مناسب ديده و بالاخره نيروى امپراطورى به حركت درآمد . او مردمان آلان را واداشت كه از سمت شمال داخل خاك ايران گردند و خود به طرف بيزانس رهسپار گرديد . در اينجا او حكم قتل عده‌اى از مأمورين و سران عاليرتبه را صادر نمود ، ولى حكم مزبور قبل از اجراء توسط يكنفر از منشيان خاص بسمع محكومين رسيده و آنان نيز براى نجات خودشان اورليان را بقتل رسانيدند . اين واقعه يكى از خوش‌بختيهاى شاهان ساسانى بود ، چه اگر اورليان بقتل نميرسيد محتمل است كه آنچه را فتح ميكرد ضميمهء امپراطورى خود مينمود . بهرحال بهرام نيز در همان سال مانند اورليان درگذشت .\r\n\r\nسلطنت و لشكركشى بهرام دوم 275 - 282\r\nخوشبختانه وقايع سلطنت بهرام دوم كه بجاى پدر بر تخت نشست كاملا توسط مورخين ايران و قسمتى هم بواسطهء آثار حجارى و نقوش برجسته ضبط شده و باقيمانده است . او در به دو امر بطوريكه\r\n\r\n\r\n","description":"","footnote":"\r\n( 1 ) -  Varahran . \r\n","page_name":" 554 ","page_number":600},
  {"content":"\r\n\r\nمينويسند چنان جبارى و سفاكى نمود كه توطئه‌اى براى قتل او چيده شده ولى مؤبد مؤبدان وسط افتاده بالاخره آتش فتنه را فرونشاند . بهرام نيز در مقابل به خطاياى خويش معترف گرديده تا پايان عمر بعدل‌وداد رفتار كرد . اين پادشاه با سكاهاى سيستان جنگيده و آنان را تحت اطاعت درآورد ، همينطور در ولايات دوردست مشرق مشغول پيشرفت بود كه ناگهان ولايات غربى مملكت معرض خطر سخت واقع شده ناچار توجه خود را بدان طرف معطوف داشت .\r\n\r\nحمله و جنك كاروس 283 ميلادى\r\nنيروى نظامى روم كه اورليان روح تازه و باعظمتى به آن بخشيده بود اساسا خسارت و آسيبى نديده بود كه اينوقت يعنى هشت سال بعد كاروس مصمم گشت كه نقشهء سوق الجيشى آن سرباز بزرگ را خود به عهده بگيرد . او قواى خود را كه بهر نوع مشقت و سختى در جنگ با سامارت‌ها و اراضى بىآب و علف تربيت كرده بود بمرز ايران سوق داد و در آنجا بر بالاى تپه‌اى اردو زده ثروت‌خيزى جلگه‌ها را كه تا جنوب شرقى كشيده شده بود به آنها نشان داد كه در صورت ظفر همه را متصرف خواهند شد . پادشاه ايران كه نيروى وى صدها ميل از مرز دورافتاده بود مصلحت در مذاكرهء صلح دانسته هيئتى بسفارت بنزد امپراطور فرستاد . اين سفرا در عوض اينكه ببارگاه امپراطورى رهنمائى شوند كه با شكوه و جلالى بر تخت نشسته افسران ارشد اطرافش را گرفته باشند بحضور پيرمردى معرفى شدند كه بر زمين نشسته غذائى مركب از يك قطعه گوشت خوك نمك‌سوز خشك شده و چند دانه نخود سفت جلو او گذاشته شده و داشت آن را با كمال اشتها مىخورد و اين همان كاروس بود كه فقط به جبهء ارغوانى كه بر تن داشته ميشد ويرا بجا آورد و شناخت كه امپراطور است ، كاروس بدون اينكه فرصتى براى تعارفات معموله باقى بگذارد كلاه خود را كه براى پوشانيدن سر بىموى خويش بر سر ميگذاشت از سر برداشته قسم ياد كرد كه هرگاه شاهنشاه ايران تسليم نشود او سريعا ايران را مانند سر خودش صاف و از اشجار عارى و برهنه خواهد نمود . . . اتفاقا كاروس آنچه گفته بود به عمل آورد . آرى او تمام مقاومت‌ها را درهم شكست و اراضى بين النهرين را به تصرف\r\n\r\n","description":"","footnote":"","page_name":" 555 ","page_number":601},
  {"content":"\r\n\r\nدرآورد و تا نزديك تيسفون رسيد ولى دورهء پيشروى او زود بانتها رسيد ، چه ناگهان رعدوبرق شديد و سختى در لشكرگاه ظاهر شده و بلافاصله امپراطور را در خيمه‌اش مرده يافتند . معلوم نيست كه او درنتيجهء اين قدرت‌نمائى خدا يعنى در اثر رعد و برق هلاك شد و يا از بيمارى جان سپرده و يا آنكه همراهانش بوى خيانت كرده او را كشتند ؟ ولى عقيدهء عموم بر اين بوده كه برق به او اصابت كرده و بر اثر آن ويرا مورد غضب و خشم خدايان ميدانستند . بواسطهء همين فال بد محنت‌آور لژيونها و افواج رومى بهول و اضطراب افتاده و با غريو و غوغا عقب نشستند و اين دفعه نيز ايران از اين خوش‌اقبالى كه بطور فوق العاده رو نموده بود نجات يافت .\r\n\r\nتصرف ارمنستان توسط تيرداد 286 ميلادى\r\nدر مبارزهء طولانى بين امپراطورى روم و ايران غالبا ارمنستان سبب توليد نزاع و جنگ بوده است . اگرچه اين سرزمين زياده از يك پشت جزو متصرفات ايران بشمار ميرفت ليكن در جريان اينمدت اهالى كوهستانى مغرور آن بفرمانفرمائى سلسلهء ساسانى بهيچوجه تن درنميدادند و اين تا يك اندازه بواسطهء عدم بردبارى و تعصبى بوده كه نسبت بمذهب ملى آنها ابراز ميشده است و يك شاهد مثال آن‌كه زننده و تعجب‌آور است اينكه در يك هنگام مجسمهء مقدس ماه و آفتاب را كه چهار قرن قبل بدست وال آرسازيس « 1 » نصب شده بود درهم شكسته و آن هيجان و انقلاب عظيمى در ارمنستان پديد آورد . در 286 ميلادى ديو كلثين « 2 » كه در سال قبل به امپراطورى انتخاب شده بود مصمم گشت كه عمليات نظامى كاروس را ادامه دهد . وى در قدم اول شخصى را موسوم به تيرداد پسر خسرو كه بدستور اردشير كشته شده بود بسلطنت ارمنستان برگزيد . اين مدعى تاج و تخت اجداد اشكانى خود قيافهء عالى و باشكوهى داشت علاوه بطوريكه مكرر در خدمت دولت روم نشان داده بود فوق العاده شجاع و دلير بوده است . وى بمحض اينكه با يكدسته قشون رومى بمرز ارمنستان نزديك شد تمامى ملت به يارى او برخاسته و مقدمش را گرامى\r\n\r\n\r\n","description":"","footnote":"\r\n( 1 ) - رجوع شود به فصل 29 ( مؤلف ) .\r\n( 2 ) -  Diocletian . \r\n","page_name":" 556 ","page_number":602},
  {"content":"\r\n\r\nشمردند و بالاخره پادگان ايران اخراج شده و اين مرد يعنى تيرداد نه‌فقط بر سلطنت ارمنستان دست يافت بلكه بمرز ايران با معافيت از سزا تاخت‌وتاز كرد .\r\n\r\nجنك نرسى با روم 296 - 297 ميلادى\r\nبهرام در سال 282 درگذشت و جانشين او بهرام سوم فقط چهار ماه سلطنت نمود . اينوقت ما بين دو برادر كه ظاهرا فرزندان كوچكتر شاپور اول بودند نزاع و جدال درگرفت ، بالاخره نرسى بر هرمز فايق آمده و او را از صحنه ناپديد ساخت . در سال 296 ميلادى يعنى سه سال بعد از جلوس خويش نرسى به ارمنستان حمله كرد و تيرداد را از آنجا براند و نامبرده فرار كرده ملتجى بروم گرديد ، ديوكلثين كه آنوقت در اوج عظمت و قدرت بود بجنگ گرائيده به گالريوس « 1 » امر كرد كه از دانوب گذشته نيروى سوريه را به قصد ايران حركت دهد ، از طرف ديگر نرسى نيز ببين النهرين كه از ايالات روم بود تاخت برد و در دشت باز بين النهرين كه براى سواران سبك اسلحه مساعد بوده تلاقى دو لشكر رويداد . در دو جنگ اول نتيجهء قطعى حاصل نشد ولى در جنگ سوم نزديك كارهء تاريخى روميها كاملا شكست خورده به كلى تارومار شدند ، فقط مشتى از فراريان از آن جمله گالريوس و تيرداد خودشان را بفرات انداخته بصعوبت جان بدر بردند .\r\n\r\nشكست نرسى و واگذارى پنج ولايت ايران بروم 297\r\nدر زمستان سال بعد ديوكلثين گالريوس را بفرماندهى لژيونهاى اليريان كسيل داشت كه شكست سال بعد را تلافى نمايد . اينمرد از شكست سابق خود تجربه آموخته از جلگه و دشت باز اجتناب نموده در عوض از اراضى كوهستانى ارمنستان پيشرفت و با يك شبيخون و حملهء ناگهانى باردوى ايران فاتح گرديد ، نرسى با زخمى كه برداشته بود فرار كرد ولى چون قشونش تقريبا تارومار شده بعلاوه خانواده‌اش و نيز عدهء زيادى از نجباى بزرگ ايران بدست روميها اسير شده بودند مجبور بتقاضاى صلح گرديد .\r\nسفير او ( كه بنزد گالريوس براى خواهش صلح آمده بود ) سعى ميكرد براى\r\n\r\n\r\n","description":"","footnote":"\r\n( 1 ) - در امپراطورى روم اينوقت دو امپراطور فرمانروائى ميكردند و دو قيصر تحت فرمان آنها بوده كه يكى از آن دو همين گالريوس است ( مؤلف ) .\r\n","page_name":" 557 ","page_number":603},
  {"content":"\r\n\r\nآقاى خودش شرايط بهترى تحصيل نمايد ، ( وى تشبيه لطيفى به كار برده ) اظهار داشت كه ايران و روم بمنزله دو چشم يك بدن ميباشند كه بايستى مشتركا همديگر را زينت و آرايش دهند . گالريوس « 1 » از جا دررفته طرز رفتار با والرين را تذكار نمود و سفير ايران را مأيوسانه مرخص كرد و همينقدر گفت كه شرايط صلح معين گرديده و آن در موقع خود به نظر آقاى وى خواهد رسيد . بالاخره سفير روم بنزد شاه ايران آمده و شرايط زير را پيشنهاد كرد . الف - واگذارى پنج ولايت مأوراى دجله بروم . ب - دجله بجاى فرات بايد مرز آن دو مملكت باشد . ج - افزايش خاك ارمنستان تا دژ زنتا واقع در ماد 54 - خرابه‌هاى يك ميدان عمومى از روى نقاشى آب‌رنگ و گرام اقتباس شده است\r\n( آذربايجان ) . د - ايبرى « 2 » بايد تحت الحمايهء روم قرار گيرد . ه - براى معاملات بازرگانى كه بين ايران و روم واقع مىشود نصيبين يگانه محل خواهد بود .\r\n\r\n\r\n","description":"","footnote":"\r\n( 1 ) -  Calerius . \r\n( 2 ) - مراد گرجستان است ( مترجم ) .\r\n","page_name":" 558 ","page_number":604},
  {"content":"\r\n\r\nبند اخير بنا به خواهش نرسى حذف گرديده است و بنابرين ما فقط با چهار ماده ديگر سروكار داشته و اينك ميرويم از آنها سخن ميرانيم . اولا ولايات واگذارى بروم كدام بوده تا اندازه‌اى محل ترديد است ، ليكن قسمت جنوبى دجله مرز ايران و روم قرار گرفت در صورتى كه قسمت فوقانى آن هردو طرف رود در تصرف روم درآمد و همين خود اهميت منافعى را كه دولت غربى در اينجا حاصل نموده بما مدلل ميدارد . قسمت واگذارى تا دژ زنتا هم مبهم و تاريك مىباشد چه اين محل معلوم نيست كدام و در كجا واقع شده بود و از بند چهارم مقصود و منظورى كه بوده اينكه ايبرى كه پادشاه آن سراسر دربندهاى زنجيره جبال قفقاز را در تصرف داشت زير نفوذ و استيلاى روم قرار گيرد .\r\nاين جنگ و جدال با روم كه نرسى خود آتش آن را روشن كرده بود عاقبت مصيبت و بلا بار آورد ، زيرا ولاياتى را كه روم اكنون بطور دائم اشغال كرده اولا خود اين ولايت پرقيمت بوده و ديگر از حيث موقع اهميت زياد داشته‌اند چه تصرف آنها بدست دولت مخالف ، تيسفون را از طرف جنوب و نيز ماد را از سمت مشرق تهديد مينموده است و نيز ارمنستان از تبعيت ايران به كلى خارج گرديد . اين پادشاه ناكام و بدطالع در 301 ميلادى وقتى كه پيشرفت دولت روم را به پايه‌اى مشاهده نمود كه در دورهء هيچيك از اسلاف او اعم از اشكانى و ساسانى بدان پايه نبوده است چشم از تاج و تخت پوشيده و از سلطنت كناره گرفت .\r\n\r\n","description":"","footnote":"","page_name":" 559 ","page_number":605},
  {"content":"\r\n\r\n( شاپور بزرگ )\r\n\r\nفصل سى و هفتم شاپور بزرك\r\nدر سپيده‌دم تمامى صحرا ، تا هرجا كه چشم كار ميكرد از برق اسلحه ميدرخشيد ، سواران غرق سلاح جلگه‌ها و تپه‌ها را پر كرده بودند ، شاپور بر اسب خويش نشسته پيشاپيش تمامى لشگر ميرفت و به بالا از همه درميگذشت ، چيزى به شكل قوچ كه از زر ساخته و جواهر نشاندهء بودند بجاى تاج بر سر داشت ، كوكبهء عظيمى از طبقات مختلفهء ارباب مناصب از هرملت و قومى كه در دنبال او بودند بيشتر بر جلال و عظمت وى ميافزود .\r\n( اميانوس مارسلينوس 19 - 1 )\r\n\r\nپيدايش شاپور دوم 309 ميلادى\r\nپدر شاپور بزرگ هرمز دوم بود كه از 301 تا 309 ميلادى سلطنت كرده است ، او مينويسند كه شوق وافرى به بناى عمارات داشته و نيز عدالتخانه‌اى براى فقرا و بينوايان تأسيس كرده بود كه اگر از طرف توانگران ستمى به آنها بشود بانجا شكايت كنند . بعد از مرگ وى ، هرمز وارث طبيعى او بوده ليكن نجباى مملكت كه او را بواسطهء علاقه‌اش بفرهنگ يونان بد داشتند از انتخاب او بسلطنت ابا نموده در مقابل طفلى را كه هنوز در شكم مادر و جنين بود كه آن عبارت از شاپور دوم باشد پادشاه و صاحب تاج و تخت برگزيدند و حتى پيش از اينكه متولد بشود مراسم تاجگذارى پس از اعلام مؤبد موبدان كه جنين\r\n\r\n","description":"","footnote":"","page_name":" 560 ","page_number":606},
  {"content":"\r\n\r\nمزبور پسر است باشكوه تمام به عمل آمد . اين پادشاه بطور فوق العاده مدت هفتاد سال تمام سلطنت كرده و معاصر با ده امپراطور روم بوده است كه اول آنها گالريوس و آخر آنها والن سىنين مىباشد .\r\n\r\nاوايل سن و محاربات اوليه 337 - 309 ميلادى\r\nسلطنت طولانى شاپور به دوره‌هائى چند تقسيم مىشود كه قسمت اول آن عبارت از 28 سال پيش از جنگهاى او با روم بوده و ايران در جريان اين مدت طولانى تا وقتى كه اين پادشاه جوان زمام امور را در شانزده سالگى مستقلا بدست گرفت رويهء دفاعى داشته و بر اثر آن مورد تهاجم اقوام و طوايف مجاور بوده است و مخصوصا اعراب ساكن بحرين كه در آنزمان شامل الحساء و القطيف و نواحى مجاور بود بيشتر بايران دست‌اندازى نموده و تاخت‌وتازها كرده‌اند . حتى تيسفون درنتيجهء يك تهاجم ناگهانى از طرف بين النهرين مسخر گرديده است ، ليكن وقتى كه اين پادشاه تازه به روى كار آمده و زمام دولت را بدست گرفت رويهء جدى و تعرضى اختيار كرده و تقريبا بعد از لشكركشى سناخريب اين اول دفعه است كه يك قشون‌كشى دريائى ديده مىشود كه در خليج فارس به عمل آمده كه فرماندهى آن در آنموقع با خود پادشاه بوده است ، وى در اين قشون‌كشى كاملا فاتح درآمده اسراى عرب را براى انتقام كشيدن از تهاجمات و تاخت‌وتازهاى آنان امر كرد كتف‌شان را سوراخ كنند و ريسمانى از آن بگذرانند و اين رفتار بيرحمانه لقب ذو الاكتاف را براى وى تحصيل نمود .\r\n\r\nاولين جنك با روم 337 - 350 ميلادى\r\nروابط بين ايران و امپراطورى روم از چندين سال باينطرف خوب نبود . هرمز در 323 ميلادى از زندان گريخته به قسطنطين پناه برده بود و او مقدم اين شاهزادهء فرارى را گرامى شمرده وى را با آغوش باز پذيرفت . بعلاوه از وقتى كه ديانت حضرت مسيح در دورهء اين امپراطور ديانت رسمى امپراطورى روم گرديده و او حمايت از مسيحيان را جزو تكاليف\r\n\r\n","description":"","footnote":"","page_name":" 561 ","page_number":607},
  {"content":"\r\n\r\nخود ميدانست « 1 » شايد شاپور ملتفت اين نكته شده كه اگر زود مبادرت بجنگ نكند هر آينه دچار اغتشاش و انقلاب داخلى خواهد گرديد ، بهره‌منديهاى او در جنگ و جوانى اين پادشاه نيز ويرا بيك رويهء حادثه‌جوئى ترغيب ميكرد . از طرف ديگر مصاف دادن بابانى قسطنطنيه كه بهترين سرباز عصر خود بود كار آسانى به نظر نميآمد و به ظاهر شاپور درينباب مردد بوده ليكن از خوش‌اقبالى او اين امپراطور بزرگ در همان اوان يعنى 45 - خوشاب قلعه - يك دژ خرابهء رومى در كردستان\r\nسال 337 ميلادى در اثناء مسافرتش بمرز شرقى امپراطورى روم درگذشت و شاپور از چنگال حريف مقتدرى خلاصى يافت .\r\n\r\n\r\n","description":"","footnote":"\r\n( 1 ) - قسطنطنين در يك نامه‌اى كه به شاپور نوشته از جمله چنين مينويسد « پس شما خوب ميتوانيد تصور كنيد كه من چقدر خوشحالم كه ميشنوم ايران يعنى بهترين ناحيهء آن مملكت از اين طبقه مردم كه اين نامه را من بخاطر آنها بشما مينويسم زينت و آرايش يافته است - مقصودم مسيحيان هستند - موضوعى است كه نهايت درجه طرف توجه و مورد علاقهء من مىباشد » .  ( Eusebius , Vita Constantini Magni . iv . 9 . )  ( مؤلف )\r\n","page_name":" 562 ","page_number":608},
  {"content":"\r\n\r\nقسطنطين امپراطورى روم را ما بين سه پسر خود تقسيم كرده بود ، شاپور درنتيجه بجاى امپراطور عظيم روم اكنون مواجه با يك پادشاهى شده كه گذشته از منازعات احتمالى داخلى منابع ثروت و قدرتش هم از خود بمراتب كمتر بوده است ، حوادث و تصادفات ديگر هم تماما اينوقت مساعد به حال شاپور بوده‌اند ، از جمله تيرداد پادشاه ارمنستان كه وقتى مسيحيان را عذاب و شكنجه ميكرد سپس مسيحى متعصبى گرديده و بواسطهء اينكه برعاياى خود در قبولى اينمذهب جديد اعمال جبر و زور مينمود همهء آنها از وى متنفر بودند . وى در 314 ميلادى مرد و جانشينانش نالايق و ضعيف درآمده و در نتيجهء بىحالى آنها اين مملكت كه نرسى انرا واگذار نموده مجددا بدست آمده بود ، گذشته از همه بعد از مرگ قسطنطين لژيونها و افواج روم عصيان نموده بناى شورش را گذاشتند .\r\nو بالنتيجه شاپور موقع را مناسب ديده در 337 ميلادى با دستجاتى از سواران سبك اسلحهء خود از سرحد ( مرز ) عبور كرد و در همانوقت بت‌پرستان ارمنستان را بشورش بر ضد روميان تحريك نموده و اعراب را هم واداشت كه به خاك روم حمله ببرند .\r\nكنستانتيوس كه هنگام جلوس بر تخت بيست ساله بود بمقابلهء با شاپور بمرز شرقى شتافت ، ولى در اينجا دريافت كه قواى وى در شماره و مهمات از دشمن كمتر و ضعيف‌تر است .\r\nبا اينحال شاپور در ابتدا به همان تاخت‌وتاز اكتفا كرده و از اينراه دشمن فرصت يافت كه بر شمارهء نيروى خود افزوده و نظم و ترتيبى بساير كارهاى خود بدهد ، چنان كه دستجات روم در ارمنستان غالب آمده و اين سال بيش از انتظار مساعد به حال كنستانتيوس خاتمه يافت .\r\nدر سال 338 شاپور نصبين را كه مركز عمدهء روم در بين النهرين محسوب ميشد محاصره كرد ولى مدت محاصره دو ماه طول كشيد و بنابروايت تئودور ( اگر قابل قبول باشد ) بر اثر دعاى يوحنا اسقف اعظم آنشهر ، انواع حشرات از قبيل پشه و مگس بر محاصرين استيلا يافت و شاپور مجبور به عقب‌نشينى گرديد ، سپس جنگ ولى جنگ و گريز بدون پيشرفت قابلى ادامه يافت . شاپور حمله به اطراف و حول‌وحوش\r\n\r\n","description":"","footnote":"","page_name":" 563 ","page_number":609},
  {"content":"\r\n\r\nشهر برده و قشون روم را در دشت شكست داده ولى از عهدهء تسخير دژها و استحكامات عديدهء روميان برنيامد . او در 341 ميلادى بدين شرط با ارمنستان قرارداد مودّد بست كه ارزاس ( اشك ) پسر تيرانوس را كه ويرا دستگير و كور كرده بود بر تخت جاى دهد و اين كار وضع را بيشتر مساعد كرده او در 346 بار ديگر براى تسخير نصيبين مجاهدت و كوشش نموده ولى باز موفقيتى حاصل نشد .\r\nدو سال بعد شاپور با لشكر عظيمى به بين النهرين حمله كرد و در نزديكى سينگا را كه سنجار حاليه باشد با قشون كنستانتيوس روبرو گرديد . امپراطور روم در ابتدا رويهء دفاعى اختيار كرده با نيروى خود تكيه به تلال و تپه‌هاى مجاور داد و شاپور پس از اينكه لشكرگاه خود را از همه جهت مستحكم ساخت قدم بميدان گذارد و دشمن را بجنك طلبيد . روميان نيز قبول نموده آمادهء پيكار شدند . اينجا لژيونهاى رومى بر دشمن فايق آمده حتى به اردوى ايران هجوم بردند و دست به قتل و غارت گشودند ، اما روميان بعد از اين فتحى كه نصيب آنها شد غفلت و بىاحتياطى نمودند كه شاپور با سواران سبك اسلحه غفلتا بر سر آنها تاخته و بالاخره فتح شايانى حاصل نمود كه آن منتهى بقتل‌عام روميان گرديد . سربازان رومى پيش از آنكه معدوم شوند يكى از فرزندان پادشاه بزرك را كه بچنك آنها افتاده بود در تحت شكنجه و عذاب از پاى درآوردند و با وصف احوال جنك سنجار چون كنستانتيوس دستگير نشد فتح قطعى نبود و جنگ تا سال 350 ادامه داشت كه شاپور براى بار سوم يعنى آخرين دفعه با تمام قوا متوجه تسخير نصيبين گرديد . كنستانتيوس اينوقت باروپا رفته و شايد قسمتى از قشون را هم با خود برده بود . شاپور با عدهء از سربازان هندى و پيلان جنگى بمحاصرهء دژ بزرك پرداخت و امر داد در اطراف شهر زمينى را حفر كرده درياچهء مصنوعى ترتيب دادند و بعد كشتيهاى جنگى در آب انداختند . محصورين در شهر شجاعانه دفاع نمودند تا اينكه بواسطهء فشار آب در بنيان قلعهء آنجا شكافى پديدار شد و همانوقت شاپور سواره‌نظام خود را با فيل‌هائى كه حامل هودجهاى جنگى بودند فورى امر بحمله نمود ولى از اين حمله نتيجهء بدست نيامد چه اسبها و پيلان همانطور كه انتظار ميرفت به گل فرورفتند و اهالى نصيبين مردانه\r\n\r\n","description":"","footnote":"","page_name":" 564 ","page_number":610},
  {"content":"\r\n\r\nو با كمال رشادت دفاع نموده و ديوار تازه و محكمى در مقابل آن شكاف بنا نهادند . شاپور با دادن بيست هزار تن تلفات از محاصرهء نصيبين مأيوسانه مراجعت كرد و براى دفاع از حملهء تورانيها به سمت شمال امپراطورى خويش شتافت ، كنستانتيوس نيز گرفتار اغتشاشات داخلى گشته درنتيجه تا مدت هشت سال جنك ايران و روم متاركه شد .\r\n\r\nتعقيب و آزار سخت مسيحيان\r\nدر اين جاى هيچ ترديد نيست كه رسمى شدن آئين مسيح در امپراطورى روم بدست قسطنطين اساسا سبب گرديد كه شاپور نسبت به كليساى مشرق بدبين شود و به مسيحان اظهار عداوت نمايد . مخصوصا سياست بىرويهء امپراطور مزبور در حفظ و حراست منافع پيروان اين مذهب بيشتر سبب تحريك شده و اين عداوت را زياد نمود . مسلما پادشاه بزرك و اركان دولت او در اين عمليات شديدا متغير شده تصور پاره‌اى نقشه‌ها و توطئه‌هاى سياسى در پشت اين پرده نموده‌اند . نظير موضوع منافع اروپا در مسيحيان ساكن تركيه قبل از جنك بين‌المللى كه موجب سخط شديد دولت تركيه گرديد . بايد دانست كه در اينقسمت حق با شاپور بوده است زيرا كه او ميدانست مسيحيان در باطن با امپراطورى روم همراه و همواره پيروزى آندولت را از دل خواهانند و درنتيجه نسبت بسلطنت و دولت او بىعلاقه و مخالف ميباشند و بالاخره مذهب در آن ايام مثل امروز در مشرق ايجاد گرداب هائلى در ميان افراد نژاد واحد نموده و سبب افتراق بين اهالى يك مملكت گرديد . نقطهء نظر ايرانى در اينخصوص يا نوع اعتراض به مسيحيان چه بوده شرحيكه ذيلا به نظر خوانندگان ميرسد اين مطلب را به خوبى آشكار ميسازد .\r\n« مسيحيان تعليمات مقدس ما را از بين مىبرند و مردم را از ستايش آفتاب و آتش بازداشته بخداى واحد دعوت ميكنند ، آب را بواسطهء غسل تعميد آلوده بكثافت مينمايند ، از ازدواج و توالد خوددارى دارند و از جنگ در ركاب شاهنشاه اجتناب مينمايند ، در ذبح و كشتن حيوانات و خوردن گوشت آنها هيچ باك ندارند ، اجساد مرده - گان را در زمين دفن ميكنند و آفرينش مار و حيوانات گزنده را بخداى خير محض نسبت\r\n\r\n","description":"","footnote":"","page_name":" 565 ","page_number":611},
  {"content":"\r\n\r\nميدهند ، ملازمان پادشاه را تحقير نموده و به بسيارى از آنها سحر و جادو ميآموزند » « 1 » .\r\nاولين حكمى كه بر عليه مسيحيان از دربار ايران صادر شد اين بود كه آنها براى كمك به هزينهء جنگ در عوض خدمت شخصى بايد دو برابر ماليات بپردازند . مارشيمون « 2 » كاتوليك كه مأمور جمع‌آورى وجوه مزبور بود از نظر اينكه گرفتن ماليات مضاعف احجاف به فقر است و نميتوانند از عهدهء پرداخت آن برآيند و ديگر وظيفه يكنفر كشيش جمع‌آورى ماليات نيست حماقت كرده در اجراى امريهء مزبور تعلل نموده زندانى گرديد و در روز جمعهء مقدس يعنى ايام شهادت مسيح در سال 339 با پنج اسقف ديگر و صد نفر راهب در شهر شوش پايتخت قديم ايلام اعدام گرديدند و پس از اينواقعه تا مدت چهل سال تمام مسيحيان دستخوش قتل‌عام و آسيب و آزار بودند و كنائس بسيارى منهدم و ويران شد و عدهء كثيرى از راهبين و راهبات بجرم تخطى از تعاليم مقدسهء زردشت مورد شكنجه و اذيت و آزار سخت و شديد قرار گرفتند ، مخصوصا از بعد از حملهء ژولين امپراطور روم بايران و استرداد نصيبين با پنج ولايت ديگر بتوسط ژوين اين تعقيب و شكنجه و آزار شدت پيدا نمود . خلاصه تا پايان سلطنت طولانى شاپور مسيحيان بدبخت ايران قرار و آرام نداشتند .\r\n\r\nمحاربات شرقى شاپور 357 - 350 ميلادى\r\nاز محاربات شرقى شاپور كه از سال 350 تا 357 امتداد داشت اطلاعات ما محدود و از تفاصيل و جزئيات آن بيخبريم . ما اينقدر ميدانيم كه از جملهء اين مهاجمين طايفهء خيونيت معروف به هياطله و ظاهرا ازونى يا اوزيون بوده‌اند ، طائفهء گلانى كه شايد گيلان باسم آنان موسوم شده باشد در بين طوايف مهاجم بالا نيز ذكر شده است و چنين معلوم مىشود كه شاپور\r\n\r\n\r\n","description":"","footnote":"\r\n( 1 ) -  ( Acts of Akib - Shima , Bedj , ii , 351 )  نقل از كتاب « كليساى آشورى » تأليف دكتر د ، آ ، وگرام ، من بكتاب معتبر او مكرر مراجعه كرده‌ام و نيز كتاب « گهوارهء بشر » تأليف نويسندهء فوق و مسيوى ، ت ، آ ، وگرام كه كتاب نفيسى است از مطالعهء ما گذشته است ( مؤلف ) .\r\n( 2 ) -  ( Mar shimun )  اينمرد اسقف بزرك كليساى روم بود ( مترجم ) .\r\n","page_name":" 566 ","page_number":612},
  {"content":"\r\n\r\nرويهمرفته فاتح درآمده و از اين جنگها بر اعتبار و اقتدارش افزوده است ، چه وقتى كه جنگ با روم دوباره شروع شده دسته‌اى از هونها براى جنگ با روم در قشون ايران بوده‌اند و اينها همان هياطله هستند كه اخيرا موجب خرابى و بدبختى اهالى مغرب زمين گرديده صدمه و آسيب زيادى بر آنها وارد كرده‌اند .\r\n\r\nقرداد بين ارمنستان و روم 352 ميلادى تقريبا :\r\nشاپور پس از شكست روميها هنگاميكه به سمت شمال شرقى مملكت خويش به منظور مطيع ساختن طوايف وحشى حركت ميكرد ارمنستان را تحت نفوذ خود تصور نموده و جزء مستملكات خود ميدانست ولى ارزاس پادشاه آنجا كه از عزيمت شاپور مطلع گرديد موقع را براى خلاصى از قيد تابعيّت ايران مناسب دانسته فورى بدربار قسطنطنيه سفير مخصوصى روانه كرد و تمناى عقد معاهده و مزاوجت با خاندان امپراطورى روم را نمود . كنستانتيوس مسئول پادشاه ارمنستانرا بحسن قبول پذيرفت و اولمپيا « 1 » دختر سردارى را براى آن پادشاه انتخاب نمود كه آن با كمال افتخار مورد قبول واقع شده و بانوى مشار اليها ملكهء ارمنستان گرديد سپس قراردادى بسته « 2 » شد و ارمنستان مجددا تحت نفوذ روم درآمد .\r\n\r\nجنك دوم با روم تا مرك كنستانتيوس 361 - 359 ميلادى\r\nموقعى كه شاپور با طوايف وحشى شرق ايران مشغول جنگ بود از مغرب به او خبر رسيد كه امپراطور روم ميل دارد متاركهء جنگ بين روم و ايران را تبديل به عهد صلح دائمى نمايد .\r\nالبته اين خبر از افسران سرحدى دولت روم نشر كرد و همانها تمايل كنستانتيوس را براى صلح اشاعت داده بودند و اين سبب شد كه شاپور تصور كرد كه امپراطور شخصا در مقام تقاضاى صلح برآمده است و مؤيد اين نظر هم نامه‌اى است كه در آنموقع او به كنستانتيوس نوشته و آن تاكنون محفوظ مانده است . نامهء مزبور\r\n\r\n\r\n","description":"","footnote":"\r\n( 1 ) -  Olympias \r\n( 2 ) - بايد دانست كه تاريخ اين قرارداد و ازدواج مسلما نبايد پيش از 351 ميلادى باشد چه اولمپيا نامزد كانستين برادر امپراطور بود كه در 350 ميلادى درگذشت و چون وقوع اين امر در سالى بود كه شاپور به طرف مشرق حركت نموده بنظرم كه تاريخ صحيح آن سال 352 ميلادى بوده است ( مؤلف ) .\r\n","page_name":" 567 ","page_number":613},
  {"content":"\r\n\r\nبشرح زير است : « شاپور شاه شاهان برادر آفتاب و ماه به برادر خود كنستانتيوس قيصر روم درود ميفرستد . . . علما و نويسندگان ممالك خود شما همگى گواهند و ميدانند كه نواحى مقدونيه و سواحل رود استريمون در تصرف اجداد من بوده است و اگر بخواهم كه همهء اين نواحى را به من مسترد داريد زياده‌روى نكرده‌ام ليكن چون مسالمت‌جوئى و شيوهء اعتدال را دوست دارم لهذا به اين اكتفا كرده ارمنستان و بين النهرين تنها را كه بطور تقلب و حيله از جد من گرفته شده از شما ميخواهم كه به من پس‌داده شود . . . و ضمنا اخطار ميكنم كه اگر سفير من بيجواب برگردد پس از انقضاى زمستان با تمام قواى خود بدانسمت متوجه شده و با شما در جنگ خواهم بود . » از مندرجات فوق چنين مفهوم مىشود كه وقوع جنگ حتمى بوده است و سفيرى كه بعد از طرف كنستانتيوس بدربار ايران فرستاده شده قادر بر جلوگيرى از جنگ نبوده است ، بهرحال يكنفر رومى كه پناهنده بدولت ايران بود به شاپور پيشنهاد كرد كه بجاى حمله و محاصرهء دژهاى بين النهرين و تضييع وقت و مال بهتر آنست كه بسوريهء بلادفاع و ثروتمند حمله نمايد و آنحدود را به حيطهء تصرف دربياورد و شاپور نيز پيشنهاد مزبور را پذيرفته بر طبق آن عمل نمود . اميانوس مارسلينوس مورخ مشهور كه خود نيز در جنگ حضور داشت شرح واقعه را بطور وضوح بيان مىكند كه چگونه او براى تحصيل اطلاعات مقدماتى از قشون دشمن فرستاده شده و از بالاى يك تپهء بلند مرتفعى صحراى بزرك وسيعى را نگاه كرده و ديده كه تمامى صحرا پر از انبوه ( مردمان و عساكر بيشمار ايران ) بوده است . او شاپور و نيز گرمبياتس « 1 » سلطان مشهور خيونت ياهون‌ها را ديده و شناخته است . مشار اليه بعد از معاينه و دقت كامل در وضع قشون و تحصيل اطلاعات لازمه از طريق دجله بعجله مراجعت مىكند كه تا سردارش را مستحضر سازد .\r\nشاپور خط سير خود را مستقيما به طرف مغرب و فرات ادامه داده و هيچ بفكر محاصرهء نصيبين نيفتاد بلكه نقطهء نظرش حملهء بسوريه بوده است ولى ديد كه رود فرات\r\n\r\n\r\n","description":"","footnote":"\r\n( 1 ) -  Grumbiatis \r\n","page_name":" 568 ","page_number":614},
  {"content":"\r\n\r\nبواسطهء طغيان بهارى غيرقابل عبور مىباشد و لذا نقشه‌اش را تغيير داده بالاخره به سمت شمال شرقى ، آنطرف مونس ماسيوس « 1 » متوجه گرديد و در نزديك آمد يا ديار بكر حاليه فتحى نموده ولى بعد ، از مقصود اصلى خود منصرف شده در صدد محاصره و تصرف دژ مهم آنجا برآمد . آمد داراى مستحكمات عالى طبيعى واقع در ساحل راست دجله بود و بالغ بر هشت هزار تن هم نيرو داشت . شاپور در ابتدا اميد داشت كه سكنهء شهر را با القاء رعب و هراس به اطاعت بياورد ولى از آن نتيجه‌اى نگرفت و بعد كوشش نمود كه با حمله و يورش آن قلعهء مستحكم را بگيرد ، اينهم بيثمر و منتهى بمرگ پسر پادشاه هياطله گرديد ، اين‌جا ناچار شهر را با قاعده حصار داده و بعمليات محاصره پرداخت و پس از دفاع دليرانه‌اى از طرف محصورين كه مورخ رومى در آن شركت داشت اتفاق افتاد يكى از ستونهاى داخلى محصورين خراب شده توده‌هاى خاك و مصالح آن ، خندق را پر كرده راهى از خارج به داخل پيدا شد و لشكريان ايران فورا آنجا را به تصرف درآوردند ، در اين‌جا مجاهدات و كوشش‌هاى پادگان‌ها بهدر رفته ديگر نتوانستند از دشمن جلوگيرى كنند . شاپور به قهر و غلبه وارد شهر گرديد و بواسطهء تلفات زيادى كه داده بود از جا دررفته حكم قتل‌عام داد ، افسران رومى كه دستگير شدند مصلوب و يا باسيرى و بردگى دچار گرديدند . شاپور بعد از گرفتن آمد براى اينكه زمستان در پيش بود مراجعت نمود .\r\nدر بهار آينده او دژ سنجار را به آسانى تصرف كرد و از محاصرهء نصيبين صرفنظر نموده به طرف شمال رفت ، او بيزابد را حصار داده و به تصرف درآورد ، نظير ديار بكر آنجا هم پايدارى سختى از خود نشان داده ولى نتيجه جز تسليم و دستخوش قتل‌عام شدن چيز ديگرى نبود ، شاپور خط سيرش را ادامه داده متوجه ويرتا « 2 » گرديد و آن دژ را مدتى محاصره كرد . محل و موقع اين دژ امروزه كاملا معلوم نيست ولى مطابق بيان بعضى نويسندگان بايستى كه در منتهى اليه بين النهرين باشد . هرچند كه او در آخر بدون موفقيت و كاميابى از جلو ديوار آن عقب كشيد .\r\n\r\n\r\n","description":"","footnote":"\r\n( 1 ) -  Mons Masius . \r\n( 2 ) -  Virta \r\n","page_name":" 569 ","page_number":615},
  {"content":"\r\n\r\nدر جريان اينمدت كنستانتيوس از خوف پسر عم خود ژولين رقيب داخلى وى كه در ميان افراد قشون خود مقام ارجمندى را حائز شده و اصرار داشتند ويرا به رتبهء « اگوست » بردارند نميتوانست خود را زياد در جنگ با ايران مشغول سازد و لذا حركاتش بطئى و خيلى به تانى پيش ميرفت ، او بعد از يك پيشرفت بدون شتاب از وسط آسياى صغير ، پادشاه ارمنستان را دعوت نموده بوسيلهء انعامات زياد سعى كرد كه او را نسبت بروم باوفا نگاهدارد . او آنوقت مصمم گشت كه بيزابد را دوباره بگيرد ولى بعد از حملات نوميدانهء چندى شكست خورده برگشت و اين آخرين عمليات جنگى كنستانتيوس بود ، چه در پايان سال آتى يعنى در 361 ميلادى همان سالى كه شاپور در عبور از دجله خوددارى كرد اين امپراطور بعد از چهل سال فرمانروائى درگذشت .\r\n\r\nبسيج ژولين ، 363 ميلادى\r\nژولين بجاى عم خود جلوس نموده و يكى از جنگ‌هاى فوق العاده شبيه به درام در اينزمان بين ايران و روم رويداد . اين امپراطور جديد قبلا در جنگ با گالها فوق العاده از خود ابراز لياقت نموده فقط مرگ كنستانتيوس آن مملكت را از آتش جنگ داخلى محفوظ داشت . ( يعنى اگر نامبرده وفات نمىنمود ژولين در حياتش مقام ويرا اشغال ميكرد )\r\nبارى اين امپراطور سربازمنش و فاضل دانشمند همين كه بر تخت نشست هواى همچشمى با تراژان بر سرش جايگير شده مصمم گرديد كه بمشرق حمله‌ور گردد . او مركز فرماندهى خود را به انطاكيه انتقال داده با فعاليت و جديت فوق العاده به تهيه و تدارك جنگ پرداخت . هيئتى بسفارت از طرف شاپور بدربار وى اعزام گرديد ولى به هيئت مزبور بيدرنگ و بنابر بعضى اقوال با خشونت و تندى جواب رد داده شد . شاپور از سفراى خود دريافت كه امپراطور مصمم براى جنگ شده و بايد مهياى حملات سخت و شديد او باشد .\r\nژولين كبر و غرورش به پايه‌اى بود كه در رفتار با متحدينى كه داشت ابدا رعايت اصل وجاهت عمومى يا عقل و سياست را نمينمود . مثلا مشايخ و رؤساى ساراسن يعنى اعراب صحرانورد با تمام دستجات خود از مؤتلفين و متحدين او بوده‌اند ليكن بدين\r\n\r\n","description":"","footnote":"","page_name":" 570 ","page_number":616},
  {"content":"\r\n\r\nبهانهء آميخته به تفرعن و غرور كه « يكنفر پادشاه جنگجو بايد آهن داشته باشد نه طلا » از دادن انعامات و عطايائى كه آنها برحسب معمول از دولت روم دريافت ميداشتند امتناع ورزيد و اين جاى تعجب نيست كه آنها هم در جريان لشكركشى و جنگ بر عليه ايران كناره‌گيرى كرده نه‌فقط روميان از كمك يكدسته قبايل جنگجو كه هميشه به آنها احتياج داشتند محروم ماندند بلكه خسارات و تلفات زيادى هم از اين قبايل بر آنها وارد گرديد . نيز رفتار متكبرانه‌اش « 1 » با ارساس پادشاه ارمنستان حقيقة بر خلاف سياست بوده است ، چه او و رعاياى وى كه مسيحى بودند طبعا مايل نبودند كه به ژولين « 2 » مرتد كمك و همراهى كنند ، از اين گذشته صلاح پادشاه ارمنستان در اين بوده كه بيطرف بماند و بهر طرف كه فاتح درآمد خوشامد گويد ، چنان كه يكدسته از سپاه ارمنستان تحت فرمان پروكوپيوس « 3 » و سباستيان « 4 » ملحق بروميها شده بيكى از نواحى دوردست ماد حمله بردند . ليكن دستهء مزبور بى خبر و بدون هيچ اخطارى اردو را ترك گفته به ميهن خود شتافتند و بيشتر موجب آشفتگى و تشويش خاطر سرداران رومى گرديدند .\r\nبالجمله سپاه معظمى بالغ بر يكصد هزار تن مردان جنگى در اول مارس 363 ميلادى به قصد ايران از انطاكيه حركت كرده و بسرعت تمام متوجه طرف فرات گرديد و بالاخره از رود نامبرده گذشته فقط خط سير خود را به طرف كاره ( حران ) ادامه دادند و در آنجا چندى توقف نمودند . ژولين نقشه‌ها و خط سير نظامى خود را مخفى و مستور ميداشت ، هرچند ساختمان ناوگان در فرات بايد نشان داده باشد كه خط حركت او درهء شط نامبرده خواهد بود . در اين‌جا او سپاه خود را دو قسمت كرده قسمتى را مأمور كرد كه به ارمنستان رفته با كمك و همكارى ارزاس ( اشك ) پادشاه آنجا ولايات\r\n\r\n\r\n","description":"","footnote":"\r\n( 1 ) - ظاهرا در سال 363 ميلادى نامه‌اى به ارساس نوشته خواهش نموده است كه لشكرى را براى جنك آماده كرده منتظر فرمان باشد . سياق عبارت و مضمون نامه طورى متكبرانه و مغرورانه بود كه موجب رنجش او گرديد ( مترجم ) .\r\n( 2 ) - اين امپراطور مخالف با آئين مسيح و در پى انهدام آن بود ( مترجم ) .\r\n( 3 ) -  Procopius . \r\n( 4 ) -  Sebastian . \r\n","page_name":" 571 ","page_number":617},
  {"content":"\r\n\r\nمرزى ايران را غارت كنند و پس از غارت آنحدود دوباره در جلو تيسفون به سپاه عمدهء روم ملحق گردند .\r\nخود ژولين مصمم گشت از طريق شط فرات حركت كند ، هرچند براى فريب دادن دشمن امر بجمع‌آورى خواربار در نواحى دجله صادر نمود . چنانچه مطابق روايت اميانوس مارسيلونوس و بدلالت او با سپاه روم به طرف جنوب فرات مرافقت نمائيم مناظر شورآور و مهيّجى از نظر گذشته يكهزار و يكصد فروند كشتى در اينجا به نظر ميرسد كه ضميمهء نيروى امپراطور گرديده و قبايل ساراسن كه بزعم مورخ رومى نه دوستى با آنها و نه دشمنى هيچيك مطلوب نيست براى اظهار اطاعت و قبولى خدمت بنزد امپراطور آمدند . بارى او از كالينكوس نزديك ملتقاى بليك با فرات به ملتقاى آن با خابور رفت و سپاه عظيم روم از آن رود بزرگ بمرز امپراطورى در سر سزيوم دژ مهم معتبرى كه ديوكلثين بنا نهاده بود رسيد .\r\nبعد از عبور از خابور بوسيلهء پلى از قايق قرار شد احتياطات نظامى را كاملا رعايت نموده و دستجات قشون باهم و باقاعده حركت كنند . توضيح اينكه بدستهء سواره‌نظام امر شد كه زير فرمان آرين‌تئوس « 1 » و نيز هرمز يكنفر مدعى ساسانى ( بطور قراول ) طرف مشرق پيش بروند ، چند دسته سپاه نيزه‌دار هم تماس و ارتباط با ناوگان را حفظ ميكردند و بقيهء نيرو را در وسط جا داده با نظم و ترتيب قابل توجهى حركت ميكردند كه تا دشمن را از عدهء خود بخوف و هراس اندازند . ژولين بر خلاف تراژان نتوانست قسمت عمدهء شهرهائى را كه در پشت سر گذاشت به تصرف دربياورد و يا اكثريت اهالى را مطيع سازد بلكه مجبور گرديد كه آنها را به حال خودشان يعنى عدم اطاعت باقى بگذارد ، آرى يك مانع بزرگ پيشرفت كار او اين بوده كه فن استحكامات و قلعه‌بندى كه پارتيها از آن بى خبر بودند مورد دقت‌نظر و استفادهء ساسانيان واقع بوده و در آن مهارتى بسزا داشته‌اند . چنان كه در قضيهء سيروس جوان ملاحظه شد براى ژولين هم كه خط سير او را ميپيمود هيچگونه تعرض و مصادمتى از طرف نيروى نظامى رخ نداد تا آنكه از\r\n\r\n\r\n","description":"","footnote":"\r\n( 1 ) -  Arinthaeus . \r\n","page_name":" 572 ","page_number":618},
  {"content":"\r\n\r\nجلگه‌هاى وسيع بين النهرين گذشته وارد سرزمين حاصلخيز بابل گرديد . در اين نقاط هم از طرف سالار سپاه ايران جنگ‌وجدالى واقع نشد . فقط طوايف و دستجات دوردست با روميها بطور جنگ و گريز تصادم مينموده و به آنها آزار و آسيب مىرسانيدند .\r\nژولين خط سيرش را يكنواخت در كنار فرات امتداد داده تا به پريسابور يا بعبارت روشنتر فيروز شاپور رسيد كه شهرى داراى استحكامات بسيار مهم و واقع در يك جزيرهء مصنوعى بوده است . او مصمم براى تسخير آنشهر گرديد ، به زودى حصار آن از هم ريخته و شهر به تصرف وى درآمد ، ليكن خود قلعه و ارگ كه داراى استحكام طبيعى قابل ملاحظه‌اى بود در مقابل حملهء ناگهانى و هجوم دشمن كاملا پايدارى نمود ، هرچند كه امپراطور شخصا بيكى از دروازه‌هاى آن حمله كرد . ژولين كه مانند بسيارى از ژنرالهاى بزرگ داراى معلومات و اطلاعات قابلى بود در اينجا بفكر يك برجى متحرك عالى از اختراعات دمتريوس پوليورستيز « 1 » افتاد و فورا بساختن آن فرمان داد . برج نامبرده چنان مردمان قلعه را بوحشت انداخت كه با شرايط چندى حاضر به صلح گرديده و تسليم گشتند .\r\nلشكر بعد از اين موفقيت به طرف پائين رودخانه متوجه شده تا به « نهر پادشاهى » كه فرات را به دجله وصل مينمود رسيد . در اينجا سيلاب‌هاى مصنوعى و نيز تعرض اتصالى دشمن پيشروى آنها را در طول نهر نامبرده بتأخير انداخت ولى هرطور بود از اينجا هم پيشرفته تا به دژ ديگرى معروف به « ماهوزملكا » رسيدند و آن را بوسيلهء نقب زدن تسخير كردند . بعد از آن سپاه روم بجلو حركت كرده تا بدجله نزديك گشته مقابل تيسفون رسيد كه قصبه‌اى بود مجزاى از سلوسى متصل به آن كه آنوقت خرابه بوده است .\r\nدر اينجا چيزى كه ژولين را بوحشت انداخت اين بود كه او دريافت كه « نهر پادشاهى » زير كشه بدجله مىپيوندد و چون بىنهايت مايل بود با سپاهيكه گمان ميكرد به پائين\r\n\r\n\r\n","description":"","footnote":"\r\n( 1 ) -  Demetrius Poliorcetis . \r\n","page_name":" 573 ","page_number":619},
  {"content":"\r\n\r\nدجله ميرود مربوط و متصل باشد و فهميد كه نخواهد توانست ناوگان خود را به طرف بالا و بر خلاف جريان تند آب بكشاند ، موقع سخت و مشكل بوده است ولى معلومات و اطلاعات اينمرد در اينمورد نيز بارآور شده و اين اشكال را رفع نمود . توضيح اينكه او از سابق در اوضاع آنحدود مطالعات زياد نموده ميدانسته است كه نهرى از بالاى كشّه خارج گشته بدجله ميريخته است و لذا در مقام تحقيق و استفسار برآمده و درنتيجه شعبهء نامبرده را كه آنوقت مدروس و متروك بوده است كشف و دوباره آن را دائر و افتتاح نمود و كشتيهاى خود را در آن انداخته از بالاى كشّه وارد دجله ساخت .\r\nدر اينجا سپاه ايران نمايان شد و معلوم گرديد كه در كنار دجله آمادهء جدال و پيكار هستند زيرا كه صفوف بهم چسبيدهء سربازان جنگى با سازوبرگ تمام ديده ميشدند كه در يمين و يسار قرار گرفته و پيلان عظيم الجثه عقب سر آنها در حركت ميباشند ( كه از مشاهده آنها روميان در خوف و هراس افتادند ) .\r\nژولين بجاى اينكه از نقشهءاى كه اسكندر در مقابل پروس به كار برد پيروى و استفاده كند مصمم گشت كه در هنگام شب حمله به‌برد . اگرچه دستهء اول قشون از تيرهاى آتشين دشمن كه آن موجب حريق ناوگان گرديد آسيب زياد ديدند ولى عاقبت روميان موفق شده خود را بساحل رسانيدند و در طرف يسار شط موضع محكمى گرفتند و هنگام طليعهء صبح حمله بردند و ايرانيان پس از دوازده ساعت پايدارى به تيسفون پناه بردند و روميها آنها را تا دروازه‌هاى شهر تعاقب نمودند . غنائم اين جنگ خيلى زياد بود و مبالغ هنگفتى سيم و زر و اشياء گران‌بهاى ديگر بدست آنها افتاد .\r\n\r\nعقب‌نشينى و مرك ژولين 363 ميلادى\r\nژولين بعد از شكست دادن پادگان ايران در تيسفون با يك سوم از سپاه خودش و پس از انتقال بقيهء نيرو در آنطرف دجله چنين تصور ميرفت كه بلافاصله تيسفون را كه داراى مزايا و استحكامات طبيعى موقعى نبود محاصره خواهد نمود و اين مسئله كه اين دليرترين دلاوران دنيا ابدا دست باينكار نزد قابل ملاحظه و فهميدن آن به نظر مشكل ميآيد ، درست است كه او از نيروى امدادى كه در كنار دجله انتظار آن را ميكشيد مأيوس بود\r\n\r\n","description":"","footnote":"","page_name":" 574 ","page_number":620},
  {"content":"\r\n\r\nمعذلك يك نيروى مركب از شصت هزار سرباز جنگ‌ديدهء رومى كه بواسطهء موفقيت و كاميابى ترغيب و تشجيع شده و نيز آوردن آلات و ادوات محاصره بوسيلهء كشتيها تماما مىرساند كه ژولين در نظر گرفته عمليات كند يعنى تيسفون را حصار داده بگيرد ، و درنتيجه شاپور را وادار بيك جنگ قطعى نمايد . ممكن است گفته شود كه چون ژولين قلاع و مستحكمات نواحى فرات را زياده از اندازه‌اى كه انتظار داشت مستحكم و استوار ديد چنين پنداشت كه استحكام و صلابت تيسفون بيش از آنست كه بتواند آن را با محاصره بگيرد و بعبارت ديگر سلسلهء ساسانى كه در فنون و طرز اداره از اشكانيان بمراتب شايسته‌تر بودند در بناء قلعه و فن قلعه‌بندى مهارتى بسزا داشته‌اند و از اينرو تيسفون را غيرقابل تسخير قرار داده بودند و اين يك نظرى است كه آميانوس مورخ آن را تأييد نموده است .\r\nاما با فرض اينكه محاصرهء تيسفون غيرعملى بود باز هم جاى تعجب است كه چرا ژولين كوشش نكرد قشون شاپور را در ميدان بمبارزه مجبور سازد ، چنان كه اگر بجاى او اسكندر بود با همهء قلت وسايل و اسباب دست باينكار ميزد . واضح است كه اگر ژولين آن قشون را بميدان كشيده و شكست ميداد شهر تيسفون باحتمال قوى خودبخود تسليم ميشد در اينموضوع هرقدر بيشتر غور مىشود روشن‌تر ميگردد كه براى انجام يك‌چنين عملى كه در حقيقت از مسائل عادى فنّ جنگ بشمار ميآيد ژولين نقشه‌اى نيانديشيده بود ، چه نظر بعجله و شتابى كه در اتمام كار و ديگر مسافت بالنسبه كمى كه به تيسفون داشت تصور نميكرد مجال بيابد پيش از آنكه به شهر برسد با قشون شاپور روبرو شود و در ميدان بمبارزه پردازد و اين حقيقت هم بر او مسلم بود كه يگانه راه پيروزى دست يافتن بر آن قشون مىباشد .\r\nليكن اقدامات و عمليات ژولين به كلى بىاساس و بر خلاف منطق بوده است زيرا بعد از آنكه مصمم گشت كه تنها تيسفون را ترك گويد بجاى اينكه با شاپور دست‌وپنجه نرم كند به دست‌پاچگى كشتيهاى خود را آتش زده سوزانيد و اين خود سبب تجرى و جسارت دشمن گرديد و بعد هم به طرف كردستان عقب‌نشينى كرد ، شما ملاحظه كنيد\r\n\r\n","description":"","footnote":"","page_name":" 575 ","page_number":621},
  {"content":"\r\n\r\nاين عمليات او با عمليات اسكندر چقدر باهم تفاوت دارد ! گيبون بنا بعقيده‌اى كه بعض از نويسندگان اظهار داشته‌اند مينويسد كه شاپور پيش از عقب‌نشينى امپراطور تقاضاى صلح نمود ولى به اين تقاضا با كبر و غرور جواب منفى داده شد . راولنسيون ميگويد كه آميانوس مورخ هيچ ذكرى در اينباب يعنى اعزام نماينده براى اين منظور ننموده است ، ليكن احتمال دارد پيشنهاداتى در اينخصوص بطور غيررسمى شده باشد كه تا به بهانهء اظهار صلح دشمن را بيازمايند و راجع به استعداد و عدهء او و نيز روحيهء سپاه روم اطلاعات سودمندى بدست آورند و نيز ممكن است كه ژولين تقاضاى نمايندگان را رد كرده باشد نظير شارل دوازدهم كه بعينه در يك چنين موقع سخت و مشكلى همين كار را كرد . آرى اين دو سردار از آنچه در سلف بالاترشان يعنى اسكندر گفته شد خيالى بودند و در كارها يك سليقهء بسيار عجيب‌وغريبى داشته‌اند .\r\nبارى اين عقب‌نشينى خطرناك در 16 ژوئن گرمترين فصول سال شروع گرديد و هنوز قشون مسافتى طى نكرده بود كه غبار غليظى از افق جنوبى نمايان گرديد .\r\nبعضىها تصور كردند كه دستهء از قبايل ساراسن يا رمهء از گورخران در حركت ميباشند ولى بر ژولين ظاهر بود كه پادشاه بزرگ در تعاقب وى به حركت آمده است . نه‌فقط امر حركت روميان از دستبرد و اذيت و آزار دشمن مختل گرديد بلكه طولى نكشيد كه جنگ بين آنها درگرفت ، گرچه فتح با قشون روم بوده است . اما مسئلهء خواربار و عليق اسبان مشكل شده و روميان از اين حيث به مضيقه افتادند ژولين با ساراسن‌ها رفتار خلاف سياستى كه نموده بود بايد او از اين كار خود سخت نادم و پشيمان شده باشد ، چه آنها جزو سواران سبك اسلحهء ايرانى در يك مسافتى قرار گرفته و خواربار براى قشون تهيه ميكردند ، لژيونهاى رومى چون به تانى حركت ميكردند نميتوانستند غله و عليق را كه بدست دشمن از جلو طعمهء حريق ميشد حفظ كنند و لذا چند روزى كه از حركت از تيسفون گذشت مبتلا بقحطى گرديدند .\r\nروز 26 ژوئن بود كه در طرف شمال نزديك سامره بيمانع و بدون ديده‌بان حركت ميكردند كه ناگهان به ژولين كه در جلو بود خبر دادند پس‌قراول قشون\r\n\r\n","description":"","footnote":"","page_name":" 576 ","page_number":622},
  {"content":"\r\n\r\nمورد حمله واقع شده و او را بعجله به كمك طلبيدند . وى باستخلاص قسمت مزبور شتافت ولى به رسيدن به عقب قشون دوباره بجلو كه از دشمن آسيب ديده بود احضار شد .\r\nاين‌جا جناح راست مورد حملهء سخت واقع گرديد و امپراطور از كثرت عجله و شتاب فرصت نكرد كاملا مسلح شود و ناچار بدون چار آينه براى تحريص و تشجيع افواج خود بجنگ شتافته و مردانه پيكار ميكرد و در حينى كه علائم فيروزى داشت ظاهر ميشد كه يك دفعه زوبينى از دشمن به طرف او پرتاب شده و ضربت مهلكى بر پهلوى راستش وارد آمد و با همان حال جراحت ويرا به اردو برگردانيدند . اين خبر هيجانى در لشكريان او توليد كرده با تمام قوا مستعد و آماده شدند كه انتقام خون او را بكشند و لذا پىدرپى بايرانيان حمله برده و با دادن تلفات زياد آنان را عقب راندند . در اين اثناء ژولين كوشيد كه سوار بر اسب شود ليكن ديد نميتواند ناچار تن بمرگ داده و بدين ترتيب او دليرانه در ميدان جنگ درگذشت و از عمرش اينوقت بيش از سى و يك سال نگذشته بود . اميانوس مينويسد كه « ژولين حقيقة مظهر شجاعت و دلاورى بوده - است » تاثيرى كه او بر دشمنان رشيد و جوانمرد خود بخشيده است از اينجا ميتوان آن را خوب فهميد كه صورت او در نقاشيهاى ايرانى به شكل شيرى نموده شده است كه از دهان وى آتش شراره مىزند و صورت مزبور در نزد ايرانيان كنايه از شجاعت بوده و هست .\r\n\r\nرد شدن پنج ولايت و نصيبين به شاپور 363 ميلادى\r\nپس از مرگ ژولين ، ژوين يكى از افسران معروف بجاى نامبرده به امپراطورى برگزيده شد ، وى در همان روز انتخابش يك جنگ ديگرى با ايرانيان نمود كه منتها درجهء حرارت و حدت را از خود بروز داده و بعد با سپاه خويش به طرف سامره حركت كرد . روميان چهار روز ديگر كنار دجله راه پيمودند ولى حمله و هجوم دشمن بقدرى سخت و هولناك بود كه در اينمدت فقط هيجده ميل توانستند طى مسافت كنند . سپاهيان روم اينوقت بدرجهء مرعوب گرديدند كه براى اينكه از چنگ ايرانيان خلاص شده پس از چند روز طى مسافت اجبارى خودشان را در آنطرف دجله بمرز روم برسانند جدا و با فرياد و فغان درخواست\r\n\r\n","description":"","footnote":"","page_name":" 577 ","page_number":623},
  {"content":"\r\n\r\nكردند كه به آنها اجازه داده شود كه از دجله بطور شنا عبور كنند . ژوين از بيم اينكه مبادا شورشى برپا شود ناچار بتقاضاى آنها تن درداد . او بدوا بيك دستهء پانصد نفرى از گال‌ها 46 - حصار ديار بكر\r\nو سامارتين‌ها كه معروف به شناگرى بودند اجازهء اين كار را داد و آن با موفقيت هم صورت گرفت يعنى سالما از دجله عبور نمودند ولى ساير دستجات كه در شناگرى عاجز بودند مكث كردند و بعجله تخته‌پاره‌ها و مشكهائى فراهم كرده زورقهائى ترتيب دادند و بدينوسيله از آب عبور كردند .\r\nشاپور كه قشونش از حملات بسربازان كاركشتهء رومى سخت فرسوده شده بودند فقط به اين قناعت كرده كه از راه جلوگيرى از خواربار بر حريف پيروزى حاصل كند ، آرى چون وضعيت او اجازهء حملهء جديد نميداد لذا باب مذاكرات صلح را با روميها مفتوح ساخت و آن از طرف آنان كه بستوه آمده بودند حسن استقبال شد . شرايط صلح\r\n\r\n","description":"","footnote":"","page_name":" 578 ","page_number":624},
  {"content":"\r\n\r\nبراى روميها بسيار سنگين و غيرشرافتمندانه بود ، زيرا كه آن تمام آنچه را كه ديوكلثين بدست آورده بود از چنگ روميان بدر برد ، چه بموجب اين عهد صلح ، اول - پنج ولايت آنطرف دجله كه نرسى آنها را تسليم داشته بود تماما مسترد گرديد . دوم - نصيبين و سنگارا ( سنجار ) يكى از دژهاى قسمت شرقى بين النهرين بايران برگشت . سوم - ارمنستان از منطقهء نفوذ روميان خارج گرديد .\r\nو يك رشته جنگهاى طولانى بدين ترتيب بافتخار ايران بدست شاپور خاتمه يافت و در مقابل اين خدمات حقا ملقب بكبير گرديد و اوست كه ايران را باوج عظمت و رفعت رسانيد كه از زمان جهان‌گشائى اسكندر داراى چنان مقامى نبوده است . البته تسليم پنج ولايت براى روميها افتضاح‌آور بود ، اما ضربت سخت جبران ناپذير همانا تخليه و تسليم نصيبين بوده است كه تقريبا از مدت دو قرن باينطرف مركز اقتدار روم و در حقيقت حصار مملكت شمرده ميشد ، بعلاوه جماعت كثيرى از اروپائيان در آنجا سكنى داشتند كه مجبور بر ترك علاقه بوده و بايستى از آنجا حركت كنند .\r\n\r\nسياست ايران و روم در ارمنستان و ايبرى\r\nبه ظاهر چنين تصور ميرفت كه شاپور بعد از فتح درخشان خود و امضاء عهدنامهء صلح بدست ژوين ، در ارمنستان داراى همه نوع اقتدار و نفوذ خواهد بود ولى اينطور پيش نيامد ، توضيح اينكه دورهء سلطنت ژوين بيش از چند ماهى دوام ننمود و جانشين وى والن‌سىنين « 1 » مملكت را به دو قسمت شرقى و غربى تقسيم نموده قسمت شرقى را ببرادر خويش والن « 2 » واگذار كرده و بدين لحاظ وضع تغيير نمود . عهدنامهء بالا آشكارا رد نشد ليكن امپراطورى كه با شاپور عهد صلح بسته بود اكنون مرده و خانوادهء جديدى به روى كار آمده است .\r\nشاپور كه شايق بود ارمنستان را باسرع وقت تحت نفوذ خود بياورد بيچاره ارزاس ( اشك ) را فريب داده بدربار خويش دعوت كرده و در همانجا او را فورا از دو چشم محروم ساخت ولى زنجيرهاى دست او از نقره ساخته شده كه آن علامت احترام بوده است .\r\n\r\n\r\n","description":"","footnote":"\r\n( 1 ) -  Valentinian . \r\n( 2 ) -  Valens . \r\n","page_name":" 579 ","page_number":625},
  {"content":"\r\n\r\nشاپور بعد از اين موفقيت كه بطور غدر آن را حاصل كرده بود بارمنستان هجوم برده و تنها دژ ارتوژراسا « 1 » كه زوجهء رومى اشك با خزاين و اموالش به آن دژ پناهنده شده بود با شاپور بناى مقاومت را گذاشت . او در جريان احوال به ايبرى مجاور ارمنستان نيز حمله برد و سورماسس « 2 » را كه از جانب دولت روم در آنجا سلطنت ميكرد بيرون كرده و اسپاكورس « 3 » نام پسرعم سلطان مخلوع را بجاى او بر تخت سلطنت وادى غور جاى داد . شاپور اينوقت بايران برگشت ولى براى تكميل كشورگشائى خود نيروئى پشت سر گذاشت .\r\nچنانچه روم نسبت بعهدنامهء ژوين وفادار ميماند شايد تغييرات جديدى در وضعيات حاصل نميشد ولى پارا پسر ارساس كه بمرز گريخته بود به ارمنستان براى پيشوائى دستجات ملى برگشت و از طرف دولت روم هم از وى تقويت و همراهى شد و اين قضيه سبب گرديد كه شاپور باز بميدان جنگ شتافت ، ارتوژراسا با تمام خزائن ارساس به تصرف درآمد و پارا مجبور به صلح شده رسما تبعيت و فرمانبردارى شاپور را به گردن گرفت .\r\nدر 370 ميلادى روم علنا در امور داخلى ايبرى مداخله نمود و دوك « 4 » ترنتيوس مأمور گرديد كه با دوازده لژيون بايبرى رفته سورماسيس را دوباره بر تخت بنشاند . دوك مشار اليه بآنكشور تاخته و تا ساحل رود غور را بدون اشكال به تصرف در آورد و در آنجا با اسپاكورس پادشاه دست‌نشاندهء شاپور مواجه گرديد و بالاخره قرار به صلح انجاميده قراردادى فيما بين بسته شد كه بموجب آن كشور مزبور بين دو پسر عم تقسيم گرديد و اين قرار و تصفيه چون بدون مراجعهء بدربار ايران صورت گرفته بود شاپور وقتى كه مطلع شد متغير گرديد ، سفراى وى از روم بدون اخذ نتيجه برگشته و بنابرين جنگ باز تغييرناپذير گرديد .\r\n\r\n\r\n","description":"","footnote":"\r\n( 1 ) -  Artogerassa . \r\n( 2 ) -  Sauromaces . \r\n( 3 ) -  Aspacures . \r\n( 4 ) -  ( Duke Terentius . )  از القابى كه بيشتر در اينزمان رواج داشت « لقب دوك » و « كنت » بود و مخصوصا « دوك » از آن يكى ديگر زيادتر مهم و مورد توجه بوده است . ( مؤلف )\r\n","page_name":" 580 ","page_number":626},
  {"content":"\r\n\r\nدر بهار 371 پادشاه ايران از سرحد عبور كرده در نقطهء موسوم به وگابانته « 1 » بروميان حمله برد . در ابتدا روميان براى احتراز از نقض عهد و رعايت مواد عهدنامه رويهء تدافعى پيش گرفته از مبادرت بحمله خوددارى مينمودند ليكن بعد بايرانيان حمله برده و آنها را عقب نشاندند و خلاصه تا چندين سال اين نزاع و جنگ بدون هيچ نتيجهء قطعى دوام داشت .\r\nشرح‌حال اسف‌آور پارا را اميانوس بتفصيل نوشته است و از آن معلوم مىشود كه او بتوسط دوك ترنتيوس به بهانهء تجديد عهد صلح بدربار روم دعوت شد . پارا از اين دعوت حس خدعه نموده فهميد كه ميخواهند او را از سلطنت خلع كنند و لذا رو بفرار نهاد . اگرچه دنبالش كردند ولى سالما بسواحل فرات رسيد . او بوسيلهء پشته‌هاى تير و الوار كه با كمال عجله و شتاب آنها را فراهم نموده از شط عبور كرد ولى بعد ملتفت شد كه قشون روم هردو راه ارمنستان را بسته‌اند و لذا از راهى كه يك نفر راهگذر اتفاقى ويرا رهنمائى نمود به جنگل گريخت . صاحبمنصبان رومى كه نتوانستند او را بچنگ بياورند رسما بروم گزارش دادند كه پارا بوسيلهء سحر و جادو از انظار غايب گرديده است . والن بيعقل آن را بدون تحقيق قبول نموده بقتل پارا مصمم گشت در صورتى كه اينمرد علاقه و ودادش را تا آخر با روميان قطع نكرده بود . بالاخره يكى از مامورين رومى آن شاهزادهء بدبخت را حسب الامر در يك مجلس ضيافتى بقتل رسانيد .\r\n\r\nانعقاد عهد صلح بين روم و ايران 376 ميلادى\r\nقرارداد متاركهء جنگ بين ايران و روم بسته شد اما اين قرارداد بعد از چندى نقض شده دوباره بين آنها جنگ درگرفت تا كار به عقد صلح انجاميد . اگرچه شرايط اين عهدنامه بر ما درست معلوم نيست ولى گويا دولتين متعاهدين متعهد شده‌اند كه ارمنستان و ايبرى را به حال خود واگذارند تا بطور استقلال حكمرانى كنند و چون دو كشور نامبرده مذهبا\r\n\r\n\r\n","description":"","footnote":"\r\n( 1 ) -  Vagabante . \r\n","page_name":" 581 ","page_number":627},
  {"content":"\r\n\r\nمغاير « 1 » و مخالف با ايران بوده‌اند پس اين عهد صلح درنتيجه هر دوى آنها را واميگذارد كه با روم دوست و با ايران دشمن باشند .\r\n\r\nمرك شاپور 379\r\nو اين آخرين جنگى بود كه شاپور بر عليه روم نمود چه بعد از اين او پس از يكدوره سلطنت بطور فوق العاده طولانى و در عين حال پيروز و كامياب در سن كهولت با كمال شرافت و ابهت از اينجهان درگذشت .\r\nاز خصايص و صفات مختصهء او خيلى كم بر ما معلوم است و همينقدر مىدانيم كه از شهر ياران مقتدر و توانا بود ، تركيب عالى باشكوه و شهامت و شجاعتى بسزا داشت .\r\nمردمش نسبت به او صميمى و فداكار بودند . جنگ ممتد و طولانى با روم را با وضع و ترتيبى كه ادامه داده نشان ميدهد كه او نه‌تنها در فنون جنگى كامل بود بلكه يك روح ثابت تزلزل ناپذيرى كه بسيارى از افراد اين سلسله آن را فاقد بودند در او وجود داشته است .\r\nبعلاوه جنگهاى او بر ضد هياطله تا آنقدريكه بر ما معلوم مىباشد خود گواه صادقى است كه او در امور نظامى و نيز در ديپلوماسى هردو مهارت داشت . ظاهرا او كتيبه و نقوشى از خود باقى نگذاشته است ، ليكن شهرهاى زيادى بنا نموده از جمله ساختمان مجدد نيشاپور تصور ميرود كه بدستور او بوده است .\r\nما از بيان فوق چنين نتيجه ميگيريم كه شاپور در برقرارى عهد صلح مزبور ايرانرا باوج رفعت و عظمت رسانيده قويترين دشمنان آنمملكت يعنى دولت روم را بر جاى خود نشانيده و ضربت مهلكى بحيثيت و اعتبار وى وارد آورد . بعلاوه دشمن مقتدرى كه مرز هاى شرقى را تهديد نمايد . باقى نماند ما اين بيان اميانوس مارسلينوس را كه عقيدهء يكنفر بيگانهء معاصر را دربر دارد در اينجا بمناسبت نقل كرده و اين فصل را ختم ميكنيم .\r\nمورخ نامبرده راجع بجنگ شاپور بر عليه قسطنطين چنين مينويسد - « اقبال شرق ، صور\r\n\r\n\r\n","description":"","footnote":"\r\n( 1 ) - مقصود اين است كه ارمنستان و ايبرى هردو مسيحى و با روم هم‌مذهب بوده‌اند و از اينرو با ايران كه آتش زردشتى داشت معلوم است دشمن بودند ( مترجم ) .\r\n","page_name":" 582 ","page_number":628},
  {"content":"\r\n\r\nخطر عظيم را دميد ، چه پادشاه ايران كه از كمك و يارى طوايف وحشى هولناك كه اخيرا آنان را زير اطاعت درآورده بود تقويت يافته و او كه بيش از همه به بسط نفوذ و توسعهء قلمرو خود حرص داشت مشغول تهيهء نفرات ، مهمات و خواربار گرديد . عقل شيطانى را با عقول مستشاران انسانى خود درآميخته از هركاهن و غيب‌گوئى راجع به آتيه استمداد و استشاره نمود » « 1 »\r\n\r\n\r\n","description":"","footnote":"\r\n( 1 ) - 38 ، 4 ( مؤلف ) .\r\n","page_name":" 583 ","page_number":629},
  {"content":"\r\n\r\nيك مهر ياقوت رمانى واره‌ران يا بهرام چهارم\r\nترجمهء مضمون مهر بهرام چهارم « واره ران ، پادشاه كرمان پسر پرستندهء اورمزد ، شاپور مقدس ، شاه شاهان ايران و غير ايران ، آسمانىنژاد از جانب خدا »\r\n\r\nفصل سى و هشتم جنگ با هياطله ( هونهاى سفيد )\r\nاما تو بر آن خواهى برآمد و مثل باد شديد داخل آن خواهى شد و مانند ابرها زمين را خواهى پوشانيد ، تو و جميع افواجت و قومهاى بسيار همراه تو ميباشند و تو از مكان خويش از اطراف شمال خواهى آمد ، تو و قومهاى بسيار همراه تو كه جميع ايشان اسب‌سوار و جمعيتى عظيم و لشكرى كثير ميباشند .\r\n( كتاب حزقيال نبى باب 38 آيهء 9 - 15 )\r\n\r\nاردشير دوم ، 379 - 383 ميلادى و شاپور سوم 383 - 388\r\nچنان كه اكثر پس از يك دوره سلطنت طولانى با شكوه و جلال اتفاق افتاده است جانشينان اوليهء شاپور كبير ضعيف و سست و آرام طلب درآمدند . از اردشير دوم غير از اينكه ماليات‌ها را بخشيده و بدينجهت ملقب به نيكوكار شده چيز ديگرى معلوم نيست . او مدت چهار سال از 379 تا 383 پادشاهى نموده و در سال اخير از سلطنت خلع گرديده\r\n\r\n","description":"","footnote":"","page_name":" 584 ","page_number":630},
  {"content":"\r\n\r\nاست . جانشين اردشير دوم برادرزاده‌اش شاپور سوم در سال دوم جلوسش قراردادى با دولت روم بسته و نيز بسركوبى طايفه‌اى از اعراب موسوم به « اياد » « 1 » لشكر كشيد و در طاق بستان نزديك كرمانشاه تصوير خودش و شاپور كبير را حجارى كرده است كه آن تا بامروز باقى مىباشد . وفات وى در سال 388 م بوده است .\r\n\r\nتجزيهء ارمنستان 384 ميلادى\r\nروميان بعد از قتل پارا آن هم بدان ذلت و خوارى كه سابقا ذكر شد يكى از شاهزادگان اشكانى موسوم به وارازتاد را بسلطنت ارمنستان نامزد كرده ولى اختيارات واقعى را بيكى از نجباى ارمنستان موسوم به موشگ واگذار نمودند . وارازتاد موشك را بواسطهء سوءظنى كه از او حاصل كرده بود در يك مجلس ضيافتى بقتل رسانيد . اين قضيه سبب تهييج برادر موشك كه مانوئل نام داشت گرديده بر ضد وارازتاد قيام كرد و تاج و تخت را بنام عيال بيوه و دو پسر پارا تصاحب نمود . او چون خود را بالاخره مجبور بكشمكش با روم ميدانست بدوا سفيرى بنزد اردشير فرستاد و حاضر شد بدربار ايران خراج فرستاده و تبعيت آندولت را قبول نمايد . شرايط معاهده با عجله و شتاب تمام انجام گرفت و يكنفر والى ( استاندار ) با ده هزار قشون به ارمنستان اعزام گرديد كه بمعيت مانوئل در آنجا حكمرانى نمايد .\r\nاين حكمرانى دو نفرى كه غيرممكن و نشدنى است ناگهان بدست مانوئل خاتمه پيدا نمود ، توضيح اينكه به او خبر رسيد كه ميخواهند ويرا دستگير كنند و لذا بر پادگان‌هاى ايران حمله برده و تمام آنها را نابود ساخت . اينمرد تا وقتى كه حيات داشت بر جاى خود ثابت و مستقل مانده و پس از مرك او در سال 383 ميلادى دولتين ايران و روم نزديك بود باز بر سر ارمنستان داخل جنك شوند ، اما چون روم از ضربت سخت تزلزل آورى كه از گوت‌ها در جنگ ادرنه در سال 378 خورده بود هنوز سر بلند نكرده بود و از اينطرف در ايران سلاطينى كه سلطنت ميكردند تماما دم از صلح زده رزمجو و جنگى نبودند و لذا در 384 م عهد صلحى بين دولتين بسته شد كه بموجب آن قسمت اعظم شرقى آن ضميمهء دولت ايران شده و قسمت غربى آن متعلق بروم گرديد . در\r\n\r\n\r\n","description":"","footnote":"\r\n( 1 ) - مسعودى ، مروج الذهب جلد دوم 189 ( مؤلف ) .\r\n","page_name":" 585 ","page_number":631},
  {"content":"\r\n\r\nاين دو قسمت نمايندگانى از خاندان قديم اشكانى حكمرانى مينمودند ولى استقلال ملى ارمنستان به كلى معدوم گرديد ، چنان كه استقلال ملى لهستان در سالهاى اخير به همان ترتيب و به همان دليل معدوم گرديده است . آرى ، اشراف متمرّد و گردنكش در هردو جا مصالح مملكت خود را نسبت بمنافع و ترقيات شخصى بيشتر قربانى مناقشات جزئى و عداوت‌هاى شخصى نموده و نتيجه در مورد آن كشور باستان اين شد كه دولت ارمنستان محو و نابود شده و مسئله ارمنى آغاز گرديد\r\n\r\nبهرام چهارم 388 - 399 ميلادى\r\nبعد از مرك شاپور سوم بهرام جانشين وى گرديد . از مضمون امضاء و سجل اين پادشاه كه محفوظ مانده و آن سر صفحهء فصل جارى را تشكيل ميدهد چنين معلوم مىشود كه او قبلا پادشاه كرمان بوده است . در زمان سلطنت او خسرو والى ( استاندار ) ارمنستان ايران از اينكه حكومت ولايات رومى هم واگذار بوى گرديد باستظهار كمك تئودوسيوس از تابعيت ايران بناى سرپيچى و ياغيگرى را گزارد ، ولى آن امپراطور عاقل براى احتراز از جنگ خسرو را بسر نوشت خودش باقى گذاشت و مساعدتى به او ننمود و بالاخره نامبرده دستگير شده در قلعه و دژ فراموشى زندان دولتى محبوس گرديد و برادر وى بهرام شاپور بجاى او استاندار ارمنستان شد و از وقايع سلطنت بهرام چهارم چيز ديگرى ذكر نشده است تا در يك شورشى بدست يكى از سربازانش مقتول گرديد .\r\n\r\nيزدگرد گنه‌كار 399 - 420 ميلادى\r\nيزدگرد اول بجاى بهرام بر تخت نشست . او ظاهرا شخص ملايم و صلح‌خواهى بود ، ولى اگر رزمجوئى و سلحشورى اسلافش در وى وجود داشت موقع براى جنگ كاملا مناسب و مقتضى بوده است ، چه دولت روم در اين اوقات گرفتار جنگهاى داخلى و تهاجمات برابره بود . توطئه و دسته‌بندى و ياغيگرى و طغيان ، تاراج روم بدست آلريك « 1 » در 410 ميلادى به كلى آندولت را از پا درافكنده بود . واقعا فتح سوريه و آسياى صغير در آنوقت خيلى آسان و يزدگرد باحتمال قوى ميتوانست تمام ولايات متصرفى سلاطين هخامنشى را پس بگيرد ، ولى روابط ايران و روم بسيار\r\n\r\n\r\n","description":"","footnote":"\r\n( 1 ) -  Alaric . \r\n","page_name":" 586 ","page_number":632},
  {"content":"\r\n\r\nصميمانه بوده چنان كه آركاديوس « 1 » امپراطور روم شرقى در هنگام وفات پسر كوچك خود تئودوسيوس را به يزدگرد سپرد و پادشاه ايران هم اين وصيت او را قبول نموده خواجهء دانشمندى را به تربيت و سرپرستى تئودوسيوس برگماشت و تا آخر سلطنت وى ذكرى از جنگ‌وجدال با دولت روم شرقى در ميان نبود .\r\n\r\nرويهء يزدگرد نسبت به مسيحيان\r\nجامعهء مسيحى كه از شكنجه و عذاب مدت متمادى و سخت و بيرحمانهء شاپور كبير متلاشى و تقريبا نابود شده بود پس از مرگ او بتدريج رو به بهبودى و اصلاح نهاد . ما انتخاب يكنفر جاثليق سلوكيه را ميشنويم كه در زمان شاپور سوم به عمل آمده ولى اين فقط در سلطنت يزدگرد اول بود كه وضعيت مسيحيان رسما اصلاح شده و بناى پيشرفت را گذاشتند . ماروتا اسقف بين النهرين در همين اوان با عده‌اى از نمايندگان دولت روم بدربار ايران فرستاده شد كه جلوس تئودوسيوس دوم را به يزدگرد سرپرست وى اعلام دارد . اسقف نامبرده يزدگرد را از بيمارى شفا داده و توجه شاهنشاه را از اينراه به طرف خود جلب و در وجود او نفوذى بسزا حاصل نمود . اين ملاطفت شاهانه به زودى بارآور شده و در سال 409 ميلادى فرمان رسمى مبنى بر آزادى كامل مسيحيان در آداب مذهبى و اجازهء تجديد ساختمان كليساهاى خودشان صادر گرديد . اهميت فرمان مزبور نسبت بكليساى روم شرقى باندازهء اهميتى مىباشد كه حكم مشهور ميلان « 2 » نسبت بكليساى غرب دارا بوده است .\r\nاين فرمان رتبه و مقامى كه به اين فرقه رسما اعطا كرد همانست كه امروز در تركيه شناخته شده است كه بعنوان يك ملت واحد تشكيل هيئت جامعهء مسيحيون داده و امور جاريهء\r\n\r\n\r\n","description":"","footnote":"\r\n( 1 ) -  Arcadius . \r\n( 2 ) - حكم ميلان همان حكمى است كه در فرمانفرمائى قسطنطين در شهر ميلان صادر شده است . اين امپراطور مذهب مسيح را در عوض مذهب قديم روم قرار داده اعلان كرد كه هركس هرمذهبى كه ميخواهد داشته باشد و آداب آن را بآزادى بجا بياورد ، چه در امور الهى هيچكس را نبايد از پيروى طريقى كه بدان مايل - است ممنوع داشت . تفصيل آن رجوع شود بتاريخ قديم روم تأليف ذكاء الملك ( مترجم ) .\r\n","page_name":" 587 ","page_number":633},
  {"content":"\r\n\r\nآنان با دولت توسط يكنفر رئيس يا پيشواى مذهبى صورت ميگيرد كه از طرف آندولت معين مىشود .\r\nمتعاقب صدور اين فرمان ، مجمع معروف سلوكيه بسال 410 ميلادى منعقد گرديد كه در آنجا با احكام و عقايد و اصول مجمع نيقيه « 1 » موافقت شده و همهء آنها تصويب گرديدند .\r\nبنا بعقيدهء ويگرام « 2 » در مجمع نيقيه كه در سال 325 ميلادى براى مبارزهء با اصول عقايد آريوس « 3 » منعقد گرديد از ايران « 4 » نماينده حاضر نشده بود . كشيش مشار اليه قائل شده بود كه « اب و ابن » در يك عرض نيستند بلكه بين آنها فرق و تفاوت است ، زيرا كه « اب » از ازل موجود بر خلاف « ابن » كه حادث و مخلوق ارادهء « اب » بوده است ، بعبارت ديگر پسر در سرشت مشابه با پدر بوده اما در يك عرض و داراى يك حقيقت نيستند و اين دو تعبير در زبان يونانى به دو كلمه‌اى ادا شده است كه فقط بوسيلهء حرف واحد  ( Iota )  اختلاف كلى باهم پيدا ميكنند ولى اين تفاوت و اختلاف بزرگ ناشى از يكحرف تفرقه بين مسيحيان انداخته و دنياى مسيحيت را بهم زده دچار آشوب و اضطراب نمود . در مجمع نيقيه اتاناسيوس « 5 » كه زبدهء انجمن بود اختيار اين اصل را\r\n\r\n\r\n","description":"","footnote":"\r\n( 1 ) -  ( Nicaea )  بايد دانست كه مجمع نيقيه اول مجمع عمومى بود كه براى رفع اختلاف بين كشيشان در باب حقيقت وجود حضرت عيسى بامر قسطنطين در شهر نيقيه منعقد گرديد و دويست و پنجاه نفر از خلفاى مسيحيان در آنجا حاضر شدند و كشيشهاى درجهء پست‌تر هم همراه ايشان بودند . بالاخره در اين مجمع پس از مباحثات راى آريوس را باطل دانسته اصولى براى مذهب اختيار نمودند و آن مبنى بر اين بود كه حقيقت اب و ابن يكى و در يك عرض ميباشند و قسطنطين اين راى را حتمى و براى عموم مسيحيان واجب القبول دانسته آريوس و اتباع او را تبعيد كرد و كتب او را سوزانيد . اقتباس از تاريخ مختصر دولت قديم روم تأليف ذكاء الملك ( مترجم ) .\r\n( 2 ) -  Wigram \r\n( 3 ) -  Arius \r\n( 4 ) - « كليساى آشورى » صفحهء 75 ، جمس اسقف نصيبين رئيس مجمع مزبور بود ، ليكن نصيبين آنوقت جزو امپراطورى روم شمرده ميشد . « يكنفر يحيى نام ايران ذكر شده » ، ولى ممكن است كه لفظ پرشيا غلط خواندهء كلمهء پرهه  ( Perha )  باشد ( مترجم ) .\r\n( 5 ) - آتاناسيوس يا سنت آتاناز اسقف اسكندريه يكى از برجسته‌ترين مدافع مذهب مسيح بشمار ميايد ، اينمرد بزرگترين دشمن آرين‌ها بود . در شوراى نيقيه كه اصل تثليث تصديق و عقيدهء آريوس تكذيب شد اولين مقام را حائز گرديد و به اين مناسبت پنج دفعه بامر امپراطورهاى آرين تبعيد گشت ( مترجم ) .\r\n","page_name":" 588 ","page_number":634},
  {"content":"\r\n\r\nكه « پسر با پدر هردو از يك گوهر ميباشند » تحكيم و استوار نمود و مجمع كسانى را كه از قبول اين امر امتناع ورزيده لعنت كرد و بكفر و الحاد محكوم ساخت . بعقيدهء ويگرام ايران از اين بحث و جدال آرين « 1 » نه‌فقط آسودگى خاطر داشت بلكه از آن بىاطلاع هم بوده و اين از نظر وضع متزلزل و مخاطره‌آميز وى بسيار هم خوب و مساعد بوده است .\r\nيزدگرد شايد در اين زمان بفكر غسل تعميد افتاده و حتى بر اين شد كه مغ ها را تنبيه و سياست كند و آنها نيز بر ضد وى برخاسته چنان كه در تاريخ ايران مذكور است ويرا اثيم و گنه‌كار خواندند ، ولى پس از چندى منتقل گرديد كه اين عمل او دور از حزم و احتياط بوده لذا دوباره بآئين خود برگشته به انهدام فرقهء مسيحى حكم داد و درنتيجه تا مدت پنجسال تمام مسيحيان مورد تعاقب سخت و شكنجه و عذاب دولت ايران بودند .\r\n\r\nافسانهء عجيب مرك يزدگرد\r\nاز حالات اين پادشاه كه يكى از كارهاى او بناء شهر يزد مىباشد اطلاعات ما خيلى كم است . وفات وى چنان كه فردوسى حكايت مىكند در نزديكى درياچهء سوار ياسو محل صيد سمور آبى قريب به شهر نيشاپور رويداده كه اكنون معروف بچشمهء سبز و بطور افسانه در قلب كوههاى نيشاپور واقع است و بر طبق اين حكايت اسب سفيدى داراى دست و پاى ريز و كفل گرد شبيه بگورخر از درياچهء نامبرده بيرون آمد و شاه بگرفتن آن فرمان داد ولى هيچكس موفق باينكار نگرديد ، آخر الامر خود شاه زينى برداشته بنزديك اسب رفت و او آرام گرفته ابدا شرارتى از وى بروز نكرد ، حتى شاه وقتى كه زين بر پشت وى نهاد و تنگش را محكم بست اين جانور مهيب و شرير هيچ تكان نخورد بلكه محكم بر جاى خود ايستاده بود ولى همين كه به عقب وى رفت يك دفعه او بجنبش آمده مانند رعد بناى غرش را گذاشت و با هردو پا و سمهائى كه مثل سنگ سخت بود چنان بشاه نواخت كه سرش با تاج كيانى به خاك افتاد و اسب بعد\r\n\r\n\r\n","description":"","footnote":"\r\n( 1 ) - مراد آريوس اسكندريه بوده است كه در 336 ميلادى درگذشت . وى منكر الوهيت مسيح بوده است . ( مترجم )\r\n","page_name":" 589 ","page_number":635},
  {"content":"\r\n\r\nاز اين بدرياچه رفته اثرى از او معلوم نشد .\r\n\r\nجانشينى بهرام گور بقهر و غلبه 420 م\r\nبعد از مرگ يزدگرد اول بزرگان ايران در نظر داشتند كه هر دو فرزند او بهرام و شاپور را از سلطنت ايران محروم بدارند . بهرام را براى اينكه در ميان اعراب صحرا نشوونما يافته بود قابل سلطنت نميدانستند و ديگريرا ببهانهء اينكه ارمنستان را رها كرده بفكر تاج و تخت افتاده است شايستهء اينمقام نميديدند ، ولى بهرام كه داراى شخصيت و مردى بود نيروئى از اعراب بر بزرگان و نجباى كشور فايق آمده و آنان را بدون خوف از جنگ داخلى مطيع و رام نمود . بنابر افسانه‌هاى ايران ، بهرام تاج را ما بين دو شير ژيان نهاده و بمدعى خودش خسرو كه پسر عم وى و از طرف نجباى مملكت انتخاب شده بود پيشنهاد كرد كه هركس تاج را از بين اين دو حيوان درنده ربود سلطنت از آن او باشد خسرو امتناع نموده و بهرام با جرئت و جسارتى كه در تمام دورهء حياتش مشهود بود براى تصرف آن كوشش نموده و بالاخره مظفر و كامياب گرديد .\r\n\r\nلشكركشى بر ضد روم 420 - 421 ميلادى\r\nاين پادشاه جديد شكنجه و عذاب مسيحيان را كه پدرش يزدگرد در سالهاى اخير سلطنت خويش بنا نهاده بود با حرارت جوش ادامه داده و در اينقسمت رفتار او بقدرى بيرحمانه و سخت و شديد بود كه جمع كثيرى از مسيحيان ايران فرارا از مرز خارج شده تحت حمايت و حراست روم قرار گرفتند و اين قضيه بهرام را بغضب آورده تسليم رعاياى خود را از دولت روم تقاضا نمود و پس از امتناع آندولت اعلان جنگ داد .\r\nاينجا روميها پيشدستى كرده جلوتر از حريف بجنگ شتافتند ، آنها از دجله گذشته ارز روم يكى از ولايات استردادى شاپور كبير را مورد تاخت‌وتاز و قتل و خرابى قرار دادند . رئيس آنها اردابوريوس « 1 » از نسل آلان به بين النهرين رو آورده نصيبين را محاصره كرد . هرچند بهرام با سپاه عظيمى بخلاصى آنجا شتافت و روميان\r\n\r\n\r\n","description":"","footnote":"\r\n( 1 ) -  Ardaburius \r\n","page_name":" 590 ","page_number":636},
  {"content":"\r\n\r\nعقب نشستند . موسى خورن « 1 » ( نويسندهء ارمنى ) ذكر مىكند كه بهرام خود بشخصه مدت سى روز تئودوزيوپوليس ( ارزروم حاليه ) را كه از ولايات ارمنستان روم بود در محاصره داشته است و مطابق بيان نويسندهء بالا ايرانيان از مدافعات سخت اسقف شهر و مجاهدات شديد او صدمه و آسيب ديده دست از محاصره كشيدند ، اين مرد نه فقط مدافعين را تقويت و تشجيع نموده بلكه منجنيق بزرگى تعبيه كرد و يكنفر از شاهزادگان جنگى ايران را بقتل رسانيد .\r\nبهرام با سردار رومى قرار گذاشت كه هركدام پهلوانى از خود بميدان بفرستد تا تن‌بتن باهم نبرد كنند ( و پهلوان هرطرف كه كشته شد آنطرف مغلوب شناخته شود ) از طرف روميها يكنفر گوت موسوم به آريوبندوس « 2 » انتخاب شده و نامبرده بر حريف ايرانى خود فايق آمده و او را بقتل رسانيد و بهرام نيز قرارداد مزبور را پذيرفته عقب نشست . در اين اثناء اردابوريوس در بين النهرين تمامى سپاه ايران را كه گرفتار دامى كرده بود نابود ساخت . اعراب متفق ايرانيان نيز تلفات و خسارات زيادى ديدند و بالنتيجه بهرام حاضر براى صلح گرديد و فرستادهء رومى را بحضور پذيرفت . در اينموقع نيروى جاويد يا فوج روئين‌تن مغرور به التماس اجازه خواستند كه براى آخرين بار بروميان حمله ببرند و اميد داشتند كه در اثناء مذاكرهء صلح روميان را از پاى درآورند ، چنانچه در ابتدا موفقيتى هم حاصل نمودند اما به زودى سپاهيان تازه‌نفسى بكمك نيروى روم رسيده سپاه جاويد را تا آخرين تن نابود ساختند .\r\n\r\nصلح با روم 422 ميلادى\r\nشرايط اين عهد صلح كه در 422 ميلادى انعقاد يافت در دست نيست ولى تصور ميرود كه نه‌تنها به مسيحيان در پناهنده شدن بروم اجازه داده شد بلكه بهرام هم موافقت كرد كه از شكنجه و عذاب مسيحيان دست بردارد .\r\nاز طرف ديگر زردشتيان نيز از اذيت و آزار روميان ايمن گرديدند . گيبون راجع به اين جنگ مينويسد كه اسقف آمد تمام ظروف ( طلا و نقره ) كليساهاى حوزهء خودش را آب كرده\r\n\r\n\r\n","description":"","footnote":"\r\n( 1 ) - چون اميانوس مارسيلونوس كتاب ذيقيمت خود را تا سال 378 ميلادى سال جنك ادرنه ، ختم كرده ناچار در بيان وقايع ايندوره از منابعى استفاده شده كه اعتبار آنها در درجهء پائين است ( مؤلف ) .\r\n( 2 ) -  Areobindus . \r\n","page_name":" 591 ","page_number":637},
  {"content":"\r\n\r\nفروخت و از پول آن هفت هزار تن اسير ايرانى را خريد و بنزد بهرام فرستاد . ممكن است اين كار خير و اقدام شرافتمندانهء يك نفر مسيحى حقيقى مؤثر واقع شده و شاهنشاه ايران را راغب كرده است كه از شكنجه و عذاب مسيحيان خوددارى كند و اين رويه را موقوف دارد كه آن همانقدر كه بيرحمانه بود خلاف مصلحت و سياست هم بوده است .\r\n\r\nاعلان استقلال كليساى شرقى 424 ميلادى\r\nاين تعاقب و اذيت و آزارها يك نتيجهء مهم دربر داشته و سبب گرديد كه پيشوايان كليساى شرقى فهميدند كه بهترين طريق براى آنها اينست كه از كليساى روم غربى جدا شوند . بالاخره در سال 424 ميلادى مجمع داديشوع « 1 » منعقد گرديد و از جاثليق ، داديشوع تقاضا شد كه با لقب بطريق تاج خلافت مسيح را بر سر نهاده خود را از كليساى روم غربى مجزى بداند و مقرر شد كه در آتيه از وى كاملا و بدون مراجعه به پطريك‌هاى غرب اطاعت و فرمانبردارى شود و اين سياست نتايجى بس سودمند بخشيد ، چه از اين تاريخ به بعد كمتر از اذيت و آزار مسيحيان چيزى شنيده مىشود .\r\n\r\nتبديل ارمنستان ايران به والىنشين 428 ميلادى\r\nدر همين سال كه قرارداد با روم بسته شد بهرام كه شكست او در جلو تئودوزيوپوليس موقعيت ويرا در ارمنستان ايران ضعيف و متزلزل ساخته بود ناگزير شد مسئول اهالى را اجابت كند ، لذا يكى از پسرهاى بهرام شاپور را بسلطنت ارمنستان ايران تعيين كرد ، ولى اشراف و رجال گردنكش كشور باز خوشنود نشدند و بناى شكايت را گذاشتند تا بعد از شش سال كشمكش و منازعات داخلى التماس كردند كه يكنفر ساتراپ يا استاندار ايرانى براى آنجا تعيين گردد . اين خواهش آنها پذيرفته شد و استقلال محدودى هم كه ارمنستان ايران داشت بدين ترتيب بدست ليدرهاى خودش خاتمه پيدا كرد ، تذكر اينمطلب خالى از اهميت نيست كه اسحق خليفهء ارمنستان با اين عمل انتحار سياسى كه آن يك ملت مسيحى را تحت سلطه و بندگى يك ملت زردشتى آورد جدا\r\n\r\n\r\n","description":"","footnote":"\r\n( 1 ) -  Dad Ishu \r\n","page_name":" 592 ","page_number":638},
  {"content":"\r\n\r\nمخالفت كرده و براى جلوگيرى آن بسيار كوشش كرد .\r\n\r\nظهور هياطلهء\r\nچنان كه در سابق ذكر شد « 1 » يوئه‌چىها سك‌ها را در 163 قبل از ميلاد از مسكن مألوف خودشان واقع در حوزهء تاريم محروم و بيرون كردند . در 120 قبل از ميلاد سك‌ها را مردمان يوئه‌چى از باختر راندند و آنها در آنجا مسكن گزيده و آن تا چندين پشت مركز آنان باقيماند . در 30 قبل از ميلاد يكى از طوايف يوئه‌چى موسوم بكويشانگ طوايف ديگر را مطيع كرده دولتى تشكيل داد و اين طايفه نزد روميها معروف بكوشان مىباشد ، آنتونى هيئتى بسفارت بنزد اين طايفه فرستاد و رؤساى كوشان در زمان فرمانفرمائى اوگوست بروم رفته‌اند .\r\nكوشان بتدريج رو بانحطاط نهاده و بجاى وى نژاد ديگرى به روى كارآمد كه نزد چينيها موسوم به يتا و روميها ويرا افتاليت يا هونهاى سفيد خواندند و اما نزد ايرانيها معروف به هيتل يا هياطله مىباشد . اسامى سه‌گانهء بالا ( چينى ، رومى ، ايرانى ) از قرار معلوم از كلمهء يتاليت « 2 » مأخوذ مىباشد كه بمعنى رئيس است . بهرحال اين واردين جديد يعنى هياطله با يوئه‌چىها هرچند قرابت نژادى داشتند اما از آنهائيكه بيرون‌شان كرده بودند به كلى مغاير و ممتاز بوده‌اند ، بارى اين طايفهء قوى و زورمند در 425 ميلادى از جيحون عبور كرده به خاك ايران بناى تاخت‌وتاز را گذاشتند و بنابقول مورخين ايران هجوم آنها سبب اضطراب عظيمى در ايران گرديد .\r\n\r\nلشكركشى بهرام گور بر ضد هونهاى سفيد\r\nبهرام به ظاهر چنين مينمايد كه از خبر هجوم هياطله دست و پايش را گم كرده است ، چه بجاى اينكه بجمع‌آورى كليهء قواى مملكت بپردازد به قصد شكار به طرف آذربايجان روانه شده اعتنائى به مستدعيات يا توبيخات وزرا و اعيان دربار خود ننمود ، ليكن بمحض اينكه داخل زنجيره جبال البرز گرديد ( و باصطلاح رد گم كرد ) او حركت خود را فوق العاده سريع و تند نمود ، قوائى فراهم كرده و رو بمرز شرقى آورد . حركات يا توجه و انتهاضش را كاملا\r\n\r\n\r\n","description":"","footnote":"\r\n( 1 ) - در فصل 29 كتاب .\r\n( 2 ) -  Ye - tai - li - to . \r\n","page_name":" 593 ","page_number":639},
  {"content":"\r\n\r\nمخفى داشته بطوريكه احدى از مقصدش اطلاع حاصل نكرد . او طرح شبيخونى ريخت و در تاريكى غفلة بدشمن حمله كرد و در اينقسمت او نقشى را به كار برد كه آن بيك اندازه مشابه با نقش جدعون « 1 » بوده است كه براى غلبهء بر مديانىها به شكستن كوزه و سبوها مبادرت كرد . بهرام نيز انبان‌ها را پر از سنگريزه نموده به گردن اسبان آويخت ، او كاملا دشمن را غافلگير كرد كه نتوانست دست و پاى خود را جمع كند و اسبها نيز به كلى وحشت كرده بناى رميدن و فرار را نهادند . خلاصه خان و بسيارى از سران و افسران او را كشته و زوجهء معتبر خان را دستگير كرده غنائمى فراوان بدست آورد .\r\nبراى تكميل فتوحات خويش بهرام هياطله را تا آنطرف جيحون راند و بار ديگر شكست‌شان داده مجبور ساخت كه تقاضاى صلح نمايند ، در صحت واقعى اين لشكركشى بهرام هيچ‌جاى شبهه و ترديد نيست چه ولايات شرقى ايران بعد از اين تا اواخر سلطنت طولانى اين پادشاه كاملا امن بوده است و در عين‌حال ايران تا چندين نسل معرض خطر حمله و هجوم اين صحرانشينان وحشى بوده و آن ، خيال فرمانروايان اين كشور را به خود مشغول ميداشته است .\r\nحكايت لشكركشى بهرام را بهند كه ميگويند پادشاه هند سند و مكران را در عوض خدمات او بر عليه دشمن مشترك تقديم كرده است نميشود معتبر دانست اما اصل قضيه را من تصور ميكنم كه تا اندازه‌اى متكى بمدارك تاريخى باشد و در هرصورت اين مطلب در ايران انتشار دارد كه بهرام بطوريكه فردوسى هم نقل مىكند دوازده هزار لورى با خود از هندوستان بايران آورد كه تا وسايل و اسباب رقص و آواز را براى ملت او آماده كنند و بنابعقيدهء جمعى كوليها از نسل آنها ميباشند .\r\n\r\nبهرام گور شكارچى ماهر و زبردست\r\nاحساسات يا مهر و علاقه‌اى كه از طرف ايرانيان نسبت به بهرام هنوز ابراز مىشود از اينجهت است كه او هميشه و در تمامى اوقات نمونهء يك شكارچى مقتدر باقيمانده و آن تا اين پايه است\r\n\r\n\r\n","description":"","footnote":"\r\n( 1 ) - خوانندگان اگر از تفصيل آن بخواهند مطلع شوند به « سفر داوران » توراة باب 6 و 7 مراجعه كنند .\r\n( مترجم )\r\n","page_name":" 594 ","page_number":640},
  {"content":"\r\n\r\nكه او به « گور » تنها جانورى كه شكارش مورد علاقهء وى بود مكنى شده و آن هميشه با اسمش بطور غيرقابل انفكاك همراه است . او در آخر كار در نزديكى اسوپاس ، جنوب غربى آباده در تعاقب حيوان نامبرده در يك ريگ روان يا باتلاقى نقد حياتش را از كف داد .\r\nچنان كه عمر خيام در اينباب گفته است .\r\n بهرام كه گور ميگرفتى همه عمر * ديدى كه چگونه گور بهرام گرفت \r\n47 - ظرف نقرهء بهرام گور\r\n\r\nكارها و خصال بهرام گور\r\nسلطنت و حكم‌فرمائى اين پادشاه بزرگ را ميتوان چنين خلاصه كرد و گفت كه او جنگ غيرموفقانهء با روم را با شرايط آبرومندى خاتمه داد . قانون عدل‌وداد را بدون تبعيض مجرى داشت . زراعت و كشاورزى ، دانش و ادب ، پيشه و هنر را ترويج نمود . عشق به شكار و تفرج هيچوقت او را از انجام وظيفه بازنداشت و هنگام وفاتش در 440 ميلادى ايران در اوج قدرت و عظمت بوده است .\r\n\r\n","description":"","footnote":"","page_name":" 595 ","page_number":641},
  {"content":"\r\n\r\n\r\nيزدگرد دوم و لشكر كشى او بر ضد روم و هياطله\r\nجانشين بهرام گور پسرش يزدگرد دوم بود كه در 440 ميلادى بتخت نشست ، او بعد از جلوس ، ظاهرا بواسطهء بعضى تجاوزات مأمورين سرحدى روم باندولت اعلان جنگ داد .\r\nتئودوسيوس « 1 » امپراطور فوق العاده مايل بكناره‌گيرى از جنگ بوده و نماينده‌اش در دربار ايران موفق شده قراردادى بست كه بموجب آن هيچيك از دولتين در نزديكى مرز مشترك دژ يا استحكاماتى بنا نكنند و شرايط ديگرى نيز بوده كه از جمله يكى اينكه دولت روم مبلغى سالانه بدولت ايران تأديه كند و دولت اخير در مقابل در دربند قفقازيه ، نقطه‌اى كه برآمدگيهاى كوه قفقاز بدرياى خزر كشيده شده است پادكان قوى نگاهدارد . يزدگرد بعد از اين بمرزهاى شرقى خود متوجه شده و از 443 تا 451 ميلادى جنگ‌هائى با هياطله كرده كه در ظرف اينمدت ظاهرا دو مرتبه هم از آنها شكست خورده است .\r\n\r\nشكنجه و عذاب اهالى ارمنستان و بين النهرين بامر يزدگرد\r\nمؤبدان چنان كه انتظار ميرفت پيوسته اصرار ميورزيدند كه بايد ارمنستان از ديانت مسيح صرفنظر نموده بكيش قديمى خود برگردد . در اين جاى ترديد نيست كه براى مصالح مملكت هم اين امر كه يك كشور كوهستانى نسبت بروم مسيحى لاينقطع به نظر مودت و دوستى نگاه كند مضر و زيان‌بخش بود و لذا اينطور تصميم گرفته شد كه ارمنستان را از راه سلم و آشتى و مهر و محبت به طرف ايران جلب و دوست صميمى وى نمايند ، براى اجراى اينمنظور مهرنرسى وزير يزدگرد با اختيارات و دستورات مخصوص بدانجا فرستاده شد ولى او بطور كلى در مأموريتى كه داشت بهره‌مندى نيافت ، پس از آن نيرو به كار برده شد و ارمنستان در آخر كار به دو دستهء مخالف منحل گرديد و نتيجه اين شد كه پس از چندين سال نزاع و جنگ در 455 يا 456 دستهء مسيحى مغلوب و خليفه يوسف شهيد شد و بقيهء جنگىهاى مسيحى از ارمنستان بروم فرار كردند .\r\nشكنجه و عذاب مسيحيان شيوع يافته و تا بين النهرين دامنهء آن امتداد پيدا نمود . ما\r\n\r\n\r\n","description":"","footnote":"\r\n( 1 ) -  Theodosius . \r\n","page_name":" 596 ","page_number":642},
  {"content":"\r\n\r\nميدانيم كه يحيى مطران با هزاران مسيحى در كركه واقع در مغرب حلوان كشته شدند و كركه امروز موسوم بكركوت مىباشد . ذكر اينمطلب خالى از فايدهء تاريخى نيست كه هنوز همه ساله عده‌اى از مسيحيان در كليساى محقر واقع در تپهء كوچك خارج شهر براى يادآورى كردن از اين شهداى مسيحى كه اين محل به خون آنها رنگين شده است احتفال مينمايند .\r\n\r\nغصب سلطنت توسط هرمز در سال 457 و برانداختن او بدست فيروز در 459 م\r\nيزدگرد دوم در سال 457 ميلادى درگذشت . پسر كوچكش هرمز در غياب برادر بزرگتر خود كه حاكم سيستان بود تاج و تخت را تصاحب نمود و فيروز كه از اين قضيه آگاه شد فرار كرده بهون‌هاى سفيد پناه برد و آنها هم ويرا نيك پذيرفته با لشكرى مجهزش كردند كه بمدد آن او هرمز را شكست داده و دستگير نمود ، پس از اين فتح به سمت البانى ولايات واقعهء در مغرب درياى خزر رهسپار شد و آن ولايات را كه استفاده از جنگ داخلى نموده شورش كرده بود دوباره به تصرف درآورد . اين پادشاه بر اثر حسن كفايت و لياقت ذاتى در اداره و تمشيت امور معروف بوده است . از جمله مينويسند كه در زمان پادشاهى او كشور ايران از رود جيحون تا دجله چندين سال دچار قحط و غلا گرديد و آفت مجاعه و گرسنگى سرتاسر ايران را تهديد بمرگ نمود ، ولى اين پادشاه لايق از تمام جوانب و اطراف خواربار بايران وارد نموده و درنتيجهء اين اقدامات اهالى از خطر جانى محفوظ مانده و كسى از گرسنگى نمرد .\r\n\r\nاولين مصاف فيروز با هون‌هاى سفيد\r\nعمدهء آشفتگى و تشويش خاطر فيروز چنان كه در حالات اسلاف او ديده شده محاربات با هون‌هاى سفيد بوده است . او در جنگهاى نخستين كارى از پيش نبرد و لذا از در مسالمت درآمده عهد صلحى منعقد ساخت كه يك شرط آن اين بود كه يكى از دختران خود را به خوشنواز ( لقب فارسى سلطان هياطله ) ازدواج كند . فيروز دشمن مهيب خود را جاهلانه تحقير و اهانت كرده كنيزكى را بجاى بنات سلطنتى براى او فرستاد و اين شيادى وقتى كه كشف شد موجب تنفر و خشم و غضب زايد الوصفى گرديد . خوشنواز براى تلافى كردن از اين\r\n\r\n","description":"","footnote":"","page_name":" 597 ","page_number":643},
  {"content":"\r\n\r\nاهانتى كه به او شده بود از فيروز درخواست كرد كه چون جنگى با طوايف همسايه براى او پيش آمده است افسران چندى براى اداره و دادن دستور به او بدهد . شاهنشاه ايران سيصد تن از افسران و سرداران خود را به خدمت خوشنواز فرستاد و او هم كليهء آنان را پس از ورود گرفته عده‌اى را بقتل رسانيد و بعد بقيهء آنان را دست و پا و گوش بريده بنزد فيروز فرستاد و پيغام داد كه سزاى پادشاه ايران در مقابل جسارت و اهانت بخاندان سلطنتى هياطله همين بود كه بسرداران و صاحبمنصبان او رسيد .\r\nبعد از وقوع اين قضيه دوباره جنگ درگرفت و فيروز اردوگاه خود را شهر گرگان قرار داد . من خودم در نزديكى اين بلد خرابه‌هاى ديوارى را كه از شمال رودخانهء گرگان به‌سمت بحر خزر ممتد است ديده‌ام . بعقيده راولينسن « 1 » اين ديوار حصارى بوده كه فيروز براى مدافعهء از هياطله ساخته است . حالا اين ديوار به سد اسكندر يا قزل‌الانگ ( ديوار قرمز ) معروف است . از اين نقطه فيروز بكشور دشمن حمله برد ولى چنان منهزم و مجبور بفرار شد كه سر از پا نشناخته و سراسيمه بدرهء سراشيب و پر درختى پناهنده گشت . هياطله پس از آنكه پادشاه ايران با تمام قوا در دره پناهنده گرديد ويرا محاصره نمودند فيروز از موقعيت خطرناك خود خبردار شده پيشنهاد صلح نمود .\r\nشرايط سهل و ملايمى از طرف هياطله اظهار گرديد . قرارداد صلح بسته شد مشروط بر اينكه آن اولا دائمى باشد و ديگر فيروز بايستى براى اقرار به آقائى پادشاه هياطله سجده كند « 2 » . فيروز مجبورا تن به قضا داده اين شرط را هم پذيرفت ليكن او بدستور مؤبدان هنگام طلوع آفتاب به طرف مشرق سجده كرد كه براى پرستش ايزد ايران سجده كرده باشد نه براى مخلوق فانى .\r\n\r\nشورش ارمنستان 483 - 481 م\r\nمأمورين رسمى ايران با بوميهاى از دين برگشته بقدرى در زردشتى كردن ارمنستان اصرار ورزيدند كه بالاخره آنكشور آمادهء انقلاب گرديد . اتفاق افتاد فيروز بدست طايفهء كوشان كه آنوقت\r\n\r\n\r\n","description":"","footnote":"\r\n( 1 ) - جريده ر ، ج ، س ، شماره ژانويه سال 1911 ( مؤلف ) .\r\n( 2 ) - بنا بگفتهء طبرى ، فيروز در يك بيابانى بدام افتاد و بدينطريق تقريبا تمام لشكريان خود را از دست داد ( مؤلف ) .\r\n","page_name":" 598 ","page_number":644},
  {"content":"\r\n\r\nدر ولايات ساحلى بحر خزر سكنى داشتند شكست خورد و اين ، موقع مناسبى به ارامنه داده شروع بشورش و بلوا نمودند . ارتاگزاتا را تسخير كرده و ساهاگ نام از خانوادهء نجيب با گراتيد را بشاهى برداشتند . در سال آتى دو دسته از قواى ايران بر عليه ارمنستان و ايبرى هردو بعمليات پرداختند . پادشاه ايبرى ظاهرا با پادشاه ارمنستان در شورش بر ضد ايران موافقت كرده بود ليكن در آخر با او غدر نموده و سبب شد كه ايرانيان قشون ارمنستان را مغلوب نموده و پادشاه آنها كشته شد . و اهان رئيس كل قواى ارمنستان فرار كرده و تا مدتى متوارى بود ولى مرگ فيروز وضعيت را تغيير داده و مجددا آئين مسيح در قلمرو ارمنستان حكمفرما شد .\r\n\r\nشكست فيروز از هون‌هاى سفيد و مرگ او 483 م\r\nفيروز از اهانتى كه به او از طرف خوشنواز شده بود سخت در رنج بوده و دائما در صدد بود كه اين كسر را جبران و اين لك را از خود پاك كند . چون اينمطلب در عهدنامه ذكر شده بوده كه نبايد او هيجوقت با نيروى خود از ستونى كه معين شده تجاوز كند و لذا براى رفع اين محظور و اينكه نقض عهد نكرده باشد امر داد كه ستون را از جاى كنده همه‌جا پيشاپيش سپاه حركت دهند و او با نيروى عظيمى كه از جمله پانصد فيل جنگى نيز بوده به طرف مشرق روانه شده به بلخ رفت كه در آنجا هون‌ها منتظر وى بوده‌اند .\r\nسپاهيان ايران وقتى كه بدشمن نزديك شدند از آنها تقاضا شد كه نقض عهد نكنند و از عواقب آن حذر كرده با آنها داخل جنگ نشوند و اين بنابقول طبرى سبب شد كه نيمى از سپاهيان فيروز از وى جدا شده و او با بقيهء سپاه خود حمله برد و در خندقى كه در سر راه لشكر كنده و روى آن را با چوب و نى پوشانيده بودند افتاده همگى و از آن جمله خود فيروز تلف گرديدند و بدين ترتيب دورهء سلطنت طولانى اين پادشاه كه در ميان هم‌ميهنانش بشجاعت معروف است بعد از يك سلسله شكست و مغلوبيتهائى خاتمه يافت .\r\n\r\nايران خراج گذار هون‌هاى سفيد 485 - 483 ميلادى\r\nبعد از فيروز برادرش ولگاش كه يونانيها او را بلاس مينامند بر تخت نشست ، وى بدوا برفع غائله هياطله پرداخت و فرماندار سيستان را مأمور كرد كه با خوشنواز عهد صلحى منعقد سازد ،\r\n\r\n","description":"","footnote":"","page_name":" 599 ","page_number":645},
  {"content":"\r\n\r\nنامبرده براى اينكه در مذاكرهء صلح كامياب گردد قواى زيادى جمع‌آورى كرده و بالاخره فرزى و مهارتى كه از خود در تيراندازى نشان داد پادشاه هياطله را حيران و مشوش ساخته آنوقت وارد مذاكرهء صلح گرديد و در اين مذاكره تا اين اندازه موفقيت حاصل نمود كه خوشنواز حاضر شد اسرا را با غنائم فراوانى كه از سپاه ايران گرفته بود رد كند مشروط بر اينكه پادشاه ايران ساليانه مبلغى خراج بدهد و از قرار معلوم اين خراج تا مدت دو سال هم پرداخت ميشد .\r\n\r\nقرارداد با ارمنستان\r\nولگاش ( بلاش ) كه جدا طرفدار صلح بود توجه خود را بعد از اين به طرف ارمنستان معطوف داشت . واهان ( سردار ارامنه ) براى انعقاد قرارداد صلحى بين ايران و ارمنستان شرايطى پيشنهاد نمود كه از آن جمله - آتشكده‌هائى كه در ارمنستان بنا شده تماما خراب شود . ارامنه در پيروى دين مسيح مطلقا آزاد باشند و نيز فرمانى دائر بر آزادى در مسائل مذهبى بوده است . بلاش پيش از اينكه اين پيشنهادات بامضاى او برسد گرفتار جنگ داخلى گرديد ، توضيح اينكه زارن يكى از پسرهاى فيروز بدعوى تخت و تاج برخاسته و بناى انقلاب و آشوب را گذاشت .\r\nواهان با يكدسته از قشون جرار سوارهء ارمنستان به يارى پادشاه شتافت و درنتيجه حريف شكست خورده مغلوب گرديد . اينجا بلاش بواسطهء كمكى كه از واهان به او شده بود قرارداد مزبور را امضاء كرد و چيزى نگذشت كه واهان حكمران ارمنستان گرديد و ارمنستان و ايبرى در آنوقت براى نخستين بار از دولت ايران راضى و با وى باطنا همراه شدند .\r\n\r\nمباحثات بين مسيحيان ايران در اصول عقايد\r\nدر اثناى سلطنت فيروز مسئلهء بحث و جدال در ذات يا حقيقت خدا بار ديگر دنياى مسيحيت را متزلزل ساخته و كليساى ايران هم در اين مباحثات طرفيت پيدا نمود . من اين مباحثات و منازعاتى را كه در مسائل مربوطهء به الهيات شده نميخواهم بتفصيل مذكور دارم ، ليكن از نظر اهميت سياسى آن‌ها لازم دانسته شرحى بر سبيل اختصار در اينجا به نظر خوانندگان برسانم .\r\n\r\n","description":"","footnote":"","page_name":" 600 ","page_number":646},
  {"content":"\r\n\r\nدر مجمع نيقيه اينموضوع مطرح بحث شده و آن بالاخره بدقّ و لعن يا انهدام مذهب آرين خاتمه پيدا نمود ولى در صدهء پنجم ميلادى نزاع مزبور تجديد شده و دنياى مسيحيت در اصول عقايد به دو قسمت زير منقسم گرديد : آيا عيسى داراى دو طبيعت بوده يا يك طبيعت ؟ و بعبارت ديگر آيا جنبهء خدائى و بشرى عيسى مطلقا از يكديگر منفصل بوده است و يا وحدت داشت ؟ و ديگر آيا مريم مادر خدا بود و يا فقط مادر عيسى جنس بشر ؟ . نسطوريوس « 1 » كه در 428 ميلادى در قسطنطيه بطريق بود قائل شد كه مريم مادر عيسى بوده است نه مادر خدا و اينكه دو حقيقت و دو شخص در اينجا وجود داشته ، سيريل « 2 » اسقف اسكندريه در مجمع سوم كليسا كه آن در 431 در ايفسوس « 3 » منعقد گرديد نفوذ پيدا كرده اين اصل را با دوازده ايراد رد كرد و پيروان آن را محكوم ساخت . در اينجا كشيشان او بمخالفين خود حمله برده و مجمع مزبور را بدرجه‌اى از اعتبار انداختند كه آن معروف بمجمع راهزنان گرديد .\r\nدر مجمع چهارم اين كليسا كه در 451 در شالسدون « 4 » منعقد گرديد اصل يا عقيدهء « يك شخص داراى دو طبيعت » و نيز تفوق مقر خلافت پاپ در اين مجمع قطعى و مسلم گرديد ، اما در امپراطورى روم شرقى افكار و احساسات عمومى كلية متمايل به « حقيقت واحده » بوده است . اين مذهب وحدت تا مدتى در كليساى بينرانس رواج داشت و اين همان عقيده و اصلى است كه كليساى ايران با آن تماس پيدا نمود .\r\nزمانيكه اباس « 5 » اسقف بامر مجمع راهزنان تبعيد گرديد يكنفر برصوما « 6 » نام از اهل ادسا را نيز با او اخراج كردند . اسقف نامبرده وقتى كه در مجمع شالسدون تبرئه شده و به محل خويش برگشت برصوما هم با او مراجعت نمود . بعد از مرگ اسقف نامبرده در 457 ميلادى برصوما به ميهن خود ايران برگشت و اسقف نصيبين گرديد . او داراى استعداد زياد ولى قدوسيت كمى بود . وقتى كه بطريق در طى نامهء خودش بيكى از\r\n\r\n\r\n","description":"","footnote":"\r\n( 1 ) - ساختمان روحى نسطوريوس را از اولين نطقى كه جلو تئودوسيوس امپراطور كرده ميتوان فهميد چه بوده است او چنين ميگويد تو اهل بدعت و ضلال را از بيخ‌وبن بركن من ايرانيان را با شما از ميان خواهم برداشت ( مؤلف ) .\r\n( 2 ) -  Cyril . \r\n( 3 ) -  Ephesuse . \r\n( 4 ) -  Chalcedon . \r\n( 5 ) -  Abas . \r\n( 6 ) -  Bar - Suma . \r\n","page_name":" 601 ","page_number":647},
  {"content":"\r\n\r\nاسقفان روم اين عبارت را درج كرد كه « خداوند ما را گرفتار دولتى كرده كه ملعون است » برصوما كه نامه به دستش افتاده بود آن را به فيروز رسانيد و بالاخره نويسنده را گير انداخته و سبب شد كه او بقتل رسيد .\r\nاز اينوقت برصوما نهايت اقتدار را در كليسا پيدا نمود . وى با قواى سلطنتى عازم سفر شد تا اين اصل را كه « مسيح دو طبيعت مجزى از يكديگر داشته » برقرار كند . « 1 » ممكن است فيروز پى به اين نكته برده كه استقرار اين عقيده در ايران سبب مىشود كه كليساى ايران از كليساى قائل به طبيعت « 2 » واحدهء مسيح جدا شده تفرقه بين آن‌ها پيدا خواهد شد و لذا برصوما را تقويت و تشويق ميكرد . چنان كه مشار اليه آزادانه اعمال جبر و زور مينمود . از طرف ديگر معلوم مىشود كه اصول او عموما مورد پسند اهالى بوده و بحسن قبول آن را تلقى مينمودند زيرا كه ميديدند با قبولى آن از كليساى قسطنطنيه جدا شده و درنتيجه از دشمنى و زجر و آزار دولت ايران ايمن و آسوده خواهند زيست و همينطور هم واقع شد .\r\nيك قانون مهم ديگرى كه او آورد اين بود كه اجازه داد كشيشان ازدواج كنند و افكار و خيالاتى كه راجع به رهبانيت و تجرد بين فرقهء كشيشان رواج داشت همه را از ميان برد . در اينجا ممكن است گفته شود كه نفوذ عقايد و خيالات عاقلانه و معتدلانهء زردشتى هم ولو اين نفوذ مادى بود در اينمسئله يعنى در الغاء رسم تجرد تاثير داشته است . امروزه اين رسم خلاف منطق در كليساى آشوريها شايع مىباشد و نسطورى - هاى ساكن بين بغداد و رضائيه كه باسم فوق خوانده ميشوند معتقدند كه كشيش ممكن است ازدواج كند بر خلاف اسقف‌ها كه از زناشوئى اكيدا ممنوع ميباشند .\r\nيك كار مهم ديگرى كه بدست برصوما صورت گرفت اين بود كه در 489 ميلادى وقتى كه زنو « 3 » امپراطور مدرسهء ادسا مركز تعليمات مذهب نسطورى را بست اينمرد\r\n\r\n\r\n","description":"","footnote":"\r\n( 1 ) - مقصود اين است كه او تمام كليساها را ديده و آنها را نسطورى گرداند ( مترجم ) .\r\n( 2 ) - معناى آن اين است كه كلمهء خدا كاملا در رحم مريم با جنبهء بشرى متحد گرديده فقط يك شخصيت از آن پيدا شد ( مترجم ) .\r\n( 3 ) -  Zeno \r\n","page_name":" 602 ","page_number":648},
  {"content":"\r\n\r\nفورا مدرسهء نامبرده را در نصيبين دائر ساخت و اين همانطور كه ويگرام مينويسد خدمت بسيار عالى و مهمى بود كه او انجام داد ، چه اعراب كه بوسيلهء آنها در قرون وسطى علم و ادب در اروپا شايع گرديد از نسطوريها تعليم گرفته و علوم آنها از همين سرچشمه آب ميگرفته است و بدينجهت برصوما يك حق بسيار بزرگى بر ما دارد .\r\nدر خاتمهء اين بيان مختصر ميگوئيم كه ارمنستان در مجمع و اغارشاپات « 1 » ( پايتخت قديم كه حاليه آن را اكميادزن « 2 » گويند ) كه آن در 491 منعقد گرديد رسما از مجمع شالسدون قطع رابطه كرده و درنتيجهء آن ، موافقت خودش را ظاهرا با عقيدهء باينكه حضرت عيسى داراى طبيعت واحده بود اعلام داشت ليكن در حقيقت از اعتراف به تفوق بطريق قسطنطنيه امتناع ورزيده و خود را از اين قيد آزاد ساخت و اين اعلام ، ارمنستان را سوا كرده چنان كه تا بامروز هم از هركليساى ديگرى عليحده و جدا مىباشد .\r\n\r\n\r\n","description":"","footnote":"\r\n( 1 ) -  Vagharshapat . \r\n( 2 ) -  Echmiadzin . \r\n","page_name":" 603 ","page_number":649},
  {"content":"\r\n\r\nقباد\r\n\r\nفصل سى و نهم مغلوب شدن هونهاى سفيد\r\nبعد از گذشتن از بيابان و باتلاق و نيزار ، آنها ( هون‌ها ) داخل جبال شده پس از پانزده روز طى طريق بسرحد ماد رسيدند . . . آنها در جلگه به آرتش ايران برخوردند ، اين‌جا از بارش تير هوا تيره شده ناچار از جلو نفرات دشمن عقب كشيدند . « گيبون ، انحطاط و سقوط »\r\n\r\nجلوس قباد 487 ميلادى\r\nقباد ( كه اصل آن كواد بوده است ) بعد از كوشش‌هاى بىثمر به هونهاى سفيد پناه برده و از طرف خوشنواز نيك پذيرفته شد ، ليكن بعد از سه سال از تاريخ ورودش نيروئى آماده و حاضر شد كه او را در اثبات دعواى خودش كمك كند و چنين معلوم مىشود كه اين تغييرى كه در سياست رويداده براى اين بوده كه بلاش از پرداخت خراج سالانه تخلف نموده است . اتفاقا در اينمورد هيچگونه انقلاب يا جنگ داخلى پيش نيامد ، چه آن پادشاه در 487 ميلادى موقع مناسبى درگذشت و يا بقولى كور شده و از لياقت سلطنت افتاد و بالاخره قباد شاهنشاه شناخته شد .\r\n\r\nلشكركشى بر عليهء قوم خزر\r\nاولين كار بزرگ سلطنت طولانى قباد همانا لشكركشى بر عليه خزرها وحشيانى بوده است كه از راه قفقاز بدشت كورپاكورا\r\n\r\n","description":"","footnote":"","page_name":" 604 ","page_number":650},
  {"content":"\r\n\r\nتاخت‌وتاز ميكردند . اين طايفه كه عبارت از اتراك باشند تاثيرش در تاريخ ايران تا اين اندازه است كه درياى كاسپين را هنوز ايرانيها خزر « 1 » ميخوانند ، بالجمله قباد اين قوم را به آسانى و در همان حملهء اول شكست داده جمع كثيرى را مقتول و غنائم زيادى هم بدست آورد .\r\n\r\nظهور مزدك\r\nدرست در همين زمان بود كه مزدك كه از اهل اصطخر و يا بقول طبرى از مردم نيشاپور بود كيش و آئين تازه‌اى آورده هزاران نفوس را داخل آئين خويش نمود . آئين مزبور عبارت از اصول كمونيزم يا مذهب اشتراكى بوده است . بر طبق اين اصول تمام مردم يكسان آفريده شده و همه حق دارند مساوات خود را در دنيا برقرار داشته و از آن برخوردار باشند ( يعنى از نعمتهاى اين جهان بالسويه بهره گيرند ) و بنابرين مال و زن هريك بايستى مشترك بين همه باشد ، وى علاوه در قسمت روحانيت و ترقيات معنوى تعليمات سختى آورده كه از آن جمله زهد و پارسائى ، اشتغال به او را دو اذكار ، پرهيز از غذاى حيوانى و محترم شمردن حيات حيوانات مىباشد . او در اشاعت و انتشار عقايد و اصول خود نيرنگى به كار برد ، توضيح اينكه در زير آتشكده حفره يا زيرزمينى بنا كرده و در آنجا تا بالاى آتشكده لوله‌اى قرار داد و بدستيارى يكنفر از معتمدين خودش ( كه در زير زمين نشانده بود ) مدعى شد كه من با اين عنصر مقدس ( آتش ) مكالمه ميكنم و با او صحبت ميدارم ، چنان كه در حضور پادشاه اين حيله را با كمال موفقيت انجام داده و درنتيجه قباد جلب شده در سلك مريدان او درآمد . پيروان اين مذهب كارشان بر اثر همراهى پادشاه و ترويجى كه از آن مينمود بدرجه‌اى بالا گرفت كه حتى ارمنستان مسيحى از اذيت و آزار آنها بستوه آمده نزديك بود سر بطغيان برداشته و از دست ايران برود\r\n\r\nخلع قباد و حبس او 498 - 501 ميلادى\r\nاين پادشاه درنتيجهء گرويدن بعقايد و اصول مزدك طرف بىميلى و بغض اهالى واقع شده تا اينحد كه بزرگان و سركردگان آرتش بهمراهى رئيس مؤبدان بر عليه او گرد آمده و بالاخره او را از سلطنت\r\n\r\n\r\n","description":"","footnote":"\r\n( 1 ) - بكتاب حاضر ، فصل دوم « بحر خزر » رجوع شود ( مؤلف ) .\r\n","page_name":" 605 ","page_number":651},
  {"content":"\r\n\r\nخلع كرده برادرش جاماسپ را بر تخت نشاندند . با وجوديكه خشم مردم باندازه‌اى بود كه قتل او را خواستار بودند معهذا اين برادر از روى مهربانى راضى بقتل او نشده بالاخره مردم را از اين خيال منصرف ساخته ويرا در قلعهء مشهور فراموشى زندانى كرد .\r\n\r\nسلطنت ثانوى قباد 501 - 531\r\nمعذلك او بدستيارى زنش كه بقولى ويرا در جامه‌هاى خود پنهان كرده از زندان فرار كرد و بنزد هياطله رفت و در آنجا از وى پذيرائى به عمل آمده بكمك و تقويت پادشاه آنجا بايران برگشت ، چون جاماسپ مقاومتى نكرد دوباره بر تخت بنشست . رعاياى متمرد و سركش دوباره سر اطاعت فرود آوردند ، ولى اين دفعه با مزدك رسما همراهى ننمود ، هرچند باصول اين مذهب هنوز علاقمند بوده و از پيروان او شمرده ميشد .\r\n\r\nجنك اول او با روم ( بيزانس ) 503 - 505\r\nدر سلطنت قباد صلح هشتاد سالهء با روم خاتمه پيدا نموده و يك سلسله جنگ‌هاى متوالى خونينى آغاز گرديد . اين جنگ‌ها از قواى طرفين كاسته و هردو رو بضعف نهادند و آن ، راه را براى فتوحات عرب باز كرد .\r\nيكى از مواد صلحى كه در 422 بين يزدگرد دوم و تئودوسيوس دوم ( تئودوز ) امپراطور بيزانس انعقاد يافت و ما آن را در فصل سابق مذكور داشتيم اين بود كه دولت روم ساليانه مبلغى بدولت ايران براى نگاهداشتن پادگان قوى در دربند به‌پردازد و سخن اينجاست كه آن در تمام مدت صلح پرداخت نشده بود و قباد كه به جهت انعام متفقين يا دوستان هياطلهء خود احتياج مبرمى به پول داشت لذا اقساط عقب افتاده را مطالبه كرد و اناستاس امپراطور متعذر شد كه ايران چون در موقع خود مطالبه نكرده مرور زمان اين حق را از ميان برده است و بر اثر اين جواب جنگ بين دولتين اعلان گرديد .\r\nدر اين‌جا ابتدا ارمنستان روم هدف واقع شده و سپاه ايران ناگهان بانجا حمله برده و موفقيت كامل هم حاصل نمود . ارزروم چون غافلگير شده بود تقريبا بلافاصله تسليم گرديد . قباد اينمملكت را به حال خرابى انداخته به طرف آمد ( دياربكر ) روانه شد .\r\n\r\n","description":"","footnote":"","page_name":" 606 ","page_number":652},
  {"content":"\r\n\r\nاين محل بواسطهء محاصرهء آن بدست شاپور معروف بوده است ، دژ بزرگ آنجا نيز بعد از هشت روز محاصره گرفته شد ، گو اين مقصود با دادن پنجاه هزار تلفات حاصل 48 - جام نقرهء ساسانى\r\nگرديد و پشت سر اين كاميابىها يكدسته از سپاهيان روم از حملهء قباد نابود گرديد ولى بدبختانه در اين اثناء خبر رسيد كه هياطله بشمال شرق ايران هجوم بردند ، ناچار پادشاه بزرگ بمحض شنيدن اينخبر قسمت اعظم قواى خود را برداشته در 503 به طرف خراسان\r\n\r\n","description":"","footnote":"","page_name":" 607 ","page_number":653},
  {"content":"\r\n\r\nحركت نمود ، روميان كه از اين قضيه آگاه شدند قوىدل گرديده از دجله عبور كردند و ديار بكر ( آمد ) و نصيبين هردو را محاصره نمودند . درين هنگام سفيرى از طرف قباد رسيد و تكليف صلح نمود . روميان كه گرفتن آمد را مشكل خيال ميكردند ولى بى خبر از اينكه خواربار تمام شده و آرتش ايران بمضيقه افتاده است ، پيشنهاد صلح را بمسرت قبول نمودند و خلاصه اينكه يكهزار پوند « 1 » طلا دادند و در عوض جاهاى از دست‌رفته را بازپس گرفتند . عهدنامهء صلح در 505 تنظيم شده و طرفين متعهد شدند كه تا مدت هفت سال آن را محترم شمرده به خاك يكديگر دست‌اندازى نكنند .\r\n\r\nآخرين جنك با هياطله 503 - 513 ميلادى\r\nجنگ بر عليه هياطله تا مدت ده سال طول كشيد و راجع به آن همينقدر ميدانيم كه قباد كاملا پيشرفت كرده اما از تفاصيل و جزئيات آن چيزى در دست نيست و از آنوقت اين صحرانوردان وحشى و خطرناك در سياست ايران اهميتى كه سابق داشتند آن اهميت را به كلى از دست داده و نفوذشان به كلى خاتمه پيدا نمود چنان كه بعد از اين ( مثلا در دورهء نوشيروان ) هروقت نامى از آنها برده مىشود البته مهاجم نيستند بلكه مورد هجوم و حملهء شاهنشاه واقع شده‌اند . خلاصه خطر هون‌هاى سفيد كه سالها ايران را تهديد مينمود آن خطر از ميان رفت .\r\n\r\nقتل‌عام مزدكيان 523\r\nعدهء مزدكيان از زمان جلوس قباد روزانه در ازدياد بود ، ولى بعد اين خيال براى آنها پيدا شد كه ممكن است بعد از قباد مورد تهديد واقع شده و جانشين او امر به قلع‌وقمع آنها كند موقع خود را متزلزل و مخاطره‌آميز مىپنداشتند و توطئه‌اى كردند كه پادشاه را كه آنوقت پير بود مجبور كنند از سلطنت استعفا داده و آن را بيكى از پسرهايش فتاسارساس واگذار نمايد ، چه او آئين مزدك را قبول نموده و قول داده بود كه بعد از رسيدن بسلطنت آن را مذهب رسمى مملكت كند . قباد كه از اين دسيسه و سازش آگاه شد ابتدا روى خوش نشان داده حاضر شد كه از سلطنت كناره گيرد ولى بعد آنها\r\n\r\n\r\n","description":"","footnote":"\r\n( 1 ) - هزار ليبراى طلا بود و ليبرا در حدود 65 مثقال كنونى وزن داشت ( مترجم ) .\r\n","page_name":" 608 ","page_number":654},
  {"content":"\r\n\r\nرا اغفال كرده تمام سران و بزرگان‌شان را در مجلس جشنى دعوت نمود تا با حضور همه تاج و تخت را به فتاسارساس واگذار كند و پس از جمع شدن حكم كرد تمام آنها را از دم شمشير گذرانيدند .\r\n\r\nشورش در ايبرى\r\nقباد بعد از فراغت از جنگ با هياطله و نيز آسوده شدن از آشوب و انقلاب داخلى توانست توجه خود را بروابط و مناسبات با روم معطوف دارد . در اين اثناء مواجه با انقلاب و آشوب ايبرى شده ناچار از خيالى كه داشت منصرف گرديد و اما فتنه و آشوب ايبرى و آن از اينجا ناشى شد كه او ابلهانه رويهء تساهل مذهبى پيشينيان خود را از دست داده به گورجنس « 1 » پادشاه ايبرى فشار آورد كه مذهب مسيح را ترك گفته ديانت زردشتى را قبول نمايد گورجنس بروم ملتجى شده تقاضا نمود كه در اينباب به او كمك كند ، امپراطور هم وعدهء همراهى داده ولى درواقع به آن عمل ننمود و درنتيجه گورجنس ( گورگين ) به لازيكا گريخت ، همان محلى كه مقدر بود بعد از كمى نمايشگاه جنگ بين اين دو دولت بزرگ واقع گردد .\r\n\r\nجنك دوم با روم ( بيزانس ) 524 - 531\r\nدر ظرف جنگ ده سالهء ايران با هون‌هاى سفيد روميان فرصت را غنيمت دانسته بمرزهاى مملكت ايران بناى دست‌اندازى را گذاشتند و در دارا يا داراس در كنارهء جنوبى مون‌مازيوس در يك منزلى نصيبين دژ بسيار معظم و محكمى بنا نمودند . قباد از اين نقض عهد بتوسط هيئت اعزامى بدربار دولت روم اعتراض نمود ولى از اناستازيوس « 2 » نتيجهء رضايت بخشى در اينباب حاصل نشد ، امپراطور اخير الذكر در 518 ميلادى درگذشت . و ژوستن « 3 » ، كاپيتان گازد ، بجاى وى بر تخت نشست و او سياست خصومت‌آميز روم را تعقيب نمود ، اين امپراطور بر ضد دولت ايران با يكى از سلاطين هونهاى ساكن شمال قفقاز عقد اتحاد بست و كمى بعد از اين تبعيت شاهزاده لازيكا را كه تحت الحمايهء دولت ايران بود قبول نمود ( در اين‌جا بايد روابط دوستانه تاريك شده باشد ) اما جنگ فورا شروع نشد ، حتى در سال 520 ميلادى قباد به ژوستن تكليف كرد كه خسرو را به فرزندى قبول\r\n\r\n\r\n","description":"","footnote":"\r\n( 1 ) -  Curgenes . \r\n( 2 ) -  Anastasius . \r\n( 3 ) -  Justin . \r\n","page_name":" 609 ","page_number":655},
  {"content":"\r\n\r\nكند ، اگرچه خسرو پسر بزرگ وى نبود اما مقدر بود كه بجاى او بر تخت نشسته بنام نوشيروان كه در تمام دنيا مقام شهرت را حائز است سلطنت نمايد .\r\nظن غالب اين است كه قباد بدين فكر افتاد كه همانطور كه تئودوسيوس ( تئودوز ) از سرپرستى و حمايت يزدگرد فايده برد پسر محبوبش هم از همراهى قيصر بهره‌مند گردد ( يعنى اگر اشخاصى بخواهند كه مانع سلطنت او بشوند دولت روم بحمايت وى برخيزد ) و سلطنت او بيشتر مورد توجه و قبولى عامه واقع گردد ولى با همهء اين احوال ژوستن آن را رد نمود .\r\n49 - يك خرابه در دارا\r\nبالاخره وقتى كه ايبرى محل تاخت‌وتاز واقع شد و سپاه ايران به لازيكا حمله برد روميان در 526 داخل ارمنستان ايران شدند . در اين جنگ بليزاريوس « 1 » معروف فرمانده بود . او در اينجا شكست خورده همچنانكه در بين النهرين هم روميان نتوانستند\r\n\r\n\r\n","description":"","footnote":"\r\n( 1 ) -  Belisarius . \r\n","page_name":" 610 ","page_number":656},
  {"content":"\r\n\r\nنايل به افتخارى گردند . در سال بعد ، از هيچ طرف دست به كار مهمى زده نشد و در 528 روميان تحت فرماندهى بليزاريوس دوباره شكست خوردند . ژوستىنىين « 1 » چنين تصور كرد قوائى كه تحت فرمان بليزاريوس بودند بغايت ضعيف و كارى از آنها ساخته نيست و لذا او را بسردارى مشرق تعيين و با سپاه قوى و نيرومندى مركب از 25 هزار تن كه قسمت زياد آن از مردمان ماساژت بود مجهز ساخت . سردار ايران ( فيروز مهران ) بدارا شتافت ، واقعا چقدر دلچسب است كه بعد از قرنهاى زيادى كه از آن تاريخ گذشته است از مكاتبات و پيغاماتى كه بين اين دو سردار ردوبدل شده استحضارى حاصل كنيم طرفين هردو رو به آسمان كرده و از خدا خواستند كه حق را مظفر و منصور بدارد و فيروز با نخوت و غرور تمام در آخرين نامهء خود بسردار رومى نوشت : « لازم است فردا اسباب حمام و ناشتاى مرا در داخل حصار دارا « 2 » حاضر سازى ( كه بعد از گرفتن شهر و صرف ناشتا ميخواهم حمام بروم » .\r\nبالجمله سردار رومى بعمليات دفاعى پرداخته سپاهش را در محليكه از پيش بدقت تعيين كرده بود به ترتيب قرار داد بطوريكه قسمت جلو آن از خندق عميقى محفوظ بود . فيروز كه عدهء سپاهش دو برابر سپاه بليزاريوس بود بدوا فرمان داد كه دشمن را تيرباران كنند . اين‌جا بارش تير يكباره بر سر روميان باريدن گرفت . واقعا هم آرتش ايران در تيراندازى ماهر و زبردست بوده است ، اما همچو معلوم مىشود كه به قدر كفايت تير نبود و لذا جنگ تن‌به‌تن شروع گرديد ، در اين هنگام جناح چپ رومى دچار اختلال گرديد ، ليكن بواسطهء حملهء سواره‌نظام ماساژت از خطر محفوظ ماند ، بعد از اين بلافاصله دسته‌هاى جاويدان صفوف لژيون‌ها را در جناح راست روميان درهم پيچيده و آن را متزلزل ساخند ، چه فيروز اصلا از همين طرف فرمان حمله داده بود و چنين به نظر ميرسيد كه فتح با ايرانيان است ولى باز سواران ماساژت حمله‌آور شدند و آنها ستون طويل ايران را كه روميان را عقب نشانده بود شكافته و دو قسمت كردند و همين‌جا\r\n\r\n\r\n","description":"","footnote":"\r\n( 1 ) -  Joustinian . \r\n( 2 ) - رجوع شود به « هفتمين دولت » صفحهء 369 . در آنجا تمام نامه مذكور است ( مؤلف ) .\r\n","page_name":" 611 ","page_number":657},
  {"content":"\r\n\r\nاين جنگ هولناك خاتمه پيدا كرده و فتح نصيب روميان گرديد . تلفات ايرانيان خيلى زياد بود ، بليزاريوس به همين اندازه كه فاتح درآمده اكتفا كرد و از دنبال كردن فراريان صرفنظر نمود .\r\nاين جنگ اهميت فراوان دارد ، چه آن نشان ميدهد كه لژيون‌هاى روم چگونه نسبت به پيش ضعيف شده و چطور لشكريان ايران در فنون جنگى پيشرفت كرده‌اند و الحق در هيچيك از جنگهاى سابق ، ايرانيان در جنگ تن‌به‌تن بدين نظم و ترتيب و اطاعت نظامى پيكار نكرده‌اند و اگر ماساژت‌هاى تازه نفس نميشدند ، روميان با همهء اينكه موقع جنگى آنها خوب بود و وضع آن به حال قشون كاملا مناسبت داشت باز شكست ميديدند ، البته اين ممكن است كه اگر اين ميدان مثل جنگ كاره با تيراندازان سواره تنظيم يافته بود ، بدون اينكه بهم نزديك شده و بجنگ تن‌به‌تن منتهى بشود روميان شكست ميخوردند و اينرا هم بايد در نظر داشت كه عدهء سپاه ايران دوبرابر عدهء روميان بوده است .\r\nروميان در ارمنستان نيز لشكر ايران را شكست دادند . در آنوقت قباد بقدرى پير بود كه نميتوانست خود شخصا فرماندهى قشون را به عهده گرفته در ميدان جنگ حاضر شود ، معلوم است كه از اين پيش‌آمد ناگوار تا چه اندازه به او سخت گذشته است .\r\nسال 529 اهميتى كه دارد فقط از اينجاست كه ساراسن‌هاى وحشى يعنى اعراب صحرانورد تحت قيادت منذر پادشاه « 1 » حيره بشام هجوم برده تا انطاكيه را به باد تاراج دادند و چهارصد راهبه را او براى رب النوع العزى ( ستارهء زهره ) به وضع خونين و دهشتاكى قربانى نمود و اين واقعه بايد در آنزمان يك وحشت و اضطراب فوق العاده‌اى در دنياى مسيحيت ايجاد كرده باشد .\r\nدر سال 531 دولت ايران بعذر اينكه مذاكرات صلح با روم بىنتيجه مانده با اعراب ساراسن تحت منذر براى حملهء بشام اتحاد كرد و بالاخره متحدين بشام حمله\r\n\r\n\r\n","description":"","footnote":"\r\n( 1 ) - رجوع كنيد بكتاب « تاريخ ادبى اعراب » تأليف آ . نيكلسون صفحهء 38 كه در آنجا شرح قضيه و قيام اين دولت نگارش يافته است و نيز رجوع شود بفصل‌هاى 42 و 44 كتاب حاضر ( مؤلف ) .\r\n","page_name":" 612 ","page_number":658},
  {"content":"\r\n\r\nبردند ، بليزاريوس سردار رومى كه مراقب بود پس از اطلاع بلافاصله با قواى خود با عجلهء هرچه تمامتر حركت كرد و بالاخره كارى كرد كه بين قواى ايران و شهر انطاكيه كه هدف منظور بود حايل شد و بنابرين لشكريان ايران از گرفتن انطاكيه كه منظور اصلى آنها بود نوميد شده عازم مراجعت شدند . بليزاريوس كه قواى وى از سواران ايزرى ، ليكاانى و عرب تركيب يافته بودند مايل شد كه متعرض آنها نشود و بگذارد كه برگردند ولى لشكريان وى بناى مخالفت را گذارده جدا ايستادند كه دشمن را تعاقب كنند و نتيجه اين شد كه در نزديكى كالينكوس جنگ شروع شده و آن تقريبا بشكست روميان تمام شد ، توضيح اينكه سواران ايزرى و ليكاانى به حال هراس و دستپاچگى ميدان را خالى گذاشته فرار كردند و ميمنهء سپاه روميان بواسطهء فرار آنها مختل گرديد ، اينجا بليزاريوس با تدابير حربى پشت بدشمن نمود و از فرات رو برگردانيد در حالتى كه با پشت‌سر مىجنگيد . او بهمين‌طور روز را شب كرد و در تاريكى هنگاميكه ايرانىها كنار كشيدند قشون خود را در قائق نشانيده از نهر عبور داد و اين آخرين ميدان جنگ مزبور بوده است . خبر فوت قباد سبب گرديد كه قشون ايران به خاك ايران برگشت .\r\n\r\nاهميت سلطنت قباد\r\nچنانچه چند سال سلطنت غاصبانهء جاماسب به حساب سلطنت قباد آورده شود اين پادشاه مدت چهل سال سلطنت كرده است . ممكن است كه او يكى از بزرگترين پادشاهان سلسلهء خود بشمار نيايد اما در اين شك نيست كه در امور لشكرى مقام بلند ارجمندى را دارا بوده است ، ظن غالب اين است كه خلع او بيشتر براى تصميمى بود كه در تجديد عظمت و اقتدار دولت ايران داشت . پيشرفت او در دفعهء ثانى ثابت مىكند كه علاوه بر مسائل لشكرى در سياست هم يدى بسزا داشته است ، اگر به همه تفاصيل و جزئيات ده سالى را كه او در جنگ با هياطله ، همان قبايل وحشى كه قشون ايران را شكست داده و فيروز را بقتل رسانيدند و نيز ايران را خراج‌گذار خود ساختند دسترسى پيدا كنيم احتمال دارد كه سابقهء قباد و شرح‌حال او زياده از آنقدريكه هست درخشان و قابل ستايش و احترام باشد . بنابقول طبرى او زياده از هرپادشاهى شهر بنا نموده است كه از آن جمله شهر كازرون معروف واقع بين بوشهر و شيراز مىباشد كه از شاهپور\r\n\r\n","description":"","footnote":"","page_name":" 613 ","page_number":659},
  {"content":"\r\n\r\nچندان فاصله ندارد و ديگر گنجه از بلاد قفقاز كه از بناهاى قباد است و حاليه آن را اليزابت‌پول « 1 » مينامند . در هنگام مرگش با وجود شكستى كه در ميدان آخر خورده بود ايران در منتها درجهء عظمت و اقتدار بود . براى اخلافش قشونى باقى گذاشت كه در جنگهاى با روم و هياطله ورزيده شده و در فنون حربى كاركشته و مجرب و ماهر بودند .\r\n\r\nارتباط بين چين و ايران در دورهء ساسانيان\r\nچينيان از انقراض اشكانى « 2 » و طلوع سلسلهء ساسانى بى خبر بودند ولى اين اولين دفعه است كه مىبينيم در يادداشت‌هاى آن‌ها از دولتى موسوم به پوسز « 3 » يعنى ايران اسم برده شده است . ما در فصل سى و چهارم كتاب شرحى راجع بتاريخ چين ذكر نموديم و اينك دنبالهء همان بيان را كه ناتمام مانده بود گرفته ميگوئيم كه تزلزل و انحطاط يك سلسله سبب شد كه روابط و مناسبات بين چين و ايران زياده از دويست سال قطع شده تا در قرن پنجم در دورهء سلاطين توباوئى « 4 » كه در شمال چين از 386 تا 584 سلطنت كرده‌اند نمايندهء سياسى بايران فرستاده شده است ، پادشاه ايران هم در مقابل هيئتى را با چند زنجير فيل تربيت شده بعنوان هديه بدربار چين فرستاده است . هيئت مزبور از طرف خوتان توقيف شده ولى بعد ، از توقيف خارج شده‌اند و رويهمرفته در حدود ده سفارت در اينميانه يعنى ما بين 455 و 531 ميلادى ردوبدل شده است . شرحى كه نمايندگان چينى راجع بايران ذكر كرده‌اند قابل بسى توجه و شايستهء ذكر مىباشد و اينك ما عين آن را در زير نقل ميكنيم : - پايتخت دولت پوسز يعنى ايران در سوه‌لى « 5 » ( تيسفون ) واقع است . . . و آن داراى صد هزار خانوار مىباشد . اين سرزمين نسبة مسطح و هموار است ، محصولات طبيعى آن عبارتست از - . طلا و نقره ، مرجان ، عنبر ، مرواريد اعلا ، اشياء زجاجى ، آبگينه‌آلات ، بلور ، الماس ، مس ، شنجرف ، جيوه يا زيبق . منجمله از كالاهاى آن حرير گلدار ، گلدوزى يا مليله‌دوزى ، پنبه ، فرش قالى ، پردهء قلاب‌دوزى ميباشند . . .\r\n\r\n\r\n","description":"","footnote":"\r\n( 1 ) -  Elizabetpol . \r\n( 2 ) - تذكار اينمطلب خالى از اهميت نيست كه در مائه پنجم ايالات و دولت‌هاى خرد چندى در رود سيحون سفلى وجود داشته كه آنها را آنسه يا پارت ميناميدند ( مؤلف ) .\r\n( 3 ) -  Posz . \r\n( 4 ) -  Toba wei . \r\n( 5 ) -  Sohli . \r\n","page_name":" 614 ","page_number":660},
  {"content":"\r\n\r\nآب و هواى آن خيلى گرم است . خانواده‌ها در منازل‌شان يخ نگاه ميدارند . قسمت اعظم سرزمين از احجار رملى تشكيل يافته است . براى آبيارى در هرجا ترتيب قنوات داده‌اند . غلات و حبوبات پنجگانهء آنها مثل مال چين مرغوب و نيز طيور و ساير حيوانات قشنگ و خوب ميباشند . . . اسبان عالىنژاد ، الاغهاى درشت و بزرك و نيز شتر بكثرت در اين كشور تربيت ميشوند . . . همچنين فيلان سفيد و شير و تخم مرغهاى بزرك پيدا ميشوند . مرغى است در آنجا به شكل شتر « 1 » ولى داراى دو بال كه در امتداد يك خطى ميتواند پرواز كند اما از صعود عاجز است . مرغ نامبرده علف و گوشت هردو مىخورد و نيز ميتواند آتش بلع كند » .\r\nدر اين يادداشت ذكرى از جلوس پادشاه بر تختى از طلا به شكل شير با تاج مجلل و باشكوه خود به عمل آمده و نيز شرحى راجع به لباس ملى آنزمان و رسم و آئين جلوس و تاجگذارى بيان شده است و حتى از عناوين و القاب دربارى هم اسم برده شده است كه از آن جمله « موهوتان » است كه مراد از آن بلاشك مؤبد مىباشد و ديگر سپهبد يا فرمانده كل كه بلفظ « سيه‌پويوه » ذكر شده است . راجع به ازدواج برادر و خواهر ذكرى بطور خاص به عمل آمده و مينويسد كه آن مذموم مىباشد و نيز در خصوص دفن نكردن جسد مرده بلكه انرا در منظر و مرئى گذاشتن و همچنين در نجاست حاملين جنائز بدخمه كه آن حتى امروز در ميان زردشتيان معمول مىباشد بيانى به عمل آمده است .\r\nگذشته از گزارشهاى عمومى گران‌بهاى فوق كه نتيجهء مشاهدات چينيان است گزارش ديگرى است از يك عده نمايندگان مخصوص كه ما آن را ذيلا نقل ميكنيم : - در دورهء سلطنت شنگوئى « 2 » ( 520 - 518 ) پادشاه ايران نامه‌اى با تحف و هدايا بهمراه هيئتى بدربار چين فرستاده كه آن بشرح زير است : - فرزند مملكت پهناور آسمانى زائيدهء آسمان است . ما اميد داريم جائى كه آفتاب طلوع مىكند براى هميشه متعلق به فرزند\r\n\r\n\r\n","description":"","footnote":"\r\n( 1 ) - دانستن اينمطلب خالى از فايده نيست كه در ايران كنونى هم حيوان مزبور كه از مشاهدهء آن و نيز ديدن تخم آن فرستادگان چينى متعجب شده‌اند به همين نام خوانده مىشود ( مؤلف ) .\r\n( 2 ) -  ( Shenkwei )  قباد چنان كه در بالا ذكر شده از 487 تا 531 بر تخت سلطنت ايران جالس بوده است .\r\nاو معروف به كواد يا كوات نيز بوده است كه خيلى شبيه بلفظ مزبور چينى مىباشد ( مؤلف ) .\r\n","page_name":" 615 ","page_number":661},
  {"content":"\r\n\r\nآسمان در زمين باشد . پادشاه مملكت ايران كوهوتو ( كوباد ) از راه تمكين هزار و ده هزار احترام و كرنش مىكند » دربار چين اين اظهارات را به خوبى تلقى كرده و از آنزمان ببعد آنها غالبا هدايا و تحفى بدربار چين ميفرستند و مخصوصا در سال دوم ( 555 م ) پادشاه آنها « 1 » دوباره هيئتى را با امتعه و اشياء محلى بدربار چين فرستاد .\r\nاين گزارشهاى جالب و جاذب چنان كه ملاحظه مىشود چندان نيازى بشرح و بيان ندارند و خوانندگان كتاب هرقدر ( چنان كه صفحات كتاب نشان ميدهد ) بيشتر آنها را مطالعه كنند همانقدر صحت و حقيقت آنها در نظر ظاهر و آشكار ميگردد .\r\nواقعا در تاريخ چيزى از اين دلچسب‌تر نيست كه راجع بيك ملت و يا يك مملكت مطالبيكه از منابع مختلف و در عين‌حال مشابه هم نقل شده يك دفعه ديده شود كه آن مطالب از يك منبع به تمام معنا جداگانه‌اى هم تصديق و تاييد گرديده است .\r\n\r\n\r\n","description":"","footnote":"\r\n( 1 ) - در اين زمان انوشيروان عادل بر سرير شاهى جالس بوده است ( مؤلف ) .\r\n","page_name":" 616 ","page_number":662},
  {"content":"\r\n\r\nنوشيروان عادل\r\n\r\nفصل چهلم نوشيروان عادل\r\nغلامى كه ميتوان او را خريد و فروخت آزادتر از يك آدم لئيم است ، چه اولى ممكن است آزاد گردد بر خلاف دومى كه هيچوقت نه ! . ( از گفته‌هاى اخلاقى نوشيروان )\r\n\r\nجلوس بلامعارض نوشيروان 531 ميلادى\r\nبنابگفتهء پاره‌اى مورخين هنگاميكه قباد فرار كرده بنزد هياطله ميرفت در نيشاپور دختر دهقانى را گرفته انوشيروان يا نوشيروان از وى پيدا شد . اين پادشاه كه نويسندگان اروپا او را خسرو و اعراب كسرى مينامند حقا يكى از بزرگترين و نامىترين پادشاه سلسله ساسانى مىباشد .\r\nاو خيلى طرف مهر و علاقهء پدرش قباد بود و بيش از همهء فرزندانش ويرا دوست ميداشت ، چه تولد او در نيشاپور با مرگ ولاگاس يعنى بلاش اول و بر طرف شدن جنگ خانگى تصادف كرده و اين تصادف را او بفال نيك گرفته و طالع ويرا ميمون دانست .\r\nكاازس ( كيوس ) پسر ارشد قباد چون سلطنت را حق خود ميدانست بعد از مرگ پدر خود را پادشاه اعلام نمود ، ليكن مه‌بود « 1 » وزير اعظم وصيت‌نامهء قباد را كه باسم نوشيروان بود بيرون آورد و به استناد آن او خود را شاهنشاه خواند . گرچه يك دستهء قوى وجود داشت كه طرفدار سلطنت زامس پسر دوم قباد بوده ليكن بواسطهء\r\n\r\n\r\n","description":"","footnote":"\r\n( 1 ) -  Mehbud . \r\n","page_name":" 617 ","page_number":663},
  {"content":"\r\n\r\nنقصى كه داشت يعنى يك چشمش كور بود مطابق رسوم مشرق‌زمين قابل سلطنت نبوده است و لذا پيروان او تدبير انديشيده پسرش را بسلطنت برداشته و پدر را قرار دادند كه نايب السلطنهء او باشد . نوشيروان از اين توطئه واقف گرديده قبل از فوت وقت تمام برادران خود با اولاد ذكور آنها را با كمال بيرحمى بقتل رسانيد ، فقط پسر زامس كه نامش قباد بود از اين مهلكه جان دربرده و فرار كرد .\r\n\r\nاعدام مزدك و قتل‌عام پيروان او\r\nاو سياست بيرحمانه‌اى را كه دربارهء برادرانش اتخاذ كرده بود دربارهء مزدك هم كه از قتل‌عام سابق جان دربرده بود عين آن سياست را مجرى داشت ، توضيح اينكه مزدك با يكصد هزار از پيروانش را رهسپار ديار نيستى ساخته و از اين اقدام هولناك او ، فرقهء مزبور به كلى محو و نابود گرديد .\r\nچند قرن بعد از آن ، نظام الملك در كتاب خود مينويسد كه اسمعيليان از نسل مزدك ميباشند . بهرحال مسعودى ميگويد اين پادشاه بعد از قتل‌عام مزدكيان به نوشيروان يعنى پادشاه جديد ملقب گرديد ، ليكن چيزى كه نزديك بعقل مىباشد اين است كه آن از « نوشك ربان » يعنى روح جاويد گرفته شده است .\r\n\r\nصلح با روم 533 ميلادى\r\nتعجب در اين است كه نوشيروان با اشتهارات زيادش در فتوحات و كارهاى نمايان لشكرى معذلك بعد از استقرار بر تخت سلطنت مايل شد با بيزانس صلح كند و محتمل است كه او خاطرش هنوز از انقلاب و آشوب داخلى آسوده نبود و اوضاع را مقتضى خصومت و جنگ با روم نميدانست . از آنطرف ژوستىنين هم ميخواست از بابت جنگ مشرق آزاد شده تمام قواى خود را به طرف ايتاليا و افريقا اعزام دارد و به تسخير آن قطعات به‌پردازد و بنابرين طرفين حاضر به صلح شده و مواد آن به سهولت تنظيم و بالاخره جنگى كه در مدت سى سال دوام داشت روى شرايط زير ختم گرديد .\r\n( 1 ) روم متعهد است كه مبلغ يازده هزار « 1 » پوند طلا براى حفاظت دربند و ساير دژهاى قفقاز بدولت ايران به‌پردازد و دولت نامبرده هم بايد در اين نقاط پادگان\r\n\r\n\r\n","description":"","footnote":"\r\n( 1 ) - معادل پنج كرور تومان پول حاليهء ماست ( مترجم ) .\r\n","page_name":" 618 ","page_number":664},
  {"content":"\r\n\r\nقوى نگاهدارد . ( 2 ) روم ميتواند دارا را در تصرف نگاهدارد اما نبايد آنجا را مركز لشكرى خود در بين النهرين قرار دهد ( 3 ) هرقدر از ولايت لازيكا كه در تصرف طرفين بود از اين ببعد هم به همان حال باقى خواهد بود . ( 4 ) روم و ايران هميشه باهم متحد خواهند بود .\r\n\r\nپيشرفت‌هاى روم در افريقا و ايتاليا 539 - 533 ميلادى\r\nژوستىنين بعد از صلح مزبور از زدوخوردهاى مشرق فراغت حاصل كرده با تمام قوا متوجه تسخير شمال افريقا و ايطاليا گرديد و بتوسط سردار نامى خود بليزاريوس پيشرفتهاى نمايانى در آن نواحى حاصل نمود و اين فتوحات و پيشرفتهاى او در مدت شش سال بعد از صلح بر اقتدارات وى افزوده و سپاهيانش در طول اينمدت كارآزموده و ورزيدهء جنگ شده و آن تا اينحد خطرناك به نظر ميآمده كه خسرو كه در ابتدا بسهمى از غنائم قناعت ميكرد حالا از اينجهت كه مبادا او با قواى متحدهء خود تحت فرمان بليزاريوس ايران را مورد تهديد قرار دهد به تشويش و اضطراب افتاد ، علاوه محرك خارجى هم در اينخصوص پيدا شده بر نگرانى وى افزود ، توضيح اينكه در سال 539 از طرف گوت‌هاى شرقى ايتاليا و نيز از طرف ارمنستان سفرائى بدربار انوشيروان آمدند و آنها اهميت موقع را خاطرنشان نموده اظهار داشتند كه لازم است او در اين هنگام كه بليزاريوس در ايتالى مشغول است فورا بروم اعلان جنگ بدهد و الا كار از دست خواهد شد . نمايندگان مزبور با دلايل قوى و قابل توجهى نظر خسرو را جلب نموده براى نقض عهد فشار آوردند تا آنكه نوشيروان براى بهم زدن صلح موسوم به صلح دائمى تصميم گرفت .\r\n\r\nگرفتن انطاكيه و غارت آن بدست نوشيروان 540 ميلادى\r\nاين حملهء نوشيروان ناگهانى بوده و روم در مقابل رويهمرفته آماده نبوده است . شاهنشاه بعوض اينكه قوه‌اش را در حملهء به دژ سرحدى بين النهرين ضايع كند از فرات قسمت سفلاى سير سيزيوم دژ مرزى كه سابقا در بيان جنگ ژولين به آن اشاره شد گذشت و براى اينكه زهر چشمى از ساير شهرهاى سوريه گرفته باشد با سكنهء شهر اولى كه اشغال گرديد با كمال بيرحمى رفتار نمود و بعد به طرف انطاكيهء ثروتمند تاخت ، بلاد عرض راه را بباد غارت داد و از آنها خون‌بها خواست . شهر انطاكيه تقريبا در ده سال قبل از اين بر اثر زلزله\r\n\r\n","description":"","footnote":"","page_name":" 619 ","page_number":665},
  {"content":"\r\n\r\nهاى متوالى خراب و به كلى زيرورو شده بود ، دژها و استحكامات شهر صورت بدى به خود گرفته و به حال خرابى افتاده بود ، حتى پادگان كافى براى دفاع نداشت و نتيجهء اين وضعيت آن شد كه اين پايتخت سوريه با تمام خزائن و نفايس گران‌بهائى كه داشت شكار رام پادشاه ساسانى گرديد و او هم در تعقيب همان سياست قهر و غلبه تمام مساكن و عماراتى را كه صاحبان آنها خون‌بها نداده بودند خراب كرده آرى سلاطين ساسانى هم اغلب مانند پارتيها در فتوحات خود چندان در قيد تصرف دائمى و مملكتدارى نبوده بلكه منظورشان بيشتر غارت و خراب كردن بوده است ، پادشاه بزرگ پس از رسيدن به منظور اساسى خود وارد مذاكرهء صلح گرديد و راضى شد با شرائط زير قشون خود را عودت بدهد . اول اينكه دولت روم مبلغ پنجهزار پوند « 1 » طلا بابت خسارت جنگ بدولت ايران دادنى باشد . دوم - بابت هزينهء حفاظت دربند و ساير دژها مبلغ پانصد پوند طلا ساليانه بدولت ايران بپردازد .\r\nاو تصويب معاهدهء بالا را معلق گذاشته سپس از موقع استفاده كرده به سلوسى بندر انطاكيه درآمد و در آن‌جا در آب آبىرنك درياى مديترانه استحمام كرده به تقليد عادات پوسيدهء فاتحين آشورى بناء مذبح نمود و قربانى براى آفتاب كرد و در مراجعت از آن‌جا از اپامه و دارا و ساير شهرهاى عرض راه تقديمىها يا نعل‌بها خواست و همه را هم وصول نمود ولى ظاهرا خبر تصويب عهدنامه در ادسا به او رسيد .\r\nبر اثر نقض بعضى از مواد عهدنامه ژوستىنين كه از فتوحات درخشان بليزاريوس اكنون موقعيت وى تغيير كرده و اقتدارى بسزا حاصل نموده بود عهدنامهء جديد را به كلى برهم زده و بار مسئوليت آن را هم بدوش نوشيروان گذاشت ، شاهنشاه كه از اين عمليات خودش فايده كم برده بود در زمستان بعد بساختن شهرى نظير انطاكيه در نزديكى تيسفون مشغول گرديد و مطابق بيان طبرى اين شهر بدل تا اينحد مشابه با اصل بود كه اسراى انطاكيه بدون زحمت خانه‌هاى جديد خود را يافته و داخل آن ميشدند .\r\n\r\n\r\n","description":"","footnote":"\r\n( 1 ) - و آن معادل سيصد و بيست و پنجهزار مثقال طلا است ( مترجم ) .\r\n","page_name":" 620 ","page_number":666},
  {"content":"\r\n\r\n\r\nجنك در لازيكا 540 - 557 ميلادى\r\nشرحى در سابق راجع به لازيكا گفته شد و اين همان كلشيش « 1 » قديم است كه در سال 522 به تبعيت روم درآمده و بعد بتدريج قلعهء معتبريرا كه نام آن پترا بود روميان گرفته و بالاخره دادو ستد و بازرگانى را در آن‌جا انحصارى كردند كه از اينراه صدمهء زيادى به اهالى وارد گرديد .\r\nلازيكا در به دو امر يعنى در آغاز تابعيت طبق قراردادى كه شده بود نه خراجى بروم ميداد و نه پادگان رومى قبول ميكرد ولى در آخر روميان بناى تعدى و احجاف را گذاشتند تا اينكه پادشاه آنجا ناچار شده در 540 بدربار ايران ملتجى گرديد و از آندولت كمك خواست . نوشيروان در اينباب تأمل و فكر زياد نمود و چون تحت الحمايگى لازيكا در آنوقت چندان طرف ميل ايران نبود بدوا حسن استقبالى نكرد و چنين خيال ميكرد به عهده گرفتن حمايت لازيكا يك بار سنگينى است بر دوش او ولى بعد بدينخيال افتاد كه چون مالك آن ناحيه گردد ميتواند كشتيهاى بزرك و مهم جنگى به دريا انداخته متصرفات بيزانس را مورد حمله قرار دهد و تجارت آن حدود را بدست خود بگيرد و روى اين نظر ، او حاضر شد بار حمايت پادشاه لازيكا را بدوش بگيرد و به بهانهء اينكه قبايل هون به ايبرى حمله برده‌اند و دفع آنها را از وى خواسته‌اند فورا و بدون فوت وقت عازم آن ديار گرديد و پيش از رسيدن قشون امدادى روم پترا را محاصره كرده و به تصرف درآورد و درنتيجه لازيكا جزو ايالات شاهنشاهى ايران قرار گرفته و خاك ايران بدرياى سياه متصل گرديد ولى لازيكا به زودى ملتفت شد كه بار اطاعت و تمكين از پادشاه بزرك سنگين‌تر از بار اطاعت و تمكين از دولت روم مىباشد مخصوصا وقى كه باشندگان آنجا داخل ديانت مسيح شدند اين سنگينى بيشتر محسوس گرديد .\r\nنوشيروان از تملك آنكشور بدون يك تغييرات اساسى يأس حاصل نموده تصميم گرفت كه تمامى سكنه را بيرون كرده و جاى آنها را از رعاياى خودش پر كند . او براى اجراى اينمنظور عجيب بدينخيال افتاد كه گوبازس پادشاه لازيكا را بقتل برساند\r\n\r\n\r\n","description":"","footnote":"\r\n( 1 ) -  Colchis . \r\n","page_name":" 621 ","page_number":667},
  {"content":"\r\n\r\nولى موفق نشد چه پادشاه نامبرده از اين نقشه باخبر شده فورا به ژوستىنين ملتجى شده و از وى كمك طلبيد و او هم حمايت ويرا به گردن گرفته و بالنتيجه در 549 ميلادى اعلان جنگ داده شد و آن تا مدت هشت سال هم دوام نمود . پترا بدست روميان محاصره شد و قسمت اعظم پادگان آن معدوم گرديد ، آرى عدهء پادگان شهر بقدرى تقليل يافت كه نقبى كه در يكمورد خواسته بودند به ديوار شهر وارد كنند اگر دوباره اين كار را ميكردند هرآئينه موفق بگرفتن شهر ميشدند ، ليكن ژنرال رومى آن را بتأخير انداخت و در اين اميد بود كه از ژوستىنين قول بگيرد كه ( در صورت تصرف پترا ) جائزه مخصوصى به او داده شود كه ناگهان سپاه امدادى ايران بالغ بر سى هزار نفر وارد شده و تمامى محاصرين را منهزم ساختند و چون آن محل قابل براى نگاهداشتن قشون زياد نبود لذا فقط پنجهزار تن ايرانى براى كمك به پادگان آنجا گذاشته شد و عدهء مزبور هم بدست قواى متحدهء روم و لازيكا تماما با تلفات زياد منهزم و متفرق گرديدند .\r\nدر سال بعد جنگ قاطعى رويداد ، توضيح اينكه بسردار قشون ايران تيرى اصابت كرده از پاى درآمد و بالنتيجه روميها كاملا فاتح درآمدند ، پترا دوباره محاصره شد و پادگان‌هاى شجاع ايرانى بعد از ابراز دلاورى شايان تقريبا تمام آنها يا مقتول و يا مجروح گرديدند . دژ معظم آنجا سقوط كرده بدست روميها افتاد . ولى اين وضع باز تغيير پيدا نمود ، چه عدهء خيلى زيادى از ايران با چندين زنجير فيل در اين معركه ظاهر شده و لازيكا بجز نواحى چندى كه دست روميان بوده بقيه بدست قواى ايران افتاد . اين بود جريان امور در سال 551 ميلادى كه آن منجر بانعقاد عهد صلح گرديد ، ليكن لازيكا و نيز منطقهء ساراسن‌ها هردو از اين قرارداد صلح خارج بوده و از اينرو عهدنامهء مزبور براى آسايش خاطر گوبازس پادشاه لازيكا و رعاياى او تأثيرى نداشته است .\r\nدر سال 552 ميلادى نصرت و ظفر نصيب ايرانيان بوده است و اگر از موقع استفاده ميكردند يقينا روميان را از آن حدود خارج ميساختند ، توضيح اينكه گوبازس\r\n\r\n","description":"","footnote":"","page_name":" 622 ","page_number":668},
  {"content":"\r\n\r\nبنزد ژوستىنين از ژنرال‌هاى رومى شكايت نمود و آنها هم براى دفاع از خودشان ويرا متهم بغدر و خيانت ساختند و درنتيجه به آنها اجازه رسيد كه ويرا دستگير كنند .\r\nگوبازس بناى تعرض و مقاومت را گذاشته و بالاخره مقتول گرديد و اين سبب شد كه مردمان لازيكا دوباره از روم برگشته بايران تمايل پيدا نمودند ، ليكن چون از طرف ايرانيان در آنموقع همراهيهاى لازم نشد لذا در 555 ميلادى با روم داخل مذاكره شده و با وى متحد گرديدند مشروط بر اينكه دولت روم قاتلين گوبازس را سياست كند و ديگر تزاتس « 1 » برادر گوبازس بجاى او پادشاه باشد .\r\nسردار ايرانى با قواى زياد ولى خيلى دير در ميدان جنك ظاهر شده و در فازيس « 2 » دهنهء رودخانهء موسوم به همين اسم بروميان حمله كرد و ايرانيان كه از رومىها در شماره زيادتر بودند نزديك بود حصار چوبى بىبنيان را خراب كرده بر دشمن غالب آيند ، ولى ژنرال رومى حيله‌اى به كار برده شهرت داد كه لشكرى از بيزانس بكمك وى قريبا وارد مىشود ، سردار ايرانى براى جلوگيرى از لشكر خيالى مزبور سپاه خود را به دو قسمت منقسم كرده و همين باعث گرديد كه شكست خورده و از آن ناحيه رانده شد . نوشيروان از اين پيش‌آمدهاى سخت ناگوار دانست كه براى جنگ با روم از راه دريا خيالى كه كرده بود به كلى بىاساس بوده و اينكه لازيكا فاصله‌اش بيش از اينهاست كه بتواند آن را تملك كند . بعلاوه او گرفتار زدوخوردهاى ديگرى در مشرق بوده ميخواسته است خاطرش از اين رهگذر يعنى از جنگ با روم فارغ و آسوده باشد .\r\n\r\nدومين صلح با روم 562 ميلادى\r\nدر سال 557 ميلادى قرارداد متاركهء جنگ براى مدت پنج سال بسته شد و آن بالاخره به عقد صلحى منجر شد كه در 562 ميلادى بشرح زير منعقد گرديد : براى خارج شدن از لازيكا و چشم‌پوشى از تمام دعاوى بر آن ناحيه سالى سى هزار سكهء طلا شرط شد كه دولت روم به نوشيروان بدهد و اما شرايط ديگر صلح مزبور و آن اين بود كه : مسيحيان از هرگونه تعقيب و اذيت و آزار بايد مصون باشند ولى ديگران را هم نبايد بدين خود\r\n\r\n\r\n","description":"","footnote":"\r\n( 1 ) -  Tzathes . \r\n( 2 ) -  Phasis . \r\n","page_name":" 623 ","page_number":669},
  {"content":"\r\n\r\nدعوت كنند . دارا نبايد مركز قشونى شرق باشد . ايران بايد حفاظت دربند را خود به عهده بگيرد . اين معاهده تا مدت پنجاه سال به قوت خود باقى خواهد بود .\r\nمعاهدهء بالا رويهمرفته براى هردو دولت متعاهد مطلوب و خوب بود ، راست است كه روم متعهد شده مبلغى ساليانه به‌پردازد اما در عوض لازيكا را هم كه در تصرف دولت ايران بود پس‌گرفته است و همينطور ساير مواد آن معقول و صاف و روشن - است و مينمايد كه هردو طرف از جنگ خسته و فرسوده شده‌اند . بيشك اين امر محقق بود كه غرور ملى ايرانى مبلغى را كه روم متعهد شده به‌پردازد باج‌وخراج خواهد وانمود كرد ، چنان كه طبرى همين را بما خبر ميدهد و ميگويد روم بايران باج‌وخراج ميداده است ، ليكن دولت مقتدر غربى معلوم نيست خيال كرده باشد كه از اين راه لطمهء فاحشى به حيثيت و اعتبار او وارد خواهد آمد چه ميديد كه در قبال پرداخت اين مبلغ ايالتى را كه هم از حيث ثروت‌خيزى و هم از حيث سوق الجيشى مقام اهميت را دارا مىباشد مالك مىشود .\r\n\r\nظهور تركان\r\nتركان كه چينىها آنها را توچويه « 1 » مينامند خودشان را از نسل اسنايكى « 2 » از قبايل هوينگ‌نو « 3 » يعنى هون‌ها « 4 » ميدانند . در 433 ميلادى بر اثر فشار و اذيت و آزار امپراطور توبا سوم هفتصد خانوارشان بمرز - هاى طايفهء جون‌جون « 5 » مهاجرت كردند و آنها نام خودشان ( ترك ) را از كوهى به شكل كلاه‌خود اخذ كردند كه آن هنوز در بعضى السنهء ترك « دركو « 6 » » ناميده مىشود . حرفهء آنها در ميان طايفهء جوجون آهنگرى بود ، ليكن بتدريج كارشان بالا گرفته تا اين اندازه قوى شدند كه رئيس آنها تومن يكى از شاهزاده خانمهاى قبيلهء بزرگ آنجا را خواست بزنى بگيرد و اين درخواست او رد شده و در جنگى كه بعدا رويداد طايفهء جون‌جون بطورى شكست خورد كه ديگر نامى از او باقى نماند .\r\n\r\n\r\n","description":"","footnote":"\r\n( 1 ) -  Tuchueh . \r\n( 2 ) -  Assena . \r\n( 3 ) -  Huingnu . \r\n( 4 ) - رجوع شود بكتاب « يكهزار سال تاناريان » تأليف پاركر  ( BK . iv )  و نيز رجوع شود به « قلب آسيا » صفحهء 29 ( مؤلف ) .\r\n( 5 ) -  Gwen Gwen . \r\n( 6 ) -  Durko . \r\n","page_name":" 624 ","page_number":670},
  {"content":"\r\n\r\nدر اواسط قرن ششم تركان در تاريخ ايران اول بار عرض وجود نمودند . در اينزمان آنها به دو قسمت منقسم گرديدند ، يكى تركان قسمت شرقى كه نواحى شمال يعنى از مغولستان تا كوههاى اورال را در تصرف داشتند و ديگر تركان قسمت غرب كه از جبال آل‌تاى تا سرداريا را اشغال كرده بودند . تومن خاقان اول در 533 ميلادى درگذشت و پسرش كولو « 1 » بجاى وى بر تخت نشست ، مدت سلطنت او خيلى كوتاه بود و مقان‌خان « 2 » برادر او بوده است كه در 554 با نوشيروان مناسبت و ارتباط پيدا مىكند .\r\n\r\nمطيع كردن هياطله\r\nاينمطلب كه نوشيروان توجه خود را به طرف هياطله معطوف داشته است ظاهر ميدارد كه او مانند ژوستىنين بعد از پيمان اولى توانسته از متاركهء جنگ و پيمان صلح بعدى استفاده كرده مبادرت بيك سلسله جنگهائى كند كه آن آوازه و شهرتش را باوج كمال رسانيده است . ليكن از تفصيل اين جنگها و شرح وقايع آنها با قيد سنه بىاطلاعيم فقط سطور چندى بطور كلى ميتوان در اطراف آن نگاشت .\r\nهياطله كه بدست قباد شكست ديده و از ميان رفته بودند اكنون نوشيروان با خاقان ترك متحد شده به خاك آنها هجوم ميبرد ، لشكر ايران كاملا فتح نموده و پادشاه هياطله مقتول و خاكش بين نوشيروان و متفقين او تقسيم گرديد و تا جائى كه معلوم مىشود جيحون براى بار ديگر مرز ايران شناخته شده و ايران طبق اين قرارداد بلخ تاريخى را دوباره بدست ميآورد . انوشيروان براى تحكيم مبانى عهد صلح دختر خاقان ترك را بزنى گرفت و پسرى كه بعد از خودش بر تخت نشسته از همين زن بوده است .\r\n\r\nجنك بر عليه طائفه خزر\r\nيكى از جنگ‌هاى او كه اهميت آن كمتر از جنگ با هياطله مىباشد جنگ با طائفهء خزر بوده است ، اين طائفه كه در زمان قباد شكست ديده بودند دوباره مورد حملهء نوشيروان واقع شده و سرزمين آنها بباد تاراج رفت و هزاران تن از اين قبايل وحشى طعمهء شمشير گرديدند .\r\n\r\n\r\n","description":"","footnote":"\r\n( 1 ) -  Kolo . \r\n( 2 ) -  Mokan Khan . \r\n","page_name":" 625 ","page_number":671},
  {"content":"\r\n\r\n\r\nجنك عربستان 576\r\nتقريبا در آغاز قرن ششم ميلادى حبشىها كه مسيحى بودند بعربستان حمله بردند و يمن را به تصرف درآورده و آن را جزء حبشه كردند . اساس تصرف و استيلاى اين فاتحين در آن ديار بدست ابرهه يك سرباز جنگى معروف تقويت و تحكيم يافته حتى چندين كليسا در صنعا بنيان نهادند ، اين فتوحات و پيشرفتهاى حبشىها در عربستان طبعا موجب خوشوقتى دولت روم بوده برعكس خاطر انوشيروان را بالطبع مشوش ميساخته است و او كه تشنهء فتوحات جديد بود تصميم گرفت كه ناگهان به آن ناحيه حمله برده حبشىها را از آنحدود خارج سازد - در همين اوان اتفاق افتاد كه يكى از شاهزادگان خاندان قديم حمير بدربار شاهنشاه ايران پناهنده شده و به كسرى مكرر فشار آورد كه مهاجمين را از يمن خارج ساخته ويرا مالك تاج و تخت اجدادى خود سازد . كسرى كشتيهاى خود را با يك عده قشون از خليج فارس حركت داد و آنها از كناره‌هاى ساحل غربى عربستان طى طريق نموده سالما وارد عدن شدند . اعراب حمير كه باخبر شدند بحمايت شاهزادهء خود بر عليه حبشى ها برخاسته و به مسروق آخرين عضو خاندان ابرهه حمله برده شكستش دادند و شاهزادهء حميرى تحت عنوان نايب السلطنهء انوشيروان بر تخت نشست . واقعا وقتى كه مىبينيم كه از اوبولا تا عدن دو هزار ميل فاصله دارد اين لشكركشى قابل بسى ملاحظه مىباشد .\r\nمطابق شرحى كه طبرى نوشته است نوشيروان لشكرى به طرف هند روانه داشت و درنتيجه قطعات چندى از آنكشور را گرفت ولى اين لشكركشى مسلم نيست و ممكن است جنگى در آنصفحات پيش‌آمده و قشونى بدانحدود فرستاده باشد .\r\n\r\nجنك با اتراك\r\nمحتمل است كه تركان بعد از گرفتن ولايات ماوراء النهر هياطله بر اقتدارشان افزوده تا اينحد كه براى ايران عامل خطر شناخته شدند و در هرصورت اينمطلب مسلم است كه در سال 567 ديزابل « 1 » يا زيل‌زيبلوس « 2 » سفيرى بدربار انوشيروان فرستاد تا پيمان اتحادى فيما بين منعقد سازد ،\r\n\r\n\r\n","description":"","footnote":"\r\n( 1 ) -  Dizabul . \r\n( 2 ) -  Silzibulos . \r\n","page_name":" 626 ","page_number":672},
  {"content":"\r\n\r\nاو از اين پيش‌آمد بغايت مشوش شده در صدد افتاد كه سفرا را مسموم سازد و وانمود كند كه آنها از عوارض طبيعى بيمار شده مردند ! ليكن وقتى كه ديزابل از اين جسارت و تخطى آگاه شد غضبناك گرديده هيئتى بدربار ژوستن « 1 » فرستاد و درنتيجه قرارداد مودتى فيما بين بسته شده براى استحكام روابط دوستى سفيرى هم از جانب دولت روم در 569 ميلادى بدربار خان رفت . در اين اثنا تركان به خاك ايران حمله‌ور شدند ليكن بعد از رسيدن لشكر ايران فورا رو بهزيمت نهادند . ديزابل وقتى كه ديد نتوانست با قواى خود كارى از پيش ببرد دوباره سفيرى بدربار روم فرستاد ( 571 ميلادى ) و از ژوستن درخواست نمود كه عهد صلح با ايران به هم بزند و با اتراك متحد گردد و حال آنكه از مدت آن فقط نه سال گذشته بود .\r\n\r\nجنك سوم با روم 579 - 572 ميلادى\r\nبا كمال تعجب ژوستن از معاهدهء با ايران چشم پوشيده و عهد صلح را نقض كرد ، گوئى همان موجباتى كه نوشيروان را واداشت كه بعد از عهد صلح اول او با روم حمله بشام ببرد ژوستن هم تقريبا روى همان موجبات اين عهد صلح را نقض نمود . بعبارت ديگر او از قوه و اقتدار حريف سخت نگران شده و ترسيد كه آن تعادل و توازن را به هم بزند ، علاوه بر اين پادشاه بزرگ آنوقت سنش بالغ بر هفتاد سال بود و ژوستن چنين گمان ميكرد كه او پير و ضعيف شده نميتواند كارى از پيش ببرد ، ليكن اين شير پير هنوز قوى و خطرناك بوده چنان كه به مجرد احساس خطر شخصا فرماندهى قوا را به عهده گرفته با سپاه عظيمى افواج روم را كه نصيبين را محاصره كرده بودند شكست داده و تا دارا آنان را تعاقب نمود و آن شهر را هم محاصره كرد و در همان هنگام يكدسته قشون طيار « 2 » مركب از شش هزار سوار زبده حمله بسوريه برده و اطراف انطاكيه را آتش زده شهر اپاما را خراب كرد و بعد از بربادى تمام آن نواحى برگشته جلودارا به نوشيروان ملحق گرديد .\r\n\r\n\r\n","description":"","footnote":"\r\n( 1 ) -  Justin . \r\n( 2 ) - مقصود از طيار سواره نظام سبك اسلحه است كه بسرعت از جائى به جائى حركت مىكند ( مترجم ) .\r\n","page_name":" 627 ","page_number":673},
  {"content":"\r\n\r\nاو براى اين دژ بزرگ آلات و ادوات محاصره به كار برده بعلاوه آب شهر را برگردانيد و در حدود 573 ميلادى دژ نامبرده ناگزير به تسليم گرديد . بر اثر اين شكست ، ژوستن ديگر نتوانست سلطنت كند ناچار استعفا داده و جاى خود را به كنت تيبريوس « 1 » داد و اين امپراطور جديد چاره را در اين ديد كه براى مدت يكسال با نوشيروان قرارداد متاركهء جنگ به‌بندد . او اين متاركهء جنگ را روى اضطرار به مبلغ چهل و پنجهزار سكهء طلا خريد و در اينمدت به جمع‌آورى سربازان تازه‌نفس و تجهيز قواى زياد از حدود رن و دانوب و نواحى سرحدى مشغول گرديد ، ولى پس از انقضاى مدت مزبور هم او باز جرئت نكرد كه بجنگ مبادرت كند و لذا مدت متاركهء جنگ را براى سه سال تمديد نمود و در مقابل متعهد شد سالى سى هزار سكهء طلا به‌پردازد ، ولى ضمنا شرط شد كه ارمنستان از اين حكم مستثنى باشد .\r\nپس از انعقاد اين قرارداد جزوى فورا ناحيهء كوهستانى مورد حمله واقع شد و نوشيروان به زودى ارمنستان ايران را مطيع ساخته و بعد به ارمنستان روم حمله كرد ، ليكن در اينجا بتوسط كورس نام يكنفر سردار سكائى كه در خدمت دولت روم بود جلوگيرى شده پس‌قراول يا ساقهء لشكر ايران شكست يافته بنه و اردو به تصرف دشمن درآمد ولى پس از مدت كمى شاهنشاه اين شكست را جبران نموده شبانه به اردوى روميان حمله برد و پس از آن براى گذراندن زمستان به ايران برگشت . سردار رومى از غيبت او استفاده كرده به ارمنستان ايران حمله كرد . در سال 576 م يك دسته از لشكريان روم شكست خيلى سختى ديد و در سال بعد حادثهء جنگى مهمى رخ نداد . در سال 578 ميلادى هريك از قواى طرفين بدون هيچ رادع و مانعى ( در خاك ديگرى ) بناى تاخت‌وتاز را گذاشته دست بتاراج گشودند .\r\nمريس « 2 » سردار رومى جانشين امپراطور شده بعد از تاراج ارمنستان ايران به بين النهرين شرقى رانده سنجار را گرفت . او به تمام آنحدود تاخته بعلاوه دسته‌اى را مأمور كرد كه بكردستان هجوم ببرند . نوشيروان سالخورده اينوقت براى گذراندن\r\n\r\n\r\n","description":"","footnote":"\r\n( 1 ) -  Count Tiberius . \r\n( 2 ) -  Maurice . \r\n","page_name":" 628 ","page_number":674},
  {"content":"\r\n\r\nتابستان بكوهستانهاى آنجا رفته بود و از بالاى كوههاى مرتفع تاخت‌وتازها و خراب كاريهاى آنان را مشاهده نموده با شتاب تمام خود را به تيسفون رسانيد و كمى بعد از اين از اينجهان درگذشت .\r\n\r\nجامعهء مسيحى در سلطنت نوشيروان\r\nما در فصل سى و هشتم كتاب ديديم كه چگونه كليساى ايران بواسطهء قائل شدن به « دو طبيعت » در مسيح از امپراطورى مجاور كه تا هرجا كه مربوط به نيمه شرقى وى بود طرفدار طبيعت واحدهء مسيح بوده است جدا گرديد ، اما در دورهء ژوستن بعقيدهء ديوفيزى « 1 » تيزم يعنى اعتقاد باينكه مسيح داراى دو طبيعت است برگشت شده براى برقرارى صلح و آشتى بين روم شرقى با روم همين عقيده در تمام قلمرو روم شرقى اشاعت يافت و شايد همين باعث شد كه مسيحيان در ايران دوباره مورد شكنجه و عذاب واقع شده باشند ليكن خوش‌بختى كه بكليسا رو نمود اين بود كه مارابا « 2 » كبير يكنفر زردشتى كه داخل در دين مسيح شده بود بطريق شد . اگرچه نوشيروان وقتى كه نوشىزاد پسر مسيحى او پرچم مخالفت برافراشت مارابا را تهديد نمود كه چشمانش را درآورده و در يك گود ماسه‌اى او را زندانى كند ولى اين بطريق دلير جرئت كرده بحضور نوشيروان آمد و اين پادشاه هرچند سخت بود اما بزيور عدل و انصاف آراسته بوده است ، بطريق مشار اليه را نوازش فرموده و از او درگذشت .\r\nفعاليت كليساى ايرانى يا نسطورى در آنزمان واقعا حيرت‌انگيز بوده است .\r\nچنان كه در سال 540 م درنتيجهء خدمات و مساعى كليساى نامبرده در هرات و سمرقند تأسيس حوزهء اسقفى گرديد و نيز براى انتشار ديانت مسيح در چين قدمهاى وسيعى برداشته شد . مبلغين اعزامى كه مقدر بود موفقيت‌هاى شايانى حاصل كنند تا اين اندازه مقيد به آداب و رسوم ايرانى بودند كه تمام كليساهاى نسطورى كه در اين حدود تأسيس نموده نام آنها را « معابد ايرانى » گذاشته بودند و همين كارهاى مهم و نمايان مذهبى بوده است كه افسانهء ( پرسترجان ) « 3 » از آن‌ها پيدا شد .\r\n\r\n\r\n","description":"","footnote":"\r\n( 1 ) -  Deophysitism . \r\n( 2 ) -  Maraba . \r\n( 3 ) -  Prester John . \r\n","page_name":" 629 ","page_number":675},
  {"content":"\r\n\r\nمساعى و كوشش‌هائى هم كه در هند براى تبليغات مذهبى به عمل آمد قابل بسى توجه بوده كه نتايج آن حتى امروز هم ظاهر و آشكار مىباشد « 1 » . آورده‌اند كه در اثناء قرن ششم يكنفر اسقف ايرانى موسوم به ايون « 2 » بلندن رفت و در آن‌جا به تبليغ مذهب مسيح پرداخت ، چنان كه در 1001 ميلادى يكنفر كاشتكار در هنتنگدون شائر « 3 » جسد او را بطور معجزآسائى كشف كرده و كليسائى هم بيادگار آنمرد مقدس ساخته شد كه نامش كليساى سن‌ايوى « 4 » بنام خود او بوده است و به نظر نگارنده اين اول ارتباطى است كه بين ايران و انگلستان پيدا شده است و ديگر در همان زمان يكنفر معروف به هرمزداز « عطيهء الهى » پاپ انتخاب شده و جاى ترديد نيست كه اين اولين وسيلهء ارتباط بين ايران و اروپا را فراهم ساخته است .\r\n\r\nخصايل نوشيروان و كارهاى او\r\nانوشيروان عادل در تاريخ ايران تا آن جائى كه بر ايرانيان معلوم است بيشك بزرگترين پادشاه ايران بشمار ميآيد و اين از آنجاست كه آنها بطوريكه در سابق اشاره شده است از كارهاى كوروش كبير و داريوش يا ساير شاهان مملكتشان قبل از سلسلهء ساسانى بى خبر ميباشند .\r\nصفات او هويدا است كه آميخته با قدرت و عدالت هردو بود و اين در مشرق‌زمين مطلوب و پسنديده است . در آنجا مردم رافت و مهربانى پادشاه خودشان را كه آميخته با كفايت و قدرت نباشد تحقير ميكنند . اما كارهاى او كه در فصل آتى به تفصيل ذكر خواهد شد از جمله يكى ترتيب مالياتى است ارضى در نقد كه از روى دقت درجه‌بندى شده و با اين صورت تمام اراضى مزروع را مرتبا هرسال اندازه گرفته و محصولات را تخمين ميكردند و ديگر ارتش ثابت منظم و با حقوق معين تشكيل داده سوءاستفاده و تجاوزاتى كه بود حتى بنام اشخاصى جيره و حقوق ميگرفتند كه اصلا وجود نداشتند از تمامى اينها جلوگيرى كرد ، سوءاستفاده‌هاى مزبور هنوز در ايران جريان دارد منتها كمتر است .\r\n\r\n\r\n","description":"","footnote":"\r\n( 1 ) - « طلوع جغرافياى جديد » جلد اول صفحات 211 - 223 ( مؤلف ) .\r\n( 2 ) -  Ivon . \r\n( 3 ) -  Huntingdonshire . \r\n( 4 ) - « كلمات و مواضع » تاليف  ( Isaac Taylor )  صفحه 231 ( مؤلف ) .\r\n","page_name":" 630 ","page_number":676},
  {"content":"\r\n\r\nدر فلاحت و كشاورزى هم قدمهاى وسيعى برداشته از جمله براى آباد كردن اراضى بائر كشاورزان را به دادن بذر ، افزار و حيوانات لازم تشويق مينمود و اين عمل مخصوصا در تمام مدت سلطنت او جريان داشت .\r\n50 - انوشيروان و بزرگمهر ( از روى يك مينياتور ايران ، در موزهء بريتانيا )\r\nاو فهميد كه ايران محتاج به تكثير نفوس است اصرار داشت كه بايد هرمرد و زنى ازدواج و نيز كار كند ، كاهلى و گدائى هردو در دورهء اين پادشاه با حرارت و شوق\r\n\r\n","description":"","footnote":"","page_name":" 631 ","page_number":677},
  {"content":"\r\n\r\nجزو جرائم مستوجب تنبيه و سياست شمرده ميشدند .\r\nباهميت وسايل ارتباط پىبرده و ديد كه بواسطهء غفلت از آن يك امپراطورى بدين معظمى رو بضعف و خرابى نهاده است و لذا به امنيت طرق و شوارع پرداخت ، مسافرين و جهانگردان را تشويق كرد كه بايران سفر كنند ، از واردين و ميهمانانش پذيرائى گرم نموده و همه نوع نوازش و محبت درباره آنها مرعى ميداشت كه از آن جمله هفت نفر از حكماى فلاطونى جديد يونان بودند كه ژوستىنين آنها را تبعيد كرده بود . بنابعقيدهء برون آمدن اين حكما بايران از اينجا حائز اهميت مىباشد كه مسلك تصوف يا طريقهء سلوك و عرفانى كه بعدها در ايران ميان ايرانيان پيدا شده از همين سرچشمه آب گرفته است .\r\nاين پادشاه با كثرت مشاغل و توجه بمسائل و امور زياد از فراگرفتن علم و دانش هم غفلت نميورزيد . او حكمت ارسطو و افلاطون را در يك ترجمهء فارسى كه بامر او صورت گرفته بود خواند ، در جندىشاپور دانشگاهى تأسيس كرد كه در آنجا علم طب بطور خاص تدريس ميشد ، در صورتى كه از تعليم حكمت و فلسفه و ساير فنون ادبى هم غفلت نميشده است . فرامين يا نصايح و كلمات اردشير بابكان در سلطنت او دوباره شايع شده و جزء آئين و دستور عالى كشور اعلام گرديد .\r\nيك « خوذاى نامك » يعنى كتاب شاهان مشتمل بر تاريخ مشهور و افسانه‌هاى ايران نيز تدوين گرديد و اين همان كتابى است كه فردوسى اساس حماسهء رزمى معروف خود را بر آن قرار داده است . حتى از هند كه در آنزمان اقصى بلاد شمرده ميشد كتب و آثار پيل‌پاى « 1 » ، پيش قدم ادبى حكايات اسوپ « 2 » آورده شد و همچنين بازى شطرنج « 3 » و نيل از آن سرزمين دوردست وارد ايران گرديدند و اينرا هم بايد يادآور\r\n\r\n\r\n","description":"","footnote":"\r\n( 1 ) -  ( Pilray )  مراد از آثار و كتب پيل‌پاى ظاهرا كليله و دمنه است ( مترجم ) .\r\n( 2 ) -  ( Aesop )  اسوپ نويسندهء حكاياتى است مشهور كه تا اين زمان بنام او باقىمانده و معروف است كه او اول غلام بوده و بعد از آزاد شدن كىزوس پادشاه ليديه از او بسيار قدردانى نمود ( مترجم ) .\r\n( 3 ) - اسم اين بازى هندى « چاترانگاه » يا چهار درجه بود ولى ايرانيان وقتى كه آن را انتخاب كردند اسمش را بغلط شطرنج گذاشتند و لفظ « شاه » از طرف فرزندان وفادار ايران بان الحاق و متصل گرديد و اما كلمهء  « Chess »  ، در زبان انگليسى بايد دانست كه آن از  ( Echecs )  فرانسه گرفته شده است ( مؤلف ) .\r\n","page_name":" 632 ","page_number":678},
  {"content":"\r\n\r\nشد كه دو نفر از زهاد متهور يا مخاطره‌جوى ايران كرم ابريشم ( تخم نوغان ) را از ختن « 1 » كه دوردست‌ترين بلاد بود آوردند . حقيقة در اينعصر ايران مركز تبادل افكار بين شرق و غرب بوده است .\r\nقصص و حكاياتى كه از اين پادشاه نقل شده زياد است ، از آن جمله مسعودى مينويسد عظمت و شكوه كاخ كسرى به سفير امپراطور روم نموده شد و آن مورد تحسين واقع گرديد ولى او وقتى كه ملاحظه نمود كه شكل مربع عمارت در جلو بىقاعده و نامنتظم است تعجب نمود و سبب آن را جويا شد ، اطلاع دادند پيرزنى زمين متصل آن را مالك بود كه به هيچ قيمتى حاضر به فروش نشد و كسرى هم نخواست آن را به زور بگيرد . سفير فرياد كرد ! اين نامنتظمى و نقص بمراتب زيباتر از مربعى مىباشد كه به تمام معنى كامل است .\r\nاز حكم و امثال نوشيروان كه در دسترس ما گذاشته شده بسيار و از آن جمله است كه « گران‌بهاترين اندوختهء آدمى براى هنگام حاجت احسانى است كه به شخص كريم نموده باشد » در جاى ديگر چنين ميگويد « ايام نعمت و خوشى بيك چشم برهم زدن ميگذرد بر خلاف روزهاى رنج و محنت كه ماهها طول ميكشد تا سپرى گردد » .\r\nما فتوحات درخشان اين پادشاه را در سابق ذكر نموديم و چنانچه ساير كارها و اصلاحات مهم كشورى او را ضميمه كنيم اين‌جا عدل‌وداد و لياقت و استعدادش در حسن ترتيب و انضباط ، وسعت نظر و بلندى فكر او در تساهل مذهبى و بالاخره فطانت و هوش يا عقل و درايت وى يك شخصيت فوق العاده‌اى را در نظر ما مجسم ميسازد ، چنان كه فرزندان واقعى ايران هم همين عقيده را كه مبنى بر حقيقت است درباره او دارند .\r\n\r\nبزرگمهر\r\nچون شرح احوال نوشيروان تمام نخواهد بود مگر اينكه از وزير معروفش بزرگمهر هم ذكرى شده باشد لذا خاطر خوانندگان را بشرح زير معطوف ميدارد . اينمرد برجسته ابتدا توجه شاهانه را به طرف خود جلب نموده براى آموزش و پرورش فرزندش هرمز تعيين گرديد . اگرچه هرمز در به دو امر صدمه‌اى به احساسات اين استاد وارد آورده ويرا از خودش رنجانيد ، ولى بعد پوزش خواسته همه نوع محبت و احترام به او مينمود . بزرگ‌مهر زود كارش بالا گرفته بمنصب\r\n\r\n\r\n","description":"","footnote":"\r\n( 1 ) -  Khotan . \r\n","page_name":" 633 ","page_number":679},
  {"content":"\r\n\r\nوزارت رسيد و بسيارى از اصلاحات نوشيروان را ميتوان بحسن كفايت و كاردانى او منسوب داشت .\r\nدر يكى از حكايات مشهور مشرق‌زمين نقل شده است كه يكوقت مجمعى از حكما با حضور كسرى منعقد و اين سؤال مطرح گرديد كه بزرگترين بدبختى كدام است ؟ يكنفر حكيم يونانى گفت كه آن بنظرم پيرى و كودنى است كه با فقر و استيصال جمع شده باشد ، دانشمند هندى گفت ، امراض جسم است كه به آلام روحى اضافه شده باشد . بزرگ‌مهر گفت من خيال ميكنم كه بدترين مصائب و بدبختى براى آدمى آنست كه ببيند عمرش قريب باتمام است و كار نيكى نكرده باشد . اين جواب مورد پسند واقع شده و نظر حكماى خارجه را به طرف اين مهين دستور جلب نمود . او در دورهء نوشيروان و نيز در دورهء جانشينان وى نفوذى بسزا داشته مگر خسروپرويز كه بعقيدهء عموم او را بجرم مسيحى شدن بقتل رسانيد .\r\n\r\n","description":"","footnote":"","page_name":" 634 ","page_number":680},
  {"content":"\r\n\r\n« پادشاه دشمنى را كه بر زمين افتاده لگدمال مىكند »\r\n\r\nفصل چهل و يكم تشكيلات ، زبان و معمارى در دورهء سلسلهء ساسانى\r\n« مجسمه‌ايست عظيم كه مينمايد مال يك آدمى است پرشور و ميگويند كه آن مجسمهء سامپسون است و در اطراف آن مجسمه‌هاى زيادى هستند كه لباسشان طرز و تركيب لباس فرانسه است و ديگر گوشهاى آنها خيلى دراز ميباشند و اپن مجسمه‌ها تماما نيمه‌برجسته است »\r\n« ژوسفا باربرو در باب مجسمه‌سازى ساسانيان روى تخته‌سنگ »\r\n\r\nادارهء دولت ساسانى\r\nدر اصطلاحات و نظم نوين نوشيروان و اصول و مبانى آن شرح مبسوطى كه طبرى « 1 » نوشته و مسعودى هم آن را تثبيت و تأييد نموده است بسيار دلچسب و شيرين مىباشد و چون اين سيستم و طريقه همواره مورد توجه شاهان بعد بوده و بر طبق آن عمل مينمودند حتى خلفاى اسلام هم همانرا سرمشق خود قرار داده‌اند لازم ميدانم كه آن را بطور تفصيل مذكور دارم .\r\nنوشيروان پس از جلوس بر تخت دريافت و ديد كه تعدى و احجاف ، جور و بيداد ، فساد اخلاق ، اغتشاش و ناامنى ، تعصب مذهبى و بالاخره جنجه و جنايت\r\n\r\n\r\n","description":"","footnote":"\r\n( 1 ) - جلد دوم صفحات 232 - 222 . من بكتاب « ايران در زمان ساسانيان » تأليف سرآرتور كريستن‌سن نيز مراجعه نموده‌ام ( مولف ) .\r\n","page_name":" 635 ","page_number":681},
  {"content":"\r\n\r\nسراسر كشور را فراگرفته است و لذا با يك ارادهء آهنين تصميم گرفت كه براى خاتمه دادن به اين اوضاع ناگوار شروع باصلاحات اساسى نموده نظمى نوين برقرار نمايد . اول قدمى كه برداشت كشور را به چهار ايالت ( استان ) بزرگ تقسيم نمود كه آن بشرح زير است الف - شرق مشتمل بر خراسان و كرمان ب - غرب كه عبارت بود از عراق و بين النهرين . پ - شمال متضمن ارمنستان و آذربايجان . ت - جنوب شامل فارس و خوزستان .\r\nاين حوزه‌بندى نوين و دادن اختيارات زياد به چهار والى و استاندار تا يك اندازه خطرناك به نظر ميآيد ، ليكن بر اثر نفوذ شاه و جديت و فعاليت شخص او و نيز بوسيلهء جاسوسان و كارآگاهان كه در تمام مملكت متفرق بودند از هر سوءاستفاده و خطرى كه متصور بود جلوگيرى ميشد .\r\n\r\nماليات ارضى\r\nاصلاحات مالى و آئين جديد او در اخذ ماليات بمراتب مهمتر از حوزه‌بندى مزبور بوده است ، چه شايد از زمان هخامنشيها رسم بر اين جارى بود كه دولت قسمتى از محصول را كه آن روى حاصلخيزى زمين تعيين ميشد دريافت ميداشت و ميزانش هم از يك دهم تا يك نيم بوده است و اين طريقهء ماليات كه بواسطهء اجحافات و تحميلات مأمورين طاقت‌فرسا شده نه‌تنها زارع را از كار دلسرد ميكرد و نميگذاشت كه بر مقدار محصول خود و درآمدش بيفزايد بلكه سبب اتلاف و خرابى هم بوده است چه تا جمع‌كنندگان ماليات يا تحصيلداران مقدار سهمى دولت را معلوم و مفروز نميكردند « 1 » زارع نميتوانست محصولش را بردارد و يا ميوه و سردرختى ها را جمع كند ، نوشيروان مالياتى با كمال بصيرت و فراست وضع نمود مركب از نقد و جنس هردو ولى بدينطريق كه اول اراضى را حكم داد مساحت كردند و بعد از هر جريبى يكدرهم نقد با مقدار معين و معلومى جنس مقرر داشت گرفته شود و اين ميزان كه فقط براى اراضى مزروع بود هيچوقت زياد نميشد و درنتيجه زارع آزاد بود و ميتوانست\r\n\r\n\r\n","description":"","footnote":"\r\n( 1 ) - طبرى در جلد دوم صفحهء 152 كتابش حكايتى نقل كرده كه قابل‌توجه است و آن بشرح زير مىباشد قباد يك روز طفلى را ديد كه خوشه انگورى از يك درخت انگور چيد . مادر طفل كه اينرا ديد ويرا كتك زده و خوشه را از دستش گرفت و بدرخت بست . قباد از زن جهت پرسيد در پاسخ گفت چون سهميهء پادشاه هنوز جمع و مفروز نشده جرئت نميكنند دست بدرخت بزنند ( مؤلف ) .\r\n","page_name":" 636 ","page_number":682},
  {"content":"\r\n\r\nبراى فائدهء خودش كار كند و محصولش را هرقدر بخواهد بسط و توسعه بدهد و مخصوصا مطمئن بود كه آنچه كشت مىكند محصولش را خود خواهد برداشت ، بطوريكه مينويسند هرسال تمام اراضى مزروع را درست بازديد و معاينه ميكردند تا بفهمند كجا آباد شده و كجا نشده است و اين كار چون احتياج با جزاء و كارمندان زياد دارد مشكل است آن را باور كرد ولى اينقدر مسلم است كه در اين قسمت پيشرفت قابل ملاحظه‌اى شده و وضعيت كشاورزان نسبت به پيش بمراتب بهتر و رضايت‌بخش‌تر بوده است . علاوه بر ماليات ارضى مالياتى بر درختان ميوه‌دار وضع نمود و نيز ماليات بر مستغلات و ماليات سرانه هم بوده است . ماليات‌هاى فوق الذكر در سه قسط ، در هر چهار ماهى يك قسط پرداخت ميشد و براى جلوگيرى از تعدى و اجحاف مأمورين به مغ‌ها اختيار داده شد كه در اعمال آنها نظارت كنند .\r\n\r\nپيشرفت در آبيارى و وسايل ارتباط\r\nعلاوه بر اصلاحات اساسى بالا نوشيروان در ترقى و توسعهء وسايل آبيارى همواره كوشش مينمود ، او در ساخت سدها و بندها و ساير وسايل آبيارى كه در آنوقت مثل امروز قسمت اعظم محصولات كشاورزى نتيجهء مستقيم آن بود بذل مساعى نموده و قدمهاى وسيعى برداشت ، براى ازدياد نفوس مملكت ازدواج را مخصوصا در ميان فقرا و تهيدستان ترويج نمود و نيز قسمتى از اسراى خارجه را در جاهاى مختلف كشور جا داد . همچنين در باب وسايل ارتباطيه از هرنوع اهتمام داشته اهميتى بسزا به آن ميداد ، جاده‌هاى عمدهء تجارتى محفوظ و در تعمير پل‌ها و نگاهدارى راهها نهايت مراقبت و اهتمام به عمل ميآمده است .\r\nاروپائيانى كه امروز بايران سفر ميكنند چيزى در نظر آنها زننده‌تر از اين نيست كه مىبينند موضوع جاده‌ها و پل‌ها به كلى در طاق نسيان گذاشته شده و ابدا توجهى به آنها نميشود و اين موجب حزن و ملال است كه ديده شود باشندگان كشور به اين وضع قانع و راضى ميباشند « 1 » . اما در دادگسترى ، اگرچه نوشيروان در هنگام ضرورت بيرحم\r\n\r\n\r\n","description":"","footnote":"\r\n( 1 ) - اشاره بوضعيت سابق راههاى كشور است ولى خوانندگان كتاب ميدانند كه از بيست سال و اندى به اين طرف اين وضعيت به كلى تغيير كرده در ساختمان طرق و احداث راههاى متعدد در ايران انقلاب حيرت‌انگيزى رويداده است ، من در پاورقى صفحه 36 كتاب حاضر شرحى بر سبيل اجمال در اينباب نوشته‌ام و تكرار آن را زايد ميدانم ( مترجم ) .\r\n","page_name":" 637 ","page_number":683},
  {"content":"\r\n\r\nو سخت‌دل بود ، شايد اين اول دفعه‌ايست در تاريخ ايران كه شدت و سختى با رافت و رحم هردو بهم آميخته شده است ويژه در مورد جوان .\r\nممكن است ايراد شود كه اين اصلاحات تماما نتيجهء مستقيم فعاليت و مراقبت دائمى شخص اول مملكت و نفوذ و اقتدار شخص او بوده است و آن تا يك اندازه صحيح هم هست ، معذلك اينرا هم نميتوان انكار كرد كه يك رجل نامى و مخصوصا اگر موفق شده كه مدتهاى زيادى بر سرير حكومت باقيماند با شخصيت خودش اثرى در اصلاحات باقى خواهد گذاشت كه نه‌فقط رعايا و زارعين از بركت آن تا يك نسل در رفاه بوده زير بار ظلم و بىحسابى نميروند بلكه كارمندان و متصديان امور مالى هم بايد نسبت به ايام پيش از اصلاحات جاريهء در تمام كشور بيشتر كارآمد و قابل و كمتر حريص و متعدى باشند .\r\n\r\nآرتش\r\nبزرگترين تباين و اختلاف بين پارتيها و سلسلهء ساسانى اختلاف و تباينى است كه در تركيب قواى نظامى آنها وجود دارد . در سلطنت پارتىها سواران سبك اسلحه جز تير سلاح عمدهء ديگرى نداشتند و اما سواران سنگين اسلحه بايد دانست شمارهء آنها خيلى كم بوده و بندرت هم نقش مهمى در جنگ بازى كرده‌اند و راجع به پياده‌نظام هم همانطور كه در ايران حاليه ديده مىشود قسمت مزبور خيلى كم مورد توجه و اطمينان بوده است .\r\nليكن در دورهء ساسانيان اساسا فتح يا شكست منوط و مربوط به سواره‌نظام عالى بوده است . اين سواران مانند سرداران قرون وسطاى اروپا داراى اسلحهء سنگين بودند ، سواران زبده را از متفقين نسبة پست مثل ساراسن‌ها فراهم مىكردند . سرباز سوارهء ايرانى بطوريكه در نقوش برجسته مشاهده مىشود كلاه خود بر سر گذاشته و زره و جوشن بر تن راست كرده است و ديگر يك سپر مدورى بر پشت آويزان است . اينها اسلحهء دفاعى بوده و اما اسلحهء تعرضى و آن از يك نيزهء سنگين و شمشير و گرز تشكيل مىيافت .\r\nاعضاء و جوارح اسبان را هم بقدرى از صفحات آهن مىپوشانيدند كه اسبان جنگى همانند اسبهاى عرابه‌اى كه در نقوش برجسته ديده مىشوند براى اين كار لازم\r\n\r\n","description":"","footnote":"","page_name":" 638 ","page_number":684},
  {"content":"\r\n\r\nداشت همچنانكه براى سرداران قرون وسطاى اروپا اسبى شبيه به آن بوده است كه امروز در لندن نژاد آن را مىبينيم كه گارى آب‌جوفروشى را ميكشد . تيراندازان مثل كمانداران قرون وسطى قسمت مهم پياده‌نظام را تشكيل ميدادند . آنها از پشت سپرهاى مشبكى با نهايت تندى و فرزى و نيز مهارت و استادى تير انداخته و دشمن را بستوه ميآوردند . اين سپرهاى مشبكى را هخامنشىها از آشورىها گرفته و تا زمان ساسانيان در آرتش ايران رواج داشته است .\r\nبقيهء پياده‌نظام پشت سر تيراندازان براى تقويت و حمايت آنها مقام داشته و اسلحهء تعرضى آنها نيزه و شمشير بوده است ولى اسلحهء دفاعى آنقدر نداشتند ، اين دسته قشون چنان كه عمليات جنگى نشان ميدهد با لژيون‌هاى رومى به خوبى جنگيده و از عهدهء سربازان رومى هم آورد و حريف خود درست برميآمدند ، بر خلاف سپاه پيادهء پارتيها كه تقريبا هميشه از جنگ تن‌به‌تن اجتناب ميكردند .\r\nو اين بطوريكه در فصل بيست و دوم ذكر شد ، در اربيل بود كه فيلها نخستين بار در يك جنگ رسمى معروف عرض اندام نموده‌اند و اما چه نقشى بازى كرده‌اند ذكرى از آن به عمل نيامده است ، از آنوقت به بعد اهميت فراوانى به آنها در جنگ داده ميشد ، گرچه پارتيها از اين قسمت غافل بوده و اهميتى به اين حيوان نمىدادند ، حتى در لازيكا كه از مركز خيلى دورافتاده بود سپاهيان ساسانى فيلان جنگى با خود برده بودند . اين فيلها چنان كه در آتيه معلوم خواهد شد در جنگ بر عليه اعراب نقش خوبى بازى كرده و خدمت نمايانى كردند .\r\nاز جمله تفوق و برترى شاهنشاهى ساسانى نسبت بسلسلهء پيش اين بوده است كه در فنون محاصره و گشودن قلاع و شهرها مهارت داشته و از تمام آلات و ادوات محاصره استفاده ميكردند . پادشاهان ساسانى ، مخصوصا در دوره‌هاى اخير هرقلعهء مهمى را كه مورد حمله قرار ميگرفت تسخير نموده بر خلاف پارتيها كه عملا از عهدهء تسخير يك شهر داراى برج و بارو برنميآمدند . طريقهء معمول در محاصره اين بود كه بوسيلهء گودالهائى كه ميكندند تحت حفاظت سپرهاى مشبكى پيش رفته تا به خندق شهر ميرسيدند و بعد آن را با خاك و خاشاك پر ميكردند ، آنوقت با گرز و دّبوس يا ساير ادوات به ديوار\r\n\r\n","description":"","footnote":"","page_name":" 639 ","page_number":685},
  {"content":"\r\n\r\nميزدند تا منفذى پيدا ميشده سپس حمله به شهر ميبردند ، يا اينكه برجهاى متحركى نزديك ديوار بنا ميكردند و با منجنيق‌هاى سوار بر آن دشمن را از استحكامات خود ميراندند ، ما هيچ دليل نداريم كه بگوئيم ساسانيان در فن محاصرهء شهرها بر روميان كه ابتدا استاد آنها بودند برترى داشته‌اند ، ليكن نسبت به پارتيها ابدا جاى ترديد نيست كه آنها در تمام قسمت‌هاى مربوطهء بفن حرب بمراتب جلوتر بوده‌اند .\r\nدر قشون نوشيروان به كسانى حقوق داده ميشد كه كارآمد و درست مسلح و آماده كار باشد و يا اگر جزو سواره‌نظام بودند از اسلحه و اسباب سوارى آنها چيزى كم نباشد .\r\nچنان كه در اين باب نقل شده كه شاهنشاه يكى را با اختيارات تام براى پرداخت حقوق تعيين نمود و نامبرده تمام افراد قشون را در ميدانى سان ديده اما در پرداخت وجه تعلل نمود تا آنكه خود نوشيروان هم براى دريافت حقوق خود حضور پيدا كند ، بالاخره شاهنشاه نيز در حالى كه سلاح زيب تن كرده سواره وارد ميدان گرديد . در اينجا او مورد بازرسى كامل واقع شد و درنتيجه معلوم گرديد دو زه كمان يدكى را كه جزو اسلحهء سواره‌نظام بود با خود ندارد و لذا اشاره شد كه برگردد و آن را با خود بياورد . اين پادشاه نامى هم حسن اطاعت نشان داده بقصر برگشت و آن دو زه كمان را برداشته بدانمحل عودت نمود و پس از بازديد و سان قشون چهار هزار و يكصد درهم يا يكصد و دوازده پوند كه عاليترين حقوق يعنى حقوق درجهء سپهسالارى آن روز بود دريافت داشت .\r\nاز اين بيان ثابت مىشود كه نوشيروان در تشكيل آرتش ثابت مرتب بر خلاف روش تحميلى ملوك الطوايف رويهء اردشير را برگزيده است .\r\n\r\nشاه و دربار\r\nعظمت و شكوه دربار شاهان ساسانى و تجملات آن حيرت‌انگيز بود بطوريكه در تاريخ عالم نظير آن در هيچيك از خاندانهاى سلطنتى ديده نشده است .\r\nنقل ميكنند ديوكلسين در طرز لباس و نيز در رسوم و آداب دربارى از پادشاهان ساسانى تقليد مينموده است . نقوش برجسته صورت صحيح واقعى اسلحهء عالى جنگى ، زربفتهاى پر ثروت ، زين و يراقهاى مجلل و باشكوه را كه بامر شاهنشاه وانمود شده براى ما محفوظ داشته و در دسترس ما گذاشته‌اند . محيط شاه يعنى اطاق تختگاه بزرك او نمونهء كامل از حشمت و\r\n\r\n","description":"","footnote":"","page_name":" 640 ","page_number":686},
  {"content":"\r\n\r\nجلال بوده است و از جمله نفايس آن يكى قالى زربفتى معروف به « فردوس شاهى » يا بهارستان كسرى مىباشد . طول اين فرش هفتاد و عرض آن شصت ارش بود . شرحيكه ميور « 1 » درينباب نوشته ما آن را در زير از نظر خوانندگان ميگذرانيم . اين فرش باغى را نمايش ميداد كه خاكش از طلا و زمين آن از نقره و چمن آن زمرد و جويبارش از لؤلؤ و مرواريد بوده است و نيز اشجار و اثمار و گلها و رياحين آن تماما از خرده‌هاى درخشان الماس و ياقوت و ساير جواهرات نفيسهء گران‌بها تشكيل يافته بود . اين فرش عديم النظير و تخت بزرگ زرين كه هرپايهء آن از يك قطعه ياقوت تشكيل يافته بود و نيز تاج شاهى بىبها كه بواسطهء حجم و سنگينى زياد آن را بر سقف آويزان كرده بودند واقعا هربيننده‌اى را مات و مبهوت ميساخت .\r\nآئين دربار نيز شاهانه و فوق العاده مجلل و عالى بود . اولا پادشاه دور از سايرين كه در اينميانه پرده‌اى هم حايل بود بر تخت مىنشست . اين‌جا حتى از بزرگترين رجال دربارى تا وقتى كه بطور خاصى اجازت نمىيافت نميتوانست نزديك برود . مسعودى مينويسد دربار از سه طبقهء بزرگ تشكيل مىيافت . اول صاحبمنصبان ارشد و شاهزادگان بزرگ نامى در سمت راست تخت بفاصله سى پا دور از پردهء شاه ميايستادند و بعد استانداران و فرمانداران و نيز پادشاهان دست‌نشانده به همين فاصله پشت سر صف ميكشيدند و در آخر بازيگران و نوازندگان و سازندگان بودند كه طبقهء سوم را تشكيل ميدادند گارد . شاهى ظن قوى آنست كه در سمت چپ تخت ميايستادند . وقتى كه شاه بيكى از رعايا اجازهء حضور ميداد او با دستمالى دهان خود را مىبست تا از دم او « مقام مقدس شاهانه » آلوده و پليد نشود ، او وقتى كه از پرده داخل ميشد فورا به روى خاك ميافتاد و همينطور افتاده بود تا آنكه اجازه مىيافت بلند شود .\r\nوضع زنان از بعضى جهات خوب و پسنديده بود چه يك چنين قانونى كه آنها را منزوى كند در كار نبود بلكه آزادى داشته‌اند . عدهء زنان خسرو پرويز در ميان شاهان ساسانى از همه زيادتر بوده است ، چنان كه طبرى مينويسد عدهء زنانى كه او در حبالهء\r\n\r\n\r\n","description":"","footnote":"\r\n( 1 ) -  Muir . \r\n","page_name":" 641 ","page_number":687},
  {"content":"\r\n\r\nخود داشت دوازده هزار نفر بودند و معذلك عشق و علاقه و خاص او به شيرين بوده است .\r\nبطوريكه از زمان هخامنشىها معمول بود هريك از پادشاهان يك زن معتبر داشت كه عموما شاهدخت ( شاهزاده ) بود ، هرچند اين رسم استثناپذير هم بوده است ، اين عدهء زنان او معمولا بايد بسيارى از سلاطين ضعيف را از پا درانداخته و تحميل زيادى بر ماليهء مملكت بوده است .\r\nعمدهء مشغوليت و تفريح شاهان ساسانى شكار بوده است و براى اين كار ترتيبى كه معمول بود اينكه در قورق‌گاهها ( فراديس يا باغهاى بزرگ سلطنتى ) جانوران شكارى زياد جمع ميكردند و يا در يك محل شكارخيز حيوانات شكارى را از جلو رانده به سمت محوطه‌اى كه پرچين يا طنابى بدور آن كشيده بودند ميبردند . قوش‌بازى هم از قديم معروف و متداول بوده حتى از ميان افسران دربار ساسانى يكى هم قوشچىباشى بوده است .\r\nبازى چوگان نيز در ميان پادشاهان ساسانى معمول بود . چنان كه سابقا در تاريخ پهلوى مذكور داشتيم اردشير مؤسس اين سلسله بدربار اردوان دعوت شده و يكروز با پسران پادشاه به شكار و ميدان چوگان‌بازى ميرود و آن بنظرم اول دفعه‌اى است كه ديده مىشود در تاريخ ذكرى از چوگان‌بازى بميان آمده است و نيز شاپور اول ، علاقه‌اى كه به اين بازى داشت ما آن را در سابق ذكر نموديم .\r\nاز ميان پادشاهان اخير نه‌تنها خسرو پرويز بلكه شيرين و بانوهاى او معروف است در ساعات تفريح چوگان‌بازى ميكردند چنان كه نظامى در اينخصوص سروده است :\r\n چو در بازيگهء ميدان رسيدند * پريرويان ز شادى مىپريدند\r\nروان شد هرمهى چون آفتابى * پديد آمد ز هركبكى عقابى\r\nگهى خورشيد بردى گوى و گه ماه * گهى شيرين گرو دادى و گه شاه \r\nو اما بازيهاى توى خانگى و آن شطرنج بود كه در بالا ذكر شد . نوا و موسيقى بطوريكه حجاريها و نقوش برجسته نشان ميدهند مقام بسيار شايسته و ارجمندى را دارا بوده است و حتى در شكارگاهها اركستر و دستهء مغنى همراه بوده و شاه در اثناى تاخت\r\n\r\n","description":"","footnote":"","page_name":" 642 ","page_number":688},
  {"content":"\r\n\r\nوتاز از شنيدن نغمات و الحان دلپذير روحش تقويت مىيافت و اينكه در شهرهاى بزرك ايران هنوز معمول است كه هنگام طلوع و غروب آفتاب ساز ميزنند تاريخ آن اگر بقهقرا برويم ظن قوى اينست كه منتهى بدورهء ساسانيان « 1 » مىشود .\r\n51 - كاخ ساسانى در فيروزاباد\r\n\r\nزبان پهلوى\r\nاينمسئله كه زبان رسمى دورهء ساسانيان چه بود تا يك اندازه\r\n\r\n\r\n","description":"","footnote":"\r\n( 1 ) - افتخار عوالم شيعه صفحات 87 - 86 ( مولف ) .\r\n","page_name":" 643 ","page_number":689},
  {"content":"\r\n\r\nمبهم و تاريك است . كتب و رسائل زيادى كه حجم آنها طبق نظريهء وست « 1 » و تخمينى كه كرده باندازهء حجم تورات مىباشد در پهلوى بما رسيده است و بايد دانست كه اين لفظ يعنى كلمهء پهلوى بيشتر در خط است نه لغت و زبان ولى عموما بدين رفته‌اند كه زبان رسمى ايرانيان در دورهء ساسانيان پهلوى بوده است . تاريخ اوليهء استعمال اين زبان و تكلم به آن تا چهارصد سال پيش از ميلاد است و آخرين كتابى هم كه در آن نوشته شده متعلق بقرن نهم ميلادى مىباشد ، ليكن در اثناء نيمهء آخرى حيات آن ، استعمال پهلوى محدود و منحصر به نقل از كتابهائى بوده كه پيش به اين زبان نوشته شده بودند . يكى از چيزهاى شگفت‌آورى كه در اين زبان وجود دارد آنست كه آنچه خوانده مىشود كاملا غير از آنچيزى است كه نوشته شده است . مثلا بجاى عنوان پادشاه « شاه شاهان » به زبان آرامى « ملكان ملكا » نوشته شده در صورتى كه آن « شاه شاهان » خوانده شده است و يك مثال ديگر كه عمومى است « لاهما » براى نان نوشته ولى نان خوانده مىشود و مانند آن و اين رسم و طرز تحرير براى مردمى كه خط كتابت آنها از علائم و رموز تشكيل يافته و يا مجموعهء اين حروف را دائما بجاى علامت و نشان ميگرفتند يك امر عادى بوده است چنان كه پروفسور برون تحقيقا نشان داده علم سياقى كه امروز در تمام ايران متداول است كه در حساب به كار مىبرند مخفف يا مصحف اشكال نامهاى عربى است كه براى شماره‌هاى مختلف استعمال ميشوند .\r\nمن در فصل نهم كتاب شرحى از اوستا بطور مختصر مذكور داشتم و گفتم كه آن به زبان ويژه موسوم به اوستائى نوشته شده و تا طلوع سلسلهء ساسانى مهجور و در طاق فراموشى گذارده شده بود ولى در اين زمان و بتوسط اردشير كتاب مزبور دقيقا جمع‌آورى شده و مدون گرديد . اين كتاب بواسطهء رواج يافتن مطالعهء كتابهاى مقدس زردشت دوباره در پهلوى شرح شده و بر حجمش افزود ، در فرنگستان تقريبا تا زمان\r\n\r\n\r\n","description":"","footnote":"\r\n( 1 ) - « مقدار ، زبان ، و عصر ادبيات پهلوى » تأليف فاضل مشار اليه . برون در تاريخ ادبيات ايران شرحى بطور اختصار در اينباب نوشته و من خودم را مديون كتابهاى پروفسور نامبرده ميدانم ( مؤلف ) .\r\n","page_name":" 644 ","page_number":690},
  {"content":"\r\n\r\nاخير كتب مقدس زردشت را زند اوستا ميناميدند ولى اكنون بر همه مبرهن گرديده كه زند شرح بر متن باستان به زبان پهلوى است و اما پازند و آن عبارتست از شرح بر شرح .\r\nممكن است سئوال شود كه بين فارسى امروز با پهلوى نسبت و ارتباطى كه هست چيست ؟\r\nدر جواب ميگوئيم كه پهلوى زبان مهجور و متروك ايرانى مىباشد ، چه پيش از ورود زبان عرب به آن تكلم مينمودند . اگر براى تحصيل كرده‌هاى امروز ايرانى زبان مزبور گفته شود در صورتى كه ( هوزوارش ) آن را بردارند تا اندازه‌اى قابل فهم مىباشد .\r\n\r\nكتيبه‌هاى پهلوى روى تخته‌سنك\r\nكتيبه‌هائى كه از پهلوى در احجار منقور است و قسمت زياد آنها حل شده مشتمل بر مطالب مهم تاريخى مىباشد و از آن جمله « نقش رجب « 1 » » است كه تاريخ آن متعلق به زمان اردشير مىباشد .\r\nاين كتيبه به دو لهجهء پهلوى نوشته شده است و ترجمه‌اى هم از يونانى ضميمهء آن مىباشد در پايان قرن هيجدهم ميلادى د . ساسى براى ترجمهء آن بكمك يونانى كوشش مظفرانه نموده ليكن با همهء اين موفقيت‌هاى درخشان و مساعى و كوشش‌هاى خيلى سختى كه در اينباب تاكنون شده هنوز براى روشن كردن اين يادداشت‌هاى تاريخى خيلى چيزها باقيمانده كه حل نشده است .\r\n\r\nادبيات پهلوى\r\nوست « 2 » كتب و نوشتجات پهلوى را بسه قسمت زير تقسيم كرده است . الف - تراجم و تفاسير متن اوستا در پهلوى . ب - كتابهاى پهلوى راجع بامور مذهبى . پ - كتب و رسائل غيرمذهبى . اما قسمت اول و آن مشتمل است بر بيست و هفت كتاب يا رساله ولى بطوريكه وست خاطرنشان مىكند آنها را نميتوان نمونهء خوب ادبيات پهلوى دانست زيرا مترجمين پارسى بواسطهء اوستا پابند بوده‌اند كه لغات و الفاظ آن را همانطور كه بوده مرتب و مدون نمايند و اما قسمت دوم و آن پنجاه و پنج كتاب و رساله است و حاوى پانصد هزار لغت يا واژه مىباشد . در اين\r\n\r\n\r\n","description":"","footnote":"\r\n( 1 ) - و آن عنوان فصل 36 كتاب قرار داده شده است .\r\n( 2 ) -  West . \r\n","page_name":" 645 ","page_number":691},
  {"content":"\r\n\r\nقسمت ، ادبيات ذيقيمت زيادى موجود و در دسترس ما گذاشته شده كه از آن جمله است دينكرت يعنى سنن و اعمال مذهبى و نيز بوندهشن يا اساس‌دهنده كه داراى اهميتى بسزا ميباشند . وست كتابهاى ديگرى را هم ذكر نموده بعلاوه امثال ، تفاسير و روايات زيادى را نيز اسم برده است .\r\nو اما قسمت اخير و آن فقط يازده كتاب و رساله است كه قديمتر از همه يات‌كار زريران مىباشد و آن رمانى است در پهلوى كه در پانصد سال بعد از ميلاد نوشته شده است .\r\nاين داستان چنان كه برون مينويسد به تمام داستان‌هاى رزمى ملى مربوط مىباشد ، گو كه آن يك حكايت بيش نيست ليكن عناصر و مواد اصلى وى همانست كه در طبرى و شاهنامه موجود ميباشند و اين قضيه بسيار مهم و قابل دقت‌نظر است و از اين كتاب هم نفيس‌تر كارنامك پهلوى ارت خشير پاپكان مىباشد كه نولدكه آن را بآلمانى ترجمه نموده است .\r\nكتاب نامبرده در ششصد سال بعد از ميلاد نوشته شده است و از مقابلهء آن با شاهنامه معلوم مىشود كه فردوسى در متابعت از اسناد و مآخذ ساسانى خود تا چه اندازه دقيق و مواظب بوده است . كتابهاى ديگر شامل رسايل و مقالاتى هستند در عجايب سيستان و بازى شطرنج و اما در موضوع شعر و شاعرى ابدا چيزى از ساسانيان بما نرسيده است .\r\n\r\nنمونهء معمارى ساسانى\r\nاز آثار معمارى و فنون پارتيها چون چيز قابلى در دست نيست نميتوان سبك معمارى سلسلهء نامبرده را وصف نمود چه بوده است . البته شاهان ساسانى آثار و يادگارهاى مجلل و باشكوهى را از معمارى هخامنشيان خيلى بهتر از وضعى كه امروز از آنها به نظر ميرسد بميراث برده‌اند و اما از آنجا كه كرسى حكومت ايران در ايران اصلى نبوده بلكه در درهء دجله و فرات واقع شده و تيسفون كه از پارتيها بطور ميراث به آنها رسيده پايتخت واقعى بوده است لذا ايشان براى احتياجات خودشان در معمارى از هاترا يعنى الحضر و تيسفون نمونه گرفتند .\r\n\r\nخصايص عمدهء معمارى ساسانى\r\nقديمترين ابنيهء ساسانى همگى تقريبا روى نقشهء واحدى بنا شده‌اند كه نهايت درجه بسيط و ساده است . من در نظر گرفته‌ام بعض از اين كاخها را كه شهرتى بسزا دارند ذيلا\r\n\r\n","description":"","footnote":"","page_name":" 646 ","page_number":692},
  {"content":"\r\n\r\nبطور خيلى مختصر تشريح و توصيف نمايم .\r\nكاخهاى مزبور كه در شكل ، مربع مستطيل ميباشند عموما در طول شرقى و غربى ساخته شده و مدخل بنا يعنى سرسرا يا طاق بلند عالى درست در وسط واقع است بطوريكه آن يك خاصهء برجستهء كاخ مىباشد و اين طرز حتى در ابنيهء مذهبى و مسكونى فعلى ايران هم ديده مىشود و ديگر از خصايص و مميزات ، تعداد اطاقهاى مربعى شكل است كه مطوق و گنبدى و هركدام به ديگرى راه داشته يعنى تودرتو بوده است . حياط و صحنى نظير ايران كنونى يك خاصهء ثابت و تغييرناپذير شمرده ميشده است . كاخهاى دو اشكوبه در هيچ‌جا ديده نميشود . تزئينات بنا عبارتست از طاق‌نماها ، مقرنس‌كارىها ، ستون‌هاى مربع يا نيم‌ستونها همچنانكه در هاترا ( الحضر ) بود و اما زينت‌هاى داخل كاخ و آن گچ‌كارى و رنگ‌آميزى و نقاشى بوده است .\r\n\r\nكاخ فيروزآباد\r\nدر جنوب شرقى شيراز سر دوراهى كه به سمت بوشهر ميرود كاخ جور و حاليه معروف به فيروزآباد واقع است و آن از باستانى ترين كاخهاى ساسانى شمرده شده و تاريخ ساختمان بطوريكه نوشته‌اند از قرن سوم ميلادى است . طرح و زمينهء بنا مستطيل مىباشد و آن سيصد و بيست پا درازى دارد و هفتاد پا پهنا . مدخل كاخ فقط يكى است و آن عبارت از يك طاق هلالى قشنگى بوده كه از آنجا داخل يك تالار گنبدشكلى ميشده كه نود پا درازى و چهل و سه پا پهنا داشته است ، در هريك از دو طرف اين منظر عالى تالارهاى كوچكترى قرينهء هم وجود داشت ، پشت‌سر اين اطاقهاى عمده و اساسى سه اطاق مربعى پوشيده از گنبدهاى بيضىشكل بودند ، گنبدهاى مزبور بعقيدهء بعضى قديمترين نمونهء گنبد « 1 » ايران ميباشند ، اين آپارتمانها با راهرو در و مدخل‌هاى آراسته و نيز پنجره‌هاى مصنوعى آنها به اطاقهائى راه داشته است كه به طرف يك صحنى در حدود نود پاى مربع باز ميشدند و گرداگرد آن اطاقهائى باندازه‌هاى مختلف بنا شده بودند .\r\n\r\n\r\n","description":"","footnote":"\r\n( 1 ) - « تاريخ و ترقى و تكامل تدريجى گنبد در ايران » تأليف ك ، آ . ث كرسول  ( Cresswel )  ( مجلهء ر ، آ ، س شمارهء جولاى 1914 ) . عقيدهء نويسندگان امروز عموما بر خلاف سابق بر اينست كه كاخ فيروزآباد قديمتر از سروستان است ( مؤلف ) .\r\n","page_name":" 647 ","page_number":693},
  {"content":"\r\n\r\nتزئينات بيرونى كه عبارتست از هلالهاى بلند و تنگ و نيم‌ستونهائى به شكل نى به مجموع اين ساختمان معظم صورتى كه داده است ساده و بطور قطع بىپيرايه مىباشد ، هرچند تناسب آن براى يك دژ محكم و معظم بيشتر از يك عمارت مسكونى است .\r\nمنجمله كاخ سروستان واقع در نزديكى فيروزآباد است ، گو كه آن قدرى بعدتر بنا شده ليكن قرابت نزديكى به اين كاخ قديم دارد .\r\n\r\nطاق كسرى\r\nطاق معروف كسرى « 1 » كه منظرهء آن بطوريكه در فصل چهل و دوم ذكر خواهد شد اعراب را مات‌ومبهوت ساخته بود بدبختانه امروز جز پاره‌هاى يك تالار مسقف طاقى به پهناى 25 متر و 80 سانتيمتر چيزى از آن باقى نمانده است ، شاهنشاه ساسانى معمولا در اين اطاق بر تخت زرين خويش نشسته برعايايش خود را نشان ميداد . تالار مزبور حتى در دوره‌هاى بربادى خود ستايش هريك از طبقات مسافرين را كه بدجله و از آنجا به بغداد سفر ميكردند جلب مينموده است . تزئين و آرايشى كه بسردر يا جلو عمارت داده شده است بواسطهء ستونها و هره‌ها عمارت را به چندين قسمت منقسم نموده و نتيجه‌اى كه از آن حاصل شده بطوريكه از گراور كتاب معلوم ميگردد بىنهايت جاذب و فريبنده است . چون از اين كاخ مجلل جز يك خرابه چيزى باقى نمانده لذا نميتوان راجع به شيوه و طرز آن اظهار عقيده نموده زمينه و طرح بنا را كه از شاهكارهاى معمارى عصر نوشيروان است معلوم داشت ولى در اين شكى نيست كه آن از روى نقشهء كاخهاى فوق الذكر بنا شده است . خاقانى خرابهء اين كاخ را براى موعظت و عبرت موضوع قرار داده قصيده‌اى گفته كه چند بيت آن اين است .\r\n هان ايدل عبرت بين از ديده نظر كن هان * ايوان مداين « 2 » را آئينه عبرت دان \r\n\r\n\r\n","description":"","footnote":"\r\n( 1 ) - اين كاخ ، ايوان يا طاق كسرى هردو ناميده شده است و اين دو اسم در معنا يكى و فرقى باهم ندارند ولى اصطلاح اولى قديمتر مىباشد .\r\n( 2 ) - مداين يعنى شهرها اسمى است كه اعراب به تيسفون ميدادند چه بناء آن مطابق روايات از بهم زدن هفت شهر و هفت قصبه صورت گرفته است ( مؤلف ) .\r\n","page_name":" 648 ","page_number":694},
  {"content":"\r\n\r\n يك ره زره دجله منزل بمداين كن * از ديده دوم دجله بر خاك مداين ران\r\nاز آتش حسرت بين بريان جگر دجله * خود آب شنيدستى كآتش كندش بريان\r\nتا سلسلهء ايوان بشكست مداين را * در سلسله شد دجله چون سلسله شد پيچان \r\n\r\nكاخ خسرو در قصر شيرين\r\nكاخ فيروزآباد و سروستان نسبة كوچك و در بناء آنها منظور اين نبود كه جمع كثيرى از خدمتگذاران و چاكران را در آنها منزل داده باشند ولى اكنون قلم را به طرف كاخى معطوف ميداريم كه اساسا با آنها تفاوت و فرق دارد و آن عبارتست از « عمارت الخسرو » يا كاخ خسرو در قصر شيرين كه در سمت غربى دامنه‌هاى زاگروس واقع و تاريخش هم از آغاز صدهء هفتم ميلاديست . كاخ نامبرده در پاركى كه محيط آن شش هزار متر مىباشد بنا شده است ، در بعضى جاها ديوارش هنوز نمودار است و آن شش متر و نيم ارتفاع دارد ، در اين نزهتگاه وسيع امروزه بجز ريشه‌هاى درختان خرما و انار چيز ديگرى ديده نميشود ، ليكن نويسندگان عرب شرح قشنگى اين باغ و شمارهء جانوران نادر و كميابى را كه در آن آزاد مىگشتند به تفصيل نوشته‌اند .\r\nاين كاخ مجلل كه شعاع بركهء آب مصنوعى جلو آن چشمها را خيره مينمود در طول شرقى و غربى بنا شده و داراى 342 متر طول و از عريض‌ترين نقطه 187 متر عرض بوده است . در سمت شرقى عمارت پله‌كانى دو رديف بود كه منتهى بايوانى ميشد كه 99 متر پهنا داشته است . اين ايوان بر اطاقهاى مسقف طاقى چندى قرار داشته كه سه اطاق آن مدخل يك دهليز طويلى را تشكيل ميدادند و اطاقهاى متعدد ديگرى هم به اين دهليز راه داشته‌اند . مدخل اصلى عمارت از همان پله‌كان فوق و از وسط ايوان بيك سرازيرى ميگذشت كه با 24 ستون آرايش يافته بود و از آنجا به آپارتمان شاهنشاه داخل ميشدند . اول تالار بزرك و وسيع اين كاخ بسه راهرو تقسيم شده و منتهى\r\n\r\n","description":"","footnote":"","page_name":" 649 ","page_number":695},
  {"content":"\r\n\r\nباطاق مربعى ميشده است و بعد از آنجا باطاقهاى ديگرى داخل ميشدند و ايوان مسقفى 52 - تزئينات كاخ ماشيتا ( اقتباس از كتاب « هفتمين دولت بزرك شرقى » )\r\n\r\n","description":"","footnote":"","page_name":" 650 ","page_number":696},
  {"content":"\r\n\r\nنيز در مركز حياط قصر ديده ميشد . اطاقهاى پادشاه ( نظير آنچه در تخت‌جمشيد است ) داراى سقف چوبى بر خلاف اطاقهاى ديگر كه عموما طاقى بودند . مصالح و موادى كه در اين ساختمان به كار رفته از سنگهاى آهكى كاخهاى هخامنشى پست‌تر مىباشد كه در آن صفحات اين مواد زيادتر بوده است . ستونها از آجر تراش و با گچ اندود شده و در اينقسمت هم با مواد كاخهاى مجلل هخامنشى تفاوت كلى دارد .\r\n\r\nكاخ ماشيتا\r\nو آن در آغاز صدهء هفتم ميلادى بدست خسرو پرويز بنا شده و نسبت به « عمارت خسرو » وسعتش كمتر است ، تزئينات اين كاخ از حيث قشنگى و تناسب الحق حيرت‌انگيز و نميتوان نظير آن را در ساير جاهاى ايران پيدا كرد . سنگهاى سختى كه به چندين مثلث تقسيم شده و در هرقسمتى گل و بته منقوش و بعد در تمام اطراف آن شاخ‌وبرك و حيوانات و ميوه‌جات نقر كرده‌اند كه از ميانهء آنها بسيارى از حيوانات نمودار است و ميتوان آنها را تميز داد و شناخت .\r\nدر شاهنشاهى ايران هيچوقت چنين تزئيناتى كه نمونهء جمال و نفاست و ظرافت باشد ديده نشده و اين بدست مسرفانهء خسرو پرويز سبكسر در محلى كه چقدر از ايران مسافت داشته صورت گرفته است ، ولى مقدر نبود او بيش از چند سالى از آن متمتع شود .\r\n\r\nنقوش برجسته در نقش رستم\r\nمشهورتر و عاليترين شاهكار فنى شاهان ساسانى نقوش برجسته در نقش رستم و يا بطوريكه ناميده شده‌اند « صورت رستم » ميباشند كه نمونه‌هاى ديگرى و مثل آن جالب‌توجه در شاپور و ساير جاها موجود مىباشد . من در فصل پانزدهم شرحى راجع بمقابر و دخمه‌هاى پادشاهان مقتدر هخامنشى كه در تخته‌سنگ‌ها بريده‌اند مذكور داشتم و در زير همين‌ها است كه شاهان ساسانى شرح فتوحات و مفاخر و پيروزيهاى خودشان را با كمال اهتمام نقر كرده‌اند . قبل از توصيف اين تصاوير كه يكنفر وقتى كه نزديك ميرسد ميبيند آنها را كه با يك ابهت و عظمتى روى تخته‌سنگ‌هائى كه سراشيب گذارده شده قرار دارند .\r\nخالى از دلچسبى نيست كه تذكر داده شود كه حقيقت آنها مثل حجاريهاى بيستون از ساليان دراز مكتوم بوده و فقط از يكصد سال است كه پرده از روى اين راز برداشته\r\n\r\n","description":"","footnote":"","page_name":" 651 ","page_number":697},
  {"content":"\r\n\r\nشده است . ايرانيان قرنها بود صورت مبارز منقور داراى ريش بلند را متعلق به رستم پهلوان نامى خود دانسته و چيزى غير از اين در مخيلهء آنها خطور نميكرد و اين اشتباه 53 - طاق بستان در كرمانشاه\r\nدر اسم « صورت رستم » هنوز دوام دارد چه در باب نقوش برجسته ديده مىشود همين اسم از تمام طبقات بطور ثابت استعمال مىشود . شكى نيست كه مسافرين و جهانگردان اروپائى هم در نوشتجات خود راجع باينموضوع بخطا رفته بياناتى كه در اين باب نموده‌اند از حليهء صحت و حقيقت عاريست ، از ميانه آنها ( فقط ) ژوسفا باربرو « 1 » از اهل و نيز كه در قرن پانزدهم بايران سفر كرده است بيانى كه در اينخصوص نموده قابل بسى توجه مىباشد و اين همان بيان جالب و جاذبى است كه ما آن را عنوان فصل جارى قرار داده‌ايم .\r\nحتى نيبور « 2 » كه در آخر قرن 18 ميزيست تشخيص ايرانيان را كه آن متعلق به رستم است اعتراف نموده و بالاخره تا نيمهء قرن 19 اين عقيدهء غلط يعنى انتساب نصف\r\n\r\n\r\n","description":"","footnote":"\r\n( 1 ) -  Josefa Barbaro \r\n( 2 ) -  Niebuhr \r\n","page_name":" 652 ","page_number":698},
  {"content":"\r\n\r\nاين حجاريها به پارتيها رواج داشته است و فقط در اين اواخر عقيدهء مزبور متروك و منسوخ گرديد .\r\nتعداد نقوش برجسته در نقش رستم هفت‌تاست كه چهارمين يا دستهء ميانى آن فوق العاده مهم و قابل توجه مىباشد چه آن اسارت و دستگيرى والرين امپراطور روم را در نظر ما مجسم ميدارد كه بزرگترين افتخار جنگى خاندان ساسانى بشمار ميآيد .\r\nكرزن شرحى محققانه درينباب نوشته كه بهتر اين ميدانم عين آن را در زير از نظر خوانندگان بگذرانم : اين سطحه داراى سى و پنج و نيم پا طول و شانزده پا عرض آن مىشود و اما ارتفاعش از زمين تا به پاى صورتهاى مزبور و آن در حدود 4 پا مىباشد . صورت ميانى كه اندازهء قامت آن بزرگتر از قامت انسانى مىباشد صورت شاپور است كه بر اسبى سوار و دو نفر رومى مقابل وى ايستاده اظهار اطاعت و انقياد مينمايند و آنها يكى قيصر اسير و ديگر سربادس « 1 » و يا ميريادس « 2 » يكنفر فرارى و پناهندهء انطاكى است كه شرح حالش بدرستى معلوم نيست و در اينجا او را فاتح به قصد تحقير و استهزاء به لباس ارغوانى « 3 » ملبس نموده است . پادشاه ساسانى با موهاى زياد دسته‌كرده‌اى است كه روى شانه‌اش ريخته و نيز تاج گلى بر سر گذاشته است كه بر بالاى آن چيز مدورى به شكل گلوله قرار دارد .\r\nريش بلند و انبوه وى از زير ذقن بسته و گره زده شده است و گردن‌بندى از جواهر به گردن افكنده است . از قفاى او در هوا و نيز از غلاف شمشير و دم مفتولى اسب جنگى وى سربند يا موىبند خاصى معلق و آويزان است . اعضا از كمر به پائين در شلوار پهن و فراخى كه در آنزمان متداول بوده مستور و پوشيده است . دست چپش به قبضهء شمشير طويلى وصل است و دست راست را به طرف سريادس دراز كرده و مينمايد كه ميخواهد سدارس « 4 » يا حلقهء معاهده را بدست او بدهد ، سريادس هم در اين حال ايستاده دستهايش را به طرف شاه دراز كرده است . شاميان به لباس روميان ملبس ميباشند و همچنين\r\n\r\n\r\n","description":"","footnote":"\r\n( 1 ) -  Cyriadis \r\n( 2 ) -  Myriadis \r\n( 3 ) - لباس مزبور مخصوص امپراطورى روم بوده است ( مترجم ) .\r\n( 4 ) -  Cydaris \r\n","page_name":" 653 ","page_number":699},
  {"content":"\r\n\r\nقيصر كه در جلوى وى روى يكزانو افتاده دستهايش به طرف شاه دراز است و صورتش مخصوصا مينمايد كه از شاه طلب ترحم مىكند . والرين نيز تاج گلى بر سر نهاده و اين دو اسير هردو حلقهء آهنى به پاى آنها است .\r\nسه تا از صفحه‌هاى ديگر جنگجوى سوارهء باجرئتى را نشان ميدهد . مجلس هفتم و آن سپردن حلقهء معاهده يا واگذارى مقام سلطنت است به اردشير پاپكان بدست هورمزد رب النوع و اين نقش كه تصور ميكنند قديمترين حجارى ايران مىباشد قدرى خشن و ناهنجار است و نيز صورت اسبهاى خدا و شاه كه يكدست را بلند كرده و سرهاشان بهم متصل است نسبت بسواران خودشان به كلى بىتناسب مىباشد . صورت جانب راست ناظر ، صورت خدا و رب النوع است كه عصاى سلطنتى را بدست اردشير مىسپارد ، مؤسس سلسلهء ساسانى يكنفر دشمن را كه روى زمين خوابيده است دارد لگدمال مىكند و آن محتمل است اردوان آخرين پادشاه پارتيها باشد .\r\n\r\nمجلس شكار خسرو پرويز\r\nاينك ما قلم را به طرف طاق بستان معروف واقعهء در نزديك كرمانشاه كه يادگار خسروپرويز است معطوف ميداريم ، اين بناى يادگارى مركب مىباشد از دو طاق عميق كه در سطح كوه بريده شده است ، اكثر ارتفاع آن سى پا و عمق بيست و دو پا مىباشد ، روى سطح صخره‌سنگ وسط طاق به شكل هلالى قرار دارد و در پشت بغل‌هاى طاق دو فرشتهء بال‌دار فتح حجارى شده‌اند كه آن تصور ميرود بدست صنعت‌گران يونانى صورت گرفته است . همچنين تزئينات اطراف غار هم به نظر ميرسد كه از هنروران يونانى باشد . اشكال قسمت داخلى ديواره به دو قسمت منقسم مىشود . قسمت بالا و قسمت پائين . در قسمت بالا خسرو پرويز است كه تاج گلى از دست دو نفر از حاميان خود ميگيرد و اما در طرف پائين باز شكل شاه ديده مىشود كه بر شبديز سوار مىباشد . در طرفين طاق از دو رقم اشكال و نقوش تزئين يافته كه در يكى شكار آهو است و در ديگر شكار گراز . در شكارگاه آهو چنين مينمايد كه شكار را بوسيلهء فيلان به طرف محوطه‌اى كه دور آن تورى كشيده شده است ميرانند . صورت شاه در چندين جاى اين سطحه خوب ظاهر و آشكار است كه در يك جا وارد مىشود و جاى\r\n\r\n","description":"","footnote":"","page_name":" 654 ","page_number":700},
  {"content":"\r\n\r\nديگر دارد شكار مىكند و يا به طرف شهر برميگردد . اين ورزش تفننى كه تصوير آن نموده شده ظن قوى ميرود در يكى از « فراديس » يكى از باغهاى سلطنتى به عمل آمده است و مؤيد بر مصنوعى بودن محل مزبور هم حضور يك عده نوازنده مىباشد . در شكارگاه گراز هم فيلان چندى ديده ميشوند كه شكارها را به طرف يك محوطهء بىمخرجى مىبرند و پادشاه گرازهاى جنگلى را از ميان قايقى كه در آن نشسته است تير مىزند . در اين‌جا دوباره ديده مىشود كه جانوران شكارى را به محوطهء ديگر جمع ميكنند و دستهء سازندگان باز ديده ميشوند كه در ميان قايق نشسته مشغول نواختن ميباشند ، در يك گوشه خوكهاى افتاده به نظر ميرسند كه امعاء و احشاء آنها را بيرون آورده بر پشت فيلها مياندازند ( كه بسراى سلطنت حمل كنند ) و رويهمرفته اين نقوش و اشكال قابل بسى توجه ميباشند و شايستهء اين است كه در اطراف آنها زياد غور شود .\r\n\r\nزرگرى ساسانيان يا كارهاى آنها در نقره‌آلات\r\nما از اين هنر جالب و جاذب آنها بوسيلهء سه پارچه ظرف كه گراور آنها درج كتاب است ميتوانيم اطلاع پيدا كنيم . در ظرف اول صورت بهرام گور منقور است كه شيرى را با شمشير دارد ميكشد و در ظرف دوم صورت شاپور دوم است كه به شكار آهو مشغول مىباشد و اين سلاطين را از پوشاك سرشان كه در هركدام به وضع مخصوصى جداگانه است خوب ميتوان شناخت و اما ظرف سوم و آن يك منظر عالى و باشكوهى از شكار شير ، گراز و قوچ كوهى را در كمال وضوح از نظر ما ميگذراند .\r\nهنر مزبور مطابق اصول فنى نهايت درجه مهم مىباشد چه اشكال و نقوش آن با ظرف ، يك‌پارچه نيستند بلكه هريك جداگانه ساخته شده و بعد با ظرف جوش داده‌اند .\r\n\r\nمجسمهء شاپور اول\r\nتنها مجسمهء معروفى از ايران كه امروزه موجود است مجسمهء واقعهء در غارى نزديك شاپور مىباشد و آن متأسفانه بدست جنايت‌كارانهء آنهائى كه مخالف با اين نقوش و آثارند به حال بدى افتاده است ، صورت مزبور ابتدا روى يك تخته‌سنگ جداگانه‌اى كنده شده و بعد بسقف غار آن را وصل كرده‌اند .\r\nهنگام دخول در غار چشم ناظر به پايهء مجسمه‌اى ميافتد كه چهار پا ارتفاع دارد و آن در\r\n\r\n","description":"","footnote":"","page_name":" 655 ","page_number":701},
  {"content":"\r\n\r\nصخره‌اى كه حاليه موجود است بريده شده و صورت پاهاى با يك قسم كفش دم‌پائى هنوز در آن باقى مىباشد . اين مجسمه در پشت سر بيك وضع خيلى اسفناكى افتاده ولى ميتوان تشخيص داد كه تصوير شاپور اول است كه مخصوصا در شهرى كه خود آن را بنا نموده حكمرانى مىكند .\r\n54 - جام نقره ساسانى ( متعلق بقرن چهارم ميلادى )\r\n\r\nاظهار نظر در معمارى و هنرهاى زيباى ساسانى\r\nما از بيان مختصر فوق با تصاوير ضميمه بهترين فنون ساسانى را معلوم داشتيم و اكنون چيزى كه باقيمانده اين است كه از مشاهدهء اين آثار نظرى كه بطور كلى پيدا مىشود خلاصهء آن را مذكور داريم . اين بناها و كاخها بما خاطرنشان ميكنند كه در بناء آنها منظورى كه بود حفاظت شخص شاه و نيز استتار وى از انظار عمومى بوده است و با اين قيود بمعمار امر ميشده است كه طالار وسيعى بنا كند كه شاه در آن طالار بتواند بوسيلهء پردها از انظار مستور بماند ولى طالارى كه براى وزرا و نجبا و نيز\r\n\r\n","description":"","footnote":"","page_name":" 656 ","page_number":702},
  {"content":"\r\n\r\nپاسداران و چاكران يا خدمتگذاران كه عدهء آنها به هزارها ميرسيد گنجايش و جاى كافى داشته باشد و با وجوديكه اقتضاى هواى ايران آنست كه جلو عمارت باز باشد بناء چنين طالارى خود به تنهائى نهايت مهارت و عظمت فنى معمارى انعصر را از نظر ما ميگذارند ، چنان كه پس از يكهزار سال مطابق همان نقشه در مشهد مسجد عالى ساخته شده كه تا بامروز در ايران مورد توجه و استفاده است .\r\nهمينطور حجاران و هنروران ساسانى مانند معماران كاخهاى آنها از آثار پيشينيان خود استفاده نموده ولى صنعت و هنر خود را چندين برابر ترقى دادند . نقوش برجسته خاصه نقش شاپور اول داراى شكوه و جلال و عظمت بسيار است . اگرچه اسبهائى كه آرام ايستاده حجارى شده‌اند به نظر نتراشيده و زمخت ميآيند ، ولى بر صفحه‌هائى كه اسبان در حال تكاپو ميباشند روحى در آنها دميده شده زنده و حساس به نظر ميآيند . نقوش برجستهء شكارگاهها مظهر فعاليت و زنده‌دلى است و در تمام اين حجاريها اسلحه و لوازم و آلات جنگ و يراق اسبها با اسلوب كامل فنى و سليقهء عالى حجارى شده‌اند . شايد گفته شود كه در نقوش عهد ساسانى چنان كه در تخت‌جمشيد ديده مىشود تنوع كمتر است ولى چون اصول معمارى اشكانيان و فنون آنها خيلى مبتذل و پست بوده و هنرهاى زيباى آن دوره در تمام شرق نزديك انحطاط يافته صورت بدى به خود گرفته بود لهذا اين پيشرفتى كه بر اثر نهضت ملى و جوش وطنى در فنون سلسلهء ساسانى حاصل شده است و كاخهاى باعظمت و شكوه و حجاريهاى نفيسه‌اى كه بوجود آورده و بالاخره بسط و توسعه‌اى كه در صنايع و فنون بشر دادند قابل بسى توصيف و تمجيد مىباشد .\r\n\r\n","description":"","footnote":"","page_name":" 657 ","page_number":703},
  {"content":"\r\n\r\nشكل سكهء خسرو پرويز\r\n\r\nفصل چهل و دوم خسرو پرويز و هراكليوس ( هرقل )\r\nسحرگاهان ، بانوى زمانه پسرى زرين سر و زردمو زائيد - اين ماه بطالع سعد بجهان آمد ، فرشتگان از آسمان فرياد زدند « خداوند ياور او باد » در دو هفته خسرو مانند بدر ، ماه تمام زيبا شد ، يكسال پس از آن گيسوى او مانند شب قدر گرديد و قد سروش بالا كشيد ، مرغ چمنزارش نواخوانى آغاز كرد ، روى غنچهء دهان او شبنم نشست و لاله از رشك گونه‌هاى او خونين‌دل گشت . « تولد خسرو پرويز »\r\n« ترجمهء آهى ، اثر گيب ، تاريخ شعر و ادب عثمانى جلد دوم صفحه 311 »\r\n\r\nادامه جنك با روم از طرف هرمز داس چهارم\r\nهورمزد كه نويسندگان غرب ويرا هرمرداس چهارم ميخوانند پسر نوشيروان از دختر خان تركان بوده است ، او بدون هيچ معارض و مخالفى بر تخت جلوس نمود . ابتدا وعده داد كه پيروى از پدر والاتبارش كرده با عدل‌وداد رفتار نمايد ولى طولى نكشيد كه خصايل و صفاتش به كلى تغيير كرد و بناى جور و ستم را گذاشت . اين پادشاه جديد پيشنهاد صلح امپراطور روم را دائر بر درخواست معاوضهء ولايت ارزانن « 1 » و افومن « 2 » دژ محكم آن را با دارا كه هميشه محطّ نظر امپراطوران روم بود رد كرده و جنگ با روم را كه جريان آن غير قاطع و خسته‌كننده بود ادامه داد . مريس « 3 » كه هنوز مقام فرماندهى داشت بعد از رد شدن پيشنهاد صلح به خاك ايران حمله‌ور شد ، او در تابستان 579 ميلادى نيروى خود را\r\n\r\n\r\n","description":"","footnote":"\r\n( 1 ) -  Arzanane . \r\n( 2 ) -  Aphuman . \r\n( 3 ) -  Maurice . \r\n","page_name":" 658 ","page_number":704},
  {"content":"\r\n\r\nاز دجله عبور داده بدون اينكه با نيروى منظمى مواجه گردد اراضى ايران را مورد تاخت‌وتاز قرار داد و تمامى حاصل‌ها را ويران كرده خسارات زيادى از اينراه وارد آورد . او در سال 580 ميلادى چند فروند كشتى جمع‌آورى نموده به خيال تعقيب سياست ژولين و مخصوصا بدين خيال كه اعراب ساراسن را كه تابع ايران بودند رو به خود كرده به طرف سرسيزيوم رفت ولى اين قبايل صحرانورد غدر و خيانت خود را ثابت نموده رئيس آنها آدرمان « 1 » با قواى زيادى كالينيكوس « 2 » را تهديد نمود و اين سبب شد كه سردار رومى از خيالات بلند خويش صرف‌نظر كرد ، او وقتى كه ديد خطوط ارتباطيه‌اش در تهديد است ناچار نيروى خود را بر عليه آدرمان به كار انداخته و او را كاملا شكست داد . در سال 581 ميلادى مريس بيك دسته سپاه ايران كه به كونستانتيا « 3 » حمله برده بود شكست سختى داد ولى بجاى اينكه بهره‌منديهاى خود را تعقيب و تكميل كند ( بطمع جانشينى امپراطور ) با شتاب تمام به قسطنطنيه رفت و تيبريوس امپراطور كه به بيمارى مهلكى مبتلا و به حال مرگ بود تاج و تخت را بوى برگذار كرده درگذشت .\r\nبعد از حركت مريس از منطقهء جنگ ايرانيان بناى پيش‌رفت را گذاشته فتح و غلبه در همه‌جا با آنها بوده است ، مگر در يكموقع كه بدست فيليپيكوس « 4 » برادر زن مريس شكست ديدند . هراكليوس ( هرقل ) پدر امپراطور آينده كه به همين نام خوانده مىشود در اين گيرودار ظاهر گرديد ، ولى نظر باينكه قسمتى از نيرو زير فرمان او بود نه تمام نيرو لذا نتوانست كار مهمى از پيش ببرد ، در سال 588 ميلادى شورش سختى در سپاه روم روى داد ولى با اين حال يك دسته از قشون ايرانى را بالاخره نزديك مارتى روپوليس « 5 » شكست دادند و اين همان دسته‌ايست كه لشكر روم را كه داخل ولايت ارزانن شده بود از پا درآورده متفرق ساخت . در سال بعد دژ مهمى كه بود بدست خيانت‌كارانهء خود روميان سقوط يافته و فيليپيكوس براى استرداد آن كوشش كرد ، ولى شكست خورده و بعد هم بمركز احضار گرديد . كمنتى يولوس « 6 » بجاى وى منصوب و هراكليوس هم نايب او بوده است . اين فرمانده جديد مصمم گشت\r\n\r\n\r\n","description":"","footnote":"\r\n( 1 ) -  Adarman . \r\n( 2 ) -  Callinicus . \r\n( 3 ) -  Constantia . \r\n( 4 ) -  Philippicus . \r\n( 5 ) -  Martyropolis . \r\n( 6 ) -  Comentiolus . \r\n","page_name":" 659 ","page_number":705},
  {"content":"\r\n\r\nبه مزوپوتاميا ( بين النهرين ) حمله ببرد . او در يك جنگى قريب به نصيبين شكست خورده مجبور بفرار گرديد . اما هراكليوس وضعيت قشون را به حال اول برگردانيد و فتح نمايانى در آخر نصيب او شد ، به اين معنى كه سردار ايرانى مقتول و اردوى او بدست روميان افتاد .\r\n\r\nهجوم تركان بايران و شكست آنها تقريبا در 588 ميلادى\r\nجنگ در مزوپوتاميا سالها بطور غيرقاطع طول كشيده كه در اين ميانه ايران مورد تهديد حملات تركان واقع گرديد . آرى تركان كه ديدند هرمزداس از يكطرف به زدوخورد با روم مشغول و از طرف ديگر مورد بىميلى رعايا واقع شده موقع را مناسب دانسته بايران حمله‌ور شدند ، ليكن هرمزداس يكى از سرداران خود را موسوم به بهرام چوبين كه سردارى لايق و دلير بود مأمور دفع آنها نمود . او هم با يك عده از مردان مجرب و كارآزموده كه سنشان كمتر از چهل سال نبود به مبارزهء تركان شتافت و در يك محاربه تركان را سركوب نموده حتى خود خان هم در آن محاربه بقتل رسيد . جنگ ديگرى هم بعد از اين واقع شده كه تركان در آن جنگ كوشش مأيوسانه نموده معذلك مغلوب شدند و پسر خان هم اسير گرديد . غنائمى كه در اين جنگ نصيب ايرانيان گرديد افزون از شمار است حتى بنابر قول ميرخوند « 1 » دويست و پنجاه هزار شتر براى حمل آنها لازم بوده است . طبرى كه با لحن مسرت‌آميزى اين حكايت را نقل كرده - است ميگويد ببينيد چگونه پيلان و شيران جنگى خان بزرگ وقتى كه ايشان را تيرباران كردند ناچار رو بفرار گذاشتند و بعد كه پوشيده از آتش شدند ( يعنى نفت اندازان آتش در آنها زدند ايشان روى باز پس‌نهاده و خود را به لشكرگاه اندرافكندند ) . سپس راجع به غنائم ، مورخ نامبرده طريق اعتدال را پيموده مينويسد غنائم اين جنگ از طلا و نقره و ساير جواهرات قيمتى بار دويست و پنجاه و شش شتر بوده است « 2 »\r\n\r\n\r\n","description":"","footnote":"\r\n( 1 ) - از مورخين مائه پانزدهم ميلادى است .\r\n( 2 ) - جلد دوم كتاب مزبور صفحه 262 .\r\n","page_name":" 660 ","page_number":706},
  {"content":"\r\n\r\n\r\nجنگ لازيكا 589 ميلادى\r\nپس از شكست تركان هرمز بلافاصله سردار فاتح خود را مأمور ساخت كه به لازيكا حمله ببرد كه در آنوقت بلادفاع و خالى از پادگان بوده است ، ولى بعد از اين قضيه از طرف روم قشونى باسرع وقت به كمك آنجا رفته و بهرام در جنگى كه رويداد شكست خورد . اين پادشاه كه از سردار خودش بواسطهء فتوحات پىدرپى او از روى حماقت و ديوانگى حسد ورزيده و بغض او را در دل داشت حال كه او شكست خورده موقع را براى كينه‌جوئى مغتنم دانسته نه‌فقط او را از فرماندهى محروم ساخت بلكه ويرا توهين نموده و از آبرو و اعتبارى كه داشت انداخت . باينمعنى كه يك چرخ پنبه‌ريسى و مشتى پنبه با يكدست لباس زنانه براى اين سردار فرستاد .\r\n\r\nعصيان بهرام چوبين و قتل هرمز\r\nلشكريان بهرام بواسطهء اين توهين و بىاحترامى كه به سردارشان شده بود بناى طغيان را گذاشتند و ملحق به آرتش مزوپوتاميا شده به طرف تيسفون پايتخت روانه گرديدند .\r\nهرمز قوائى بدفع آنها فرستاد و قواى مزبور هم طوق اطاعت اين پادشاه ستمكار را از گردن خارج ساخته ملحق به سپاهيان ياغى بهرام شدند . در اين هنگام بواسطهء يك انقلابى كه در خود دربار روى داد كار هرمز تمام شده و مردم همگى از اطرافش پراكنده شدند . بالاخره او بدست بوستام و بندوز دو برادرزن خود كور شده و بعد بقتل رسيد .\r\n\r\nسلطنت خسرو پرويز 590 ميلادى\r\nخسرو دوم پسر بزرگ او كه در تاريخ ايران به خسرو پرويز ناميده مىشود بر سرير شاهى نشست . وى آخرين پادشاه معروف ساسانى است و اين خيلى مستبعد به نظر ميآمد كه او بيش از چند ماهى نخواهد توانست بر تخت باقى ماند .\r\n\r\nشكست و فرار خسرو به طرف مزوپوتاميا\r\nخسرو پس از جلوس بر تخت نامه‌اى به بهرام چوبين نوشت و در آن نامه اظهار داشت كه چون هرمز درگذشته است جهتى براى اين استنكاف شما از قبول اطاعت متصور نيست . چنانچه\r\n\r\n","description":"","footnote":"","page_name":" 661 ","page_number":707},
  {"content":"\r\n\r\nآن سردار نامى اطاعت نمايد ويرا شخص اول دولت خواهد نمود .\r\nاين سردار ياغى جوابى نهايت درجه سخت و وهن‌آور به خسرو نوشت . او به پادشاه خود امر داد تاج از سر برداريد و بعد نزد من آئيد تا شما را حاكم ولايتى كنم ، خسرو به علىرغم اين جواب تند و جسارت‌آميز باز نامه‌اى به بهرام نوشت كه شايد بتواند ويرا جلب كند ، ولى فائده‌اى نبخشيد و لذا قواى زيادى جمع‌آورى نموده و به طرف اين سپاه ياغى روانه گرديد . در آنجا هم هرقدر كوشش كرد كه به وعدهء عفو و گذشت بهرام را جلب كند نتوانست ، در اين ميانه يك شب بهرام شبيخونى به او زده درنتيجه خسرو مجبور بفرار گرديد . چون نمىتوانست تيسفون پايتخت را نگاه دارد و يا از آن دفاع نمايد ناچار راه فرات را پيش گرفت ، بهرام چهار هزار سوار از عقب سر او فرستاد ، ليكن خال او بندوز حيله كرده خود را بجاى پادشاه بزرگ قلمداد ، سواران او را گرفته به تيسفون بردند . درنتيجه خسرو از خطر جسته به رهنمائى يكنفر از رؤساى عرب بنام اياس سالما به سرسزيوم رسيد . در آنجا ميزبانان رومى با كمال احترام از وى پذيرائى نموده و قرار شد در هيراپولس اقامت گزيند تا از طرف امپراطور دستور مقتضى برسد .\r\n\r\nبرگشت خسرو با سپاه روم و سلطنت ثانى او 591 ميلادى\r\nمريس امپراطور تا مدتى در اين باب با امناى دولت مذاكره كرده راجع به سياستى كه بايد در اين خصوص اتخاذ كند تبادل نظر نمود ، بالاخره رأى مقتضى گرفته شده بشاهزادهء مخلوع فرارى نوشته شد كه امپراطور او را بفرزندى قبول نموده قوائى براى شكست بهرام و جلوس بر تخت تحت اختيار وى خواهد گذاشت ، ولى در مقابل قرار شد ارمنستان ايران و نيز قلعهء دارا و مارتيروپوليس بروم برگذار گردد .\r\nبهرام در اين اثناء تاج و تخت را تصرف نموده و بر سرير شاهى استقرار يافته بود ، ليكن وقتى كه معلوم گرديد كه از طرف امپراطور روم به خسرو وعدهء همراهى شده مقامش بواسطهء توطئه‌ها و شورش‌ها متزلزل گرديد . بالجمله در بهار 591 ميلادى\r\n\r\n","description":"","footnote":"","page_name":" 662 ","page_number":708},
  {"content":"\r\n\r\nخسرو به طرف دجله راند و پيش از اينكه از نهر بگذرد يكدسته از قواى او به ريزاسيوس سردار بهرام را غفلة و بطور غريبى دستگير كرده بنزد وى آوردند و بعد از نهر عبور كرد . بينى و گوشهاى اسير بدبخت را دفعة قطع نموده و بعد در يك مجلس ضيافت بزرگى ويرا حاضر كردند تا شاه و ساير مهمانان او را بازيچه كرده و مسخره و ريشخند كنند و آنگاه بطوريكه تيوفيلاكتوس بما خير ميدهد او را بقتل رسانيدند .\r\nالقصه او از دجله روانه شد و مقارن اين اوقات آرتش آذربايجان كه بتوسط دو خال او فراهم شده بود به سپاه وى ملحق گرديد با اينكه بهرام قاعدة بايد با تمام قوا از اتصال آنها جلوگيرى كرده باشد . بعلاوه يكدسته سپاه روم تيسفون و سلوكيه هردو را به تصرف درآوردند و اين البته يك ضربت خيلى سختى بوده است كه بر حريف وارد آمد ، بالاخره جنگ بين فريقين شروع گرديد . در جنگ اول قلب سپاه بهرام بواسطهء روميان به هم خورده و لذا مجبور شد به پناه تلال و تپه‌هاعقب بنشيند ، پادشاه بزرگ وى را تعاقب نمود ، ولى بهرام از پشت تپه‌ها حملات دشمن را با تلفات زياد دفع كرده مگر وقتى كه شب شد او به طرف جبال كردستان عقب كشيد و از اين عمل ضعف خود را به ثبوت رسانيد . بالاخره در نزديك قلعهء مشهور كانزاكا ياشيز موضع گرفته و همان جا را مأمن قرار داد . بطوريكه سابقا مذكور داشتيم اينجا همان محلى است كه آنطونى آن را محاصره نمود .\r\nخسرو بتعاقب دشمن روانه شد و بالاخره جنگ ديگرى بين او با بهرام روى داد .\r\nاين جنگ كه بزرگتر از جنگ اولى بود وقتى بوقوع پيوست كه چندين زنجير فيل بكمك بهرام فرستاده شده علاوه بر عدهء قواى وى هم افزوده شده بود . جنگ خيلى سخت و هولناك بود ، اما نتيجهء آن قطعى و بهرام بطور قطع شكست خورد . توضيح اينكه بهرام ابتدا بجناح راست روميان حمله برد ( و آن قسمت از قشون شروع بعقب‌نشينى نمود ) ولى نارسيس سردار هوشمند و لايق آنها يك‌دفعه بكمك شتافته قشون را از عقب‌نشينى جلوگيرى نمود . بعد او همانطوريكه در جنگ اول هم كرده بود به قلب لشكر بهرام حمله\r\n\r\n","description":"","footnote":"","page_name":" 663 ","page_number":709},
  {"content":"\r\n\r\nبرده سپاه متمرد و ياغى را از هم پاشيد . بهرام « 1 » خودش فرار كرد ، از همان راهى كه داريوش سوم از جلو اسكندر كبير فرار كرده بود . بالاخره به تركان پناهنده گرديد .\r\nاز اين طرف خسرو فاتح با حشمت و جلال به طرف تيسفون پايتخت روانه شد . در آنجا متحدين خود را به عطايا و انعامات شاهانه نوازش فرموده مرخص نمود و دوباره بر تخت موروثى كه حالا با اين فتوحاتى كه كرده حق طلق او بود جلوس كرد . با اين حال هنوز مقامش خالى از خطر نبود ، چنان كه حس كرد كه مورد بىميلى رعاياى خود مىباشد ، تا اينحد كه ناچار از مريس امپراطور خواهش كرد يك دسته سپاه رومى مركب از هزار نفر براى گارد مخصوص او اعزام دارد . خسرو ( چون مظنون بقتل پدر بود ) در اين صدد افتاد كه تمام آنهائى را كه در قتل پدرش شركت داشتند مجازات كند تا مگر از اين راه نظر مردم را به طرف خود جلب و مقام خود را تحكيم نموده باشد .\r\nاو در اين اقدام حتى از دو خال خودش كه تا چه اندازه مرهون خدمات آنها بوده است نگذشت ، بعلاوه يك خوش‌بختى ديگرى در اين ميانه به او رو نمود و آن اين بود تدبيرى كه براى قتل بهرام انديشيده بود در آن كاميابى حاصل نموده آن سردار خطرناك را كه بازگشت او بايران با قواى ترك در هرموقع احتمال ميرفت معدوم ساخت .\r\n\r\nجنك با روم 603 ميلادى\r\nدر مدت سلطنت مريس مناسبات بين دربار قسطنطنيه با تيسفون خيلى روشن و مخصوصا روابط دوستانه بين آنها برقرار بوده است . در سال 602 ميلادى وقتى كه مريس به قتل رسيد خسرو تصميم گرفت كه به خونخواهى دوست و همدست محسن خودش برخاسته از آنهائيكه در قتل او شركت داشتند انتقام بكشد . اين خدمتى را كه او به عهده گرفت وسائل تسهيل آن فراهم شد ، به اين معنى كه نارسس فرمانده قشون رومى كه خسرو تخت و تاج خود را مرهون خدمات او ميدانست از شناسائى فكاس امپراطور جديد سر برتافته\r\n\r\n\r\n","description":"","footnote":"\r\n( 1 ) - يك حكايت شيرينى كه در اينجا نقل شده اين است كه بهرام در اثناء فرار به پيره‌زنى كه ويرا نمىشناخته است برخورده و او راجع بوضعيت صحبت مىكند ، پيره‌زن ميگويد كسى كه از خاندان سلطنت نيست بسلطنت برخيزد كاملا احمق است ( مؤلف ) .\r\n","page_name":" 664 ","page_number":710},
  {"content":"\r\n\r\nو بر ضد او لشكر كشيده به ادسا رفت « 1 » و در آنجا موضع گرفت . بارى سپاهيان ايران در هرجا فاتح شده و در 605 ميلادى پادشاه بزرگ دارا را پس از نه ماه محاصره تسخير نمود . پس از اين فتح نمايان آمد و ساير دژهاى مزوپوتاميا تماما به تصرف ايران درآمدند .\r\nدر 607 ميلادى نيروى ايران حرّان ، ادسا و ساير استحكامات قسمت غربى بين النهرين را گرفت و بالاخره از فرات گذشته هيراپوليس و برهوا « 2 » حلب امروزه و ساير شهرها را در حيطهء تصرف درآورد . در همان اوان دستهء ديگرى از قواى ايران بعد از حملهء بارمنستان به نواحى مجاور كاپادوكيه داخل شده حتى فريزى ، گالائى و بىتىنى كه ساليان دراز بود از صدمات جنگ محفوظ مانده مورد حمله و محل تاخت‌وتاز قشون ايران قرار گرفتند . اين مهاجمين دامنهء اين حمله و تاخت‌وتاز را تا اين اندازه توسعه داده و تا اين حد به قسطنطنيه نزديك شدند كه اهالى شهر براى اولين بار دهات واقعهء در ساحل مقابل را مشاهده ميكردند كه مهاجمين آتش زده و شرارهء آن بلند است .\r\n\r\nجنك ذوقار در 610 ميلادى تقريبا\r\nمقارن اين اوقات يعنى بين 604 و 610 ميلادى بقول نولدكه و سال 611 بنابر گفتار ميور « 3 » يك جنگ مختصرى واقع شد كه در آنوقت چندان مهم و قابل توجه به نظر نمىآمده ولى در ازمنهء بعد بواسطهء نتائج و اثرات مهمه‌اى كه از آن به ظهور رسيده است اهميتى بسزا حاصل نموده رويهمرفته آن را داراى نتائج خيلى مهمه ميدانند . اجمال اينمقال آنست كه نعمان ملك حيره در حاشيهء شرقى صحرائى كه وادى فرات را از بيت المقدس جدا مىكند در آنعصر حكومت ميكرد . اتفاقا يك دشمن خطرناكى كه ميدانسته اعراب راضى نميشوند دختر زيبائى دارد . اينجا آتش شوق شاه مشتعل شده خواست او را بزنى گرفته جزء حرم و زنان زيادى كه داشت قرار دهد ، ليكن امير عرب از قبول آن استنكاف ورزيد و شاهنشاه\r\n\r\n\r\n","description":"","footnote":"\r\n( 1 ) - هرچند اتفاق افتاد كه او را فريب داده به قسطنطنيه بردند و در آنجا در بازار ، زنده در آتش انداخته سوزاندند ( مؤلف ) .\r\n( 2 ) -  Berhaoa . \r\n( 3 ) -  Muir . \r\n","page_name":" 665 ","page_number":711},
  {"content":"\r\n\r\nاز اين استنكاف او در خشم شده قوائى بسردارى اياس رئيس قبيلهء طى براى دستگيرى او فرستاد .\r\nاياس كسى است كه به خسرو هنگام فرارش به طرف روم كمك و خدمت كرده بود . بالجمله نعمان وقتى كه از قضيه آگاه شد بنزد قبيلهء شيبانى رفته تمام دارائى خود را برئيس آن قبيله هانى نام سپرد و خود براى عذرخواهى به خدمت خسرو آمد ولى خسرو عذرش را نپذيرفت و او را بقتل رسانيد .\r\nبعد از اين وقعه برئيس قبيلهء شيبانى حكم شد دارائى نعمان را تسليم كند ، ولى او از قبول آن سر برتافت و لذا نيروئى مركب از چهل هزار تن عرب و ايرانى براى سركوبى قبيلهء مزبور و اجراء امريهء پادشاه بزرك اعزام گرديد و پس از كشمكش‌ها و حملات چندى دستهء عرب كه در سپاه ايران بود فرار كرده و ايرانيان شكستى سخت خوردند و تماما نابود شدند . طبرى مورخ شهير چنين مينويسد : - « اين اول دفعه‌اى بود كه اعراب از ايرانيان انتقام كشيدند » اما بايد دانست كه اين بيان طبرى درخور نتايج بسيار مهم اين جنگ كه در زمان پيغمبر اسلام واقع شده نيست ، چه اگر در جنگ ذوقار فتح با ايران شده بود هرآينه مشكلات اعراب در هجوم بايران بمراتب بيشتر بوده و ارتقاء اسلام شايد دوچار وقفه ميشده است .\r\n\r\nجلوس هرقل 610 ميلادى\r\nامپراطورى بيزانس در اين اثناء به بحرانهاى شديد و سخت برخورده و دورهء هرج‌ومرج شروع گرديد ، فكاس « 1 » كه يكنفر صاحبمنصب درجهء پست بود برياست لشكر دانوب بر ضد قسطنطنيه انتخاب گرديد .\r\nدر سال 602 ميلادى انقلابى در اين شهر رويداد كه منتهى به خلع مريس گرديد . فكاس بامپراطورى برگزيده شد ولى بعد معلوم گرديد كه در مقاومت با مشكلات سياسى آنموقع به كلى عاجز و نميتواند از عهدهء مهام امور برآيد . او باج و خراج زيادى به آوارها « 2 » داده و در برابر مسائل مربوطهء بايران هم ابدا مقاومتى از خود نشان نداد و رويهمرفته يك آدم نالايقى درآمد و اين وضعيت تا مدت هشت سال دوام نمود تا اينكه در سال 610 ميلادى هرقل پسر حاكم افريقا كه در برابر فكاس ابراز شخصيت و\r\n\r\n\r\n","description":"","footnote":"\r\n( 1 ) -  Phocas . \r\n( 2 ) -  Avars . \r\n","page_name":" 666 ","page_number":712},
  {"content":"\r\n\r\nلياقت نموده بود از طرف مردم براى رياست در انقلابى كه بر ضد فكاس غاصب كرده بودند دعوت شد . او هم با كشتيهاى جنگى چندى از افريقا حركت كرده و بدون تصادمى وارد قسطنطنيه گرديد و بالاخره خود را امپراطور اعلام نمود ، وى پس از جلوس بر تخت وقتى كه تيرگى اوضاع سياسى را ديد بلافاصله باداره و انتظام امور پرداخت .\r\n\r\nغارت انطاكيه و گرفتن اورشليم بتوسط پرويز 611 ميلادى\r\nدر سال 611 ميلادى خسرو پرويز از اوضاع آشفته و پريشان روم استفاده نموده دوباره به سوريه حمله برد . پس از شكست دادن قواى ضعيف روم انطاكيه و اپاما را غارت نموده و در سال بعد براى بار دوم به كاپادوكيه حمله‌ور شد . در سال 614 ميلادى خسرو دمشق را گرفت . سردارش در سال بعد يك جنك تباه‌كننده‌اى بر عليه جماعت مسيحى از اين مركز تبليغ نمود و درنتيجه 26 هزار تن يهود به او پيوسته اورشليم را پس از محاصره ، تصرف و تاراج نمودند . از جمله صليب مقدس كه آن را صليب حقيقى ميگفتند و متبرك‌تر و مقدس‌ترين ذخائر مسيحيان روى زمين بود به تيسفون حمل شد .\r\nدر كاغذى كه اين فاتح مغرور به هرقل نوشته مضمون آن‌كه خيلى شبيه به احضاريه يا امريه‌هاى معروف سناخريب مىباشد بشرح زير است : « از طرف خسرو بزرگترين خدايان و مالك تمام روى زمين به هرقل غلام پست و بيحس خودش ، شما ميگوئيد كه ما بخداى « 1 » خود وثوق و اطمينان داريم . ( كه بما كمك مىكند ) خيلى خوب ، پس چرا آن خداى شما نتوانست اورشليم را از دست من خلاص كند . . . بى خود خودتان را به اين عقيدهء واهى كه به مسيح داريد فريب ندهيد و حال آنكه او حتى نتوانست خود را از چنگ يهوديان خلاصى بخشد بلكه او را به دار زده و بعد بدنش را با ميخ كوبيده و به اين وضع فجيع مقتولش ساختند .\r\nحدود فتوحات ايران بدينقدر كه گفته شد محدود نبوده بلكه در سال 616 ميلادى شاهين براز سردار ايرانى از ريگستان عبور كرده بفلسطين حمله برد و اسكندريه مركز\r\n\r\n\r\n","description":"","footnote":"\r\n( 1 ) - مراد حضرت مسيح است ( مترجم ) .\r\n","page_name":" 667 ","page_number":713},
  {"content":"\r\n\r\nمهم بازرگانى مصر را بدون هيچ تعرض و تصادمى گرفت . قشون ايران تقريبا پس از نهصد سال بار ديگر وادى نيل را اشغال نمود . اين فتح بايد اثر غريبى در دنياى آن روز كرده باشد .\r\n\r\nسقوط كالسدون 617 ميلادى\r\nاز طرف شمال هم دسته‌اى از لشكريان ايران از كاپادوكيه روانه شده به كالسدون حمله بردند كه در ساحل بىتىنى مقابل قسطنطنيه واقع بود . هرقل ملاقاتى از شاهين براز سردار ايرانى نمود و بصلاح‌ديد او سفرائى براى درخواست صلح به دربار خسرو فرستاد ، ولى خسرو نه فقط حكم كرد سفراى مزبور را حبس نمودند بلكه سردار خود را براى اينكه هرقل را مغلوبا به پايتخت او حاضر نكرده است به مرك تهديد نمود . در سال 617 ميلادى كالسدون به تصرف ايرانيان درآمده و با اين فتح دولت ايران تمام متصرفات دولت هخامنشى را دوباره مالك گرديد ، بعبارة اخرى امپراطورى ايران به همان وسعتى كه در دورهء هخامنشى داشت رسيد . ليكن در خصوص اداره و انتظام اين كشور هاى مفتوحه بدرستى معلوم نيست و نميتوان دانست كه آن چه بوده است . احتمال ميرود كه غير از اخذ ماليات و گرفتن حقوق ديوانى منظور ديگرى نبوده است . اما از طرف ديگر در ماشيتا « 1 » واقعهء در موآب « 2 » ديده مىشود كه بساختن كاخ و عمارت پرداخته اند و از اين معلوم مىشود كه منظور تصرف دائمى و نگاهدارى بلاد مفتوحه بوده است .\r\n\r\nاوضاع ياس‌آور امپراطورى روم\r\nاز بيان فوق خوب ميتوان فهميد كه اساس امپراطورى بيزانس در مقابل قوت و زور شاهنشاه به كلى متلاشى شده و از هم پاشيد ، زيرا كه آن منحصر شده بود به شهر قسطنطنيه با بنادر چندى در آسيا و باقيماندهء يونان و ايتاليا و افريقا . با اين تيرگى اوضاع و مناظر هولناك آوارها هم به تراس هجوم برده و از طرف خشگى پايتخت را مورد تهديد قرار دادند . موقع تا اينقدر باريك و يأس‌آور بود كه هرقل تصميم گرفت به قرطاجنه فرار كند . او قبلا\r\n\r\n\r\n","description":"","footnote":"\r\n( 1 ) -  Mashita . \r\n( 2 ) -  Moabe . \r\n","page_name":" 668 ","page_number":714},
  {"content":"\r\n\r\nخزينهء خود را از دريا روانه كرده و خودش هم عازم حركت بود كه قصدش فاش و بر ملا گرديد . اينجا اهالى تماما بمخالفت برخاسته جدا مانع حركت امپراطور گرديدند . خليفه هم با آنها همراه شده و بالاخره هرقل مجبور گرديد كه در كليساى اياصوفيه قسم ياد كند كه با هرنوع بليه و مصيبتى كه بر سرش وارد آيد تحمل كرده پايتخت را رها نكند ! از اينطرف مسئلهء غارت رفتن صليب حقيقى و نامهء ( وهن‌آور ) خسرو به هرقل مردم را بهيجان آورده و سبب تحريك احساسات مذهبى آنها گرديد و چنين خيال كردند كه گذشته از كشور ، دنياى مسيحيت و ديانت مسيح در معرض خطر واقع شده - است لذا كليسا اجازه داد تمام ظروف و اوانى طلا و نقره آن را ذوب كرده سكه كنند و بمصارف جنك برسانند . حتى خيرات غله و جنس بدون هيچ مخالفتى در قسطنطنيه منسوخ گرديد ، يعنى قرار شد تمام آن‌ها را به آرتش تخصيص داده و براى جنك ذخيره كنند .\r\n\r\nجنگ‌هاى معروف هرقل 622 - 627 ميلادى\r\nجنگهائى كه باعث شهرت و نام‌آورى هرقل گرديده بقدرى شبيه به درام ميباشند كه كمتر جنگى مثل آن ميتوان در تاريخ پيدا نمود . راست است اين امپراطورى همچو معلوم ميشد كه در شرف زوال و اضمحلال است ، اما هنوز يك وسيلهء بسيار مهم و گران‌بهائى براى نجات آن وجود داشت و آن عبارت از تسلط بر دريا و داشتن نيروى دريائى بوده است .\r\nدر اثبات تفوق و برترى نيروى دريائى كافى است همينقدر گفته شود كه اين امپراطور مأيوس در 622 ميلادى قسطنطنيه را در حالى كه دشمن در يك ميلى آن تمركز داشته است سالما رها كرده و با ناوگان امپراطورى براى نجات اروپا از تسلط و حكمفرمائى ايران روانه گرديد .\r\n\r\nغلبه بر شهربراز 622 ميلادى\r\nبا وجود بدى هوا و انقلاب جوى امپراطور به سرعت از هلس‌پونت ( داردانل ) گذشته و از درياى اژه عبور كرده به خليج ايسوس رسيد كه بواسطهء فتح اسكندر كبير معروف مىباشد .\r\nدر اين‌جا امپراطور همانطور كه انتظار ميرفت مواجه با قشون شهربراز سردار\r\n\r\n","description":"","footnote":"","page_name":" 669 ","page_number":715},
  {"content":"\r\n\r\nايرانى كه مأمور حمله بود گرديد . ولى در يك جنگى كه بين او با سردار نامبرده نزديك سرحد ارمنستان واقع شد فتح نصيب وى گرديد . اين اولين فتحى مىباشد كه پس از مرگ مريس تا اين هنگام نصيب روميان شده است و فتح مزبور اين جنك اول را خاتمه داد و بعد امپراطور به نتائج حاصلهء آن اكتفا كرده براى گذراندن زمستان بقسطنطنيه رفت .\r\n\r\nفرار پادشاه بزرگ 623 ميلادى\r\nهرقل در سال ديگر باز در سايهء نيروى دريائى در لازيكا پياده شده و با دستجات زيادى از متحدين خودش كه از جملهء آنها قبائل خزر بودند بارمنستان حمله برد . خسرو كه احتمال ميداد غافلگير شده است با چهل هزار تن قشون در كانزاكا « 1 » ياشيز موضع گرفت و به دو دسته قشون خويش فرمان داد كه براى حملهء بامپراطور به او ملحق شوند . ليكن هرقل بر سرداران ايران كه فاصلهء آنها خيلى زياد بود پيشى گرفته قبل از رسيدن آنها با عجله و شتابى فوق العاده به طرف كانزاكا رانده يك دفعه در مقابل اردوى خسرو قرار گرفت .\r\nپادشاه بزرك از جنك احتراز جسته و آن محل را تخليه نمود و سپاهش هم متفرق گرديد .\r\nاو خودش را از آنجا نجات داده بزنجيره جبال زاگرس رو آورد و آن حدود را محل جولان خود قرار داد . موسم پائيز كه رسيد امپراطور به طرف آلبانى برگشت كه زمستان را در آنجا در درهء قور بسر ببرد . اين بهره‌منديها در آنزمان بايد بر حيثيت و اعتبار روم بسى افزوده باشد ، چه هرقل تمام قصبات و دهات و شهرهاى عرض راه را كه از آن جمله اروميه ( رضائيهء كنونى ) مولد زردشت بود همه را خراب و ويران ساخت . حتى آتش مقدس را كه بايد هميشه روشن باشد خاموش نمود .\r\n\r\nغافلگير شدن شهر براز 624 ميلادى\r\nشاهنشاه در سال 624 ميلادى حالت دفاعى به خود گرفته لشكرى به آلبانى فرستاد كه جنك امپراطور را در ناحيهء دوردست متوقف سازد و نگذارد كه نزديك بيايد ، ولى اين نيرو چون كافى نبود نتوانست كارى از پيش ببرد . هرقل دوباره از جنوب به داخل ارمنستان پيش رفت . سه دسته قشون ايرانى ولى جدا از هم به او نزديك شده و سپاه قليل ويرا تهديد\r\n\r\n\r\n","description":"","footnote":"\r\n( 1 ) -  Canzaca . \r\n","page_name":" 670 ","page_number":716},
  {"content":"\r\n\r\nمينمودند . ليكن او قبل از اينكه آنها بهم ملحق شوند حيله كرده چنين وانمود كرد كه با كمال بىنظمى فرار مىكند . و بدينوسيله دو اردو را با خود روبرو نموده و هردو را به آسانى عقب نشانيد . بعد باردوى سوم حمله برده شكست فاحشى بوى وارد آورد . او مخصوصا در اين جنگ شهربراز را غافلگير كرده تمامى قشون او را نابود ساخته و اردوى ويرا به تصرف آورد . زمستان را نيز در سالبان « 1 » بسر برد و آن بطوريكه نشان داده شده « وان » كنونى مىباشد .\r\n\r\nشكست شهر براز در ساراس 625 ميلادى\r\nدر سال بعد يا در جنگ چهارم هرقل با سپاه خود از ولايت ارزانن گذشته بلاد مارتىروپوليس « 2 » و آمد را تسخير نموده و بعد از سمت غرب بفرات راند و در آنجا حريف ديرين خود شهر براز را ديد كه مهياى كارزار شده و راه عقب نشستن را بر او مسدود ساخته است . ليكن امپراطور تمام نيروى خود را از نهر فرات از گدارى كه يافته عبور داد و به كليكيه رفت كه در آنجا به دريا و خاك روم نزديك‌تر بوده است . شهر براز ويرا تعاقب كرده و جنگ سختى ولى غيرقاطع در ساحل رود ساراس روى داد . وقتى كه شب شد سردار ايران عقب نشست ولى در شجاعت و استقامت امپراطور شرحى است منقول از خود شهربراز كه ما آن را در زير مينويسيم : « آيا امپراطور را مىبينى چگونه در ميدان جنگ يك‌تنه با كمال جلادت مقابل انبوه دشمن ايستاده پيكار مىكند ؟ آيا مىبينى او را كه چگونه مانند سندان در جاى خود استوار و از ضرباتى كه به او ميرسد هيچ پروا نميكند « 3 » ؟ » حقيقتا يك ستايش قابل ملاحظه‌اى است كه از دهان يك دشمن رشيد و دلاورى ربوده شده است .\r\nهرقل در زمستان آن سال در كاپادوكيه بسر برد .\r\n\r\nمحاصرهء قسطنطنيه و شكست شاهين براز 626 ميلادى\r\nدر سال بعد خسرو از اين شكست‌هاى پىدرپى سخت بوحشت افتاده ناچار بيك اقدامات مهمترى دست زد ، او عقد اتحادى با خان آوارها بسته و بعد دو اردو تشكيل داد كه يكى از آنها مراقب\r\n\r\n\r\n","description":"","footnote":"\r\n( 1 ) -  Salban . \r\n( 2 ) -  Martyropolis \r\n( 3 ) - تئوفن صفحه 363 .\r\n","page_name":" 671 ","page_number":717},
  {"content":"\r\n\r\nعمليات خود هرقل باشد و آن ديگر به معيت آوارها بقسطنطنيه حمله برده و آنجا را تصرف كنند . هرقل كه شايد نميتوانست در مقابل اين جمعيت زياد ايستادگى كند دو اردو ترتيب داد . يكى براى دفاع از شهر و ديگر تحت فرماندهى برادرش تئودور كه به اول قشون برّى ايران حمله ببرد و خود شخصا به طرف لازيكا حركت نمود . او بتفليس حمله كرد ولى كارى از پيش نبرد .\r\nخلاصه در غيبت او تئودور با كمك انقلاب هوا و آمدن طوفان تگرك كه آن در مقابل صورت سپاهيان ايران بود شاهين براز فاتح كالسدون را شكست داد . سردار مشار اليه هم پس از اين شكست از بيم خشم پادشاه بزرگ خود را باخته درگذشت .\r\nدر جريان اين احوال آوارها به قسطنطنيه حمله و هجوم بردند ولى نتوانستند كارى از پيش ببرند و ناچار برگشتند ، نيروى دريائى از سپاه ايران جلوگيرى نمود و نگذاشت كه در اين محاصره و حمله بآوارها كمك كنند لذا مانند يكنفر تماشاچى ضعيف و ناتوانى فقط ناظر جريانات بودند .\r\n\r\nبغارت رفتن دستگرد و فرار خسرو پرويز 627 ميلادى\r\nهرقل چون اوضاع را كاملا مساعد ديد لذا در پائيز 627 ميلادى به قصد حمله بدستگرد روانه شد ، محل مزبور اقامتگاه پادشاه بزرگ و در هفتاد ميلى شمال تيسفون واقع بود . او پس از ورود بزاب كبير انتظار كشيد تا قشون ايران كه در كانزاكا بود برسد ، چه خوف اين داشت كه خطوط ارتباطيهء او را قطع نمايند . در 12 دسامبر جنگ بزرگى در نينوا روى داد . اگرچه سردار ايران بقتل رسيد ولى سربازان او شكست نخوردند بلكه بسنگرهاى خود ( بمسافت كمى ) عقب نشستند كه در آنجا نيروى امدادى به آنها پيوست . هرقل بناى فشار و حمله را گذاشت . خود خسرو گرچه در محلى اقامت گزيده كه بواسطهء يك نهر عميقى موسوم به براز رود واقعهء در نزديكى دستگرد محفوظ بوده است . معهذا وقتى كه ديد دشمن بزرگ او دارد پيش ميآيد خود را باخته و اين بدنامى دائمى را بر خود هموار ساخته پايتختش را رها كرد و فرار نمود . سپاهيان او در كنار نهروان جمع شدند و هرقل وقتى كه مطلع شد كه عمق نهر خيلى زياد ، علاوه\r\n\r\n","description":"","footnote":"","page_name":" 672 ","page_number":718},
  {"content":"\r\n\r\nقواى زيادى جمع‌آورى شده است و گذشته از همه دويست زنجير فيل هم در ميدان حاضر كرده‌اند مصمم گشت كه از محاصرهء تيسفون صرفنظر كند و به همان بهره‌مندى - هائيكه نصيب او شده بود اكتفا نمايد ، او بالاخره به طرف شمال روانه شده و در ماه مارس به كانزاكا رسيد كه از اين معلوم مىشود سپاه او اينوقت براى جنگ و حركت در زمستان خوب ورزيده شده بود .\r\n\r\nخلع و قتل خسرو پرويز 628 ميلادى\r\nاين جبن و بزدلى خسرو يعنى فرار او از ميدان جنگ و نيز بغارت رفتن پايتخت لطمهء بزرگى به حيثيت و اعتبار او وارد ساخت . بعلاوه از توهينى كه بجنازهء شاهين كرده بود اشراف و نجبا را از خود متنفر ساخته و همه را از دور خود پراكنده نمود . با وصف اين احوال هنوز كوشش ميكرد كه شهربراز را هم مقتول سازد و نيز ساير سران لشكر خود را بجرم عدم موفقيت در جنگ بحبس فرستاد و ظن قوى آنست كه آنها را بقتل رسانيد .\r\nدر اين اوضاع و احوال تمام وسائل و اسباب براى عصيان و طغيان بكمال رسيد چنان كه هيئت زبردستى بسركردگى فرمانده پادگان تيسفون كه عده‌اى از نجبا هم جزو آنها بود خسرو بدبخت را گرفته در محلى موسوم به « خانهء تاريكى » توقيف نمودند كه خوراكش در آنجا منحصر به آب و نان خالى بوده است . علاوه دشنام‌هاى سختى به او داده و توهينات زيادى بوى وارد آوردند . حتى بسيارى از فرزندانش را كه از آن جمله است مرداس شاه پسر محبوبش كه او را براى جانشينى خود برگزيده بود همه را جلو چشم او بقتل رسانيدند ، بعد خودش را هم بفرزندانش ملحق كردند .\r\n\r\nخصال خسرو پرويز\r\nخسرو پرويز در ادبيات و صنايع نفيسهء ايران بزرگترين پادشاه به نظر ميرسد . شكوه و جلال و خزائن و اموال و عشق او بزوجهء قشنگ مسيحى خويش و بالاخره علاقه خاصش به اسب سياه خود شبديز در همه‌جا معروف و شعرا در اين باب داستانها گفته يا سروده‌اند . نيز هيچيك از سلاطين ساسانى به قدر او فتوحات نمايان نكرده و اگر در اين پادشاه كفايت و لياقت اداره و انتظام وجود داشت هرآينه ممكن بود امپراطورى وى باندازهء امپراطورى اجدادش\r\n\r\n","description":"","footnote":"","page_name":" 673 ","page_number":719},
  {"content":"\r\n\r\nهخامنشيان توسعه پيدا كند ، ديگر از بدبختيهاى او اين بود كه يكنفر سرباز زرنگ و نيز جدى و فعال مانند هرقل در زمان او بر تخت روم جالس بوده است .\r\nطبرى شرحى راجع بخزائن و گنج‌ها و تجملات او نوشته ، از جمله ميگويد « او داراى تختى بود از يك پارچه طلا كه بر چهار پايه از ياقوت قرار داشته است » نيز عدهء شتران و اسبان و چهارپايان او را مينويسد كه بالغ بر پنجاه هزار بوده است ، هزار زنجير پيل ، دوازده هزار زن و نيز چندين مثقال « 1 » زرمشت افشار داشت كه چون موم نرم و نقش‌پذير بود « 2 » . دستارى بود كه شاه دست را با آن پاك ميكرد و هروقت ميخواستند آن را صاف و تميز كنند در آتش ميانداختند .\r\nخصائل و صفات او كاملا باهم تضاد داشته است . بواسطهء فتوحات نمايانى كه در به دو امر در جنگ نصيب وى گرديد اخلاقش رو بفساد نهاد . با اينكه اين فتوحات به شخص خودش ارتباطى نداشته بلكه مرهون كفايت و لياقت سرداران وى بوده است . او در اوان جوانى جبان و ترسو نبود . فقط در يك زمانى تحت‌تأثير ديانت مسيح بود ، اما در اين شكى نيست كه او در تمام عمرش شيفته و فريفتهء شيرين بوده است . بالاخره در دورهء پيرى ضعيف النفس ، ستمگر و جورپيشه و كينه‌جو شده و بمحض اينكه اقتدار و نفوذش از بين رفت خودش هم سقوط كرده رو به زوال نهاد .\r\n\r\nترقى مذهب مسيح در دورهء پادشاهان اخير ساسانى\r\nوقتى كه ما وضعيت كليساى ايران را در آن عصر تحت نظر ميگيريم مىبينيم كه هرمز جانشين نوشيروان عادل همان سياست و خطمشى آزادانهء پدرش را تعقيب نموده به رعاياى مسيحى خود آزادى ميدهد و از اذيت و آزار آنها اجتناب مىكند ، چنان كه مينويسند مغان به او فشار آوردند كه مسيحيان را تعقيب نموده و آزار كنند در جواب گفت چنان كه تخت ما بر چهار پايه قرار دارد نه دو پايه همچنان حكومت ما بر يهوديان و مسيحيان و زردشتيان نيز استوار ميگردد .\r\n\r\n\r\n","description":"","footnote":"\r\n( 1 ) - بقولى وزن آن دويست مثقال بود ( مترجم ) .\r\n( 2 ) - در مجلهء انجمن آسيائى همايونى ، شماره اكتوبر 1910 صفحهء 1136 شرحى راجع به اين گنج عديم النظير ذكر شده است ( مؤلف ) .\r\n","page_name":" 674 ","page_number":720},
  {"content":"\r\n\r\nخسرو پرويز كه چندى در ميان روميان سرحدى بسر برده بود بيش از همهء اسلاف خويش با مسيحيان مساعد بوده است و يك قسمت آن هم بواسطهء نفوذ كاملى بود كه شيرين در وجود او داشت ، چنان كه او ( شيرين ) كليساها و خانقاه‌هاى زيادى بنا نموده است . نوشتجاتى در دست مىباشد كه مينمايد اين شاهنشاه تا چه اندازه به اوراد و اذكار مشايخ و اولياى مسيحى « 1 » معتقد بوده است . در اين شكى نيست كه در يكى از جنگهاى اوليه خليفهء سالخورده سبر يشوع « 2 » مجبور بود با قشون همراه باشد تا از دعاى وى فتح و ظفر نصيب او گردد ، در عين‌حال به شهربراز اجازه داده شد كه يك جنگ تباه‌كننده‌اى بر عليه مسيحيان تبليغ نمايد . بعدها هم وقتى كه هرقل فتوحات نمايانى حاصل نمود خسرو حكم كرد خزائن و اموال تمام كليساها را ضبط كنند و ديگر عقيدهء نسطوريان را كه بدعت شمرده ميشد امر شد در همه‌جا قبول نمايند . ويگرام « 3 » در اينجا چنين مينويسد . هرچند برصوما نسطورى بوده است معذلك يشوع‌ياب « 4 » « بطريق » در ملاقات با مريس امپراطور وقتى كه عقايد خود را اظهار داشت تمام آن مورد قبول واقع شده و جزء ارتدوكس بشمار آمد . فاضل مشار اليه معتقد است كه قضيهء محكوم شدن تئودور « 5 » موپ‌سوس‌تيا بود كه سبب شده كليساى آشورى يا سوريه از كليساى روم جدا گرديد .\r\n\r\n\r\n","description":"","footnote":"\r\n( 1 ) - از جمله در كتاب « هفتمين دولت شرقى » صفحهء 497 نامه‌اى بطور نمونه درج است . « كتاب حكام » تأليف اسقف مارگا كه بدست واليز بوج  ( Wallis Budge )  طبع و نشر شده است راجع بكليساى نسطورى از 595 تا 850 ميلادى حاوى اطلاعات مهمه‌اى مىباشد . در جلد دوم فصل سى و پنجم ثابت مىكند كه توطئه و سازشى كه بر عليه خسرو پرويز شد باعث آن شمطا  ( shamta )  يكنفر اسقف مسيحى بوده است ( مؤلف ) .\r\n( 2 ) -  Sabr - Ishu . \r\n( 3 ) - « كليساى آشورى » صفحهء 220 ( مؤلف ) .\r\n( 4 ) -  Ishu yabh . \r\n( 5 ) -  Theodore of Mopsuestia . \r\n","page_name":" 675 ","page_number":721},
  {"content":"\r\n\r\nسكهء يزدگرد سوم\r\n\r\nفصل چهل و سوم سقوط امپراطورى ايران بدست اعراب\r\nنماينده عرب حضور يزدگرد سوم چنين ميگويد : « آنچه راجع به وضع سابق اعراب گفته شد راست و درست است . خوراك آنها سوسمار زنده بود ، دخترهايشان را زنده‌بگور ميكردند ، شايد بعضى از لاشهء مردارها ميهمانى ميكردند و خون ميآشاميدند . . . آرى اين وضع سابق آنها بود . اما خداوند به فضل خودش پيغمبرى از ميان ما مبعوث كرد و بدست او كتاب مقدسى فرستاد كه دين حق را بما تعليم ميدهد » .\r\n\r\nسلطنت قباد دوم و صلح او با روم 628 ميلادى\r\nقباد دوم خود را پس از خلع پدر پادشاه اعلام نموده و بر تخت نشست . نخستين اقدام او همانا صلح با هرقل است . وى نامه‌اى كه در اين باب به امپراطور نوشته با مضمون جوابيهء او هردو محفوظ مانده و از ديدن آن معلوم مىشود كه اين دو پادشاه تا چه اندازه پى بمضرّت اين جنگ‌ها برده و فهميده‌اند كه آن موجب خرابى و زوال دولت و ملت آنها مىباشد . حتى هرقل منظورش از تمام اين جنگهاى برق‌آسا فقط دفاع بوده است . و الا خودش هم از جنگ خسته و فرسوده شده كاملا حاضر بود كه نظريهء قباد را استقبال نمايد . خلاصه محاربات سخت وحشتناك 26 سال به صلح خاتمه يافته\r\n\r\n","description":"","footnote":"","page_name":" 676 ","page_number":722},
  {"content":"\r\n\r\nو عهد صلح بدين شرط بسته شد كه اولا طرفين آنچه خاك و اسير از همديگر گرفته‌اند پس بدهند .\r\nاز جملهء شرايط يكى تسليم كردن صليب حقيقى بوده است . رد كردن صليب در تاريخ 629 ميلادى باعث شد كه در روم شرقى جشنها گرفتند . خود هرقل به بيت المقدس رفته در ميان هلهله و شادى آن را برده در مزار مقدس گذاشت . در همين اوان يك دسته از اعراب داخلهء عربستان به دستهء از اعراب هرقل كه در سمت شرقى رودخانهء جردن مسكن داشتند حمله بردند . محتمل است اين واقعه در آنوقت چندان مهم به نظر نميآمد ، اما يك پيش‌آمد يا فال خيلى ميشومى بود ، چه آن اول حمله‌ايست كه اسلام به مسيحيت فاتح ولى خسته و فرسوده نموده است .\r\n\r\nكشتن تمام برادران خود و مرگ او 629 ميلادى\r\nقباد دوم پس از اين باصلاحات داخلى پرداخته عوارضى را كه خسرو پرويز از مردم ميگرفته است موقوف داشت . نيز زندانيان را آزاد كرد و نسبت به آنهائيكه ظلم و ستم شده بود تا آنجا كه ميتوانست مهربانى نمود ، ولى اين كارهاى نيك و رأفت و مهربانى كه از خود بروز داد چون ممكن است حمل به نيك‌نفسى او بشود لذا لازم ميدانيم اين حقيقت را هم اظهار داريم كه او تمام برادرانش را بقتل رسانيد ، خودش هم پس از چند ماهى از مرض طاعونى كه آنوقت در حدود شرق نزديك شيوع يافته بود درگذشت .\r\n\r\nغصب سلطنت از طرف شهر براز و مرك او 629 ميلادى\r\nارتاگزرسس ( اردشير ) كه طفل هفت ساله بود خود را پادشاه بزرگ اعلام نمود . شاهنشاهى ايران كه بواسطهء جنگ‌هاى طولانى با روم فرسوده و از كارافتاده و اينك با يگانه وارث نابالغى كه بر تخت است با مرگ دست بگريبان شده به آخرين دقايق حياتش نزديك ميشد . شهربراز كه در زمان قباد از اطاعت او سرپيچى كرده كشورهاى مفتوحه را بروميان مسترد نداشت و منتظر انتهاز فرصت بود حال موقع را مناسب دانسته در صدد تصاحب تاج و تخت برآمد . او با هرقل براى اينكه ويرا با خود\r\n\r\n","description":"","footnote":"","page_name":" 677 ","page_number":723},
  {"content":"\r\n\r\nهمراه كند قراردادى بست كه بموجب آن مصر و شام و آسياى مركزى را ( كه تا آن وقت آنها را تخليه نكرده بود ) بروم مسترد دارد . بعلاوه مبلغى هم سالانه به‌پردازد .\r\nهرقل تا اينحد با سردار مزبور موافقت نمود كه وصلت‌هائى نيز با او كرد . « 1 » با اين ترتيب هركسى پيش خود چنين خيال ميكرد كه شهربراز يك خاندان جديدى تأسيس خواهد كرد ، ولى كلماتى كه آن پيرزن به بهرام چوبين گفته بود باز مصداق پيدا كرد . اگر چه قتل اين پادشاه صغير خيلى زود و به آسانى صورت گرفت ولى شهربراز هم بيش از دو ماهى نتوانست بر تخت باقى بماند . مشار اليه بدست سربازان خودش بقتل رسيده و بعد نعش او را در ميان كوچه‌هاى تيسفون گردانيدند و ندا كردند هركس كه از خاندان شاهى نباشد و بر تخت ايران نشيند بسرنوشت شهربراز و عقوبتى كه او شد مبتلا خواهد گرديد .\r\nدر دورهء كوتاه سلطنت او دو وقعهء مهم رويداد . اولا كشورهائى كه وعده كرده بود تخليه كند به هرقل رد گرديدند و ديگر خزرها لشكر ايران را شكست داده بر ارمنستان استيلا يافتند .\r\n\r\nدوره هرج‌ومرج 634 - 629 ميلادى\r\nپس از اين دو دختر از خسرو پرويز بر تخت نشستند ولى هردو زود از نظر غائب گرديدند . بعينه مانند قبل از سقوط سلسلهء هخامنشى هرج‌ومرج شيوع يافته مدعيانى از اطراف پشت‌سر هم براى سلطنت پيدا شدند و تقريبا بلافاصله هم محو و نابود ميشدند . من اسامى ايشان را در پاورقى كتاب از نظر خوانندگان ميگذرانم « 2 » .\r\n\r\nجلوس يزدگرد سوم 634 ميلادى\r\nيزدگرد سوم از تخمهء خاندان ساسان و مطابق بيان طبرى پسر شهريار از زن حبشى و نوهء خسرو پرويز بود كه بطور گمنامى در حدود اصطخر ميزيست ، بالاخره بر تخت امپراطورى\r\n\r\n\r\n","description":"","footnote":"\r\n( 1 ) - دختر خود شهربراز را براى پسرش بزنى گرفت و نوه‌اش را به نكاح وليعهد درآورد ( مترجم ) .\r\n( 2 ) - و آنها بدينقرارند : - پوراندخت دختر خسرو پرويز . بعد از او گشناسپده بر تخت نشست ، پس از وى آذرميدخت خواهر پوراندخت شاه شد . آنوقت خسرو سوم روى كار آمد ، بعد خورازاد - خسرو - فيروز ، فرخ‌زاد ، خسرو و هرمز يا هرمز داس پنجم به پادشاهى رسيدند ( مؤلف ) .\r\n","page_name":" 678 ","page_number":724},
  {"content":"\r\n\r\nآشفته قرار گرفت . گوئى او مانند داريوش كدمان بدبخت كه از چندين جهت به او شباهت دارد ( از ديوان قضا ) محكوم بود كه نظاره كند و ببيند يك خاندان عالى شأنى كه خود آخرين پادشاه وى مىباشد دارد بانقراض ميرود .\r\n\r\nلشكركشى خالد بر عليه نواحى غربى امپراطورى ايران 12 - 13 هجرى ( 633 - 434 « 1 » )\r\nاين لشكركشى از طرف يك دولت تازه‌ايست كه دفعتا در عربستان تشكيل يافته و بالاخره آن دولت طومار شاهنشاهى ايران را در نبشت . ما راجع بظهور اسلام و عمليات و اقداماتى كه منجر به حملهء عراق و شام شده شرحى بطور مبسوط در فصول آتى مذكور خواهيم داشت . در اين‌جا مقصود ما همين‌قدر است كه در خصوص لشكركشيهائى كه اعراب در به دو امر بر عليه نواحى سرحدى غرب شاهنشاهى ايران نموده و آن منتهى بسقوط و انحلال شاهنشاهى مزبور گرديد شرحى بطور اختصار مذكور داريم .\r\nخالد سرلشكر عرب كه از سرداران نامى و در جنگجوئى معروف بود با لشكرى كه تقريبا تمام آن از اعراب بدوى صحراگرد تشكيل يافته بود به طرف شمال كه از كناره‌هاى خليج فارس چندان دور نبود روانه شده به ناحيهء سرحدى پادشاه بزرگ حمله كرد . او ابتدا به هرمزان حاكم آن حدود چنين پيشنهاد كرد . « ديانت اسلام را قبول نما تا با ما برادر شده از هراذيت و آزارى در امان باشى ، ورنه بايد تو و مردمت جزيه بدهيد . اگر اين را هم ابا كنى بر ما هيچ ايرادى نيست ، بلكه خودت را بايد ملامت كنى ، اينك مردمى كه براى جنگ با تو مهيا شده‌اند همانقدر كه تو حيات را دوست دارى آنها بمرگ علاقمند ميباشند . »\r\nمنزل سرحدى كشور ايران موسوم به حفير چند ميل در عقب كويت كنونى واقع بود كه اولين جنگ در اين نقطه واقع شد . در اين‌جا نهر آبى كه بود در تصرف ايرانيان بوده است . خالد ندا درداد كه از ميان ما دو فريق هركدام شجاع‌تر است چشمه‌هاى\r\n\r\n\r\n","description":"","footnote":"\r\n( 1 ) - در خصوص سنه‌هاى مربوطهء به اسلام ، سال هجرى در اول داده شده و بعد سال مسيحى را بين الهلالين مذكور داشته‌ايم ( مؤلف ) .\r\n","page_name":" 679 ","page_number":725},
  {"content":"\r\n\r\nآب از آن وى خواهد بود . اين بگفت و فورا شروع بحمله كرد . او با هرمز به جنگ مرد و مرد ( مبارزهء دو سردار ) مشغول شد . اين عرب متهور و جسور عوض اينكه كمين كند دفعتا حمله برده با ضرب خنجر كار حريفش را ساخت . مسلمانان بدشمن كه بواسطهء كشته شدن سردار دلسرد شده بود حمله بردند و همه را منهزم ساختند . غنائمى كه در اينجا بدست مسلمانها آمد خيلى زياد و از آن جمله فيلى بوده است كه آن را مخصوصا بمدينه فرستادند . اين فتح كه به آسانى حاصل شد معروف به « جنگ زنجير » يا « ذات السلاسل » مىباشد . چه بعض از سپاهيان ايران براى جلوگيرى از فرار زنجير شده بودند .\r\nولى بعد بواسطهء رسيدن قواى امدادى ايران ، فاتحين سخت مورد تعقيب واقع شده و در شعبه ( كانال ) دجله جنگ سختى بين آنها درگرفت . مخصوصا مسلمانان در يكموقع در خطر واقع شده مجبور گرديدند كه عوض حمله بدفاع بپردازند . ليكن در اين ميانه عدهء زيادى بكمك آنها رسيده و درنتيجه فتح ديگرى نصيب آنان شد . خالد كه بزرگترين قائد و سردار لشگر بشمار ميرفت در اين جنگ بر اثر ابراز شجاعت و دلاورى غنائم فراوانى بدست آورد . باز در والاجا « 1 » نزديك مصب دجله و فرات جنگى بين آنها با لشكر ايران كه مركب از عرب و ايرانى بودند روى داد . فتح براى بار سوم نصيب مسلمين گرديد ولى بعد از يك جنگ مأيوسانه‌اى .\r\nمدت يك ماه كه از اين قضيه گذشت خالد يك جنگى كرد كه از تمام جنگهاى قبل سخت‌تر و هولناك‌تر بوده است . توضيح اينكه او به سمت شمال طرف بالاى فرات پيش رفته و در اليس واقع بين ابله و حيره مورد حملهء لشكر ايران كه مركب از عرب و ايرانى بودند واقع گرديد . بدوا اعراب از طرف ايرانيان حمله بردند ولى رئيس آنان بدست خالد كشته شد ، سپس ايرانيان حمله‌ور شدند چون فتح تا مدتى بنوبت از طرفى نصيب طرف ديگر ميشد خالد از اين پافشارى ايرانيها در خشم شده قسم ياد كرد كه از خون دشمن نهر قرمزى جارى كند . بالاخره مسلمانان فاتح درآمده و سردار عرب براى ايفاى قسم وحشيانهء خود تمام اسرا را جمع كرده و همه را مانند گوسفند قصابى\r\n\r\n\r\n","description":"","footnote":"\r\n( 1 ) -  Walaja . \r\n","page_name":" 680 ","page_number":726},
  {"content":"\r\n\r\nذبح نمود ، تا اينحد كه گندم سپاه فاتح از نهرى آسيا ميشد كه آب آن از خون قرمز بوده است .\r\nخالد پيشرفت خود را به طرف تنگهء غربى فرات ادامه داده ناگهان به امغيشبا حمله برد .\r\nپس از آن آب زيادى با خود حمل كرده حيره را محاصره نمود . اهالى با استحكاماتى كه اين شهر دارا بود حاضر به صلح شدند . اعراب هم مواد و شرائط سهلى به آنها پيشنهاد كرده بالاخره آن شهر را بدين طريق تحت اطاعت آوردند . اين قسمت لشكركشى اعراب به تصرف انبار و عين تمار واقع در شمال منتهى گرديد .\r\nليكن فاتح عرب كه مقدر بود قرار نگيرد شنيد اياس كه از راه دما در وسط صحرا با وى تشريك‌مساعى نموده و مشغول خدمت بود در خطر افتاده ويرا بكمك طلبيده است لذا خود را فورا به اياس رسانيده بمحض ورود با قواى وى حمله به قبائل دشمن برده و آنها را با تلفات زياد شكست داد ، اعراب قلعهء دما را به تصرف آورده و تمام پادگان آنجا را از دم شمشير گذرانيدند .\r\nخالد در مراجعت به حيره با فتح و فيروزى از عين تمار به اعراب قبيلهء تغلب و ايرانيها هردو حمله برده و همهء آنها را مغلوب ساخت . بعد ساحل فرات را گرفته بالا رفت و در فيراص شهر سرحدى روم نيز فتحى كرده در آنجا براى روزهء رمضان لشكر خود را استراحت داد ، ورود او در آنجا پادگان رومى را بوحشت و اضطراب انداخت . آنها براى جلوگيرى از اين خطر عمومى و مشترك به لشكر ايرانى ملحق شدند و اين قواى متحده از كنار فرات پيش رفته حمله به خالد بردند ، ولى سردار عرب در اينجا نيز بيك فتح قطعى دست يافته و هزاران تن از دشمن را از دم شمشير گذرانيد . تاريخ اين جنگ 12 هجرى ( 634 ) و آخرين جنگ خالد در حدود ايران بوده است ، زيرا كه او كمى بعد از اين مأمور شد فرماندهى لشكر را به مثنى واگذار كرده و با نصف عدهء خود به كمك مجاهدين يرموك كه در زحمت و فشار بودند بشتابد . اين سرباز بزرك امر خليفه را اطاعت نموده هرچند از اين جهت كه تسخير شاهنشاهى ايران از دست وى خارج و به ديگران واگذار گرديده ناراضى بود ، ليكن چون وعده داده شده كه بعد از فتح سوريه دوباره به ايران مراجعت خواهد نمود ترغيب شده لشكر خود را با مثنى تقسيم\r\n\r\n","description":"","footnote":"","page_name":" 681 ","page_number":727},
  {"content":"\r\n\r\nكرده همكاران و دوستانش را كه ديگر بعدها به فرماندهى آنها نايل نگرديد وداع نموده از راه نافور يا صحرا به طرف دما حركت كرد .\r\n\r\nجنك‌هاى مثنى 13 - 14 هجرى ( 634 - 635 )\r\nعدهء سپاه مثنى اينوقت بالغ بر نه هزار تن بود . معلوم است اين عده در مقابل لشكر عظيم ايران قابل مقاومت نبوده و ضعف خليفه را در علم نظام و لشكركشى به خوبى نشان ميداد ، ليكن چون خالد قبلا تمامى زنان و اطفال و نيز بيماران را مراجعت داده بود فرمانده عرب آزاد بوده مىتوانست بدون هيچ نگرانى با تمام عدهء خود به جنك بپردازد و چون قبلا از مدتى خبر ورود لشكر ايرانى را شنيده بود لذا حيره را رها كرده و از ساحل فرات گذشته تقريبا در حدود بابل قديم با كمال جرئت و جلادت منتظر حملهء دشمن گشت و بالاخره جنك شروع گرديد . در راس لشكر ايران فيلى بود كه اسبان اعراب از او ميرميدند و لذا ويرا محاصره نموده و از پا درانداختند . اينوقت مسلمانان يك دفعه حملهء خيلى سختى برده و شيرازهء لشكر ايران را از هم دريدند و تا دروازه‌هاى پايتخت آنها را راندند . مثنى در اين ميانه ملتفت شد كه بدون قواى امدادى حتى موقع خود را هم نميتواند حفظ كند يكنفر را ناچار به مدينه فرستاده و موقع را كاملا به ابو بكر توضيح داد . خليفه كه آنوقت در بستر بيمارى و به حال مرك بود به عمر دستور داد كه لشكرى به اسرع وقت فراهم كرده به سرحد ايران اعزام دارد .\r\nمسئوليت اين خدمت را بدوا كسى به عهده نمىگرفت مگر ابو عبيده از اهل طايف كه از كلمات محرك و مهيج مثنى ترغيب شده حاضر به حركت گرديد و بالاخره با هزار نفر سپاه تازه‌نفس از مدينه خارج شد .\r\nدر اين ميانه به مثنى خبر دادند كه سپاه جرارى از دشمن با يك عده قواى امدادى به طرف حيره پيش ميروند ، بنابراين او تمام آن ناحيه را گذاشته بصحرا سر راه مدينه عقب نشست و در آنجا منتظر ورود ابو عبيده گشت ، چنان كه پس از ورود سردار مزبور اين دو لشكر بهم‌پيوسته و به دو دسته قشون ايران يكى بعد از ديگرى حمله بردند بدون اينكه با مقاومت سختى مواجه گردند .\r\n\r\n","description":"","footnote":"","page_name":" 682 ","page_number":728},
  {"content":"\r\n\r\nرستم فرماندار ايرانى خراسان كه با اختيارات تامه در تيسفون مأمور جنگ شده بود به عجلهء تمام لشكر تازه‌نفسى فراهم آورده تحت سردارى بهمن جادويه بدان حدود فرستاد . اين لشكر به طرف نقطهء نزديكى بابل روانه شدند كه در آنجا اعراب موفق شده بوسيلهء پلى از قايق از فرات گذشتند . در اين جنگ بهمن سى زنجير فيل داشت . فيلهاى مزبور باعث وحشت اسبهاى مسلمانان گرديده بطورى كه هيچ قدم به جلو برنميداشتند بنابراين اعراب مجبور شده پياده جنك كنند . در اينجا ابو عبيده بيك فيل سفيد زخمى وارد كرد و آن جانور هم ويرا زير پاى خود گرفته كارش را تمام نمود . بعد هريك از افسران عرب كه به ميدان آمدند كشته شدند . اعراب در ابتدا بناى شكست خوردن را گذاشتند . در اينميانه يكى از سربازان با يك وضع دليرانه ندا درداد كه اين لشكر يا بايد فتح كند و يا تا آخرين نفر كشته شود . اين بگفت و قائق اولى كه بود طنابش را بريده و آن را ميان آب رها كرد . اين كار او همه را مات‌ومبهوت ساخت .\r\nمثنى كه عمده بواسطهء بدوى بودن و نداشتن نسب عالى پس از آمدن ابو عبيده از كارافتاده بود اكنون كه ابو عبيده كشته شده بجاى وى به ميدان جنك شتافته و به فرماندهى لشكر پرداخت . اين سردار كوشش كرد كه ايرانيان را معطل نگاهدارد تا پل را دوباره بجاى خود برقرار نمايد ، ولى او در اين كوشش كه خودش هم در اثناء آن زخم برداشت چندان موفقيتى حاصل نكرد ، چه تلفات مسلمانان بالغ بر چهار هزار تن بوده ، در صورتى كه دو هزار تن هم به طرف مدينه فرار كردند . بالجمله پس از اين جنك كه معروف به جنك پل است او فقط توانست سه هزار تن جمع‌آورى كند . اگر بهمن آنها را تعقيب كرده بود هرآينه همه را از ميان برميداشت ، ولى از خوش‌بختى اعراب انتشار يافت كه در تيسفون شورشى به پا شده و لذا سردار ايرانى با سپاه خود بعجله مراجعت بپايتخت نمود . مثنى كه ابدا مأيوس نبود با بقيهء عدهء خود سالما مراجعت كرده به اليس « 1 » رفت .\r\nعمر خبر اين بليه را با عظمت روح تلقى نموده حتى به خليفهء اول قوت نفس داد و مشغول جمع‌آورى سپاه گرديد . قواى امدادى به زودى رهسپار ميدان جنگ\r\n\r\n\r\n","description":"","footnote":"\r\n( 1 ) -  Allis . \r\n","page_name":" 683 ","page_number":729},
  {"content":"\r\n\r\nشدند . در اين اثنا خود مثنى هم از ميان قبايل دوست عده‌اى جمع‌آورى كرد ، وقتى كه نيروى تازه از مدينه رسيد بار ديگر به ميدان جنك شتافت و در نزديكى كوفه طرف راست ساحل غربى شعبهء فرات كه در آنوقت بويب « 1 » مىناميدند با دشمن مصاف داد .\r\nايرانيان كه به فتح اولى مغرور بودند بدون هيچ انديشه‌اى از پل گذشته در سه ستون بزرك با فيل‌ها به طرف مسلمانان پيش رفتند و نائرهء جدال و قتال مشتعل گرديد . بدوا همچو معلوم ميشد كه فتح با حمله‌كنندگان يعنى ايرانيان است ، ولى مثنى كه در ميان متحدين خود يكنفر سركردهء مسيحى بود ، حمله برده قلب لشكر ايران را مختل ساخت و همين هم جنگ را خاتمه داد . ايرانيان شكست سختى خورده تقريبا تمامشان يا كشته شدند و يا در آب غرق گرديدند . تلفات مسلمانان هم خيلى زياد و سنگين بوده است اما تصور ميكردند كه فتح مزبور باندازهء تلفات وارده ارزش دارد ، چه درنتيجهء همين تلفات زياد غنائم وافرى بچنگ آوردند و نيز مهماتى بدستشان آمد كه از آنها براى جنك‌هاى بعد بسيار استفاده نمودند مثنى بواسطهء زخم كارى كه در جنك پل برداشته بود پس از چند ماهى درگذشت و مسلمانان يكى از بزرگترين سردارشان را از دست دادند .\r\n\r\nجمع‌آورى سپاه عظيم براى جنك با ايران 14 هجرى ( 635 )\r\nتصرف دمشق در 14 هجرى ( 635 ) و شكست لشكر روم شرقى در يرموك و نيز مغلوب شدن آنها در وادى اردن موقع سياسى و نظامى را به كلى تغيير داد . چه توقف قشون مسلمانان در سوريه از آنوقت به بعد لزومى نداشت و خلافت اسلامى ميتوانست اين سربازان كارآزمودهء فاتح را براى تسخير شاهنشاهى ايران اعزام دارد ، علاوه اوامر و احكامى از مقام خلافت بنام قبايل و دستجات مختلفه صادر شده كه تحت سلاح رفته و حاضر براى جنك گردند .\r\nگذشته از همه تكليف به جهاد و انتشار امريهء آن ايجاد حرارت و جوش نموده جماعت زيادى از تمام نقاط و زواياى عربستان بعجله و شتاب زير سلاح رفته حاضر براى خدمت شدند . بالاخره سپاه عظيمى جمع‌آورى شده و سعد وقاص به سردارى آن انتخاب گرديد .\r\nاو معروف است اول كسى است كه در اسلام خون ريخته ، علاوه در تيراندازى يدى بسزا\r\n\r\n\r\n","description":"","footnote":"\r\n( 1 ) -  Bowaybe \r\n","page_name":" 684 ","page_number":730},
  {"content":"\r\n\r\nداشت ، اين امير تازه يكى بواسطهء خصايل و اوصاف جنگى و ديگر نسبتش به پيغمبر ( خواهر زادهء مادر پيغمبر بود ) نفوذ زياد داشت . عمر هم به او مساعدت كرده سى هزار تن مردان جنگى را تحت فرمان او قرار داد كه از ميان آنها يك هزار و چهارصد تن جزو صحابهء پيغمبر بودند .\r\nسعد پندى را كه مثنى در هنگام مرك داده بود به كار بسته صحراى عربستان را پشت‌سر خود قرار داد . زنان و اطفال را هم در اودزيب « 1 » گذاشته خود با لشكرش بقادسيهء معروف شتافت ، يك دشتى كه از طرف غرب محدود بخندق شاپور بود كه در آنزمان يك نهر آب جارى بوده است و اما از طرف مشرق و آن به شعبهء غربى فرات منتهى ميشده است ، سعد اين محل را نزديك به پلى از قايق اردوگاه خود قرار داد و در همانجا انتظار كشيده تا اينكه دشمن بر سرش تاخت آورده و در ميدانى كه خودش انتخاب كرده بود با وى روبرو شد .\r\n\r\nهيئت اعزامى به نزد يزدگرد 14 هجرى ( 635 )\r\nدر اين موقع عمر هيئتى مركب از بيست تن از بزرگان عرب را به دربار يزدگرد فرستاد تا او را به اسلام دعوت كنند .\r\nدر ورود به تيسفون مردم اين هيئت را ديده آنها را بواسطهء لباسشان استهزاء مينمودند . مخصوصا كمانشان را به آلت پشم‌ريسى تشبيه ميكردند ، ولى بدن لاغر و خشكيده و در عين‌حال متهور و جسور و خاصه لحن نظامى آنها نظر يزدگرد را كه در آنوقت از سقوط شام هم باخبر شده بود جلب كرده آنان را به احترام پذيرفت و پرسيد كه مقصودتان از رسالتى كه داريد چيست ؟ آنها بتوسط يكنفر مترجم اظهار داشتند كه بايد اسلام را قبول كنيد و يا جزيه بدهيد ، پادشاه در جواب مانند فرزند حقيقى ايران با كمال حقارت به آنها نگريسته اشاره به فقر و فاقه و بدبختى آنها كرده گفت شما همان مردمى نيستيد كه سوسمار ميخورديد و اطفال خود را زنده‌بگور مىكرديد . نمايندگان عرب با لحن ساده‌اى تصديق نموده گفتند كه وضع آنها در سابق همينطور بود ولى حاليه آن وضع به كلى تغيير كرده است ، آرى ما فقير و گرسنه بوديم ليكن خدا خواسته است كه غنى و سير شويم و حالا كه تو شمشير را اختيار\r\n\r\n\r\n","description":"","footnote":"\r\n( 1 ) -  odzayb \r\n","page_name":" 685 ","page_number":731},
  {"content":"\r\n\r\nكردى پس حكم بين ما و تو همان خواهد بود . واقعا براى يكنفر نقاش ماهر چه موضوع دلچسب و قابل توجه‌ايست !\r\nبالجمله يزدگرد از اينكه اين اعراب صحراگرد نسبت به او احترامى را كه لازم بود بجا نياوردند و نيز از مضمون پيغام در خشم شده از اين جهت كه آنها قاصد بودند مرخصشان كرد و الا همه را بقتل ميرسانيد .\r\n\r\nجنك قادسيه 14 هجرى ( 636 )\r\nدر سال بعد كوشش فوق العاده‌اى از طرف يزدگرد پادشاه بخت برگشته به عمل آمده لشكرى بالغ بر يكصد و بيست هزار تن جمع آورى نمود و سردارى اين لشكر را به رستم واگذاشت . اين سردار از فرات عبور كرده داخل « سواد » شده دنبال لشكريان عرب افتاد . جنگ قادسيه كه مانند جنك ايسوس در عداد جنگهاى قطعى دنيا بشمار ميآيد چهار روز متوالى دوام داشت . در روز اول اسبهاى عرب از فيلان كه آنها را جلو نگاهداشته بودند فرار كردند ، چنين به نظر ميآمد كه فتح با لشكر ايران است ، اما بعد كه دسته‌اى از تيراندازان به فيلها حمله بردند سواران عرب از خطر جسته و ايرانيان را عقب نشاندند ، در روز دوم لشكر امدادى عرب از سوريه وارد شد . ابتدا جنك چندان شدتى نداشت و طرفين بجنك و گريز مىپرداختند ، ولى اخيرا اعراب سواره‌نظام ايران را شكست دادند . اين روز جنك بنفع مسلمانان خاتمه يافت ، آرى در اين روز پيشرفت با مسلمانان بود كه تلفات آنها پنج يك تلفات ايرانيان بوده است به اين معنى كه تلفاتشان دو هزار تن در صورتى كه تلفات ايرانيان بالغ بر ده هزار نفر ميشد .\r\nدر روز سوم براى بار ديگر فيلها در خط جنگ ظاهر شدند ، ولى قعقاع بن عمرو رئيس نيروى امدادى كه از شام آمده بود چشم فيل بزرگ سفيدى را با نيزه كور كرد .\r\nديگرى با فيل ديگر نظير آن را معمول داشت ، يعنى دو چشم ويرا درآورد ، بالاخره فيلها برگشته در لشكر ايران باعث اختلال شدند ، اعراب بواسطهء رسيدن قواى عمده‌اى از شام قويدل شده وقتى كه شب شد روحيهء مسلمانان بهتر از روحيهء لشكر ايران بود ، واقعا در آنها تا اينقدر روح اعتماد بود كه دو تن از سردارانشان هركدام جداگانه با\r\n\r\n","description":"","footnote":"","page_name":" 686 ","page_number":732},
  {"content":"\r\n\r\nعدهء مختصرى در تاريكى شب به لشكر ايران حمله بردند و جنگ در تمام شب جريان داشته است . اين شب را ليلة الهرير مينامند ، چه صداهائى شبيه به صداى شغال و سگ از طرفين فضا را پر كرده بود . در روز چهارم يعنى روز آخر جنگ اعراب قلب لشكر ايران را متزلزل ساختند ، در اين هنگام باد سختى بناى وزيدن را گذاشت كه رمل و شن زياد را به سر و روى سپاه ايران ميريخت ، برعكس اعراب كه پشت به طوفان باد داشتند چندان صدمه نديدند ، رستم سردار ايران وقتى كه خود را در معرض خطر ديد بدون آنكه به حيثيت و شئون يا رتبه بلند سردارى خود اهميت بدهد ميان بعض باروبنه و قاطرها پناه برد تا خود را از خطر اين طوفان حفظ كند ، در اين گيرودار يكى از بارها سخت به زمين افتاده رستم را مجروح ساخت ، او مضطرب شده خود را توى نهر انداخت كه شايد بواسطهء شنا جانى از ميان دشمن بدر ببرد ، ليكن هلال بن علقمه پشت 55 - طاق كسرى در مداين\r\nسر ميان آب جسته و ويرا گرفته بيرون آورد و بقتل رسانيد ، او بر تختش نشسته فرياد\r\n\r\n","description":"","footnote":"","page_name":" 687 ","page_number":733},
  {"content":"\r\n\r\nكرد « به خداى كعبه كه من رستم را كشتم » اين واقعه لشكريان ايران را بهراس انداخته دلهاى خود را باختند و بالاخره خود را ميان نهر انداخته هزاران نفر در آب غرق شدند .\r\nفتحى كه در اين جنگ نصيب اعراب شد قطعى بود و آن در روح اخلاقى و حس شجاعت و شهامت ايرانى نه‌فقط از حيث تلفات زياد تأثير بخشيده بلكه از اين جهت هم كه درفش كاويانى بيرق مشهور ايران در آنجا بدست دشمن افتاد صدمهء زيادى به روحيهء ايرانى وارد ساخت . مينويسند عربى كه آن را بدست آورده بود بهشتصد پوند فروخت . در صورتى كه قيمت اصلى جواهرات آن سى هزار پوند بوده است .\r\n\r\nتصرف مدائن 16 هجرى ( 637 )\r\nپس از فتح قادسيه مطابق امريهء عمر ، سعد لشكر خود را براى مدت دو ماه استراحت داد . بعد او وارد حيره شده و سپس از فرات نزديك برج بزرگ بابل گذشته و بتدريج تمام آن نواحى را از دشمن صاف و پاك نمود ، تا اينكه خود را بكنار دجله رسانيد . در اين‌جا پس از همهء اين عمليات بالاخره مستعد پيشرفتن بمدائن گرديد . در اين ميانه او حملهء نيروى اعزامى از طرف ملكه مادر شاه را دفع نموده و قهرمان آن در جنگ مرد و مرد مقتول گرديد .\r\nوى با سپاه عرب كنار دجله توقف كرد . اعراب نگاه خيره‌شان از آنطرف بطاق كسرى افتاد . اين فرزندان وحشى صحرا به پايه‌هاى حيرت‌انگيز آن‌كه آوازه‌اش را دورادور شنيده بودند به هيبت نگريسته يك دفعه از حلقوم هزاران از اين اعراب صحرانورد صداى تكبير بلند شده همگى بآواز بلند گفتند « اللّه اكبر » و چنين خيال كردند منزل مقصودى كه خداوند به آنها توسط پيغمبرش وعده داده بود همين است كه حالا به آن رسيده‌اند . بايد دانست كه ناحيهء غربى اين شهر يعنى سلوكيهء قديم و طرف راست ساحلى رودخانه استحكاماتى كه داشت محكمتر از آن بوده كه آلات محاصرهء عرب بتواند از عهدهء آن برآيد ، ولى اين ناحيه در اثناء محاصره يك دفعه به تصرف و اطاعت اعراب درآمد . يزدگرد در صدد برآمد قراردادى با مسلمانان به‌بندد كه بموجب آن تمام آنچه در ساحل غربى دجله است به آنها واگذار گردد به شرط آنكه متعرض بقيهء قلمرو او نشوند . ولى اين پيشنهاد بطور استهزاء رد گرديد . وضعيت پادشاه بزرگ هنوز يأس‌آور نشده و وسائل دفاع را به كلى فاقد نبود ،\r\n\r\n","description":"","footnote":"","page_name":" 688 ","page_number":734},
  {"content":"\r\n\r\nچه دجله كه آب آن خيلى تند است بين او با اعراب فاصله بود و اعراب كه در كشتىرانى بىبهره بودند يزدگرد ميتوانست حملات آنها را بىثمر گذاشته موقع عبور از آب مدتها آنها را معطل نگاهدارد ، ولى همين كه مطلع شد كه مسلمانان بدجله نزديك شده‌اند از تيسفون خارج گرديد . سعد جائى را كه چندان تند و عميق نبود پيدا كرده با لشكريان خويش بىباكانه از رود گذشت ، در ساحل دست چپ عملا دفاعى به عمل نيامد . ايرانيان كه فقط به خيال فرار بودند پايتخت قشنگ و مجلل و باشكوه خود را بدست دشمن واگذار كردند ، دشمنى كه هنوز تحقيرشان نموده و ميگفتند آنها سوسمارخور هستند .\r\nجشنى كه در پايتخت شاهنشاه براى فتح گرفته شده مانند آنچه در خرطوم در 12 قرن بعد واقع شد بايد دانست كه آن در پايان يك رشته جنگهائى بوده است بس حيرت انگيز . ميور در اينجا مينويسد شرحيكه راجع به فرعون كه در بحر احمر غرق شده براى موعظت و عبرت در قرآن مسطور است و نيز اين آيات فوق العاده مناسب مقام مىباشد « چه بسيار واگذاردند از بوستان‌ها و چشمه‌ها و كشتزارها و مكانات و منازل نيكو و زيبا و نعمت يا چيزهاى قشنگ و مطبوعى كه در آن شادان بودند ، همچنين ما آن را بگروه ديگر بميراث داديم « 1 » . »\r\nدر اين‌جا غنائمى بدست اعراب آمد كه هيچوقت در مخيلهء آنها خطور نكرده و از ديدن قصور و عمارات مجلل و باشكوه و بساتين و باغهاى عالى مات و مبهوت گرديدند . اموال و غنيمت‌هائى كه بدست آوردند حتى از تشخيص آنها عاجز و نميتوانستند بفهمند كه چيست . اكثر آنها طلا را براى اولين بار در اينجا ديدند و ايشان آن را نمىشناختند . كافور را مشك مىپنداشتند . اين غنائم باندازه‌اى بود كه وقتى كه آن را ميان مجاهدين عرب تقسيم كردند بهريك از ايشان پانصد پوند رسيد ، در صورتى كه عدهء اين مجاهدين بالغ بر شصت هزار تن بود . بايد دانست كه اين مبلغ براى اكثر آنها يك مبلغ زياد هنگفتى بوده و بايستى آنها را ثروتمند كرده باشد . بىشك تخت طلا و ساير اشياء نفيسهء حيرت‌انگيزى كه در خزانهء تيسفون بود كه از آن جمله اسبى بود كه\r\n\r\n\r\n","description":"","footnote":"\r\n( 1 ) - سوره دخان آيهء 25 تا 28 و اصل آيات اين است     « كَمْ تَرَكُوا مِنْ جَنَّاتٍ وَ عُيُونٍ ، وَ زُرُوعٍ وَ مَقامٍ كَرِيمٍ ، وَ نَعْمَةٍ كانُوا فِيها فاكِهِينَ ، كَذلِكَ وَ أَوْرَثْناها قَوْماً آخَرِينَ »     ( مترجم )\r\n","page_name":" 689 ","page_number":735},
  {"content":"\r\n\r\nتماما از طلاى خالص از موضوعاتى است كه نويسندگان عرب از شرح و وصف آنها خسته نميشوند .\r\n\r\nجنك جلولا 16 هجرى ( 637 )\r\nسعد مايل بود كه لشكر شكست‌خوردهء ايران را به طرف حلوان تعقيب نمايد و آن قلعهء بسيار محكمى در گردنه‌هاى جبال زاگرس بوده است ، ليكن عمر با حزم و احتياط سياستمدارانه‌اى او را از پيشرفتن منع نموده و دستور داد كه تابستان را در مداين بگذراند . فاتحين پس از اين دستور فرصت يافته به تشييد مبانى قدرت و نفوذ خود و ضمنا تمتع از لذائذ نعمت‌هاى اين پايتخت تاريخى پرداختند ، تا اينكه موسم پائيز رسيد و خبر دادند لشكر زيادى از ايران گردآمده كه طلايهء آن در جلولا جا گرفته است ، دژى كه معروف بود غيرقابل تسخير مىباشد . لذا هاشم بن عتبه و قعقاع با دوازده هزار تن بدانجا فرستاده شد و جنك سختى بين فريقين درگرفت ، حتى در اثناء آن بهر دو طرف كمك رسيد . ايرانيان در ميدانى خارج قلعه پس از يك جنگ مأيوسانه باز شكست خورده و فتح نصيب اعراب گرديد .\r\nيزدگرد كه هيچوقت او را كسى در خطوط جنگى نديد به طرف رى گريخت . قعقاع حلوان را گرفت و آن را مركز پادگان اسلامى قرار داد . غنائم وافرى در اينجا بدست اعراب آمد ، از جمله يكصد هزار اسب ممتاز از چراگاه ماد گرفتند كه مسلما از نسل اسبهاى مشهور نيسى هخامنشى بودند .\r\n\r\nالحاق بين النهرين و تصرف ابله 16 هجرى ( 637 )\r\nسعد كه پس از اين ميل داشت يزدگرد را تعقيب كند نامه‌اى به عمر نوشته و از وى در اين باب دستور خواست ، عمر كه يقينا آنوقت هواى جهانگيرى در سر نداشت شرحى كه در جواب نوشته بدينقرار است . « من آرزومندم كه ميان بين النهرين و كشورهاى آنطرف جبال سدى باشد كه نه ايرانيان بتوانند از آن بگذرند و نه اعراب ، جلگهء عراق « 1 » براى احتياجات ما كافى است . » بنابراين سعد به تسخير شهرهاى بين النهرين پرداخت . در اين قسمت او تا اينحد موفقيت حاصل نمود كه در قليل‌مدتى تمام اين كشور زرخيز را تحت نفوذ\r\n\r\n\r\n","description":"","footnote":"\r\n( 1 ) - اعراب دره‌هاى دجله و فرات تا بالاى بين النهرين را عراق عرب ميناميدند . در شمال شرقى آن ، ولايت مجاور زمين كوهستانى ايران را ابتدا جبال ميگفتند ، اما نام اخير « عراق عجم » يعنى عراق ايرانيها بايد دانست كه تاريخ آن از قرن دوازدهم ميلاديست . كوفه و بصره در يك وقت به « عراقين » معروف بودند . ( مولف )\r\n","page_name":" 690 ","page_number":736},
  {"content":"\r\n\r\nاسلام درآورد و نيز از سمت جنوب يعنى طرف خليج فارس دستهء ديگرى از اعراب بسركردگى عتبه بندر ابله را به تصرف درآورد و آن مركز بازرگانى با هند و به بصره كه بعدا جانشين وى گرديد نزديك بوده است .\r\n\r\nبناء كوفه و بصره 17 هجرى ( 638 )\r\nپس از تصرف ابله اعراب روى خرابه‌هاى آن ، محلى براى توقف سپاهيان خود بنا نمودند كه بتدريج ترقى كرده تا اينكه شهر گرديد ، ليكن چون آب و هواى آنجا بقدرى بد بود كه قابل تحمل نبوده است لذا به تلاش محل تازه‌اى افتادند . بالاخره بصره را بجاى آن اختيار نمودند كه بفاصلهء ده ميل در شمال غربى شهر تازه واقع و محل ابله را اشغال مينموده است .\r\nبايد دانست كه هيچيك از شهرهاى مسلمين باستثناى بغداد مانند لنگرگاه بصره منظرهء دلفريبى كه مخصوص مشرق است ندارد . اينجا همان محلى است كه ميلتون اشاره مىكند سندباد ملاح سفر دريائى مشهور خود را از آنجا آغاز نهاده است .\r\nامروزه شعب و رودخانه‌هاى كوچك اينجا جالب و جاذب و امور بازرگانى آن در كمال رونق است ، ليكن هواى آن هم گرم و هم ناسالم است من يكى از تابستانها را در آنجا گذرانيده‌ام ولى هيچ خوشم نميآيد كه آن را بخاطر بياورم . بالجمله عمر وقتى كه گونه‌هاى زرد اعراب مداين را ديد متوحش شده دستور داد كوفه را نيز بنا نمودند .\r\nانتخاب آن هم از اين‌جا بوده كه بصحرا اتصال داشت ، همان صحرائى كه قسمت مهم مردى و شجاعت و جسارت آنها مرهون آن بوده است . بعد از بناء اين شهرها حيره كه فاصلهء آن با كوفه چند ميلى بيش نبود و نيز مدائن رو بانحطاط نهادند . ميور در اينجا چنين مينويسد « اين دو محل نوآباد با سكنهء عرب خالص خود ترقى نموده شهرهائى شدند داراى يكصد و پنجاه هزار تن نفوس و نفوذشان در ادبيات و الهيات اسلام از تمام ممالك اسلامى فزونى پيدا نمود » .\r\nدر تمام اين جنگ‌ها كه در يك مورد منتهى به بناء اين دو شهر گرديد چيزى كه فوق‌العاده از مهاجمين عرب تعجب‌آور مىباشد اين است كه آنها نه‌فقط فتح ميكردند بلكه با يك مرام و نظام ثابتى با تمام خانواده‌هاى خود در كشورهاى مفتوحه مسكن\r\n\r\n","description":"","footnote":"","page_name":" 691 ","page_number":737},
  {"content":"\r\n\r\nميگزيدند . چنان كه خود من در ايران به قبائل عديده‌اى از اعراب برخورده‌ام كه حتى از تاريخ ورود خود بايران اطلاع داشتند و نيز در صحبت با آنها معلوم بود كه از ترك گفتن ميهن اصلى خود عربستان هيچ تأثرى هم ندارند .\r\n\r\nلشكركشى از بحرين و شكست\r\nيكى از لشكركشىهاى مسلمين كه بشكست منتهى گرديد لشكركشى از بحرين بوده است . توضيح اينكهء علاء حاكم بحرين از راه دريا حمله بفارس برد . اين عرب حادثه‌جو ناوگانش را بدون محافظ و نگهبان گذاشته با نيروى خود در داخلهء كشور تا مسافت زيادى با بهره‌مندى پيش رفت ، ولى در آخر با دشمن گلاويز شده و شكست خورد ، با اينحال توانست قاصدى بمدينه نزد عمر اعزام دارد و درنتيجه عتبه با دوازده هزار تن به كمك او شتافت . قواى امدادى با لشكر علاء پيوسته دشمن را عقب راندند . معذلك مجبور شده به طرف بصره برگشتند .\r\n\r\nفتح خوزستان و تصرف شوشتر 19 هجرى ( 640 )\r\nهرمزان حاكم خوزستان از اين پيشرفت ايرانيان بر عليه علاء و مسلمين بحرين تشجيع شده در اين صدد افتاد كه اعراب را از اهواز بيرون كند و اين سبب شد كه عتبه تصميم گرفت كه پيش برود . او هزمزان را از خط كارون عقب رانده و اعراب اهواز را پس‌گرفتند و با وصف احوال هرمزان را گذاشتند كه در آخر به او پرداخته كار او را خاتمه بدهند ، چنان كه در سال 19 هجرى ( 640 ) در رام‌هرمز محل فتح بزرگ اردشير ، اعراب او را مستأصل ساختند و او ناچار بشوشتر كرسى اين ايالت فرار نمود ، محل مزبور پس از هيجده ماه محاصره سقوط يافته بدست اعراب افتاد ، هرمزان به مدينه نزد عمر فرستاده شد تا آنچه او مقتضى ميداند دربارهء وى به عمل بياورد ، اين ايرانى زرنگ و باهوش پس از ورود بر خليفه اظهار عطش نموده آب خواست ، جام آبى بدست او دادند ، ليكن او حيله كرده در خوردن آب به بهانهء اينكه مبادا دفعتا او را با خنجر بقتل برسانند درنگ نمود ، خليفه گفت نترسيد تا اين آب را نياشاميديد حيات شما محفوظ و از خطر ايمن خواهيد بود ، اين‌جا هرمزان آب جام را بر زمين ريخت ، عمر ، هرچند زرنگ‌تر بود ، قولش را حفظ كرد . هرمزان نيز داخل در دين اسلام گرديد و از خطر نجات يافته حقوقى\r\n\r\n","description":"","footnote":"","page_name":" 692 ","page_number":738},
  {"content":"\r\n\r\nهم براى معاش او معين گرديد . مطلب قابل ملاحظه اين است كه او در دفاع خودش در خصوص مخالفت با اعراب اظهار داشت كه از طرف پادشاه بزرگ دستور داشته و ناچار بود بر طبق آن عمل نمايد و اين بالاخره بر عمر مسلم داشت كه بايد جنگ با ايرانرا بپايان برساند .\r\n56 - قلعهء نهاوند\r\n\r\nجنك نهاوند 21 هجرى ( 642 )\r\nدر 20 هجرى ( 641 ) يزدگرد باز كوشش كرده و لشكر فراوانى جمع‌آورى نموده با دستجاتى از هريك از ولايات شاهنشاهى كه مطيع و مسخر نشده بودند بجنگ اعراب فرستاد . خليفه اينجا مقتضى دانست كه جنگ دفاعى را اختيار كند ، او نعمان را از خوزستان طلبيده و فرماندهى لشكر را با تمام اختيارات به او واگذار كرد ، عدهء لشكرى كه با او بود بالغ بر سى هزار تن بوده است ، نيروى خوزستان بطور غيرمستقيم به او كمك نموده يعنى به طرف پرسپوليس پيش رفتند . مسلمانان از راه حلوان حركت كرده ، در اين اثناء خبر رسيد كه لشكر ايران مشتمل بر يكصد و پنجاه هزار تن تحت سردارى فيروزان فرمانده سابق ميدان قادسيه در نهاوند پنجاه ميلى جنوب همدان اردو زده‌اند . سردار عرب فورا به قصد حمله بدان سمت شتافت .\r\n\r\n","description":"","footnote":"","page_name":" 693 ","page_number":739},
  {"content":"\r\n\r\nلشكر ايران با وجود عدهء زياد جنگ دفاعى را پيش گرفته از پشت سنگرها پيكار ميكردند . در صحرا فقط زدوخوردهاى كوچكى روى ميداد و آنها اميدوار بودند اعراب را از اين راه خسته كنند ، بدين جهت جنگ طول كشيد و خواروبار سپاه عرب نزديك به اتمام بود . در اين حال نعمان حيله به كار برده عقب نشست و چنين وانمود كرد كه خبر فوت خليفه رسيده است . اين تدبير نتيجهء خوبى بخشيد ، چه فيروزان فريب خورده به تعقيب دشمن پرداخت . همين كه سپاهيان ايران به جائى رسيدند كه منظور نعمان بود مسلمانان برگشته و جنگ شروع گرديد . اعراب چنان سخت حمله‌ور شدند كه بالاخره ايرانيان تاب مقاومت نياورده مهياى فرار گرديدند . در اين هنگام كه موقع ظفر بود نعمان كشته شد ، ولى كشته شدن او تغييرى در وضع جنگ روى نداد . بلكه سپاهيان او بيشتر بهيجان آمده بر كوشش خودشان افزودند . ايرانيان و از آن جمله فيروزان در معابر تنگ كوه گرفتار آمده تماما بقتل رسيدند . مينويسند زياده از يكصد هزار تن از سپاه ايران در اين ميدان نابود شدند .\r\nنتيجهء اين جنگ آخر كه ميتوان آن را بجنگ آربل تشبيه كرد ( مانند جنگهاى زنجير و قادسيه كه در رديف جنگهاى گرانيك و ايسوس واقع شده‌اند ) از پيش معلوم و ظاهر و آشكار بوده است ، ليكن اعراب آن را فتح الفتوح ناميده‌اند .\r\n\r\nتسخير ولايات ايران\r\nدر تسخير ولايات مختلفهء ايران بطور سريع ( پس از فتح نهاوند ) طبرى شرحى مفصل و مبسوط نوشته و ضمنا نشان ميدهد كه هريك از اين ولايات و ايالات خود به تنهائى قوائى جمع كرده با اعراب جنگيدند ، بدون اينكه از طرف پادشاه بزرگ فرارى كمكى به آنها بشود . اعراب پس از فتح نهاوند برحسب دستور عمر به طرف اصفهان حركت كردند . اين شهر مهم پس از جنگى كه در آن جنگ سردار سالخوردهء ايرانى كشته شد به تصرف اعراب درآمد . در سال بعد لشكر عرب به طرف كرمان روانه شده فتحى در سرحد اين ايالت نمودند . آنها تا جلگهء حاصلخيز جيرفت سمت جنوب شرقى و نيز از طرف شمال تا ولايت قهستان و شهر طبس پيشرفته بعلاوه دستهء ديگرى به سيستان حمله بردند . ز رنج پايتخت آن را فتح نكردند ، ولى وقتى كه\r\n\r\n","description":"","footnote":"","page_name":" 694 ","page_number":740},
  {"content":"\r\n\r\nمسلمانان اين ايالت را اشغال نمودند خود پايتخت تسليم گرديد . بالاخره مسلمين مكران خشك لم‌يزرع را مورد حملهء شكست‌ناپذير خود قرار داده و حدود فتوحات شرقى برحسب امريه عمر تا همين‌جا محدود گرديد .\r\nاما در شمال شرقى حاكم رى لشكرى از گرگان ، طبرستان و قومس جمع كرد ، ليكن بواسطهء خيانتى كه در كار بود شكست خورد . لشكريان عرب بعد از اين از همان جاده‌اى كه پادشاه بزرگ هخامنشى يعنى داريوش كدمان از جلو اسكندر فرار كرده بود به طرف مشرق روانه شدند . آنها از البرز گذشته به طرف گرگان رفتند . حاكم آنجا قبول اطاعت نمود . دو ستون ديگر از سپاه عرب به طرف آذربايجان حركت كرده و در شمال تا قلعهء مشهور دربند خود را رسانيدند و تمامى اين ايالت مهم و زرخيز سر تسليم خم نموده تحت اطاعت و انقياد درآمد . فتح خراسان به ظاهر آخر از همه تحت نظر گرفته شد .\r\nفقط طبرستان درنتيجهء جنگل‌هاى انبوه و مسدود استقلال خود را تحت‌نظر سلاطين و شاهزادگان موروثى معروف به سپهبد تا سال 760 ميلادى حفظ نمود « 1 » .\r\nساميها در امپراطورىهاى بابل و آشور نفوذ پيدا نموده دولت‌هائى بجاى آنها تشكيل دادند ، تا اينكه آريانهاى ماد و پارس ايشان را از ميان برده و خود بجاى آنها قرار گرفتند . اينان هم به نوبهء خود پس از پانصد سال سقوط يافته تحت حكومت و فرمانروائى قومى از تورانيان درآمدند ، تا در قرن سوم ميلادى دوباره آريان‌ها عرض وجود نموده بر اريكهء سلطنت و فرمانفرمائى قرار گرفتند . آرى يكى از خاندانهاى عالى آريا يعنى ساسانيان در حدود چهارصد سال حكومت و سيادت نموده و آخرين درجهء عظمت و جلال را دارا بودند ، تا اينحد كه امپراطورى روم را واژگون ساختند ، ولى بعد ( به حكم طبيعت ) رو به ضعف و انحطاط نهاده بتدريج شكسته و فرتوت شدند و آن تا يك اندازه هم بواسطهء احساسات سخت و شديدى بوده است كه اجازه نمىداد يكنفر سردار كافى و لايقى بر تخت قرار گيرد .\r\n\r\n\r\n","description":"","footnote":"\r\n( 1 ) - رجوع شود به « تاريخ طبرستان » ابن اسفنديار كه برون آن را طبع و نشر نموده است و نيز مراجعه شود به « يادداشت گيب » صفحه 49 ( مؤلف ) .\r\n","page_name":" 695 ","page_number":741},
  {"content":"\r\n\r\nآرى ايران پس از يك دوره جنگ‌هاى خانه برانداز و صدمات و لطمات شديد و سخت فرسوده شده در ميدان قادسيه ولى پس از يك جنگ دليرانه و ابراز شهامت و شجاعت سقوط كرده و زمام حكومت و فرمانفرمائى پس از دوازده قرن از سقوط نينوا دوباره بدست سامىها افتاد .\r\n\r\nمرك يزدگرد سوم 31 هجرى ( 652 )\r\nيزدگرد يك عضو جبان و بزدل يك خاندان سلحشور جنگى از رى باصفهان و از آنجا بكرمان گريخته و سپس از آنجا هم به طرف بلخ فرار نمود . او از فغفور چين و خاقان ترك كمك طلبيد . اما فغفور چين تقاضاى ويرا رد كرده حاضر نشد يارى كند ، ولى خاقان مسئول ويرا مورد توجه قرار داده مايل شد به او كمك بدهد ، مگر بعد بواسطهء عدم رضايت از رفتارش امتناع ورزيده . بالاخره او دورهء زندگانى ننگين خود را در كلبهء يك آسيابانى در نزديكى مرو خاتمه داد . به اين معنى كه آسيابان مزبور او را به طمع لباس فاخر و جواهرى كه همراه داشت بقتل رسانيد . بنابر روايتى يك نفر اسقف مسيحى جسد او را گرفته دفن كرد و آرامگاهى هم بالاى قبرش بنا نمود . خاطرهء اين پادشاه به كلى از دلها محو نشده بطوريكه پارسيان ( زردشتيها ) هنوز با نهايت صميميت و وفادارى هرسال در 12 سپتامبر بمناسبت جلوس او بر تخت جشن گرفته و سنهء عالم شاهى مخصوصا از همين تاريخ شروع مىشود . او از طرف زردشتيان آخرين پادشاه ساسانى شناخته شده است .\r\nچنان كه ديده شد آخرين پادشاه نالايق خاندان عظيم الشأن ساسانى پس از ده سال از جنك نهاوند بطور شرم‌آورى رهسپار ديار فنا گرديد ، نميتوان هم او را ( از روى قانون ) بتقصير بزرك يا خيانت مهمى متهم داشت ، ليكن چون فقدان مردى و شجاعت و شهامت در سلاطين استبدادى مفاسد و معايبش بيش از معايب و مفاسد هرجنايت و تقصيرى است لذا بايد گفت كه يزدگرد سوم مانند داريوش كدمان كه باهم شباهت زيادى دارند در پيشگاه تاريخ محكوم و حقا هم محكوم مىباشد .\r\n\r\n","description":"","footnote":"","page_name":" 696 ","page_number":742},
  {"content":"\r\n\r\nسورهء فاتحه\r\n\r\nفصل چهل و چهارم شرح احوال ( حضرت ) محمد در مكه\r\nبنام خداوند بخشندهء مهربان\r\nستايش خدا را كه پروردگار جهانيان ، بخشنده و مهربان و صاحب روز جزاست خدايا ترا ميپرستيم و از تو كمك ميجوئيم ، ما را به راه راست هدايت كن . راه آنها كه نعمتشان دادى . نه آنها كه غضب‌شدگانند و نه آنها كه گمراهانند .\r\n« ترجمهء سورهء بالا »\r\n\r\nسرزمين عربستان\r\nاگرچه ما در فصل سابق راجع به نتائج حاصلهء از ظهور اسلام شرحى بطور اجمال مذكور داشتيم ولى نظر باهميت فوق‌العادهء اينموضوع و تأثيرات مهمه‌اى كه در ايران بخشيده مقتضى است كه آن را مسلسلا از ابتداء بيان نمائيم « 1 » .\r\n\r\n\r\n","description":"","footnote":"\r\n( 1 ) - كتابهائى كه درينباب از نظر ما گذشته و ما از آنها استفاده كرده‌ايم عبارتند از « خلافت و نيز حيات محمد » تأليف سر ويليام ميور .  ( Geschichte der Chalifen ) .  ( در چهار جلد ) تأليف دكتر گستاوويل  . ( Gustav Weil )  « تاريخ علمى اعراب » تأليف و ، آ ، نيكلسن  ( Nicholson )  « عربستان مهد اسلام » تأليف ، م ، زومر  ( Zwemer )  ( مؤلف ) .\r\n","page_name":" 697 ","page_number":743},
  {"content":"\r\n\r\nشبه‌جزيرهء عربستان كه مساحت آن چهار برابر فرانسه است داراى يك فلات مركزى است موسوم به نجد كه يك نصف اين شبه‌جزيره را تشكيل داده و حد وسط ارتفاع آن سه هزار پا مىباشد . گرداگرد آن از هرسمت خصوصا در حصهء جنوبى ، ريگستان خشك واقع است ، در ماوراى اين صحارى چول زنجيره كوههائى كشيده شده‌اند كه قسمت غالب آنها پست و برهنه يعنى عقيم و نازا مىباشد ، ولى در نواحى عمان طرف شرق و در قطعهء يمن سمت غرب ارتفاع اين جبال نسبة زياد مىشود .\r\nپشت سر خط ساحلى عربستان سدى از كوه ناشكسته كشيده شده و آن از بحر احمر تا تنگهء باب المندب امتداد دارد و از آنجا هم به طرف مشرق و شمال شرقى تا رأس الحد جلو رفته و به همين طريق خليج فارس را دور مىزند . اين مسافت رويهمرفته بالغ بر چهار هزار ميل مىباشد ، در تمام اين حدود مشكل است بتوان يك لنگرگاه يا بندر طبيعى مناسبى پيدا نمود و ازاين‌رو دست يافتن بر اين شبه‌جزيره از هرسو مشكل مىباشد و چون اهالى به اين نكته متوجه بوده لذا سرزمين خودشان را جزيرة العرب ناميده‌اند .\r\nوسائل ارتباطيهء داخلى عربستان نيز خراب است ، زيرا صحراى بزرك عربستان كه آن را ربع الخالى ( سرزمين خشك و برهنه ) مينامند از ديرباز كشور را به دو قسمت تقسيم و نقطهء شمال را از جنوب مجزى نموده است ، شايد درنتيجهء وجود همين سد طبيعى باشد كه مىبينيم در يكى از دوره‌هاى اوليه چادرنشين‌هاى وحشى شمالى به لسان عربى تكلم نموده بر خلاف سكنهء يمن و حمير جنوبى بسيار متمدن به زبانى تكلم مىنمودند كه شش قرن پيش از ميلاد متروك و زبان عربى تفوق پيدا كرده است .\r\nدر جغرافياى طبيعى ايران ما اين نكته را خاطرنشان نموديم كه بين رود سند و شط العرب رودخانهء مهمى كه به دريا متصل باشد وجود ندارد ، ايران مملكتى است داراى بيابان و صحراى بدون رودخانه و مقدار بارندگى آن در شمال شايد كمتر از ده انگشت و در جنوب بالغ بر پنج انگشت مىباشد ، اما عربستان بايد گفت كه از اين حيث نسبت بايران از بخشش‌هاى طبيعت خيلى كم سهم برده است ، البته در ايران\r\n\r\n","description":"","footnote":"","page_name":" 698 ","page_number":744},
  {"content":"\r\n\r\nهم صحارى بزرگى است كه قسمت معظم كشور را تشكيل ميدهد و نيز رودخانه‌اى در اين حدود يافت نميشود ، معهذا عربستان هم از حيث صحارى و هم از حيث احتياج به آب چنان كه در جغرافيا وقتى كه آن را اسم ميبريم ميگوئيم كه آن خيلى در طرف شدت واقع شده است ، ولى بايد دانست كه از آثار شهرهاى قديمى كه در اين صحارى بدست آمده و همچنين از قرائن و امارات ديگرى مستفاد مىشود كه عربستان تقريبا در دو هزار سال پيش به قدر امروز خشك و چول نبوده است .\r\n\r\nاهميت مكه\r\nبايد دانست كه رونق و شكوه عربستان بيشتر در تجارت با شرق بوده است تا محصولات داخلى خود ، حتى در زمانهاى خيلى قديم در حدود صدهء دهم قبل از ميلاد ادويه‌جات ، طاوس و ميمون هندوستان از راه دريا بسواحل عمان حمل شده و از حضرموت ايالت واقعهء مقابل هند به سمت مارب مركز حكومت سبا راه كاروان‌رو وجود داشته و از آنجا از طريق مكه و پترا بغزه عبورو مرور مينمودند ، از مراجعهء به نقشه به خوبى معلوم مىشود كه مكه بواسطهء واقع شدن آن تقريبا بين راه حضرموت و پترا از اين خط تجارتى تا چقدر استفاده نموده و مركز آمدورفت بازرگانان و عبورومرور قوافل و جمعيت زياد واقع شده بود ، چنان كه در كتاب خرقيل نبى راجع به تجارت و ثروت صور شرحى كه ذكر شده بشرح زير مىباشد « 1 » « عرب و همه سروران قيدار بازارگانان دست تو بودند با بره‌ها و قوچها و بزها با تو دادوستد ميكردند تجار شبا و رعمه سوداگران تو بودند ، بهترين همهء ادويه‌جات و هرگونه سنگ گرانبها و طلا بعوض بضاعت تو ميدادند ، حران و كنه و عدن و تجارشبا و آشور و كلمد سوداگران تو بودند » ،\r\nبيان مزبور از يكى از انبياء بنى اسرائيل است كه در پانصد و نود و نه قبل از ميلاد به حكم بخت النصر بطور اسارت در آنحدود بسر ميبرد وسعت و اهميت اين تجارت را به خوبى ظاهر ميسازد ، نكته‌اى كه در اينجا قابل توجه مىباشد اين است كه عدن خرقيل كه امروز جزء مستملكات بريتانياى كبير است زياده از دو هزار سال قبل\r\n\r\n\r\n","description":"","footnote":"\r\n( 1 ) - باب 27 آيه 21 و 23 .\r\n","page_name":" 699 ","page_number":745},
  {"content":"\r\n\r\nهم به همين نام خوانده ميشد ، شايد بازرگانى دريائى هند كه در قرن اول ميلادى از باب المندب به بحر احمر شروع گرديده بالنتيجه راه كاروان‌رو بتدريج متروك و شهرهائى كه در سابق آباد بودند رو به خرابى نهادند ،\r\n\r\nمذهب قديم اعراب\r\nآئين مذهبى كه در مكه رواج داشت بعقيدهء ميور نويسندهء بزرگ ما بايد آن را از يمن سراغ گرفت ، ناحيه‌اى كه سكنهء اوليهء آن باحتمال قوى بومى و متوطن بوده‌اند . آنها مذهب صابئين را با خود آوردند ، مذهب مزبور عبارتست از اعتقاد بخداى يگانه و پرستش اجرام سماوى . اعقاب اين طايفه كه غالب آنها در حدود بصره و محمره سكنى دارند جهانگردان آنها را بطور غلط نصاراى تابع يحيى ميدانند ، در صورتى كه اين طايفه خود را « مانديان « 1 » » مينامند ، در ميان آنها غسل تعميد و رسم وضو جارى مىباشد ، كتاب مذهبى آنها زبور و ستارهء « 2 » شمال را مقدس ميشمارند ، ادوين آرنولد « 3 » در طى بيان خود راجع بمذهب صابئين بشرح زير مينويسد :\r\n« اسلام در صحرائى تولد يافت كه مادرش صابئى و يهود بمنزلهء پدر و دايهء آن نصرانى بوده است » و حقيقت هم همين است كه او اشاره نموده است ، اعراب جاهليت بنام كواكب سبعه داراى هفت معبد بودند و رب النوع‌هائى را مىپرستيدند كه در قرآن اسم سه‌تاى آنها ذكر شده است . اول لات كه از بت‌هاى بزرگ مكه بوده . دوم العزى « 4 » كه به ستارهء زهره اختصاص داشته است ، سوم منوة سنگى بود كه آن را مقدس ميشمردند ، بعلاوه اصنام ديگرى را بعدد ايام سال در كعبه جمع كرده كه هرروزى بيكى از آنها تخصيص داشت كه پرستش مينمودند .\r\n\r\n\r\n","description":"","footnote":"\r\n( 1 ) -  Mahdean . \r\n( 2 ) - رجوع شود بفصل بيست و هشتم و كتاب « عربستان مهد مذهب اسلام » تأليف زومير . اعراب آنها را نظر برسم وضوئى كه دارند مغتسله ناميده‌اند . .\r\n( 3 ) -  Edwin Arnold . \r\n( 4 ) - و اين بافتخار همين الهه بود كه منذر پادشاه حيره بطوريكه در فصل 39 ذكر شد چهارصد راهبه را قربانى نموده . ( مؤلف )\r\n","page_name":" 700 ","page_number":746},
  {"content":"\r\n\r\n\r\nكعبه\r\nدر مكه مركزى كه براى پرستش معين شده بود اسم آن كعبه « 1 » بوده است . در گوشه شرقى آن سنگ سياهى مايل بسرخى نصب نموده و چنين معتقد بودند كه آن از آسمان فرستاده شده است ، سنگ مزبور به شكل نيمدائره و خيلى كوچك يعنى شش انگشت در هشت انگشت مىباشد ، زائرين 57 - تصوير كعبه\r\nكه هفت مرتبه خانه را طواف مينمودند در هردفعه اين سنگ را هم با كمال احترام مىبوسيدند ، در حج صغير ( حج افرادى ) لازم بود بين صفا و مروه هفت مرتبه سعى به عمل\r\n\r\n\r\n","description":"","footnote":"\r\n( 1 ) - و آن به معناى مكعب است .\r\n","page_name":" 701 ","page_number":747},
  {"content":"\r\n\r\nآرند و در حج كبير ( تمتع ) موظف بودند عرفات را كه كوه كوچكى است سمت شرقى مكه درك نموده و در وادى منابر عليه شيطان رمى حجره نمايند . در خاتمهء اين اعمال حيواناتى را كه بنام قربانى آورده بودند ميكشتند ، اما اين مناسك را به ابراهيم نسبت دادن و از آثار او شمردن چنان كه معروف هم همين است غير از استيلاى نوشتجات يهود و اينكه از طرف آنها اين امر اشاعت يافته باشد منشاء و مدرك ديگرى براى آن نيست و همچنين از پاشنهء پاى اسمعيل كه به زمين خورده و چاه زمزم پيدا شده است از جمله شهرتهائى است كه هنوز براى آن مدرك صحيحى در دست نيست . در هر صورت مردم بناء خانه كعبه و وضع آن مناسك و اعمال را از آن ابراهيم و اسحق مىدانند .\r\n\r\nاجداد پيغمبر\r\nچون مسئلهء نسب در ميان عرب اولين درجهء اهميت را دارا مىباشد لهذا لازم است كه راجع به قبيله و آباء و اجداد ( حضرت ) محمد شرحى بر سبيل اجمال ذكر نمائيم . در اواسط قرن پنجم ميلادى قصى يكنفر از زعماى قريش « 1 » حكومت مكه را دارا شده و او تمام افراد قبيلهء خود را در اين شهر جمع نمود .\r\nقصى علاوه بر سردارى در ايام جنگ و قضاوت در ايام صلح كه برحسب رسوم و عوائد آن عصر دارا بود كليددارى خانهء كعبه و سقايت حاج نيز به او محول بوده است . پس از فوت قصى و نيز فوت پسر ارشد بين وارث نزاع سختى درگرفت . آنهائيكه از طبقهء اكبر اولاد بودند حاضر نشدند كه از اختيارات فوق سهمى هم به طبقهء كوچكتر داده باشند .\r\nاين نزاع و كشمكش بين آنها رسيد به جائى كه نزديك بود به قتال و جدال بكشد . حاميان اولاد كبار دستهاى خود را ميان كاسهء خون غوطه داده جلو اصنام مشغول استعاثه شدند .\r\nهاشم هم كه از طرف صغار ولايت داشت بحلف و قسم مبادرت نموده با وقايع ديگرى كه رويداده بالاخره قرار بر اين شد كه كليددارى خانهء كعبه و سردارى ايام جنك با اولاد كبار و\r\n\r\n\r\n","description":"","footnote":"\r\n( 1 ) - بعضيها قريش را مشتق از لفظى دانسته‌اند كه معناى آن « شتر بسيار اصيل مىباشد . و اين اگر صحيح باشد مع التعجب نام زردشت هم بطوريكه احتمال داده‌اند تقريبا همين معنا را دارد و اين توافق واقعا يك توافق غريبى است ، رجوع شود بفصل نهم كتاب حاضر ( مؤلف ) .\r\n","page_name":" 702 ","page_number":748},
  {"content":"\r\n\r\nسقايت حاج و اطعام در ايام حج بصغار برگذار شود .\r\nچندى كه از اين ميانه گذشت هاشم درنتيجهء جوانمردى و بذل‌وبخشش مقام بلند ارجمندى پيدا كرده و محسود اميه برادرزادهء خويش واقع گرديد ، نامبرده بناى رقابت با هاشم را گذاشت . بالاخره اميه عمش را نزد كاهنى كه شغلش قضاوت در لياقت شخصى و شايستگىهاى ذاتى بود بمنافره طلبيد و هاشم روى عقايد عشيره‌اى ناچار تن بدين منافره داده ولى شرط كرد كه هركدام كه محكوم شد علاوه بر دادن پنجاه شتر سياه‌چشم مدت ده سال هم از مكه مهاجرت نمايد . قرارداد مزبور بر له هاشم تمام شد و اميه بعد از دادن 50 شتر كه تماما نحر شده صرف ضيافت گرديد به طرف شام حركت نمود . اينواقعه بسيار مهم است چه رقابت بين بنى هاشم و بنى اميه از اينجا آغاز شده و آن ثمرات محنت‌آورى دربر داشت . در سال 500 ميلادى هاشم كه در سن رشد و كمال بود در مدينه از يك خانوادهء عالى دخترى را بنكاح خود درآورد و از وى فرزندى موسوم به شيبه بوجود آمد . هاشم در 510 ميلادى درگذشت و تمام اختيارات او به برادرش المطلب برگذار گرديد . وى مطابق رسوم خاندانى با پيشانى گشاده بادامهء ضيافت و مهماندارى پرداخت .\r\nشييه چند سالى در مدينه توقف نمود و اخيرا عمش او را برداشته با خود به مكه آورد . در اينجا اشتباها او را در ابتدا به خيال اينكه غلام است عبد المطلب ميناميدند و اين لقب از براى او در تمام دورهء زندگانى باقى ماند ، در يك دعواى خانوادگى مربوط به مسئله مالى بالاخره نزاع مزبور درنتيجهء ورود هشتاد نفر از اقارب طرف مادر او به مكه ، برله او خاتمه يافت . وقتى كه المطلب فوت كرد شيبه با اختيارت تمام جانشين او شد و چون يك پسر بيش نداشت نفوذش در يك زمان كم بود ، ولى اخيرا بخت با او مساعدت كرده محل چاه مقدس زمزم را كشف و آن در ازمنهء قديم به همان وضعى كه ديده شده موجود بوده است . چاه مزبور از وقتى كه بدست وى افتاد بواسطهء اينكه امر سقايت مكهء خشك با او بود كارش بالا گرفت و بعد بواسطهء پيدا شدن فرزندان ديگر حيثيت وى مثل پدرش فزونى يافت . او يك نذر خيلى غريبى كرد و آن اين بود كه اگر ده پسر\r\n\r\n","description":"","footnote":"","page_name":" 703 ","page_number":749},
  {"content":"\r\n\r\nبوى عطا شد يكى از آنها را درنتيجهء اين حسن اقبال قربانى كند ، وقتى كه اين عده بكمال رسيد قرعه انداخته شد و آن باسم عبد الله پسر كوچك افتاد ، هنگاميكه پدر آماده گرديد كه بعهدش وفا نموده فرزندش را قربانى كند مردم جمع شده و او را وادار كردند كه بين عبد الله و ده شتر قرعه انداخته تا مگر شتران خونبهاى عبد الله واقع شوند ، نه بار قرعه انداخته شد و در هربار بنام عبد الله افتاد ، ولى دفعهء دهم كه انداختند و آن بنام شترها اصابت كرد ، تمام شتران را كه بالغ بر صد نفر بود نحر نموده و همهء آنها صرف ضيافت اهل مكه گرديد و بدينطريق عبد الله از كشته شدن محفوظ ماند ، چون سن او به بيست و چهار رسيد پدرش از خويشان خود دخترى را كه اسمش آمنه بود براى وى تزويج نمود ، او پس ازدواج بعزم تجارت با قافله‌اى به شام مسافرت كرد ، در مراجعت از اين سفر در مدينه فوت كرد ، در بيستم ماه اوت 570 ميلادى از زوجه‌اش آمنه محمد متولد گرديد .\r\n\r\nاوضاع سياسى عربستان پيش از ولادت پيغمبر و نيز پس از ولادت\r\nدر ميان روابط خارجى قبيلهء قريش رابطه‌اى كه نقل شده قراردادى مىباشد كه هاشم با امير غسانى يكى از شيوخ نصرانى عرب كه پايتخت او بستره سمت شرقى اردن بود بسته است و نيز ذكر شده كه هاشم از دولت امپراطورى فرمانى تحصيل كرده بود باينكه قريش آزادند بشام مسافرت كنند ، ولى احتمال قوى ميرود كه فرمان مذكور امضائى كه داشت امضاء نمايندهء محلى امپراطور بوده است .\r\nما در فصل چهلم اين مطلب را ذكر نموديم كه پادشاه حبشه كه پايتخت وى آنوقت اقصم كنارهء بحر احمر بود به يمن حمله برده و آن را تصرف نمود . در 570 ميلادى يعنى سال ولادت پيغمبر ابرهه « 1 » نائب السلطنهء قابل حبشه بر عليه مكه حركت كرد و ظاهر امر هم اين بود كه هتك و بى احترامى كه بكليساى واقعهء در صنعا شده انتقام بكشد ولى احتمال دارد كه روى موجبات سياسى قصد كرده بود كعبه را منهدم سازد ، ابرهه ضديت‌ها و جلوگيرىهائى كه در خط سيرش به عمل\r\n\r\n\r\n","description":"","footnote":"\r\n( 1 ) - ابرهه به زبان حبشه محرف ابرام يا ابراهيم مىباشد و كتيبه‌اى كه بامر او كنده شده اخيرا پيدا شده است رجوع شود بدائرة المعارف اسلامى ( مؤلف ) .\r\n","page_name":" 704 ","page_number":750},
  {"content":"\r\n\r\nآمد همه را دفع نمود ، تا اينكه بطائف رسيد كه در سه منزلى مكه سمت شرق واقع است و از اينجا او يك عده سپاه مهاجم و غارتگر خود را مقدمتا روانه نمود كه آنها حيواناتى را كه بغارت گرفتند از جمله دويست نفر شتر عبد المطلب بوده است ، وى با قواى عمدهء خود كه در اينميانه يك عده از فيلان مهيب جنگى هم بود پشت سر حركت نمود و در خارج شهر مكه اردو زد ، به اهل مكه كه از اين پيش‌آمد متحير و مضطرب بودند پيغام داد كه غرضش صدمه و آزار به آنها نيست بلكه مقصود وى فقط انهدام كعبه است . عبد المطلب خود را به اردوى دشمن رسانيده و ابرهه را ملاقات نمود ، درنتيجه او حاضر شد كه شتران عبد المطلب را رد كند ، ليكن از تصميمش حاضر نشد برگردد .\r\nدر اين روايت چنين ذكر شده كه عبد المطلب نزد ابرهه فقط از شتران خود سؤال نمود و از كعبه اسمى نبرد . اظهار حقارت‌آميز ابرهه را هم جواب سخت داده و گفت كه كعبه بمساعدت نوع انسانى ابدا احتياج ندارد ، چنان كه روزى كه براى اين اقدام مقرر شده بود فيلان از حركت بازمانده و قدمى بجلو برنداشتند . اين ناكامى كه براى ابرهه و لشكرش رويداد تفصيل آن در قرآن چنين ذكر شده است - « آيا نديدى پروردگار تو با سپاه فيل چه كرد ؟ آيا حيلهء جنگى ايشان را باطل و بىثمر نگردانيد ؟ و او فرستاد بر عليه ايشان جوقه‌جوقه مرغان كوچكى را كه ميانداختند روى آنها سنگريزه‌هائى از گل پس گردانيد ايشان را مانند كاه خرد شده « 1 » » مضمون آيات فوق بيان روشن و واضحى است از بيمارى معروف به آبله كه آن را در عربى سنگريزه هم مينامند و اين مطابق با تاريخ هم هست . لشكر حبشه رو بهزيمت نهادند و خود ابرهه در صنعا به همين مرض منحوس درگذشت . اين خبر كه كعبه از امداد آسمانى محفوظ ماند در همه‌جا انتشار پيدا نمود ، بديهى است كه علاوه بر اينكه بر احترامات كعبه افزود مقام و مرتبت قبيلهء قريش هم بدرجهء بس عالى رسيد .\r\n\r\n\r\n","description":"","footnote":"\r\n( 1 ) - سورهء 105 و اصل آيات اين است -       « أَ لَمْ تَرَ كَيْفَ فَعَلَ رَبُّكَ بِأَصْحابِ الْفِيلِ ، أَ لَمْ يَجْعَلْ كَيْدَهُمْ فِي تَضْلِيلٍ ، وَ أَرْسَلَ عَلَيْهِمْ طَيْراً أَبابِيلَ ، تَرْمِيهِمْ بِحِجارَةٍ مِنْ سِجِّيلٍ ، فَجَعَلَهُمْ كَعَصْفٍ مَأْكُولٍ ،       ( مترجم ) .\r\n","page_name":" 705 ","page_number":751},
  {"content":"\r\n\r\nپس از فوت ابرهه پسرش يقصم بجاى پدر از طرف مسروق به نيابت سلطنت منصوب گرديد و آن چهار سال طول كشيد ، در زمان پادشاهى مسروق بوده است كه نيروئى از طرف انوشيروان اعزام و درنتيجه حبشىها از ميان برداشته شده و سلاطين 58 - حضرت محمد و حجر الاسود\r\nقديم دوباره روى كارآمده تحت حمايت شاهنشاهى ايران بر تخت سلطنت قرار گرفتند .\r\nطبرى كه راوى اين خبر است مينويسد وقتى كه صائف بر تخت پادشاهى قرار گرفت\r\n\r\n","description":"","footnote":"","page_name":" 706 ","page_number":752},
  {"content":"\r\n\r\nعبد المطلب ويرا ملاقات كرد ، او معروف است كه در 578 ميلادى درگذشت و بنابرين تاريخ اين لشكركشى بايد بين 574 و 578 ميلادى بوده باشد .\r\n\r\nايام كودكى و دورهء جوانى تا سن كمال محمد\r\nحضرت محمد وضعش در اوان كودكى اميدبخش نبود چه اولا پدرش كه از دنيا رفته بود تمام تركهء او عبارت بود از يك دختر كنيز و پنج شتر و چند گوسفند و يك خانه ، ولى در عين‌حال اقربا و خويشان مقتدرى داشت . مطابق رسم آنزمان او را بيك زن صحرانشينى از قبيلهء بنى سعد كه اسمش حليمه بود سپردند . وى در ميان فرزندان آزاد باديه بسر برده تا اينكه سنش به شش سال رسيد ، او در هواى باديه پرورش يافته و در يك محيط خيلى آزادى روحياتش تشكيل يافت . اگرچه بطوريكه مينويسند مانند مرض صرع حالت غشى در او وجود داشت . علاوه لغتى كه بنى سعد بدان تكلم مينمودند فصيح‌ترين لغات عرب بوده است . چنان كه خود پيغمبر در سالهاى اخير بطور مباهات ميفرمود « منم عرب حقيقى در ميان شما چه خودم از نسل قريش و لغت من لغت بنى سعد مىباشد . »\r\nبديهى است كه تربيت او در ميان يك چنين قبيله‌اى كه فصيح‌ترين لغات را دارا باشد خود يك بخشش بزرگى بود كه به او عطا گرديد . اين هم كاشف از حقيقت و وفا و حق‌شناسى محمد است كه هيچوقت مادر رضاعى خود را از نظر نداده و نهايت محبت و بزرگوارى را دربارهء شخص او و خانواده‌اش مبذول ميداشت .\r\nخلاصه وقتى كه سنش به شش سال رسيد او را برداشته بمدينه آوردند . چنان كه چهل و هفت سال بعد از اين‌كه بمدينه هجرت نمود به خوبى توانست خانه‌اى را كه در آن سكنى داشت تشخيص داده و جزئيات زندگانى آنوقت را بخاطر بياورد . پس از مدت كمى آمنه طفلش را برداشته به طرف مكه روانه شد . ولى او در بين راه وفات يافت .\r\nاين يتيم بعد از اين در دامن جدش عبد المطلب تربيت مييافت تا اينكه به هشت سالگى رسيده عبد المطلب هم فوت كرد . نفوذ و اقتدارى كه بنى هاشم دارا بودند پس از فوت عبد المطلب لطمهء زيادى بدان رسيد و آن به همين حال باقى بود تا وقتى كه پيغمبر مكه را فتح كرد . پس از عبد المطلب تربيت محمد بعموى وى ابو طالب برگذار گرديد . او\r\n\r\n","description":"","footnote":"","page_name":" 707 ","page_number":753},
  {"content":"\r\n\r\nآخرين درجهء محبت و مهربانى را دربارهء وى مبذول ميداشت و از اينجا هم معلوم مىشود كه اين طفل از همان اوان كودكى داراى خصائص و صفاتى بس جالب و جاذب بوده است .\r\nاو وقتى كه به دوازده سالگى رسيد تحت سرپرستى عمش ابو طالب با كاروانى بشام مسافرت نمود . اين سفر بعالم تجربه و بصيرت و بينائى وى در امور خدمت نمايانى كرد .\r\nدر مسابقهء شعرى بازار عكاظ سمت شرقى مكه كه سالانه تشكيل مييافت فكر جوان و روشن او از شنيدن اشعار شعراء قبايل بسى متأثر شد ، بعلاوه كلمات خطباء يهود و نصارى را هم در مواقع مختلف استماع مينمود . تقريبا در جريان همين مسابقهء شعرى يكنفر رئيس قبيلهء هوازن به دست رقيبى كه حليف قريش بوده بقتل رسيد . اين عمل باعث اشتعال نائره جدال و جنگ قبائلى گرديد . خلاصه چندين زدوخورد سخت نوميدانه‌اى بين آنها روى داد كه در يكى از آنها محمد حضور داشت ، ولى تفوق و امتيازى در امور جنگى از خود در اين معركه بظهور نرسانيد . از اين گذشته در شرح حالات او ديده نشده است كه او هيچوقت در رزم و جنگ مميزاتى از خود نشان داده باشد . گذشته از اين جنگهاى موسوم به حرب الفجار او در جوانى به شبانى كه از مشاغل پست است اشتغال داشت چنان كه خودش در سالهاى اخير چنين ميفرمايد « حقيقتا هيچ پيغمبرى در دنيا پيدا نشده مگر اينكه شغل او در يكموقع شبانى بوده است » .\r\nاو در مكه از وقتى كه به لقب « الامين » ملقب گرديد بايد وجاهت و اهميتى در ميان مردم پيدا كرده باشد . اگر شغل شبانى محمد مبنى بر فقر ابو طالب نباشد ميتوان گفت كه او اين شغل را براى كمك بعالم استغراق و مراقبهء خودش اختيار نموده است ، ليكن وقتى كه مراحل عمرش به بيست و پنج سال رسيد احتياجات حاضره واداشت كه نظارت خديجه را كه از زنان بيوه و مالدار قريش بود قبول نموده با كاروان خديجه به شام سفر نمايد . در بوسترا او مال التجارهء خود را بطور دلخواه مبادله نمود . در مراجعت از اين سفر محبت همين جوان در قلب خديجه جاى گرفته و پس از تحصيل اجازه از پدرش ولى با تدبير و حيله بنكاح محمد درآمد . اين تزويج بسيار ميمون اتفاق افتاد و محمد با او در كمال خوشى بسر برد . هرچند دو پسرى كه از او داشت هر دوى آن‌ها\r\n\r\n","description":"","footnote":"","page_name":" 708 ","page_number":754},
  {"content":"\r\n\r\nفوت كردند . بطوريكه معلوم مىشود در جريان اين احوال كه او كماكان به انتظام امور خديجه مىپرداخت هميشه اين خانم از محامد صفات شوهرش تمجيد نموده و چنين وانمود ميكرد كه او يكنفر آدم عادى نيست . مدتى كه از اين ميانه گذشت و سن حضرت بالغ بر سى و پنج سال گرديد قريش كعبه را از نو تعمير نمودند . هريك از طوائف چهارگانهء قريش تعمير يك ديوار را به عهده گرفت . وقتى كه بناء ديوار را چهار يا پنج قدم از زمين بالا بردند و بنا شد حجر الاسود را دوباره در محل خود يعنى زاويهء سمت مشرق نصب كنند ، در اينجا روى اين مسئله كه كدام‌يك بايد به اين افتخار نائل آمده و سنگ مزبور را در محل خود بگذارد نزاع سختى ميان قبائل درگرفت كه نزديك بود كار بجدال و قتال بكشد تا آنكه يكى از معمرين شهر قضيه را بدين طريق حل نمود كه اول كسى كه باينجا آمد قضيه را از او خواسته و هرچه او قضاوت كرد همگى قبول نمايند .\r\nاتفاقا محمد اولين كسى بود كه گذارش بدانجا افتاد ، لذا شرح قضيه را به او گفتند ، در جواب عباى خود را پهن كرده و سنگ را ميان عبا گذاشت و هريك از رؤساى طوائف چهارگانه را دستور داد كه يك گوشهء آن را بلند كرده به محل خود برسانند و بدين طريق سنگ را وارد معبد تازه نموده و در آنجا محمد سنگ را با دستش به محل خود نصب نمود .\r\nشايد در قلب وى اين خيال پيدا شده باشد كه اين رسيدن او بموقع به اشارهء غيبى بوده است .\r\nما در فصل چهل و دوم مذكور داشتيم كه بين 604 و 611 ميلادى جنگ ذوقار واقع گرديد . محمد كه اين گونه مسائل و امور را با علاقهء خاصى استقبال مينمود وقتى كه شنيد عرب در اين جنگ فاتح شد مينويسند كه يك‌دفعه فرياد كرده و فرمود « اليوم انتصفت العرب من العجم و بى نصروا » بايد دانست كه راجع به اين دورهء آنحضرت چيز قابلى ذكر نشده است . او از تمام خيالات و مشاغل دنيوى خود را آزاد ساخته و فقط به چند نفر از خويشان و دوستان صميمى خود ميپرداخت ، از اين‌رو توانست خود را بيك سلسله تفكرات و اذكار و اوراد سرگرم ساخته و به اين گونه امور اوقاتش را مستغرق دارد . مسطور است كه او مانند ساير پيغمبران غالبا بكوهها و بيابانها رفته عزلت ميگزيد و به حالت مراقبه بسر ميبرد .\r\n\r\n","description":"","footnote":"","page_name":" 709 ","page_number":755},
  {"content":"\r\n\r\n\r\nنزول وحى بوسيلهء جبرئيل\r\nميور در كتاب خود مراحل و مقدماتى را كه منتهى به اين شد كه محمد خود را پيغمبر اعلام كند با قلم خيلى عالى بيان نموده و مطابق بيان او حضرت در ميان كوه حرا نشسته و يا حركت ميكرد و مسلما اينوقت به حالت استغراق بوده است كه ناگهان صورتى بر وى ظاهر گرديد . اين تازه وارد آسمانى بىپرده و بطور آشكار و نظاره‌كنان آمد مقابل وى ايستاد و اين همان جبرئيل پيغام‌آور خدا بود كه اينوقت از آسمان و مقام « قاب قوسين او ادنى » ظاهر شده و از جانب آقاى خود فرمان قابل يادداشت ذيل را آورده « بخوان اى محمد بنام پروردگارت اينكه آفريد اشيا را ، آفريد آدمى را از خون بسته ، بخوان پروردگارت را كه گراميتر است ، آنكه آموخت آدميرا به خط ، آموخت آدميرا آنچه نميدانست « 1 » »\r\n59 - ظاهر شدن فرشته به پيغمبر ( از روى مينياتورف مارتين جزو نقاشيهاى ايران )\r\n\r\n\r\n","description":"","footnote":"\r\n( 1 ) - سورهء 96 آيهء 1 تا 5 و اصل آيات اين است       « اقْرَأْ بِاسْمِ رَبِّكَ الَّذِي خَلَقَ ، خَلَقَ الْإِنْسانَ مِنْ عَلَقٍ ، اقْرَأْ وَ رَبُّكَ الْأَكْرَمُ ، الَّذِي عَلَّمَ بِالْقَلَمِ ، عَلَّمَ الْإِنْسانَ ما لَمْ يَعْلَمْ       ( مترجم ) .\r\n","page_name":" 710 ","page_number":756},
  {"content":"\r\n\r\n\r\nاشتغال به امر نبوت 613 - 614 ميلادى\r\nبين 613 و 614 ميلادى يعنى سال چهل و چهارم زندگانى پيغمبر بود كه اعلام نمود او يكنفر پيغمبرى است صاحب وحى و الهام كه از جانب خدا بر عرب مبعوث گرديده است . پيروان او هرچند خيلى كم ولى به صحت عمل و زهد و تقوى معروف بوده‌اند . در ميان آنها يكى پسر عمش على بن ابو طالب و ديگرى خديجه زوجه‌اش و زيد پسرخوانده وى بود . مهمتر از همه ابو بكر بود كه يكى از قريش و صاحب ثروت ، علاوه از حيث صفات و سجاياى شخصى مقام بلندى را دارا بوده است . اشخاص ديگرى هم كه بعدا ايمان آوردند عبارت هستند از : سعد ، عثمان و عبد الرحمن و مخصوصا عبد الرحمن چهار نفر ديگر را با خودش داخل در اسلام نمود ، تا بعد از سه يا چهار سال كه از تاريخ بعثت گذشت و او هم در اينميانه مرتبا بدعوت و تبليغ ميپرداخت يكعده پيروانى بالغ بر چهل نفر اطرافش گردآمدند كه همگى داراى ايمان قلبى بوده و مقدرات خود را بدست وى سپرده بودند ، اما هموطنانش كه او را از ابتداى طفوليت ديده و مىشناختند چندان اعتنائى بكلمات او نكرده و مطالبش را به نظر حقارت تلقى ميكردند ، البته انتظارى هم غير از اين نبوده است ، ولى در آخر بملاحظهء تماسى كه بكعبه داشتند اين حس بىاعتنائى مبدل بعداوت و خصومت علنى گرديد و بالاخره شروع به تعقيب پيغمبر نمودند . همين تعقيب سبب گرديد كه مردم به تعليمات پيغمبر كه در تحت حفاظت عمويش ابو طالب بود بيشتر اقبال كنند . اگرچه پيروان آن حضرت كه حافظ و نگهبانى نداشتند بعضى را زندانى و دستهء را ميان آفتاب سوزان نگاه داشته و با بقيه بغايت بدرفتارى مىكردند .\r\n\r\nجلاى وطن موقتى به طرف حبشه 615 ميلادى\r\nشكنجه و آزار پيروان پيغمبر بدرجه‌اى سخت شده و منظرهء آن به حدى هولناك گرديد كه به آنها اجازه داده شد كه به حبشه هجرت نموده در نزد پادشاه حبشه كه نصرانى بود پناهگاهى موقتا تحصيل كنند . اين بود كه در تاريخ فوق هيئتى مركب از يازده تن به بندر شيبه نزديك جده فرار نموده و از آنجا سالما وارد افريقا شدند . اين ملاقات تاريخى كه\r\n\r\n","description":"","footnote":"","page_name":" 711 ","page_number":757},
  {"content":"\r\n\r\nكه با نجاشى شده ابن هشام « 1 » تفصيل آن را ذكر نموده است و آن صورت اصلى قابل توجه اوايل اسلام را در نظر ما مجسم مينمايد . در جواب سئوال نجاشى كه چرا پناهندگان با اينكه از ميهن خود آواره شده‌اند بدين نصارى داخل نميشوند ليدر مسلمانان چنين ميگويد : « اى پادشاه ما جماعتى بوديم وحشى و بت‌ها را ميپرستيديم ، مردار و ميته را ميخورديم ، هرگونه اعمال قبيحه را مرتكب ميشديم ، حتى با محارم خود عمل شنيع ميكرديم ، همسايه را اذيت و آزار ميرسانيديم ، اقويا نسبت به ضعفا ظلم و ستم روا ميداشتند ، اين اعمال در ميان ما شايع بود تا اينكه خداوند پيغمبرى از ميان ما بر ما مبعوث ساخت كه حسب و نسب و امانت و ديانت و صدق و وفا و پاكدامنى او كاملا بر ما معلوم مىباشد . او ما را به طرف خدا دعوت مىكند كه به يگانگى وى معتقد شده و او را پرستش نمائيم . سنگ‌ها و بت‌ها را كه ما و پدران ما از ساليان دراز مىپرستيديم دور بيندازيم .\r\nاو بما تعليم ميدهد كه در گفتار راستى را شعار خود قرار داده و در ايفاى به عهد و قول ثابت باشيم ، محارم را محترم شماريم و حقوق همسايه را ادا كنيم . از ملاهى و مناهى دورى جوئيم . خون كسى را نريزيم ، از كارهاى ناشايست و مكر و فريب و حيله و خوردن مال يتيم اكيدا ما را منع نموده است ، از نسبت شنيع بزنان محصنه جلوگيرى نموده ، ما را به پرستش خداى يگانه تعليم داده به اينكه براى او هيچگونه شريكى قائل نشويم . زكات مال و روزهء رمضان را بر ما واجب كرده است . » احتمال دارد نجاشى پس از شنيدن اين حقايق به گريه افتاده و فرياد كرده باشد كه « اين تعليمات در حقيقت با تعليماتى كه موسى آورده دو شعاعى است كه منتهى به يك چراغ مىشود . »\r\n\r\n\r\n","description":"","footnote":"\r\n( 1 ) - ابن هشام اولين تاريخچه زندگانى پيغمبر را در 828 ميلادى نوشته است ( مؤلف ) .\r\n","page_name":" 712 ","page_number":758},
  {"content":"\r\n\r\nآيه‌اى از قرآن\r\n\r\nفصل چهل و پنجم هجرت بمدينه و استحكام دين اسلام\r\nاى آنكسانيكه ايمان آورديد مگيريد دشمن مرا و دشمن خودتان را دوستان ، ميفرستيد بسوى ايشان بدوستى و بتحقيق كافر شدند به آنچه آمد شما را از حق ، بيرون ميكنند رسول را و نيز شما را كه ايمان ميآوريد به خدا پروردگارتان .\r\n« ترجمهء آيات بالا »\r\n\r\nهجرت يا جلاى وطن بمدينه 622 ميلادى\r\nاز بعثت پيغمبر چندين سال گذشت و نتوانست در امر رسالت پيشرفتى حاصل كند ، بلكه متصل بر انكار قومش ميافزود . كينه و بغض قريش بدرجه‌اى كسب اهميت نمود كه تا مدت دو يا سه سال بنى هاشم را در فشار سخت انداخته درهاى معامله و مراوده را به كلى به روى آنها بستند .\r\nاز حوادث بزرگى كه براى پيغمبر در اينميانه رخ داد يكى اين بود كه علاوه بر فوت خديجه صميمىترين زنان او ، ابو طالب هم از اين جهان درگذشت . اگرچه ابو طالب تا آخر حيات بدين سابق باقى بود ولى با اين حال مساعدت و همراهيهاى خستگى ناپذير وى دربارهء پيغمبر قوىترين شاهدى است بر فضيلت و علوّ مقام او .\r\n\r\n","description":"","footnote":"","page_name":" 713 ","page_number":759},
  {"content":"\r\n\r\nيك‌چندى كه از رحلت خديجه گذشت پيغمبر به طائف رفت تا اهالى آنجا را به اسلام دعوت نمايد ، ولى اينجا هم غير از صدمه و اذيت و آزار نتيجهء ديگرى عائد نشد ، او از شهر خارج گرديد ولى جمعى از اجامر و اوباش او را تعاقب نموده ناچار به مكه مراجعت كرد در حالى كه درهاى اميد از همه طرف به روى خود بسته ميديد ، ليكن چون تقدير يك روزهاى درخشنده‌ترى براى او ذخيره كرده بود جماعتى كه به قصد حج از مدينه به مكه آمده بودند تعاليم وى بدرجه‌اى در آنها مؤثر گرديد كه جمع كثيرى از سكنهء عرب مدينه بوى گرويده و بدين جديد ايمان آوردند . يهوديان كه قسمت عمدهء سكنهء اين شهر را تشكيل ميدادند از اين پيش‌آمد مبهوت بودند چه ميديدند شرك و بت‌پرستى يك دفعه رو بزوال نهاده و توحيد بجاى آن قرار ميگيرد .\r\nاخيرا هيئتى مركب از هفتاد نفر از مشايخ شهر در نزديكى مكه جلسهء مخفيانه تشكيل داده و از پيغمبر دعوت كردند كه با كسان خود مكه را كه در آن غير از عداوت و بغض چيزى مشهود نيست ترك گفته بمدينهء سراسر مودت عزيمت نمايد . ياران پيغمبر بعد از وعده‌خواهى مزبور بدسته‌هاى كوچكى منقسم و هريك جداگانه به طرف مدينه روانه شدند . در آخر خود پيغمبر با ابو بكر صديق بطور مخفى حركت كرده و در غارى كه در سمت جنوب مكه بود پنهان شدند و چند روزى هم در آنجا بودند ، بالاخره در روز 20 ژوئن سال 622 ميلادى كه سن پيغمبر آنوقت به پنجاه و پنج بالغ بود اين مسافرت مشهور تاريخى شروع گرديد . همين روز است كه مسلمانان آن را مبدأ تاريخ سال خود قرار داده‌اند .\r\nاين حرف كه هرپيغمبر ما دامى كه در وطن و ميان عشيره و قبيلهء خود مىباشد نميتواند مقامى براى خود احراز نموده نفوذ كلى حاصل كند يك حقيقتى است كه هركس آن را تصديق مينمايد . اگر آنحضرت در مقابل صدمات واردهء از عرب و حملات آنها بوسيلهء مهاجرت بمدينه قوه‌اى براى خود تشكيل نميداد و از اين راه خود را قوى و مقتدر نميساخت مسلما اسلام با وفات پيغمبر آن خاتمه پيدا نموده و حالت حاضره به همان حالت سابقه‌اى كه در قرون وسطى بود باقى بوده است .\r\n\r\n","description":"","footnote":"","page_name":" 714 ","page_number":760},
  {"content":"\r\n\r\n\r\nبناء اولين مسجد در مدينه\r\nپيغمبر با كمال احترام و شوق و شعف وارد مدينه گرديد ، جمعى از سران شهر كه حضور داشتند هركدام پيغمبر را بخانهء خود دعوت مينمودند . چون نميخواست هيچ‌يك از قبائل را درينباب بر ديگرى مقدم نموده باشد لذا با يك لحن جالب توجهى فرمود اين شتر سوارى من هركجا كه خوابيد در همانجا ورود خواهم كرد . مردم همه نگران بودند كه يك دفعه ديدند اين حيوان طرف شرقى شهر مقابل يك خانهء بزرگى كه درب آن باز بود ايستاد و روى زمين خوابيد . پيغمبر زمين آنجا را خريده و از سنگ و خشت و چوب به شكل چهار ديوار مسجدى در آنجا بنا نمود . قبله‌اى كه مسلمانها به طرف آن نماز ميكردند معين شد كه بيت المقدس باشد . اذان يعنى اعلان نماز بشرح زير مقرر گرديد « اللّه اكبر ! اللّه اكبر ! اشهد ان لا إله الا اللّه . اشهد ان محمدا رسول اللّه - حى على الصلاة ، حى على الفلاح ، اللّه اكبر ، اللّه اكبر » . و واقعا در نظر يكنفر مسافرى كه در آنوقت از اروپا وارد مىشد عجيب‌تر از اين چيزى نبود كه ميديد آخر شب ( وقت سحر ) هنگاميكه در بستر خواب آرميده است دفعة از آهنگ قشنگ اعلان نماز از خواب جستن كرده مىنشست .\r\n\r\nمخالفت با يهود\r\nبا وجود پذيرائى يهود از پيغمبر در موقع ورود و مساعدت‌هاى پىدرپى آنها دربارهء بستگان وى علاوه بر اينكه حس رقابت هاى داخلى يهود را يك دفعه تحريك نمود باب مخالفت و عداوت قبائل سه‌گانهء يهود را نسبت بدين جديد مفتوح ساخت و آن ، وقتى آشكار گرديد كه بغتة امر نمود كه مسلمانها به متابعت وى بيت المقدس را كه قبله بود ترك گفته و نماز را طرف مكه بجاى آرند .\r\nاين مسئله يعنى منسوخ شدن قبله يك ضربت سياسى بود كه از طرف پيغمبر بر يهود وارد آمد ، چه آن علاوه بر بروز يك حس عدم رضايت پيغمبر نسبت به يهود بالضروره تمايلات ملت عرب را هم به طرف او جلب كرد ، چه در آئين جديد هم رجحان و مزيت اوليهء مكه محفوظ و برقرار ماند .\r\n\r\n","description":"","footnote":"","page_name":" 715 ","page_number":761},
  {"content":"\r\n\r\n\r\nجنگ بدر سال 2 هجرى ( 623 ) و اخراج بنى قينقاع\r\nشش ماه كه از ورود پيغمبر و يارانش بمدينه گذشت مهاجرين كه تمشيتى به كارهاى خود داده و استقرارى پيدا نمودند خانواده و فاميل خودشان را از مكه خواستند كه به طرف مدينه حركت نمايند .\r\nقريش با اينكه ممكن بود آنها را بطور گروگان نگاه دارند معذلك به آنها اجازهء عزيمت دادند . در اين اوان كاروان‌هاى تجارتى قريش با شام از طرف آنحضرت مورد حمله واقع گرديد ، ليكن در اول موفقيتى حاصل نشد و بىنتيجه ماند ، هرچند در سال دوم هجرى كاروان كوچكى را در راه بين طايف و مكه دستگير نموده و يك نفر از قبيلهء قريش هم بقتل رسيد و اين اولين موفقيت و ظفرى بود كه نصيب پيغمبر گرديد .\r\nولى چيزى نگذشت كه بيك فتح بزرگترى نائل گرديد ، چنان كه تمام مورخين اسلامى بواسطهء نتائج زيادى كه از اين فتح نصيب اسلام گرديده خود اين سال را در تاريخ اسلامى سالى تازه قرار ميدهند و شرح آن بطور اجمال اين است كه خبر رسيد قافلهء ثروتمندى از قريش از شام بيرون آمده و به مكه ميرود . پيغمبر به قصد اينكه جلو قافله را بگيرد با سيصد تن به طرف بدر شتافت . از طرف ديگر به مجرد رسيدن اين خبر به مكه قريش با تمام قوائى كه داشتند بعزم قتال از مكه بيرون آمدند . اما كاروان و آن بواسطهء منحرف شدن از جادهء اصلى از دستبرد حريف محفوظ ماند . پيغمبر وارد بدر شده مطلع گرديد كه قريش با نهصد تن جمعيت در آن حوالى اردو زده‌اند . بايد دانست كه قريش پس از شنيدن اين خبر كه كاروان سالم مانده است چندان مايل بجنگ با عشيره و هم قبيله‌هاى خود نبودند . ليكن پيغمبر در اينجا متوجه اين نكته شد كه يا بايد فتح كند و يا اين لكهء بدنامى را كه پشت كردن بدشمن باشد بر خود هموار سازد و لذا تصميم گرفت كه بدشمن حمله‌ور شود . جنگ در ابتدا همانطور كه معمول آن زمان بود بجنك هم‌آورد يا مردومرد شروع شده ، در اين قسمت مسلمانان كاملا كامياب گرديدند . بعد هم كه جنگ مغلوبه شد مجاهدين اسلام دشمن را از جلو راندند و بالاخره قريش تاب مقاومت نياورده پس از دادن چهل و نه تن تلفات رو بفرار نهادند ؛ در صورتى كه عدهء مقتولين مسلمانان از چهارده نفر تجاوز نمينمود . در ميان\r\n\r\n","description":"","footnote":"","page_name":" 716 ","page_number":762},
  {"content":"\r\n\r\nمقتولين يكعده از دشمنهاى بزرگ پيغمبر هم داخل بوده است و از ميان اسيران آنهائيكه مورد عداوت شديد مسلمين بودند همه را با كمال خونسردى سر بريدند . و باقيمانده را به طرف مدينه حركت داده و تا موقع كارسازى فديه از آنها به خوبى نگاهدارى نمودند .\r\nاما غنائم زيادى كه بدست آورده بودند پيغمبر يك پنجم آن را به خودش تخصيص داده بقيه را ميان مجاهدين بالسويه تقسيم نمود ، بايد دانست كه فتح بدر در اسلام از مسائل حياتى بوده است . زيرا اگر پيغمبر بطور هزيمت بمدينه رو ميآورد احتمال قوى ميرفت كه دشمنان او بر وى فائق آمده و شخص او را از پا درميآوردند ، چون او اين فتح را در مقابل قوائى حاصل نموده بود كه عدهء آنها سه برابر قواى خودش بود لذا خود را جلو پيروانش به حق ثابت نمود و فتح مزبور را مبنى بر تأييد آسمانى و نصرت الهى جلوه داده ، چنان كه در سورهء هشتم قرآن بشرح زير خبر ميدهد « فلن تقتلوهم و لكن اللّه قتلهم »\r\nپس از واقعهء بدر محمد در خود چنين قوه و استعدادى مشاهده نمود كه با قبيلهء بنى قينقاع يكى از قبائل ثلاثهء يهود كه در مدينه مسكن داشتند وارد ميدان كارزار شود ، نظر باينكه دو قبيلهء ديگر به هم‌كيشان خود در اين جنگ ابدا همراهى ننمودند قبيلهء مزبور درنتيجهء نرسيدن خواربار و مهمات جنگ مجبور به تسليم گرديدند . نظريهء پيغمبر در ابتداى امر اين بود كه تمام آنها را از دم شمشير بگذارند ، ليكن در آخر قرار بر اين شد كه ايشان تمام مايملك خود را گذاشته جلاى وطن نمايند . چون تمام آنها زرگر و اسلحه‌ساز يعنى اهل حرفت بودند لهذا پس از حركت چيزى از قبيل اراضى و نخيلات براى مسلمانها از خود باقى نگذاشتند .\r\n\r\nواقعهء احد سال سوم هجرى ( 625 ) و اخراج بنى نضير\r\nهمينطور كه پيغمبر با قدم خيلى سريع جلو ميرفت ناگهان دچار حادثهء بزرگى گرديد و اجمال آن اين است كه قريش به قصد انتقام و تلافى شكست غزوهء بدر با يك جوش و حرارت فوق التصورى با سه هزار نفر جمعيت با سازوبرگ در صحراى احد خارج مدينه مقابل قواى پيغمبر كه از هزار تن تجاوز نمينمود صف كشيده مستعد قتال گرديدند . اگرچه اينجا هم مانند غزوهء بدر در مبارزهء تن‌به‌تن فتح با مسلمين بود ،\r\n\r\n","description":"","footnote":"","page_name":" 717 ","page_number":763},
  {"content":"\r\n\r\nليكن در جنگ مغلوبه مردان نامى قريش بروز شجاعت داده و بر مسلمانان غالب آمدند و خود آنحضرت جراحت برداشت . اگر پيش‌بينى پيغمبر نبود كه از پشت‌سر جمعى را بدهنهء تنگ كوهى مقرر فرمود كه مسلمانان را از هجوم سوارهء لشكر كفار محافظت نمايند احتمال قوى ميرفت كه مصائب و بلايا به حدى باشد كه هيچ قابل تدارك و جبران نباشد .\r\nبهر صورت پيغمبر هفتاد و چهار تن از مردان جنگى خود را در اين ميدان از دست داده به حيثيت وى هم صدمهء محسوسى وارد آمد . با وجود اين بوسيلهء نطق‌هاى بليغ و آتشين ، پيروان خود را جمع كرده به آنها خاطرنشان نمود كه اين بليه امتحانى است كه لازم بود از آنها به عمل آيد . بالاخره توانست براى سال بعد جمعيتى فراهم كرده قبيلهء ديگر يهود موسوم به بنى نضير را از مدينه اخراج نمايد ، از اخراج قبيلهء مزبور كه تماما فلاحت‌پيشه بودند اراضى و نخيلات زيادى باقى ماند كه پيغمبر آنها را بين رؤساى انصار تقسيم كرد و بهريك از آنها حصهء قابلى عظا نمود .\r\n\r\nمحاصرهء مدينه و قتل‌عام بنى قريظه 5 هجرى ( 627 )\r\nپس از دو سال از واقعهء احد قريش با جمعيت انبوهى مركب از ده هزار تن به طرف مدينه روانه شدند ، نظر بكثرت و اهميت قواى دشمن كسى نميتوانست خيال كند كه مىشود با آنها مصاف داد ، اين بود برحسب تدبير سلمان فارسى مقرر گرديد در اطراف مدينه خندقى حفر كنند و بدين وسيله شهر را از مخاطرهء هجوم دشمن محفوظ دارند .\r\nنقشهء مزبور كه خارج از تصور عرب بود مهاجمين قريش را مات‌ومبهوت ساخت و پس از چند حمله ولى بىنتيجه قواى خود را برداشته مراجعت نمودند ، وقتى كه خاطر پيغمبر از طرف قريش ايمن گرديد آنوقت بنى قريظه سومين قبيلهء يهود را كه ساكن مدينه و با مهاجمين همدست بودند حكم داد قتل‌عام نمايند . غنائمى كه ياران پيغمبر از اين راه بدست آوردند قابل بسى اهميت بوده است . هزيمت قريش در اين‌جا شكست فاحش احد را جبران نمود و ديگر بواسطهء خالى شدن مدينه از قبائل يهود كه دشمن مهم اسلام بودند كار پيغمبر بالا گرفته و بر شوكت و جلال وى بسى افزود .\r\n\r\n","description":"","footnote":"","page_name":" 718 ","page_number":764},
  {"content":"\r\n\r\n\r\nصلح حديبيه 6 هجرى ( 628 )\r\nيكى از اقدامات مهم پيغمبر اينكه به قصد حج به طرف مكه حركت نمود و اين در سال ششم هجرت واقع شد . اگرچه قريش پيغمبر و يارانش را اجازهء ورود به مكه ندادند ولى اخيرا عهد و پيمانى معروف به صلح حديبيه منعقد گرديد كه در آن قيد شده بود كه در سال بعد آنها مجاز ميباشند مكه را زيارت كنند . بزرگترين فائدهء اين عهدنامه اين بود كه آن اولين عهدنامه‌اى است بين مسلمانان با قريش كه در آن حقوق طرفين بطور تساوى منظور گرديده بود .\r\n\r\nاعزام نماينده به دربار سلاطين 7 هجرى ( 628 )\r\nدر شرح احوال پيغمبر چيزى كه زيادتر از همه مهم و جالب‌توجه مىباشد مراسلاتى است كه بعنوان ملوك اطراف يعنى هرقل ، كسرى ، حكومت يمن ، مصر و پادشاه حبشه ارسال داشته است .\r\nنامه‌اى را كه باسم كسرى شاهنشاه ايران فرستاده بشرح زير است « بنام خداى بخشندهء مهربان . از طرف محمد رسول خدا به پرويز پسر هرمز و بعد من تعريف ميكنم خدا را به تو كه نيست خدائى غير از او ، اى خسرو متدين باسلام شو مصون و محفوظ خواهى بود و الا مهياى كارزار با خدا و رسول باش و نخواهى آنها را عاجز يافت و السلام » « 1 » مطابق روايت ، شاهنشاه ايران نامه را از هم دريده و جواب نداد . وقتى كه اين خبر به پيغمبر رسيد ويرا نفرين نموده و گفت « مزق كتابى مزق اللّه ملكه ( يا ) اللهم مزّق ملكه » .\r\n\r\nفتح خيبر 7 هجرى ( 628 )\r\nفتح خيبر ناحيهء حاصلخيز پرثروتى واقع در صد ميلى شمال مدينه كه يهود در آن مسكن داشتند دومين فتح نمايان پيغمبر حربى بوده است . در اين جنگ پس از اينكه على كه آنوقت بمصاهرت پيغمبر نايل گرديده و فاطمه دختر پيغمبر را بنكاح خود درآورده بود مرحب يكى از ابطال يهود را با شمشير دو حصه نمود وحشت و هراسى بر يهود مستولى شده كه ديگر نتوانستند در مقابل مسلمانان مقاومت نمايند . مهارت فنى ايرانيان و ذوق سرشار آنان چنان كه در گراور مندرجهء كتاب ملاحظه مىشود اين واقعه را به حدى رنگ‌آميزى\r\n\r\n\r\n","description":"","footnote":"\r\n( 1 ) - بسم اللّه الرحمن الرحيم من محمد رسول اللّه الى ابرويز بن هرمز اما بعد فانى احمد اليك اللّه لا إله الا هو يا خسرو اسلم تسلم اوائذن بحرب من اللّه و رسوله و لم يعجزهما و السلام .\r\n","page_name":" 719 ","page_number":765},
  {"content":"\r\n\r\nنموده كه آن را جالب‌توجه عامه قرار داده است . تصرف خيبر بر منابع ثروت اسلام افزود .\r\nغنائمى كه بدست آمد بسى قابل توجه بوده است ، بعلاوه چون اين نقطه آخرين مركزى بوده است كه يهود در قرب و جوار مدينه داشته و مسلمانها آن را هم تصرف كردند اين بود از آنوقت ببعد ديگر نام و نشانى از يهود باقى نمانده خيال مسلمانها از اين رهگذر به كلى فارغ و آسوده شد .\r\n\r\nانجام وظائف حج 7 هجرى 629\r\nدر تاريخ زندگانى پيغمبر از چيزهائى كه خيلى مهم و فوق‌العاده به نظر ميآيد همانا اعمال حجى است كه در تاريخ فوق بجا آورده - است ، چنان كه مطابق عهد و پيمانى كه در اين باب بسته شده بود قريش شهر مكه را براى سه روز خالى نموده پيغمبر با دو هزار نفر وارد گرديد .\r\nسه مرتبه خانهء كعبه را طواف كردند ، سعى صفا و مروه را به حالت سوارى به عمل آورده و شترهائى را كه بعنوان قربانى از مدينه آورده بودند همه را نحر نمودند . در روز پسين اذان يعنى بانگ نماز گفته شد و مطابق همان ترتيبى كه در مدينه معمول بود با جمعيت خود مشغول نماز گرديد . در صورتى كه قريش در اين هنگام بالاى كوهى مشرف به كعبه ايستاده و از روى تحقير اين منظرهء غريب را تماشا ميكردند . حج مذكور بر ابهت و جلال پيغمبر افزوده و چيزى نگذشت كه خالد بن وليد افسر بزرگ با چند نفر از اشخاص مهم اسلام را قبول نموده و ملحق به پيغمبر گرديدند .\r\n\r\nجنگ موته 8 هجرى 629\r\nدائرهء قشون‌كشى و تهاجمات از مدينه ، اكنون تا بحدود شام بسط پيدا نمود . قدمهاى سريع و فعاليت پيغمبر هراس و بيمى در اطراف توليد كرد كه يك عده از سپاه امپراطورى مركب از رومى و اعراب محل كه در جناحين آن واقع شده بودند با يك عدهء مركب از سه هزار نفر از قواى عمدهء او در موته نزديك بحر الميت وارد ميدان كارزار گرديدند . زيد كه سمت سردارى داشت با آنهائيكه قائم‌مقام وى بودند پشت سر هم بقتل رسيدند ، فقط استعداد و هوش زياد خالد لشكر را از تفرقه و شكست كلى محفوظ نگاهداشت . ولى تلفات و خساراتى كه در اين جنك به مسلمانان وارد شد خيلى سنگين بوده است .\r\n\r\n","description":"","footnote":"","page_name":" 720 ","page_number":766},
  {"content":"\r\n\r\n\r\nفتح مكه 8 هجرى ( 630 )\r\nسطوت و جلال پيغمبر به جائى رسيده بود كه شكست غزوهء موته چندان سكته‌اى به آن وارد نساخت ، چنان كه چند ماهى كه از اين قضيه گذشت بسردارى ده هزار تن جمعيت ناگهان به مكه حمله برد و درواقع فتح آن را سرلوحهء فتوحات و افتخارات گذشتهء خود قرار داد ، از طرف اهل مكه هيچگونه مقاومتى به عمل نيامد و او هم كمال فتوت را دربارهء آنها مرعى داشته درنتيجه عدهء كثيرى از آنان اسلام آوردند . پيغمبر پس از انهدام تمام اصنامى كه در خانهء كعبه جمع بود بت‌هاى خصوصى را هم حكم كرد كه هركجا يافت شود همه را شكسته بر باد دهند . حكم مزبور بدون هيچ تصادمى صورت اجرا پيدا نمود ، بالاخره بدون ريختن خون اين شهر مقدس با مقام روحانيت و سيادتى كه در عربستان مخصوص آن بود به تصرف مسلمانان درآمد ، اين فتح زمانى به اوج كمال رسيد كه فتح قبيلهء هوازن هم كه در حدود جنوب شرقى مكه سكنى داشتند به آن منضم گرديد .\r\n\r\nآخرين لشكركشى پيغمبر 9 هجرى ( 630 )\r\nغزوهء تبوك آخرين غزوه‌اىست كه پيغمبر شخصا در آن حضور داشته است و اجمال آن اين است كه آنحضرت شنيد لشكر زيادى از طرف هرقل امپراطور براى محاربهء با وى فراهم شده است ، لذا با سپاهى مركب از سى هزار تن مردان كارى كه ده هزار نفر آن سواره بودند با شهامت و جديت فوق العاده براى مصاف دادن با لشكر هرقل طرف تبوك كه سمت شرقى خليج عقبه واقع است حركت نمود . ليكن بعد از ورود به آنجا معلوم گرديد كه اين خبر بىاصل بوده است ولى براى اينكه از اين بسيج نتيجه گرفته باشد در اين صدد برآمد كه نفوذ خود را در آن حدود بسط داده و موقعيت خود را تحكيم نمايد . اين بود امير نصرانى ايله « 1 » واقع در راس خليج عقبه را امر به اطاعت نمود . او هم ناچار بقبول شده و بر طبق پيمانى كه بسته شد مقرر گرديد كه بعنوان جزيه مبلغى سالانه تقديم نمايد ، ديگر دومة الجندل را بدست خالد فتح كرده و امير آن‌كه نصرانى بود اسلام را قبول نمود و بعد از اين حسن نتيجه و كاميابيها ، پيغمبر به مدينه مراجعت كرد ، در حالى كه\r\n\r\n\r\n","description":"","footnote":"\r\n( 1 ) -  Ayla . \r\n","page_name":" 721 ","page_number":767},
  {"content":"\r\n\r\nبر عظمت و اقتدار وى بسى افزوده شده بود ، چنان كه طائف آخرين شهرى كه خواست با قواى پيغمبر مقاومت نمايد فورا محاصره شده و بالاخره مجبور باطاعت گرديد ، در حقيقت نفوذ و اقتدار آنحضرت اين وقت باوج كمال رسيده بود .\r\n\r\nآخرين احكام پيغمبر\r\nدر آخر سال نهم هجرت ( 631 ) پيغمبر سورهء برائه را با زبان على در مكه اعلام و انتشار داده و مقرر داشت جماعت مشركين تا چهار ماه به آنها مهلت داده شود كه در اين ميانه اسلام را قبول كنند و اگر مدت منقضى شود و به حال شرك باقى بمانند البته سخت تعقيب خواهند شد . اما يهود و نصارى كه اهل كتابند شرايط سهل‌ترى دربارهء آنها منظور و قرار بر اين شد كه اگر با كمال حقارت جزيه بدهند البته آزاد و از هرگونه تعقيب يا تحميلى معاف خواهند بود .\r\nپيغمبر پس از فراغت از اين امور هيئت‌هائى ترتيب داده و آنها را به اطراف عربستان حتى عمان اعزام داشت . مردم هم در همه‌جا احكام اين پيغمبر نافذ الحكم را گردن نهاده و بطوع و رغبت اسلام را قبول نمودند .\r\n\r\nسفر حجة الوداع 10 هجرى ( 632 )\r\nدر اين سال كه سن آن بزرگوار به شصت و سه سال بالغ و آخرين درجهء ابهت و جلال را دارا بود عازم گرديد به قصد حجة الوداع مكه را زيارت نمايد و اين در حقيقت مهرى بود كه پاى تمام كاميابىهاى او خورد ، چه هركس كه تا اينجا با وى بود و ديد كه او مرام و مقصود مقدسى را كه در نظر داشت كاملا انجام داده است ممكن نبود بتواند از همدردى و تجليل و توقير خوددارى نمايد . او آخرين كلامش در وداع با اهل مكه كه با يك حرارت و جوش مخصوصى آن را به آواز بلند ادا كرد اين بود كه گفت :\r\n« خدايا گواه باش كه من امر رسالت را به‌انجام رسانيده و در اداء وظيفه‌اى كه به عهده داشتم دقيقه‌اى را فروگذار نكردم »\r\n\r\nرحلت پيغمبر 11 هجرى ( 632 )\r\nاو پس از مراجعت بمدينه چيزى نگذشت كه مبتلا به تب شده و تا چند روز سخت در بستر خوابيد . يكروز صبح ابو بكر در مسجد نماز جماعت ميكرد كه پيغمبر ورود نمود . اصحاب از ديدن\r\n\r\n","description":"","footnote":"","page_name":" 722 ","page_number":768},
  {"content":"\r\n\r\nوى خوشحال گرديدند . او بعد از فراغ از نماز آنها را موعظه نمود و اين آخرين وعظى بود كه از آن حضرت شنيده شد ، چه بعد از اين چيزى نگذشت كه دار فانى را وداع نمود .\r\n\r\nسيرت و اخلاق\r\nهركسى حالات و خصائل ( حضرت ) محمد را بىطرفانه مطالعه كند تصديق مىكند كه او به شهامت و شجاعت اخلاقى ، محبت و اخلاص و سادگى و بىآلايشى متصف بود . بعلاوه در سعى و عمل خستگىناپذير و در عقل و تدبير داهيه بوده است . موير در اين باب خوب قضاوت نموده بين دورهء اول تيره‌بختى با سالهاى اخير فتح و فيروزى و قدرت و نفوذ او فرق گذاشته است . چه مطابق بيان او وقتى كه پيغمبر حكمفرما يا پادشاه عربستان شده و گرفتار مهام امور كشور گرديد در خصائل و صفاتش نظر دنيوى بر نظر روحانى غلبه يافت و چارهء هم غير از اين نبوده - است . حتى مواردى نسبت بيرحمى و غدر به او داده شده . اما بايد دانست كه در قضاوت حالات اين شخص خارق العاده نبايد عصر حاضر را ميزان قرار داد ، بلكه دوره و دنيائى را بايد در نظر گرفت كه قساوت و بيرحمى در آن عصر و دوره متداول و از امور عادى بوده - است . وى نظير سليمان كه به او شباهتى بسزا داشت در اواخر عمر بزن عشق و علاقهء مفرطى پيدا كرده بود ، ولى در اين امر هم اگر بخواهيم منصفانه قضاوت كنيم بايد رسوم و عادات همان عصر را مقياس قرار دهيم . اين مطلب مسلم است اشخاصى مانند ابو بكر و عمر كه داراى صفات برجسته بودند هيچوقت از او چيزى نديدند كه از ارادت و محبت آنها ذره‌اى كاسته شود . او تا آخر عمر شيمهء تواضع و فروتنى و شفقت و محبت را از دست نداد . با غنى و فقير هردو يكسان به حسن ادب رفتار مينمود . با اينكه او هرگونه مقام بلندى را ميتوانست ادعا كند معذلك از ميان تمام معالى القاب و درجات هميشه خود را به اين معرفى مينمود و ميفرمود او فقط يك پيغمبر عادى است كه براى انذار مردم مبعوث گرديده است .\r\nاما از لفظ اسلام معنائى كه در نظر عرب جلوه‌گر بود ميتوان از روايت زير آن را كشف نمود « روزى جبرئيل به صورت يكنفر عرب نزد پيغمبر حاضر شده ندا درداد\r\n\r\n","description":"","footnote":"","page_name":" 723 ","page_number":769},
  {"content":"\r\n\r\nيا رسول اللّه حقيقت اسلام چيست ؟ پيغمبر جواب داد كه اسلام اقرار به خداى يگانه و تصديق باينكه من فرستندهء او ميباشم ، سپس به پا داشتن نماز و اداء زكات و گرفتن روزهء رمضان و بجا آوردن حج » .\r\nاين تعليمات تأثيرات مهمهء در عرب بخشيده و درهاى هرگونه بركت و نعمت را به روى ايشان باز نمود و آن توحيد خالص را به آنها كه مشرك و بت‌پرست بودند تعليم داده و ديگر اخوت و اتحادى بين آنان ايجاد نمود . اسلام رسم دختركشى را از ميان عرب برداشت . حقوق زن را حفظ نموده و غلامان را بسى مورد توجه قرار داد . استعمال شراب را به كلى منع و جلوگيرى كرده است . يكى از اشخاص بيطرف به من چنين گفت كه اسلام در هندوستان مليونها نفوس را تربيت كرد و آنانرا صاحب مناعت نفس و ساير معالى صفات نموده است ، تا اينحد كه به نظر حيرت‌انگيز ميآيد و اين همانست كه ما قبلا تذكر داديم كه اسلام خدمت نمايانى باعراب نموده و ابواب نعمت را به روى آنها گشوده است . همچنين اثرى كه در مغول‌ها بخشيد از اين كمتر نبوده است ، چه وحشيگرى و قساوت و شقاوتى كه در اول داشتند با رحم و انصافى كه پس از دخول در اسلام پيدا شد هيچ باهم طرف مقايسه نيستند . غازان يك قسمت مهم از معالى صفاتش از قبيل عدالت و انصاف و رعايت حال زيردستان بلاشك از بركت اسلام بوده است . در افريقا وقتى كه يكنفر حبشى بدين اسلام داخل مىشود از توحش و بربريت بيرون آمده داخل مرحلهء آدميت مىشود . چنانچه به همان وضع افريقائى خود باقى بماند لباسش بهتر ، اطوار و رفتارش پسنديده‌تر و بالاخره يك انسان خيلى نظيف و آراسته به نظر ميآيد ، ولى از طرف ديگر وقتى كه يكنفر از همان حبشىها بدين مسيحى داخل مىشود بسا اوقات او نميتواند تمدن پيچيدهء ما را فراگيرد ، اگر اتفاقا بخواهد از تمدن پيچيدهء ما تقليد كند جز يك تقليد مضحكى چيز ديگر نخواهد بود . اين بيان ما تا حدى به ملل آسيائى هم صدق مىكند ، اما باندازهء خيلى كم زير اسامىها و آريانىها هركدام از تمدن قديم خودشان آغاز ميكنند .\r\nاگر همانطوريست كه من معتقد ميباشم كه مذهب براى انسان ايجاد شده نه\r\n\r\n","description":"","footnote":"","page_name":" 724 ","page_number":770},
  {"content":"\r\n\r\nانسان در طول تاريخ ، مكتب‌ها و انديشه‌هاى فراوانى در سينهء زمان انباشته كرده است .\r\nتنها انديشه‌اى كه از آغاز فعاليت فكرى اولين انسان بنام ( آدم ) تا دوره رستاخيز جهانى پيامبر ما ( خاتم ) با آمدن و رفتن يكصد و بيست و چهار هزار نبى و رسول « 1 » در برابر طاغوت ، جهل و خرافات و انديشه خداپرستى و توحيد بوده است كه آنان تبليغ مىكرده‌اند ، كمتر در يك زمان زندگى مىكردند باهم فاصله هزار سال و تا ده هزار سال داشته‌اند و بيشتر در طول زمان بوده‌اند با اين وصف همه انسان‌ها را به يك مقصد ، دعوت مىنمودند ، و از يك سرچشمه ، فيض مىگرفتند ، و آن ( وحى ) بود ، همه يك پارچه از سوى خداى بزرگ آمده‌اند و به آن‌ها ( وحى ) مىشد و گاهى دست به كارهائى مىزدند كه ديگران از انجام آن عاجز بوده‌اند ، هزاران انسان در طول تاريخ براى تغيير مسير جامعه‌هاى بشرى از هرنوع بدبختى به يك زندگى راستين و رستگارى تلاش پىگير نموده‌اند بعقيده من آزادى فكر و اجتهادات در ميان مسلمان‌ها توسعه دارد حضرت محمد ( ص ) در عبارت تصريح مىكند ( خداى را ستايش كنيد و نسبت بعموم حتى غلامان خودتان مهربان باشيد ، مسلمانان حقوق غلامان را بيشتر محفوظ و از نقطه‌نظر اعتمادى كه به آنها دارند ، جزء عائله و خانوادهء خودشان محسوب و همه نوع شفقت دربارهء آنها مرعى داشته و به نوكر شهريه‌بگير امتياز مىدهند در هرصورت از مواظبت با غلام طفلى كه بدست مىآيد مربوط به خانوادهء خودشان گشته و از تحت رقيت و بندگى آزاد مىشود . همه مجتهدين و علماء موافق با آزادى بردگان و حقوق آنها بوده‌اند و مسلمان‌ها با غير مذهب خود سلوك دارند و تا اوائل عصر جديد معمول بشر اين بود كه غير مذهب خود را تعقيب مىنمودند و كاتوليك‌ها با كمال خشونت و سرسختى با غير\r\n\r\n\r\n","description":"","footnote":"\r\n( 1 ) - اين عدد در روايتى از امام على بن ابيطالب نقل شده است ، بحار الانوار .\r\n","page_name":" 725 ","page_number":771},
  {"content":"\r\n\r\nهم‌كيشان خود معامله مىنمودند . اين مطلب هم مسلم است كه نسبت به طرز سلوك محكمهء تفتيش مذهبى معاملهء مسلمين با نصارى بهتر بوده است ، آزادى در مسائل دينى از جمله مزاياى دين اسلام است كه بهركس با هرمذهبى اجازه مىدهد با او زندگى كند نه ترقيات عصر جديد .\r\nچنانچه سرگذشت رجال تاريخى و دينى دنيا را مطالعه كنيم به عقيده شخصى من حضرت محمد ( ص ) در ميان عالم بشريت بزرگترين انسانى است كه با يك مرام عالى تمام هم خود را مصروف اين داشت كه شرك و بت‌پرستى را از ريشه منهدم ساخته و بجاى آن افكار بلند اسلام را برقرار سازد . خدمت وافر و نمايانى كه از اين راه به نوع بشر نموده خدمتى است كه من آن را ستايش نموده و سر تعظيم فرود ميآورم .\r\n\r\nقرآن\r\nكتابى كه نام آن قرآن است اساس مذهب اسلام مىباشد . بعقيدهء پيروان آن‌كه متجاوز از صد ميليون ميباشند . الفاظ و عبارات كتاب مزبور عين الفاظ و عبارات خدا و محتويات آن مطابق ادعاى حضرت محمد ( ص ) تماما الهاماتى است كه از طرف خدا كه بتوسط جبرئيل بر او نازل شده و بعد پيروانش بوسيله كتابت تمام آن را حفظ و ضبط نموده‌اند پايه فرهنگى عربستان در آن عصر از اينجا معلوم مىشود كه علم خط و كتابت از كمالات نادره شمرده ميشده حتى بعقيدهء عموم شخص پيغمبر يعنى حضرت محمد ( ص ) هم از خواندن و نوشتن عارى و از اين‌رو قوهء حافظه نسبت به عصر جديد قوىتر بوده است چنان كه در ميان صحابه در زمان پيغمبر ( ص ) خيلىها بودند كه تمام قرآن را حفظ داشتند . اما امروز اين عنوان ( بواسطه كم شدن حفاظ ) جزء افتخارات مذهبى شمرده مىشود .\r\nبايد دانست كه سور و آيات قرآنى در زمان پيغمبر ( ص ) مرتبا تدوين نشده بود و اين‌چنانست كه ابدا قابل ترديد نمىباشد چه عمر پس از رفع غائله مسيلمه به ابو بكر\r\n\r\n","description":"","footnote":"","page_name":" 726 ","page_number":772},
  {"content":"\r\n\r\nاظهار داشت كه نظر بكم شدن عدهء حفاظ اجزاء قرآن را لازم است جمع‌آورى كرده تدوين نمائيم . اين بود بوسيلهء زيد يكى از كتاب مشهور پيغمبر اين وظيفهء ديانتى بجريان افتاده حصه‌هاى مختلف قرآن را از سينه‌هاى مردم به روى برگهاى درخت خرما و الواح سنگى جمع كرده تدوين نمودند . اين نسخه كه در صحت و قاطعيت آن حرفى نبود رسميت پيدا كرد . تا اينكه در طبقهء بعد تحت نظر عثمان مجمعى مركب از زيد و سه نفر از قبيلهء قريش تشكيل يافته نسخهء ديگرى تدوين نمودند و آن را احتياطا با نسخهء اولى مطابقه نموده و پس از تكميل فقط همين نسخه را رسميت داده شايع ساختند و باقى نسخ را آنچه كه بود سوزانيدند ، درنتيجهء اهتمام فوق اين مطلب را نميتوان ترديد كرد كه قرآن امروزه كه در تمام دنياى اسلام منتشر است عينا همان قرآنى است كه زمان خلافت عثمان تدوين شده است . هرچند سلسلهء بعضى مضامين و آيات قرآنى از هم مقطوع و جملات آن باهم مربوط نيستند ولى در اينكه آيات عين همان آياتى است كه براى پيغمبر نازل شده ابدا جاى حرف نيست . اين مسئله كه در طول اين‌همه قرون متمادى نسخهء اصلى آن بين مسلمانان تا اين وقت محفوظ مانده قابل بسى توجه مىباشد . قرآن باتفاق عموم به زبان قريش و بر طبق محاورات قبيلهء مزبور كه افصح قبايل بود انزال يافته و آن بعقيدهء مسلمين از حيث مزاياى ادبى اولين كتاب شمرده مىشود ، همانطوريكه ما نسبت بكتب مقدسه ( انجيل و تورية ) معتقد ميباشيم . فقط مزيت قرآن نسبت بكتب مقدسه جاى انكار نيست كه آنها زبان اصلى خود را از دست داده و ترجمه‌اى هستند از كتب اوليه .\r\nاما بيان اصول تعاليم قرآن و آن از موضوع بحث ما خارج مىباشد . فقط چيزى را كه لازم ميدانيم تذكار دهيم اين است كه چون مقصود اساسى ( حضرت ) محمد در سوره‌هاى مكى اعلاى كلمهء توحيد و بيخ برنمودن شرك و بت‌پرستى بوده است لذا براى تنفيذ و تحكيم اين امر كه خود را كاملا مسئول آن ميدانست عظمت و جلال خداى يكتا و پستى و حقارت اصنام را در صفحات كتاب با بيان عالى و الفاظ و عبارات برجسته شرح داده است و در اثناء همين بيانات آخرين درجهء لذائذ بهشت و شدائد و عقوبات\r\n\r\n","description":"","footnote":"","page_name":" 727 ","page_number":773},
  {"content":"\r\n\r\nجهنم را با اسلوبى بس جالب‌توجه و مؤثرى بيان نموده است . چنان كه نيكلسن مينويسد اين بيانات محمد در حقيقت ترجمان يك رشته احساسات و جذباتى است كه در سراسر وجود او حكمفرما بوده است . اينك يكى از سوره‌هاى اوليهء ( مكى ) قرآن را محض نمونه ذيلا از نظر خوانندگان ميگذرانيم : آنگاه كه آسمان بشكافد ، و آنگاه كه ستاره‌ها فروريزانيده شود .\r\nو آنگاه كه درياها راه بهم داده شود ، و آنگاه قبرها زيروزبر كرده شود ، داند هرنفسى آنچه را پيش فرستاده و بازپس داشت ، اى انسان چه چيز غره كرد ترا به پروردگارت كه كريم است . آنكه آفريد ترا پس تمام نمود اعضاى ترا ، پس معتدل نمود ترا ، در هرصورتى كه خواست تركيب داد ترا ، نه‌چنين است بلكه تكذيب كنند روز جزا را بدرستى كه بر شماست مستحفظين و نگهبانان ، كراميان نويسندگان ميدانند آنچه را كه ميكنيد « 1 » .\r\nاما در سور و آيات مدينه بقسمت‌هاى عملى مذهب اهميت داده نظامات و احكام و قوانينى كه در مواقع حاجت لزوم پيدا ميكرد بيان شده‌اند ، ولى آن حرارت و جوش آيات مكه در اينجا خيلى كم است . معذلك مسئله پرستش خداى يگانه كه در حقيقت ديباچهء مذهب اسلام را تشكيل ميدهد و محو شرك و عبادت اصنام يك قدر مشتركى - است كه در تمام اين مقامات محفوظ مىباشد .\r\n\r\n\r\n","description":"","footnote":"\r\n( 1 ) -              إِذَا السَّماءُ انْفَطَرَتْ . وَ إِذَا الْكَواكِبُ انْتَثَرَتْ . وَ إِذَا الْبِحارُ فُجِّرَتْ وَ إِذَا الْقُبُورُ بُعْثِرَتْ . عَلِمَتْ نَفْسٌ ما قَدَّمَتْ وَ أَخَّرَتْ . يا أَيُّهَا الْإِنْسانُ ما غَرَّكَ بِرَبِّكَ الْكَرِيمِ . الَّذِي خَلَقَكَ فَسَوَّاكَ فَعَدَلَكَ فِي أَيِّ صُورَةٍ ما شاءَ رَكَّبَكَ ، كَلَّا بَلْ تُكَذِّبُونَ بِالدِّينِ وَ إِنَّ عَلَيْكُمْ لَحافِظِينَ ، كِراماً كاتِبِينَ ، يَعْلَمُونَ ما تَفْعَلُونَ .             \r\n","page_name":" 728 ","page_number":774},
  {"content":"\r\n\r\nابى الحسن ابى تراب اسد الله الغالب امير المومنين على ابن ابى طالب عليه السلام\r\nالقاب على ( ع )\r\n\r\nفصل چهل و ششم اسلام تحت خلفاى چهارگانهء اول\r\nايران بطور سياسى تا يك مدتى از نعمت استقلال و موجوديت ملى محروم و تحت خلافت وسيعهء عرب كه از جبل الطارق تا رود جيحون امتداد داشت مستهلك بوده ليكن در قسمت عقلانى و فرهنگى و آن به زودى بر اثر قابليت و استعداد و ذكاء و دهاء افراد خود حقا مقام تفوق و برترى را احراز نمود . « برون »\r\n\r\nعصر خلافت 633 - 1258 ميلادى\r\nدر 632 ميلادى خلافت از ابو بكر شروع شد و اختتام آن هم زمانى بود كه هولاكو خان بغداد را در تاريخ 1258 ميلادى تاراج كرده و مستعصم عباسى را بقتل رسانيد . پس از وقوع اين حادثهء بزرگ تقريبا تا سه قرن منصب خلافت در اولاد عباس كه در مصر تحت حمايت سلاطين مملوك بوده‌اند باقى بوده است ، تا اينكه سلطان سليم عثمانى در سال 1517 ميلادى سلاطين مملوك را منقرض ساخته خليفهء بيچاره را مجبور ساخت كه لقب و ساير نشان‌هاى خلافت را به او واگذار كند . اين اقدام ( چنان كه در فصل 62 كتاب درج است ) مبنى بر اين بوده است كه سلاطين عثمانى دعوى خودشان را براساس مقام مقدس خلافت و ديگر القاب عالى قرار داده بودند .\r\n\r\n","description":"","footnote":"","page_name":" 729 ","page_number":775},
  {"content":"\r\n\r\nدورهء خلافت را بسه دورهء متمايز زير ميتوان تقسيم نمود .\r\n1 - دورهء چهار خليفهء اول - 632 - 661 ميلادى كه دورهء حكومت روحانى بوده است .\r\n2 - خلفاى اموى 661 - 749 ميلادى دورهء خودسرى و شرك و استبداد .\r\n3 - دورهء عباسى 749 - 1258 ميلادى كه دورهء تفوق ايرانيها شمرده مىشود .\r\n\r\nنسب‌نامهء قريش\r\nبراى كشف شعب مختلف قريش و قرابتى را كه هريك به پيغمبر داشته‌اند اينك نسب‌نامهء قريش را مطابق جدول زير كه از خاندان مسلمان « لن‌پول « 1 » » گرفته شده و راهنماى بىقيمتى است ذيلا از نظر خوانندگان ميگذرانيم .\r\n\r\n\r\n","description":"","footnote":"\r\n( 1 ) -  Lanepoole \r\n","page_name":" 730 ","page_number":776},
  {"content":"\r\n\r\n\r\nانتخاب ابو بكر بخلافت\r\nقبل از اينكه جسد پيغمبر دفن شود صحابه مجمعى براى تعيين خليفه تشكيل دادند . در اينجا نزاع آغاز شده و نزديك بود سر تعيين يكنفر خليفه دست به شمشير دراز كرده شروع به خونريزى نمايند ، ولى در آخر موفق شده ابو بكر را بخلافت تعيين كردند ، او عمرش در اين هنگام كه بخلافت منصوب گرديد بالغ بر شصت سال و در اخلاق طبعا ملايم و نرم بوده است ، ولى عقيده و ايمان به پيغمبر پايهء شهامت اخلاقى او را به درجه‌اى رسانيده بود كه نظير آن را در تاريخ نميتوان پيدا نمود .\r\n\r\nشورش 11 هجرى ( 632 )\r\nشكستى كه در غزوهء موته به لشكر اسلام وارد آمد پيغمبر براى جبران آن قبل از بيمارى خود لشكرى به آن سمت اعزام داشته بود . اسامه كه فرمانده آن لشكر بود پس از اطلاع از هائله وفات پيغمبر پرچمى كه به او سپرده شده بود بازآورد . در اينجا ابو بكر از خود ابراز شجاعت و شهامت نموده دستور داد كه اين لشكر به همان سمتى كه از طرف پيغمبر مأمور است بايد حركت كند در صورتى كه پس از رفتن آنها شهر مدينه ( آن هم در چنين موقع مهمى ) تقريبا از قواى دفاعيه خالى ماند ، ولى از نتائجى كه بعد گرفته شد معلوم گرديد كه ابو بكر در اين رأى خود تا چه اندازه صائب بود . بهرحال قوت نفسى كه او در اين موقع از خود ظاهر ساخت حقيقة فوق العاده بوده است . زيرا طغيان و سركشى در سرتاسر عربستان توسعه پيدا نموده بود و غير از مكه و مدينه و نيز طائف كه ثابت باقى ماندند تمام قبائل عرب علم طغيان برافراشته و حتى قبائل اطراف مدينه هجوم آورده شهر را محاصره نمودند ، ليكن ابو بكر با كمال شهامت تمام مردان كارى را تحت سلاح آورده و به بدوىهاى مهاجم حمله بردند و پس از كشتار زياد تمامى آنها را پراكنده و متفرق ساختند . موير « 1 » مينويسد كه اگر در اين موقع خطرناك چشم‌زخمى به مسلمانها ميرسيد هرآينه اسلام خاتمه پيدا نموده و اثرى از آن باقى نمىماند و لذا اين فتح نمايانى كه ابو بكر حاصل نمود در حقيقت شايان هرگونه تحسين مىباشد . پس از دو ماه مخاطرهء سخت مراجعت\r\n\r\n\r\n","description":"","footnote":"\r\n( 1 ) -  Muir \r\n","page_name":" 731 ","page_number":777},
  {"content":"\r\n\r\nفاتحانهء اسامه خليفه را نيرو بخشيده و بر حيثيت و مقامش بسى افزوده براى سركوبى تمام آنهائى كه علم طغيان برافراشته بودند جدا شروع به كار نمود .\r\nابو بكر با يك حسن اعتمادى سران اسلام را احضار كرده و جزيرة العرب را به يازده حوزه تقسيم نمود و براى هرحوزه ستونى اعزام داشت و آن پرچمى كه بيش از همه مهم بود به خالد داده شد . اولين مأموريت او اين بود كه براى سركوبى بنى طى و بنى اسد كه تحت لواى طلحه مدعى نبوت جمع شده بودند طرف شمال حركت نمايد .\r\nخالد بحوزهء مأموريت خود حركت نمود . اولا با حسن تدبير بر قبيلهء طى فائق آمد و بنى اسد هم پيغمبر خود را در ميدان جنگ تنها گذارده تسليم شدند .\r\nجنگ ديگر خالد با بنى تميم بوده است كه بالاخره بقتل‌عام آنها منتهى گرديد .\r\nمهمترين جنگهاى خالد جنگ با مسيلمه بود كه به ادعاى نبوت قيام كرده و بالغ بر چهل هزار تن مردان جنگى از قبيلهء بنى حنيفهء يمامه پشت القطيف تحت لواى او گرد آمده بودند . اين جنگ يك جنگ خيلى سخت مأيوسانه‌اى بود . در حملهء اول ، دشمن صفوف مسلمانان را از هم دريده و آنها را عقب راند ، ليكن مسلمين دوباره جمع شده و بشدت بر بنى حنيفه هجوم بردند و درنتيجه آنها رو بفرار نهاده به باغى كه محصور بود پناه بردند . قهرمانان اسلام در تعاقب دشمن داخل باغ شدند ، اين باغ كه از اين وقت بواسطهء كشتار زياد بباغ مرگ ناميده شد يكى از باغهائى بود كه هيچوقت از خاطرها محو نميشد . در اين سّلاخى و كشتار كه نسبت بهر دو طرف سخت و وحشتناك بود مسلمانان هزار و دويست تن مردان خودشان را از دست دادند كه سى و نه تن آنها از مردان جنگى شمرده ميشدند كه درك خدمت پيغمبر را كرده و جزء اصحاب بودند .\r\nبالجمله اين فتح بزرگترين فتحى بود كه نصيب مسلمانها گرديد ، چنان كه چند ماه بعد از اين فتح كه يك سال از رحلت پيغمبر گذشته بود دوباره سكون و آرامش در سرتاسر عربستان حكمفرما گرديد و براى هرقسمت آن ( چنان كه قبلا ذكر شد ) ابو بكر قوائى اعزام داشت كه كسى را ياراى مقاومت با آنها نبود .\r\n\r\n","description":"","footnote":"","page_name":" 732 ","page_number":778},
  {"content":"\r\n\r\n\r\nجنك يرموك 13 هجرى ( 634 )\r\nنگارنده در فصل 43 ، ميدانهاى جنگ اسلام را در ايران شرح داده و اينك مناسب ميدانم كه مختصرى از جنگهاى اعراب و كارهاى شگفت‌آميز آنها را در ساير ميدان‌ها بيان نمايم .\r\nبايد دانست كه در اين بيانات اسناد و مدارك ما تقريبا همان اخبار و رواياتى است كه از عرب در دست داريم . هرچند در اين روايات طبعا از مسلمان‌ها طرفدارى شده است ، معذلك يك سلسله حقايقى كه غيرقابل انكار مىباشد ميتوان از آن بدست آورد .\r\nپيروزيهاى ابو بكر كه شرح آن در فوق گفته شد قبائل عرب را مغلوب و پراكنده نمود ، ليكن دعوت آنها بجنگ و تحصيل غنائم سبب گرديد كه دور هم جمع شدند و بواسطهء فتوحاتى هم كه متواليا حاصل نمودند قبايل و دستجات نه‌فقط مردان جنگى خود را حركت ميدادند بلكه به قصد سكونت در كشورهاى پرنعمت و زرخيزترى همگى دست بهم داده يك‌دفعه بخارج هجوم بردند .\r\nلشكركشى خليفه براى جنگ با شاهنشاهى ايران و امپراطورى روم آن هم در يك زمان اگر بخواهيم آن را با تمام قواعد و اسباب عادى تحت مطالعه گرفته در آن قضاوت كنيم غير از جنون و ديوانگى چلهء تابستان چيز ديگرى به نظر نمىآيد ولى در آخر همين ديوانگان غالب آمده دنيا را زيروزبر كردند . اگرچه هميشه به اين امر ملتزم بودند كه تا وقتى كه در يك ميدان مطمئن بفتح و پيروزى نميشدند در ميدان ديگر حتى الامكان بدفع الوقت ميگذرانيدند .\r\nدر سال 12 هجرى ( 633 ) خالد در حالتى كه سرگرم فتوحات بود به كشور ايران حمله‌ور شد ، در همان تاريخ خالد نام ديگرى پسر سعيد به نقاط سرحدى شام مأمور گرديد كه قبائل آن حدود را كه دوست بودند جمع‌آورى نموده تحت انتظام بياورد ، ولى به او دستور داده شد كه تا وقتى از طرف دشمن به او حمله نشود از جنگ پرهيز نمايد . اما او در سال 13 هجرى ( 634 ) بدون رعايت احتياط از سمت شمال بدمشق حمله برده و بعد ملتفت گرديد كه در نزديكى درياى طبريه خط ارتباط او مقطوع شده است . ناچار اردو را دست دشمن داده و اعراب در اين اثناء رو بهزيمت نهادند ، ولى\r\n\r\n","description":"","footnote":"","page_name":" 733 ","page_number":779},
  {"content":"\r\n\r\nعكرمه كه در حضرموت ابراز لياقت كرده بود لشكر را جمع كرده و نگذاشت كه از هم متفرق شده فرار نمايند . در اين اثناء ابو بكر نيروى مهمى براى امداد به آن حدود اعزام داشت . چنان كه نسبت به سپاه ضعيفى كه به خالد سپرده شده بود اينوقت لشكر شام اولين لشكر اسلام شمرده ميشد . حتى از روايات معلوم مىشود كه زياده از هزار تن صحابه در صفوف اين لشكر قرار گرفته بودند ، لشكر مزبور كه عدهء آن بالغ بر سى هزار تن بود بعلاوه شش هزار تن قواى احتياطيه تحت سركردگى عكرمه به چهار حصه منقسم شده و به سمت شمال حركت نمودند . از سمت غربى هيبرون تا طرف شرقى دمشق هر ستونى جداگانه مشغول عمليات گرديد و بالاخره شام را در مخاطره انداختند .\r\nهرقل براى سركوبى اين ستون‌هائى كه از هم جدا بودند چهار لشكر فرستاد و آن ستونها در سمت چپ ساحلى يرموك جزء شرقى نهر اردن تمام بهم پيوستند . اين دو سپاه تا چندين ماه مقابل هم صف كشيدند ، ولى هيچيك جرئت نميكرد كه سبقت به حمله نمايد ابو بكر كه كاملا مراقب و نگران بود حكم داد خالد عراق را گذاشته به طرف شام حركت نمايد . اين سردار حسب الامر خليفه با نه هزار تن به طرف مقصد رهسپار گرديد . او اين جمعيت را از بزرگترين ريگستان خشك عبور داده و سريعا به لشكر شام پيوست . وى در سال 13 هجرى ( 634 ) در يك جنگ معروف بجنگ واقوصه « 1 » بر لشكرى كه بهترين لشكر بيزانس بود غالب آمده و پيروزى كامل حاصل نمود و هزار تن از سپاه دشمن را در شكافى از بين برده نابود ساخت ، اين فتح اگرچه براى مسلمانها خيلى گران تمام شد ولى شام را براى هميشه جزء متصرفات اسلام قرار داد .\r\n\r\nوفات ابو بكر و خلافت عمر 13 هجرى ( 634 )\r\nدورهء خلافت ابو بكر دو سال طول كشيد . او وقتى كه ملتفت شد كه وفاتش نزديك است عمر را بجاى خود تعيين نموده از آن وقت تمام اوقات خود را به كارهاى مردم تخصيص داد و تا آخرين دقيقهء حيات مصروف خدمات عامه بوده است . بالاخره او از اين عالم درگذشت ولى در شرافت و سادگى و شجاعت اخلاقى نام بسيار بلندى از خود در تاريخ بيادگار باقى\r\n\r\n\r\n","description":"","footnote":"\r\n( 1 ) -  Wakusa \r\n","page_name":" 734 ","page_number":780},
  {"content":"\r\n\r\nگذاشت . از جمله مواعظ و كلمات برجستهء او بشرح زير است « صالحترين بندگان خدا كسى است كه توبه كار انرا اميدوار سازد و گناهكاران را دعاى خير كند و در حق صلحا نيكى و اعانت نمايد » .\r\nعمر كه بخلافت منصوب شد اول كارش اين بود كه خالد را از فرماندهى معزول ساخت . سپس قواى امدادى فراهم كرده به طرف شام روانه داشت كه با تمام وسائل ممكنه به آنهائى كه در ميدان جنگ مشغول بودند كمك نمايد . عمر تا وقتى كه حيات داشت امور لشكرى اسلام در آخرين درجهء حسن انتظام بوده است .\r\n\r\nتصرف دمشق 14 هجرى ( 635 )\r\nدمشق كه قديمترين شهرهاى دنياست فتح آن در نظر فاتحين عرب فوق‌العاده مهم بوده است . نظر باينكه از علم محاصره بىخبر بودند براى وصول به مقصود نتوانستند يك راههاى علمى پيدا كنند بلكه فقط شهر را تحت مراقبت كامل خود نگاه داشته بودند ، لذا چندين ماه محاصره طول كشيد و پيشرفتى در كار حاصل نشد . تا در آخر خالد كه هرچند از منصب فرماندهى افتاده بود ولى هنوز بر لشكر رياست واقعى داشت شبى حكم كرد خيك‌هاى چندى را از هوا پر كردند و بدين وسيله از خندق عبور نموده از ديوار قلعه بالا رفتند و شهر را از اين راه به تصرف درآوردند . بفتح ديگرى هم در صحراى اسدرالون « 1 » دست يافتند كه آن بالاخره جنگ را خاتمه داده و سيادت مسلمين را در شام تحكيم و تنفيذ نمود ، پس از فراغت از امر شام بلافاصله قواى امدادى به طرف عراق حركت نموده و آنها براى اينكه جنگ قادسيه را فتح كنند مخصوصا بموقع ورود نمودند .\r\n\r\nتصرف انطاكيه و تسليم شدن بيت المقدس بسال 15 هجرى ( 636 )\r\nپس از جنگ اردن لشكر اسلام به طرف شمال روانه شده و حمص را محاصره نمودند ، اهالى كه نتوانستند پايدارى كنند ناچار تسليم شدند . انطاكيه را نيز محاصره كرده و پس از مصافى كه در خارج ديوار شهر داده شد آنجا را هم تحت اطاعت درآوردند .\r\nهرقل كه از زمان فتوحات درخشان او در ايران ده سال بيش\r\n\r\n\r\n","description":"","footnote":"\r\n( 1 ) -  Esdraelon \r\n","page_name":" 735 ","page_number":781},
  {"content":"\r\n\r\nنگذشته بود از شام خارج شده بيت المقدس را بمقدرات خودش واگذاشت . اين شهر مقدس كه مركز ديانت نصارى بود در سال 15 هجرى ( 636 ) به تصرف مسلمين درآمد .\r\nعمر در اين اثناء شخصا وارد شام شده و آن را به حالت انقياد يافت . او براى افزودن درجهء اهميت اين واقعهء تاريخى با اهالى خوب سلوك نموده و مسجدى هم كه هنوز بنام او معروف است در آنجا بنا كرد .\r\n\r\nفتح مصر 19 - 20 هجرى ( 640 - 641 )\r\nزمانيكه اعراب در جنوب غربى ايران موقع خود را تحكيم مينمودند قبل از پيشرفتن بفلات ايران عمروعاص فلسطين را گذاشته با چهار هزار تن به طرف مصر روانه گرديد . عمر از شنيدن اين خبر نظر بمخاطره‌اى كه احتمال ميرفت مضطرب شده در وهلهء اول خيال كرد بسردار باجرئت خود دستور دهد كه مراجعت نمايد ، ولى بعد ملتفت شد كه آن ناممكن و غيرعملى است لذا لشكرى به قدر كفايت فراهم كرده بكمك عمرو روانه نمود ، بالاخره عمرو با 15 هزار تن سپاه جرار مصر را تحت فرمان خود درآورد . او بدوا مصر عليا را قبضه كرده سپس به طرف اسكندريه روانه شد . اين دومين شهر امپراطورى بيزانس را محاصره نمود . حادثهء فوت هرقل هم در اين موقع بحرانى مانع گرديد كه براى كمك و خلاصى محصورين نيروئى فرستاده شود ، ناچار اهالى اسكندريه به صلح حاضر شده و شهر را تسليم نمودند . عمرو قانع نشده به طرف غرب روانه گرديد و سواحل جنوبى درياى مديترانه تا طرابلس را ضميمهء فتوحات خود گردانيد .\r\n\r\nقتل عمر 23 ( هجرى 644 )\r\nحكومت اسلام در اين تاريخ بر يك شالودهء محكمى تشكيل يافته بود . شاهنشاهى ايران و نيز قشنگترين و پرثروت‌ترين سرزمين هاى امپراطورى بيزانس جزء متصرفات عرب قرار گرفته بود . عمر كه تحت نظر ماهرانهء او تمام اين ميدانهاى مهم از همه جهت به فتح و ظفر انجاميده بود ده سال خلافت نمود . با اينكه شصت سال از عمر وى گذشته بود معذلك اعصابش خسته نشده و قوايش بسرحد كمال بوده است كه ناگهان بضرب حربه‌اى از پا درآمد . توضيح اينكه يكنفر غلام ايرانى كه ابو لؤلؤ نام داشت نزد خليفه آمده و شكايت نمود كه مالك او\r\n\r\n","description":"","footnote":"","page_name":" 736 ","page_number":782},
  {"content":"\r\n\r\nمالياتى روزانه معادل دو درهم بر او تحميل نموده است ، در صورتى كه از عهدهء آن نمىتواند بيرون آيد . عمر كه او را مىشناخت در جواب گفت كه براى يك شخص صاحب حرفه لايق كه بعقيده مردم مىتواند آسياى « 1 » بادى درست كند مبلغ فوق زياد نيست در جواب اين حرف ، او خليفه را تهديد نمود . صبح فردا موقعى كه عمر در مسجد به نماز جماعت مشغول بود با خنجر ضربتى بوى زد و از آن ضربت اين خليفه كه پس از پيغمبر اسلام از بزرگترين رجال مسلمان بود از دنيا رفت .\r\nاو به جرئت و شهامت ، سادگى ، فراست و هوش موصوف ، خاصه در عدل‌وداد و انجام وظيفه خيلى سخت و شديد بوده است ، « 2 » آرى از بركت همين خصائل و صفات بود كه او توانست در مدت ده سال مهم جانگشائى مقدرات اسلام را تحت نظر گرفته و آن را كاملا حل و تسويه نمايد .\r\nاو با جنگ‌هاى پىدرپى و نظم و نسقى كه با فرماندهان و سران لشكرى مىكرد ، توانست طى مدت ده سال كليه صفحات ايران را فتح نمايد .\r\n\r\nخلافت عثمان 24 هجرى ( 644 )\r\nعمر در حال موت به عبد الرحمن اظهار تمايل نمود كه جانشين وى باشد ، ولى او از قبول آن ابا نمود . بالاخره اين امر به شورا ارجاع گرديد كه در آنجا يكنفر را براى خلافت تعيين كنند و با وصف احوال اختيار آن در آخر به عبد الرحمن واگذار گرديد كه هركسى را صلاح مىداند تعيين كند . او تا مدتى بين على بن ابيطالب و عثمان مردد بوده ، ولى در آخر به عثمان رأى داد . خلافت عثمان دوازده سال طول كشيد و چنانچه از خارج هم معلوم بود اين مرد داراى چنين خصائل و صفاتى نبود كه بتواند در مواقع مهم با مشكلات مقاومت نمايد . از اين طرف در اعراب بصره و كوفه روح سركشى و تمردى كه وجود داشت حتى عمر با اقتدارات فوق العادهء خود نمىتوانست آنها را كاملا مطيع سازد و تنها\r\n\r\n\r\n","description":"","footnote":"\r\n( 1 ) - تصور ميرود كه اين اول دفعه است كه از آسياى بادى ذكرى بميان آمده است .\r\n( 2 ) - از گفته‌هاى اخلاقى قابل توجه اوست كه « بدبخت‌ترين حكمران حكمرانى است كه رعايا و اتباعش پريشان و بيچاره باشند » ( مؤلف ) .\r\n","page_name":" 737 ","page_number":783},
  {"content":"\r\n\r\nوسيله مراعات مقام و حفظ شئونات قريش بود كه اين حربه هم بواسطهء سوءتدبير عثمان كه از خويشاوندانش بنى اميه تقويت مينمود از اثر افتاد يعنى بر اثر روى كارآمدن دستجات ديگر نفوذ قريش رو به صفر گذاشت .\r\n\r\nتوسعهء اسلام در سمت غرب 25 - 13 هجرى ( 652 - 646 )\r\nحدود ممالك اسلامى هنوز باقى داشته و به انتها نرسيده بود ، چنان كه تحت فرمان ابو صرح برادر رضاعى عثمان اعراب به طرف غرب بار كه حمله برده حتى كارتاژ را تهديد نموده و فرماندار آنجا را در يك جنك خيلى سختى شكست دادند و نخستين بيرق نيروى دريائى اسلام در همين موقع يعنى در 28 هجرى ( 649 ) بناى اهتراز را گذاشت . اين كار مهم عالى منتج به تسخير قبرس گرديده و در سه سال بعد از اين هم تحت فرماندهى ابو صرح بر نيروى دريائى اسكندريه غالب شدند .\r\n\r\nلشكركشى به ايران 31 هجرى ( 652 )\r\nخبر مرگ عمر كه در ايران انتشار يافت اهالى بناى شورش و طغيان را گذاشته و سرتاسر كشور بر عليه عرب قيام نمودند ولى بواسطهء نبودن سردار لايق و كافى نتوانستند آن را اداره كنند و بالاخره مغلوب گرديدند ، سران اسلام نه‌فقط نقاطى را كه از دست داده بودند دوباره تصرف نمودند بلكه در صدد برآمدند كه حكومت اسلام را از سمت شرق توسعه دهند . اين بود كه ابن عامر حاكم بصره كه رياست اين لشكركشى با او بود بدوا فارس را تحت اطاعت درآورده سپس از طرف لوت به قهستان حمله‌ور شد و آنجا را به تصرف درآورد . در پايان فتوحات مزبور او به فرماندار هرات پيغام فرستاد كه از وى اطاعت نمايد . فرماندار مزبور با كمال متانت جواب داد كه پس از فتح نيشابور او هم اطاعت خواهد نمود . ابن عامر فورا به نيشابور حمله برد . در اين اثناء اطراف و جوانب طوس را تماما غارت كردند . در اينجا اعراب از سرما فوق‌العاده صدمه كشيدند ، او شهر را محاصره نموده و فرماندار آنجا ناچار به تسليم شده 700 هزار دينار با تحف و هداياى زياد نزد سردار عرب فرستاد ، در پايان امر فرماندار هرات و نيز فرماندار مرو هردو با ابن عامر صلح نمودند و اين در ان سالى است كه بطوريكه قبلا ذكر شده يزدگرد بقتل رسيد . البته\r\n\r\n","description":"","footnote":"","page_name":" 738 ","page_number":784},
  {"content":"\r\n\r\nمرگ او موجب فراغت و آسايش خيال خليفه بوده است . بالجمله ابن عامر فتوحات خود را ادامه داده تا برود جيحون آن را منتهى ساخت . بلخ و ساير ايالات خارج ايران را كه تحت نظر شاهنشاهى ايران اداره ميشدند به تصرف درآورد . در اينجا سركردگان او از هندوكش عبور نموده كابل را مطيع و نواحى كرمان و سيستان را هم تسخير نمودند . با اينحال نبايد خيال كرد كه عرب دچار حادثه‌اى نميشد چه در آذربايجان از خزرها شكست سخت خورده و در برفهاى كرمان يك فوج تمام تلف گرديد « 1 » .\r\n\r\nقتل عثمان 35 ه ( 656 )\r\nهرقدر خلافت عثمان بيشتر طول ميكشيد عدم رضايت مردم زياد شده و بر وخامت اوضاع ميافزود . موقعى كه بدوى - هاى بصره و كوفه بر عليه تفوق قريش قيام نمودند طرفدارى او از اقرباء خويش بنى هاشم را آزرده‌خاطر ساخته و توليد مخالفت نمود . در تاريخ 34 هجرى ( 655 ) سعيد عامل بصره بدست سكنهء آشوب‌طلب آن اخراج گرديد . عثمان بجاى اينكه مفسده‌جويان را سركوبى كند ضعف نفس بروز داده مطابق ميل آنها عامل ديگرى اعزام داشت . در سال بعد جماعتى از بصره و كوفه و مصر مستقيما متوجه مدينه شده و پس از قصور و ضعفى كه در ابتدا از خود نشان دادند خانهء خليفه را محاصره نمودند .\r\nاكابر شهر اين خليفهء هشتاد ساله را تنها گذاشتند و بالاخره دشمن وارد خانه شده ويرا بقتل رسانيد و اين عمل طورى خاتمه پيدا كرد كه مرتكبين ، آن را جزء افتخار خود شمرده ابدا دغدغهء خيالى در آنها نبود .\r\n\r\nخلافت على بن ابيطالب 35 هجرى ( 656 )\r\nپس از اين حادثهء اسفناك حكومتى به شكل ترور در مدينه تشكيل يافت . در اثناى آن على بن ابيطالب بنى عم و داماد پيغمبر بخلافت تعيين گرديد . او در صغر سن اول كسى است كه به پيغمبر ايمان آورده و در ميدانهاى جنگ شجاعت و دلاورى و نيز كفايت و لياقت\r\n\r\n\r\n","description":"","footnote":"\r\n( 1 ) - ممكن است اين حادثه هنگاميكه اعراب جيرفت را اشغال كردند در ساردو  ( Sardu )  اتفاق افتاده باشد . رجوع شود به ماركوپولو يول  ( Yule's Marcopolo )  چاپ كردير  ( Cordier )  جلد اول صفحه 313 . ( مؤلف )\r\n","page_name":" 739 ","page_number":785},
  {"content":"\r\n\r\nفوق‌العاده‌اى از خود بروز داده است . دورهء خلفاى پيش ، او در مدينه كه مركز خلافت بود توقف داشت و خيلى هم محترم بود ، ولى در مهام امور مداخله نداشت ، وى از حيث قامت كوتاه و جسيم و نيز اصلع بوده است .\r\n\r\nمعاويه فرماندار شام\r\nيكى از مقتدرترين رؤساى عرب معاويه است . پدر او ابو سفيان در جنگ احد سركردهء قريش بوده است ، ولى بعد اسلام آورد .\r\nمعاويه كه مؤسس خاندان بنى اميه است در جنگ‌هاى اوليه اسلام بروز لياقت داد و از طرف عمر بحكومت شام معين گرديد . چندين سال بود كه او اين منصب را دارا و بر اين شغل باقى مانده بوده است . قبل از قتل عثمان او بمدينه آمده و از خليفه درخواست كرد كه به او اجازه داده شود تا با لشكر شام از او دفاع نمايد ، ولى اين خليفهء معمر قبول ننمود .\r\nپس از كشته شدن عثمان او در مقام مطالبهء خون وى پيراهن خونينش را بالاى مسجد دمشق آويزان نمود و تا وقتى كه خيالات على ( ع ) خليفه را نسبت به خود معلوم نداشت او هرگونه اقدامى خوددارى مىنمود .\r\n\r\nاعلان جنگ بر عليه معاويه از طرف على بن ابيطالب 35 ه ( 656 )\r\nعلى ( ع ) كه زمام امور خلافت را بدست گرفت در قدم اول مواجه شد با مخالفت عده‌اى از مدعيان مقام و دشمنان شخصى دوازده سال خلافت عثمان باعث ضعف اسلام گرديد ، با اينكه عثمان مرد صالحى بود ولى به علت انحراف از روش پيغمبر ( ص ) و دخالت دادن فرزندان اميه و كسان خود ، در كارها و چشم‌پوشى از اعمال زشت حكام طماع و پول‌پرست باعث نفرت مردم كه بالاخره منجر بقتل وى گرديد . ( 35 ه ) على ( ع ) بمحض تكيه بر مسند خلافت بدون فوت وقت غالب عمال عثمان را از ولايات برداشت معاويه كه در شام سلطنتى براى خود ترتيب داده بود از حكومت معزول نمود . ولى معاويه كه در شام قدرتى بهم زده بود امر حضرت نپذيرفت و بدين ترتيب شام مركز تجمع مخالفان على و طرفداران بنى اميه گرديد .\r\n\r\n","description":"","footnote":"","page_name":" 740 ","page_number":786},
  {"content":"\r\n\r\n\r\nجنگ جمل 36 ه ( 656 )\r\nاز بداقبالى اين خليفه آن بود كه عايشه يكى از زوجات خاص پيغمبر ( ص ) بر عليه او قيام نمود طلحه و زبير با اينكه از جمله اولين كسانى بودند كه با حضرت على ( ع ) بيعت كردند .\r\nولى چون مقام و منصبى در دستگاه على ( ع ) بدست نياوردند بناى مخالفت با على را گذاشتند .\r\nبدين ترتيب عايشه و طلحه و زبير و عده كثيرى از بنى اميه و هواخواهان عثمان در مكه هنگامه غريبى برپا كردند و هرروز مردم را به جنگ با على تحريك كرده به طرف بصره حركت دادند .\r\nپس از نزاع و جدالى كه بين آنها و هواخواهان على واقع شد بصره را به تصرف خود درآوردند . بورود قواى امدادى از كوفه ، على براى جلوگيرى از جنگ داخلى شخصا به بصره آمده و خيلى هم در اين باب كوشش كرد ولى موفق نگرديد . زيرا قتلهء عثمان ناگهان بناى حمله را گذاشتند و بالاخره جنگ شروع شد .\r\nاين جنگ يكى از جنگ‌هاى خيلى سخت بوده و گروه كثيرى از طرفين كشته شدند .\r\nمنجمله طلحه « 1 » و زبير بقتل رسيده و عايشه هم دستگير گرديد . على ( ع ) محمد بن ابو بكر برادر عايشه را مأمور كرد كه او را برداشته در خانه‌اى در بصره به احترام جاى دهد و از آنجا روانهء مكه و سپس به خانه خود در مدينه بازگشت عايشه در مدينه انزوا اختيار كرد و در سن 64 سالگى درگذشت .\r\n\r\nجنگ صفين 37 ه ( 657 )\r\nپس از فتح بصره على ( ع ) به طرف كوفه حركت نموده و همين محل را هم مركز خلافت خود قرار داد . در اينجا او لشكر زيادى جمع كرده به طرف صفين عزيمت نمود . او ريگستان عراق را از بالاى فرات قطع نموده و بالاخره از دجله عبور كرد .\r\nمعاويه هم با قواى كافى اين وقت مهياى جنگ بوده است ، چنان كه پس از كوشش‌هاى بىنتيجه براى اصلاح و پس از زدوخوردهاى مختصر و بىترتيب بالاخره در سال 37 هجرى ( 657 ) جنگ صفين آغاز گرديد . اين جنگ تأسف‌آور از اين جهت كه در آن نمايش‌هاى زيادى در جرئت و دلاورى داده شده و در مدت سه روز كار بوخامت كشيده بدون اينكه نتيجه قطعى آن معلوم باشد از جنگ‌هاى خيلى معروف بشمار مىآيد ولى معاويه بالاخره شكست خورده ناچار حيله‌اى را كه عمروعاص انديشيده بود قبول نمود و بمردم شام دستور داد كه هريك قرآنى را بالاى نيزه نصب نموده جلو برند و فرياد كنند كه اين قرآن حاكم بين ما و شماست . بيائيد تا آن را بين خود حكم قرار دهيم ، على ( ع )\r\n\r\n\r\n","description":"","footnote":"\r\n( 1 ) - طلحه كسى است كه جان پيغمبر را در جنگ احد حفظ نمود .\r\n","page_name":" 741 ","page_number":787},
  {"content":"\r\n\r\nچون درست ملاحظه كرد دانست كه اين خود دامى است كه گسترده شده ولى اصل مادهء نزاع و خصومت را خاتمه نخواهد داد . ليكن سپاهيان ظاهربين و متعصب او تهديد نمودند كه اگر از قبول اين امر تعلل ورزد او را تنها خواهند گذارد . حتى در تعيين حكم اختيارات او را محدود ساخته و بالاخره مجبورش كردند كه در اين باب تمام منافع و مصالح خود را بدست ابو موسى كه يك آدم سست و بىحالى بود واگذار كند .\r\n\r\nحكمين 37 هجرى ( 658 )\r\nدر وسط ريگستان محلى كه نام آن دومة الجندل بود معين گرديد كه اين امر خطير در آنجا انجام گيرد . عمروعاص فاتح مصر و همان كسى كه معاويه را بخلافت منصوب داشت با ابو موسى بدان‌سو حركت نموده و هزاران اشخاص هم عقب آنها روانه شدند كه به‌بينند نتيجهء اين امر بكجا خواهد انجاميد . اين دو حكم بدوا يك مجلس خصوصى تشكيل داده با هم در آن مجلس قرار دادند كه على و معاويه هردو را گذاشته و شخص ثالثى را براى خلافت تعيين نمايند . چنان كه ابو موسى در مجلس علنى اين رأى را بمردم اعلام داشت ، ليكن عمروعاص زيرك كه پس از او شروع بسخن نمود اعلام گرد كه من على را از خلافت خلع و صاحب خودم معاويه را كه منتقم خون عثمان و براى خلافت سزاوارترين اشخاص است بجانشينى عثمان منصوب داشتم . اين مسئله يعنى اعلام خلافت معاويه در شام يك كاميابى غريبى بود كه براى وى حاصل شده و لطمهء بزرگى به على وارد ساخت . ليكن طرفداران آن حضرت نپذيرفتند كه او از منصب خلافت كناره‌گيرى كند .\r\n\r\nخوارج\r\nاگرچه تقدير پس از مرور زمان براى على اينطور بوسيلهء ملت ايران پيش آورد كه در شأن و مقام همدوش پيغمبر قرار گرفت ، ليكن او در دورهء زندگانى خود بسيار كم‌طالع بود . ملاحظه كنيد او وقتى كه مجبور گرديد كه بر خلاف عقيدهء خود قضيهء تحكيم را قبول نمايد بلافاصله دوازده هزار تن به بهانهء آنكه وى اختيار احكام الهى را بدست دو نفر فاجر گذاشته است از ميان\r\n\r\n","description":"","footnote":"","page_name":" 742 ","page_number":788},
  {"content":"\r\n\r\nلشگر خارج شده و باهم قسم خوردند كه از فرمان هرخليفهء سرپيچى كنند و غير از حكم الهى حكم احدى را اطاعت ننمايند . واقعا على در موضوع خوارج صبر و تحمل قابل توجهى از خود نشان داد . بالجمله پس از قضيهء حكمين و پيش از مبادرت به جنك با معاويه ناچار شد كه مهم اين پارسيان سالوس را كه هرنوع تجاوز و افراطهاى مخوفى را روا ميداشتند به اتمام رساند ، لذا به طرف آنها عطف توجه نموده و بالاخره قسمت اعظم آنها رخصت يافته متفرق شدند و هزار و هشتصد تن كه زير بار هيچ شرطى نميرفتند تماما بقتل رسيدند . خوارج مكرر قيام نمودند و آنها نه‌فقط در عراق بلكه در ايران هم بيرق طغيان برافراشتند . مخصوصا جماعت زيادى از اين متعصبين در اقصاى كرمان با وضع هيبت‌ناكى صدمات و خسارات عظيمهء به مردم در مواقع مختلف وارد ساختند -\r\n\r\nسال‌هاى اخير خلافت على\r\nحضرت بار ديگر براى حملهء به شام و جنك با معاويه سپاه زيادى فراهم كرد ، ولى پس از توجه او به جنك با خوارج سپاه مزبور بدرجه‌اى منحل گرديد كه از اعزام قوا به شام به كلى انصراف حاصل شد . حقيقت اين است كه اخيرا اعراب بطور غريبى از آنحضرت بىميل شده و از وى چندان اطاعت نميكردند . در سال بعد از واقعهء نهروان يعنى سال 38 هجرى ( 658 ) كشور مصر بر اثر تغيير حكومت كه ناشى از سوءتدبير بوده از تحت خلافت على خارج گرديد و اين واقعهء سوء در آن حضرت فوق‌العاده تاثير بخشيد . معهذا براى اعادهء آن اقدامات موثرى به عمل نياورد . در همان سال خريت يكى از رؤساى عرب كه عقيدتا با خوارج نزديك بود در جنوب ايران بيرق طغيان برافراشته و مردم را بر عليه خليفه برانگيخت . چيزى كه قابل توجه است اينكه در تمام اين انقلابات و جنك‌هاى داخلى فقط مسلمانان شركت داشتند ، ليكن خريت علاوه بر مسلمين ايرانىها ، اكراد و مسيحيها را هم بر عليه آن حضرت اغوا كرده و تماما بناى شورش را گذاشتند . آنها حكومت عرب را از فارس بيرون كردند . خلاصه تا وقتى كه او به قتل رسيده و كشور امن و آرام گرديد جنك‌هاى خيلى سختى بوقوع پيوسته و خون‌هاى زيادى ريخته شد ، على ( ع ) زياد بن ابيه نابرادرى معاويه را بحكومت فارس منصوب نمود . او در امنيت داخلى و نيز در حسن\r\n\r\n","description":"","footnote":"","page_name":" 743 ","page_number":789},
  {"content":"\r\n\r\nانتظام و ادارهء امور لياقت فوق‌العاده‌اى بروز داد ، تا اين حد كه مردم او را به انوشيروان برابر مينمودند .\r\nدر سال 40 هجرى ( 660 ) حضرت با معاويه صلح نمود و چنين به نظر ميآمد كه پس از اين ، مصائب و زحمات وى كليتا خاتمه پيدا كرد .\r\n\r\nشهادت وى 40 هجرى ( 661 )\r\nوقتى كه خوارج ديدند كه اصول مذهبى خود را با سرنيزه نمىتوانند به مردم تحميل كنند مأيوس شده ناچار سه نفر از ميان آنها به ملاحظهء اوضاع پريشان حاضرهء خود باهم همقسم شدند كه سه تن از رؤساى بزرك اسلام را كه عبارت از على ( ع ) ، معاويه و عمرو باشند در خفيه بقتل برسانند ، ولى روزى را كه براى انجام اين مهم تعيين كرده بودند عمروعاص بواسطهء عدم حضور جان دربرد . معاويه زخم برداشت ولى كارى نبود .\r\nاما ضربتى كه به على رسيد كارگر شده و از اثر آن دار فانى را وداع نمود . حضرت بر اثر همت و جوانمردى كه فطرى وى بوده وصيت كرد كه اگر بر اثر ضربت وارده از دنيا رفت بايد قاتلش را به همان يك ضربت قصاص كنند و از شكنجه و آزار او پرهيز نمايند ، غرض پس از انجام وصاياى لازمه اين خليفهء كم‌طالع دار فانى را وداع و حكومت روحانى اسلام هم با فوت او خاتمه پيدا نمود .\r\n\r\nخصائل و صفات على بن ابيطالب\r\nاو از ميان خلفا به شرافت و بزرگوارى نفس مشهور و بغايت مراقب حال زيردستان خود بود . القاآت رسل و نماينده‌ها در او تأثيرى نداشت و بهدايات آنان ترتيب اثر نميداد . با حريف مكار و غدار خود معاويه ابدا طرف نسبت نبود كه براى رسيدن بمقصودى كه داشت سخت‌ترين جنايات را مرتكب شده و رذل‌ترين وسائل را براى پيشرفت خودش بر ميانگيخت . در عين‌حال فوق‌العاده دقيق و سختگير بود . حالت توقف و ترديدى كه در نهاد وى بود بعضى مواقع او را به استبداد راى معرفى مينمود دقت و مراقبت‌هاى خيلى سخت او در امانت و ديانت باعث شده بود كه اعراب حريص كه تمام امپراطورى را غارت كرده بودند از وى ناراضى باشند ، ليكن صداقت و صحت عمل و درستى كامل ، رياضت و عبادت\r\n\r\n","description":"","footnote":"","page_name":" 744 ","page_number":790},
  {"content":"\r\n\r\nاز روى صدق و خلوص يا تجرد و وارستگى و آداب و خصائل محمودهء قابل توجهى كه در او وجود داشت حقيقتا صورت قابل ستايشى بوى داده بود . اينكه اهالى ايران در او مقام ولايت قائل شده و او را باصطلاح سرپرست حقيقى و مربى الهى ميدانند واقعا اين عقيده قابل تحسين و شايان بسى تمجيد است ، اگرچه مقام و مرتبهء او خيلى بالاتر از اينهاست . از كلمات قصارش يكى اينكه ميفرمايد « حسن ادب بهتر است از ذهب » و ديگر « علم و دانش كه با آن عقل سليم نيست بىسود است » « ثروت مرد عاقل عقل و خرد اوست بر خلاف دولت احمق عبارت از ضياع و عقارى است كه دارد » « گفتار خوبى كه با او كردار خوب نيست بيحاصل است »\r\n\r\nحالت ايران\r\nنولدكه چنين مينويسد : « استيلاى يونانيان در ايران غير از تغيير اوضاع زندگانى ظاهرى تأثير ديگرى نه‌بخشيد . بر خلاف استيلاى عرب كه در اعماق كشور تأثير نموده در مذهب و آئين ، عادات و رسوم و بالاخره در تمام شئون ملى ريشه دوانيد » .\r\nبايد دانست كه براى پىبردن به نتايج و اثرات حمله و استيلاى عرب بر ايران لازم است كه اين بيان مهم فاضل مشار اليه را همواره در نظر داشته باشيم ، چه آن مفتاحى است براى تمام اين اوضاع و احوال . پس از جنگ نهاوند مقاومت‌هاى ايران در مقابل عرب تماما محلى بوده است . اگرچه در فوت عمر يك شورش و انقلاب عمومى بر ضد عرب روى داد و نيز در دورهء خلافت على بن ابيطالب طغيانهائى اتفاق افتاد ولى تمام آنها بىنتيجه ماند . راجع به زردشتىها چنان كه عموما خيال ميكنند اينطور نبود كه آنها را بين قبولى اسلام و جنگ مخير كنند ، بلكه در صورت اداء جزيه ميتوانستند به مذهب سابق خود باقى باشند . سلمان فارسى كه قبلا مذكور داشتيم كه در مدينه براى دفع قريش رأى داد كه در اطراف شهر خندقى حفر كنند اول كسى بود كه بدين اسلام درآمد .\r\nحتى از كثرت تقرب در عداد اهل بيت شمرده ميشد . بعدا هزارها مردم از او پيروى نموده و دين اسلام را قبول نمودند كه در ميان آنها دسته‌اى از سربازان ديلم بودند كه بدين اسلام داخل شده و كوفه را هم براى سكونت خود اختيار نمودند ، ولى سخن اينجاست كه قبولى اسلام هم يك اخوت و مساوات درستى بين آنها با عرب ايجاد ننمود\r\n\r\n","description":"","footnote":"","page_name":" 745 ","page_number":791},
  {"content":"\r\n\r\nاين بود كه براى حفظ جان و مال خود ، امرا و اشراف كشور ناچار تبعيت عرب را قبول و سر تسليم خم نمودند . بىاعتنائى و تحقير فاتحين نسبت به اين ملت مغلوب خيلى بيشتر از استخفاف و تحقيرى بوده است كه نرمان‌ها نسبت به ساكسون‌ها ميكردند ، چنان كه از اين قول تلخ و گزندهء زير ميتوان فهميد كه آن تا چه اندازه بوده است . « فقط سه چيز است كه نماز را باطل مىكند ، اول گذشتن يكى از موالى ( حليف يا تابع ) از جلو مصلى ، دوم حمار ، سوم سگ « 1 » » ، ليكن دوائر مالى ايران مطابق اصول قديم اين كشور اداره ميشد و ايرانىها عوض اينكه آنها را خارج كنند روى كار بودند .\r\nاز قراريكه معلوم مىشود در قرن دهم ميلادى در فارس زردشتىها اكثريت داشته‌اند و نيز در قهستان قسمت مركزى خراسان حاليه جمع كثيرى ساكن بوده‌اند .\r\nجماعتى هم از آنها از راه هرمز به هندوستان مهاجرت نمودند ، ولى عدهء آنها زياد نبوده است . از مورخين عرب چنين برميآيد كه جامعهء زردشتىها و آتشكده‌هاى آنان در خيلى از نقاط ايران تا اين اواخر باقى بوده است . حاليه از پيروان دين قديم زردشت فقط دو دستهء بزرگى هستند كه در كرمان و يزد مسكن دارند و مطابق اطلاعاتى كه خود من بدست آورده‌ام زردشتىهاى دهات و بخش‌هاى مختلف شمال غربى نيز تا سدهء نوزدهم ميلادى « 2 » اسلام نياورده بودند .\r\nاگرچه ايران تا مدتى موجوديت سياسى خود را از دست داده مستقل نبود ولى از حيث استعداد و هوش توانست با قدم سريعى مزيت و برترى خود را بر عرب به بروز و شهود برساند و پس از چند قرنى اعراب را كه در علوم و ادب كاملا تحت تأثير اين كشور بودند خارج ساخته و آنها را به همان ريگستان كه از آنجا سر بلند كرده بودند عودت دهد ، ولى از طرف ديگر سلوك زشت و تحقيرى كه از ايرانيها مينمودند اثر آن تا چند نسل باقى بود .\r\n\r\n\r\n","description":"","footnote":"\r\n( 1 ) - رجوع شود به « تاريخ تمدن اسلامى جرجى زيدان ( يادداشت گيب ) ( مؤلف ) .\r\n( 2 ) - رجوع شود بكتاب « ده هزار ميل » صفحهء 156 ( مؤلف ) .\r\n","page_name":" 746 ","page_number":792},
  {"content":"\r\n\r\n كشتى شكست خورده طوفان كربلا * در خاك و خون طپيده ميدان كربلا\r\nگر چشم روزگار برو زار ميگريست * خون ميگذشت از سر ايوان كربلا \r\nمرثيهء محتشم\r\n\r\nفصل چهل و هفتم فاجعهء كربلا\r\n\r\nخلافت حسن بن على و كناره‌گيرى او 40 ه ( 661 )\r\nپس از شهادت على بن ابيطالب فرزند بزرگش حسن ( ع ) بجاى وى بخلافت منصوب شد . معاويه مهياى حملهء به كوفه گرديد ، در آنوقت براى پيشرفت مقاصد آل على چهل هزار سپاه حاضر بود ، ليكن اين خليفهء جديد با وجود انتساب او به پدر شرافتمند بزرگوارى مانند على ( ع ) مقابل زحمت ادارهء امور لشكرى و يا مخاطرهء ميدان جنگ بيشتر در حرم بفراغت ميگذراند ، اين بود از قواى فوق الذكر فقط دوازده هزار تن را پيش‌قراول به حدود جنگى فرستاد و بقيه را پشت‌سر در مداين نگاهداشت و خود در همانجا توقف كرده اوقاتش را در باغها مىگذراند و انديشه داشت از اينكه بخت خويش را در\r\n\r\n","description":"","footnote":"","page_name":" 747 ","page_number":793},
  {"content":"\r\n\r\nميدان جنگ آزمايش نمايد . « 1 » هنگاميكه اين خبر دروغ را انتشار دادند كه جلودار قشون شكست خورده و از هم متفرق شدند فورا عراقىهاى بىحميت به اردوى خليفه ريخته و آن را غارت كردند ، حتى شخص او را كه در نظر داشت مطابق مصالح آنان با معاويه صلح كند كوشش داشتند كه دستگير كنند . از اين پيش‌آمد هراسان شده نامه‌اى بعجله دائر بر تسليم خويش بنزد معاويه فرستاد و نوشت كه او از خلافت كناره گرفته و مدينه را براى اقامت خود اختيار خواهد نمود مشروط بر اينكه بيت المالى كه در كوفه است با ماليات يك ناحيهء ايران به او واگذار شود و ديگر دشنام و ناسزاى بر على ( ع ) كه جزء نماز مقرر شده بود منسوح گردد . معاويه شروط فوق را بدون هيچ اشكالى قبول نمود مگر مسئله موقوف داشتن دشنام را كه از قبول آن امتناع ورزيد .\r\nهرچند متعهد شد كه در اين باب غدقن كند كه در حضور اولاد على كسى مرتكب چنين عمل ناسزائى نشود . بالجمله اين خليفه به همينقدر قانع شده با زوجات خود كوفه را ترك گفته و براى اينكه در مدينه به فراغت بال بگذراند اين مركز مهم را از دست داد . هشت سال بعد هم به بيمارى سل دار فانى را وداع نمود . محدثين ايران مىنويسند « 2 » كه از طرف معاويه او را مسموم ساختند ولى دليل قاطعى براى آن در دست نيست بلكه برعكس معاويه از اينكه اين خانواده مانند رئيس خود فارغ البال و در راحت و خوشى باشند استفاده ميكرد .\r\n\r\n\r\n","description":"","footnote":"\r\n( 1 ) - حضرت حسن مخصوصا بحسن تدبير و شهامت و شجاعت موصوف ، از زحمت ادارهء امور لشكرى و يا مخاطرهء ميدان جنك ابدا رو برگردان نبود و اگر انديشه‌اى داشت فقط از اين جهت بود كه بياران خويش خاصه بمردمان بىثبات عراقى خود اعتماد نداشت و ميدانست كه در برابر دشمن پايدارى نخواهند نمود و عاقبت همانطور كه پيش‌بينى ميكرد واقع گرديد ( مترجم ) .\r\n( 2 ) - گذشته از اقوال محدثين ايران از اقوال نويسندگان بيگانه هم برميآيد كه آنحضرت را مسموم كردند . چنان كه يكى از نويسندگان بيطرف انگليسى در اينباب چنين مينويسد - « نخستين پادشاه خاندان اموى مردى محيل و بىوجدان و بىعاطفه بوده است ، او براى حفظ مقام خويش از هيچ جنايتى روگردان نبود ، كشتن و سر بريدن براى برانداختن دشمنان خوفناك خود از كارهاى عادى وى شمرده ميشد ، دخترزادهء بزرك پيغمبر را باعث شد كه مسموم كردند . مالك اشتر نخعى نمايندهء دلاور على بن ابيطالب را با همين حربه معدوم ساخت » . رجوع كنيد به صفحه 79 و 78 ترجمهء فارسى تاريخ عرب و اسلام : تأليف امير على هندى ( مترجم )\r\n","page_name":" 748 ","page_number":794},
  {"content":"\r\n\r\n\r\nوصاياى معاويه به يزيد در مرض موت 61 ه ( 680 )\r\nمعاويه در مرض موت به يزيد پسر و وليعهدش وصايائى كه نمود و مشكلاتى را كه خبر داد او در پيش دارد بشرح زير است :\r\nراجع به حسين بن على مردم بىثبات عراق او را اغوا خواهند كرد كه پيرامون امر خلافت باشد ، من به تو وصيت ميكنم هنگاميكه بر او دست يافتى به ملايمت با وى رفتار كن و مبادا به او آسيبى برسانى كه خون وى خون پيغمبر - است . اما از عبد الله بن زبير من براى تو بسى خائف و هراسانم ، چه او مثل شير حمله مىكند و مانند روباه محيل و مكار است . چنانچه بر او فائق آمدى بدون فوت وقت بايد دمار از روزگار وى برآرى » .\r\nاگر نصايح و وصاياى اين خليفه پس از مرگش بموقع اجرا ميرسيد در مجراى تاريخ انقلاب كلى روى ميداد .\r\n\r\nدعوت حسين بن على ( ع ) به كوفه\r\nخبر مرگ معاويه كه انتشار يافت همانطور كه اين سلطان زرنگ و باهوش خبر داده بود حس محبت و هواخواهى اهل عراق نسبت به حسين بن على كه آنوقت رئيس خاندان بود به هيجان آمده نامه‌هائى نزد وى فرستادند مبنى بر اينكه اگر او به سمت كوفه حركت كند از طرف اهالى همه قسم با او همراهى خواهد شد . وى با مطالعات زيادش در اين موضوع به اشتباه افتاده و بيانات غدرآميز مردم كوفه را حمل به حقيقت نمود ، ليكن اگر اطراف اين مسئله را به خوبى مطالعه كنيم هيچوقت آن حضرت را در مطالبهء حقوق خاندانى خود ملامت نخواهيم كرد . گذشته از همه وضعيت اقتصادى او هم قابل ملاحظه بوده ، چه برادر بزرگش قسمت اعظم عوائد خانوادگى را صرف احتياجات شخصى خود نموده و حضرت علاوه بر اينكه خود داراى عائلهء سنگين و جمعيت زياد بود از لحاظ اينكه رئيس خانواده است مجبور بود از زوجات و اولاد و كسان برادرش هم كاملا تكفل نمايد . بالجمله از اهل مكه آنهائى كه با آل على بستگى داشتند نصيحت كردند كه به اظهارات مردم بىوفاى عراق ترتيب‌اثر ندهد . اگر بيان دلچسب عبد الله زبير نبود كه ميدانست تا آن حضرت حيات دارد به مقصود خود نخواهد رسيد ممكن بود كلمات آنان در او مؤثر واقع شده و از اين سفر منصرف گردد .\r\n\r\n","description":"","footnote":"","page_name":" 749 ","page_number":795},
  {"content":"\r\n\r\n\r\nحركت به كوفه\r\nحضرت مقتضى ديد كه اهل كوفه را قبلا امتحان نمايد اين بود پسر عم خود مسلم را به نمايندگى از خود به كوفه فرستاد ولى عبيد الله كه آنوقت به حكومت آنجا مقرر گرديده بود اين نماينده را گرفته بقتل رسانيد ، وصول اين خبر تأسف‌آور به آن حضرت موجب وحشت و اضطراب گرديد و او را از اين سفر به كلى مأيوس ساخت ، ليكن ديد مسافتى كه طى شده بيش از آنست كه بتواند به عقب بازگردد ، بعلاوه اقارب و ارحامش هم جدا در مقام مطالبهء خون مسلم برآمدند .\r\nدرنتيجه با يك هيئت خيلى مختصر كوچكى مركب از سى نفر سوار و چهل نفر پياده مكه را ترك گفته و از سمت شمال طرف كوفه روانه گرديد ، بديهى است كه ضعف حاصلهء از كمى عده خود دليلى بود كافى براى مظلوميت و معذلك براى تكميل آن و اينكه از هرشايبهء محفوظ مانده و ابدا تصور نشود كه در او خيال حمله است يك مشت زن و بچه و اطفال كوچك جزء اين هيئت بودند . در اثناء راه اخبارى كه رسيد بيشتر باعث وحشت گرديد . مخصوصا يكنفر مسافرى كه از كوفه ميآمد فرياد كرد يا حسين ! دلهاى اهل كوفه با تو و شمشيرهاى آنها بر خلاف تو مىباشد » . بدويهائى كه باسم يارى و كمك تحت لواى وى جمع شده بودند وقتى كه اين حال را مشاهده كردند مأيوس شده بتدريج پراكنده شدند .\r\nوقتى كه نزديك كوفه رسيد يكى از سركردگان كه اسم او حر بود وارد شده جلو راه را بر حضرت گرفت و اظهار داشت مامورم نگذارم جلوتر برويد ، ولى با ادب اشاره نمود كه ميتواند از سمت راست يا چپ حركت كند . حضرت ناچار كوفه را گذاشته به طرف راست روانه شد و قدرى بدون مقصود از اطراف شهر طى مسافت نمود كه در اين ميانه عمر سعد وارد گرديد و رسما او را امر به توقف داد . عمر كسى است كه مطابق روايات ايرانى در ازاء اين خدمت يعنى پيشوائى سپاه بر ضد حسين بن على حكومت رى به او وعده داده شده بود . بارى مطابق اصولى كه در عرب بود در اينجا بين آنها ديدارها و مذاكرات طولانى زيادى به عمل آمد و درنتيجه ، آنحضرت حاضر باطاعت شد مشروط بر اينكه او را واگذارند به مدينه برگردد يا به طرف دمشق حركت نمايد . ولى عبيد الله ديد\r\n\r\n","description":"","footnote":"","page_name":" 750 ","page_number":796},
  {"content":"\r\n\r\nصيدى كه چنگالش به او بند شده نبايد برايگان از دست بدهد ، اين بود كه شمر را كه نامش در ايران فوق العاده منفور است روانه نمود تا عمر را مجبور كند كه اين هيئت بهانه‌جو 60 - خرابه‌هاى رى ( نمايش برج يزيد )\r\nرا اسير بگيرد و در صورت تعلل عمر ، خود بجاى او منصوب و اين مهم را به انجام رساند .\r\n\r\nواقعهء مولمهء عاشورا\r\nدر دهم محرم 61 هجرى ( 680 ) اين مجلس غم‌انگيز كه نمايش آن نزديك بود ، در ميدانى تشكيل و تنظيم داده شد كه در آن ميدان ، شهر كربلا بعدا براى حفظ اين آثار تاريخى گرداگرد مرقد كه آن را مشهد يعنى محل شهادت حسين ( ع ) ميناميدند بنا شده و تدريجا آباد گرديد . اين عدهء قليل در حالتى كه راه عبورشان را به نهر آب مسدود كرده بودند براى اينكه از پشت سر محفوظ باشند فقط خندق ناقص و ناهموارى حفر نموده و آن را بانى و بوته‌هاى گز پوشانيدند . مخصوصا خيام را هم پشت‌سر پهلوى هم نصب نموده و با تمام قوا حاضر\r\n\r\n","description":"","footnote":"","page_name":" 751 ","page_number":797},
  {"content":"\r\n\r\nشدند كه براى دفاع از خود تا آخرين دقيقهء حيات با دشمن جنگ كنند . حقيقتا آن شجاعت و دلاورى كه اين عدهء قليل از خود بروز دادند به درجه‌اى بوده است كه در تمام اين قرون متمادى هركسى كه آن را شنيد بىاختيار زبان به تحسين و آفرين گشود .\r\nمينويسند كه قبل از رسمى شدن جنك حر از ميان لشكر عراق خارج شده و به جمعيت حسين پيوست . بعد متوجه اهل كوفه شده فرياد كرد « واى بر شما اى اهل عراق ! شما اين شخص را دعوت كرديد . او هم دعوت شما را اجابت نموده و بديار شما رو آورد و حال نه‌فقط به او مكر و غدر نموده از وى يارى ننموديد بلكه بجنگ او حاضر شده و ميخواهيد خونش را بريزيد . عجب‌تر از همه آب فرات را كه نه‌تنها يهود و نصارى و صابئين از آن مىآشامند بلكه خوك‌ها و سگ‌ها از آن بهره‌مند ميشوند به روى او و عيال و اطفال او بسته‌ايد و نميگذاريد قطره‌اى از آن بياشامند » .\r\nلشكر كه از ابتدا انتظارى غير از اين از آنها نبود يك دفعه به حركت آمده و باران تير از آنان شروع به باريدن گرفت . ارحام و كسانش پشت سر هم روى خاك افتادند .\r\nمردم كوفه به خيال اينكه حضرت را زنده دستگير كنند از ابتدا متعرض شخص وى نشده او را باقى گذاشتند . ليكن وقتى كه معلوم شد كه تا آخرين قطرهء خون خود ايستاده و تسليم دشمن نخواهد گرديد لذا در آخر به او هم حمله‌ور شده و خيمه‌هاى وى را سوزانيدند . او كه در آنوقت از شدت تشنگى ميسوخت به طرف فرات متوجه گرديد .\r\nشمر با يكعده سوار نزديك آمده در اين ميانه زخم تيرى كه كارى بود بر آن حضرت رسيده سپس بدنش را بطور خيلى وحشيانه مشبك ساخته و اسب روى آن تاختند .\r\nغرض يك نفر از مردان جنگى را باقى نگذاشتند ، اين يك مشت مردم دلير غيرتمند مانند مدافعين ترموپيل يك نام بلند غيرقابل زوالى براى خود تا ابد باقى گذاشتند .\r\nوقتى كه سرهاى شهدا را كه عدهء آنها بالغ بر هفتاد بود وارد مجلس عبيد الله نمودند آن نامرد سنگدل با عصاى خود بطور وحشيانه‌اى اشاره به لب‌هاى حسين نمود . فورا يكى از معمرين عرب كه حضور داشت با كمال بيطاقتى فرياد كرد اى پسر مرجانه آرام ! اين سرى را كه نسبت به او اينطور بىاحترامى ميكنى سر فرزند پيغمبر است . به خدا قسم كه من\r\n\r\n","description":"","footnote":"","page_name":" 752 ","page_number":798},
  {"content":"\r\n\r\nديدم پيغمبر با لبهاى خود همين لب را مىبوسيد .\r\n\r\nحركت اهل بيت به شام و از شام بمدينه\r\nدو پسر كوچك و دو دختر و خواهر حسين ( ع ) همانطوريكه ميدانيم در دهم سال 61 ه مطابق 10 اكتبر 680 ميلادى بعد از شهيد كردن حسين ( ع ) و جميع اتباع و اعوان و انصار او را شهيد كردند و زن و فرزندان شهدا را اسير كرده به طرف شام حركت دادند . يزيد اين اقدام فجيع و شنيع را از دوش خارج ساخته عبيد الله و ساير عمال خود را مسئول اين اعمال قرار داد .\r\nخانواده شهدا از شام حركت داده و بمدينه عودت دادند . آنها بعد از ورود بمدينه هم دائما به سوگوارى مشغول بودند .\r\nمخصوصا زائرين كه از اطراف به زيارت قبر پيغمبر مىرفتند وقايع غم‌انگيز كربلا و مظالم جبران‌ناپذير بنى اميه را براى ايشان نقل نموده و سوزهاى درونى خود را شرح مىدادند تا اينكه ايام ترقى و اقبال بنى اميه سپرى شده و دوره انقراض و ذلت و تيره بختى آنان شروع گرديد .\r\n\r\nتعزيه\r\nتعزيه كه اصل آن نقل وقايع كربلا بودند فقط در ايران كه مذهب تشيع مذهب رسمى آنجاست بلكه در تمام آسيا يعنى هر جا كه عده‌اى از شيعيان كه در آنجا جمعند هرسال اين رسم را معمول مىدارند . اين است كه فغان و زارى اهل مجلس از مرد و من به درجه‌اى است كه هركس از اشخاص خارج آن را مشاهده كند بىاختيار شده قهرا كينه و بغض يزيد و شمر را در دل مىگيرد .\r\nبعلاوه غم و اندوهى در قلبش جمع مىشود كه از بيان خارج است . چنان كه منظرهء غم‌انگيزى را كه من در اين مجلس مشاهده كرده‌ام هيچوقت از يادم نميرود .\r\n\r\nبنياد تاريخى فرقه شيعه\r\nيكى از نتايج شهادت حسين بن على كه عمده است پيدا شدن فرقه شيعه مىباشد . همچنانكه عقيدهء عموم ايرانيان است نويسندگان عرب و مقدم‌تر از همه اليعقوبى كه در قرن نهم ميلادى ميزيست مىنويسند كه شهربانو دختر يزدگرد به حيالهء نكاح حسين بن على درآمد . مخصوصا در تعزيه‌هائى كه ذكر شد او را يكى از زنان صاحب شهامت و شجاعت نشان مىدهند .\r\n\r\n","description":"","footnote":"","page_name":" 753 ","page_number":799},
  {"content":"\r\n\r\nبرون در يكى از كتابهاى خود قسمتى از اشعار متعلق به شهربانو را ترجمه نموده و بر طبق آن نامبرده جزو اسيران جنك تحت نظر حسن بن على به مدينه وارد شد و مخصوصا او با اين اسير خود با كمال فتوت و مردانگى سلوك نمود . اگرچه عمر حكم كرد كه او را در بازار برده فروش‌ها بمعرض فروش بگذارند ليكن على كه حضور داشت متغير شده عمر را از اين عمل جدا ملامت نموده گفت نسبت به بنات ملوك اين كار سزاوار نيست . بالجمله همانطوريكه مردم ايران اسكندر را از طرف مادر از نسل پادشاهان هخامنشى ميدانند اولاد و احفاد حسين را هم معتقدند كه از طرف مادر بسلسلهء برجستهء ساسانى ميرسند . در اينجا اين نكته را بايد در نظر داشت كه ايرانيان در زمان ساسانى براى سلاطين حقوق آسمانى قائل بودند و آنها را سايهء يزدان مىشمردند .\r\nچنان كه در فصول گذشته اين مطلب ذكر شد و جاى انكار نيست كه همين عقيده يعنى اختلاط خون اخلاف حسين به خون سلاطين ساسانى باعث گرديد كه ايرانيها نسبت بخاندان على تا اين درجه كه مشاهده مىشود عقيده پيدا كنند و فداكار باشند ، ولى اين را هم بايد دانست كه اين عقايد بطور كلى مخالف با افكار و عقايد دموكراسى عرب و اسلام ميباشند .\r\n\r\nاساس و اصول مذهبى شيعه\r\nاما اينموضوع مهم و آن مخصوصا داراى جنبهء ديانتى مىباشد و بايد دانست على ابن عم پيغمبر اول كسى است كه به او ايمان آورده است . گذشته از اين او پسرخواندهء پيغمبر بوده و بعد هم به سمت مصاهرت وى نائل گرديد ، بعلاوه چون از پيغمبر اولاد ذكور باقى نماند على ( ع ) بيش از ديگران محبوب و منظور نظر وى بوده و مخصوصا قرب و منزلتش نزد پيغمبر بواسطهء ابراز صميميت و فداكارى فوق همه بوده است و ازاين‌رو جماعت شيعه معتقدند كه در سفر حجة الوداع جبرئيل بر پيغمبر نازل شده و از طرف خدا امر نمود كه على را خليفهء خود قرار دهد . لذا در مراجعت از مكه در غدير خم حكم كرد از جهاز شتر منبرى ترتيب دادند و رفت بر بالاى آن و دست على را هم گرفته با خود بالا برد و در حضور تمام مردم او را بخلافت منصوب داشت و مردم همه با وى بيعت نمودند . مخصوصا\r\n\r\n","description":"","footnote":"","page_name":" 754 ","page_number":800},
  {"content":"\r\n\r\nدر روايات شيعه مينويسند كه پيغمبر « شير خدا » را بغل كرده و بسينهء خود چسبانيد و مدتى هم به همين حال باقى بوده و درنتيجه تمام فضائل و مناقبى كه در پيغمبر بود از آن 61 - منبر مهدى عباسى ( در مسجد گوهرشاد مشهد )\r\nوقت به على منتقل گرديد . اين روز را در ايران هرسال عيد ميگيرند و آن را عيد غدير خم مينامند . چون اين عقيده را متكى بمدارك معتبره ميدانند لذا خلفا را كه عبارت از ابو بكر و عمر و عثمان باشند غاصب ميشمرند . فقط على و اولادش را خليفه و امام برحق ميدانند . آنها شأن على « دست خدا » را تا اين درجه بالا مىبرند كه از پيغمبر\r\n\r\n","description":"","footnote":"","page_name":" 755 ","page_number":801},
  {"content":"\r\n\r\nنقل مىكنند ، كه فرموده ( من شهر دانشم و على دروازهء آنست ، شيعه ائمه را معصوم ميدانند ، ائمه اطهار بعقيده شيعه داراى اختيار مطلقه هستند كه بعد از پيغمبر ( ص ) پيشواى شيعه قرار مىگيرند از جمله اصول عقايد شيعه اين است كه امام دوازدهم حضرت مهدى فرزند امام حسن عسگرى از حين ولادت باسعادت در سنه 255 بوده تا زمان رحلت جناب على ابن محمد السيمرى كه سنهء سيصد و بيست و نه بوده مدت غيبت صغرى بوده كه در اين مدت طبق روايت علماى شيعه هفتاد و چهار سال خواص از شيعيان و مؤمنين شرفياب خدمتش ميشدند ، بعد از رحلت على ابن محمد السيمرى تا ظهور غيبت كبرى نموده ، و در غيبت كبرى امور ديانتى را علماى اعلام و مجتهدين كه نواب آن بزرگوارند انجام ميدهند فرقه شيعه كه عقايد فوق را دارا مىباشند با ساير مسلمين كه اساس مذهب‌شان فقط روى اقوال پيغمبر ( ص ) و خلفاى راشدين است باهم مخالفت و اختلافى ندارند و بين آنها كاملا و داد ، دوستى مىباشد برعكس مذهب مسيحى كه جنگ‌هاى خونين بين كاتوليك‌هاى روم اسپانيا با اجداد پروتستان ، رويداده است . و چنين معلوم مىشود كه آنها شيعه و سنى و هرمذهب كه مسلمان‌ها دارند باهم اتحاد و اتفاق و وحدت كلمه دارند اين مطلب خيلى اهميت دارد كه فقها ، و مجتهدين سنت و جماعت پيرو اقوال و فتاوى مؤسسان فرق چهارگانه يعنى حنبلى ، شافعى ، حنفى ، و مالكى مىباشند . بر خلاف آنها مجتهدين شيعه كه تابع احكام قرآنى هستند كه ائمه اطهار آنها را تفسير يا بيان و يا تأويل نموده باشند ، مىباشند و در عين‌حال هم باجتهاد معتقد مىباشند ، بنابراين مىتوانند حكمى را طبق قواعد اجتهاديه تغيير داده و حكم تازه‌اى استنباط كنند ، ما اين مطلب را اضافه كنيم كه پادشاهان شيعه داراى اختيارات مذهبى نيستند بر خلاف سلاطين ترك در ميان اهل تسنن كه مقام اولى الامرى را دارا مىباشند در ايران پس از سلاطين صفوى پادشاه اگرچه عملا فعال ما يشاء است حتى قانون هم وضع مىكند\r\n\r\n","description":"","footnote":"","page_name":" 756 ","page_number":802},
  {"content":"\r\n\r\nليكن از نظر مذهبى ويرا غاصب ميشمرند . از جمله اعمال مذهبى شيعه زيارت كربلاست ، حتى لفظ « كربلا » از القابى است كه در رديف لقب « حاجى » قرار ميگيرد ، همچنين به زيارت قبر على بن ابيطالب هم ميروند . يكى از مشاهد مقدسه و افتخار عالم شيعه خراسان است كه در آن‌جا بطوريكه در فصل پنجاهم مذكور است حضرت رضا امام هشتم مدفون مىباشد ، چنان كه لقب « مشهدى » در ميان آنها از القاب درجهء سومى - است كه براى خودشان اختيار نموده‌اند .\r\n\r\n","description":"","footnote":"","page_name":" 757 ","page_number":803},
  {"content":"\r\n\r\nصورت سكهء درهم امويان\r\n\r\nفصل چهل و هشتم ايران يكى از ايالات خلافت اموى\r\nايمردم كوفه ! من سرهائى را جلو خود مىبينم كه رسيده‌اند و چيدن آنها نزديك - است و دروگر و بردارندهء محصول هم خود من هستم ، من خون‌هائى را مىبينم كه بين عمامه‌ها و شانه‌ها جاريست . ايمردم قسم به خدا كه من مثل انجير خشك فشرده نميشوم و از كسانى نيستم كه بتوان ويرا از مشك خالى ترسانيد . امير المومنين تير - هاى تير دانش را كشيده منتشر ساخت و هركدام از آنها را بدقت آزمايش نمود ، چوبهء من است كه آن را او در صلابت و استحكام و تيزى و تندى بالاتر از همه يافت و اين تير من هستم كه او آن را بر عليه شما متوجه ساخت .\r\n« نطق حجاج بن يوسف در كوفه »\r\n\r\nسلسلهء اموى\r\nدر دو فصل سابق مخصوصا در فصل آخرى وقايعى كه از نظر سياسى و مذهبى مربوط بايران بود تا حدى به تفصيل ذكر شده ضمنا از معاويه مؤسس خاندان اموى شرحى گفته شد ، ليكن سلسلهء بنى اميه كه در مدتى قريب بيك قرن در امپراطورى وسيعهء اسلام حكمفرما بوده‌اند ممكن نيست كه در تاريخ ايران اهميت و نفوذ سلسلهء مزبور را ناديده گذاشت و گذشت و لذا فصل خاصى اختصاص به آن داده و اينك قلم را به طرف وى معطوف ميدارم .\r\n\r\n","description":"","footnote":"","page_name":" 758 ","page_number":804},
  {"content":"\r\n\r\n\r\nاستحكام سلطنت معاويه از تبعيت زياد\r\nدر سال 35 هجرى ( 656 ) سلطنت معاويه در شام آغاز شده و در سال 40 هجرى ( 661 ) بعد از كناره‌گيرى حسن بن على از خلافت زمام امور را بدست گرفت . در ظرف دو سال پس از اين قضيه تمام كشور اسلامى را تحت اقتدارات خود آورد و فرمانش در همه‌جا نافذ گرديد و آن از وقتى صورت عمل به خود گرفت كه زياد كه از طرف على بن ابيطالب در فارس حكومت داشت با معاويه بناى صلح و آشتى را گذاشت ، وى پس از امانى كه به او داده شد بدمشق حركت نمود . زياد علاوه بر ماليات ايران كه همه را بمركز خلافت تحويل داد يك مليون اشرفى هم با خود برده برسم پيشكش تقديم معاويه نمود . اين كفايت و لياقتى كه از خود بروز داد توجه خليفه را جلب نموده باعث گرديد كه سابقهء قرابتى او را تصديق نمايد . لذا حكومت بصره را برگذار به او كرده و پس از چندى حكومت كوفه را هم به آن ضميمه نمود ، او در كوفه سطوت و قهرى از خود نشان داد كه سازش و دسته‌بندىهائى كه بر عليه بنى اميه در آنجا جريان داشت تماما بر طرف شد . مورخين عرب مينويسند كه حاكمى مقتدرتر از زياد نيامده است . او از دجله تا سيحون و جيحون حكومت داشته و در عدل‌وداد هم همدوش كسرى قرار ميگرفت .\r\n\r\nترقى مسلمين از سمت مشرق\r\nدر عصر خلافت معاويه حاكميت عرب در مشرق كاملا استقرار يافت ، هرات كه در سال 41 هجرى ( 662 ) پرچم خودسرى برافراشت سخت سركوبى شده و نيز كابل را دو سال پس از اين تحت اطاعت درآوردند . غرنه ، بلخ و قندهار را هم لشكريان عرب تحت نظر گرفتند .\r\nدر سال 54 هجرى ( 674 ) اعراب از سيحون عبور كرده بخارا را به تصرف درآوردند .\r\nدر سال 56 هجرى ( 676 ) سمرقند به تصرف آنها درآمد . آنها از شمال جيحون در جنوب تا رود سند را متصرف شدند و در تمام اين بلاد اساس حكومت خود را محكم و پايدار ساخته ، بالاخره آنها بجاى اسكندر كبير قرار گرفتند .\r\nزياد از كوفه و بصره توسط پسرهاى خود در ايران حكومت مينمود . ايالت خراسان كه آنوقت جزء سلطنت اسلامى بود مشرق آن از سمت لوت تا سرحدات\r\n\r\n","description":"","footnote":"","page_name":" 759 ","page_number":805},
  {"content":"\r\n\r\nهندوستان به چهار حوزه يا ناحيهء بزرك تقسيم و مركز آنها عبارت بود از نيشابور ، مرو ، هرات و بلخ كه هريك بيك حوزه تخصيص داشت ، از ميان مراكز نامبرده فقط نيشابور بوده است كه در مرز ايران كنونى واقع شده بود . در همين عصر قبائل و طوائف عرب براى سكونت به نواحى خراسان ريختند . اگرچه حملهء مغول و تاتار تمام آنها را از هم متفرق ساخت معذلك تا اينوقت علائم و آثارشان باقى مىباشد . من در مسافرت‌هاى خودم در ايران مكرر از ميان دستجات كوچكى از عشيره‌هاى عرب عبور كرده‌ام و يك رژيمان يا فوجى كه معروف به « عرب و عجم » مىباشد هنوز اثر آن در بخش شاهرود وجود دارد .\r\n\r\nموفقيت‌هاى شايان و شكست معاويه\r\nمعاويه محققا در عداد يكى از خلفاى بزرك بشمار ميآيد . او اولا دمشق پايتخت خود را يكى از پايتخت‌هاى مجلل و با شكوه دنيا قرار داده و هيچوقت هم بواسطهء عقل و تدبيرى كه داشت بسلطه و اقتدار او در آنجا لطمه‌اى كه اساسى باشد وارد نيامد و كسى نتوانست آنجا را معرض حمله و يا مورد تهديد قرار دهد . همچنين در حدود هند كه شرح آن در بالا سمت ذكر يافت فتوحاتى نصيب او گرديد . فقط ميدان جنگ اسلامبول بود كه پس از مجاهدت و كوشش زياد شكستى فاحش ديد . آرى بواسطهء اختراع آتش يونان مسلمانان در يكموقع علاوه بر شكستى كه در خشكى به آنها رسيد در دريا هم مغلوب كشتىهاى يونانى شدند . لذا معاويه مجبور به صلح شده اماكنى كه در تصرف مسلمانها بود قبول كرد تمام آنها را تخليه كرده و تاوان جنگ و باج هم تاديه نمايد . مطلب قابل ملاحظه اين است كه با وجود اين شكست فاحش كه در غرب به مسلمين رسيد در مشرق تزلزلى باقتدارات خليفه روى نداد .\r\n\r\nولايت‌عهد يزيد در 56 هجرى ( 676 ) و خلافت او 61 هجرى ( 680 )\r\nمعاويه وقتى كه نفوذ و اقتدارش باوج كمال رسيد در صدد برآمد كه يزيد پسر بزرك خود را جانشين خويش نمايد ، هرچند مردم شام و كوفه به اين امر تن درداده و اين بدعت را قبول نمودند ، اما از اهل مكه و مدينه صدا بلند شده بناى مخالفت را گذاشتند\r\n\r\n","description":"","footnote":"","page_name":" 760 ","page_number":806},
  {"content":"\r\n\r\nليكن مركز خلافت آنوقت دمشق بود و خليفه كه با سرنيزه مردم را مجبور ميساخت با يزيد بيعت كنند ابدا به اين اعتراضات حتى اعتراضات اهل مكهء معظمه اعتنا نمىنمود ، احساسات مخالفت‌آميزى كه از مردم راجع به ولايتعهد يزيد ابراز ميشد از جمله مسعودى آن را در دو قطعهء زير چنين مينمايد .\r\n خشينا الغيظ حتى لو شربنا * دماء بنى امية ماروينا\r\nلقد ضاعت رعتيكم و انتم * تصيدون الا رانب غافلينا \r\nمعاويه كه حسن انتظامات كشورى او شايان تمجيد است در سال 61 هجرى ( 690 ) درگذشت ، يزيد پسرش از دختر يك شيخ بدوى بر سرير خلافت نشست ، اگر چه سلطنتش مانند اين بود كه به ارث بوى رسيده باشد و معذلك دورهء خلافت او به آرامى نگذشت . بلكه دچار زحمت و مشكلات گرديد . او چنان كه از ابيات فوق معلوم گرديد به شكار خيلى مايل بود و از اين جهت خيلى كم ميتوانست بامور مملكت بپردازد ، با اين صورت چندان خود را براى سلطنت نالايق معرفى ننمود . راجع بواقعهء اسفناك كربلا كه به گردن او بار و نامش از آنجا ملوث شده است معلوم نيست كه تمام مسئوليت آن متوجه شخص او باشد .\r\n\r\nطغيان ابن زبير 61 هجرى ( 680 )\r\nچنان كه معاويه پيش‌بينى كرده بود ابن زبير خود را يكى از رقباى خطرناك ثابت نمود . او حسين بن على را به صحراى كربلا ( جلوى مرگ ) فرستاد . پس از شهادت آن حضرت توبيخ و ملامتى كه از ارتكاب اين عمل متوجه يزيد گرديد او از موقع استفاده نموده جماعتى را دور خود جمع كرد و يك دفعه علم مخالفت برافراشت . اين مرد تا مدتى يزيد را اغفال نموده و چنين وانمود ميكرد كه در خط مخالفت نيست . يزيد هم براى دفع او طبعا حاضر نمىشد اقدام اساسى كند ، مگر در آخر يعنى در 63 هجرى ( 682 ) ناچار گرديد لشكرى بمدينه اعزام دارد . لشكر مزبور سربازان ابن زبير را شكست داده و بعد مدت سه روز بغارت اين شهر پيغمبر پرداخت ، سپس به مكه حمله برده و در يك محاصره كه مدت آن دو ماه دوام نمود كعبه را آتش زدند . در اثناى اين وقايع\r\n\r\n","description":"","footnote":"","page_name":" 761 ","page_number":807},
  {"content":"\r\n\r\nمهم وحشتناك خبر رسيد كه يزيد درگذشت . لشكر پس از انتشار اين خبر ابن زبير را در حالتى كه اين شهر مقدس را كاملا در تصرف داشت به حال خود گذاشته متفرق گرديد .\r\n\r\nجنگ بخارا\r\nدر اين هنگام كه وقايع مهمه‌اى كه ما آنها را خاطرنشان نموديم در مركز عالم اسلام رخ ميداد آشوب و اغتشاش ، فتنه و فساد و بالاخره كشمكش و نزاع داخلى در نقاط دوردست شرق با بسط و توسعه جريان داشت . يزيد در جلوس خود بخلافت سلم بن زياد را بحكومت خراسان فرستاد . او وقتى كه خبر دادند كه ملكهء بخارا بكمك خاقان ترك علم طغيان برافراشته است فورا با سر لشكرش مهلب كه علاقهء خاصى بخراسان داشت براى فرونشاندن آتش انقلاب و طغيان به طرف بخارا حركت كرد . سلم اين لشكر متحد را شكست داده ملكهء بخارا را مجبور به صلح ساخت و بالاخره با جلال و جبروت بمرو بازگشت .\r\n\r\nجنك قبائلى بدوىهاى شمالى و جنوبى 66 - 45 هجرى ( 666 - 685 )\r\nقسمت شرق و بيشتر ناحيهء خراسان چندين سال در آتش نزاع و جنك داخلى كه بين اعراب جنوبى و شمالى روى داد ميسوخته است . جنگ نامبرده مدت يك سال بدون وقفه جريان داشت .\r\nبالاخره اعراب مضر يا عربهاى جنوب در هرات بعد از كشتن هشت هزار نفر از دشمن فاتح درآمدند . بعلاوه جنگ‌هاى ديگرى هم روى داده و نفوس خيلى زيادى كشته شدند كه منشاء آن جز رقابت‌هاى شخصى و يا خصومات و مناقشات داخلى چيز ديگرى نبوده است ، چنان كه همين رقابت‌هاى خطرناك تمام آن بهره‌مندىها و ترقيات را بر باد داده و آنها را به همان حالت سابقه كه تاكنون باقى هستند برگردانيد .\r\n\r\nنزاع و اختلاف بر سر خلافت 61 - 73 هجرى ( 680 - 692 )\r\nپس از مرگ يزيد زمام خلافت بدست جوان ضعيفى افتاد كه پس از ماهى چند درگذشت . سپس مروان يكى از خويشان يزيد خليفه گرديد . او هم يك سال بيشتر دوام ننمود و پس از او پسرش عبد الملك خليفه شد و چند سال هم خلافت او طول كشيد ، در صورتى كه ابن زبير در مقابل ، مدعى خلافت بوده و مدينه و مكه و عراق و شرق را هم\r\n\r\n","description":"","footnote":"","page_name":" 762 ","page_number":808},
  {"content":"\r\n\r\nدر تصرف داشت . در همين اثناء مختار هم از طرف محمد حنفيه خروج كرده كوفه را قبضه نمود و آنجا را مركز خود قرار داد ، ولى در آخر بدست مصعب برادر ابن زبير بقتل رسيد . خود مصعب نيز در سال 71 هجرى ( 690 ) از طرف عبد الملك شكست خورده و كشته شد .\r\nابن زبير كه اگر پس از مرگ يزيد حيثيت و مقام خود را درست حفظ مينمود شايد خود مردم او را بخلافت انتخاب ميكردند دوباره مورد حمله واقع شد و اين بدست حجاج بن يوسف كه يكى از سرداران كافى و لايق عبد الملك بود بوقوع پيوست .\r\nاين مرد كه مجسمهء محبت بنى اميه بود در آغاز امر تهور غريبى از خود بروز داده مكه را كه از مقامات مقدسه است بدون اينكه هيچ اهميتى به آن بدهد محاصره نمود .\r\nدرنتيجه جماعتى كه دور ابن زبير جمع بودند متفرق شدند . آخر الامر خود ابن زبير پس از سيزده سال استقلال مانند يكنفر سرباز بقتل رسيد . نامبرده يكى از رقباى خيلى زبردست خلافت بشمار ميآمد ، چنان كه پس از مرگ او خلافت عبد الملك در تمام ممالك اسلامى مسلم گرديد .\r\n\r\nقتل‌عام دشمنان حسين بن على 66 هجرى ( 685 )\r\nدر سال 65 هجرى خوارج كه مظالم و جنايات آنها ايران را به كلى متشنج ساخته بود در آخر نادم و پشيمان شده به خونخواهى حسين ( ع ) كمر همت بستند . لذا حركت كرده ابتدا به زيارت قبر آنحضرت به كربلا رفتند . چشمشان كه به قبر ( شريف ) افتاد بىتاب شده فغان و زارى به آسمان رسانيدند . بعد از آنجا حركت كرده بشام حمله‌ور شدند . ليكن از لشكر شام شكست ديده بكوفه برگشتند . در سال بعد جنك‌هاى هولناك و خونينى در كوفه روى داد كه آن منتهى بقتل‌عام قتلهء حسين گرديد . البته اين انتقام و خونخواهى خيلى بجا بوده است و عقده از دل ايرانيها ربود . اهالى ايران چقدر خوشوقت شدند كه عمر سعد و شمر و ساير اعادى از اهل كوفه به شديدترين عذاب معدوم گرديدند . چون مختار مردم اين شهر را مىشناخت و از آنها كاملا واقف بود توانست همه را بدست آورده كيفر بدهد و فقط معدودى جان دربردند . مختار سر\r\n\r\n","description":"","footnote":"","page_name":" 763 ","page_number":809},
  {"content":"\r\n\r\nعمر سعد و پسرش حفص را نزد محمد حنفيه فرستاد و معلوم مىشود كه در اين توطئه ( خروج مختار ) دست او كاملا داخل بوده است .\r\n\r\nخروج ازارقه\r\nدر سال 74 هجرى ( 693 ) طايفه‌اى از خوارج معروف به ازارقه بكوفه حمله بردند . چون اعراب از جنك با اين طايفه احتراز مينمودند لذا حجاج براى دفع آنها نامزد گرديد ، او ناگهان وارد كوفه شده در حالى كه نقاب بر چهره داشت و با همين حال يكسره به مسجد رفت و خطبهء غرائى انشاد نمود .\r\nهنگامى هم از چهره نقاب را برداشت كه از نامش سئوال كردند . بالجمله او در اين خطبه كه مضمون آن تحت عنوان اين فصل نقل شده مردم را شديدا تهديد نمود ( از جمله اظهار داشت « انى اقسم باللّه لا اجد احدا من عسكره بعد ثلاثه الا ضربت عنقه و انهبت داره » ) از اين كلام خوف و هراس در اهالى توليد شده فورا به طرف معسكر وارد و هجوم برده و اين بليه را از خود دفع نمودند . بايد دانست كه اين خوارج چندين دفعه كرمان بيچاره را مركز قرار داده به كوفه حمله بردند ، تا آنكه خود آنها بواسطهء تقسيم به شعب مختلفه ضعيف شده و بالاخره بدست مهلب يكى از سرداران رشيد و لايق كار آنها خاتمه پيدا نمود . در پاداش همين خدمت نمايان هم حكومت خراسان بوى واگذار گرديد .\r\n\r\nخروج ابن اشعث 80 هجرى ( 699 )\r\nچون يكى از سلاطين هندوستان معروف به روت‌بيل « 1 » در جريان محاربات ماوراء سيستان قواى مسلمين را در تنگه‌هاى نقاطى كه حاليه افغانستان ميگويند بطور فريب و خدعه محصور ساخته شكست فاحشى به آنها وارد آورده بود لذا لشكر زيادى تحت فرماندهى ابن اشعث براى جبران و تلافى آن اعزام گرديد ، سردار نامبرده در پايان امر بواسطهء سلوك خصمانهء حجاج نسبت بوى در غضب شده علم طغيان برافراشت . لشكرش هم با وى همراه شده بعلاوه مردم هم از اطراف او را ترغيب كرده براى دفع حجاج به او كمك نمودند .\r\nدرنتيجه حجاج را شكست داده از بصره بشام راندند ، ولى او در شام سپاهى جمع‌آورى\r\n\r\n\r\n","description":"","footnote":"\r\n( 1 ) -  Rutbil . \r\n","page_name":" 764 ","page_number":810},
  {"content":"\r\n\r\nنموده برگشت . ابن اشعث اين دفعه شكست خورد و به طرف كرمان فرار نمود . او بالاخره به پادشاه كابل پناهنده شده و آن پادشاه براى خوشنود ساختن حجاج ويرا گرفته به گماشتگانش تسليم نمود .\r\n\r\nطغيان موسى بن خزيم\r\nحالت هرج‌ومرجى كه در خراسان حكمفرما بود و نيز وضع آشفتهء حكومت عرب شرح وقايع تاريخى را كه از روى مقياس صحيح بهم مربوط و مفهوم باشند تقريبا ناممكن ساخته است و تنها بواسطهء طغيان موسى بن خزيم و حالات او ميتوان آن وقايع را شرح و توضيح داد .\r\nابن خزيم درنتيجهء فتنه و فساد ملوك الطوايفى بسمرقند پناهنده شد . پس از كوششهاى زياد ولايت ترمذ را به تصرف خود درآورده و مدت پانزده سال در آنجا حكومت كرد .\r\nدر آخر مورد حملهء لشكر زيادى شده مقتول گرديد .\r\n\r\nمرك و خصائل عبد الملك\r\nخلافت عبد الملك اگرچه مواجه با يك سلسله انقلاب و آشوب بود اما بايد دانست كه سلطنت بنى اميه در عصر او باوج كمال رسيد ، او حدود ممالك اسلامى را در مغرب به تمام شمال افريقا توسعه داد ، با امپراطورى بيزانس اغلب به زدوخورد مشغول بود ولى بطور دفاع نه حمله و هجوم . در تمام پيش‌آمد ها بهره‌مند بود و بدون ترديد يكى از پادشاهان مقتدر محسوب است . او داراى عقل رزين و راى متين بود . اما اين را هم نبايد از نظر داد كه قسمت عمدهء موفقيت او مرهون كفايت سردارى مثل حجاج بود كه لايق‌ترين سردار عبد الملك بشمار ميرفت . در خلافت عبد الملك تأسيس ضرابخانه شد و اعراب شروع به سكه زدن نمودند . ديوان محاسبات كه تا آنوقت به زبان فارسى بود و در حقيقت لطمهء بزرگى بود كه به نفوذ ملت عرب وارد ميساخت او اول كسى است كه آن را از فارسى به عربى نقل نمود .\r\n\r\nمحاربات در آسياى مركزى 86 - 96 هجرى 705 - 714\r\nقواى اسلام تحت خلافت وليد پسر و جانشين عبد الملك از سمت مشرق بر وسعت ممالك اسلامى افزودند . حملات آنها كه تا آنوقت بيشتر بطور يورش و تاخت‌وتاز بود صورت كشورستانى\r\n\r\n","description":"","footnote":"","page_name":" 765 ","page_number":811},
  {"content":"\r\n\r\nبه خود گرفت . قتيبه « 1 » كه اين عمليات و فتوحات در آسياى مركزى نتيجهء مستقيم قدرت و لياقت اوست مرو را مركز فرماندهى قرار داده و هرسال به طرفى حمله برده موفقيت و پيشرفت تازه‌اى حاصل مىنمود . او يكوقت از سيحون ميگذشت و وقت ديگر از جيحون و مقصودش در مرحلهء اول فتح بلخ و طخارستان و فرغانه بود ، از سقوط بيكند مركز بازرگانى بخارا غنائم بيشمارى بدست او آمد . در سال 90 هجرى ( 709 ) وى شهر بخارا را به تصرف درآورد . در سال بعد يك شورش عمومى تمام انرژى او را به خود مشغول داشت ، ولى به زودى از اين رهگذر فارغ شده توانست به روت‌بيل در سيستان حمله‌ور شود . در تاريخ 93 هجرى ( 712 ) او با لشكر خود به خيوه مراجعت نمود . بعد از فتح نمايانى كه در اينجا نصيب او گرديد شنيد كه سمرقند بدست شورشيان افتاده است . او با مردان كارى به‌سرعت هرچه تمامتر خود را بدانجا رسانيده و شهر را محاصره نمود ، پادشاه آنجا وقتى كه از ورود ماشين‌آلات جنگى باخبر شد خود را باخته حاضر به صلح گرديد بدين شرط كه مبلغ هنگفتى برسم خراج به‌پردازد ، بعلاوه عده‌اى هم سوار بدهد . اين فاتح عرب اجازت يافته وارد شهر سمرقند گرديد . ليكن به قراردادى كه بسته بود عمل نكرده آتشكده آنجا را حكم كرد سوزانيدند و بجاى آن معبدى بنا نمودند ، بالاخره شهر كاملا به تصرف مسلمين درآمد . قتيبه در دو سال اخير و ده سالى كه پر از آشوب و انقلاب بود خود را بكاشغر رسانيد ، در اين ميدان جنگ حكايت غريبى نقل شده كه خلاصهء آن بشرح زير است : سردار عرب قسم ياد كرد كه خاك چين را به تصرف بياورد ، ولى پادشاه آنجا ( احتمال دارد همان فرماندار سرحدى باشد ) وقتى كه شنيد يك بار خاك براى قدم زدن بر روى آن با يك كيسه پول برسم خراج و چهار نفر از جوانان منسوب بخاندان سلطنت را كه در آنها مهر خود را منقوش ساخته بود نزد قتيبه فرستاد و بدين وسيله او را از پابندى سوگندى كه خورده بود رهائى بخشيد . اين قصه داراى حقيقت بسيار جالب و جاذبى است .\r\n\r\n\r\n","description":"","footnote":"\r\n( 1 ) - شرح جنگهاى قتيبه در كتاب « قلب آسيا » مفصل و مشروح ذكر شده است ( مؤلف ) .\r\n","page_name":" 766 ","page_number":812},
  {"content":"\r\n\r\n\r\nپيشرفت به طرف رود سند 89 - 96 هجرى 707 - 714\r\nدر زمان سلطنت وليد مجاهدين اسلام بفرماندهى محمد بن قاسم از راه مكران به سند هجوم بردند . افسر نامبرده اول مسلمانى است كه پرچم اسلام را در هند برافراشته است . او ملتان را گرفت و غنائمى كه در اين حمله بدست آورد به يكصد و بيست ميليون تخمين شده است . ولى مرگ وليد كه در اين اوان اتفاق افتاد فتوحات اين سردار را خاتمه داده نتوانست قدمى جلوتر برود ، ليكن سكونت مسلمين در سند استقرار يافت و هنود تا وقتى كه جزيه يا ماليات مقرره را مىپرداختند در پرستش اصنام آزاد بودند و مانع و رادعى در اين باب از طرف مسلمانان نبود ، در صورتى كه اين عمل از مسلمين مخالفت با دستور پيغمبر بوده است .\r\n\r\nموفقيت‌هاى شايان وليد 86 - 96 هجرى 705 - 714\r\nدر خلافت كوتاه وليد نفوذ و اقتدار دولت اسلام به اوج كمال رسيده و آخرين درجهء شكوه و جلال را پيدا نمود ، چنانچه بخواهيم شاهد مثالى براى آن بياوريم ميگوئيم كه عبد الملك را با قياد و وليد را با نوشيروان بايد در رديف هم قرار داد . لشكر فاتح وليد از يك طرف فتوحات خود را تا رود سند و سرحدات چين توسعه داد و از طرف ديگر در سمت غرب به فتح اسپانيا نائل آمده كه يك فتح بسيار درخشان و اساسى بوده است . بايد دانست كه قسمت اعظم اين موفقيت و پيشرفت‌هاى حاصله ناشى از شخصيت خليفه بوده كه از سرحد چين تا درياى مديترانه فرمان او نافذ و حرفش قانونيت داشته است .\r\nشرحى كه از منابع چينىها رسيده حاكى است كه بين 713 و 755 ميلادى ده هيئت اعزامى كه يكى از آنها ظاهرا از طرف خود وليد بود از ايران به چين فرستاده شده و مورد پذيرائى آن كشور آسمانى واقع گرديدند ، مخصوصا مينويسند از جمله هدايائى كه به آنها داده شد يكى قلاب‌دوزىهاى « موى آتش » بوده كه محتمل است مراد از آن همان پنبهء كوهى باشد .\r\n\r\n","description":"","footnote":"","page_name":" 767 ","page_number":813},
  {"content":"\r\n\r\n\r\nمحاربات يزيد در گرگان و طبرستان 98 هجرى ( 716 )\r\nوقتى كه سليمان بر تخت نشست قتيبه حاكم خراسان بناى طغيان را گذاشت و بالاخره بقتل رسيد . پس از قتل او يزيد بن مهلب از طرف سليمان به حكومت خراسان منصوب گرديد . او چون خاطرش از ضبطوربط امور آن ناحيه فراغت يافت با سپاه جرارى به جرجان كه در قديم به هيركانيا معروف بود روى نهاد . جرجان اگرچه در جادهء بزرگ بين عراق و آسياى مركزى واقع شده معذلك محل مزبور با طبرستان كه مجاور آن بود تا آنوقت به حال استقلال باقى مانده بود . يزيد دهستان را تسخير كرد ، اهالى جرجان راه فرار پيش گرفتند و يزيد آنها را تعاقب نمود . گريختگان به جبال البرز پناهنده شده و بالاخره مجبور به تسليم گرديدند ، پس از قتل عدهء زيادى از اسرا و تاراج اموال مردم به طبرستان كه آن را امروز مازندران مىنامند حمله‌ور گرديد . او در به دو امر پيشرفت حاصل نموده سارى را به تصرف درآورد ، ولى در يكى از جنگهائى كه در اين ميانه روى داد مسلمين دشمن را تعاقب نموده و بيك دره‌اى كه دشمن در كمين بود رسيدند و لذا محصور شده تلفات زيادى به آنها وارد آمد . آخر الامر يزيد با سيصد هزار دينار سلامتى خود را خريده و سالما به طرف جرجان برگشت كه آنوقت اهالى شورش كرده بودند . او مرزبان آن ملك را در يك قلعه‌اى كه در بالاى كوهى واقع بود محاصره نمود . احتمال دارد كه اين همان قلعه ماران « 1 » باشد كه ما قبلا در بيان پايتخت پارتيها آن را مذكور داشتيم . نظر باستحكام قلعه و اينكه يك راه بيشتر نداشت محاصرهء آن هفت ماه طول كشيد . در آخر يزيد بر اهل قلعه غالب آمده زنان و فرزندان آنها را اسير و مردانشان را با مرزبان بقتل رسانيد . ولى مانند خالد ( كه ذكر آن رفت ) سوگند هولناكى كه خورده بود كه آسياب را از خون مردم آنجا به كار اندازد و از آرد آن نان ترتيب داده تناول كند حال موفق گرديد كه بر طبق آن عمل نمايد . چنان كه در تعقيب اجراى قسم مزبور هزارها مردم بيچاره كه بعزم شهر از راه عبور مينمودند شكار شده و مانند گوسفند ذبح گرديدند .\r\n\r\n\r\n","description":"","footnote":"\r\n( 1 ) -  Maran . \r\n","page_name":" 768 ","page_number":814},
  {"content":"\r\n\r\n\r\nدومين كوشش براى فتح قسطنطنيه 99 هجرى ( 717 )\r\nاز تاريخ شكست مسلمانان در جنگ اولى پايتخت امپراطورى بيزانس چهل سال نگذشته بود كه سليمان به قصد تسخير اين كشور از تمام جوانب و اطراف لشگرى را كه براى انجام اين مقصد كافى ميدانست جمع نمود . او اساس اين جنگ را بجاى حمله بيشتر بر دفاع و محاصره دشمن قرار داد . در اينجا از انبارهاى بزرك خواربار كه براى لشكر تهيه شده بود بايد ممنون بود ( و الا اين جنگ را ممكن نبود زياد ادامه بدهند ) ، ليكن آتش يونان و نيز زمستان خيلى سخت بالاخره مسلمانان را مجبور ساخت كه از محاصره دست بكشند و همچنين كشتيهاى جنگى ايشان در آخر شكست ديده از هم پاشيده شدند . بايد دانست اين دو شكستى كه مسلمانان در پاى ديوار قسطنطنيه خوردند خدمت آن بعالم مسيحيت بمراتب بيشتر از فتح نمايانى بود كه نصيب شارل مارتل گرديد و بعقيدهء من آنهمه اهميتى كه در تاريخ به آن داده شده محمول است بر مبالغه و ابدا قابل مقايسه با شكست فوق الذكر نيست .\r\n\r\nخراسان تحت خلافت عمر دوم ( عمر بن عبد العزيز ) 99 - 101 هجرى ( 717 - 720 )\r\nسليمان مدت سه سال خلافت نمود و بعد از او عمر بن عبد العزيز كه از زهاد عصر خود بود بر سرير خلافت نشست . از جمله اقدامات او يكى موقوف داشتن سب على بن ابيطالب ( ع ) بود كه موجب لوث و عصيان دائم اعقاب مسلمانانى شده بود كه بديانت و تقوى و پاكدامنى موصوف بودند . عمر اهل خراسان را زياد مورد توجه قرار داده غدقن سخت نمود كه از طرف كارمندان و امناى ماليه به آنها تعدى نشود . اگرچه آنوقت بسيارى بدين اسلام داخل شده بودند . او مخصوصا وكلا و نمايندگان كسانى را كه به آنان ظلم و تعدى شده بود احضار كرده و خود شخصا بناى رسيدگى را گذاشته به عزل فرمانداران فرمان داد و نوشت كه با تمام افراد مسلمين بايد مطابق اصول مساوات عمل شود . ايرانيانى كه بديانت زردشتى باقى بودند با كمال عدل و انصاف با آنها عمل نمود و از خراب كردن آتشكده‌ها جدا جلوگيرى نمود ، اگر چه براى ساختن هرمان تازه ( ساختمان مذهبى جديد ) اجازت نداشتند .\r\n\r\n","description":"","footnote":"","page_name":" 769 ","page_number":815},
  {"content":"\r\n\r\n\r\nخلافت يزيد دوم 101 - 105 هجرى ( 720 - 724 )\r\nپس از عمر بن عبد العزيز يزيد دوم « 1 » پسر عبد الملك خليفه شد .\r\nاو در ابتداى خلافت مواجه با شورشى گرديد كه بدست يزيد بن مهلب همنام وى به پا شده بود و ناچار گرديد كه اول اين آتش را فرونشاند . ابن مهلب عراق را قبضه كرده و كارش بدرجه‌اى بالا گرفت كه در فارس و كرمان و ساير مراكز ايران فرمانداران به نام او حكومت مينمودند . خليفه برادرش مسلمه را سردار لشكر شام نموده بدفع يزيد مأمور ساخت . درنتيجه يزيد كه سركردهء انقلاب و شورش بود بقتل رسيد . برادرهاى او كه به طرف كرمان فرار كرده بودند دستگير شده كشته شدند . عيالات آنها را اسير و در بازار به فروش رسانيدند مسلمه در پاداش اين خدمت بزرگ بحكومت عراق و خراسان منصوب گرديد .\r\nاو حكومت خراسان را به ناپسرى خود سعيد كه يك آدم ملايم و نرمى بود واگذار كرده در حقيقت او را حافظ و نگهبان يك سرحد به اين معظمى قرار داد .\r\nبا وجود لشكر اعزامى مسلمه ايلات و صحرانشين‌هاى خجند و فرغانه عموما شورش كردند . اهالى سغد كه ثابت ماندند قبل از رسيدن كمك صدمات زيادى ديدند . نظر به تخلف از عهدى كه بسته بودند لشكر پس از ورود به آنها حمله برده جنگ و حملات غير قاطعى بوقوع پيوست . بطور كلى بايد گفت كه در سلطنت يزيد علائم انحطاط و زوال دولت بنى اميه نمودار گرديد .\r\n\r\nتبليغ عباسيان\r\nتقريبا در اين زمان بود كه محمد نوهء بزرگ عباس عموى پيغمبر به بهانهء اينكه از نسل هاشم شعبه‌اى از قريش است بناى پيشرفت را گذاشت . او براى جلب رضايت فرقهء شيعه مدعى شد كه خلافت حق اولاد على بود ولى ايشان چون از حق خود دست‌بردار شدند لذا اين حق به اولاد عباس تخصيص پيدا نموده است . او مدتى فرارى و در ريگستان فلسطين متوارى بود تا اينكه خود را به راه كاروان‌رو رسانيده و بالاخره از مكه وارد شام گرديد . در اينجا مركزى بدست\r\n\r\n\r\n","description":"","footnote":"\r\n( 1 ) - اول مسافر انگليسى كه بمشرق سفر كرده و از طرف اين خليفه پرسش‌هائى از او به عمل آمده شرحى در فصل 52 ذكر شده است . « مؤلف »\r\n","page_name":" 770 ","page_number":816},
  {"content":"\r\n\r\nآورده مشغول و سرگرم تبليغ گرديد . اخيرا عده‌اى از طرف او بخراسان آمده و آن سرزمين را براى تبليغ مستعد و قابل استفاده يافتند . مخصوصا در ميان ايرانيانى كه جزو موالى يعنى بندگان بشمار آمده و جديدا داخل اسلام شده بودند ، پس از چندى گماشتگان محمد بقتل رسيدند ، ليكن تخمى كه ريخته بودند بتدريج بارآور شده و پيروان زيادى در ايران و عراق گردآمدند .\r\n\r\nخروج زيد بن حسين 122 هجرى ( 740 )\r\nخروج زيد و مجاهداتى كه او براى پيشرفت مقصود خويش نمود در حقيقت تقويت بزرگى بود از حزب عباسىها . بهرحال اهل عراق روى عادت ديرينهء خود عهد و پيمانى را كه با او بسته بودند به پايان نرسانيده وى را پس از خروج تنها گذاشتند ، ولى او هم با كمال مردانگى با دشمن نبرد كرده تا آنكه مقتول گرديد . هرچند بواسطهء قتل او فرقهء شيعه در مقصودى كه داشتند عقب افتاده و شكست فاحشى به آنها رسيد ، ولى از طرف ديگر بايد تصديق نمود كه اين حادثه سبب گرديد كه مردم در انهدام خاندان بنى اميه و تقويت از عباسيان بيشتر باهم اتفاق كنند .\r\n\r\nخلافت هشام 105 - 125 هجرى ( 724 - 743 ) و جنك تور « 1 » 732 ميلادى\r\nدر تمام مدت خلافت هشام كه نسبتا طولانى بود سلطنت بنى اميه در تنزل و انحطاط بوده است . خوانندگان ميدانند كه وقايعى را كه ما تا اينجا بطور اختصار ذكر نموديم تمام آن مستقيما مربوط به ايران بوده است ، ولى اين را نبايد از نظر انداخت كه در زمان خلافت هشام مسلمانان به كشور فرانسه حمله بردند . اين واقعه در سال 732 ميلادى بوقوع پيوست كه درست يك قرن از رحلت بانى اسلام گذشته بود . در اين جنگ فتحى كه نصيب شارل مارتل گرديد مورخين اروپا آب‌وتاب زيادى به آن داده و فوق‌العاده آن را اهميت داده‌اند ، در صورتى كه ممكن است بگوئيم كه مطمح نظر مسلمانان در اين جنگ بيشتر قتل و غارت بود نه فتح دائمى .\r\n\r\n\r\n","description":"","footnote":"\r\n( 1 ) -  Tours . \r\n","page_name":" 771 ","page_number":817},
  {"content":"\r\n\r\n\r\nوليد دوم و يزيد سوم 125 - 126 هجرى ( 743 - 744 )\r\nخلفاى اخير سلسلهء بنى اميه چندان قابل ذكر نميباشند . وليد كه در فسق و فجور مستغرق بود بدست پسر عم خود بقتل رسيد .\r\nخود قاتل هم بعد از چند ماهى كشته شد . تمام كشورهاى اسلامى آنوقت به حال هرج‌ومرج افتاده و در همين حالت ابراهيم جانشين محمد با قدم سريعى ادعاى عباسيها را تعقيب نموده و بناى پيشرفت را گذاشت .\r\n\r\nخروج عبد الله معاويه 126 - 129 هجرى ( 744 - 747 )\r\nدر مدت خلافت مروان دوم جانشين يزيد سوم شورش و انقلاب زيادى در شام روى داد كه در فرونشاندن آن و سركوبى شورش طلبان قساوت‌كاريها و جناياتى كه آنوقت يك امر عادى شمرده ميشد بوقوع پيوست . مهمتر از همه طغيان عبد الله بن معاويه از اولاد جعفر برادر على بن ابيطالب بوده است . توضيح اينكه پس از جلوس مروان بر سرير خلافت اهل كوفه با ابن معاويه بيعت نموده و در آخر ويرا تنها گذاشتند . او فرارا به مدينه آمد و عدهء كثيرى در آنجا زير لواى وى جمع شدند . او با اين قوه و كمك خوارج اخيرا اصطخر را مركز خويش قرار داده و فرمانداران او در اصفهان و رى و قم حكومت ميكردند . در سال 129 هجرى ( 747 ) از لشكر شام شكست خورده و مانند ساير مدعيان خلافت در هنگام شكست به طرف خراسان فرار كرد . عبد الرحمن بن مسلم مشهور به ابو مسلم آنوقت در مرو مقيم بود . در ظاهر مردم را به بنى هاشم دعوت ميكرد ، ولى درواقع ناشر افكار عباسيان بود و از آنها ترويج مينمود . ابن معاويه نه آنكه دربارهء او بر خلاف انتظار هيچ نوع كمك و همراهى به عمل نيامد بلكه بدست حكومت هرات كه تحت نفوذ ابو مسلم بود بقتل رسيد .\r\n\r\nبرافراشته شدن پرچم سياه عباسيان در خراسان 129 هجرى ( 747 )\r\nانحطاط وضعيت حكومت مركزى باعث شد كه اعراب در همه جا به نزاع و جنگ داخلى مشغول گرديده و سطوت و هيمنهء خود را بدينوسيله از دست دادند . نظير اسپانيا در اقصاى غرب ، افريقا ، سوريه و عراق در تمام اين اماكن و بلاد نفوذ خليفه تقريبا بصفر رسيد . و نيز در خراسان ، نصر فرماندار آنجا كه از حكمرانان مقتدر شمرده ميشد\r\n\r\n","description":"","footnote":"","page_name":" 772 ","page_number":818},
  {"content":"\r\n\r\nو در شكست و دستگيرى قرسول « 1 » خاقان لياقت و كفايت نظامى خود را كاملا به ثبوت رسانيده بود معذلك طائفه‌اى از يمنىها بر عليه او برخاسته و نزاع و جنگ طولانى بين اعراب يمنى و مضر همانطور كه خراسان را متزلزل ساخت اندلس را هم تكان داد .\r\nغرض در يك چنين عصر پر از انقلاب و آشوبى ابو مسلم موقع را مغتنم دانسته پرچم سياه عباسيان را كه اين آيه قرآن  « أُذِنَ لِلَّذِينَ يُقاتَلُونَ بِأَنَّهُمْ ظُلِمُوا »  در آن نقش بود به اهتزاز درآورد .\r\nاين شخص نامى كه خاندان بنى اميه را منقرض ساخته و بنى عباس را بجاى آنها روى كار آورد ابتدا غلامى بود كه محمد كه در رأس خاندان عباسى قرار داشت ويرا در بازار مكه خريده بود . او بر اثر ابراز لياقت و هنر و كاردانى محل وثوق و مورد اعتماد واقع شده دائما بين جنوب فلسطين و خراسان ميهن خويش در مسافرت و حركت بود . از جمله انتشارات و تبليغات او يكى اين بود كه ميگفت « من مظهر خداى بىهمتا ميباشم » اين دعوى در آنوقت مورد قبول عامه واقع گرديد . در پايان امر او شروع بجنگ نمود و دسته‌بنديها و سازش‌هائى كه از مدتى بطور خيلى عاقلانه جريان داشت منتهى باينجا گرديد كه مرو و هرات را قبضه نمود ، نصر در يكى از گزارش‌هاى خود به خليفه مينويسد كه دويست هزار نفر با ابو مسلم بيعت كرده و بقيد قسم قول وفادارى داده‌اند ، درنتيجه از او براى جلوگيرى از اين انقلاب دائم التزايد در ضمن اشعار زير تقاضاى كمك مينمايد .\r\n ارى بين الرماد و ميض نار * و اخشى ان يكون له ضرام\r\nو ان النار بالعودين تذكى * و ان الحرب مبدءها كلام\r\nفقلت من التعجب ليت شعرى * ا ايقاظ بنى امية ام ينام \r\nمروان براى اعزام سپاه جديت نمود ، در اين اثناء او ابراهيم را كه از آنوقت ببعد از اين صحن نمايش ناپديد مىباشد دستگير كرد . ليكن برادرانش ابو جعفر و ابو العباس فرارا بكوفه آمده و در آنجا خود را مخفى كرده محفوظ ماندند . قحطبه\r\n\r\n\r\n","description":"","footnote":"\r\n( 1 ) -  Kursul . \r\n","page_name":" 773 ","page_number":819},
  {"content":"\r\n\r\nيكى از افسران كافى و لايق ابو مسلم ، نصر را در دو نقطه يكى نيشابور و ديگر در گرگان شكست داد و او رو به هزيمت نهاده از هرطرف براى خود پناهى ميجست ، بالاخره از رى عبور كرده و قبل از ورود به همدان درگذشت ، ليكن قحطبه كه نصر را در هنگام فرار تعاقب كرده بود وقتى كه به رى رسيد با لشكر خليفه مواجه گرديد . اين لشكر كه از كرمان آمده بود از قحطبه شكست خورد و بالاخره نهاوند هم به تصرف قحطبه درآمد .\r\nسپس او از ابن حبيه كه در جلولا بود به يك‌سو شده يكسره وارد كوفه گرديد . هرچند اين سردار شام پيشدستى نمود ولى ضعف نشان داده و در كربلا ماند و بالاخره اين دو لشكر در نزديكى شهر بهم تلاقى نمودند . قحطبه لشكر شام را شكست داد ولى خودش هم در اين‌جا اسير چنگال مرك گرديد . ابن قحطبه كه پس از پدر بسردارى لشكر منصوب شد كوفه را به تصرف درآورد و ابو العباس كه تا آنوقت مخفى و ناپديد بود از خفا ظاهر گرديد و همين سپاه فاتح پس از اين ، خلافت او را اعلان كرده و با او بيعت نمودند .\r\n\r\nجنك زاب بزرك 132 هجرى ( 750 )\r\nهنگاميكه اين كشمكش ادامه داشت نيروى ديگرى كه بتوسط قحطبه از نهاوند فرستاده شد لشكر عبد الله بن مروان را شكست داده قسمت علياى نهر فرات را به تصرف درآورد . مروان خليفه كه در حران توقف داشت ناچار قدم بميدان كارزار نهاد ، او از فرات عبور كرده با يكصد و بيست هزار مردان جنگى از سمت چپ روانه گرديد و بالاخره از پل زاب گذشته عازم شد كه در مقابل عبد الله عموى ابو العباس كه فرمانده لشكر بود جنگ را خاتمه دهد . او براى اينكه اعراب طماع و حريص را به جنگ تهييج كرده باشد به سران لشكر اظهار داشت من تمام خزائن و نقود خود را براى دادن انعام همراه آورده‌ام ، ولى در اين بيان سوءتفاهم شده قبائل چنين خيال كردند كه مقصودش فرار است . اين بود كه خوف و هراس بر آنها مستولى گرديده يك دفعه رو بهزيمت نهادند و از شدت اضطرابى كه در آنها پيدا شده بود هزاران تن در ميان رودخانهء بزرك افتاده غرق شدند . لشكر فاتح عباسيان در تعاقب آنها طرف موصل روانه شد مروان بدبخت بالاخره شكار شده و بقتل رسيد و با مرگ وى خلافت خاندان بنى اميه انقراض پيدا نمود .\r\n\r\n","description":"","footnote":"","page_name":" 774 ","page_number":820},
  {"content":"\r\n\r\n\r\nحالت ايران تحت خلفاى بنى اميه\r\nما در اين فصل تاريخ ايران را از اين حيث كه جزء امپراطورى عرب بود تا جائى كه ممكن ميشد بيان كرديم ، در يك دوره و عصرى كه استبداد و ظلم‌وجور عموميت داشت و اشخاص ظالم و جورپيشه‌اى مانند حجاج از جانب خليفه حكومت داشتند مسلم است كه با ايرانيها خيلى بد سلوك ميشده است . حتى حالت آنها در اين عصر ابدا طرف مقايسه با زمان خلفاى اوليهء اسلام نبوده كه حامى عدل‌وداد و رافع ظلم‌وجور بوده‌اند .\r\nدر اينجا بايد دانست كه اهل خراسان در انقراض سلسلهء بنى اميه عامل خيلى مؤثر و قوى بوده‌اند . در ميان مردم اين سرزمين بوده است كه نواب عباسيان توانستند صميمىترين و فداكارترين افراد را پيدا كنند . مخصوصا در همين روزهاى مهم تماشائى مىبينيم كه براى خدمت بيك شخص اجنبى كه ابدا ملاقات هم نشده است اشخاصى از اهل اين قطعه دست از جان و مال خود كشيده و آخرين درجهء صميميت و فداكارى را دربارهء وى بروز دادند . حرارت و جوشى كه در پيروان پرچم سياه وجود داشت همان بود كه در فوق اشاره شد و لذا بر سپاه شام غالب آمدند كه حس و حرارتشان نسبت به خليفه سلب شده و جز منافع شخصى يا نهايت عشيره‌اى منظور ديگرى نداشتند و بنابراين مظفريت و پيشرفتى كه براى اهل خراسان حاصل شد ميتوان از حيثى آن را جزو نهضت ملى شمرد كه از ناحيهء مردم جفاديده ناشى شده است . زيرا آنها بايد حس كرده باشند كه در تمام آن چيزهائى كه در تمدن و تهذيب لازم و ضرورى است بر اربابان خود يعنى اعراب مزيت و برترى دارند .\r\n\r\n","description":"","footnote":"","page_name":" 775 ","page_number":821},
  {"content":"\r\n\r\nابو مسلم\r\n\r\nفصل چهل و نهم تفوق ايرانى در آغاز دورهء عباسى\r\nتفوق ايرانيان بر اعراب يا ملت مغلوب بر غالب قبلا از ديرزمانى در جريان بوده و مقدمات آن تهيه ميشد و آن ، وقتى به حد كمال رسيد كه عباسيان كه ظهور و اعتلاءشان مرهون ايرانيانست بر سرير خلافت نشستند ، اين خلفا گاردشان را بر عليه اعراب از عناصر بيگانه قرار داده و وثوق و اعتمادشان بر آنها يعنى ايرانيان و مخصوصا اهل خراسان بوده است . لذا آنان را به خود جلب و با خود دوست ساختند .\r\n« دوزى - تاريخ اسلامى »\r\n\r\nخاتمه يافتن وحدت مسلمان\r\nسلسلهء بنى اميه و امپراطورى اسلام دو لفظى مترادف بوده‌اند و اما آن در بنى عباس درست نميآيد ، چه خلافت اخير الذكر در اندلس هيچوقت و در افريقا از اول ولى بنوبت مورد تصديق نبوده است و در ايران چنان كه در آتيه معلوم خواهد شد زمانيكه خليفه ضعيف مىشود سلسله‌هاى خودمختارى ظهور ميكنند ، تا اينكه سيل بنيان‌كن هجوم تاتار به ايران سرازير شده پس از صاف كردن آن كشور خاندان منحطهء عباسى را منقرض ساخته و بانقراض آن ، خلافت را كه قوهء معظمى بود خاتمه داد .\r\nيك مطلب ديگر كه تا جائى كه مربوط است بايران اهميت خاصى را دارا مىباشد اين است كه عباسيان موفقيت و كاميابى خودشان را بلشكريانى مديونند كه در خراسان\r\n\r\n","description":"","footnote":"","page_name":" 776 ","page_number":822},
  {"content":"\r\n\r\nفراهم كردند . بدينجهت براى حفاظت و استقرار خاندان خود در مقابل عرب متكى بر آنها بوده‌اند . تنعم و خوشگذرانى اعراب كه آن را فتوحات و پيشرفت‌هاى فوق‌العادهء آنها آورد و رويه‌اى را كه براى صيانت خود پيش گرفتند كه آن بلاحرف بر ضرر امپراطورى اسلام بود سبب شد كه قوهء جنگى آنها ضايع و فاسد گرديد ، درست مانند منچوها در ايام اخيره در چين و طريقه‌اى را كه براى برقرارى خود تعقيب نمودند .\r\nخاندان عباسى تا اين درجه با اعراب دشمن بودند كه در دستورى كه ابراهيم برادر ابو العباس به ابو مسلم ميدهد ميگويد « ملتفت باش كه در خراسان حتى يكنفر كه زبان او عربى است نبايد باقى بماند بلكه بايد كشته شود » راستى از يك عضوى از قبيلهء قريش چنين حكمى خيلى غريب است ! .\r\n\r\nجلوس ابو العباس به خلافت 132 هجرى ( 749 )\r\nپس از فتحى كه در نزديكى كوفه نصيب قحطبه گرديد ابو سلمه وكيل يا نمايندهء خاندان هاشم در خراسان ، كوفه را تصرف نموده و تحت عنوان « وزير آل محمد » مشغول حكمرانى گرديد . دو برادر ابراهيم كه تا آنوقت مخفى بودند بيرون آمدند . عبد الله ابو العباس برادر كوچكتر بود ليكن از طرف مادر شريف بوده است ، بالنتيجه ادعاى او نسبت به ادعاى جعفر كه مادرش كنيز بود اساسىتر و خود بخلافت شايسته‌تر شناخته شد . در اينجا شايد انتظار داشته باشيم كه اعلاميهء خلافت ابو العباس صورت عمل گرفته و فورا انتشار پيدا كند ، ولى ابو سلمه آن را بتأخير مىانداخت تا آنكه حاميان خاندان عباسى به او فشار آورده بالاخره ابو العباس را به مسجد بردند . او بمنبر بالا رفته بر عليه بنى اميهء بدنام و غاصب حقوق پيغمبر شروع بسخن نمود . مينويسند كه او در آخر خطبه در ضمن تهديد فرياد كرد « منم دست انتقام الهى و نام من سفاح يعنى خونريز است » ، او به همين لقب هم در تاريخ مشهور شده است ، در صورتى كه هنوز مسلم نيست كه او اين لقب را براى خود اختيار كرده باشد .\r\n\r\nقتل‌عام بنى اميه\r\nاينكه اين خليفه را سفاح ناميده‌اند بمناسبت عمليات هولناكى است كه بر عليه اغلب افراد اين خاندان منكوب بدست وى انجام\r\n\r\n","description":"","footnote":"","page_name":" 777 ","page_number":823},
  {"content":"\r\n\r\nگرفت . او هريك از شعب اين خاندان را از بيخ برانداخته به كلى نابود ساخت . در فلسطين عموى خليفه پايهء جور و جفا و غدر و دغا را بالا برد ، باينمعنى پس از اعلام 62 - چادرنشينان ايلات تيمورى ( ساكنين شمال شرقى ايران از نسل تيمور لنگ )\r\nعفو عمومى براى تحكيم و تشييد مبانى آن ضيافتى كرد كه در آن هفتاد نفر از سران بنى اميه مدعو بودند . وقتى كه هريك در جاى خود قرار گرفتند و مجلس رسميت پيدا نمود يكنفر شاعر از جاى خود برخاسته شروع بذكر مطاعن و جور و ستم بنى اميه نمود\r\n\r\n","description":"","footnote":"","page_name":" 778 ","page_number":824},
  {"content":"\r\n\r\nدر اين اثناء بيك اشاره تمام هفتاد نفر را در همان مجلس بقتل رسانيدند . بعد فرش روى هفتاد جسد مرده گسترده و خان‌هاى طعام روى آن چيده مشغول خوردن شدند .\r\nيكنفر از اين خاندان كه ستارهء اقبالش روشن بود از اين حادثهء هولناك جان دربرده و از هرطرف در تلاش مأمنى برآمد ، تا آنكه او را براى حكومت اندلس دعوت كردند . او در آنجا شالودهء خلافت خاندان جديد بنى اميه را ريخت و موفقيت شايان و پيشرفت نمايانى هم نصيب وى گرديد .\r\n\r\nخلافت ابو العباس و مرك او 136 هجرى ( 754 )\r\nدر تمام مدت خلافت ابو العباس طغيان و شورش در همه‌جا حكمفرما بود و اين گويا بواسطهء سفاكى و خونخوارى او بود كه در عراق و شام لواى طغيان و سركشى برافراشته شد . هنوز لشكر زيادى طرفدار خلافت بنى اميه وجود داشت . بصره نيز علم مخالفت برافراشته و با لشكر خراسان سردار هاشمى بمبارزه برخاست ، مخصوصا در اينجا براى تشريك مساعى نقشهء عاقلانه‌اى هم در كار بود كه خاندان عباسى را تهديد مينمود ، ليكن هيچيك آنطوريكه خيال ميشد بوقوع نرسيد . اولا ابن هبيره با آنكه لشكرش باندازه‌اى بود كه ميتوانست خلافت بنى اميه را در شام مستقر نگهدارد به واسط پناهنده شده و اخيرا تسليم گرديد . مردان كارى و جنگ‌آزمودهء خراسان بصره را قبضه نمودند . اگرچه در خراسان و ساير نقاط شورش‌ها و انقلاباتى بوقوع پيوست ليكن قبلا در خلافت عباسىها استحكامى پيدا شده بود كه از اين انقلابات خللى در اركان آن راه نمىيافت .\r\nقتل ابو سلمه گواه صادقى است بر حق‌نشناسى و غدر اين خليفه . آرى او اين شخص را بميهمانى دعوت كرده در ختم مجلس وقتى كه او تنها به منزل ميرفت بين راه ناگهان او را بقتل رسانيدند ، پس از اين واقعه چيزى نگذشت كه ابو العباس درگذشت .\r\nدر مدت پنج سال خلافت او دامنهء كشتار و خونريزى ، دغا و غدر ، نقض عهد و پيمان ، شكستن قسم ، بيوفائى و حق‌ناشناسى و هزاران فجايع و شنايع ديگر بدرجه‌اى توسعه پيدا كرده بود كه نظير آن را در تاريخ اسلام نميتوان نشان داد .\r\n\r\n","description":"","footnote":"","page_name":" 779 ","page_number":825},
  {"content":"\r\n\r\n\r\nابو جعفر منصور 136 - 158 ( 754 - 775 )\r\nابو جعفر پس از سفاح بر تخت نشست و لقب منصور را برگزيد .\r\nعموى خليفه عبد الله كه در جنگ با مروان پيروز گشت بر عليه وى قيام نموده و بناى طغيان را گذاشت . منصور ابو مسلم را براى دفع او نامزد كرد ، اين مدعى در حال مأيوسى هفده هزار لشكر خراسان را كه فهميد نميتواند به آنها اعتماد كند با كمال بيرحمى كشت . ابو مسلم در آخر فتح نموده عبد الله را اسير كرده و او را در بصره حبس نمود .\r\n\r\nقتل ابو مسلم 137 هجرى ( 754 )\r\nدرست همانطوريكه ابو العباس ابو سلمه را كشت منصور حق نشناس هم به قتل ابو مسلم مقتدر مصمم گشت . ابو مسلم كه از دغا و غدر خليفه بدگمان بود با يكى از دوستان خود در توقف و رفتنش نزد خليفه مشورت كرده نظرش را پرسيد در اين باب چيست . او در جواب چنين گفت « شيرى طعمه‌اش را كه خارهاى زيادى در آن فرورفته بود نميتوانست حركت دهد ، يك آدم خوش‌باورى كه اين ناتوانى شير را ديد و آه و زارى ويرا شنيد رقت نموده خود را بوى رسانيد . بدست عاطفت آن خارها را بكشيد و بيرون آورد . ولى شير در مقابل اين احسان او را دريده و طعمهء خودش ساخت . مجوزى هم كه براى اين عمل خود اظهار داشت اين بود كه تو آدمى هستى كه در كارهائى كه مربوط به تو نيست دخالت ميكنى و انديشهء آنست كه به شير ديگرى هم كمك و همراهى كنى كه مرا از اين شكارگاه بيرون كند » . ابو مسلم گفت « اگر شاخهء جوانى را كه بدست خويش غرس نموده مراقبت نكند مردمى كه از راه ميگذرند آن را از بيخ خواهند كند » . او بعد برگشته نزد خليفه آمد ، خليفه پس از عتاب‌هاى زياد خيلى سخت ويرا دريده قطعه‌قطعه نمود و نهال عمر يك مرد نامى كه كاميابى خاندان عباسى مرهون خدمات و زحمات او بوده است در اوائل سن سى و پنج اينطور از بيخ كنده شد . اين گويا سزاى خون هزاران اشخاص مدعى و مخالفى بود كه مخصوصا به حكم او ريخته شده بود ، ولى بايد دانست كه او چون تحت اوامر اربابان خود بود از روى صميميت و حقيقت تزلزل ناپذيرى اين خدمات را بموقع اجراء ميگذاشت ، در هرصورت قتل او ابو جعفر را بدنام نموده\r\n\r\n","description":"","footnote":"","page_name":" 780 ","page_number":826},
  {"content":"\r\n\r\nو به سياهترين لكه‌هاى دغا و غدر و حق‌ناشناسى متهم و معروف ساخت .\r\n\r\nنائره انقلاب در ايران 138 هجرى ( 756 ) و 141 - 143 هجرى ( 760 - 758 )\r\nدر سال يكصد و سى و هشت هجرى نائره انقلاب و شورش سرتاسر ايران را فراگرفت . سندباد از جمله پيروان مذهب قديم ايران پس از واقعهء قتل ابو مسلم جماعت زيادى را جمع نموده به مطالبهء خون ابو مسلم صاحب خود برخاست . او بمردم ميگفت هنگامى كه ابو جعفر خواست ابو مسلم را بكشد وى اسم اعظم را بر زبان جارى كرده فورا مرغى سفيد شده به‌پريد و به بالا طيران نمود ، سندباد تا مدت سه ماه از رى تا نيشابور را در تصرف داشت . القصه پس از كشته شدن شصت هزار نفر از پيروان او آتش اين انقلاب خاموش گرديد . مدت سه سال كه از اين قضيه گذشت عامل خراسان پرچم عصيان و طغيان برافراشت بالاخره بدست ابن خزيمه شكست خورد . نامبرده كسى است كه مهدى پسر و جانشين تصادفى منصور با او مربوط و متحد بوده است .\r\nانتخاب مهدى براى حكومت خراسان كه بعد از اين به عمل آمد دليل قاطعى است كه محل مزبور داراى اهميتى بسزا بوده است . سپهبد « 1 » طبرستان هم كه سندباد پس از شكست و هزيمت به او پناهنده شده و كليهء خزائن و اموال ابو مسلم به او سپرده شده بود علم مخالفت برافراشته قدم بمعركهء جنگ گذاشت . بالنتيجه طبرستان نيز به تصرف اعراب درآمد . سپهبد بواسطه يأس و نوميدى خود را مسموم ساخت .\r\n\r\nطايفهء راونديان 141 هجرى ( 857 )\r\nدر خلال احوال فرقهء عجيب و غريبى در ايران به ظهور رسيد كه قائل به تناسخ و حلول بودند و عقيده داشتند كه خدا بطور موقت در خليفه حلول كرده است . آنها ناگهان در اطراف قصر منصور جمع شده فرياد ميكردند كه « اين خانه خانهء خداوند ماست ، همان خداوندى كه بما نان و آب عطا مىكند » ملازمان خليفه حسب الحكم به اين جماعت حمله برده ليدرهاى آنها را گرفته زندانى كردند . شورشيان ناگهان بمحبس هجوم برده رئيس زندان را تقريبا بقتل رسانيدند اين طايفهء موسوم به راونديه از اهل راوند اصفهان تا اوائل قرن دهم وجود داشتند .\r\n\r\n\r\n","description":"","footnote":"\r\n( 1 ) - رجوع شود بفصل 43 كتاب حاضر .\r\n","page_name":" 781 ","page_number":827},
  {"content":"\r\n\r\nطايفهء مزبور بطور عجيب سبب شدند كه از آنوقت ببعد يك اسب زين كرده ( اسب نوبت ) در كوشك يا قصر خلافتى به جهت يك پيش‌آمد ناگهانى هميشه حاضر و آماده باشد .\r\n\r\nخروج اولاد حسن بن على 144 هجرى ( 761 )\r\nيك خطر خيلى سختى كه بيش از شورش‌هاى ايران منصور را تهديد مينمود خطر قيام اهل بصره و مدينه براى استرداد حقوق آل على بوده است ، نائرهء شورش و آشوب در اين دو شهر پشت‌سر هم بناى اشتعال را گذاشت . محمد يكى از اولاد حسن در مدينه خروج كرد ، ليكن مردم او را تنها گذاشتند ، تا اينكه در جنگ شهيد شد . سپس برادرش ابراهيم بصره را گرفته و بعد از آن‌جا به كوفه حركت نمود ، بالاخره او نيز در جنگ شكست خورده بقتل رسيد .\r\n\r\nبناء شهر بغداد 145 هجرى ( 762 )\r\nمنصور مؤسس و بناكنندهء شهر بغداد مىباشد كه آن تحت نظر هارون الرشيد نوهء او رمان شرقى غيرقابل زوالى را كه زيب و زين صفحات نوربخش الف ليلة و ليله مىباشد كاملا براى ما ذخيره نمود كه آن امروز در دسترس عموم گذاشته شده است . مقصود اساسى و سياستمدارانهء او در بناء اين شهر جديد آن بود سپاهيانى كه در قرب و جوار بصره و كوفه بودند و اين نقاط لانه و آشيانهء فتنه و فساد شده بودند از اين نواحى آنها را خارج سازد . اين شهر بواسطهء موقعش كه چند ميل از بالاى شهر قديم مداين واقع شده و تأسيس و بناء دائمى ديوان در داخل حصار آن خيلى زود پايتخت امپراطورى عباسيان قرار گرفت ، براى سه دسته از لشكريان كه يكى دستهء خراسان كه محل اعتماد و نقطهء اتكاء منصور بود و ديگر دستجات مضر و يمانى براى هريك در ساحل شرقى دجله اردوگاهى جداگانه بنا نمودند .\r\n\r\nقيام در هرات ، 150 هجرى ( 767 )\r\nدر سال‌هاى اخير خلافت منصور نسبتا سكون و آرامشى در كشور برقرار بود كه ناگهان شخصى بنام استادسيس به ادعاى نبوت در هرات قيام نمود ، او خراسان و سيستان را\r\n\r\n","description":"","footnote":"","page_name":" 782 ","page_number":828},
  {"content":"\r\n\r\nهم به تصرف خود درآورد ، ولى در آخر ابن خزيمه او را با كشتار خيلى زياد شكست داد و شايد چيزى كه در اين حادثه قابل اهميت است اينكه خيزران دختر استاد ياغى بتوسط مهدى جزء حرم قرار گرفته و عاقبت مادر هادى و هارون شد .\r\n\r\nنفوذ ايرانيان در زمان خلافت منصور\r\nنفوذ ايرانيها در مدت طولانى خلافت منصور روزانه در تزايد و ترقى بوده است . اولا وضع لباس درباريان ايرانى بود . مطالعهء ادب ، طب ، هيئت و نجوم تحت مراقبت و سرپرستى اين خليفه آغاز گرديد . او اول كسى است كه حكم كرد علوم و فلسفهء يونان را به عربى ترجمه نمايند .\r\nدر بسيارى از چيزهاى ديگر او تخم عصر طلائى اسلام را پاشيد و براى آيندگان راه را صاف كرد . ديگر براى انتظام امور كشورى چون نظامات و مقررات صحيحى كه بر طبق آن عمل شود در دربار خلافتى وجود نداشت لذا امر كرد اصول و نظاماتى را كه سلاطين ساسانى براى انتظام امور كشورى به كار ميبردند همان‌ها را سرمشق قرار دهند و مطابق آن عمل كنند . منصب وزارت فوق همهء مناصب شمرده ميشد . شخص وزير در رأس همهء اعضاء و ملازمين دربار قرار ميگرفت . بايد دانست اول كسى كه اين لقب را ( چنان كه قبلا ذكر شد ) براى خود اختيار نمود ابو سلمه بوده است . او به قتل رسيده و جانشين بلافصل ويرا نيز مسموم ساختند . رتق‌وفتق امور كشور بدست برامكه يا اولاد برمك جد اعلاى برامكه بوده است . لقب برمك بايد از كشيش بزرك آتشكدهء مركزى و يا از خانقاه و معبد بودا آمده باشد كه در بلخ دائر بوده است . اين خاندان زياده از پنجاه سال ( 752 - 804 ميلادى ) حكومت داشتند . بواسطهء كفايت و كاردانى و نيز سرپرستى علم و ادب آنها بود كه خلافت عباسيان باوج كمال رسيد .\r\n\r\nمهدى 158 - 169 هجرى ( 775 - 785 )\r\nمنصور در حيات خودش مهدى را جانشين خود تعيين نموده بود . او وقتى كه از دنيا رفت عكس‌العمل حكومت قابل و در عين حال سخت و شديد و نيز تيرهء وى در مهدى و محاسن او ظهور پيدا نمود . در وصف او چنين گفته شده است « در حسن و زيبائى مانند ماه درخشان است ، از حيث مطبوعى و خوشبوئى به بهار ، در جرئت و شهامت به شير ، در بخشندگى\r\n\r\n","description":"","footnote":"","page_name":" 783 ","page_number":829},
  {"content":"\r\n\r\nو فيض‌بخشى به درياى زخار مانند است » .\r\nولى مقام او را بايد گفت كه فوق همهء اينهاست ، چه اين خليفه اساس حكومت خود را روى عدل‌وداد قرار داده و پايهء سلطنت را بدرجه‌اى بس رفيع و منيع رسانيد . او خطوط ارتباطيهء كشور را اصلاح نموده و آن را بسى توسعه و ترقى داد . قلاع و استحكاماتى در مراكز مهمه ترتيب داد . قصبات و شهرها بنا نمود ، شعر و ادب را ترويج نموده و شعرا را بسى تشويق ميكرد . موسيقى و ادبيات را به پايهء بلندى رسانيد . از طرف ديگر اين را هم نبايد نهفته گذاشت كه مظالمى كه از وزراء و سرداران او صادر شده مسئوليت آن دامن‌گير شخص او مىباشد . حقيقت امر اين است كه مهدى پيروان مانى را جدا تعقيب نموده حتى او براى اين كار يك ادارهء خاصى تشكيل داد .\r\n\r\nپيغمبر برقع‌پوش خراسان 158 - 161 هجرى ( 774 - 777 )\r\nحادثه‌اى كه در اوايل خلافت مهدى بوقوع پيوست از حوادثى است كه خوانندگان انگليسى را به منظومهء « مور » آشنا ميسازد . شرح قضيه بطور اجمال اين است كه مقنع معروف بحكيم برقعى در قريه‌اى موسوم به قارض واقع‌بين راه مشهد و هرات تولد يافته - است . از جمله تعليمات او يكى اين بود كه خدا در آدم و ابو مسلم كه اسمش هنوز بشدت ورد زبانها بود و نيز در خودش حلول « 1 » نموده است . او مدت چهار سال آسياى مركزى را در تصرف داشت تا آنكه محصور شده و پس از آنكه از همه‌جا مأيوس گرديد خود را در ميان خمره يا حوضچهء تيزاب انداخته هلاك ساخت .\r\n\r\nهادى 169 - 170 هجرى ( 785 - 786 )\r\nفرزند لايق و محبوب مهدى ، هارون بوده است كه در سال 156 در جنگ بسفور ابراز لياقت نموده افتخاراتى براى خود تحصيل كرده بود . از اينرو او ميخواست حق خلافت را از موسى معروف به هادى كه بزرگتر بود سلب كرده به هارون واگذار كند ، مگر هادى حاضر نشد كه از حق خود صرف‌نظر كند . چنانچه بعد از فوت ناگهانى او زمام امور\r\n\r\n\r\n","description":"","footnote":"\r\n( 1 ) - برون در جلد اول و فصل نهم كتاب خود هويت تمام اين فرقه‌ها را بتفصيل ذكر نموده است و خوانندگان مىتوانند بانجا مراجعه كنند ( مؤلف ) .\r\n","page_name":" 784 ","page_number":830},
  {"content":"\r\n\r\nخلافت را هادى بدون هيچ معارضى بدست گرفت ، معذلك خلافتش اهميتى پيدا نكرد بعلاوه آن از يكسال هم بيشتر طول نكشيد . بعد از مرگش هارون الرشيد بر سرير خلافت جلوس نمود ، همان خليفه‌اى كه تحت خلافت او عصر ذهبى اسلام به وجود آمده است .\r\nپايان جلد اول\r\nچاپ رنگين\r\n\r\n","description":"","footnote":"","page_name":" 785 ","page_number":831},
  {"content":"\r\n . \r\n","description":"","footnote":"","page_name":" 786 ","page_number":832},
  {"content":"\r\n\r\nتنظيم فهرست‌ها از : زهرا دلاورى\r\n\r\n","description":"","footnote":"","page_name":" 787 ","page_number":833},
  {"content":"\r\n\r\n\r\nفهرست اعلام\r\n\r\nآ\r\nآبدر : 194\r\nآبديز - ايديدى - كپراتز : 50 ، 51 ، 56\r\nآبروكوماس : 295\r\nآبسكون ( بندر ) : 33\r\nآبشار خزر : 355\r\nآبگارا : 518 ، 522\r\nآب‌گرگر : 51 ، 549\r\nآب ولگا : 34\r\nآپادانا : 73\r\nآپاما : 397\r\nآپاورتن - آپاوارتا : 415\r\nآپللودروس ارتميتا : 253 ، 414 ، 504\r\nآتالوس پرگام : 318 ، 327 ، 403 ، 404\r\nآتاناسيوس : 588\r\nآتروپاتن : 537 ، 538\r\nآتس ( دماغه ) : 254 ، 264\r\nآتس‌سا : 306 ، 308\r\nآتن : 241 ، 246 ، 249 ، 250 ، 252 ، 254 ، 255 ، 263 ، 267 ، 268 ، 73 ، 279 ، 282 ، 284 ، 293 ، 301 ، 306 316\r\nآتن ارگ : 241\r\nآتنه : 496\r\nآتنيان - آتنىها : 249 ، 250 ، 256 ، 263 ، 265 ، 267 ، 268 ، 269 ، 270 ، 272 ، 273 ، 284 ، 288 ، 290 ، 317\r\nآتيك : 249 ، 254 ، 265 ، 268 ، 273 ، 279 ، 287\r\nآثار نينوا ( كتاب ) : 52 - 122\r\nآخان ( واحد ) : 411\r\nآخه‌اوس : 416 ، 417 ، 418\r\nآدرمان : 659\r\nآدم : 784\r\nآديابن : 464 ، 493 ، 511 ، 518 ، 519 ، 522 ، 523\r\nآذربايجان : 3 ، 6 ، 128 ، 135 ، 137 ، 150 ، 153 ، 399 ، 457 ، 493 ، 508 ،\r\n\r\n","description":"","footnote":"","page_name":" 788 ","page_number":834},
  {"content":"\r\n\r\n639 ، 395 ،\r\nآذرميدخت : 678\r\nآذروان : 135\r\nآرابيوس - پورالى : 370\r\nآراته كوانا : 356\r\nآرارات : 3 ، 8 ، 18 ، 19 ، 26 ، 460\r\nآرادوس : 338\r\nآراكوسيا : 357\r\nآرال : 27 ، 33\r\nآرام : 62 ، 168\r\nآراميان : 108 ، 109 ، 110 ، 111\r\nآربل : 411\r\nآربلا - آربيل : 346 ، 347\r\nآرتاباز : 310\r\nآرتابازان : 259\r\nآرتابانوس : 283\r\nآرتافرن : 249 ، 254\r\nآرتاكزرسس لونژيمانوس - اردشير دراز دست : رجوع شود به بهمن\r\nآرتاكساتا : 512\r\nآرتاكستا : 508\r\nآرتزين : 17\r\nآرتى ( دماغه ) : 265\r\nآرتى فيوس : 290\r\nآرتى ميزيوم : 266 ، 267 ، 268\r\nآرداويرف : 539\r\nآرسام : 186\r\nآرسس - ارشك : 310\r\nآرگس : 301\r\nآرگو ( شبه جزيره ) : 284\r\nآرسى تيس : 290\r\nآريسند : 393\r\nآرشك : 403\r\nآرشلائوس : 315\r\nآركاديوس : 587\r\nآرگوس : 279\r\nآرواد : 338\r\nآريا : رجوع شود به باكتريا\r\nآرياسپ : 308\r\nآرياسپا : 357\r\nآريامن : 186\r\nآريامنس : 470\r\nآريان - آريانىها - بربرها : 3 ، 102 ، 126 ، 127 ، 128 ، 129 ، 131 ، 132 ، 133 ، 135 ، 139 ، 145 ، 148 ، 157 ، 158 ، 168 ، 219 ، 222 ، 335 ، 236 ، 258 ، 261 ، 271 ، 313 ، 328 ، 337 ، 347 ، 349 ، 350 ، 351 ، 352 ، 366 ، 367 ، 370 ، 379 ، 380 ، 381 ، 520 ، 527 ، 695 ، 724\r\nآرين - آرايتها : 14 ، 18 ، 38 ، 53 ، 97 ، 150 ، 236 ، 588 ، 589\r\nآرين چنوك ( كتاب ) : 38\r\nآريانه ويجو : 125\r\nآريائى : 134 ، 277\r\nآريانه ويجو : 125\r\n\r\n","description":"","footnote":"","page_name":" 789 ","page_number":835},
  {"content":"\r\n\r\nآريده فيليپ : 381 ، 382\r\nآرين تئوس : 572\r\nآريو بندوس : 591\r\nآرىيه‌ئوس - آريائوس - آريه‌ئوس - آريوس :\r\n212 ، 6 ، 2 ، 298 ، 588 ، 589\r\nآژيلوس : 327\r\nآساك - اسعاك : 412 ، 413\r\nآسپ : 274\r\nآستابن : 413\r\nآستارا : 3\r\nآستن ، سزآ : 25\r\nآستياكس : ايشتوويگو : 146 ، 171 ، 172 ، 182 ، 183 ، 184 ، 186 ، 188 ، 195\r\nآسنس - چناپ : 366\r\nآسو - آسورا - آثوريا : 97 ، 106 ، 138 ، 140 ، 343\r\nآسور بانيپال - آشور بانيپال : 62 ، 87 ، 91 ، 97 ، 105 ، 106 ، 107 ، 108 ، 109 ، 110 ، 111 ، 112 ، 113 ، 115 ، 116 ، 118 ، 119 ، 120 ، 121 ، 123 ، 124 ، 126 ، 149 ، 152 ، 153 ، 154 ، 156 ، 157 ، 158 ، 159 ، 160 ، 161 ، 162 ، 163 ، 164 ، 165 ، 168 ، 169 ، 185 ، 234 ، 238 ، 246 ، 210 ، 211 ، 230 ، 300 ، 695 ، 699\r\nآسورحيدون : 154\r\nآسيا : 7 ، 46 ، 64 ، 183 ، 191 ، 250 ، 261 ، 272 ، 278 ، 326 ، 400 ، 452\r\nآسياى شرقى : 22\r\nآسياى صغير : 63 ، 98 ، 168 ، 184 ، 187 ، 193 ، 194 ، 216 ، 248 ، 250 ، 257 ، 270 ، 300 ، 309 ، 387 ، 391\r\nآسياى عليا : 34\r\nآسياى غربى : 27 ، 46 ، 110 ، 216\r\nآسياى مركزى : 3 ، 4 ، 7 ، 9 ، 16 ، 28 ، 33 ، 42 ، 47 ، 137 ، 199 ، 215 ، 678\r\nآشور - آشورا - آسور قديم : 97 ، 106 ، 123 ، 138 ، 140 ، 212 ، 261 ، 343\r\nآشور يمنى ششو : 107\r\nآشورنات سيرپال : 109\r\nآشور نادين آخى : 107\r\nآشورى - آشوريان - آشوريها : 97 ، 112 ، 113 ، 114 ، 116 ، 118 ، 121 ، 152 ، 154 ، 161 ، 171 ، 158 ، 194 ، 205 ، 235 ، 261\r\nآشور يوباليت : 107\r\nآشيل : 270\r\nآفريقا : 460\r\nآكد : 48 ، 59 ، 375\r\nآگاتوكل : 392 ، 393 ، 394\r\nآگاتون : 315\r\nآگزيلاس : 301\r\nآگس‌پتامى : 301\r\nآگوستس : 490 ، 491\r\nآلان : 520 ، 554 ، 590\r\n\r\n","description":"","footnote":"","page_name":" 790 ","page_number":836},
  {"content":"\r\n\r\nآلانى - آلانىها : 515\r\nآلانا : 526\r\nآلبانى - درهء سيروس - درهء غور : 27 ، 254 ، 463 ، 465 ، 597 ، 670\r\nآلبىژن : 553\r\nآل‌تاى : 625\r\nآلپ : 37\r\nآلد : 47\r\nآلريك : 586\r\nآلفرد كبير : 228\r\nآلكميونيد : 249\r\nآليات : 170 ، 187\r\nآماداى : 152\r\nآمازيس : 203 ، 204 ، 285\r\nآمپ : 251\r\nآمد ( ديار بكر ) : 606\r\nآمستريس : 281 ، 291\r\nآمفى پوليس : 316\r\nآممن - آمن ( ژوپيتر ) : 116 ، 320 ، 373\r\nآمنه : 707 ، 714\r\nآمودريا : 28\r\nآمون : 205 ، 341\r\nآميانوس مارسيلنوس : 150 ، 493 ، 501 ، 533 ، 544 ، 560 ، 572 ، 575 ، 576 ، 577 ، 581 ، 582 ، 591\r\nآميرته : 285 ، 302\r\nآمينتاس : 252 ، 314 ، 319\r\nآناطولى : 168\r\nآنتون ( آنتونينوس ) : 526\r\nآنتونى : 27 ، 39 ، 481 ، 482 ، 483 ، 484 ، 485 ، 486 ، 487 ، 488 ، 489 ، 495 ، 506 ، 593 ، 663\r\nآنتونيتس : 561\r\nآنتى پاتر : 39 ، 332 ، 333 ، 383 ، 384 ، 385 ، 386 ، 392\r\nآنتىگون دزن : 404\r\nآنتىگون : 383 ، 384 ، 385 ، 386 ، 387 ، 388 ، 389 ، 390 ، 391 ، 394 ، 398 ، 401\r\nآنتيگون گناتا : 395 ، 397\r\nآنتيوخوس : 390 ، 404 ، 417 ، 418 ، 419 ، 420 ، 423 ، 426 ، 427 ، 429 430 ، 431 ، 436 ، 438 ، 444 ، 445 ، 449\r\nآنتيوخوس اپيغان - آنتيوخوس بزرگ ( سوم ) : 414 ، 416 ، 422 ، 425 ، 434 ، 435 ، 437 ، 439 ، 440 ، 446 ، 450 ، 451 ، 465\r\nآنتيوخوس سوتر - آنتيوخوس اول : 395 ، 396 ، 398\r\nآنتيوخوس ششم - ديومپوس : 441\r\nآنتيوخوس دوم ( تئوس ) : 399 ، 400\r\nآنتيوخوس هفتم ( سىده ) : 443\r\nآنتيوخوس هيراكس : 401 ، 402 ، 403\r\nآندراگراس : 413\r\nآندره : 502\r\n\r\n","description":"","footnote":"","page_name":" 791 ","page_number":837},
  {"content":"\r\n\r\nآن‌سيه : 455 ، 456\r\nآوارها : 666\r\nاوركت : 357\r\nآهورمزد - آهورامزدا : 233 ، 238 ، 241 ، 527 ، 539\r\nآهى : 658\r\nآيا زمين به خشكى مىرود ( كتاب ) : 15\r\nآيين قديم زردشت ( كتاب ) : 133 ، 308\r\n\r\nالف\r\nابارق : 13\r\nاباس : 601\r\nابتداى تجارت بابل با هند ( كتاب ) : 49\r\nابراهيم - ابرهه - ابرام : 97 ، 98 ، 626 ، 702 ، 704 ، 705 ، 706 ، 772 ، 773 ، 777 ، 782\r\nابله ( بندر ) : 680 ، 690 ، 691\r\nابن اشعث : 764 ، 765\r\nابن حبيه : 774\r\nابن خزيمه : 781 ، 783\r\nابن زبير : 761 ، 762 ، 763\r\nابن عامر : 738 ، 739 ، 763\r\nابن قحطبه : 774\r\nابن معاويه : 772\r\nابن هبيره : 779\r\nابن هشام : 712\r\nاب و ابن : 588\r\nابو العباس : 773 ، 774 ، 777 ، 779 ، 780\r\nابو المورخين : 32\r\nابو الهول : 354\r\nابو بكر : 682 ، 711 ، 714 ، 722 ، 723 ، 726 ، 729 ، 730 ، 732 ، 733 ، 734 ، 755\r\nابو جعفر منصور : 773 ، 780 ، 781\r\nابو سفيان : 740\r\nابو سلمه : 777 ، 779 ، 780 ، 783\r\nابو شهرين - اريد و قديم : 63\r\nابو صرح : 738\r\nابو طالب : 707 ، 708 ، 711 ، 713 ، 730\r\nابو عبيده : 682 ، 683\r\nابو لوءلوء : 736\r\nابو مسلم ، منصور : 773 ، 774 ، 777 ، 780 ، 781 ، 784\r\nابو موسى : 742\r\nابى الحسن - ابى تراب - اسد الله الغالب - امير المؤمنين على بن ابى طالب 729\r\nابيدك : 216\r\nابيدوس - ابيدوز : 264 ، 328 ، 425 ، 428 ، 429\r\nابيورد دو شاخ : 415\r\nاپالو : 500\r\nاپامه - اپاما : 383 ، 393 ، 405 ، 407 ، 431 ، 483 ، 620 ، 627 ، 667\r\nاپا مينونداس : 315\r\n\r\n","description":"","footnote":"","page_name":" 792 ","page_number":838},
  {"content":"\r\n\r\nاپاورتا - بوارد : 415\r\nاپرت : 157\r\nاپسوس : 387\r\nاپولو : 503\r\nاپياكس : 294\r\nاپى جنس : 416 ، 417\r\nاپيرو : 317\r\nاپيروس : 386 ، 398 ، 422 ، 458\r\nاپيس : 49 ، 52 ، 196 ، 298 ، 373\r\nاتالوس : 418 ، 422 ، 423 ، 452\r\nاتاليد : 459\r\nاتحاد ، دلوس : 287\r\nاتحاديهء اتوليان : 398\r\nاترك : 2 ، 363 ، 409 ، 410\r\nاترند : 208\r\nاتروپاتان : 398\r\nاتروپاتن : 135\r\nاتس : 496\r\nاترين اول : 232\r\nاتك : 363 ، 411\r\nاتنا : 253\r\nاتوخگال : 89\r\nاتوسا : 259\r\nاتولىها : 427\r\nاتيك : 255\r\nاتيمانور - هلمند : 1\r\nاتيوپى : 65 ، 400\r\nاتيوپيا : 374\r\nاتيوپيان : 64\r\nاجىبى ( خانواده ) : 202\r\nاحد : 717 ، 718\r\nاحمر ( عبر ) : 12 ، 30 ، 400 ، 526 ، 689 ، 698 ، 700\r\nاخس : 289 ، 290 ، 308 ، 309 ، 310 ، 338\r\nاخشورش : 259 ، 281 ، 282\r\nاداد نيرارى : 108 ، 152\r\nاددا پلوايدينا : 104 ، 105\r\nادرياتيك ( دريا ) : 422\r\nادس : 548\r\nادسا - اديسا : 499 ، 522 ، 601 ، 602 ، 665\r\nادنى : 446\r\nادواردس : 123 ، 134 ، 141 ، 191\r\nادوين آرنولد : 700\r\nاديس : 545\r\nاديس‌سى : 65\r\nاذينه : 547 ، 548\r\nارا : 371\r\nاراچوسيه : 128\r\nاراخا : 232\r\nاراخوسيا : 212\r\nاراخوسيان : 129\r\nارارتو : 450\r\nاراضى غربى : 212\r\nاراكوسيها : 351 ، 368\r\n\r\n","description":"","footnote":"","page_name":" 793 ","page_number":839},
  {"content":"\r\n\r\nاراكسس : 26\r\nارامنه - ارمنىها - ارمنى : 450 ، 508 ، 586 ، 599\r\nاربيل : 343 ، 639\r\nارتابانوس : 282\r\nارتاكزركسس ممنن - اردشير دوم : 242\r\nارتاكزاتا - ارتاكزيا : 462 ، 464 ، 506 ، 508 ، 599\r\nارتاكساتا : 520 ، 538\r\nارتاكسرك سس اول - ارتاكسرك : 283 ، 292\r\nارتاكسياس - ارتاوسدس ژوستن - ارتاواسدس 451 ، 469 ، 470 ، 476 ، 486 ، 489 ، 504 ، 525\r\nارتاگزرسيس - اردشير : 525\r\nارتاگزياس : 489\r\nارتباط چين با آسياى غربى و مركزى در قرن دوم ميلادى ( كتاب ) : 455\r\nارتبان - اردوان پنجم : 504\r\nارت خشير بابكان : 646\r\nارتريا : 252 ، 254\r\nارته‌باز : 276\r\nارتيمس - ارتميس : 253 ، 500\r\nارخ : 59 ، 84 ، 89 ، 91 ، 123 ، 195\r\nارد : 467 ، 469 ، 470 ، 471 ، 476 ، 477 ، 478 ، 479 ، 480 ، 482 ، 485 ، 507 ، 509\r\nاردابوريوس : 590 ، 591\r\nارد اول : 467 ، 447\r\nاردپاكروس : 478\r\nاردشير : 58 ، 70 ، 138 ، 283 ، 288 ، 289 ، 295 ، 296 ، 304 ، 305 ، 306 ، 310 ، 356 ، 347 ، 534 ، 535 ، 536 ، 537 ، 538 ، 540 ، 543 ، 553 ، 556 ، 640 ، 642 ، 644 ، 645 ، 692\r\nاردشير اول : 285 ، 287 ، 531\r\nاردشير بابكان - اردشير پاپكان : 632 ، 654\r\nاردشير دوم - منمن - ممنون : 293 ، 305 ، 300 ، 412 ، 584 ، 385\r\nاردشير سوم : 308\r\nاردلان : 506\r\nاردن : 684 ، 704\r\nاردن ( سود ) : 423\r\nاردوان - آرتابانوس : 283 ، 508 ، 509 ، 510 ، 523 ، 524 ، 525 ، 531 ، 534 ، 535 ، 542 ، 543 ، 642 ، 654\r\nاردوان پنجم : 516\r\nاردوان سوم : 507\r\nاردوانى : 536\r\nارديس : 169\r\nارزاس - اشك اول - ارزاسس : 413 ، 456 ، 564 ، 567 ، 571 ، 579\r\nارس ( رود ) : 3 ، 26 ، 150 ، 488 ، 538\r\nارساس - اشك - ارساسس : 187 ، 292 ، 494 ، 498 ، 571\r\n\r\n","description":"","footnote":"","page_name":" 794 ","page_number":840},
  {"content":"\r\n\r\nارساسيان - اشكانيان : 492 ، 538\r\nارسطو : 321 ، 632\r\nارشك : 416 ، 431 ، 503 ، 504 ، 509\r\nارشك اول - تيرداد اول : 409\r\nارشك سوم : 414\r\nارفكشاد : 62\r\nارفلكشاد : 168\r\nارفيوس : 696\r\nارقد : 764\r\nارگ : 59 ، 64 ، 71 ، 255\r\nارگيوس - ارگس - ارگوس : 263 ، 273 ، 313\r\nارمادى : 288\r\nارمياد : 165 ، 166\r\nارمنستان : 3 ، 18 ، 29 ، 128 ، 152 ، 154 ، 166 ، 209 ، 212 ، 300 ، 311 ، 398 ، 437 ، 445 ، 450 ، 453 ، 454 ، 457 ، 459 ، 460 ، 462 ، 463 ، 464 ، 465 ، 468 ، 469 ، 490 ، 509 ، 511 ، 512 ، 514 ، 515 ، 516 ، 518 ، 519 ، 520 ، 527 ، 537 ، 538 ، 543 ، 556 ، 557 ، 558 ، 559 ، 563 ، 564 ، 567 ، 568 ، 579 ، 581 ، 586 ، 590 ، 596 ، 598 ، 599 ، 600 ، 603 ، 605 ، 662 ، 670 ، 678\r\nارنس دوم : 361\r\nارواتس : 210\r\nاروباز : 455\r\nاروپوس : 406\r\nارود : 108\r\nاروپا : 7 ، 9 ، 13 ، 17 ، 39 ، 60 ، 225 ، 398 ، 669\r\nاروپائيها : 6 ، 126\r\nاروميه : 135 ، 153 ، 161 ، 670\r\nارهويتى : 128\r\nاريام‌نس : 472\r\nاريپوس : 266\r\nاريدو : 74\r\nاريستاگر : 250\r\nاريستوبولس : 27 ، 38 ، 480\r\nاريستوگىتون : 347\r\nاريستيد : 269\r\nاريك : 119\r\nاريوك‌ىلاسار : رجوع شود به ئلاسار\r\nاز قسطنطنيه تا به ميهن ( كتاب ) : 32\r\nازمند باستان ( كتاب ) : 126\r\nازن : 362\r\nاژه : 193 ، 252\r\nاژند : 284\r\nاژين : 254 ، 268\r\nاسپارت : 249 ، 255 ، 257 ، 263 ، 290 ، 293 ، 294 ، 300 ، 301 ، 302 ، 317 ، 322 ، 379 ،\r\nاسپاردا : 212\r\nاسپاركوس : رجوع شود به سپارتاكوس\r\nاسپاسياگا : 415\r\n\r\n","description":"","footnote":"","page_name":" 795 ","page_number":841},
  {"content":"\r\n\r\nاسپاكو : 184 ، 185\r\nاسپانى : 725\r\nاسپتيامن : 383\r\nاسپانيا : 8 ، 9 ، 287 ، 288 ، 459 ، 460 ، 756 ، 767 ، 772\r\nاسپتيامن : 383\r\nاستابن - واحهء آخال : 412\r\nاستاتيانوس : 487 ، 490 ، 520\r\nاستاتيرا : 306 ، 308 ، 381 ، 382\r\nاستادسيس : 782\r\nاستخر : 349 ، 350 ، 353\r\nاسترآباد : 38 ، 73 ، 129 ، 355 ، 409 ، 416\r\nاسترابن ( كتاب ) : 2 ، 32 ، 157 ، 158\r\nاسترابو : 3 ، 28 ، 22 ، 27 ، 65 ، 66 ، 124 ، 150 ، 370 ، 378 ، 409 ، 451 ، 486\r\nاستراتونيس : 391\r\nاسترانسون . د : ل : 1\r\nاسترتورات : 239 ، 259\r\nاستروخات : 130\r\nاستريمن : 264 ، 568\r\nاستين - سراريل : 4\r\nاسترنج ، گىگى : 28\r\nاسحق : 592\r\nاسدرالون : 735\r\nاسرائيل : 110\r\nاسروئس ( خسرو ) : 515\r\nاسرهون : 115 ، 119 ، 154 ، 499\r\nاسفنديار : 179 ، 180 ، 531\r\nاسقف مارگا : 675\r\nاسكات : 23\r\nاسكلىمن : 192\r\nاسكندر كبير : 14 ، 27 ، 33 ، 34 ، 53 ، 66 ، 79 ، 220 ، 241 ، 245 ، 258 ، 273 ، 279 ، 297 ، 311 ، 312 ، 313 ، 314 ، 316 ، 317 ، 318 ، 319 ، 320 ، 321 ، 322 ، 323 ، 324 ، 325 ، 326 ، 327 ، 328 ، 329 ، 330 ، 331 ، 332 ، 333 ، 334 ، 335 ، 337 ، 338 ، 339 ، 340 ، 341 ، 342 ، 343 ، 344 ، 345 ، 346 ، 347 ، 368 ، 369 ، 350 ، 352 ، 353 ، 354 ، 355 ، 356 ، 357 ، 358 ، 359 ، 360 ، 361 ، 362 ، 363 ، 364 ، 365 ، 366 ، 367 ، 368 ، 369 ، 370 ، 371 ، 372 ، 373 ، 375 ، 376 ، 378 ، 379 ، 380 ، 381 ، 382 ، 383 ، 384 ، 386 ، 387 ، 392 ، 397 ، 405 ، 406 ، 419 ، 420 ، 430 ، 438 ، 439 ، 441 ، 445 ، 464 ، 480 ، 495 ، 501 ، 517 ، 532 ، 574 ، 575 ، 576 ، 664 ، 669 ، 695 ، 754 ، 759\r\nاسكندرون : 335\r\nاسكندريه : 356 ، 357 ، 435 ، 667 ، 736 ، 738\r\nاسكندريه اپودكوكازم : 420\r\n\r\n","description":"","footnote":"","page_name":" 796 ","page_number":842},
  {"content":"\r\n\r\nاسكندريهء كاكازوم : 358\r\nاسكندريهء اسكات - منتها - خجند : 359\r\nاسكيلوس : 347 ، 702\r\nاسلامبول : 3 ، 760\r\nاسمعيل : 702\r\nاسمعيليان : 618\r\nاسميت : 493 ، 536\r\nاسوپ : 632\r\nاسوپاس : 595\r\nاسود : 24 ، 217\r\nاسوكا : 389\r\nاسوكه : 420\r\nاشتر ( معبد ) : 123 ، 166\r\nاشعيا : 67 ، 147 ، 148 ، 196 ، 197 ، 339\r\nاشك - ارشك بزرگ : 412 ، 433 ، 456 ، 498 ، 499 ، 507 ، 508 ، 580\r\nاشكانيان : 530 ، 538 ، 657\r\nاشك دوم : 415\r\nاشك سوم : 418 ، 419\r\nاشيل ( شاعر ) : 65 ، 172 ، 181 ، 328\r\nاصطخر : 534 ، 605 ، 678\r\nاصفهان : 6 ، 10 ، 26 ، 50 ، 242 ، 694 ، 696 ، 781\r\nاطلاع چينىها از ايران باستان : 455\r\nاعراب : 603 ، 680 ، 683 ، 689 ، 743 ، 759 ، 762 ، 764 ، 777\r\nاعمال رسولان : 452\r\nاغارث پات - اكميسادزن : 603\r\nافتا : 267\r\nافتاليت - هورمونهاى سفيد : 593\r\nافراسياب : 177 ، 178 ، 179\r\nافرانيوس : 464\r\nافروديت : 253\r\nافريقا : 46 ، 64 ، 215 ، 257 ، 261 ، 618 ، 619 ، 666 ، 667 ، 668 ، 711 ، 724 ، 725 ، 765 ، 772 ، 776\r\nافس : 331\r\nافسانهء ممنن : 65\r\nافسانه‌هاى بابل و مصر : 83\r\nافسانه‌هاى هندى ايرانى يمايا جمشيد : 134\r\nافغان : 4 ، 5 ، 12\r\nافغانستان : 1 ، 4 ، 5 ، 6 ، 9 ، 13 ، 18 19 ، 26 ، 129 ، 157 ، 176 ، 195 ، 212 ، 450 ، 764\r\nافلاطون : 632\r\nافومن : 658\r\nافسيوس : 427 ، 428 ، 429\r\nاقصم : 704\r\nاقيانوس اطلس : 12 ، 46\r\nاقيانوس هند : 368 ، 526\r\nاكائوس : 416 ، 418\r\nاكائىها : 451\r\nاكباتانه : 342\r\nاكتاديوس : 489\r\nاكد : 42 ، 59 ، 78 ، 86 ، 87 ، 88 ، 89 ،\r\n\r\n","description":"","footnote":"","page_name":" 797 ","page_number":843},
  {"content":"\r\n\r\n90 ، 92 ، 110 ، 121\r\nاكراد : 743\r\nاكروپل : 268\r\nاكسوس : 28\r\nاكسيارت : 383\r\nاكسيدار : 516 ، 517\r\nاگزيلاس : 301 ، 306\r\nاگوس پوتامى : 293\r\nاگوست : 506 ، 507 ، 519 ، 570\r\nاگوست تراژان : 537\r\nالامين : 708\r\nآلب : 481\r\nالبرز : 3 ، 10 ، 17 ، 18 ، 19 ، 26 ، 34 ، 146 ، 176 ، 178 ، 355 ، 414 ، 481 695\r\nالبيا : 453\r\nالبيرونى : 550 ، 551\r\nالحساء : 561\r\nالحضره : 502 ، 504\r\nالعبيد : 63\r\nالغرى : 700\r\nالقطييف : 561\r\nالكساندر : 252 ، 416\r\nالليپيى : 150 ، 158\r\nالمپيساس : 317 ، 318 ، 322 ، 381 ، 383 ، 385 ، 386\r\nالمطلب : 703\r\nالوند - اردن‌تس : 1 ، 19 ، 156\r\nالياتس : 169\r\nاليزابت پول : 614\r\nاليس : 680 ، 683\r\nاليعقوبى : 753\r\nاليپوس : 264\r\nاليوم ( دشت ) : 328\r\nاليحه : 440 ، 443\r\nالينوس : 522\r\nاليوس سوريانوس : 520\r\nامارديس : 26\r\nامازيس : 188\r\nامام هشتم : 757\r\nامپراطورى آشور : 106\r\nامتهاد : 98\r\nامراخل - حمورابى : 98\r\nآمريكا : 725\r\nامسترس : 229 ، 288\r\nامفيشبا : 681\r\nامنوخيس : 107\r\nاموى ( خاندان ) : 758\r\nامير المؤمنين - على بن ابى طالب : 729 758\r\nامير تيمور : 359\r\nامير على هندى : 748\r\nامير غسانى : 704\r\nامير نصرانى ايله : 721\r\nاميل دستان : 143\r\nامير : 703 ، 730\r\n\r\n","description":"","footnote":"","page_name":" 798 ","page_number":844},
  {"content":"\r\n\r\nاناباسيز : 294\r\nانابسز : 411\r\nاناستازيوس : 609\r\nاناستاس : 606\r\nانالز : 509\r\nانتالسيداس : 301 ، 302 ، 304 ، 305\r\nانتىگونوس : 483\r\nانجيل : 138 ، 727\r\nانحطاط و سقوط ( كتاب ) : 493 ، 516 ، 604\r\nاندروس : 272\r\nاندروميره : 96\r\nاندلس : 8 ، 773 ، 776 ، 779\r\nانسيرا : 401 ، 415\r\nانسيه - انه - پارت : رجوع شود به پارت - پارتيها\r\nانشان - انژان : 65 ، 84 ، 185 ، 186 ، 187 ، 196\r\nانطاكيه : 391 ، 406 ، 426 ، 443 ، 468 ، 477 ، 479 ، 483 ، 517 ، 518 ، 537 ، 544 ، 547 ، 570 ، 571 ، 612 ، 613 ، 619 ، 620 ، 627 ، 667 ، 735\r\nانطاكى : 653\r\nانقراض امپراطوريها ( كتاب ) : 51 ، 58\r\nانگليس : 4 ، 5 ، 10 ، 31 ، 118 ، 228 ، 243 ، 245 ، 287 ، 361 ، 364 ، 494\r\nانگلسيان : 319 ، 376 ، 407\r\nانليل : 83\r\nان ناتوم : 84 ، 85 ، 86 ، 87\r\nانو : 73 ، 74\r\nانوبانتى : 88\r\nانوشيروان - نوشيروان - خسرو - كسرى :\r\n608 ، 610 ، 616 ، 617 ، 618 ، 619 ، 620 ، 621 ، 623 ، 625 ، 626 ، 627 ، 628 ، 630 ، 631 ، 634 ، 636 ، 637 ، 640 ، 648 ، 658 ، 674 ، 706 ، 744 ، 766\r\nاشرهتا - اناهيتا - انه‌هيتا : 140 ، 306 ، 308 ، 419\r\nايندبغاش : 120 ، 121\r\nاواگوراس : 304\r\nاوان : 193\r\nاوانس : 79\r\nاوانگه امينيو - اهريمن : 141 ، 142 ، 146\r\nاوبولا : 626\r\nاوبيا : 427\r\nاوبيه : 265\r\nاوتسور - ا - اپلو : 105\r\nاوت نپشتيم : 83\r\nاوتى دموس : 419 ، 432\r\nاودزيب : 685\r\nاور : 49 ، 59 ، 74 ، 84 ، 86 ، 90 ، 91 ، 96 ، 97 ، 196\r\nاورارتو - آرارات : 110 ، 128 ، 168 ، 171 ، 154\r\nاورال ( كوه ) 625\r\n\r\n","description":"","footnote":"","page_name":" 799 ","page_number":845},
  {"content":"\r\n\r\nاورانوس : 132\r\nاوربابل : 68\r\nاورتكو - اورتاكو : 115 ، 118\r\nاورشليم : 198 ، 667 ، 438\r\nاورليان : 554 ، 555\r\nاورلين : 549\r\nاورفور : 499 ، 584\r\nاورنت : 393\r\nاورنس : 358\r\nاوروا : 128\r\nاوروپوس : 520\r\nاوروموش : 87\r\nاورىتيان : 370\r\nاوريديس : 381 ، 386 ، 393\r\nاوريمدن : 429\r\nاوستا - اوستيك : 2 ، 5 ، 15 ، 128 ، 131 ، 135 ، 138 ، 139 ، 140 ، 142 ، 644 ، 645 ، 500\r\nاوكتاوين : 481 ، 483 ، 490\r\nاوكتاويوس : 474\r\nاوكتاويه : 483\r\nاوكراتيد : 440\r\nاوكه : 105\r\nاوكسيان : 348\r\nاوگوست : 593\r\nاولاد برمك : 783\r\nاولم بوريش : 101\r\nاوليس : 65\r\nاوما : 59\r\nاومليش : 66\r\nاوم‌مان مينانو : 113\r\nاومن : 438 ، 386 ، 387\r\nاومنس : 452\r\nاومينه : 407\r\nاونيسا : 425\r\nاوواجا : 64\r\nاوواژا - ايلام - سوزيانا : 212\r\nاهساب : 110\r\nاهريمن ( كشور ) : 552\r\nاهواز : 50 ، 51 ، 53 ، 54 ، 55 ، 56 ، 58 ، 348 ، 372 ، 525 ، 535 ، 692\r\nاهورا - اهورامزد : 130 ، 134 ، 137 ، 139 ، 140 ، 141 ، 142 ، 145 ، 146 ، 197 ، 210 ، 232 ، 308 ، 552\r\nايابانى : 76\r\nاياس : 662 ، 666 ، 681\r\nاياصوفيه : 669\r\nاى . اف . پولارد : 228\r\nايبرى - گرجستان : 465 ، 486 ، 511 ، 558 ، 580 ، 581 ، 599 ، 609 ، 621\r\nايتالى : 12 ، 404 ، 421 ، 483\r\nايتاليا : 263 ، 269 ، 374 ، 420 ، 460 ، 465\r\nاتيوپيان : 115 ، 515 ، 618 ، 619 ، 668\r\nاتيونى : 116\r\n\r\n","description":"","footnote":"","page_name":" 800 ","page_number":846},
  {"content":"\r\n\r\nاياد ( طايفه ) : 585\r\nايران : ( در اغلب صفحات )\r\nايران در زمان ساسانيان ( كتاب ) : 635\r\nايران قديم ( كتاب ؟ : 158\r\nايران گذشته و حال ( كتاب ) : 486\r\nايرج : 175 ، 176\r\nايروان : 462\r\nايزرى : 613\r\nايسكيروس : 302\r\nايسوس : 343 ، 451 ، 669\r\nايشتر : 140\r\nايفسوس : 601\r\nايفيكرات : 305\r\nايكارى : 254\r\nايگاميل : 101\r\nايلام : 3 ، 26 ، 42 ، 45 ، 47 ، 48 ، 49 ، 51 ، 53 ، 54 ، 55 ، 58 ، 59 ، 62 ، 63 ، 64 ، 65 ، 67 ، 68 ، 69 ، 72 ، 74 ، 75 ، 76 ، 77 ، 78 ، 86 ، 87 ، 88 ، 89 ، 90 ، 91 ، 92 ، 94 ، 95 ، 97 ، 98 ، 102 ، 103 ، 104 ، 106 ، 108 ، 110 ، 111 ، 112 ، 113 ، 114 ، 116 ، 119 ، 120 ، 121 ، 122 ، 123 ، 124 ، 154 ، 158 ، 159 ، 168 ، 195 ، 208 ، 209\r\nايلليويه : 404 ، 421\r\nايلوماايلو : 101\r\nايلى ( رودخانه ) : 448\r\nايليويه : 316 ، 323\r\nايبروس : 302\r\nايمرىيت : 453\r\nايناردس : 284 ، 285 ، 288\r\nايوان كسرى - طاق كسرى : 648\r\nايوب : 10\r\nايون : 630\r\n\r\nب\r\nبابا ( كوه ) : 18\r\nباب المندب ( تنگه ) : 700 ، 698\r\nبابر : 37\r\nباب ساليمتى ( بندر ) : 52\r\nبابل - تين تير : 20 ، 34 ، 42 ، 45 ، 46 ، 47 ، 48 ، 49 ، 54 ، 55 ، 59 ، 60 ، 61 ، 63 ، 65 ، 67 ، 69 ، 72 ، 76 ، 77 ، 78 ، 79 ، 81 ، 82 ، 55 ، 59 ، 60 ، 61 ، 63 ، 65 ، 67 ، 69 ، 72 ، 76 ، 77 ، 78 ، 79 ، 81 ، 82 ، 83 ، 84 ، 88 ، 89 ، 92 ، 94 ، 95 ، 96 ، 97 ، 98 ، 99 ، 101 ، 102 ، 103 ، 104 ، 105 ، 106 ، 107 ، 108 ، 109 ، 110 ، 111 ، 114 ، 115 ، 116 ، 119 ، 120 ، 123 ، 125 ، 126 ، 130 ، 154 ، 156 ، 158 ، 159 ، 161 ، 163 ، 164 ، 165 ، 166 ، 170 ، 172 ، 187 ، 188 ، 189 ، 191 ، 194 ، 195 ، 196 ، 197 ، 198 ، 199 ، 202 ، 208 ، 209 ، 211 ،\r\n\r\n","description":"","footnote":"","page_name":" 801 ","page_number":847},
  {"content":"\r\n\r\n212 ، 213 ، 234 ، 246 ، 294 ، 295 ، 306 ، 310 ، 346 ، 367 ، 350 ، 375 ، 379 ، 382 ، 384 ، 385 ، 388 ، 389 ، 414 ، 416 ، 440 ، 442 ، 448 ، 493 ، 496 ، 500 ، 521 ، 523 ، 552 ، 553 ، 683 ، 688 ، 695\r\nبابليان : 97\r\nباختر : 360 ، 368 ، 383 ، 387 ، 399 ، 402 ، 440\r\nباختريان ( سلسله ) : 157 ، 262 ، 413 ، 442\r\nبادكوبه : 33 ، 144 ، 463\r\nباربيردومينارد : 533\r\nبارسنت : 356\r\nبازار عكاظ : 708\r\nبازديد و اكتشافات جديد در سيستان ( كتاب ) : 357\r\nبازيها : 104\r\nباسوس : رجوع كنيد به كاسيليوس\r\nباشاشوشيناك : 68 ، 95\r\nباطوم : 453 ، 463\r\nباغدى : 127\r\nباكتريا : 34 ، 129 ، 212 ، 450\r\nبالكان صغير : 2\r\nباگوواس : 310\r\nبايرون ( شاعر ) : 256\r\nبائونات : 372\r\nبجنورد : 2\r\nبحر الروم : 12\r\nبحر الميت ( جلگه آب ) : 23 ، 720\r\nبحر خزر : رجوع شود به خزر\r\nبحرين ( جزائر ) : 30 ، 561 ، 692\r\nبخارا : 27 ، 212 ، 361 ، 759 ، 762 ، 766\r\nبخت النصر : 699 .\r\nبختيارى ( سلسله جبال ) : 26 ، 55\r\nبدر : 716\r\nبرزانت : 351\r\nبرازرود : 672\r\nبراز ( شهر ) : 669 ، 671 ، 675 ، 677 ، 678\r\nبرامكه : 783\r\nبربرها : رجوع شود به آريان\r\nبرج بابل ( داستان ) : 80\r\nبرج قفر : 346\r\nبرج نمرود : 156\r\nبردود ، سر . ج : 39\r\nبرديا : 146 ، 202 ، 203 ، 205 ، 206 ، 209 ، 232\r\nبرستيد ، ج . ح : رجوع شود به ج . ح .\r\nبرستيد\r\nبرسوس : 79\r\nبرسيپا : 59 ، 156\r\nبرسين : 381\r\nبرصوما : 601 ، 603 ، 675\r\nبرنديزى ( بندر ) : 424 ، 468\r\n\r\n","description":"","footnote":"","page_name":" 802 ","page_number":848},
  {"content":"\r\n\r\nبرن‌نوس : 265\r\nبرن‌هوفر : 415\r\nبرنيس سيرن : 393 ، 399 ، 400\r\nبروتوس : 481 ، 482\r\nبروجرد : 50\r\nبروسوس : 199 ، 399\r\nبرون ( پروفسور ) : 55 ، 551 ، 632 ، 644 ، 466 ، 695 ، 729 ، 754 ، 784\r\nبرون هيلد : 386\r\nبرهوا - حلب : 665\r\nبريتانياى كبير : 372 ، 377 ، 491 ، 699\r\nبريتانيا ( موزه ) : 100 ، 181 ، 183 ، 222 ، 281 ، 354 ، 498\r\nبريتيش امپائر ( كتاب ) : 228\r\nبريكزاسب : 203\r\nبريگ‌ها - فريگىها : 168\r\nبزرگمهر : 631 ، 633 ، 634\r\nبه زمان ( كوه ) : 19\r\nبسفور : 479 ، 784\r\nبسوس : 351 ، 352 ، 353 ، 356 ، 358 ، 359\r\nبسوى اصفهان ( كتاب ) : 35\r\nبسيگاين ( دريا ) : 8\r\nبصره : 31 ، 54 ، 690 ، 691 ، 700 ، 737 ، 738 ، 739 ، 741 ، 759 ، 764 ، 779 ، 780 ، 782\r\nبطلميوس : 318 ، 383 ، 386 ، 387 ، 388 ، 390 ، 391 ، 392 ، 393 ، 397 ، 398 ، 399 ، 401 ، 409 ، 417 ، 418 ، 425 ، 426 ، 434 ، 438 ، 480 ،\r\nبطلميوس اپيغان : 424\r\nبطلميوس اوركت سوم : 400 ، 404 ، 414\r\nبطلميوس فيلادلف : 400\r\nبطلميوس فيلومتور : 441\r\nبطلميوس كرائونوس : 393 ، 394\r\nبغازبوسفور : 217\r\nبغازكالسيس : 267\r\nبغازى : 367\r\nبغداد : 88 ، 373 ، 495 ، 602 ، 729 ، 782\r\nبلاش : 511 ، 512 ، 513 ، 515 ، 520 ، 522 ، 604\r\nبلاش اول : 138\r\nبلاش چهارم : 521 ، 523\r\nبلاش سوم : 521\r\nبلشازار : 195 ، 196\r\nبل مودوك : 260\r\nبلوچ : 19\r\nبلوچستان : 1 ، 4 ، 5 ، 6 ، 9 ، 12 ، 14 ، 15 ، 19 ، 36 ، 39 ، 129 ، 178 ، 212 ، 371\r\nبلوچستان ( سلسله جبال ) : 17\r\nبلخ ( وام البلاد ) : 127 ، 129 ، 137 ، 358 ، 414 ، 535 ، 696 ، 759 ، 760 ، 766 ، 783\r\nبل ( معبد ) : 431\r\n\r\n","description":"","footnote":"","page_name":" 803 ","page_number":849},
  {"content":"\r\n\r\nبليزاريوس : 611 ، 612 ، 613 ، 619 ، 620\r\nبليك ( رودخانه ) : 472\r\nبمپور ( رودخانه ) : 14 ، 371\r\nبمشير : 51\r\nبندر امير : 349\r\nبندر شاه : 36\r\nبندر عباس : 39 ، 406\r\nبندوز : 661 ، 662\r\nبنى اسد : 732\r\nبنى اسرائيل : 147 ، 148 ، 153 ، 216 ، 699\r\nبنى اميه : 730 ، 753 ، 758 ، 763 ، 770 ، 772 ، 779\r\nبنى تميم : 732\r\nبنى حنيفه : 732\r\nبنى سام : 168\r\nبنى سعد : 707\r\nبنى قريظه : 718\r\nبنى قينقاع : 716 ، 717\r\nبنى نضير : 717 ، 718\r\nبنى هاشم : 703 ، 707 ، 713 ، 732\r\nبوتيه : 458\r\nبوان : 375 ، 437 ، 445\r\nبودا ( معبد ) : 4 ، 220 ، 552 ، 783\r\nبودى : 130\r\nبورنابوراريش : 101\r\nبورى : 247\r\nبوزه : 130\r\nبوسپوروس : 453\r\nبوستام : 661\r\nبوسترا : 708\r\nبوسفور سميرى : 462\r\nبوسيفالس : 321\r\nبوشهر : 10 ، 35 ، 36 ، 44 ، 647\r\nبوموسى ( جزيره ) : 44\r\nبوئيتيه : 323\r\nبهارستان كسرى : 641\r\nبهبهان : 54 ، 58 ، 348\r\nبهرام چوبين : 352 ، 551 ، 552 ، 553 ، 555 ، 557 ، 586 ، 590 ، 591 ، 592 ، 593 ، 594 ، 595 ، 596 ، 655 ، 660 ، 661 ، 662 ، 663 ، 664 ، 678\r\nبهرام چهارم : 584 ، 586\r\nبهرام دوم : 554\r\nبهرام سوم : 557\r\nبهشت بازيافته ( كتاب ) : 342\r\nبهمن - اردشير درازدست : 180 ، 528 ، 531 ، 532 ، 533\r\nبهمن جادويه : 683\r\nبيابان كبير : 34\r\nبيت - اجىبى : 202\r\nبيت المقدس : 164 ، 665 ، 677 ، 735 ، 736\r\nبىتىنى ( ساحل ) : 433 ، 465 ، 665 ، 668\r\n\r\n","description":"","footnote":"","page_name":" 804 ","page_number":850},
  {"content":"\r\n\r\nبير : 486\r\nبيرجند : 25\r\nبيزابد : 570\r\nبيزانس : 316 ، 385 ، 440 ، 554 ، 606 ، 621 ، 623 ، 666 ، 668 ، 734 ، 736 ، 765 ، 769\r\nبيستون ( كوه ) : 186 ، 230 ، 511 ، 651\r\nبيكنى ( كوه ) - كوه اكنو : 42\r\nبين النهرين : 7 ، 12 ، 39 ، 46 ، 74 ، 97 ، 105 ، 108 ، 109 ، 149 ، 343 ، 388 ، 400 ، 403 ، 442 ، 457 ، 469 ، 470 ، 495 ، 503 ، 518 ، 519 ، 521 ، 522 ، 524 ، 548 ، 551 ، 555 ، 557 ، 561 ، 563 ، 564 ، 568 ، 573 ، 590 ، 591 ، 610 ، 619 ، 660 ، 690\r\nبيوتيه : 273\r\nبئوسيان : 317\r\n\r\nپ\r\nپاپرميس : 284\r\nپاپك ( پادشاه ) : 533 ، 534 ، 541 ، 542\r\nپاتاله : 369\r\nپاتروكل : 388 ، 392\r\nپاتسى شوش : 84 ، 96\r\nپاتيسها : 104 ، 106\r\nپارا : 580 ، 581 ، 585\r\nپارتامازيريس : 517 ، 518\r\nپارت خراسان : رجوع كنيد به خراسان\r\nپارت يا پارتيها ( سلسله ) : 160 ، 261 ، 346 ، 354 ، 355 ، 384 ، 395 ، 399 ، 402 ، 404 ، 409 ، 413 ، 415 ، 433 ، 442 ، 443 ، 447 ، 449 ، 450 ، 451 ، 457 ، 465 ، 466 ، 467 ، 471 ، 474 ، 476 ، 483 ، 485 ، 487 ، 492 ، 495 ، 496 ، 506 ، 508 ، 513 ، 515 ، 516 ، 520 ، 522 ، 523 ، 526 ، 535 ، 544 ، 614 ، 638 ، 640 ، 646 ، 654\r\nپارس يا پارسيان ( سلسله ) : 3 ، 129 ، 149 ، 157 ، 158 ، 159 ، 172 ، 173 ، 178 ، 181 ، 182 ، 183 ، 186 ، 187 ، 188 ، 189 ، 190 ، 191 ، 197 ، 198 ، 200 ، 208 ، 212 ، 214 ، 219 ، 220 ، 222 ، 223 ، 224 ، 225 ، 226 ، 328 ، 230 ، 232 ، 234 ، 236 ، 241 ، 243 ، 251 ، 256 ، 257 ، 259 ، 260 ، 261 ، 262 ، 263 ، 265 ، 266 ، 267 ، 269 ، 270 ، 277 ، 278 ، 279 ، 281 ، 282 ، 284 ، 291 ، 302 ، 342 ، 349 ، 384 ، 400 ، 440 ، 494 ، 495 ، 497\r\nپارسوا : 151\r\nپارسيان : 133 ، 142\r\nپاركر : 457 ، 526 ، 624\r\nپارمينو : 327 ، 329 ، 331 ، 334 ، 335 ، 337 ، 338 ، 344 ، 345 ، 346 ، 348 ، 350\r\n\r\n","description":"","footnote":"","page_name":" 805 ","page_number":851},
  {"content":"\r\n\r\nپاريتاك : 361\r\nپاريس : 83\r\nپازىتيگر : رجوع شود به كارون\r\nپاسارگارد : 199 ، 234 ، 235 ، 236 ، 237 ، 238 ، 293 ، 347 ، 349 ، 372\r\nپاشهء بابل : 104\r\nپافلاگونيه : 454\r\nپاكازيان : 266\r\nپاكروس : 478 ، 482 ، 483 ، 484 ، 485 ، 515 ، 516\r\nپالمير - ترمر : 547\r\nپامپى دپمپى : 478\r\nپامفليه : 18 ، 282 ، 331 ، 332 ، 443\r\nپامير : 9 ، 13 ، 18 ، 19\r\nپانتالىها : 182\r\nپانسى : 370\r\nپانورمر : 272\r\nپاهرا : 370\r\nپيليوس : 484\r\nپتان : 497\r\nپترا ( قلعه ) : 526 ، 621 ، 622 ، 699\r\nپتريه : 189 ، 215\r\nپتوس : 513\r\nپتولمايس : 393\r\nپراپه ميسوز ( رشته‌كوه ) : 18\r\nپراتى سينى : 130\r\nپراسيا : 486 ، 487\r\nپرتقال : 31 ، 361\r\nپرديكاس سلوكس : 315 ، 358 ، 382 ، 383 ، 384 ، 387 ، 390 ، 394\r\nپرزيس : 416 ، 466\r\nپرسا : 151 ، 347\r\nپرسپليس : 53 ، 54 ، 66 ، 182 ، 234 ، 236 ، 238 ، 239 ، 347 ، 349 ، 495 ، 546 ، 693\r\nپرسا : 348\r\nپرسترجان ( كتاب ) : 629\r\nپرسوس : 422 ، 435 ، 436 ، 437\r\nپركاموس : 398 ، 422 ، 423 ، 428 ، 429 ، 431 ، 433 ، 456 ، 458 ، 459\r\nپركزاسب : 146\r\nپرگام : 452\r\nپرنس روبرت : 390\r\nپرنيتوس : 316\r\nپرو : 234 ، 246\r\nپروپرنتيس ( درياى مرمره ) : 316\r\nپروتستان : 756\r\nپروس : 363 ، 364 ، 365 ، 366 ، 574\r\nپروسوپيس : 285\r\nپروشات - پريزات : 291\r\nپروكوپيوس : 571\r\nپرومتئوس : 175\r\nپرنتو ( ميدان جنگ ) : 322\r\nپرونتانسيا : 406\r\nپرويز - خسرو : 719\r\n\r\n","description":"","footnote":"","page_name":" 806 ","page_number":852},
  {"content":"\r\n\r\nپريزاتيس اساسس - ارشك : 289 ، 290 ، 293 ، 306 ، 308\r\nپريسبابور - فيروز شاپور : 573\r\nپساميتكوس : 204 ، 258\r\nپستياليا ( جزيره ) : 269 ، 270\r\nپسينوس‌نيگر : 521\r\nپشت‌كوه : 55\r\nپطر كبير : 592\r\nپلاته : 255 ، 257 ، 265 ، 275 ، 278 ، 279 ، 290\r\nپلاشرى : 192\r\nپلس آف آشيا - نبض آسيا : 9 ، 14\r\nپل ( قلعه ) : 56\r\nپلگرم ( دكتر جى . ى ) : 7\r\nپلوار ( دره ) : 236\r\nپلوپونس : 193 ، 249 ، 268 ، 270 ، 273 ، 279 ، 301 ، 313 ، 315 ، 317 ، 332\r\nپلوپونس ( دريا ) : 302\r\nپلوپونسىها : 327\r\nپلوتارك : 293 ، 321 ، 349 ، 364 ، 368 ، 379 ، 391 ، 392 ، 465 ، 468 ، 472 ، 474 ، 475 ، 476 ، 479 ، 488 ، 496 ، 500\r\nپلوزيوم : 204 ، 305 ، 309 ، 310 ، 480\r\nپلينى : 39\r\nپمپى : 458 ، 460 ، 462 ، 463 ، 465 ، 466 ، 467 ، 668\r\nپمپيلى : 72 ، 74\r\nپنت : 401 ، 433 ، 436 ، 445 ، 447 ، 450 ، 454 ، 457 ، 460 ، 461 ، 464 ، 465 ، 479 ، 513 ، 527\r\nپنتوس : 398\r\nپنجاب : 58 ، 128 ، 129 ، 219 ، 310 ، 363 ، 368 ، 389 ، 420 ، 432 ، 536\r\nپنجشير : 358\r\nپنجمين سفر در ايران ( كتاب ) : 23\r\nپن‌چائو ( چشمه ) : 525\r\nپن‌سيلوانيا ( دانشگاه ) : 83\r\nپنطوس : 401\r\nپوبليوس : 473\r\nپورا - پاهرا - فهرج : 371\r\nپوراندخت : 678\r\nپورسيان : 355\r\nپوزانياس : 273 ، 318\r\nپوسفالى : 366\r\nپوسيدوينوس : 407\r\nپوكستاس : 384 ، 386 ، 387\r\nپولوبيوس : 404 ، 406 ، 414 ، 436\r\nپولىتىمت - زرافشان ( دره ) : 359\r\nپوليس پرخون : 385 ، 386\r\nپوليكزنيداس : 428 ، 429\r\nپونت - سمالىلند : 30\r\nپىتون : 384 ، 385\r\nپىتىنيا : 398\r\nپيرائوس : 263 ، 392 ، 398 ، 421 ،\r\n\r\n","description":"","footnote":"","page_name":" 807 ","page_number":853},
  {"content":"\r\n\r\n424 ، 458\r\nپيرزن ( گردنه ) : 35\r\nپيرلتى : 24 ، 35\r\nپيرنا : 387\r\nپيرنه ( كوه ) : 8\r\nپيرنه ( ميدان ) : 436\r\nپيرنيا : 158\r\nپيريام : 65\r\nپيزيسترات : 249 ، 250\r\nپىسوت‌نس : 290\r\nپىسىديان : 294\r\nپىسيديه : 331 ، 332\r\nپيل‌پاى ( كتاب ) : 632\r\n\r\nت\r\nتابا : 437\r\nتاپساكوس : 343\r\nتاتار : 760\r\nتاتسين - روم : 522\r\nتاخو : 306\r\nتاروس : 334 ، 350\r\nتاريخ ادبى اعراب ( كتاب ) : 612\r\nتاريخ انبيا و سلاطين - تواريخ ايام :\r\n165 ، 533\r\nتاريخ بابل : 99\r\nتاريخ باستان شرق : 97\r\nتاريخ تمدن اسلامى جرجى زيدان : 746\r\nتاريخ شعر و ادب عثمانى : 658\r\nتاريخ صنايع : 234\r\nتاريخ طبيعى ( موزه ) : 41\r\nتاريخ طبرستان : 695\r\nتاريخ قديم روم : 587\r\nتاريخ قديم شرق : 423\r\nتامپسون : 74 ، 503\r\nتام ماريتو : 120 ، 121 ، 122 ، 123\r\nتاورنيه : 43\r\nتائيس : 349\r\nتاسىتوس : 509 ، 510\r\nتاكزيلا : 363\r\nتاكسيل : 361 ، 363\r\nتاگى - تاك - كوهستان تاگى : 414\r\nتاريخ محمد ابراهيم ( كتاب ) : 15\r\nتاريخ مختصر دولت قديم روم ( كتاب ) :\r\n588\r\nتاريخ مذهب ايرانيان قديم و پارسيها و ماديها : 230\r\nتاريخ و ترقى و تكامل تدريجى گنبد در ايران ( كتاب ) : 647\r\nتاريخ يونان : 215 ، 247\r\nتايم ( رود ) : 448\r\nتب - كادميا : 116 ، 266 ، 301 ، 302 ، 306 ، 316 ، 323\r\nتبت : 9 ، 552\r\nتبريز : 1 ، 3 ، 34 ، 36 ، 488\r\nتپورستان : 355\r\nقبايل تپورى : 354\r\n\r\n","description":"","footnote":"","page_name":" 808 ","page_number":854},
  {"content":"\r\n\r\nتت : 357\r\nتجارشبا : 699\r\nتجن ( رود ) : 4 ، 18 ، 26 ، 410 ، 420\r\nتخت‌جمشيد : 174 ، 236 ، 237 ، 247 ، 657\r\nتخت‌سليمان : 234\r\nتخت‌سنگ فرايسن : 88\r\nتدعان : 98\r\nتدمر ( كشور ) : 549 ، 554\r\nتراپروس - طرابوزان : 300\r\nتراژان : 516 ، 517 ، 518 ، 519 ، 521 ، 522 ، 543 ، 570 ، 572\r\nتراس : 168 ، 316 ، 387 ، 423 ، 426 ، 452 ، 468\r\nتراسمن : 422\r\nتراسيان ماكسىمين : 543\r\nتراسىها : 422\r\nتراكان : 357 ، 627\r\nترشيز : 410\r\nحوزهء ترنان : 9 ، 14 ، 15\r\nتركان - توچويه : 624 ، 25\r\nتركستان : 2 ، 5 ، 9 ، 37 ، 359\r\nتركان يموت : 411\r\nخانواده تركمن : 2\r\nعهدنامهء تركمن‌چاى : 3\r\nتركيه : 2 ، 3 ، 29 ، 587\r\nتروگ لودى تيگ : 400\r\nترم : 264 ، 266\r\nترموپيل ( تنگه ) : 265 ، 267 ، 268 ، 295 ، 322 ، 348 ، 396 ، 427 ، 458 ، 752\r\nترون : 272\r\nترووا : 249\r\nتروى : 65 ، 349\r\nتريپولى : 439\r\nترىتخم : 291\r\nتريشه ( كتاب ) : 65\r\nتريفون : 442 ، 443\r\nنزاتس : 623\r\nترنتيوس ( دوك ) : 580 ، 581\r\nتسالى : 263 ، 264 ، 265 ، 271 ، 273 ، 316 ، 327 ، 336 ، 344 ، 350 ، 427\r\nتسپيا : 265\r\nتسپيان ( قوم ) : 266\r\nتسين : 448\r\nتفتان ( كوه ) : 8 ، 19\r\nتفسير هرودوت : 247\r\nتفليس : 27 ، 36 ، 672\r\nتلال : 66\r\nتل المعبد - تل العبيد : 63\r\nتلو : 90\r\nتپه‌هاى تعپ : 424\r\nتمپ روشن : 230 ، 231\r\nتمپه : 265\r\nتمدن باستان شرق نزديك : 161\r\nتمدن قديم يونان : 161\r\n\r\n","description":"","footnote":"","page_name":" 809 ","page_number":855},
  {"content":"\r\n\r\nتميستوكل : 263 ، 268 ، 269 ، 272\r\nتنگ كمپن : 234\r\nتن‌نس : 309\r\nتواس : 431\r\nتوباسوم : 624\r\nتوباوئى : 614\r\nتوخاريك : 128\r\nتور : 175 ، 176\r\nتورات : 49 ، 64 ، 75 ، 81 ، 83 ، 98 ، 148 ، 153 ، 160 ، 168 ، 727\r\nتوران : 175 ، 177 ، 535\r\nتورانى ( طوئف ) : 137 ، 230 ، 449\r\nتورانيان : 137 ، 143 ، 144 ، 379 ، 440 ، 453 ، 628 ، 695\r\nتوروس ( تنگه ) : 547\r\nتوروس ( رود ) : 401 ، 409 ، 418 ، 431\r\nتوروس ( كوه ) : 18 ، 48 ، 215 ، 419\r\nتوريس : 34 ، 459\r\nتوزن : 268\r\nتوسيديوس : 162 ، 281\r\nتوكولتى نىينبى : 18\r\nت . و . كينك سميل : 455\r\nتوماس ، ف . و : 447\r\nتولليز : 116\r\nتوماس هولديك : 361\r\nتوم‌مان : 115 ، 116 ، 117 ، 119 ، 121\r\nتومن : 624 ، 625\r\nتوميديس : 199\r\nتهران : 1 ، 10 ، 12 ، 17 ، 25\r\nتهرود : 13\r\nتهمورس : 174\r\nتياراس : 228\r\nتب‌برويوس : 506 ، 508 ، 509 ، 510 ، 628 ، 659\r\nتيستوس : 515\r\nتيتونوز : 65\r\nتيرانوس : 564\r\nتيريكان : 89\r\nتيسافرن : 290 ، 291 ، 293 ، 297 ، 298 ، 299 ، 300 ، 301\r\nتيسفون : 495 ، 510 ، 518 ، 519 ، 521 ، 522 ، 544 ، 556 ، 559 ، 572 ، 573 ، 574 ، 575 ، 561 ، 576 ، 614 ، 620 ، 629 ، 646 ، 661 ، 662 ، 663 ، 664 ، 667 ، 678 ، 683 ، 685 ، 689 ، 672\r\nتيسى لونيكا : 312\r\nتيرداد : 413 ، 414 ، 415 ، 490 ، 509 ، 510 ، 511 ، 512 ، 514 ، 516 ، 556 ، 557 ، 563\r\nتيرهاكه : 115\r\nتيرياى قديم : 129\r\nتبگران : 451 ، 453 ، 454 ، 457 ، 459 ، 462 ، 463 ، 464 ، 506 ، 507 ، 513 ، 520\r\nتيگرانو : 513\r\nتيگلات پيليسر : 108 ، 109 ، 110 ، 111\r\n\r\n","description":"","footnote":"","page_name":" 810 ","page_number":856},
  {"content":"\r\n\r\n151 ، 153 ، 210\r\nتيماركوس ميلسى : 439 ، 440\r\nتين‌چو : رجوع شود به هند\r\nتيموتيوس : 349\r\nتيودوت اتوليان : 417\r\nتئودور موپ سوس‌يتا : 563 ، 675 ، 670 ،\r\nتئودوزيوپوليس - ارزروم : 591 ، 592\r\nتيودوسيوس كبير : 586 ، 587 ، 596 ، 601 ، 606 ، 610\r\nتئوس : 194\r\nتيوفيلاكتوس : 663\r\n\r\nج\r\nجابلقا : 756\r\nجاجرم : 413\r\nجازموريان ( درياچه ) : 28 ، 29 ، 371\r\nجاسك ( قله ) : 10 ، 234\r\nجاكزارت : 28\r\nجاماسب : 606 ، 613\r\nجبابره ( رودخانه ) : 218\r\nجبرئيل : 710 ، 723 ، 726 ، 754\r\nجبل الطارق : 416 ، 729\r\nج ، ج ، برستيد : 126\r\nجدروسيا ( صحرا ) : 368 ، 370\r\nجدعون : 594\r\nجده : 711\r\nج . رالينسسون : 533\r\nجرجان - هيركانيا : 768\r\nجردن ( رود ) : 677\r\nجريدهء آثار قديمهء مصرى : 73\r\nجريدهء ر . آ . س : 149 ، 447\r\nجريدهء ر ، ج . س : 13 ، 23 ، 33 ، 137\r\nجريدهء موسسه انسان‌شناسى : 42\r\nجزيرة العرب - رجوع كنيد به عربستان\r\nجعفر : 772 ، 777\r\nج ، ف ، هيل : 213\r\nجكسون ، ويليام : 15 ، 26 ، 32 ، 133 ، 137 ، 300 ، 312 ، 351 ، 416 ، 486 ، 584\r\nجلوم ( رود ) : 365 ، 368 ، 369\r\nجمازه : 261 ، 262\r\nجمس : 588\r\nجمشيد : 174 ، 175\r\nجمشيد ( افسانه ) : 174\r\nجوب دختر : 234\r\nجور ( كاخ ) : 647\r\nجوزان ( نهر ) : 153\r\nجون‌جون ( طايفه ) : 624\r\nجه : 370\r\nجهانگير : 110\r\nجيانابارى : 418\r\nجىبن : 493\r\nجيحون ( رود ) : 27 ، 28 ، 33 ، 178 ، 358 ، 359 ، 368 ، 415 ، 432 ، 593 ، 594 ، 625 ، 729 ، 739 ، 759 ، 766\r\nجيرفت كرمان : 15 ، 182 ، 694 ، 739\r\n\r\n","description":"","footnote":"","page_name":" 811 ","page_number":857},
  {"content":"\r\n\r\nجيريشك : 357\r\nجيهنان ( راه هند و چين ) : 526\r\n\r\nچ\r\nچابهار : 370\r\nچاريكار ( قريه ) : 358\r\nچانداراگوپتا - سانداراگوت : 389\r\nچاه زمزم : 702 ، 703\r\nچرچيل : 70\r\nچستر : 528\r\nچكشلر : 34\r\nچناب ( رود ) : 367 ، 369\r\nچو ( خاندان ) : 447\r\nچيلسائوالا : 364\r\nچين : 31 ، 39 ، 319 ، 428 ، 447 ، 455 ، 525 ، 526 ، 267 ، 777\r\nچينوات ( پل ) : 145\r\nچيوس : 333\r\n\r\nح\r\nحابور - خابور : 153\r\nحبش : 166\r\nحبشه : 374 ، 682 ، 704 ، 705 ، 706 ، 711 ، 719\r\nحپيش‌پيش : 185 ، 186\r\nحجاج بن يوسف : 763 ، 764 ، 765 ، 775\r\nحجاريها و كتيبهء بيستون ( كتاب ) : 503\r\nحجة الوداع : 722 ، 754\r\nحدائق معلقه : 166\r\nحديبيه : 719\r\nحر : 750\r\nحرا ( كوه ) : 710\r\nحران : 472 ، 665 ، 699\r\nحرب الفجار : 708\r\nحريت : 743\r\nحزقيل نبى ( كتاب ) : 81 ، 123 ، 338 ، 584 ، 699\r\nحسن ( ع ) : 730 ، 747 ، 748 ، 782\r\nحسين بن على : 730 ، 749 ، 750 ، 752 ، 753 ، 754 ، 759 ، 761 ، 763\r\nحفار ( نهر ) : 51\r\nحفص : 764\r\nحكام ( كتاب ) : 675\r\nحكمين : 742 ، 743\r\nحلب : 109\r\nحلح - كاله : 153\r\nحلوان ( دره ) : 88 ، 597 ، 690 ، 693\r\nحليمه : 707\r\nحماة : 153 ، 157\r\nحمص : 735\r\nحملهء اردشير بابكان به پنجاب ( كتاب ) :\r\n536\r\nحمورابى : 92 ، 99 ، 100 ، 101 ، 102 ، 106\r\nحمير : 626 ، 698\r\n\r\n","description":"","footnote":"","page_name":" 812 ","page_number":858},
  {"content":"\r\n\r\nحنبلى : 756\r\nحنفى : 756\r\nحيره : 612 ، 665 ، 700\r\n\r\nخ\r\nخابور : 572\r\nخارخار : 150 ، 152\r\nخاطرات هيئت دمرگان در ايران ( كتاب ) :\r\n51 ، 233\r\nخاقان ترك : 696 ، 762\r\nخاقانى : 748\r\nخالد بن وليد : 679 ، 680 ، 681 ، 682 ، 720 ، 721 ، 732 ، 733 ، 735 ، 768\r\nخاندان سلوكى ( كتاب ) : 375 ، 412\r\nخانم درياچه : 23\r\nخانهء تاريكى : 673\r\nخانهء كعبه : 720\r\nخايدالو - خرم‌آباد : 55 ، 121\r\nخييش : 258 ، 260\r\nختا ( درياچه ) - بحر ارال : 27 ، 98\r\nختن : 633\r\nخجند : 770\r\nخديجه : 708 ، 709 ، 711 ، 713 ، 714\r\nخرابه‌هاى بين النهرين : 74\r\nخرابه‌هاى شوش : 70 ، 72\r\nخرابه‌هاى نينوا : 343\r\nخرابيهاى تلال بيابان ( كتاب ) : 25\r\nخراسان : 2 ، 8 ، 21 ، 41 ، 127 ، 129 ، 137 ، 112 ، 199 ، 202 ، 409 ، 530 ، 535 ، 550 ، 554 ، 607 ، 683 ، 695 ، 746 ، 757 ، 759 ، 762 ، 764 ، 771 ، 772 ، 773 ، 775 ، 781 ، 782\r\nخرافات در عهد عتيق ( كتاب ) : 382\r\nخرطوم : 689\r\nخرم‌آباد : رجوع شود به خايدآلو\r\nخرمشهر : 51 ، 54 ، 70\r\nخزائن سيحون ( كتاب ) : 234\r\nخزانهء سومريان در استرآباد ( كتاب ) :\r\n73\r\nخزر ( دريا ) - دراياه و روكشه - كاسپى - درياى هيركانى - درياى گيلان : 2 ، 3 ، 7 ، 8 ، 9 ، 10 ، 11 ، 18 ، 22 ، 26 ، 27 ، 31 ، 32 ، 33 ، 34 ، 35 ، 38 ، 39 ، 40 ، 41 ، 42 ، 72 ، 74 ، 79 ، 127 ، 150 ، 215 ، 310 ، 350 ، 351 ، 374 ، 410 ، 440 ، 451 ، 464 ، 495 ، 596 ، 597 ، 598 ، 604 ، 605 ، 678\r\nخزر ( طائفه ) : 625 ، 729\r\nخسرو پرويز : 517 ، 518 ، 529 ، 537 ، 538 ، 539 ، 586 ، 590 ، 609 ، 610 ، 619 ، 634 ، 641 ، 642 ، 651 ، 654 ، 658 ، 662 ، 663 ، 664 ، 665 ، 666 ، 667 ، 668 ، 669 ، 670 ، 671 ، 672 ، 673 ، 675 ، 677 ، 678\r\nخسرو دوم : 661\r\n\r\n","description":"","footnote":"","page_name":" 813 ","page_number":859},
  {"content":"\r\n\r\nخسرو سوم : 678\r\nخسرون : 522\r\nخشايارشا : 239 ، 241 ، 259 ، 260 ، 261 ، 265 ، 266 ، 267 ، 268 ، 269 ، 271 ، 272 ، 273 ، 278 ، 279 ، 281 ، 282 ، 289 ، 450\r\nخشايارشا ( كاخ ) : 237\r\nخلافت و نيز در حيات محمد ( كتاب ) :\r\n697\r\nخليج فارس : 4 ، 5 ، 7 ، 30 ، 29 ، 31 ، 34 ، 39 ، 44 ، 46 ، 49 ، 50 ، 51 ، 53 ، 54 ، 55 ، 59 ، 64 ، 79 ، 87 ، 97 ، 120 ، 129 ، 182 ، 205 ، 373 ، 420 ، 440 ، 519 ، 526 ، 561 ، 679 ، 691 ، 698\r\nخندق شاپور : 685\r\nخنى : 57\r\nخواجه‌كوه : 4\r\nخوارزم - قراقورم : 202 ، 410\r\nخواهررود : 49\r\nخوتان : 614\r\nخوتران‌تپتى ( سلسله ) : 96\r\nخوذاى نامك : 632\r\nخورازاد : 678\r\nخوربتيلا : 103\r\nخورزميا ( خيوه ) : 27 ، 212 ، 535\r\nخوره‌زاد ( پل ) : 58\r\nخوزستان : 5 ، 11 ، 36 ، 41 ، 55 ، 56 ، 64 ، 66 ، 493 ، 692 ، 693\r\nخوشاب قلعه : 562\r\nخوشنواز : 597 ، 598 ، 599 ، 600 ، 604\r\nخومبابا : 76 ، 77\r\nخومباستير : 76\r\nخومبان كالداش : 114 ، 118 ، 119 ، 120 ، 121 ، 123\r\nخومبن نومنا : 102\r\nخوهس‌پس ( رود ) : 342\r\nخيام : 236\r\nخيبر ( تنگه ) : 361 ، 420 ، 719 ، 720\r\nخيزدان : 783\r\nخيونيت ( طايفه ) - هياطله - اوزيون - ازونى : 566 ، 568\r\n\r\nد\r\nد . آ . وگرام ( دكتر ) : 566\r\nداانها : 182\r\nداتيس : 254 ، 256\r\nداديشوع : 592\r\nدارا - داراس - داريوم : 415 ، 416 ، 532 ، 609 ، 620\r\nدارا ( قلعه ) : 662\r\nداراب : 610\r\nداردانل ( تنگه ) : 218 ، 264 ، 271 ، 272 ، 277 ، 316 ، 326 ، 394 ، 425 ، 428\r\nدارمستتر : 158\r\n\r\n","description":"","footnote":"","page_name":" 814 ","page_number":860},
  {"content":"\r\n\r\nداريك : 301\r\nداريوش : 1 ، 34 ، 71 ، 137 ، 141 ، 180 ، 186 ، 187 ، 202 ، 207 ، 208 ، 209 ، 210 ، 211 ، 212 ، 213 ، 214 ، 215 ، 216 ، 217 ، 218 ، 219 ، 220 ، 230 ، 231 ، 232 ، 238 ، 239 ، 241 ، 242 ، 247 ، 248 ، 250 ، 252 ، 253 ، 257 ، 258 ، 259 ، 279 ، 281 ، 283 ، 290 ، 292 ، 297 ، 310 ، 320 ، 329 ، 334 ، 337 ، 338 ، 342 ، 343 ، 344 ، 345 ، 346 ، 350 ، 352 ، 353 ، 354 ، 355 ، 356 ، 361 ، 411 ، 480 ، 533 ، 540 ، 630\r\nداريوش كرمان : 311 ، 320 ، 326 ، 664 ، 695 ، 696 ، 679\r\nداريوش كودمان : 430\r\nداريوش نتوس : 290\r\nداعه ( طايفه ) : 411\r\nداكيه : 517\r\nدالتون ا . م : 234\r\nدالكى : 44\r\nدامغان - قومس يا كوميس : 352 ، 353 ، 354 ، 409\r\nدانوب ( پل ) : 250\r\nدانوب ( رود ) : 217 ، 218 ، 219 ، 323 ، 517 ، 557 ، 628 ، 666\r\nدانيال ( كتاب ) : 166 ، 197 ، 431\r\nداود : 164\r\nداويد فريزر ( كتاب ) : 294\r\nدائرة المعارف اسلامى ( كتاب ) : 704\r\nدائرة المعارف بريتانى ( كتاب ) : 16 ، 550\r\nدايرة المعارف مذهب و اخلاق تحت عنوان \" قربانى انسانى \" ( كتاب ) : 191\r\nدايوا : 134\r\nدبوس : 86 ، 117\r\nدجال يا مسيح كاذب : 144\r\nدجله ( رود ) : 1 ، 3 ، 46 ، 48 ، 49 ، 51 ، 52 ، 53 ، 54 ، 55 ، 59 ، 62 ، 66 ، 97 ، 102 ، 108 ، 109 ، 113 ، 115 ، 116 ، 161 ، 162 ، 166 ، 167 ، 196 ، 185 ، 205 ، 208 ، 215 ، 251 ، 298 ، 343 ، 373 ، 389 ، 407 ، 495 ، 501 ، 518 ، 519 ، 522 ، 558 ، 597 ، 608 ، 663 ، 680 ، 688 ، 689 ، 690 ، 759\r\nد . ج . هوكارت ( پروفسور ) : 313\r\nدراخيدر ( كاخ و مسجد ) : 502\r\nدرانگيانا - زرنگيانا : 356 ، 357\r\nدربندهاى هند ( كتاب ) : 360 ، 361\r\nدركو : 624\r\nدرن : 533\r\nدروازهء چندىشاپور - دروازهء مانى : 551\r\nدروبيك‌ها : 182\r\nدروزيها : 182\r\nدها ( طوائف ) : 357\r\nدريان ( طوائف ) : 193\r\n\r\n","description":"","footnote":"","page_name":" 815 ","page_number":861},
  {"content":"\r\n\r\nدرياى سياه : 12 ، 205 ، 215 ، 453 ، 462 ، 463 ، 621\r\nدريدن : 349\r\nدز : 412\r\nدزفول : 50 ، 56\r\nدژارتوژراسا : 580\r\nدژزنتا : 558 ، 559\r\nدژماهوزملكا : 573\r\nدژويرتا : 569\r\nدفاين سيحون : 183 ، 303\r\nدلايل جغرافيائى تاريخى بر شخصيت هون - نوهون ( كتاب ) : 447\r\nدلتا : 260 ، 284 ، 302 ، 304\r\nدلس - دلوس : 254 ، 282 ، 428 ، 458\r\nدلف يا دلفى : 268 ، 503\r\nدلمن : 31\r\nدما : 681 ، 682\r\nدماوند ( كوه ) : 18 ، 21 ، 42 ، 146 ، 147 ، 152 ، 154 ، 175 ، 355\r\nدمتريوس : 387 ، 388 ، 389 ، 390 ، 392 ، 393 ، 422 ، 427 ، 432 ، 439 ، 441 ، 442 ، 443 ، 444\r\nدمتريوس پوليورستس : 391 ، 421 ، 573\r\nدمتريوس دوم - نيكاتور : 441\r\nدمرگان : 42 ، 45 ، 47 ، 51 ، 71 ، 63 ، 64 ، 67 ، 68 ، 70 ، 72 ، 74 ، 75 ، 88 ، 95 ، 97 ، 98 ، 99 ، 103 ، 128 ، 129 ، 192\r\nدمشق : 109 ، 110 ، 547 ، 667 ، 684 ، 734 ، 735 ، 761\r\nدن‌بولا : 550\r\nدنگى : 90 ، 91\r\nدنيپر : 453\r\nدنيكر : 126\r\nدوره تاريخ دلتاى رودهاى عراق و عرب ( كتاب ) : 30\r\nدوريلو : 112\r\nدوزى : 776\r\nدومة الجندل : 721 ، 742\r\nدونوان ( ا . و . ) : 33\r\nدويسكوس : 264\r\nدها : 199\r\nدهستان : 411\r\nده هزار ميل ( كتاب ) : 14 ، 15 ، 19 ، 43 ، 178 ، 236 ، 319 ، 367 ، 371 ، 549 ، 550 ، 746\r\nدهلى : 10\r\nديااكو : 153 ، 157 ، 158\r\nديادوچى - خلفاى اسكندر : 382\r\nدياربكر ( آمد ) : 608\r\nدياله : 196\r\nديرراكيوم : 421\r\nدير ( ولايت ) : 97\r\nديزابل - زيل زيبلوس : 626 ، 627\r\nدىسپشن : 253\r\nديسيديوس ساكسا : 483\r\n\r\n","description":"","footnote":"","page_name":" 816 ","page_number":862},
  {"content":"\r\n\r\nديلم : 745\r\nديموستن : 312 ، 316 ، 323\r\nدينسون‌رس : 447\r\nديوار جريكو : 544\r\nديوار چين : 448\r\nديوار سد اسكندر - ديوار قرمز - قزل - الانگ : 598\r\nديوتاروس : 468\r\nديودوت ( خانواده ) : 399 ، 416 ، 419\r\nديودوتوس - تريفون : 413 ، 441\r\nديودوريسكولوس : 189 ، 231 ، 350 ، 366\r\nديوسفيد ( قصه ) : 178\r\nديوكس : 153 ، 155 ، 157 ، 158 ، 178\r\nديوكلسين - ديوكليثن : 556 ، 557 ، 572 ، 579 ، 640\r\nديولافوا : 55 ، 64 ، 70 ، 201 ، 242\r\nديونيسوس : 362 ، 363\r\n\r\nذ\r\nذالفقار ( تنگه ) : 4\r\nذكاء الملك : 587 ، 588\r\nذيوسدو : 83\r\n\r\nر\r\nرابرت كوپرتر : 231\r\nراداميست : 511 ، 512\r\nراسين : 447\r\nرافيا : 417 ، 430\r\nراكا : 128\r\nرالينسون . ج : 533\r\nرامرود : 357\r\nرامهرمز : 58 ، 348\r\nراول‌پندى : 363\r\nراولينسون سرح . ث : 59 ، 162 ، 215 ، 216 ، 230 ، 231 ، 410 ، 413 ، 486 ، 514 ، 576 ، 598 ،\r\nراونديان ( طايفه ) : 781\r\nرب النوع العزى ( ستارهء زهرا ) : 612\r\nربع الخالى : 698\r\nرت : 410\r\nردس ( جزيره ) : 390\r\nرخج : 369\r\nرسانيه : 544\r\nرستوت زيف ( پروفسور م . ) : 73\r\nرستم : 176 ، 178 ، 179 ، 531 ، 652 ، 683 ، 686 ، 687 ، 688\r\nرشت : 26\r\nرضا : 757\r\nرضا شاه پهلوى : 36\r\nرضائيه ( درياچه ) : 26 ، 28 ، 29 ، 602\r\nركسانه : 291 ، 360 ، 381 ف ، 382 ، 387 ، 405\r\nرموز ميترا ( كتاب ) : 527\r\nرن ( دره ) : 425 ، 628\r\nرنا : 128\r\n\r\n","description":"","footnote":"","page_name":" 817 ","page_number":863},
  {"content":"\r\n\r\nرميسن : 92 ، 99\r\nروبرت : 357\r\nروت‌بيل : 503 ، 764 ، 766\r\nرودابه : 176\r\nرودس ( جزيره ) : 421 ، 423 ، 428 ، 429 ، 433\r\nروزاس : 168\r\nروس - روسيه : 2 ، 3 ، 4 ، 16 ، 26 ، 27 ، 29 ، 127 ، 128 ، 216 ، 513\r\nروم : 284 ، 410 ، 421 ، 436 ، 446 ، 447 ، 452 ، 466 ، 471 ، 479 ، 488 ، 506 ، 508 ، 513 ، 516 ، 518 ، 523 ، 525 ، 538 ، 544 ، 581 ، 582 ، 586 ، 619 ، 662 ، 664 ، 667 ، 670 ، 671 ، 674 ، 676 ، 677 ، 678 ، 684 ، 695\r\nرومانيا : 517\r\nرومولس : 185\r\nروميان : 343 ، 421 ، 473 ، 519 ، 524 ، 567 ، 578 ، 585 ، 593 ، 612 ، 640 ، 675\r\nرويال انتروپ ( موسسه ) : 245\r\nرى : 20 ، 34 ، 128 ، 150 ، 209 ، 350 ، 352 ، 496 ، 695 ، 750 ، 781\r\nريجواى ( پروفسور . و ) : 151\r\nريزاسيوس : 663\r\nرگيزار هرموس : 188\r\nريگستان : 446 ، 535 ، 770\r\nريموس : 185\r\n\r\nز\r\nزاب ( پل ) : 346 ، 774\r\nزاب صغير : 49 ، 299\r\nزاب كبير : 49 ، 108 ، 672\r\nزاد راكرت : 355\r\nزارن : 600\r\nزارياسپ : 360\r\nزاگرس ( تنگه ) : 34\r\nزاگرس ( سلسله جبال ) : 3 ، 37 ، 39 ، 49 ، 87 ، 102 ، 149 ، 150 ، 151 ، 158 ، 670 ، 690 ، 649\r\nزال : 176\r\nزاما : 424\r\nزامس : 617 ، 618\r\nزايدبرند ( جبال ) : 41\r\nزاينده‌رود : 26 ، 50\r\nزبور ( كتاب ) : 700\r\nزبير : 31 ، 740 ، 741\r\nزخار : 784\r\nزراتوشترا : 137\r\nزرانگيها : 440\r\nزردشت : 15 ، 25 ، 26 ، 29 ، 32 ، 130 ، 135 ، 137 ، 138 ، 139 ، 140 ، 141 ، 143 ، 145 ، 147 ، 148 ، 179 ، 197 ، 283 ، 358 ، 378 ، 500 ، 529 ، 539 ، 552 ، 566 ، 644 ، 702 ، 746\r\n\r\n","description":"","footnote":"","page_name":" 818 ","page_number":864},
  {"content":"\r\n\r\nزردشت پيغمبر باستان ايران ( كتاب ) :\r\n133\r\nزردشتيان : 135 ، 143 ، 146 ، 147 ، 591 ، 746 ، 769\r\nزرنج : 356 ، 694\r\nزگما : 470\r\nزليخا : 179\r\nزنو : 602\r\nزنوبيا : 549 ، 554\r\nزنده‌رود : 129\r\nزوپيروس : 209\r\nزوتنبرگ ( پروفسور ) : 533\r\nزؤس : 133 ، 253\r\nزومير - زومر : 697 ، 700\r\nزياد بن ابيه : 743 ، 759\r\nزيد بن حسين : 711 ، 720 ، 727 ، 771\r\nزئوس : 138 ، 328\r\nزيگورات ( معابد سومرى ) : 80\r\nزيوكز : 315\r\n\r\nژ\r\nژاپون : 449\r\nژازن : 476\r\nژان هيركانوس : 444\r\nژه‌پ . مهافى : 393\r\nژه‌جى . فريزر : 111\r\nژرمانيكوس : 508\r\nژرمن ( آلمان ) : 528\r\nژرمن‌ها : 182\r\nژلون : 272\r\nژنوا : 313\r\nژورنال مطالعات يونانى ( شمارهء 34 ) : 213\r\nژورنال : 2 ، 4\r\nژوستين : 411 ، 413 ، 467 ، 497 ، 609 ، 610 ، 627 ، 628 ، 629 ،\r\nژوستىنين : 611 ، 618 ، 619 ، 620 ، 622 ، 623 ، 625 ، 632\r\nژوسفا باربرو : 635 ، 652\r\nژوسين : 413\r\nژولين : 528 ، 566 ، 570 ، 571 ، 572 ، 574 ، 575 ، 576 ، 577 ، 759\r\nژوين : 577 ، 578 ، 579 ، 580\r\nژيحن : 28\r\nژيگ : 169\r\nژيلگام : 76\r\nژيلگام ( افسانه ) : 75\r\n\r\nس\r\nساتاژيديا : 212\r\nساتراپ : 211 ، 214 ، 217 ، 248 ، 249 ، 250 ، 254 ، 295 ، 318 ، 326\r\nساتراپها : 212 ، 306\r\nساتى بارزان : 356\r\nساراس : 671\r\nساراسن ( قبائل ) : 570 ، 572 ، 576 612 ، 638\r\n\r\n","description":"","footnote":"","page_name":" 819 ","page_number":865},
  {"content":"\r\n\r\nسارد : 168 ، 189 ، 190 ، 194 ، 200 ، 214 ، 216 ، 219 ، 248 ، 249 ، 250 ، 268 ، 271 ، 281 ، 390 ، 392 ، 330 ، 331 ، 429\r\nساردانا پالوس : 162\r\nساردس : 34\r\nساردو : 739\r\nسارگن : 87 ، 88 ، 110 ، 111 ، 112 ، 147 ، 153 ، 168\r\nسادياتس : 169\r\nساسان ( خاندان ) : 532 ، 534 ، 678\r\nساسانيان ( سلسله ) : 182 ، 236 ، 531 ، 617 ، 635 ، 638 ، 640 ، 646 ، 656 ، 657 ، 661 ، 695\r\nساسى : 645\r\nساكا ( طوائف ) : 256 ، 262\r\nساكارتيتها : 182\r\nساكسونها : 746\r\nساگارتيان : 261\r\nسالبان - وان : 671\r\nسالونيك : 312\r\nسالاميس : 259 ، 268 ، 269 ، 270 ، 271 ، 277 ، 278 ، 279 ، 286 ، 288 ، 290 ، 304\r\nسام : 62 ، 168 ، 176 ، 720\r\nسامارتين‌ها : 578\r\nساماريه : 112\r\nسامپنسون : 635\r\nسامره : 59 ، 153 ، 576 ، 577\r\nسامس : 254 ، 277\r\nساموستا : 215\r\nسامى ( اقوام ) : 47 ، 65 ، 86 ، 94 ، 96 ، 126 ، 168 ، 192 ، 230 ، 251 ، 539 ، 696\r\nساهاگ : 599\r\nسايد : 429\r\nسبا : 699\r\nسباستيان : 571\r\nسبريشوع : 675\r\nسبزوار : 137\r\nسپارتاكوس : 459 ، 460 ، 580\r\nسپتميوس سوروس : 537\r\nسپيتامن : 283 ، 359 ، 360 ، 405\r\nسترابو : 495\r\nستون سنگى نرامسين : 64\r\nستون كركسان : 84\r\nسدارس : 653\r\nسدوم : 98\r\nسدى ( جبال ) : 690\r\nسرتا : 513\r\nسرخس : 4\r\nسرزمين‌هاى خلافت شرقى ( كتاب ) : 38 ، 50 ، 58\r\nسرداريا : 625\r\nسروستان : 13 ، 647 ، 648 ، 649\r\nسزيوم : 572 ، 662\r\n\r\n","description":"","footnote":"","page_name":" 820 ","page_number":866},
  {"content":"\r\n\r\nسستوز : 328\r\nسس‌توس : 277 ، 281 ، 428\r\nسعد وقاص : 684 ، 685 ، 688 ، 689 ، 690 ، 711\r\nسعيد : 733 ، 739 ، 770\r\nسغد : 399\r\nسغدا - سغديانا - بخارا : 127 ، 212\r\nسغديانس : 289 ، 290\r\nسغديها : 157 ، 368 ، 413 ، 359 ، 360\r\nسفاح : 77\r\nسفر به هند از خشكى ( كتاب ) : 15 ، 23\r\nسفر تثنيه ( كتاب ) : 147\r\nسفر داوران ( كتاب ) : 594\r\nسفر ناحوم : 149\r\nسفرنامه نثاركوس ( كتاب ) : 31\r\nسكاها ( طايفه ) - طوائف سيت‌ها : 161 ، 164 ، 167 ، 170 ، 171 ، 195 ، 212 ، 215 ، 216 ، 217 ، 218 ، 219 ، 224 ، 262 ، 232 ، 279 ، 359 ، 360 ، 364 ، 368 ، 441 ، 453 ، 447 ، 448 ، 555 ، 593\r\nسكائى : رجوع كنيد به تورانيان\r\nسكستان : 447\r\nسكرين اف ج : 447\r\nسكنكا : 232\r\nسكودرا - سقوترى : 483\r\nسكويچ : 83\r\nسگارتى : 232\r\nسگارتيه : 209\r\nسلاطين پنجگانه ( كتاب ) : 197\r\nسلاميس : 273\r\nسلت ( طايفه ) : 397 ، 398\r\nسل سوريه : 417 ، 423 ، 435 ، 437\r\nسلطان سليم عثمانى : 729\r\nسلطنت‌هاى باستان ( كتاب ) : 59\r\nسلطنت‌هاى پنجگانه راولينسون ( كتاب ) :\r\n238\r\nسلكوس چهارم - ميلوپاتر : 435\r\nسلكوس ( خاندان ) : 417\r\nسلكوس دوم : 401 ، 402 ، 403 ، 405\r\nسلكوس سوتر : 404\r\nسلكوس كالينيكوس : 402 ، 403 ، 414\r\nسلم بن زياد : 175 ، 176 ، 762\r\nسلمان فارسى : 718 ، 745\r\nسلوسى : 573 ، 620\r\nسلكوس كالينيكوس : 402 ، 403 ، 414\r\nسلوكس نيكاتور استراتونيس : 394 ، 397\r\nسلكوس ( خاندان ) : 417\r\nسلوكس : 381 ، 383 ، 384 ، 385 ، 387 ، 388 ، 389 ، 390 ، 391 ، 392 ، 393 ، 394 ، 395 ، 400 ، 415\r\nسلوكس نيكاتور استراتونيس : 394 ، 397\r\nسلوكيه ( سلسله ) : 18 ، 383 ، 388 ، 389 ، 397 ، 406 ، 416 ، 417 ، 420 ، 343 ، 444 ، 445 ، 468 ، 469 ، 470 ، ،\r\n\r\n","description":"","footnote":"","page_name":" 821 ","page_number":867},
  {"content":"\r\n\r\n493 ، 495 ، 518 ، 521 ، 522 ، 663\r\nسلوكيه ( بندر ) : 417\r\nسلىسيه ( رودخانه ) : 28\r\nسليمان : 109 ، 174 ، 234 ، 723 ، 768 ، 769\r\nسمرديس : 209 ، 232\r\nسمرقند : 37 ، 212 ، 361 ، 552 ، 629 ، 759 ، 766\r\nسمسوايلونا : 101 ، 102\r\nسمورامات : 152\r\nسميتيك - مردوك - مدمك : 151\r\nسميت‌ها : 126\r\nسميراميس - شاهزاده خانم بابلى : 152 ، 162 ، 166 ، 370\r\nسناتروك : 464\r\nسناخريب : 31 ، 51 ، 52 ، 53 ، 69 ، 112 ، 113 ، 114 ، 120 ، 155 ، 158 ، 159 ، 561 ، 667 ،\r\nسن اگوست : 553\r\nسن ايوى : 630\r\nسنجار - سنگارا - سينگارا : 564 ، 569 ، 579 ، 628\r\nسندباد ملاح : 31 ، 691 ، 781\r\nسند ( رود ) : 1 ، 25 ، 219 ، 220 ، 363 ، 368 ، 369 ، 379 ، 420 ، 594 ، 698 ، 759 ، 767\r\nسنكا : 458\r\nسنوس : 364 ، 367\r\nسواد : 686\r\nسوارياسو ( درياچه ) : 589\r\nسواكين : 400\r\nسوتر ( كرائونوس ) : 395 ، 441\r\nسورماسس : 580\r\nسوروس : 522 ، 523 ، 536 ، 538 ، 543 ،\r\nسومر ( قوم ) : 375\r\nسورنا : 470 ، 472 ، 474 ، 475 ، 485 ، 494 ، 496 ، 510\r\nسورياش : 102\r\nسوريه : 12 ، 46 ، 51 ، 52 ، 87 ، 89 ، 97 ، 109 ، 153 ، 165 ، 166 ، 175 ، 205 ، 212 ، 295 ، 309 ، 334 ، 391 ، 393 ، 398 ، 400 ، 403 ، 410 ، 416 ، 438 ، 444 ، 449 ، 463 ، 467 ، 469 ، 476 ، 477 ، 478 ، 480 ، 483 ، 490 ، 508 ، 509 ، 517 ، 522 ، 586 ، 619 ، 620 ، 626 ، 627 ، 667 ، 681 ، 684 ، 686 ، 772\r\nسوزيانا : 464 ، 466 ، 537\r\nسوسيا : رجوع كنيد به طوس\r\nسوسيته هاكليت ( كتاب ) : 37\r\nسوفوكل : 392\r\nسوق الاهواز - بازار هوز يا خزرها : 55\r\nسوكل : 97\r\nسولا : 454 ، 455 ، 458 ، 459\r\nسولون : 191\r\nسومر : 42 ، 47 ، 48 ، 59 ، 65 ، 78 ،\r\n\r\n","description":"","footnote":"","page_name":" 822 ","page_number":868},
  {"content":"\r\n\r\n80 ، 87 ، 88 ، 84 ، 90 ، 92 ، 93 ، 98 ، 110 ، 121\r\nسومر و اكد ( كتاب ) : 88\r\nسومريان ( اقوام ) : 47 ، 66 ، 126 ، 131\r\nسون هدين : 15 ، 23\r\nسونيون : 256\r\nسوهاموس : 521\r\nسوئز ( خليج ) : 257\r\nسوئه تينوس : 56\r\nسوه‌لى : رجوع كنيد به تيسفون\r\nسهراب : 178\r\nسهند ( كوه ) : 8\r\nسياوش : 179\r\nسيبرى ( صحرا ) : 2 ، 128\r\nسىبيل ( كتاب ) : 480\r\nسيپ‌پار : 196\r\nسيپر : 114 ، 452\r\nسيترنتكما : 232\r\nسيتيان و يونانيان ( كتاب ) : 219\r\nسيحون ( رود ) : 27 ، 28 ، 205 ، 219 ، 243 ، 286 ، 358 ، 360 ، 389 ، 415 ، 614 ، 759 ، 766\r\nسيدنوس : 334 ، 481\r\nسيراكوس : 272\r\nسيرايا اره ( كوه ) : 8\r\nسيرجان : 372\r\nسيرسيزيوم : 619\r\nسيروس ( رود ) : 27 ، 61 ، 572\r\nسيرياديس : 547\r\nسيريل : 601 ، 619\r\nسيزيكوس : 328\r\nسيستان : 1 ، 4 ، 13 ، 14 ، 26 ، 41 ، 42 ، 175 ، 176 ، 177 ، 178 ، 212 ، 356 ، 369 ، 406 ، 456 ، 597 ، 646 ، 694 ، 739 ، 764 ، 766 ، 782\r\nسيستوس : 429\r\nسيسيل ( جزيره ) : 247 ، 263 ، 272 ، 290 ، 294 ، 404 ، 421 ، 528\r\nسيكلاد ( جزائر ) : 397\r\nسيكلادس : 333\r\nسيكوس نيكاتور : 381\r\nسيگيوم : 249\r\nسيلاكس : 219 ، 220\r\nسيمراميس : 231\r\nسيمن : 282\r\nسيمور : 90\r\nسيمون دومون فرت : 286 ، 553\r\nسيمريها : 152 ، 167\r\nسيناتروس : 457\r\nسينا ( شبه‌جزيره ) : 42\r\nسينان : 383\r\nسينسل : 412\r\nسينوپ : 453\r\nسينوسينالا : 424\r\nسيويروس : 543\r\nسيه‌پوپره : 615\r\n\r\n","description":"","footnote":"","page_name":" 823 ","page_number":869},
  {"content":"\r\n\r\nسىين‌نه‌زيس : 294\r\n\r\nش\r\nشاپور اول : 56 ، 542 ، 550 ، 553 ، 554 ، 557 ، 642 ، 655 ، 656 ، 657\r\nشاپور ذو الاكتاف يا شاپور كبير : 540 ، 543 ، 544 ، 545 ، 546 ، 547 ، 548 ، 549 ، 550 ، 551 ، 560 ، 561 ، 562 ، 563 ، 564 ، 565 ، 566 ، 567 ، 568 ، 569 ، 570 ، 575 ، 576 ، 578 ، 579 ، 580 ، 582 ، 584 ، 585 ، 587 ، 590 ، 607 ، 613 ، 651 ، 653 ، 655\r\nشاپور سوم : 585 ، 586\r\nشاراكس : 431\r\nشارل مارتل : 769 ، 771\r\nشاسر : 354 ، 443\r\nشافعى : 756\r\nشالسدون : 601\r\nشالسى : 427\r\nشام : 387 ، 538 ، 612 ، 678 ، 679 ، 686 ، 703 ، 704 ، 708 ، 716 ، 733 ، 734 ، 735 ، 736 ، 740 ، 741 ، 742 ، 743 ، 753 ، 759 ، 760 ، 763 ، 764 ، 772\r\nشاماش : 527\r\nشام لواى : 779\r\nشانتكر ( تئاتر ) : 143\r\nشاور ( رودخانه ) : 56 ، 71\r\nشاهپور ( بندر ) : 36\r\nشاهرود : 352 ، 353 ، 355 ، 760\r\nشاه عباس : 2 ، 43\r\nشاهنامه فردوسى : 137 ، 173 ، 532 ، 533 ، 646\r\nشاهين براز : 667 ، 668 ، 672 ، 673\r\nشبديز : 673\r\nشبه‌جزيره عربستان : 698\r\nشرح زندگانى اردشير ( كتاب ) : 293\r\nشرح يك مسافرت شخصى از هند به لندن :\r\n231\r\nشرقاة : 503\r\nشرق نزديكتر ( كتاب ) : 36\r\nشريش : 8\r\nشريعت ( درودخانه ) : 26\r\nششمين سلطنت شرقى ( كتاب ) : 410 ، 413\r\nشط العرب : 25 ، 51 ، 54 ، 698\r\nشط فرات : 572\r\nشعبهء انشان : 186\r\nشكسپير : 39 ، 478 ، 481\r\nشيلخاكين شوشيناك : 69 ، 94 ، 103\r\nشلمانسر : 108 ، 151 ، 152\r\nشلمنزر : 110\r\nشماشريب : 260\r\nشمر : 751 ، 752 ، 753 ، 763\r\nشمسى اداد : 152\r\nشمش خداى آفتاب : 100\r\n\r\n","description":"","footnote":"","page_name":" 824 ","page_number":870},
  {"content":"\r\n\r\nشمش شوموكين : 115\r\nشمطا : 675\r\nشندلر : 414\r\nشغار : 98\r\nشنكويى : 615\r\nشوانا : رجوع شود به بابل\r\nشوش - سوسوفكا : 47 ، 49 ، 53 ، 54 ، 56 ، 62 ، 63 ، 64 ، 65 ، 66 ، 69 ، 70 ، 71 ، 72 ، 84 ، 90 ، 91 ، 96 ، 97 ، 103 ، 106 ، 111 ، 112 ، 113 ، 115 ، 116 ، 118 ، 119 ، 121 ، 123 ، 124 ، 125 ، 214 ، 215 ، 232 ، 233 ، 239 ، 242 ، 250 ، 302 ، 306 ، 342 ، 346 ، 347 ، 350 ، 369 ، 372 ، 385 ، 390 ، 400 ، 495\r\nشوشتر : 12 ، 50 ، 51 ، 56 ، 553 ، 692\r\nشوتروك ناخونتا : 94 ، 103\r\nشوش ( جلگه ) : 64\r\nشوش ( قصر ) : 240\r\nشوش ( معابد ) : 95\r\nشوشيناك ( معبد ) : 91\r\nشهربانو : 753 ، 754\r\nشهريار : 678\r\nشيبه : 703\r\nشىپيه ( كتاب ) : 234\r\nشيراز : 1 ، 8 ، 29 ، 35 ، 36 ، 37 ، 182 ، 242\r\nشيرخدا : 755\r\nشيرين : 642 ، 674 ، 675\r\nشيشاك : 109\r\nشيطان روى : 702\r\nشيلز : 246\r\n\r\nص\r\nصائف : 706\r\nصائبى : 700\r\nصابئين : 700 ، 752\r\nصد دروازه : 492\r\nصدوقيان : 147\r\nصفا : 701 ، 720\r\nصفاريان ( سلسله ) : 178\r\nصلح ايامه : 430\r\nصنايع قديم ايران ( كتاب ) : 201\r\nصنعا : 704 ، 705\r\nصنعت باستان ايران ( كتاب ) : 136\r\nصور ( بندر ) : 304 ، 338 ، 340 ، 342 ، 391 ، 417 ، 429 ، 483\r\nصيدا : 292 ، 338 ، 340 ، 391\r\n\r\nض\r\nضحاك : 174 ، 175\r\n\r\nط\r\nطاق بستان : 585 ، 652\r\nطاق كسرى : 687 ، 688\r\nطالس : 170 ،\r\n\r\n","description":"","footnote":"","page_name":" 825 ","page_number":871},
  {"content":"\r\n\r\nطبس : 412\r\nطبرستان : رجوع شود به مازندران\r\nطبرى ، ابو جعفر محمد : 533 ، 598 ، 599 ، 605 ، 613 ، 620 ، 624 ، 626 ، 635 ، 636 ، 641 ، 646 ، 660 ، 666 ، 674 ، 678 ، 694\r\nطبريه : 733\r\nطخارستان : 766\r\nطرابلس : 736\r\nطرابوزان : 3 ، 36 ، 453\r\nطراس : 216 ، 217 ، 219 ، 220 ، 248 ، 252\r\nطرسوس : 294\r\nطلحه : 740 ، 741\r\nطلوع جغرافياى جديد : 630\r\nطوس : 128 ، 355\r\nطهران : 44 ، 350\r\nطى ( قبيله ) : 732\r\n\r\nع\r\nعالم : 103\r\nعايشه : 740 ، 741\r\nعباس : 729 ، 730\r\nعباسيان : 730 ، 771 ، 772 ، 776 ، 777 ، 779 ،\r\nعبد الرحمن بن مسلم - ابو مسلم : 711 ، 737 ، 772\r\nعبد الشمس : 730\r\nعبد الله : 704 ، 730 ، 774 ، 780\r\nعبد الله ابو العباس : 777\r\nعبد الله بن زبير : 741\r\nعبد الله بن معاويه : 772\r\nعبد الله بن مروان : 774\r\nعبد المطلب : 730\r\nعبد الملك : 703 ، 704 ، 707 ، 762 ، 763 ، 765 ، 767 ، 770\r\nعبد مناف : 730\r\nعبريان : 139\r\nعبيد الله : 750 ، 752 ، 753\r\nعتبه : 691 ، 692\r\nعثمان : 16 ، 711 ، 727 ، 737 ، 738 ، 739 ، 740 ، 741 ، 742 ، 755\r\nعدن : 626 ، 699\r\nعراق : 679 ، 690 ، 734 ، 735 ، 743 ، 748 ، 749 ، 762 ، 768 ، 771 ، 772 ، 779 ،\r\nعراق ( جلگه ) : 690\r\nعرب : 262 ، 446 ، 613 ، 680 ، 702 ، 709 ، 718 ، 724 ، 729 ، 733 ، 735 ، 738 ، 739 ، 745 ، 746 ، 775\r\nعربستان : 19 ، 46 ، 64 ، 89 ، 94 ، 97 ، 105 ، 108 ، 212 ، 215 ، 220 ، 626 ، 648 ، 685 ، 679 ، 692 ، 697 ، 698 ، 699 ، 721 ، 722 ، 723 ، 726 ، 731 ، 732 ،\r\nعربستان ( درياى ) : 30\r\n\r\n","description":"","footnote":"","page_name":" 826 ","page_number":872},
  {"content":"\r\n\r\nعربستان مهد مذهب اسلام ( كتاب ) :\r\n697 ، 700\r\nعرفات ( كوه ) : 702\r\nعزت : 512\r\nعزرا ( كتاب ) : 64 ، 198\r\nعشق‌آباد : 72 ، 128\r\nعقبه ( خليج ) : 526 ، 731\r\nعكا : 304 ، 417\r\nعكرمه : 734\r\nعلاء : 692\r\nعلى بن ابى طالب : 711 ، 719 ، 722 ، 730 ، 737 ، 739 ، 740 ، 741 ، 742 ، 743 ، 744 ، 745 ، 748 ، 756 ، 757 ، 759\r\nعمارات پاسارگاد : 174\r\nعمارت خسرو ( كاخ ) : 649 ، 651\r\nعمان : 6 ، 53 ، 699 ، 722\r\nعمر : 13 ، 682 ، 683 ، 685 ، 688 ، 690 ، 691 ، 692 ، 693 ، 694 ، 695 723 ، 726 ، 734 ، 735 ، 736 ، 737 ، 738 ، 740 ، 745 ، 751 ، 754 ، 755\r\nعمر بن عبد العزيز ( يزيد دوم ) : 769 ، 770\r\nعمر خيام : 32 ، 595\r\nعمروعاص : 736 ، 741 ، 742 ، 744\r\nعمر سعد : 750 ، 763 ، 764\r\nعيسى : 145 ، 588 ، 601\r\n\r\nغ\r\nغازا : 204\r\nغازان : 724\r\nغدير خم : 754\r\nغزنه : 759\r\nغزوه تبوك : 721\r\nغزوه بدر : 717\r\nغزوه مونه : 721 ، 730\r\nغزه : 423 ، 699\r\nغور ( دره ) : 465\r\nغور ( رود ) : 580\r\nغور ( وادى ) : 463 ، 464 ، 580\r\n\r\nف\r\nفادرشيل : 67\r\nفاراه : 357\r\nفارس : 4 ، 5 ، 6 ، 55 ، 129 ، 150 ، 158 ، 184 ، 185 ، 189 ، 209 ، 534 ، 535 ، 692 ، 743 ، 746 ، 759 ، 770 ، 493\r\nفارسال : 479\r\nفارسى تاريخ عرب و اسلام : 748\r\nفارناباز : 301 ، 305\r\nفارناسيز : 479\r\nفارنسپس : 200\r\nفازيس : 462 ، 463 ، 623\r\nفاطمه : 719 ، 730\r\nفالانژ : 315\r\n\r\n","description":"","footnote":"","page_name":" 827 ","page_number":873},
  {"content":"\r\n\r\nفالرون : 256 ، 268 ، 269 ، 270\r\nفالكونير : 3\r\nفانس : 204\r\nفاو ( شط ) : 55\r\nفتاسارساس : 608 ، 609\r\nفتح الفتوح : 694\r\nفتحعليشاه : 224\r\nف . ر . آ . س : 536\r\nفراارتس - فراورتيش : 155 ، 158 ، 159\r\nفرادا : 232\r\nفراديس : 227 ، 642 ، 655\r\nفراعنه ( سلسلهء سوم ) : 46\r\nفرانسويان : 8\r\nفرانسه : 8 ، 70 ، 361 ، 698\r\nفراورت : 209\r\nفرات ( رود ) : 3 ، 7 ، 46 ، 47 ، 48 ، 49 ، 52 ، 53 ، 54 ، 59 ، 62 ، 79 ، 117 ، 161 ، 165 ، 166 ، 185 ، 215 ، 295 ، 296 ، 342 ، 346 ، 440 ، 454 ، 462 ، 472 ، 475 ، 477 ، 483 ، 501 ، 509 ، 513 ، 518 ، 522 ، 544 ، 558 ، 568 ، 581 ، 665 ، 671 ، 680 ، 682 ، 683 ، 684 ، 685 ، 686 ، 688 ، 690 ، 752\r\nفردوسى : 173 ، 176 ، 179 ف 180 ، 320 ، 531 ، 532 ، 533 ، 540 ، 589 ، 594 ، 632 ، 646\r\nفرخ‌زاد : 678\r\nفرعون : 97 ، 108 ، 426 ، 689\r\nفرغانه : 766 ، 770\r\nفرس‌من : 509 ، 511 ، 520\r\nفرگوسن : 501\r\nفرناك : 465\r\nفرورتس : 232\r\nفروهر : 140\r\nفرهاد : 431 ، 444 ، 445 ، 467 ، 486 ، 488 ، 489 ، 491 ، 495 ، 507\r\nفرهاد اول : 505\r\nفرهاد چهارم : 485 ، 490 ، 507 ، 509\r\nفرهاد دوم : 443 ، 449\r\nفرهاد سوم : 464\r\nفرهادك - فرهاد كوچك : 508 ، 510\r\nفرهاد و موزا : 506\r\nفرئدگند : 386\r\nفريدون - تويتونا - تويتانا : 173 ، 175 ،\r\nفريزر ، ژ . ج : 382\r\nفريزر ( كتاب ) : 145\r\nفريژى : 168 ، 194 ، 450 ، 665\r\nفريلكس - اقاتوغلس : 413\r\nفريگىها : 169\r\nفيروزآباد ( كاخ ) : 649\r\nفريگيه : 169 ، 214 ، 294 ، 331 ، 332 383 ، 390 ، 401\r\nفرىياپت : 431\r\nفغفور چين : 696\r\nفكاس : 664 ، 666 ، 667\r\n\r\n","description":"","footnote":"","page_name":" 828 ","page_number":874},
  {"content":"\r\n\r\nفلات ايران : 110 ، 113 ، 125 ، 212 ، 219 ، 348\r\nفلات مركزى : 698\r\nفلامى نينوس : 426\r\nفلزات در قدم و قدامت : 42\r\nفلسطين : 45 ، 46 ، 165 ، 166 ، 212 ، 437 ، 515 ، 438 ، 483 ، 667 ، 773 ، 778\r\nفن گوتشميد : 410 ، 412\r\nفوت : 166\r\nفوسر : 194\r\nفوسيان : 266 ، 316\r\nفوسيس : 268\r\nفونيسيه : 463\r\nفيروزآباد : 648\r\nفيروزان : 693 ، 694\r\nفيراص : 681\r\nفيروز مهران : 611\r\nفيروز : 597 ، 598 ، 599 ، 602 ، 613 ، 678\r\nفيسا : 362\r\nفيشون : 28\r\nفيلادلفوس : 393 ، 440\r\nفيلادلفى : 83\r\nفيلتروس پرگاموم : 381\r\nفيلقوس روم : 320\r\nفيلوستراتوس : 496 ، 500\r\nفيلومتور : 441\r\nفيله‌تاروس : 398\r\nفيل‌هلن : 493\r\nفيليپ : 313 ، 315 ، 316 ، 317 ، 318 ، 321 ، 322 ، 382 ، 392 ، 423 ، 424 ، 425 ، 427 ، 458 ، 532 ، 544\r\nفيليپ پنجم : 422 ، 435\r\nفيليپ و اسكندر مقدونى ( كتاب ) : 319 ، 361\r\nفيليپيك : 316\r\nفيليپيكوس : 659\r\nفيفيقى : 251 ، 270 ، 282 ، 284 ، 285 ، 287\r\nفينيقيه : 97 ، 198 ، 204 ، 212 ، 284 ، 287 ، 309 ، 326 ، 338 ، 429 ، 438 ، 439 ،\r\nفينيقيان : 109 ، 262 ، 285 ، 309 ، 340\r\n\r\nق\r\nقادسيه : 685 ، 686 ، 688 ، 4 ب 6\r\nقارض : 784\r\nقارون : 187\r\nقالپش - گالپوش : 355\r\nقان‌ينيگ : 525 ، 526\r\nقائن : 25\r\nقباد : 605 ، 606 ، 607 ، 608 ، 609 ، 610 ، 612 ، 613 ، 614 ، 617 ، 618 ، 625 ، 636 ، 676 ، 677 ،\r\n\r\n","description":"","footnote":"","page_name":" 829 ","page_number":875},
  {"content":"\r\n\r\nقبرس : 112 ، 212 ، 251 ، 284 ، 285 ، 286 ، 287 ، 301 ، 302 ، 304 ، 309 ، 338 ، 340 ، 390 ، 391 ، 397 ، 738\r\nقپه‌داغ : 2\r\nقتيبه : 766 ، 768\r\nقحطبه : 773 ، 774 ، 777\r\nقدس الاقداس : 438\r\nقران : 23 ، 174 ، 700 ، 726 ، 727 ، 728\r\nقرسول : 773\r\nقرطاجنه : 421 ، 668\r\nقريش : 702 ، 704 ، 705 ، 707 ، 708 ، 709 ، 711 ، 713 ، 716 ، 718 ، 719 ، 727 ، 730 ، 738 ، 745 ، 777\r\nقزل الانگ ( سد اسكندر ) : 33\r\nقزل‌اوزن ( رود ) : 18 ، 26\r\nقسطنطين : 528 ، 561 ، 563 ، 565 ، 582 ، 587\r\nقسطنطنيه : 217 ، 562 ، 567 ، 588 ، 601 ، 602 ، 603 ، 659 ، 664 ، 665 ، 666 ، 667 ، 668 ، 670 ، 669 ، 672 ، 769\r\nقشم ( جزيره ) : 44\r\nقصر داريوش : 70\r\nقصر شيرين : 5 ، 649\r\nقصى : 702\r\nقعقاع بن عمرو : 686 ، 690\r\nقفقاز ( جبال ) - كوه قاف : 3 ، 6 ، 18 ، 33 ، 39 ، 175 ، 215 ، 559 ، 609\r\nقفقازيه - ( دربند ) : 44 ، 596\r\nقلب آسيا ( كتاب ) : 625 ، 766\r\nقم : 3 ، 25\r\nقندهار : 357 ، 759\r\nقوچان : 2 ، 412\r\nقور ( دره ) : 670\r\nقوميس : 414 ، 695\r\nقهستان : 694 ، 738 ، 746\r\nقياد : 767\r\nقير ( بندر ) : 50\r\nقيساريهء مازكا : 547\r\nقيصر - سزار : 474 ، 478 ، 479 ، 480 ، 481\r\n\r\nك\r\nكاازس ( كيوس ) : 617\r\nكابل : 128 ، 176 ، 357 ، 420 ، 739 ، 759 ، 765\r\nكابىسيس . رجوع شود به كبوجيه\r\nكاپادوكيه : 167 ، 188 ، 189 ، 212 ، 217 ، 261 ، 333 ، 384 ، 390 ، 398 ، 403 ، 433 ، 454 ، 455 ، 513 ، 520 ، 527 ، 547 ، 665 ، 667 ، 668 ، 671\r\nكاپرى ( جزيره ) : 509\r\nكاتراكه : 673\r\nكاتالوگ اشياء موزهء بريتانيا ( كتاب ) :\r\n410\r\n\r\n","description":"","footnote":"","page_name":" 830 ","page_number":876},
  {"content":"\r\n\r\nكاتها : 145\r\nك ، آ ، ث كرسول : 647\r\nكادميا ( قلعه تب ) : 323\r\nكادوسيان : 296 ، 305 ، 311 ، 350\r\nكاراكالا : 523 ، 524\r\nكارتاژ : 340 ، 374 ، 420 ، 421 ، 452 ، 738\r\nكارتاژيان : 263 ، 272 ، 290\r\nكاردان : 231\r\nكارداس : 335\r\nكارسوس : 488\r\nكارمانيان : 129\r\nكارمكيش : 165\r\nكارنامك : 533 ، 646\r\nكاروس : 555 ، 556\r\nكارونه : 458 ،\r\nكارون : 50 ، 51 ، 53\r\nكارون - اوليوس - پازى تيگريز : 3 ، 5 ، 25 ، 26 ، 35 ، 46 ، 47 ، 48 ، 50 ، 51 ، 53 ، 55 ، 116 ، 348 ، 372 ، 373 ، 540 ، 549 ، 692\r\nكاره : 524 ، 571\r\nكارينداشى : 107\r\nكاريه : 184 ، 212 ، 331 ، 343\r\nكازاكا : 670 ، 672\r\nكازرون : 550 ، 551 ، 613\r\nكازكى ( رود ) : 50\r\nكاساندان : 200 ، 202 ، 385 ، 386 ، 387 ، 392\r\nكاساندر : 390 ، 393\r\nكاسپيان : 262\r\nكاسندر : 312\r\nكاسيليوس باسوس : 482\r\nكاسيوس : 474 ، 476 ، 477 ، 481 ، 482 ، 521\r\nكاشان : 3 ، 25 ، 42\r\nكاشغر : 525\r\nكالاه ( شهر ) : 162\r\nكالدوش : 112 ، 113\r\nكالسدون : 672 ، 668\r\nكاللى نيكوس : 415\r\nكالمن نماتى : 447\r\nكالياس : 285 ، 287 ، 302\r\nكاليستن : 335\r\nكالينكوس : 572 ، 613 ، 659\r\nكاماژن : 448\r\nكامپبيل تومپسسن ( كاپين‌ر ) : 63\r\nكامپوس : 300\r\nكاميس : 310\r\nكانزاكا : 672\r\nكانون گرنيول : 245\r\nكاوه : 175\r\nكايوس : 507 ، 508 ، 510\r\nكبرسن : 306\r\nكبرياس : 304 ، 305\r\nكبوجيهء اول : 183 ، 186 ، 202 ، 203 ،\r\n\r\n","description":"","footnote":"","page_name":" 831 ","page_number":877},
  {"content":"\r\n\r\n204 ، 205 ، 206 ، 208 ، 220 ، 232 ، 236\r\nكتزياس : 158 ، 162 ، 182 ، 227\r\nكتورى : 253\r\nكتيبهء آشور بانيپال : 42 ، 106\r\nكتيبهء بابلى نمرود ( كتاب ) : 76\r\nكتيبهء بيستون : 49 ، 205 ، 230\r\nكتيبه تيگلات ، پيلسر : 156\r\nكتيبه‌هاى ميخى آسياى غربى ( كتاب ) :\r\n106\r\nكتيبهء ميخى پارسى : 202\r\nكتيبهء نقش رستم : 217\r\nكتيبهء نيپ‌پور : 83\r\nكررلاعمر - قدرلگاماد : 98\r\nكراتوس : 348 ، 360 ، 365 ، 369 ، 372 387 ، 420\r\nكربلا : 751\r\nكراچى : 53\r\nكرانسورسك ( خليج ) : 33 ، 34\r\nكراسوس : 460 ، 469 ، 470 ، 472 ، 473 ، 475 ، 476 ، 479 ، 485 ، 487 ، 495 ، 496 ، 546\r\nكراسوس بالمره : 474\r\nكرائونوس : 395 ، 396\r\nكربلا : 747 ، 753 ، 757 ، 763\r\nكربوله : 512 ، 513 ، 514\r\nكرت : 431\r\nكردستان : 562 ، 575 ، 628\r\nكردون : 464\r\nكرخه‌رود - اوكنسو - كواسپس : 49 ، 55 ، 56 ، 66 ، 67 ، 71 ، 388\r\nكرزاك سس - خشايارشا : 238 ، 239\r\nكرزن : 351 ، 653\r\nكرزوس : 187 ، 188 ، 189 ، 190 ، 191 ، 193 ، 194 ، 199 ، 248 ، 279\r\nكرزكسس : 259\r\nكرزوس : 200\r\nكركه - كركوت : 597\r\nكرمان : 1 ، 4 ، 6 ، 12 ، 13 ، 14 ، 15 ، 19 ، 21 ، 25 ، 34 ، 38 ، 139 ، 142 ، 182 ، 202 ، 245 ، 357 ، 406 ، 535 ، 584 ، 694 ، 696 ، 739 ، 743 ، 746 ، 764 ، 765 ، 770\r\nكرمان ، رودبار : 4\r\nكرمانا : 182\r\nكرمانشاه : 5 ، 34 ، 88 ، 152 ، 158 ، 231 ، 652 ، 654\r\nكربيل : 165\r\nكرنت ، تنگه ، 265 ، 249 ، 263 ، 273 ، 301 ، 317 ، 451 ، 263 ، 268 ، 269 ،\r\nكرنتى : 269\r\nكرنفون : 61 ، 162 ، 200 ، 292 ، 294 ، 295 ، 300 ، 347\r\nكرنليسا : 479\r\nكرهه - كاره : 472\r\nكريستن‌سن : 635\r\n\r\n","description":"","footnote":"","page_name":" 832 ","page_number":878},
  {"content":"\r\n\r\nكريستى : 346\r\nكسرى : 626 ، 633 ، 719 ، 759\r\nكس‌سىها : 215\r\nكسماس اندى كپلست : 400\r\nكسسيت ( قوم ) : 101 ، 102 ، 103 ، 107 ، 129 ، 130 ، 151\r\nكشفرود : 410\r\nكشمير : 319\r\nكسئه : 574\r\nكمبوجيه : 146\r\nكعبه : 701 ، 702 ، 705 ، 709 ، 711 ، 720\r\nكلات نادرى : 2 ، 4\r\nكلاژوسن : 302\r\nكلبرت ولكر : 10 ، 12\r\nكلخى : 107 ، 108\r\nكلدانيان : 105 ، 109 ، 110 ، 112 ، 121\r\nكلده : 49 ، 212\r\nكلمات و مواضع ( كتاب ) : 630\r\nكلمد : 699\r\nكلنه : 59\r\nكلوديوس : 511\r\nكلومن : 404\r\nكله‌ماران ( كوه ) : 416\r\nكلى ( پروفسور ) : 99\r\nكلئاركوس - كل‌آرخ : 294 ، 296 ، 297 ، 298\r\nكليتوس : 330\r\nكليساى آشورى ( كتاب ) : 499 ، 566 ، 588 ، 675\r\nكپستن : 249\r\nكليكه ( ولايت ) : 254 ، 334 ، 390 ، 391 ، 392 ، 393 ، 401 ، 435 ، 454 ، 460 ، 461 ، 462 ، 463 ، 484 ، 671\r\nكلئوپاترا : 383 ، 387 ، 441 ، 443 ، 453 ، 481 ، 486 ، 489\r\nكلئومپروتوس : 273\r\nكماژن : 527\r\nكمبوجيه - كامبىسيس - كبوجيه : 146 ، 186 ، 202 ، 203 ، 204 ، 205 ، 206 ، 208 ، 220 ، 232 ، 236\r\nكمنتى يولوس : 659\r\nكنتوس لابينوس : 482\r\nكندى : 49\r\nكنستانتيوس : 562 ، 564 ، 565 ، 567 ، 568 ، 570\r\nكنعان : 438\r\nكنن : 301\r\nكن‌نيون ، ر . ل : 39\r\nكنه : 699\r\nكوات : كواد - قباد : 604 ، 615\r\nكوت عماره : 54\r\nكودور كوكومل : 77\r\nكودورمبوگ : 102\r\nكودورنان خوندى : 91 ، 113\r\n\r\n","description":"","footnote":"","page_name":" 833 ","page_number":879},
  {"content":"\r\n\r\nكوروش كبير : 67 ، 124 ، 148 ، 172 ، 164 ، 179 ، 180 ، 182 ، 184 ، 185 ، 186 ، 187 ، 188 ، 189 ، 190 ، 191 ، 194 ، 195 ، 196 ، 197 ، 198 ، 199 ، 201 ، 202 ، 203 ، 204 ، 205 ، 207 ، 230 ، 235 ، 236 ، 248 ، 258 ، 359 ، 379 ، 291 ، 292 ، 293 ، 294 ، 295 ، 296 ، 297 ، 298 ، 300 ، 341 ، 347 ، 357 ، 370 ، 533 ، 630 ،\r\nكوروش كوچك : 292 ، 333 ، 334 ، 342\r\nكورسرها : 460\r\nكورسيرا - كرفو ( جزيره ) : 264 ، 404 ، 421\r\nكوروس : 394 ، 628\r\nكوريا - كورا : 604\r\nكورى كلزو : 103\r\nكوس : 398\r\nكوسيها ( طايفه ) : 374 ، 594\r\nكوشان ( تنگه ) : 358 ، 535\r\nكوشان ( طايفه ) : 593 ، 598\r\nكوفه : 684 ، 690 ، 691 ، 737 ، 739 ، 741 ، 745 ، 747 ، 749 ، 750 ، 752 ، 758 ، 759 ، 760 ، 763 ، 764 ، 773 ، 774 ، 782\r\nكوكانشر - امىزدوگا : 96\r\nكولو : 625\r\nكوناكسا : 300 ، 302 ، 304 ، 337 ، 345\r\nكونستانتيا : 659\r\nكوهوتو ( كوبار ) : 616\r\nكويت : 679\r\nكويزى : 270\r\nكويشسانگ : 593\r\nكوئنتوس كورتيوس : 366\r\nكويته : 15\r\nكوير ( صحرا ) : 8\r\nكياكسار : رجوع شود به هوخشتر\r\nكيانيان : 178\r\nكىتدرن ( كوه ) : 274\r\nكىتيون : 286\r\nكيخسرو - كاواهوسروا : 179\r\nكيدين خوتروش : 103\r\nكىزوس : 632\r\nكىزيكوس : 459\r\nكيس‌سىها : 261 ، 266\r\nكيسيا : 65\r\nكيش : 59 ، 306\r\nكيشمر : 137\r\nكيقباد : 178 ، 411\r\nكيكاوس : 178 ، 179\r\nكيليف : 358\r\nكيمريان : 169\r\nكيندوس : 301\r\nكينگ : 72 ، 230 ، 231 ، 456 ، 503\r\nكيومرث : 174\r\nكيونجيك : 238\r\n\r\n","description":"","footnote":"","page_name":" 834 ","page_number":880},
  {"content":"\r\n\r\n\r\nگ\r\nگابا : 182\r\nگابينيوس : 467 ، 480\r\nگاتاها : 131\r\nگاتراكاياشيز : 663\r\nگاتها : 139 ، 140\r\nگاردنر : 410 ، 492 ، 498 ، 505\r\nگارگافى ( چشمه ) : 274\r\nگازد : 609\r\nگالاثيان : 396\r\nگالىها : 396 ، 401 ، 403 ، 425 ، 486 ، 665\r\nگالريوس : 557 ، 558 ، 561\r\nگالها : 402 ، 403 ، 570 ، 578\r\nگالينو : 548\r\nگاليه‌نوس : 547\r\nگاوخونى : 26\r\nگدرزيان : 129\r\nگبرياس : 196 ، 197 ، 210 ، 218 ، 232 259\r\nگرا - القطيف كنونى : 420\r\nگراتيد : 599\r\nگرتفتد : 230\r\nگرديوم : 333\r\nگرديوس : 333\r\nگرگان - بوغازك : 2 ، 11 ، 33 ، 41 ، 128 ، 129 ، 352 ، 416 ، 598 ، 695 ، 768 ، 774\r\nگرگان ( دره ) - 310 ، 355 ، 409 ، 410\r\nگرمبياس : 568\r\nگرندى : 247 ، 270 ، 278\r\nگروت : 215 ، 216\r\nگريگورى : 15\r\nگز ( دره ) : 73 ، 74\r\nگشتاسب - گشتاسپ : 137 ، 179 ، 180 ، 356\r\nگشناسپده : 678\r\nگستاوويل : 697\r\nگسفاباربرو : 37\r\nگلابريو : 461\r\nگلستان سعدى : 1\r\nگلگيت : 319\r\nگلن : 263\r\nگمبولا : 116\r\nگمش‌تپه : 33\r\nگندار : 212\r\nگنداش - گداش : 101\r\nگوادر : 370\r\nگوبازس : 621 ، 622 ، 623\r\nگوبىنو : 200\r\nگوت : 591\r\nگوتارزس : 503\r\nگوتها : 585\r\nگوتى : 89\r\nگوتيد : 68\r\n\r\n","description":"","footnote":"","page_name":" 835 ","page_number":881},
  {"content":"\r\n\r\nگودا ، پاتسى لگش : 89\r\nگودرز : 510 ، 511\r\nگودرزه : 29\r\nگورجنس - گورگين : 609\r\nگوردين سوم : 544\r\nگورديوم : 332\r\nگوزان : 152\r\nگوزن : 244\r\nگوگ : 28\r\nگوگچه : 29\r\nگوگلان ( خانواده ) : 2\r\nگوگمل : 343\r\nگول : 265 ، 425 ، 473 ، 520\r\nگولاشكرد : 371 ، 406\r\nگولند : 42\r\nگوماتا : 206 ، 207 ، 208 ، 220 ، 232 ، 259\r\nگومره : 98\r\nگون : 265\r\nگوييم : 98\r\nگهوارهء بشر : 566\r\nگيب : 658\r\nگيبون : 516 ، 530 ، 576 ، 591 ، 604\r\nگيلان : 3 ، 11 ، 128 ، 150 ، 305\r\n\r\nل\r\nلااوديس : 399 ، 400\r\nلابيدنوس : 484\r\nلابينوس : 482 ، 483 ، 484\r\nلاپيدوس : 483\r\nلات : 700\r\nلاد : 251\r\nبلاد لارسا : 59 ، 84 ، 92 ، 99\r\nسلسلهء لارسا : 98\r\nلارسيا : 162\r\nلازيكا : 609 ، 610 ، 619 ، 621 ، 622 ، 624 ، 639 ، 670 ، 672\r\nلاسن : 230 ، 231\r\nلاكونيا : 317\r\nلانگدن ( پدوفسور ) : 83\r\nكوه لاله‌زار : 19 ، 20\r\nلامپ ساكوس : 425 ، 459\r\nلاهور : 367\r\nلايارد ، آج : 122\r\nلايارد . سر . ه . ا : 52\r\nلبنان : 46 ، 309\r\nلپ ( درياچه ) : 14 ، و 15 ، 456\r\nلرد كرزن : 234 ، 242\r\nلرد كلايو : 379\r\nلرستان ( تنگه ) : 49\r\nلرستان ( كوه ) : 50\r\nلرستان : 55 ، 374 ، 437\r\nلزلياكيا : 430\r\nلغت بابل ( كتاب ) : 66\r\nلفتس : 7 ، 70\r\nلكتنتيسوس : 546\r\n\r\n","description":"","footnote":"","page_name":" 836 ","page_number":882},
  {"content":"\r\n\r\nشهد لگشن : 54 ، 84 ، 86 ، 89 ، 90\r\nلم‌نس : 302\r\nلن‌پول : 730\r\nلندن ( موزه ) : 1 ، 73 ، 117 ، 159\r\nلنگه : 44\r\nلوت : 2 ، 22 ، 24 ، 43 ، 150 ، 202 ، 372 ، 738 ، 759\r\nلوت سيستان : 36 ، 357\r\nلود ( اسم ) : 62 ، 168\r\nلوديان : 166\r\nلوژارد - كلت ( ميترا ) : 125\r\nلوسيال : 396\r\nلوسيوس پتوس : 513\r\nلوسيوسولا : 454\r\nلوط ( دريا ) : 23 ، 98\r\nلولوى : 90\r\nلوكولوس : 458 ، 459 ، 460 ، 461 ، 462 ، 463\r\nل . و . لينگ : 83\r\nلهراسب : 179 ، 356\r\nلهستان : 586\r\nليبى : 64\r\nليبيا : 248 ، 374\r\nليبيان : 262\r\nليپ‌پار : 59\r\nليدريه ( دولت ) : 168\r\nليديه : 164 ، 168 ، 169 ، 188 ، 191 ، 193 ، 194 ، 198 ، 199 ، 170 ، 187 ، 189 ، 203 ، 210 ، 212 ، 248 ، 254 ، 261 ، 330\r\nليديها : 170 ، 178 ، 188 ، 189 ، 190\r\nليزاندر : 293\r\nلىزياس : 439\r\nليزيماك : 387 ، 390 ، 391 ، 392 ، 393 ، 394 ، 398\r\nليساندر : 393\r\nليسى : 242\r\nليسياكيسا : 426\r\nليكاانى : 613\r\nلىكين : 456 ، 457\r\nليكيه : 212 ، 231 ، 232\r\nليلة الهديد : 687\r\nلينگ : 47 ، 79 ، 80 ، 91 ، 97 ، 99 ، 101\r\nليون : 522\r\nلئونيداس : 265 ، 427\r\n\r\nم\r\nماتيو آرنولد : 28 ، 134 ، 179\r\nماجوج : 28\r\nماجى - صوفى : 494\r\nماد ( قوم ) : 3 ، 128 ، 129 ، 130 ، 149 ، 151 ، 153 ، 154 ، 155 ، 156 ، 157 ، 158 ، 159 ، 161 ، 162 ، 164 ، 171 ، 172 ، 173 ، 181 ، 184 ، 187 ، 188 ، 195 ، 208 ، 209 ، 214 ، 216 ، 223 ،\r\n\r\n","description":"","footnote":"","page_name":" 837 ","page_number":883},
  {"content":"\r\n\r\n224 ، 226 ، 230 ، 350 ، 373 ، 389 ، 400 ، 406 ، 415 ، 457 ، 466 ، 493 ، 495 ، 508 ، 515 ، 521 ، 559 ، 695 ،\r\nماد آتروپتن - آذربايجان : 150\r\nماد كبير - عراق عجم : 150\r\nماداكتو : 55 ، 106 ، 113 ، 121\r\nماداى : 152\r\nمادراجيانا - تهران : 150\r\nماديس : 161\r\nماديها : 160 ، 169 ، 170 ، 172 ، 247 ، 261 ، 266\r\nمارابا كبير : 629\r\nماراتن ( جنگ ) : 255 ، 256 ، 257 ، 278 ، 279\r\nماران ( قلعه ) : 768\r\nمارب : 699\r\nمارتى دوپوليس : 659 ، 662 ، 671\r\nمارجيها : 413\r\nمارديا ( مرو ) : 418\r\nمارسللينوس : 150\r\nمارسيل : 194\r\nمارسيل ديولافوا : 136\r\nمارشيمون : 566\r\nمارك آنطونى : 480 ، 490 ، 491\r\nماركوپولو : 22 ، 34 ، 319\r\nماركوپولو لويول : 739\r\nماركو آنتونيوس : 516\r\nماركوس آنيتوخوس : 480\r\nماركوس اورليوس : 520\r\nماركوس كراسوس : 478\r\nماركوس ليسيندوس گراسوس : 468\r\nماروتا : 587\r\nماريتا : 232\r\nمازندران : 3 ، 11 ، 39 ، 150 ، 178 ، 354 ، 409 ، 695 ، 768\r\nماساژت - ماساژيت : 199 ، 611 ، 612\r\nماسپرو : 51 ، 189 ، 214 ، 215 ، 280\r\nماسپرو ، سر . ج : 42\r\nماسپينانها : 181\r\nماسيس‌تس : 281 ، 282\r\nماسيس تيوس : 274\r\nماسيليا : 425\r\nماشيتا : 650 ، 668\r\nماك كريندل : 361\r\nماكاله دولايت : 212\r\nماكرينوس : 524\r\nماگا : 397\r\nماگنسيا ( جنگ ) : 427 ، 429 ، 430 ، 433 ، 434\r\nماگنسيا - مگتريا : 451\r\nماگوگ : 152\r\nمال امير : 56\r\nمالان ( كوه ) : 370\r\nمالك اشتر : 748\r\nمالكى : 756\r\nمام : 170\r\n\r\n","description":"","footnote":"","page_name":" 838 ","page_number":884},
  {"content":"\r\n\r\nماندانا : 182 ، 183\r\nمانديان : 700\r\nمانيها : 550\r\nمانولل : 585\r\nمانويها : 552\r\nمانى : 551 ، 552 ، 553 ، 784\r\nماهانى ( دكتر ) : 399\r\nماهون ، سرهندى ماك : 13 ، 357\r\nمپور : 29\r\nمتاروس : 422\r\nمتانيان : 129\r\nمتدر : 700\r\nمثنى : 681 ، 682 ، 683 ، 684 ، 685\r\nمجلهء آسيايى سه ماهه : 447\r\nمجلهء انجمن آسيائى همايونى : 674\r\nمجلهء انجمن جغرافيائى همايونى : 550\r\nمجلهء موزه : 83\r\nمجمع سلوكيه : 588\r\nمجموعهء اشياء موزهء بريتانيا ( كتاب ) :\r\n503\r\nمجموعهء كارها ( گويته ) ( كتاب ) : 68\r\nمجوس : 130 ، 232\r\nمجيل : 54\r\nمحسن : 664\r\nمحمد ( ص ) : 525 ، 530 ، 697 ، 702 ، 704 ، 707 ، 78 ، 709 ، 710 ، 715 ، 717 ، 719 ، 723 ، 726 ، 727 ، 728 ، 730 ، 731 ، 770 ، 771 ، 772 ، 773 ، 782\r\nمحمد ابراهيم : 15\r\nمحمد بن قاسم : 767\r\nمحمره : 700\r\nمحمد حنيفه : 763 ، 764\r\nمختار : 763\r\nمداين : 687 ، 688 ، 691\r\nمديا : 152\r\nمديانىها : 594\r\nمديترانه ( دريا ) : 31 ، 46 ، 47 ، 60 ، 108 ، 110 ، 161 ، 192 ، 193 ، 387 ، 544 ، 548 ، 736 ، 767\r\nمدينه : 682 ، 683 ، 684 ، 703 ، 704 ، 707 ، 713 ، 714 ، 715 ، 716 ، 718 ، 719 ، 720 ، 728 ، 730 ، 739 ، 740 ، 753 ، 762 ، 782 ، 740 ، 748\r\nمذهب مانى : 550\r\nمراخىها : 181\r\nمريتا : 209\r\nمرجانه : 752\r\nمرحسب : 719\r\nمرداخ - مردوك : 196\r\nمرداس شاه : 673\r\nمردها - ماردها : 182 ، 355\r\nمردوك : 104\r\nمردونيه - ماردونيوس : 252 ، 253 ، 260 ، 261 ، 271 ، 273 ، 274 ، 275 ، 276\r\nمرژيهاى مرو : 129\r\n\r\n","description":"","footnote":"","page_name":" 839 ","page_number":885},
  {"content":"\r\n\r\nمرقد - مشهد : 751\r\nمركند - سرمقند : 359 ، 360\r\nمرمناد ( سلسله ) : 169\r\nمروج الذهب ( كتاب ) : 533 ، 585\r\nمرو : 399 ، 475 ، 535 ، 696 ، 760 ، 762\r\nمروان : 762 ، 772 ، 773 ، 780\r\nمروه : 701 ، 730\r\nمريس : 328 ، 628 ، 658 ، 659 ، 662 ، 664 ، 666 ، 670 ، 675\r\nمزدك : 605 ، 606 ، 618\r\nمزدكيان : 608 ، 618\r\nمزوپوتاميا : ( بين النهرين ) : 513 ، 661 ، 665\r\nمسافرتها و تفحص‌ها در كلده و سوزيانا ( كتاب ) : 70\r\nمستعصم عباسى : 729\r\nمسجد گوهرشاد : 756\r\nمسروق : 626 ، 706\r\nمسعودى ، ابو الحسن على : 13 ، 532 ، 533 ، 585 ، 633 ، 635 ، 641 ، 761\r\nمسكوكات پارتيها ( كتاب ) : 410\r\nمسلحه : 770\r\nمسلم : 750\r\nمسندام ( دماغه ) : 30\r\nمسندام ( شبه‌جزيره حاليه ) : 6\r\nمسيلمه : 732\r\nمسيو ديولافوا : 235\r\nمسيح : 530 ، 540 ، 546 ، 552 ، 565 ، 743\r\nمشهد : 1 ، 10 ، 12 ، 25 ، 44 ، 350 ، 355 ، 657\r\nمشهد مادر سليمان : 235\r\nمشرق‌زمين : 61 ، 70 ، 225\r\nمصر : 49 ، 58 ، 60 ، 62 ، 63 ، 72 ، 97 ، 108 ، 110 ، 114 ، 115 ، 125 ، 140 ، 163 ، 165 ، 166 ، 188 ، 191 ، 192 ، 198 ، 203 ، 205 ، 210 ، 212 ، 313 ، 220 ، 241 ، 246 ، 257 ، 260 ، 284 ، 285 ، 288 ، 302 ، 303 ، 304 ، 306 ، 308 ، 309 ، 340 ، 347 ، 368 ، 383 ، 387 ، 388 ، 390 ، 384 ، 398 ، 399 ، 400 ، 401 ، 435 ، 451 ، 480 ، 489 ، 668 ، 678 ، 719 ، 729 ، 736 ، 743\r\nمصريان : 204 ، 262 ، 284 ، 285 ، 310 ، 390 ، 417\r\nمصعب : 763\r\nمصلى ( تپه ) : 156\r\nمطالعات در تاريخ مشرق : 101\r\nمطالعات زبان يونان ( كتاب جريده ) : 501\r\nمعاويه : 740 ، 741 ، 742 ، 743 ، 744 ، 747 ، 748 ، 749 ، 759 ، 760 ، 761\r\nمعبد بل - بعل : 375\r\nمعبد بودا : 783\r\nمعبد نين‌ژيدسو : 90\r\nمعبد ليكوس : 392\r\n\r\n","description":"","footnote":"","page_name":" 840 ","page_number":886},
  {"content":"\r\n\r\nمغ : 145 ، 539 ، 589\r\nمغان : 674\r\nمغتسله : 700\r\nمغستان ( مجلس ) : 494 ، 507 ، 511\r\nمغرب - ( دريا ) : 25 ، 390 ، 392 ، 440 ، 451 ، 525\r\nمغول اوركنج : 27\r\nمغولستان : 625\r\nمغولها : 724 ، 760\r\nمغ‌ها : 637\r\nمقالهء ارنوپوبيل : 83\r\nمقالهء متون تاريخى : 83\r\nمقان خان : 625\r\nمقبرهء سيروس : 372\r\nمقدار ، زبان و عصر ادبيات پهلوى ( كتاب ) :\r\n644\r\nمقدسى : 56\r\nمقدونيه : 216 ، 219 ، 220 ، 248 ، 252 ، 265 ، 278 ، 310 ، 312 ، 313 ، 314 ، 315 ، 321 ، 329 ، 323 ، 333 ، 340 ، 346 ، 363 ، 366 ، 368 ، 377 ، 387 ، 394 ، 468 ، 497 ، 568 ،\r\nمقنع : 784\r\nمكابى اول : 444\r\nمكابيز : 288 ، 437 ، 438\r\nمكران : 212 ، 220 ، 261 ، 319 ، 369 ، 370 ، 379 ، 535 ، 594 ، 695 ، 767 ،\r\nمكه يانوس كوتوال : 545 ، 547\r\nمكه : 697 ، 699 ، 700 ، 701 ، 702 ، 703 ، 704 ، 707 ، 708 ، 714 ، 715 ، 716 ، 719 ، 721 ، 722 ، 731 ، 750 ، 761 ، 762\r\nمگابير : 283 ، 285 ، 290 ، 395\r\nمگارا : 269 ، 284\r\nمگران ( بيابان ) : 195\r\nمگنزى ( ساحل ) : 267\r\nمگوك : 28\r\nمگيدو : 165\r\nملاحظات در اطراف مسكوكات شاهنشاهى ايران : 213\r\nملتو : 369\r\nملتان : 369\r\nملكارت : 339\r\nملوك الطوايف : 532\r\nممالك شرقى خلفا ( كتاب ) : 550\r\nممالك شرقى دجله : 90\r\nممسن : 421\r\nممفيس : 205 ، 284 ، 305 ، 410\r\nممنون - امن كسبير : 65 ، 68 ، 326 ، 327 ، 328 ، 331 ، 332 ، 333 ، 381\r\nمناى ( طايفه ) : 153 ، 157\r\nاقيانوس منجمد شمالى : 2\r\nمنچوها : 777\r\nمنذر : 612\r\nمنشستو : 86\r\nمنصور : 782 ، 783\r\n\r\n","description":"","footnote":"","page_name":" 841 ","page_number":887},
  {"content":"\r\n\r\nمنظومهء سومرى در باب بهشت : 83\r\nمنلاس : 392\r\nمن‌ناى : 450\r\nمنوان ( خاندان ) : 423\r\nمنوچهر : 176 ، 177 ، 178\r\nمنوسيان ( خانواده ) : 303\r\nمنون : 294\r\nمنوهء : 700\r\nموآب : 668\r\nموته : 720\r\nموسى : 99 ، 525 ، 712 ، 784\r\nموسيان ( تپه ) : 63\r\nموسى بن خزيم : 765\r\nموسى خورن : 591\r\nموسيو اوپر : 230\r\nمور : 784\r\nمورو - مرژيانا - مرو : 127\r\nموزا : 497 ، 507\r\nموزهء لوور : 173 ، 191 ، 275\r\nموژيانه : 209\r\nمولتن : 307\r\nمولتون : 145\r\nمولتون ، ژ . ح : 133\r\nمولون : 416 ، 417 ، 439\r\nمومسن : 453\r\nمونت سكوراين : 553\r\nمونس ماسيوس : 569\r\nمون سازيوس : 609\r\nمونه‌زس : 485\r\nموهوتان - مؤبد : 615\r\nموير : 723 ، 731\r\nمهاجرين سامىنژاد - كلدانى : 105\r\nمهارلو ( دريا ) : 29\r\nمه‌بود : 617\r\nمهدى : 781 ، 784\r\nمهداب : 176\r\nمهرداد : 401 ، 432 ، 436 ، 441 ، 443 ، 444 ، 447 ، 450 ، 451 ، 453 ، 454 ، 459 ، 460 ، 461 ، 462 ، 463 ، 464 ، 468 ، 469 ، 479 ، 503 ، 511\r\nمهرداد اشكانى : 454\r\nمهرداد اول : 431 ، 434 ، 440 ، 442 ، 505\r\nمهرداد دوم : 449 ، 455\r\nمهرداد ششم - مهردادينت : 452 ، 458 ، 465\r\nمهرنرسى : 596\r\nمهستان : 499\r\nمحل ترمه : 312\r\nمهلب : 762 ، 764\r\nميتانى ( دولت ) : 108\r\nميتاى موشكى : 168\r\nميترا - ميثرا - مهر : 132 ، 140 ، 499 ، 527 ، 528 ، 530 ، 307 ، 308\r\nميترادات ( مهرداد ) : 329 ، 527\r\nميتيلن : 333\r\n\r\n","description":"","footnote":"","page_name":" 842 ","page_number":888},
  {"content":"\r\n\r\nميدا - ميت : 168\r\nميداس : 168\r\nميدان قادسيه : 693\r\nميدمى : 322\r\nميرخوند : 660\r\nميريادسر : 653\r\nميريوم : 265\r\nميزىها : 194\r\nميس‌پيلا : 162\r\nميسر گرترودبل : 501\r\nمسيلمه : 726\r\nمىسيت : 193\r\nمىسيه : 294\r\nميفاز : 367\r\nميكال ( دماغه ) : 282 ، 277\r\nميلان : 587\r\nميلت : 250 ، 251 ، 331 ، 399\r\nميلتن : 164\r\nميلتوس : 187\r\nميلتون : 342 ، 691\r\nميليتاد : 255 ، 282\r\nميمنه : 116 ، 270\r\nميناب : 39\r\nمينگرليا : 453\r\nمئوبازوس : 512\r\nميسور ، ويليام : 665 ، 689 ، 691 ، 697 ، 700 ، 710\r\n\r\nن\r\nناپلئون : 346\r\nناحوم ( ك ) : 160\r\nناحوم پيغمبر : 162\r\nناخونتااو : 94\r\nنادعلى : 356\r\nناردين : 355\r\nنارسيس - نارسس : 663 ، 664\r\nناسايانسا : 128\r\nناصر الدين : 229\r\nناكزيلا ساخلو ( پادگان ) : 363\r\nناكسوس : 250 ، 254\r\nنانا : 91\r\nنبوزن : 352\r\nنبوپولاس‌سار : 161 ، 162\r\nنبوپولسر : 164 ، 165\r\nنبوكدنضر : 104 ، 164 ، 165 ، 166 ، 172 ، 195 ، 208\r\nنبونيد : 172 ، 185 ، 186 ، 187 ، 188 ، 189 ، 195 ، 196 ، 197 ، 208 ، 213\r\nنبونيستر : 105 ، 110\r\nنپيوس ( رود ) : 267\r\nنتوس : 290\r\nنجاشى : 712\r\nنجد : 698\r\nنحميا : 437\r\nنختورهب : 304\r\n\r\n","description":"","footnote":"","page_name":" 843 ","page_number":889},
  {"content":"\r\n\r\nنخو : 165 ، 166\r\nنرامسين : 88 ، 103\r\nنرسى : 557 ، 559 ، 563\r\nنرماشير : 420\r\nنرمان‌ها : 746\r\nنرمرتوم - درياى شرقى - اريتريا ( دريا ) :\r\n293\r\nنرو - قيصر : 512 ، 514\r\nنروا : 516\r\nنرى : 450\r\nنساتياتوس - اسونيز : 129\r\nنسطوريس : 601 ، 602\r\nنسل اسنايكى : 624\r\nنشريات علمى انجمن شرقى آلمان : 502\r\nنصارى : 708 ، 712 ، 722 ، 736 ، 752\r\nنصر : 772 ، 773 ، 774\r\nنصرانى : 704 ، 711\r\nنصيبين : 579 ، 590 ، 601 ، 603 ، 608\r\nنظام الملك : 618\r\nنظامى : 642\r\nنعمان : 665 ، 666 ، 693 ، 694\r\nنفوروت - نه‌فه‌ريت : 303\r\nنكتانبو : 309 ، 310\r\nنمرود : 59 ، 76 ، 107\r\nنمرى - كردستان : 151\r\nنمسيس : 500\r\nنوبه : 205\r\nنوتوكا - كارشى : 361\r\nنوح : 75 ، 82 ، 168\r\nنوذر : 177\r\nنوشك ربان : 618\r\nنوده ( دره ) : 355\r\nنوشىزاد : 629\r\nنولدكه : 216 ، 279 ، 283 ، 533 ، 646 ، 665 ، 745\r\nنهروان : 743\r\nنه‌آرخ : 369\r\nنهاوند : 49 ، 693 ، 694\r\nنهر اردن : 734\r\nنهر الكلب : 109\r\nنهر پادشاهى : 573\r\nنهروان : 672\r\nنه‌نه ( مجسمه ) : 119 ، 121 ، 123\r\nنئاركوس : 31 ، 50 ، 53 ، 54 ، 182 ، 369 ، 371 ، 372 ، 385\r\nنيبور : 652\r\nنيب‌پور : 59 ، 79 ، 92\r\nنيدنيتول : 208 ، 232\r\nنيريز ( دريا ) : 6 ، 29\r\nنيسانا : 127\r\nنيسائيها : 363\r\nنيسوس : 193\r\nنيسين : 92 ، 99\r\nنيشابور : 127 ، 410 ، 550 ، 582 ، 589 ، 617 ، 738 ، 760 ، 774 ، 781\r\nنيفر : 503\r\n\r\n","description":"","footnote":"","page_name":" 844 ","page_number":890},
  {"content":"\r\n\r\nنيفوريتس : 304\r\nنيقيه ( شهر ) : 588\r\nنيكاتور : 388\r\nنيكلسن و . آ : 612 ، 697 ، 728\r\nنيكه - كابل : 361 ، 362\r\nنيل ( رود ) : 46 ، 55 ، 60 ، 116 ، 205 ، 257 ، 284 ، 285 ، 305 ، 383 ، 668 ،\r\nنين‌مار : 86\r\nنين‌نى - ايشتر : 88\r\nنينوا : 51 ، 65 ، 72 ، 107 ، 113 ، 116 ، 117 ، 119 ، 120 ، 121 ، 122 ، 125 ، 149 ، 154 ، 158 ، 160 ، 161 ، 162 ، 164 ، 165 ، 166 ، 190 ، 215 ، 696 ، 696\r\n\r\nو\r\nواتيكان : 529\r\nواحهء مرو : 33\r\nوارازتاد ( موشك ) : 585\r\nوارونا : 129\r\nوال آرسازيس - وال ارساسيس : 556 ، 450\r\nوالاجا : 68\r\nوالرين : 56 ، 542 ، 545 ، 550 ، 558 ، 653 ، 654\r\nوالن : 579 ، 581\r\nوالن سىنين : 561 ، 579\r\nواليزبوج : 675\r\nوان : 29 ، 110 ، 180 ، 437\r\nواهان : 599 ، 600\r\nو بر : 325\r\nوخش‌آب - رودخانه وخش : 28\r\nودانا : 256\r\nورا : 486\r\nوردان : 510 ، 512\r\nورزش تفريحى در ايران شرقى : 39\r\nورونا - اورانوس : 139\r\nوره‌ران - بهرام : 554\r\nوزيرآباد : 367\r\nوسپانيان : 515\r\nوست : 644 ، 645 ، 646\r\nوگابانته : 581\r\nوگرآم ، و . آ : 499\r\nولاگاس - بلاش اول : 617\r\nولگا : 31 ، 374\r\nولگاش - بلاس - بلاش : 499 ، 599 ، 600\r\nولگاش پنجم : 504\r\nوليد : 765 ، 767\r\nوليد دوم : 772\r\nونتيديوس : 486\r\nوندروس : 368\r\nونديداد - ويدوات - شريعت بر ضد ديوان :\r\n125 ، 127 ، 138 ، 139 ، 141 ، 145\r\nونن : 507 ، 508 ، 511\r\nونيز : 313 ، 652\r\n\r\n","description":"","footnote":"","page_name":" 845 ","page_number":891},
  {"content":"\r\n\r\nو ولى ( مستر ) : 80\r\nويب : 684\r\nويتاكسا : 493\r\nوىتيلوس : 509 ، 510\r\nويد : 129\r\nويداز يا معرفت - ويداز - ( ك ) : 134\r\nويسپرد : 139\r\nويستاسب - هيستاسب : 137 ، 202\r\nويكتوريا : 225\r\nويكرتا : 128\r\nويگرام : 588 ، 589 ، 603 ، 675\r\nويليمس ( ژنرال ) : 70\r\nوينلكر : 97 ، 105\r\nويل : 247\r\nويلر : 294\r\nويلس : 194 ، 212\r\n\r\nه\r\nهاترا - ( الحضره ) : 501 ، 502 ، 518 ، 521 ، 522 ، 523 ، 543 ، 646 ، 647\r\nهاتف : 268\r\nهاتف دلفى : 188\r\nهادريان : 516 ، 519 ، 547\r\nهادى : 78 ، 783\r\nهارپاگوس : 184\r\nهارپالوس : 318\r\nهارموديوس : 347\r\nهارون الرشيد : 782 ، 783 ، 784 ، 786\r\nهاسد روبال : 422\r\nهاشم : 690 ، 702 ، 703 ، 730 ، 770 ، 777\r\nهاشمى ، خاندان : 779\r\nهاكور - آكوريس : 304\r\nهاكين : 725\r\nهال : 47 ، 63 ، 65 ، 74 ، 97 ، 109 ، 168\r\nهال ( كتاب ) : 102 ، 108 ، 120 ، 187 ، 193 ، 194\r\nهاليس : 165 ، 170 ، 188 ، 212 ، 215 ، 284 ، 461\r\nهاليكارناس : 331 ، 332\r\nهاليكارناسوز : 204\r\nهاليل‌رود : 371 ، 372\r\nهامون ( درياچه ) : 371 ، 456\r\nهامون سيستان : 1 ، 28 ، 29\r\nهاميلكار : 272\r\nهان ( خاندان ) : 455 ، 456 ، 525\r\nهانى : 666\r\nهاى : 450\r\nهايد : 230\r\nهايكار : 450\r\nهبوط : 83\r\nهپتاهندو : 128\r\nهپرديپ : 56\r\nهتيت‌ها - هتىها : 101 ، 108 ، 112 ، 129 ، 448\r\n\r\n","description":"","footnote":"","page_name":" 846 ","page_number":892},
  {"content":"\r\n\r\nهخامنشى : 6 ، 138 ، 181 ، 185 ، 186 ، 200 ، 202 ، 207 ، 230 ، 234 ، 260 ، 281 ، 284 ، 288 ، 651 ، 668 ، 674 ، 678\r\nهرات : 5 ، 18 ، 26 ، 36 ، 128 ، 629 ، 738 ، 759 ، 760 ، 762 ، 782\r\nهراكل : 339\r\nهراكلس : 381 ، 387\r\nهراكله : 406\r\nهراكليوس : 660\r\nهربززايتى : 146\r\nهرت ، دكتر ف : 455\r\nهرقل - هراكليوس : 658 ، 659 ، 666 ، 667 ، 668 ، 669 ، 670 ، 671 ، 672 ، 674 ، 675 ، 676 ، 677 ، 678 ، 719 ، 721 ، 734 ، 735 ، 736\r\nهرقليها ( سلسله ) : 169\r\nهركانا : 128\r\nهركول : 362 ، 245\r\nهرميتاج : 22 ، 133\r\nهرمز : 34 ، 44 ، 58 ، 182 ، 535 ، 551 ، 553 ، 554 ، 557 ، 561 ، 572 ، 633 ، 660 ، 661 ، 674 ، 678 ، 680 ، 746\r\nهرمزان : 679 ، 692\r\nهرمز ( تنگه ) : 6 ، 7 ، 30\r\nهرمزدا : 558 ، 630 ، 654\r\nهرمزداس چهارم : 658\r\nهرمز دوم : 560\r\nهرمز ( صحرا ) : 535\r\nهرموس ( دره ) : 429 ، 189\r\nهرمياس - هيرمياس : 416\r\nهرويو : 128\r\nهريرود : 4 ، 26 ، 41 ، 356 ، 406\r\nهزار ( كوه ) : 19\r\nهرودوت : 27 ، 32 ، 64 ، 65 ، 120 ، 132 ، 133 ، 142 ، 146 ، 150 ، 155 ، 157 ، 159 ، 169 ، 170 ، 181 ، 182 ، 185 ، 188 ، 189 ، 190 ، 191 ، 192 ، 197 ، 199 ، 203 ، 218 ، 220 ، 222 ، 223 ، 224 ، 228 ، 247 ، 255 ، 257 ، 261 ، 262 ، 263 ، 264 ، 265 ، 274 ، 276 ، 281 ، 314 ، 405 ، 450\r\nهستينگس - هستينگنس ، جيمز : 66 ، 133\r\nهسى - اوكيسيان - هپارتيپ : 65\r\nهسيود : 65\r\nهشام : 771\r\nهشت سال مسافرت در ايران - رجوع شود به ده هزار ميل ( كتاب ) .\r\nهفتمين دولت شرقى ( كتاب ) : 533 ، 611 ، 650 ، 675\r\nهفس‌تيون : 361 ، 363 ، 372 ، 374\r\nهكاتم پيلس - شهر صد دروازه : 342 ، 407 ، 413 ، 414 ، 416 ، 419 ، 495 ، 525\r\nهگارت : 36\r\nهلاس : 253\r\n\r\n","description":"","footnote":"","page_name":" 847 ","page_number":893},
  {"content":"\r\n\r\nهلال بن علقمه : 687\r\nهلس‌پونت - داردانل : 328 ، 669\r\nهلم : 287\r\nهلمند : 1 ، 4 ، 26 ، 29\r\nهلن : 349\r\nهلند : 31 ، 59 ، 361\r\nهلنى - ( يونانى ) : 271\r\nهلول ( جزير ) : 44\r\nهليل : 29\r\nهليوس : 528\r\nهما : 532\r\nهمدان - امداند - هگمتان - اكباتان :\r\n5 ، 20 ، 34 ، 149 ، 156 ، 157 ، 231 ، 445 ، 693\r\nهمر : 65 ، 192 ، 314 ، 351\r\nهميلتون : 3\r\nهنتينگتون ، السورت : 9 ، 14 ، 32 ، 33 ، 630\r\nهند ( اقيانوس ) : 12 ، 215 ، 220\r\nهندوستان : 6 ، 7 ، 10 ، 16 ، 27 ، 33 ، 34 ، 38 ، 49 ، 61 ، 64 ، 126 ، 129 ، 133 ، 134 ، 142 ، 175 ، 178 ، 179 ، 219 ، 357 ، 361 ، 377 ، 378 ، 389 ، 407 ، 432 ، 468 ، 536 ، 594 ، 626 ، 630 ، 632 ، 691 ، 699 ، 724 ، 746 ، 760 ، 764\r\nهندوكه : 18\r\nهندوكش : 129 ، 358 ، 739\r\nهندوكش ( جبال ) : 358 ، 389 ، 420 ، 432\r\nهنديان : 261 ، 346 ، 363 ، 366 ، 440\r\nهنىبال : 422 ، 424 ، 426 ، 427 ، 429 ، 431\r\nهو : 194 ، 212 ، 247\r\nهوازن ( قبيله ) : 721 ، 708\r\nهوان : 526\r\nهوپتمان : 76\r\nهوراس : 471 ، 490 ، 498\r\nهورمزد : 654 ، 658\r\nهوشع : 153\r\nهوشنگ : 174\r\nهوگارت : 361\r\nهولاكوخان : 729\r\nهولم : 215 ، 335 ، 400 ، 401 ، 403\r\nهوما : 145\r\nهون : 621\r\nهون‌نو - هونهاى سفيد - هياطله : 448 ، 567 ، 569 ، 582 ، 584 ، 593 ، 594 ، 596 ، 597 ، 598 ، 599 ، 604 ، 606 ، 607 ، 608 ، 609 ، 613 ، 624\r\nهوتره : 319\r\nهووخ‌شتر : 160 ، 161 ، 162 ، 164 ، 165 ، 166 ، 167 ، 170 ، 171 ، 178 ، 187 ، 209\r\nهويزه ( باتلاقهاى ) : 50\r\nهونيگ‌نو - هون‌ها ( قبيله ) : 624\r\n\r\n","description":"","footnote":"","page_name":" 848 ","page_number":894},
  {"content":"\r\n\r\nهيراپولس : 662 ، 665\r\nهيبرون : 734\r\nهيپاس‌پيتهاى شاهى : 383 ، 249 ، 254 ، 383\r\nهيپ‌پيلس : 249 ، 255\r\nهيستاسب - ويشتاسپ - هيستاسپ :\r\n186 ، 187 ، 207 ، 208 ، 209 ، 283\r\nهيت‌ها - هيتيت : 62 ، 215\r\nهيستيه : 250\r\nهيچومنت : 128\r\nهيداسپ - جلوم : 363 ، 367\r\nهيدراتس : 366\r\nهيركانوس : 483\r\nهيركانى : 355 ، 495 ، 515\r\nهيركانى ( دريا ) : 27\r\nهيركانيا - وهركانو : 2 ، 209 ، 212 ، 261 ، 292 ، 350 ، 352 ، 354 ، 255 ، 358 ، 374 ، 407 ، 409 ، 412 ، 414 ، 415 ، 419 ، 433 ، 438 ، 440 ، 442 ، 443 ، 457 ، 495 ، 496 ، 509 ، 512 ، 515\r\nهيركانيها : 129 ، 368\r\nهيرمياس : 417\r\nهيروس : 478\r\nهيفاز ( بيز ) : 366\r\nهيكسوس : 97\r\nهيل ج . ف : 213\r\nهيلديك . سر . ت : 360\r\nهيلمند : 128 ، 356 ، 357 ، 372\r\nهيماليا : 18 ، 319 ، 450\r\nهيمرا : 272\r\nهيمروز : 450\r\nهينگول ( رودخانه ) : 370\r\nهيئت علمى دمرگان در ايران ( كتاب ) :\r\n88\r\n\r\nى\r\nيات كارزريدان : 646\r\nياجوج : 28\r\nيادداشت گيب : 695\r\nيازديت پسد : 232\r\nيافت جومر : 152\r\nياقوت : 230\r\nيانزو : 151 ، 152\r\nياوان : 152\r\nيتا : 593\r\nيتاليت : 593\r\nيجو : 128\r\nى . ح . پاركر : 447 ، 455\r\nى . ح . مين : 219\r\nيحيى : 588 ، 700\r\nيحيى مطران : 597\r\nيرموك : 681 ، 684 ، 734\r\nيزد ، شهر : 4 ، 25 ، 34 ، 589 ، 746 ،\r\nيزدگرد : 587 ، 589 ، 610 ، 685 ، 686 ، 688 ، 689 ، 690 ، 693 ، 738\r\nيزدگرد اول : 586 ، 590\r\n\r\n","description":"","footnote":"","page_name":" 849 ","page_number":895},
  {"content":"\r\n\r\nيزدگرد دوم : 597 ، 606\r\nيزدگرد سوم : 596 ، 676 ، 678 ، 696 ، 772\r\nيزيد : 749 ، 753 ، 760 ، 761 ، 762 ، 763 ، 768 ، 770\r\nيزيد بن مهلب : 768 ، 770\r\nيسنا ( كتاب ) : 131 ، 139\r\nيسنايا : 138\r\nيشت ( كتاب ) : 139 ، 174\r\nيشوع‌ياب : 675\r\nيقصم : 706\r\nيكهزار سال تا تاريان ( كتاب ) : 447 ، 624\r\nئلاسار : 98\r\nيمن : 50 ، 626 ، 698 ، 700 ، 704 ، 719\r\nيمنىها : 773\r\nيموت : 2 ، 412\r\nينيديوس : 484\r\nيوحنا : 563\r\nيورك : 528\r\nيوزفوس : 434 ، 437 ، 438 ، 442\r\nيوستى : 546\r\nيوسف : 179 ، 596\r\nيوشا : 165\r\nيوشع : 544\r\nيوكسين : 27\r\nيونا - لونيا : 212\r\nيونان : 52 ، 62 ، 152 ، 160 ، 191 ، 192 ، 193 ، 194 ، 204 ، 212 ، 216 ، 217 ، 218 ، 219 ، 221 ، 241 ، 246 ، 247 ، 248 ، 249 ، 250 ، 252 ، 259 ، 260 ، 263 ، 265 ، 267 ، 268 ، 271 ، 273 ، 274 ، 278 ، 279 ، 281 ، 285 ، 287 ، 300 ، 301 ، 302 ، 304 ، 306 ، 310 ، 312 ، 313 ، 316 ، 317 ، 322 ، 324 ، 326 ، 331 ، 349 ، 362 ، 387 ، 390 ، 396 ، 398 ، 421 ، 769\r\nيونانيها : 1 ، 2 ، 170 ، 172 ، 204 ، 212 ، 213 ، 219 ، 222 ، 223 ، 224 ، 247 ، 250 ، 252 ، 256 ، 257 ، 259 ، 262 ، 264 ، 266 ، 267 ، 270 ، 271 ، 273 ، 274 ، 276 ، 277 ، 278 ، 279 ، 287 ، 300 ، 313 ، 315 ، 319 ، 347 ، 407\r\nيونيه : 254\r\nيوئه‌چى : 448 ، 593\r\nيهود : 147 ، 166 ، 195 ، 198 ، 234 ، 466 ، 499 ، 530 ، 700 ، 702 ، 708 ، 714 ، 715 ، 720 ، 722 ، 752\r\nيهودا مگابيوس : 438\r\n\r\n\r\n","description":"","footnote":"","page_name":" 850 ","page_number":896}
  ]