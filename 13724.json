[
  {"content":"\r\n\r\n\r\nجلد بيست و چهار\r\n\r\nتتمهء كتاب نكاح\r\n\r\n14 / 8 / 1385 يكشنبه‌درس شمارهء ( 918 - 914 ) كتاب النكاح / سال نهم\r\nبسم الله الرحمن الرحيم\r\n\r\nتنازع در مهر\r\nكلام محقق در « شرايع » : الطرف الرابع : فى التنازع ، و فيه مسائل : الاولى : اذا اختلفا فى اصل المهر فالقول قول الزوج مع يمينه و لا اشكال قبل الدخول ، لاحتمال تجرد العقد عن المهر ، لكن الاشكال لو كان بعد الدخول ، فالقول قوله ايضا ؛ نظرا الى البرائة الاصليّة . . .\r\nتوضيح كلام محقق : در مسأله اول از بحث تنازع در باب مهور ، اختلاف زوجين در مسألهء مهر :\r\nگاهى در مورد اصل مهر است ؛ كه آيا زوج مديون به عنوان مهر هست يا نه ؟ و گاهى در مورد مقدار مهر است ؛ كه چه مقدار مديون است و گاهى در مورد جنس مهر است ، كه چه چيزى مهر قرار داده شده است ؛ و گاهى در مورد اوصاف جنس است ؛ و گاهى هم راجع به قبض مهر است . كه از هر يك از اين موارد نزاع در اينجا بحث مىشود .\r\n\r\nبحث اول : اختلاف در اصل مهر\r\nمقصود از « اصل المهر » : اين تعبير در بين قدماء مطرح نبوده است و فقط در دو كتاب « شرايع » و « نافع » محقق حلى آورده شده است ، و بلكه اصل مسأله هم در بين قدماء كم عنوان شده است و فقط شيخ در « نهاية » ، ابن براج در « مهذب » و ابن ادريس در « سرائر » آن را عنوان كرده‌اند و تعبير آنها همه عبارت از « اذا اختلفا فى المهر » و مانند آنها است ، كه منطبق بر يكى از دو احتمال مقصود از « فى اصل المهر » در عبارت صاحب شرايع است ، كه در اينجا به توضيح و بررسى هر يك از آنها مىپردازيم :\r\n\r\n","description":"","footnote":"","page_name":" 7422 ","page_number":1},
  {"content":"\r\n\r\nاحتمال اول : اختلاف در اين است كه آيا الآن مهر را از مرد طلبكار است يا نه ؟ و بر اساس اين احتمال ، نزاعى در مورد اينكه آيا زن به دنبال عقد ، مهر را مستحق شده است يا نه ؟ و مؤيّد اين احتمال اين است كه مرحوم محقق در صدد تحرير و مرتب سازى مطالب مطرح شده در كتب شيخ بوده است ، و عبارات شيخ و ابن براج و همينطور قدر مسلّم از عبارت ابن ادريس همگى با اين احتمال سازگارى دارند و لذا بعيد است كه مقصود محقق حلى احتمال ديگرى باشد .\r\nاحتمال دوم : اين است كه نزاع در اصل استحقاق مهر از ابتداء باشد و ظاهر كلام علامه و صريح كلام فخرالمحققين در « ايضاح » اين احتمال است .\r\nو مؤيّد اين احتمال اين است كه در استدلال براى تقديم قول زوج ، به اصالة البرائة تمسك كرده‌اند كه مقتضايش اين است كه زوج مىخواهد بگويد كه اصلًا مهرى به ذمه من نيامده است ، تا اينكه بدهكار به تو باشم ، پس نزاع بايد در اصل استحقاق باشد .\r\nالف ) بحث از نزاع قبل از دخول\r\nبا توجه به اينكه بنابر هر دو احتمال ، حكم در صورت نزّاع قبل از دخول روشن بوده و مثل هم است ، آنها را به صورت يك جا بحث مىكنيم و آن اينكه حكم در اين صورت به طورى كه محقق مىگويد و صاحب جواهر هم تاييد مىكند ، صاف بوده و مورد اشكال نيست ؛ و قول فروج مقدم است ؛ براى اينكه شرط اينكه مهرى به گردن زوج بيايد ، عبارت از ذكر مهر در هنگام عقد و يا فرض كردن آن در بعد از عقد است و در صورت شك در چنين ذكر يا تعيينى ، اصل با منكر است ، پس اصالة العدم مىآيد و از طرفى ، چون عقد دائم است ، نبودن مهر هم ضربه‌اى به عقد نمىزند .\r\nو به عبارت ديگر : در كتب متأخرين از مرحوم شيخ در اينجا به استصحاب تمسك مىكنند و قائل به وجود اصل موضوعى و اصل عدم تسميه مهر و عدم تعلق مهر\r\n\r\n","description":"","footnote":"","page_name":" 7423 ","page_number":2},
  {"content":"\r\n\r\nبه گردن زوج قبل از دخول هستند .\r\nتذكّر : يك ضميمه‌اى كه اجراء اصل عدم تسميه در اينجا نياز دارد و چه بسا به وضوح آن رها شده باشد ، در نظر داشتن عدم الفرض بعد از عقد است كه به جهت احتمال فرض و توافق آنها بعد از عقد ، اين احتمال هم - / همانطورى كه در بيان مطلب اشاره شد - / بايد نفى گردد .\r\nاشكال : اشكالى كه در اينجا متوجه مرحوم صاحب جواهر است ، اين است كه ايشان حكم در صورت اول را كه نزاع در قبل از دخول است بلااشكال ولا خلاف ، دانسته است ، در حالى كه مسأله ، در اين صورت هم مورد اشكال و خلاف است ؛ چرا كه مرحوم سبزوارى در « كفاية » اصل عدم تسميه را در اينجا جارى نمىكند ؛ براى اينكه استصحاب را در موضوعات جارى نمىداند . در كلمات صاحب مدارك و صاحب رياض هم تفصيلى هست كه توضيح آن در بحث از اختلاف در مقدار خواهد آمد .\r\nمقصود از « اصول » در كلام « جواهر »\r\nمرحوم صاحب جواهر براى تقديم قول زوج در صورت نزاع قبل از دخول تمسّك به « للاصل بل الاصول » « 1 » مىكند ؛ كه مقصود از آنها چند اصل است كه اگرچه مقتضى جريان نسبت به همه آنها هست ، ولى طبق نظرات متأخرين اين اصل‌ها در عرض هم جارى نمىشوند ، البته طبق نظر مختار اين اصول در صورت موافق هم بودن ، در عرض هم قابل جريان هستند و فعليت پيدا مىكنند و آن اصول عبارتند از :\r\n1 - / اصل برائت ؛ كه با توجه به شك در تحقق اشتغال ذمه ، اصل برائت آن را نفى مىكند .\r\n2 - / اصل استصحاب ؛ كه با توجه به اينكه قبلًا اشتغال ذمه نداشته است ، حالا\r\n\r\n\r\n","description":"","footnote":"\r\n( 1 ) - / جواهر الكلام 31 : 132\r\n","page_name":" 7424 ","page_number":3},
  {"content":"\r\n\r\nشك مىشود كه آيا اشتغال ذمه دارد يا نه ؟ استصحاب عدم اشتغال جارى مىشود .\r\n3 - / اصل عدم تسميه ؛ كه وقتى شك مىشود كه آيا با تحقق عقد يا پس از آن ، مهريه‌اى مورد توافق قرار گرفته است يا نه ؟ نظير شك در حصول طهارت ، پس از اينكه عدم طهارت بوده است ؛ در اينجا هم عدم تسميه مانند عدم طهارت استصحاب مىشود .\r\nالبته مىتوان اصل عقلى برائت را هم به اين اصول اضافه نمود ، و در هر حال بنابر آنچه كه مشتهر در بين متأخرين است ، تا مادامى كه اصل موضوعى باشد ، نوبت به جريان اصل حكمى نمىرسد ؛ و لذا اصل عدم تسميه كه در اينجا اصل موضوعى است بر سه اصل ديگر كه از اصول حكمى هستند مقدم مىشود و نوبت به جريان آنها نمىرسد ؛ يعنى شأنيت آنها در اين صورت به فعلّيت نمىرسد . ولى بنابر قول تحقيق ، اصل موضوعى در صورتى كه حكومت بر اصل حكمى دارد كه مخالف با آن باشد و اما در صورت موافقت با آن ، هيچكدام مانع از جريان ديگرى نمىشود و همه آنها در عرض هم جارى مىشوند .\r\nدر هر حال حكم در اين صورت ؛ يعنى نزاع در اصل مهر در قبل از دخول ، همان جريان اصل عدم تسميه و تقديم قول زوج و حكم بر طبق يمين اوست و حق در مسأله همين است ، لكن نه اينكه هيچ اشكال و خلافى در آن نباشد .\r\nب ) بحث از نزاع در مهر بعد از دخول\r\nبا توجه به وجود دو احتمال در محل بحث ؛ كه يكى نزاع در مورد طلبكار بودن يا طلبكار نبودن مهر با تسلّم استحقاق و ديگرى نزاع در مورد اصل استحقاق يا عدم استحقاق مهر است كه بيان آنها گذشت و از آنجا كه بحث از احتمال اول خيلى مفصّل نيست ، بر خلاف احتمال دوم كه بحث‌هاى عمده مربوط به آن است و بسيارى از فقهاء بر آن اساس بحث كرده‌اند ، ابتداء احتمال اول را مورد بحث قرار\r\n\r\n","description":"","footnote":"","page_name":" 7425 ","page_number":4},
  {"content":"\r\n\r\nمىدهيم :\r\nحكم نزاع در طلبكارى مهر بعد از دخول\r\nكلام محقق در « شرايع » : « لكن الاشكال لو كان بعد الدخول ، فالقول قوله ايضا ؛ نظر الى البرائة الاصلية » .\r\nدر اين فرض كه تصريح شيخ است : كه به طور قطع يك چيزى تعيين شده است و شك در اداء يا عدم اداء آن است و شيخ حكم مىكند به تقديم قول زوج پس از دخول و اينكه او چيزى بدهكار نيست ، محقق هم در اين كلام به برائت اصليه ، جهت حكم به تقديم قول زوج تمسك مىكند .\r\nوجه تمسك به برائت در كلمات قدماء\r\nبا توجه به اينكه پس از مسلّم بودن اشتغال ذمه ، ترديد در سقوط از ذمه مىشود كه بنا بر مبناى متأخرين ، در اين صورت مجراى اصل اشتغال مىشود ، يكى از دو وجه مىتواند منشأ اجراء برائت در اين مسأله توسط قدماء باشد كه عبارتند از :\r\n1 . در بين قدماء خيلى توجه به وجود اصل استصحاب حاكم در مقابل اصل برائت نبوده است و در برخى از موارد حتى در صورت مذكور هم حكم به جريان برائت مىكرده‌اند .\r\n2 . با توجه به وجود رواياتى كه دخول را اماره و يا اصل شرعى بر اداء مهر قرار داده‌اند ، قدماء اصحاب در اين صورت حكم به برائت ذمه زوج نموده‌اند .\r\nجواب از تمسك به روايات\r\nبا توجه به مبنايى بودن وجه اول و اينكه بنابر مبناى متأخرين در اين گونه موارد اصل اشتغال و استصحاب اشتغال ذمه حاكم است و نوبت به اصل برائت نمىرسد . به بررسى وجه دوم براى حكم به برائت در مورد بحث مىپردازيم و آن اينكه با توجه به اينكه از كلمات بزرگان اينطور ظاهر مىشود كه در آن زمان‌ها رسم بر اداء مهر در قبل از دخول بوده است ، و لذا اگر از باب اماره باشد كه خيلى روشن\r\n\r\n","description":"","footnote":"","page_name":" 7426 ","page_number":5},
  {"content":"\r\n\r\nاست كه اختصاص به زمان أماريّتش كه زمان وجود آن رسم است داشته است و اگر از باب اصل شرعى هم باشد - / با اينكه احتمال از باب امارة بودن راه استدلال به اين وجه را سّد مىكند - / باز هم معلوم نيست كه از باب تعبد و اصل تعبدى باشد ، بلكه محتمل است كه به جهت اماريتى كه در آن زمان داشته است ، چنين اصلى قرار داده شده باشد . و به عبارت روشن‌تر : اگر در يك محيطى كه چنين رسمى هست چنين حكمى از شارع صادر بشود تعدى كردن از آن شرايط به شرايط مخالف آن و اجراء حكم در آن ، مشكل شده و چنين حكمى عموميت براى زمان‌هاى غير آن پيدا نمىكند .\r\n\r\nحكم نزاع در استحقاق مهر بعد از دخول\r\nو اما بحث اصلى در اين مسأله - / كه عمدهء بحث‌ها بر اساس آن است و كلمات متأخرين هم عمدتاً ناظر به آن است - / بحث از نزاع در اصل استحقاق مهر پس از دخول است .\r\nمختار محقق حلى و استدلالش به برائت : همانطورى كه در نقل عبارت « شرايع » گذشت مختار مرحوم محقق اين است كه در نزاع مورد بحث ، قول زوج مقدم است ؛ چرا كه قول او در نفى استحقاق مهر از او ، با برائت اصلى ذمه او از مهر مطابق است ، پس كسى كه خلاف آن را ادعاء نمايد ، مدعى بوده و بايد بر آن اقامهء بيّنه نمايد و الا قول مطابق اصل كه منكر محسوب مىشود - / بر اساس قاعدهء « البينة على المدعى و اليمين على من انكر » - / پس از قسم خوردن منكر ، مقدم مىشود .\r\nاشكال جريان برائت اصليه : مشكلى كه در جريان برائت اصليه در اينجا وجود دارد اين است كه در مورد بحث كه دخول هم شده است علم به اشتغال ذمه مرد و استحقاق زن از مرد وجود دارد ؛ براى اينكه اگر در هنگام عقد و يا پس از عقد با هم مهرى را تعيين و تسميه كرده باشند ، به سبب تسميه ، همان مهر معيّن بر ذمهء زوج مىآيد و اما اگر مهرى را تعيين نكرده باشند و مفّوضة باشد ، پس به سبب دخول\r\n\r\n","description":"","footnote":"","page_name":" 7427 ","page_number":6},
  {"content":"\r\n\r\nمهرالمثل بر ذمهء زوج مىآيد ، و وقتى كه يقين به اشتغال طبق يكى از دو فرض وجود داشته باشد ، ديگر جايى براى جريان اصالة البرائة باقى نمى ماند ؛ چرا كه موضوع اصل برائت شك در اشتغال ذمه است .\r\nجواب از اشكال جريان برائت :\r\nمرحوم فخر المحققين در « ايضاح » و سيد عميد الدين همشيره زادهء علامه در « كنزالعرفان » و شايد خود علامه ، در توجيه تمسك محقق به اصل برائت و تقديم قول زوج ، چنين جواب داده‌اند كه در اينجا يقين به اشتغال وجود ندارد بلكه شك در اشتغال ذمه زوج هست ؛ براى اينكه محتمل است كه - / اگر زوج حر باشد - / عقد زوج را پدر او در زمان صغير و معسر بودن او انجام داده باشد ؛ كه در اين صورت مهريه به ذمهء خود پدر مىآيد و - / اگر زوج عبد باشد - / محتمل است كه مولاى او - / ولو در زمان كبير بودن او - / برايش عقد كرده باشد كه در اين صورت هم مهريه بر ذمهء مولاى اوست . و با اين احتمال‌ها ديگر يقين به اشتغال ذمهء زوج پيدا نمىشود ، بلكه ترديد در اشتغال مىباشد .\r\nو به عبارت روشن‌تر : همانطورى كه مرحوم شيخ انصارى دارد مسألهء لزوم احتياط و اشتغال در جايى است كه در شبهه حكميه و يا شبهه موضوعيه علم به تكليف شخص خاصى باشد و لكن مكلّف به مردد بين دو چيز باشد مثل اينكه نماز جمعه واجب است و يا ظهر و اين ظرف نجس است يا آن ظرف ، و اما در جايى كه ترديد در مكلّف باشد و معلوم نباشد كه مثلًا آيا زيد بدهكار است يا عمرو ، در اين صورت علم اجمالى به وجود تكليف در بين اين دو شخص ، براى هيچ كدام از آنها تكليف آور نيست .\r\nدر ما نحن فيه هم كه قدر مسلم اين است كه زن استحقاق مهر دارد - / حالا يا با تسميه و يا با دخول - / و اما اينكه از چه كسى طلبكار است ، روشن نيست و مردد بين زوج و پدر او و يا زوج و مولاى او است ، ديگر يقينى به اشتغال ذمهء زوج وجود\r\n\r\n","description":"","footnote":"","page_name":" 7428 ","page_number":7},
  {"content":"\r\n\r\nنخواهد داشت .\r\nتنبيه : مقصود از اينكه مهريه به عهدهء پدر آمده باشد به جهت دلالت روايات بر تعلق مهريه ذمهء پدر در صورت صغير معسر بودن زوج است ، نه از باب تضمين كه خود پدر به عهده گرفته باشد ؛ چرا احتمال تضمين با اصل عدم تضمين محكوم به عدم است .\r\nاشكال اول بر جواب مذكور :\r\nشهيد ثانى و قبل از او مرحوم سيد عميد الدين در « كنزالعرفان » اشكال كرده‌اند كه اين جواب اخص از مدعاست ؛ چرا كه شامل مواردى كه چنين احتمالاتى داده نشود نيست ، در حالى كه حكم محقق به جريان اصل برائت و تقديم قول زوج مطلق است .\r\nاشكالات فخر المحققين بر جواب مذكور :\r\nمرحوم فخر المحققين در « ايضاح الفوائد » دو اشكال بر جواب مذكور مىكند و در ادامه يك تعبير به اصل هم در ادامه كلامش مىكند ؛ كه مقصودش از اصل روشن نيست و لذا محتمل است كه اشكال سومى باشد و يا اينكه به يكى از دو جواب قبلى برگردد ، كه به بيان آنها مىپردازيم :\r\nاشكال اول فخرالمحققين :\r\nاشكال اساسى كه ذكر نموده است ، مطلبى است كه مرحوم علامه حلى آن را مطرح كرده و شيخ انصارى رحمه الله هم آن را پذيرفته است و بعضى هم آن را قبول نكرده‌اند . و آن قاعدهء لزوم جابجايى بين عوض و معوض در معاوضات و شبه معاوضات است ؛ به اين معنا كه عوض بايد در كيسهء كسى داخل شود كه معوض از كيسه او خارج مىشود و لذا براى حل اين مشكل در مثل اشتغال ذمهء پدر به مهر در تزويج صغيرى كه معسر باشد گفته شده است كه با توجه به قاعدهء مذكور بايد بگوييم كه به لحاظ اينكه زوج است كه مالك بضع مىشود پس مهريه هم بايد از\r\n\r\n","description":"","footnote":"","page_name":" 7429 ","page_number":8},
  {"content":"\r\n\r\nملك او خارج شود تا اينكه جابجايى صورت بپذيرد ، در اينجا براى حل اين مشكل عقلى ، قائل به اشتغال ذمه زوج و تحقق مالكيت آناماى زوج نسبت به مهر و سپس انتقال آن به زوجه مىشويم ، و همين طور در مسأله تزويج عبد توسط مولى ، قائل به اشتغال ذمه عبد و ملكيت آنامايى مهر ، توسط عبد و سپس انتقال آن به زوجه‌اش مىشويم .\r\nو اما در مسألهء مورد بحث ، با توجه به قاعدهء مذكور ، پس لابد بايد قائل به اشتغال ذمهء زوج و تحقق ملكيت مهر قبل از انتقال به زوجه ، توسط زوج بشويم و اما اينكه آيا اشتغال ذمه و زوج و ملكيت مهر توسط زن به صورت آناما بوده است ؛ چرا كه عقد او توسط پدرش در زمان صغير و معسر بودنش انجام شده است ، پس فقط يك اشتغال ذمهء آناما متوجه به او بوده است ؟ يا اينكه ذمهء او به صورت مستقر اشتغال به مهريه پيدا كرده است ؛ چرا كه عقد او در چنين صورتى نبوده است ؟\r\nمحل ترديد است و مقتضاى استصحاب اشتغال ذمه آنامايى قطعى در چنين ترديدى ، حكم به اشتغال ذمهء زوج به مهر است و با جريان استصحاب ديگر نوبت به جريان اصل برائت نمىرسد . و به عبارت ديگر شك مىشود در اينكه آيا بدهكار در هنگام عقد كه زوج بود عوض شده است و پدر او بدهكار است يا اينكه همچنان خود زوج بدهكار است ؟ و مقتضاى استصحاب ، ادامهء اشتغال ذمهء زوج است ، پس اين زوج است كه بايد فراغ ذمهء خود را اثبات نمايد و قول زن مطابق با اصل مىشود .\r\nاشكال دوم فخر المحققين :\r\nاين اشكال را علاوه بر ايشان مرحوم فاضل مقداد در « تنقيح » و شهيد اول در « غاية المراد » مورد تمسك قرار داده‌اند و آن اين است كه بر فرض اينكه بپذيريم كه در مثل تزويج صغير معسر توسط پدرش ، نيازى به تحقق اشتغال ذمهء آنامايى زوج وجود ندارد ، ولى با توجه به اينكه در مسأله مورد بحث ، احتمال اينكه چنين\r\n\r\n","description":"","footnote":"","page_name":" 7430 ","page_number":9},
  {"content":"\r\n\r\nعقدى براى زوج شده باشد خيلى ضعيف است ؛ چرا كه از فروض نادرى است كه به حسب احتمالات رياضى مورد اعتناء نبوده و اطمينان بر خلاف آن هست ، چنين احتمالى نمىتواند محملى و راهى براى جريان اصل برائت باشد ؛ چرا كه اطمينان حاصل مىشود كه ذمه زوج اشتغال به مهر دارد .\r\nمقصود از اصل در كلام فخر المحققين :\r\nيك كلمهء « اصل » هم در كلام ايشان هست كه مقصودش از آن روشن نيست و با توجه به اينكه يكى از معانى « اصل » قاعده است ، محتمل است كه مقصود از آن قاعدهء عقلى و يا قاعدهء نقلى هم باشد و لذا در اينجا محتمل است كه مقصود از اصل همان استصحاب اشتغال ذمهء آناما باشد كه بيانش در اشكال اول گذشت و احتمال هم دارد كه مراد از آن اصل عقلايى عدم اعتناء به فرض نادر باشد كه بيان آن در اشكال دوم گذشت ، كما اينكه اين احتمال هم هست كه مقصود از اصل ، اصل عدم تسميه باشد كه مقتضايش تعلق مهرالمثل به زن به واسطه دخول است و توضيح آن در بيان اشكالات صاحب جواهر بر « شرايع » خواهد آمد .\r\nبررسى اشكال اخص از مدعّا بودن :\r\nبراى حل اين مشكل مثالها و احتمال‌هاى ديگرى زده شده است كه به بررسى آنها مىپردازيم :\r\nمثل صاحب مدارك : يكى از مثالها و احتمالاتى كه صاحب جواهر از روى اشتباه آن را به « رياض » نسبت داده است و خيال كرده است كه در كتابهاى گذشتگان از او نبوده است در حالى كه در « نهاية المرام » ذكر شده است و حتى در « رياض » هم عبارتى دارد كه از آن استفاده مىشود كه اين حرف فقهاى قبلى است ، اين است كه احتمال دارد كه زن به مرد بدهكار بوده است و يا اينكه عينى از مرد در دست زن بوده است و زوج همان طلب يا عين را مهر زن قرار داده باشد و در نتيجه هيچ وظيفه‌اى به وسيله عقد متوجه او نشود .\r\n\r\n","description":"","footnote":"","page_name":" 7431 ","page_number":10},
  {"content":"\r\n\r\nايراد « جواهر » و دفع آن : مرحوم صاحب جواهر كه نوعاً در مطالبى كه به نظر روشن نمىرسد ، ادعاى ضرورى بودن مىكند ، در اينجا هم مىگويد : در اين مثالها بالضرورة در ابتداء اشتغال ذمه براى زوج هست و پس از آن با توجه به طلبى كه مرد از زن دارد ، تهاتر حاصل شده و اشتغال ذمه‌اش ساقط مىشود و در جايى كه ترديد باشد كه آيا مرد طلبى از زن داشته است تا اينكه اشتغال ذمه‌اش آنى و غير مستقر باشد يا اينكه طلبى نداشته است تا اينكه اشتغال ذمه‌اش مستقر باشد ؟ به مقتضاى استصحاب حكم به بقاء اشتغال ذمه زوج مىشود ، و لذا زوج مىشود مدعى و زن منكر .\r\nجواب اين ايراد اين است كه\r\nاولًا : همانطورى كه در جواب از اشكال اول فخرالمحققين خواهد آمد - / ملكيت آنامّا اصلًا يك امر عرفى نيست و عقل هم ضرورتى براى قاعدهء جابجايى بين عوض و معوض نمىبينيد و\r\nثانياً : اينچنين نياز به اشتغال ذمهء آناما در صورتى است كه مهر زن را نفس طلب خود از زن قرار نداده باشد و اما اگر بگويد كه مثلًا آن صد سكه‌اى كه از تو طلب دارم ، مهر تو باشد ، در اين صورت ديگر به جز سقوط طلب ، چيز ديگرى مورد نياز نبوده و وجود ندارد ، بله اگر گفته باشد كه صد سكه مهر تو باشد و از آن طرف صد سكه از زن طلب داشته باشد ، اين بحث مىآيد كه زن صد سكه را در ذمهء مرد طلبكار مىشود ولى اين اشتغال ذمهء مرد بيش از آناما باقى نمىماند و تهاتر حاصل شده پس سقوط پيدا مىكند .\r\nمثال كاشف اللثام : مثالى را هم براى فرض احتمال عدم استحقاق مهر در « كشف اللثام » دارد كه شيخ حسن كاشف الغطاء هم آن را در « انوار الفقاهة » آورده است و آن اين است كه محتمل است كه به جهت تدليسى كه زن كرده است و عيبش را پنهان نموده بود ، و پس از دخول ، مرد آن را دانسته است ، مهرى به او تعلق نگيرد و\r\n\r\n","description":"","footnote":"","page_name":" 7432 ","page_number":11},
  {"content":"\r\n\r\nلذا زن ديگر استحقاق مهرى نداشته باشد .\r\nمثالى ديگر : مثال ديگرى را مىتوان براى فرض عدم استحقاق مهر ذكر نمود و آن اين است كه احتمال دارد كه مرد طلب خود از شخص ديگرى را به عنوان مهر براى زن قرار بدهد ؛ چرا كه در اين صورت بعد از توافق و انجام عقد ، ديگر حتى آناما هم اشتغال ذمه‌اى متوجه زوج نمىشود و زوجه مستقيماً مالك مهر در ذمهء آن شخص سوم مىشود و حتى طبق قاعدهء لزوم جابجايى هم كه مسلك مرحوم علامه و شيخ انصارى است ، در اين مثال خللى وارد نمىشود ؛ چرا كه طلبى را كه زوج در ذمهء شخصى ثالث مالك بود ، از ملكيتش خارج شده و داخل در ملكيت زوجه مىشود و در مقابلش ، ملكيت بضع كه در اختيار زوجه بود به او منتقل مىشود .\r\nجواب از اشكال اول فخرالمحققين ( لزوم جابجايى عوض و معوض )\r\nاشكال عقلى مذكور به نظر تمام نمىرسد ؛ زيرا دليل عقلى معتنابهى بر آن اقامه نشده است و صرف اينكه مقتضاى اطلاق لفظ معاوضه ، چنين جابجايى است ، كفايت نمىكند ؛ چرا كه بحث كه لفظى نيست و مىتوان لفظ ديگرى را به جاى معاوضه به كار گرفت ، خصوصاً كه عرف چنين معاوضه‌هايى را معقول و صحيح مىداند و اين را كه پدر ، مالى را بپردازد و در قبالش يكى از كسانى كه پدر او را به منزلهء خود مىداند مالك چيزى قرار بدهد امرى متعارف و معمول دانسته و هيچ استبعادى در آن نمىبيند ، به علاوهء اينكه ، ملكيت آناما را بعيد و غير عوض مىخواند .\r\nجواب از اشكال دوم فخرالمحققين ( مانعيت ندرت مثال از جريان برائت )\r\nاين اشكال را اگر چه شهيد اول و شاگرد او فاضل مقداد پذيرفته‌اند و گفته‌اند كه فرض نادر را نبايد مورد اعتناء قرار داد ، ولى شهيد ثانى ظاهر كلامش اين است كه حتى در صورت اطمينان بر خلاف هم ، اصل را با توجه به چنين احتمال ضعيفى\r\n\r\n","description":"","footnote":"","page_name":" 7433 ","page_number":12},
  {"content":"\r\n\r\nجارى مىداند . براى روشن شدن به توضيح تقدم ظاهر بر اصل و مواردش اشاره مىكنيم :\r\nتقدم ظاهر بر اصل و بالعكس : اگر در موردى ظن بر خلاف مقتضاى اصل داشته باشيم وجهى براى تقدم چنين ظاهرى بر اصل وجود نداشته و اصل بايد در آن جريان پيدا كند . و همينطور اگر قطع و يقين بر خلاف اصل باشد ، در اين صورت ظاهر بر اصل مقدم است ، و اما اگر اطمينان بر خلاف اصل باشد ، در اين صورت طبق مسلك متأخرين - / كه مسلك صحيح است - / باز هم ظاهر مقدم بر اصل است ، چرا كه بناء عقلاء بر حجيت اطمينان است .\r\nلكن با توجه به تعدد مثال‌ها و احتمالهاى ديگرى كه توسط صاحب مدارك و كاشف اللثام ذكر شد و همينطور مثالى كه ما ذكر كرديم ، اطلاق ندرت بر چنين فروض و احتمالاتى ، آن هم ندرت در حدى كه اطمينان بر عدم آنها حاصل شود مشكل است و لذا اصل برائت در اينجا - / كه نزاع در اصل استحقاق مهر و اشتغال ذمه مرد به مهر است - / جارى مىشود .\r\nتا به اينجا از اشكالاتى كه بر جريان اصل برائت شده بود ، پاسخ داده شد و چنين به دست آمد كه حق با محقق حلى است .\r\n\r\nوجوه صاحب جواهر بر حكم به اشتغال ذمه زوج\r\nمرحوم صاحب جواهر ضمن موافقت با فخر المحققين در عدم جريان برائت و لزوم حكم به اشتغال ذمهء زوج ، سه وجه براى قول به اشتغال ذمهء زوج اقامه نموده است كه به بررسى آنها مىپردازيم :\r\nوجه اول : استصحاب عدم تسميه\r\nبيان ايشان اين است كه با استصحاب عدم تسميهء مهر كه قبل از عقد بود ، ثابت مىشود كه تا زمان دخول ، مهرى بر گردن زوج نبوده است و با اين استصحاب موضوع براى حكم به مهرالمثل به سبب دخول درست مىشود : چرا كه داخل در\r\n\r\n","description":"","footnote":"","page_name":" 7434 ","page_number":13},
  {"content":"\r\n\r\nمفوضه مىشود كه حكمش مهرالمثل در صورت دخول است .\r\nاشكال : ايرادى كه اين استدلال دارد اين است كه در صورتى كه زوج عبد باشد حتى مهرالمثل آمده به سبب دخول توسط عبد هم ، در صورت تزويج عبد توسط مولايش ، به عهدهء مولا مىباشد پس اين دليل اخص از مدعاست و شامل عبد نمىشود ، بله در مورد حّر چنين نقضى وجود ندارد ؛ چرا كه رواياتى كه مهر را در صورت تزويج صغير معسر به عهدهء پدر او دانسته‌اند ظاهرشان خصوص مهرى است كه به واسطهء تسميه در عقد ثابت مىشود و اما مهرى را كه در عقد ذكر نشده باشد و به واسطهء دخول زوج ثابت بشود را شامل نمىشوند .\r\nبله ظاهر روايت على بن جعفر « 1 » شامل مهرالمثل ثابت شدهء به واسطهء دخول هم هست و لذا اگر سندش تمام باشد ، از طرف تزويج صغير هم بر نتيجه‌اى كه صاحب جواهر خواسته است كه از اجراء اصل عدم تسميه بگيرد ، نقض وارد مىشود .\r\nوجه دوم و سوم : دلالت اخبار ، اولويت بضع از مال\r\nو صاحب جواهر در بيان اين دو وجه مىگويد : « لاستفاضة النصوص بكون الدخول موجبا للمهر و الغسل و العدة و هو قاعدة شرعية قاطعة لاصالة البرائة ، مضافا الى اولوية البضع من المال بأصالة الاحترام و الضمان . » « 2 » يعنى روايات دلالت مىكنند بر اينكه دخول موجب مهر است و اين روايات برائت اصليه را قطع مىكنند و ديگر نوبت به جريان برائت نمىرسد و از طرفى با توجه به اولويت بضع از مال و اينكه مال داراى احترام و ضمان است ، پس احترام و ضمان بضع به طريق اولى از ادله استفاده مىشود .\r\nاشكال : مقصود ايشان از اين دو وجهى كه ذكر نموده است ، روشن نيست ؛ چرا كه\r\n\r\n\r\n","description":"","footnote":"\r\n( 1 ) - / جامع الاحاديث الشيعه 26 : 291 ، الباب 9 من ابواب المهور و الشروط ، الحديث 4\r\n( 2 ) - / جواهرالكلام 31 : 134\r\n","page_name":" 7435 ","page_number":14},
  {"content":"\r\n\r\nمدلول روايات مذكور اين است كه زن و زوجه تمام مهر را با دخول مالك مىشود و همينطور مقتضاى اولويت بضع از مال اين است كه زوجه مهرى را كه در مقابل بضع است ، مالك بشود ، ولى هيچ يك از اين دو وجه بيشتر از اين را اثبات نمىكنند و اين معنا را كه بدهكار زن در اينجا چه كسى است ؟ آيا زوج است و يا كسى ديگرى است ؟ تعيين نمىكنند و لذا استدلال صاحب جواهر به اين دو وجه تمام نيست ؛ براى اينكه در مورد اصل ضمان و مالكيت مهر توسط زوجه بحثى نيست ، بحث در مورد بدهكار به زن است كه مورد نزاع واقع شده است .\r\nسه توجيه براى استدلال جواهر به دو وجه مذكور :\r\nممكن است كه يكى از سه توجيه را براى جهت استدلال صاحب جواهر به اين دو وجه ذكر نمود كه عبارتند از :\r\nتوجيه اول : مدعاى ايشان اين باشد كه بالظهور و يا بالانصراف از ادله چنين استفاده مىشود كه ضمان بضع به عهدهء زوج است و زوجه پس از دخول ، مهر را از زوج طلبكار مىشود و اين دلالت به نحو عموم است و البته با توجه به اينكه مواردى از تحت اين عام خارج شده است و در مورد بحث شك داريم كه آيا مصداق براى مخصص منفصل است يا اينكه از مصاديق عام است ، بنابر قول به جواز تمسك به عام در شبهات مصداقيه مخصص منفصل ، مىتوان در اينجا حكم به ضمان زوج نموده .\r\nجواب اين توجيه :\r\nاولًا : همانطورى كه گفته شد چنين استفاده‌اى از ادله مشكل است و نهايت دلالت آنها طلبكار و مالك شدن زوجه با دخول است و اما اينكه بدهكار او چه كسى است ، دلالتى بر آن وجود ندارد . و\r\nثانياً : بيشتر متأخرين ، تمسك به عام در شبهات مصداقيه مخصص منفصل را صحيح نمىدانند ، بعضى مثل مرحوم سيد آن را قبول دارد و اما مختار صاحب\r\n\r\n","description":"","footnote":"","page_name":" 7436 ","page_number":15},
  {"content":"\r\n\r\nجواهر دربارهء آن را نمىدانم ؛ اگر نظر او موافق سيد باشد ، از اين ناحيه اشكالى بر او نيست .\r\nتوجيه دوم : ممكن است گفته شود كه ايشان مدعى جريان قاعدهء مقتضى و مانع در اينجا است ؛ مىخواهد بگويد كه مقتضى براى اينكه مهريه به گردن زوج بيايد هست و گاهى كه مانعى پيدا مىشود اين مقتضى را از كار مىاندازد و مهريه به گردن شخص ديگرى مىآيد و قانون مقتضى و مانع بر اصالة البرائة مقدم است .\r\nجواب اين توجيه : قانون مقتضى و مانع در اين گونه موارد دليلى بر آن وجود ندارد و اگر قائل به تماميت آن - / كبرويّا - / در جايى بشويم فقط در خصوص انتقال از عناوين اوليه به عناوين ثانويه است ؛ همانطورى كه صاحب فصول ادعا نموده و بعضى هم پذيرفته‌اند ، اگر در موردى شك شود كه آيا عنوان ثانوى تحقق پيدا كرده است تا اينكه حكم اقتضائى به عنوان اولى با توجه به آن ، از فعليت ساقط شود يا نه ؟ آيا عنوانى كه مجوز غيبت است حاصل شده است تا اينكه از باب تزاحم ملاكات احكام ، حرمت غيبت از اقتضاء بيافتد يا خير ؟ گفته‌اند كه بناء عقلاء بر اين است كه به صرف احتمال عنوان ثانوى نمىتوان از مقتضيات عناوين اوليه رفع يد نمود .\r\nو اما در مورد بحث ، دليلى بر جريان قاعدهء مذكور وجود ندارد و اينطور هم نيست كه صغراى براى تزاحم ملاكات باشد ؛ چرا كه اينطور نيست كه در جايى كه مهريه بر گردن پدر مىآيد بر خلاف مصالح اوليه باشد و تزاحمى در بين واقع شده باشد ؟\r\nو الا بايد گفته شود كه بر پدر جايز نيست كه فرزند صغير و معسر خود را به ازدواج در آورد ؛ چرا كه با اين كارش موضوع از بين رفتن مصالح و از فعليت افتادن احكام اوليه ذات مصالح را فراهم مىآورد و بر شخص جايز نيست كه موضوع براى تزاحم بين مصالح و ترك عناوين اوليه را فراهم آورد مثلًا به جايى برود كه او را به شرب خمر اكراه مىكنند .\r\nتوجيه سوم : توجيه سومى كه مىتوان براى تمسك صاحب جواهر به دو وجهى كه\r\n\r\n","description":"","footnote":"","page_name":" 7437 ","page_number":16},
  {"content":"\r\n\r\nگفته شد ذكر نمود ، اين است كه يك مقدمهء مطويه‌اى در اينجا در تمسك به دو وجه مذكور هست كه از قلم صاحب جواهر سقط شده است و شايد هم - / گرچه بعيد است - / به وضوحش واگذار نموده است ؛ چرا كه اين مقدمه در « مسالك » هم آمده است و در خيلى از موارد نظر صاحب جواهر به مطالب مسالك است و آن مسألهء ندرة الفرض است ؛ يعنى استدلال صاحب جواهر به اين است كه با توجه به دلالت نصوص بر طلبكار بودن زن و دلالت اولويت بضع از مال بر تعلق مهر به زن ، به ضميمهء اينكه بدهكار بودن غير زوج فرض نادرى است ، و به آن اعتناء نمىشود ، قهراً مهريه به گردن زوج مىآيد .\r\nجواب اين توجيه : در بحث از اشكال ندرت فروض و احتمالات ، جواب اين مقدمه داده شده و لذا به اعادهء آن نمىپردازيم ، و با ضعف آن ، تكليف اين توجيه هم به جهت ضعف آن ، روشن مىشود ، و نتيجه اين مىشود كه قول صحيح در مسأله جريان اصل برائت و حكم به تقديم قول زوج بر قول زوجه است .\r\n\r\nمقصود از عبارت « ولا اشكال لو قدّر المهر بأرزة واحدة . . . »\r\nبه نظر من مىرسد كه اين عبارت با عبارت قبل كاملًا پيوسته است و بيانش اين است كه پس از آن كه مرحوم محقق در صورت نزاع در استحقاق مهر در پس از دخول ، حكم به تقديم قول زوج بر اساس جريان برائت نمود ولى اين حكم وى به طور روشن نبود ، بلكه « على اشكال » بود و نظر وى در اشكال به مسأله ندرت فرض است كه به خاطر آن ، برخى از اجراء اصل برائت خوددارى كرده‌اند ، حالا به دنبال آن مىگويد ؛ اگر بياييم و به جهت ندرت فرض اعتنايى به آن نكنيم و در نتيجه حكم به مديون بودن زوج به طور مسلّم بكنيم ، در اين صورت با توجه به اينكه بالاخره اين احتمال هست كه مهرى تعيين كرده باشند و نوبت به مهرالمثل كه با دخول تعيّن پيدا مىكند نرسد و مهرالمسمى هم از اقّل ما يتمّول است تا بالا ، پس قدر متيقّن از مهريه در اينجا همان اقل ما يتمول است كه قطعاً ذمهء زوج اشتغال به\r\n\r\n","description":"","footnote":"","page_name":" 7438 ","page_number":17},
  {"content":"\r\n\r\nآن دارد و اما مازاد بر آن مشكوك است و لذا اگر مهريه به مقدار يك برنج « ارزة » قرار داده شود ، چنين حكمى ديگر هيچ اشكالى متوجه به آن نخواهد بود .\r\nپس خلاصه معناى عبارت اين مىشود كه در اين مسألهء نزاع در استحقاق مهريه قول صحيح اين است كه هيچ چيزى به گردن زوج نيست منتها « على الاشكال » يعنى مسأله خيلى واضح نبوده و داراى اشكال است و اما اگر از اين قول تنزل كنيم ، بايد اقل ما يتمول را ، مهر آمده به ذمهء زوج بدانيم و اين اقل ديگر بلااشكال مىشود .\r\nمعناى ارزة : يك برنج « ارزة » تقريباً يك دوازدهم يك نخود طلا است ؛ چرا كه نخود اصطلاح در يك بيست و چهارم مثقال است و يك برنج يك ربع حبه است و هر حبه ثلث قيراط و هر قيراط تقريباً يك نخود است ، پس هر برنج يك دوازدهم نخود است .\r\nو توضيح بيشترش اين است كه اينچنين مىگويند كه هر قيراط عراق يك بيستم دينار و هر قيراط مكه يك بيست و چهارم دينارى است كه يك مثقال شرعى طلاست و در كتب معمول ، دينار را سه چهارم مثقال صيرفى مىگيرند و با توجه به اينكه مثقال صيرفى بيست و چهار نخود است ، پس آنها يك دينار را هيجده نخود مىگيرند ، ولى بنابر بعضى از مسكوكاتى كه در زمان معلوم بوده است و مورد محاسبه قرار گرفته است ، يك دينار در حدود بيست و دو نخود است ، يعنى اينكه از يك مثقال كمتر است ولى از آن مقدارى كه آقايان مىگويند بيشتر است ، البته مقدار دقيق آن الآن يادم نيست ولى همين حدودهاست . بنابراين بحسب اختلافى كه هست يك بيستم بيست و دو نخود و يا يك بيست و چهارم بيست و دو نخود مىشود قيراط ، كه بنابر قيراط عراق از يك نخود قدرى بيشتر و بنابر قيراط مكه از يك نخود قدرى كمتر مىشود و در هر حال گفته‌اند كه حبه ثلث قيراط است و هر برنج يك ربع حبه است ، پس هر برنج يك دوازدهم قيراط است .\r\n\r\n","description":"","footnote":"","page_name":" 7439 ","page_number":18},
  {"content":"\r\n\r\nمراد از عبارت در نظر صاحب جواهر :\r\nمرحوم صاحب جواهر مقصود از اين عبارت را از مطلب قبل جدا مىسازد و بحث را در نزاع در مقدار قرار مىدهد و مىگويد : بحث در اين است كه مرد ادعاء مىكند كه مهريه به مقدار يك برنج است و از آن طرف زن هم ادعاء مىكند كه طلبكار است ولى ادعاى عدم تسميه ندارد كه اصل عدم تسميه بيايد و نتيجه‌اش حكم به مهر المثل باشد . در اين صورت مقصود از « لااشكال » در عبارت محقق را به اين معنا مىگيرد كه يعنى « لااختلاف بينهما » ؛ چرا كه زوجه ادعاء مىكند كه من طلب دارم و طلب او از اقلّ ما يتمول تا بالاترين مهريه قابل تطبيق است ، براى اينكه زوجه مقدار خاصى را تعيين نكرده است و بحث از اينكه اختلاف در مقدار بكنند و زوجه زيادتر از زوج بگويد ، در آينده خواهد آمد ، پس در اين صورت اختلاف صريحى در بين آنها نيست و به همان يك برنج « ارزة » حكم مىشود . بله اگر زوجه ادعاى عدم تسميه هم بكند در اين صورت بنابر استصحاب عدم تسميه ، قول او مقدم است و به دنبال آن با يمين او حكم به مهرالمثل مىشود .\r\nبررسى معناى مذكور :\r\nاولًا : مظنون از ظاهر عبارت « قدّر المهر » اين است كه فعل مجهول باشد نه معلوم كه ضميرش به زوج برگردد و ظاهر در معنايى كه ايشان مىگويد بشود و اينكه در « مسالك » تعبير به « قدّره » كرده است تا ظهور در تقدير مهر توسط زوج پيدا كند ، بر خلاف مظنون از ظاهر عبارت محقق است .\r\nو ثانياً : اين معنايى كه صاحب جواهر بيان كرده است با مختار خود ايشان سازگار نيست ؛ براى اينكه بالاخره در اينجا احتمال عدم تسميه هست و سكوت زوجه از ادعاى عدم تسميه ، مانع از اجراء اصل عدم تسميه و در نتيجه لزوم حكم به مهرالمثل نمىشود و مختار خود شما در مورد احتمال عدم تسميه - / همانطورى كه در ادلهء گذشته بيان كرديد - / اجراء اصل عدم تسميه و نتيجه گرفتن حكم به مهر\r\n\r\n","description":"","footnote":"","page_name":" 7440 ","page_number":19},
  {"content":"\r\n\r\nالمثل بود و وجهى ندارد كه در اينجا جريان نداشته باشد .\r\nبالاخره اينكه وجهى براى حمل عبارت محقق بر خلاف ظاهر آن كه صاحب جواهر انجام داده است وجود ندارد و مقصود محقق همان معنايى است كه ما ذكر كرديم .\r\nاغلاط عبارت جواهر :\r\nبعضى از اغلاط در عبارات « جواهر » در اين بحث واقع شده است كه به ذكر آنها مىپردازيم :\r\nالف - عبارت « ولو عدل الزوج قبل الحكم عليه بمهرالمثل الى دعوى لاتنافى الاولى بان قال :\r\nكنا سمّينا قدرا و لكن وصل اليها او أبرأتنى منه او نحو ذلك ، سمعت الدعوى و رتّب عليها حكمها من قبوله فى القدر و قبول قولها فى عدم القبض والابراء و هو حسن ان تجبه بانكار التسمية و الا كان لها مهر المثل بيمينها على نفى التسمية كما هو واضح . » « 1 »\r\nدر اين عبارت دو غلط واقع شده است كه عبارتند از :\r\n1 . كلمهء « لم » از سر « تجبه » ساقط شده است ؛ چرا كه اگر زن ادعاى نفى تسميه كند ، حكمش عبارت از مهرالمثل است كه در ادامهء عبارت آمده است .\r\n2 . عبارت « و فى المسالك » از ابتداء اين عبارت افتاده است و عبارت مسالك ادامه دارد تا عبارت « و هو حسن » كه متعلق به صاحب جواهر ؛ چرا كه\r\nاولًا : عين اين عبارت تا قبل از « و هو حسن » در مسالك است و دأب صاحب جواهر هم اين است كه در خيلى از موارد عبارات او را مىآورد . و\r\nثانياً : تمام اين عبارت نمىتواند مربوط به يك نفر باشد ؛ براى اينكه معنا ندارد كه كسى قولى را از خودش نقل كند و در آخرش تقريظ بر آن زده و آن را در يك صورت خوب و در صورت ديگر ناصحيح بخواند و لذا عبارت « و هو حسن » بايد متعلق به خود صاحب جواهر و عبارت قبلش هم مربوط به شهيد ثانى باشد .\r\n\r\n\r\n","description":"","footnote":"\r\n( 1 ) - / جواهرالكلام 31 : 135\r\n","page_name":" 7441 ","page_number":20},
  {"content":"\r\n\r\nب . عبارت « اذ من المعلوم ان الاستفسار انما يجب مع افادة الكلام فائدة بدونه . »\r\nكه در اين عبارت كلمهء « عدم » قبل از « افادة الكلام » افتاده است ؛ چرا كه همانطورى كه در توضيح عبارت علامه در « تحرير » و اين اشكالات خواهد آمد ، اين عبارت در صدد اشكال بر حكم علامه به استفسار است و چنين اشكال مىكند كه وجوب استفسار در جايى است كه كلام مدّعى عليه به تنهايى و بدون استفسار از او فايدهء لازم را براى حكم نداشته باشد ، در حالى كه مجرد اعتراف مرد به نكاح با دخول در اينجا حكمش مشخص است و در اين صورت وجهى براى وجوب استفسار نيست .\r\n\r\nبررسى عبارت علامه رحمه الله در « تحرير »\r\nمرحوم علامه در « تحرير » عبارتى دارد كه در هيچ كتاب ديگرى نيامده است ؛ مىگويد :\r\n« اذا وقع الاختلاف فى اصل المهر بعد الدخول يستفسر هل سمى ام لا ؟ فان ذكر تسمية كان القول قوله مع اليمين و ان ذكر عدمها لزمه مهرالمثل ، و ان لم يجب بشىء حبس حتى يبيّن » « 1 » .\r\nاشكالات « مسالك » بر علامه :\r\nنسبت به اين عبارت علامه ، شهيد ثانى در « مسالك » اشكالاتى كرده است كه همان‌ها را مرحوم صاحب جواهر در اينجا آورده است و آنها عبارتند از :\r\nاشكال اول : در باب قضاء گفته شده است كه استفسار و اينكه بپرسد كه سبب اين ادعايت چيست ، وجوبى بر قاضى ندارد و لذا اين حكم به لزوم استفسار كه در اين عبارت آمده است كه وقتى كه اختلاف در اصل مهر باشد ، قاضى مىپرسد كه آيا تسميه شده است يا نه ؟ وجهى ندارد ، بله تحقيق بيشتر قاضى كار بهترى است .\r\nاشكال دوم : در صورتى كه زوج ادعاى تسميه كند قول ، قول منكر تسميه است نه\r\n\r\n\r\n","description":"","footnote":"\r\n( 1 ) - / جواهر الكلام 31 : 135\r\n","page_name":" 7442 ","page_number":21},
  {"content":"\r\n\r\nقول مدعى تسميه - / به طورى كه در اين عبارت آمده است - / بله اگر تسميه را قبول كنند و اختلاف در مقدار آن از حيث كم يا زياد باشند ، قول زوج مقدم است ، كه بحث آن خواهد آمد .\r\nاشكال سوم : وجهى براى حبس زوج در صورت عدم جواب نيست چرا كه حبس كردن يك نوع عقوبتى است كه دليل مىخواهد و در اينجا بدون سؤال و حبس هم مىتواند بر اساس اعتراف او به نكاح و دخول حكم مقتضى آن را صادر نمايد ، مگر اينكه خلاف آن معلوم بشود .\r\nبررسى عدم لزوم فحص در شبهات موضوعيه و حكم استفسار\r\nبه تناسب اشكال عدم لزوم استفسار ، خوب است كه به يك بحث مهمى كه دربارهء فحص در شبهات موضوعيه است اشاره كنيم و آن اينكه ممكن است گفته شود كه استفسار در اينجا لازم است و وجهش هم اين است كه مشهور بين متأخرين اين است كه احكام شك را در شبهات موضوعيه وقتى جارى مىكنند كه آن شك به نحوى نباشد كه به سادگى زائل شود ، چرا كه ادلهء احكام مشكوك از چنين شكى انصراف دارد و به قول مرحوم آقاى حاج شيخ عبدالكريم در اينطور موارد علم انسان در جيبش است و لذا اجراء استصحاب عدم تسميه ، با توجه به اينكه شايد با يك سؤال مختصر وجود يا عدم تسميه معلوم شود ، مشكل مىشود ، البته در خصوص نجاسات از ادلهء خاصه استفاده مىشود كه اين مقدار از فحص هم لازم نيست .\r\nو در قبال مشهور مرحوم آقاى خوئى قائل به عدم لزوم حتى اين مقدار از فحص شده است و شواهدى هم بر اين ادعاى خود اقامه كرده است كه از جمله آنها روايتى است كه در باب استصحاب وارد شده است و مضمونش اين است كه سائل مىپرسد كه من حسّ كردم كه خون به لباسم ريخت بعد مىگويد « هل علىّ ان انظر فيه ؟ » حضرت در جواب مىفرمايد : اگر نگاه هم نمىكردى مىتوانستى با آن\r\n\r\n","description":"","footnote":"","page_name":" 7443 ","page_number":22},
  {"content":"\r\n\r\nنماز بخوانى « لكنك تريد ان تذهب الوهم الذى وقع فى قلبك » و روشن است كه امام عليه السلام در اينجا همين مقدار از فحص را كه ساده هم هست ، براى اجراء استصحاب كه از اصول است لازم نمىداند .\r\nيكى از مناقشاتى كه بر استدلال به اين روايت هست ، اين است كه عبارت روايت « هل علّى ان انظر فيه ؟ » است و نظر كردن ، نگاه از روى دقت است و با رؤيت و نگاه عادى فرق مىكند ، پس امام عليه السلام وجوب نگاه با دقت و فحصى را كه نياز به دقت دارد نفى نموده است نه رؤيت صرف را كه مورد بحث بين آقايان است . پس طبق نظر ايشان در مورد بحث ، قبل از هر گونه سؤال و فحصى مىتواند اصل عدم تسميه را جارى و طبق آن حكم نمايد ولى طبق نظر مشهور بين متأخرين اول بايد استفسار نموده و پس از آن اگر جواب داد بر طبق آن و اگر جواب نداد ، با توجه به استقرار شك ، ديگر وجهى براى حبس نمىماند و بايد بر طبق آن شك ، حكم بنمايد .\r\nبيان مختار در مورد فحص : به نظر مىرسد كه در دو مورد مىتوان ادعاء نمود كه ادلهء شكوك از آنها انصراف دارند و احكام شكوك قبل از فحص از آنها ، در آنها جارى نمىشود و آن دو مورد عبارتند از :\r\n1 . اگر شأنيت موضوعى در موردى قريب به فعليت باشد و غالباً به فعليت برسد ، مثل شك در نجاست لباس كه با يك نگاه معلوم مىشود ، در چنين موردى مىتوان ادعاى انصراف نمود و حكم به لزوم فحص نمود و اما اگر شأنيت موضوعى در موردى به نحوى بود كه - / اگر چه به سؤال و فحص قابل علم باشد - / ولى غالباً از آن فحص و سؤال نشده و به فعليت نمىرسد ، در چنين موردى نمىتوان انصراف ادله شكوك را ادعاء نمود و بايد حكم به جريان احكام شكوك در آن نمود ، مثال روشنش همين مسألهء سؤال از طرفين دعوا در هنگام قضاوت است كه غالباً در آن سؤال نمىشود و به صرف تطبيق مدعى و منكر بر يكى از دو طرف ، حكم\r\n\r\n","description":"","footnote":"","page_name":" 7444 ","page_number":23},
  {"content":"\r\n\r\nصادر مىشود و شاهدش اين است كه متأخرين از علامه ، مثل شهيد ثانى و همينطور صاحب جواهر بر لزوم استفسار اشكال كرده‌اند و به ذهن طبعى شما و ما هم ، اين اشكال درست رسيده ، در حالى كه اگر ادلهء شكوك از مثل اين مورد انصراف داشت ، علامتش اين بود كه انسان بالطبع مىفهميد كه اين اشكال ايشان صحيح نيست .\r\n2 . اگر شكى آنّى الحصول باشد به نحوى كه قبل از اينكه استقرارى پيدا نمايد زايل مىشود ، ادله شكوك از اين گونه موارد انصراف دارد و اما اگر شكى كه به نحو مستقر بود ، ولو اينكه منشأ استقرار آن خود انسان باشد كه سؤال نكرده است تا اينكه آن را رفع نمايد ، در مورد شك‌هاى مستقر ، نمىتوان ادعاى انصراف نمود و مىبايست كه در آنها حكم به جريان احكام مشكوك نمود ، بدون اينكه نيازى به فحص يا سؤال باشد ، و لذا در مسأله مدعى و منكر ، اگر سؤال نكرد به نحوى كه\r\nاستقرار هم پيدا كرد ، اشكالى ندارد كه قانون مدعى و منكر را پياده كنيم .\r\n« * والسلام * »\r\n\r\n","description":"","footnote":"","page_name":" 7445 ","page_number":24},
  {"content":"\r\n\r\n\r\n21 / 8 / 1385 يكشنبه‌درس شمارهء ( 922 - 919 ) كتاب النكاح / سال نهم\r\nبسم الله الرحمن الرحيم\r\n\r\nبحث دوم : اختلاف در قدر و وصف مهر\r\nعبارت محقق : « ولو اختلفا فى قدره او وصفه ، فالقول قوله ايضا »\r\nحكم مشهور و دليلش : بحث در اين است كه اگر اصل بدهكارى مهر را قبول دارند ولى اختلافشان در مقدار - / مثلا صد سكه يا دويست سكه - / و يا در وصف - / مثلًا درهم عادى و يا درهم جيّد بودن - / مهر است ، چه حكم دارد ؟\r\nهمانطورى كه صاحب جواهر دارد و از عبارت « شرايع » هم استفاده مىشود ، حكم مشهور در اين بحث هم عبارت از تقديم قول زوج است و دليلشان هم اين است كه مقتضاى قواعد ، چنين است و هم علاوه بر اجماع روايتى در اين باره هست كه چنين دلالتى دارد :\r\nاما مقتضاى قاعده ، همانطورى كه در باب قضاء آمده است ، « البينة على المدعى و اليمين على من انكر » و در اين نزاع ، اين زن است كه مدعى زيادتى است و اين مرد است كه به جهت قطعى بودن مقدار اقل ، قولش مطابق اصل است و لذا زن مدعى و مرد منكر شده و قول او مقدم بر زن مىشود .\r\nو اما روايت هم مقصود از آن صحيحهء ابى عبيدة است كه متنش چنين است :\r\nابن عبيدة عن ابى جعفر عليه السلام فى رجل تزوج امرأة فلم يدخل بها فادّعت ان صداقها مأة دينار و ذكر الزوج ان صداقها خمسون دينارا و ليس بينهما بينة ؟ فقال عليه السلام « القول قول الزوج مع يمينه » « 1 » . و بحث از اين روايت در مباحث آينده خواهد\r\n\r\n\r\n","description":"","footnote":"\r\n( 1 ) - / جامع الاحاديث الشيعة 26 : 314 ، الباب 19 من ابواب المهور و الشروط ، الحديث 1\r\n","page_name":" 7446 ","page_number":25},
  {"content":"\r\n\r\nآمد . « 1 »\r\nتحرير موارد حكم مشهور : در مورد اينكه اين حكم مشهور به تقديم قول زوج در صورت اختلاف در مقدار بدهكارى پس از تسلّم اصل بدهكارى ، در چه مواردى است ؟ بين شهيد ثانى و صاحب جواهر اختلافى واقع شده است ؛ كه ابتداء به توضيح و تحقيق آن مىپردازيم .\r\nاختلاف « مسالك » و « جواهرالكلام » : مرحوم شهيد ثانى و صاحب جواهر رحمه الله يك مورد را هر دوى ايشان قطعا داخل در مختار مشهور مىدانند و يك مورد را هم قطعا خارج از مورد مختار آنها دانسته و در يك مورد هم اختلاف دارند ؛\r\nاما مورد قطعى الخروج را عبارت از اين مىدانند كه اختلافى در مقدار مهر مسمى و يا مهرالمثل ندارند ، لكن اختلاف آنها در پرداخت شدن مقدارى از آن است ؛ مرد مىگويد صد دينار از دويست دينار را پرداخته‌ام و زن انكار مىكند ؛ البته در اينكه آيا اين مورد به دلالت وضعيه از موارد حكم مشهور و كلمات آنها خارج است ؟ يا اينكه به واسطه انصراف كلمات از آن ؟ در بين شهيد ثانى و صاحب جواهر اختلاف است كه مختار شهيد ثانى ادعاى انصراف است و ظاهراً حق با ايشان است ؛ چرا كه مقتضاى جمود بر كلمات مشهور شمول آن حتى نسبت به اين مورد است ؛ ولى مقتضاى تناسبات حكم و موضوع و اينكه از مسألهء اختلاف در سقوط بعداً بحث مىشود ، خروج اين مورد از موارد حكم مشهور و كلمات ايشان است .\r\nو اما مورد قطعى الدخول هم عبارت از جايى است كه اتفاق بر تسميه مهر دارند ، لكن اختلاف آنها در مورد مقدار آن مهر مسمى است .\r\nو اما مورد اختلاف ايشان در جايى است كه حرفى از تسميه و عدم آن نيست و\r\n\r\n\r\n","description":"","footnote":"\r\n( 1 ) - / در صفحه 56 مىآيد\r\n","page_name":" 7447 ","page_number":26},
  {"content":"\r\n\r\nفقط نزاع مىكنند در اينكه آيا صد دينار بدهكار است يا دويست دينار ؟ در اين صورت مرحوم شهيد ثانى حكم به شمول كلمات نسبت به آن نموده است ، ولى مرحوم صاحب جواهر آن را از تحت كلمات مشهور خارج دانسته است .\r\nبيان مقتضاى تحقيق در محدودهء نزاع : با مراجعه به كلمات به نظر مىرسد كه كلمات مشهور نه تنها شامل مورد نزاع بين « مسالك » و « جواهر الكلام » است ، بله حتى يك مورد ديگر را هم شامل است و آن عبارت از جايى است كه عدم تسميه مسلّم باشد ولى اختلافشان در مقدار مهرالمثلى كه به سبب دخول بر عهدهء مرد آمده است باشد كه آيا صد دينار است يا دويست دينار ؟ و وجهش اين است كه اختلاف بين اقل و اكثر اينجا را هم شامل است و كلمات فقهاء از اين جهت اطلاق دارند . بله فقط مرحوم شيخ در « خلاف » و « مبسوط » و ابن ادريس در « سرائر » تعبيرى دارند كه مجمل است و ممكن است كه مراد آنها خصوص موردى كه صاحب جواهر مىگويد باشد و آن تعبير چنين است : « اذا اختلف الزوجان فى قدر المهر مثل ان يقول : تزوجّك بالف و قالت بالفين ، فالقول قول الزوج سواء كان قبل الدخول او بعده » كه اين تعبير « تزوجتك بالف و قالت بالفين » مجمل است كه آيا از باب مثال است و لذا كلى « اذا اختلفا فى قدر المهر » را منحصر به صورت اتفاق بر تسميه نمىكند ؟ يا اينكه از باب مثال نيست ، بلكه بيان مورد حكم مشهور است و لذا عبارت كلى آمده در صدر مساله را ، منحصر به اين مورد مىكند .\r\nولى همانطورى كه اشاره شد ، كلمات ساير فقهاء - / هر چه نگاه كردم - / مطلق است و مثالى كه حتى توهم اختصاص را هم ايجاد كند در آن نيست .\r\nبيان اختلاف در جريان اصل عدم تسميه : از آنچه كه در مورد حكم فقهاء به تقديم قول زوج به نحو مطلق و در موارد ياد شده ، گفته شد ، به دست مىآيد كه - / همانطورى كه سابقاً نيز اشاره شد - / اين ادعايى كه صاحب جواهر در مورد عدم اختلاف در جريان اصل عدم تسميه در تمامى موارد دوران امر بين آن و بين اصل برائت و مانند آن ، نموده است ، ادعاى درستى نيست ؛ چرا كه\r\nاوّلًا : اطلاق كلمات قائلين به تقديم قول زوج در اختلاف بين اقل و اكثر ، حتى\r\n\r\n","description":"","footnote":"","page_name":" 7448 ","page_number":27},
  {"content":"\r\n\r\nشامل صورتى است كه يكى از آنها مدعى تسميه و ديگرى منكر آن باشد نيز مىشود ، پس معلوم مىشود كه مبناى آنها جريان اصل عدم تسميه در اينجا نيست و اصل برائت و قول به اقل را كه قول زوج است مقّدم داشته‌اند و\r\nثانياً : مرحوم سبزوارى به طور مطلق اصل استصحاب در امر خارجيه را قبول ندارند و لذا مطلقا اصل عدم تسميه را جارى نمىداند .\r\nو ثالثاً : مرحوم صاحب مدارك يك مطلبى دارد كه در « رياض » هم آمده است ؛ و آن اين كه اگر اختلاف آنها مستقيماً بين تسميه و عدم تسميه باشد ، در اين صورت اصل عدم تسميه جارى مىشود - / كه صاحب « كفايه » حتى در اين صورت هم جارى نمىدانست - / و اما اگر نزاع آنها در رابطه با خصوص اقل يا اكثر است و ما احتمال تسميه و عدم تسميه را مىدهيم مثلًا اختلاف دارند كه صد دينار طلب دارد يا دويست دينار و حرفى از تسميه يا عدم آن نمىزنند و ما احتمال مىدهيم كه تسميه صد يا دويست شده باشد ، در اين صورت هم صاحب مدارك و هم صاحب رياض با اينكه اصل عدم تسميه هست ولى اصل برائت را جارى نمىدانند و حكم به اقوى بودن آن از اصل عدم تسميه در اين نزاع كرده‌اند .\r\nپس روشن شد كه اين مسأله تقديم اصل تسميه بر برائت از موارد مهم محل نزاع است ، نه اينكه مورد عدم خلاف باشد .\r\nبله طبق مبناى متأخرين كه اصل موضوعى را بر اصل حكمى مقدم مىدارند ، اصل عدم تسميه ، مقدم بر اصل برائت است و روى مبناى ايشان حق با صاحب مسالك است كه در اينجا - / به حسب قواعد - / اصل عدم تسميه را بر برائت مقدم داشته است و نتيجهء جريان اين اصل ، حكم به مهر المثل مىشود .\r\nتصوير صور بحث : پس از روشن شدن موارد بحث مشهور و قبل از بيان اقوال در مسأله به طورى كه در مسأله وجود دارد اشاره مىكنيم و آنها عبارتند از :\r\n1 . زوج مدعى مهرالمثل و زوجه مدعى بيشتر از مهرالمثل باشد .\r\n\r\n","description":"","footnote":"","page_name":" 7449 ","page_number":28},
  {"content":"\r\n\r\n2 . زوجه مدعى مهرالمثل و زوج مدعى كمتر از مهرالمثل باشد .\r\n3 . زوج مدعى كمتر از مهرالمثل و زوجه مدعى بيشتر از آن باشد .\r\n4 . هر دو مدعى بيشتر از مهرالمثل باشند ، با اختلاف در زيادتى .\r\n5 . هر دو مدعى كمتر از مهرالمثل باشند ، با اختلاف در نقيصه .\r\nالبته لازم به ذكر است كه هر يك از صور پنجگانه مذكور ، در هر يك از موارد مورد بحث در اين مسأله مىآيد ، لكن با توجه به اينكه قدر مسلّم از موارد نظر مشهور ، فقط خصوص جايى است كه تسميه مهر مسلم باشد و اختلاف آنها در مقدار آن باشد كه آيا مثلًا پنجاه دينار است يا صد دينار ، ما نيز همين مورد را به طور مفصل مورد بحث قرار مىدهيم .\r\nاقوال در مورد بحث : به طور اجمال بايد گفت كه تا زمان مرحوم علامه تقريباً مورد تسّلم بوده است كه در نزاع در اقل و اكثر توسط زوج و زوجه ، قول زوج - / كه همان قول به اقل است ؛ چرا كه احتمال اينكه قول زوجه اقّل باشد متعارف نيست ، علاوه بر اينكه ، اقرار بر عليه خودش مىشود كه بحث ديگرى دارد . - / به ضميمهء يمين او ، مقدم مىشود ؛ چرا كه قول زوج موافق با اصل برائت بوده و او را منكر قرار مىدهد ، بر خلاف زوجه كه قول او مخالف اصل بوده و او را مدعى قرار مىدهد . و اما مرحوم علامه در ابتداء همان نظر را در مقدار و وصف ذكر مىكند و قائل به تقديم قول زوج مىشود ، ولى بعد با كلمهء « لايبعد » نظر ديگرى را كه مخالف با نظر مسلّم در بين قدماء است ارائه مىكند ، كه در اينجا در ابتداء به توضيح كلام ايشان و اختلاف شهيد ثانى و صاحب جواهر در مورد مختار او مىپردازيم ، و پس از آن به بررسى مقتضاى تحقيق در مسأله خواهيم پرداخت .\r\nكلام مرحوم علامه :\r\nمرحوم علامه در صورت‌هاى مختلف احكام گوناگونى داده است كه به شرح زير است :\r\n\r\n","description":"","footnote":"","page_name":" 7450 ","page_number":29},
  {"content":"\r\n\r\n1 . اگر يكى از زوجين مدعى مهرالمثل و طرف ديگر مدعى بيشتر يا كمتر از آن باشد ، در اين صورت ايشان قول موافق با مهرالمثل را به ضميمهء يمين ، مقدم داشته است .\r\n2 . اگر زوج كمتر از مهرالمثل را مىگويد و اما زوجه بيشتر از مهرالمثل را مدعى است ، در اين صورت مرحوم علامه ، حكم به تحالف نموده است كه نتيجه‌اش پس از تحالف حكم به مهرالمثل است .\r\n3 . اگر هم زوج و هم زوجه مدعى بيش از مهرالمثل هستند ، لكن مقدار مورد ادعاى زن از مرد بيشتر است ، در اين صورت مىگويد كه محتمل است كه مهرالمثل تعلق بگيرد و احتمال هم دارد كه قول زوج مقدم باشد .\r\n4 . اگر هم زوج و هم زوجه كمتر از مهرالمثل را ادعاء مىكنند ، لكن مقدار مدعاى زوجه بيشتر است ، در اين صورت مىگويد : احتمال دارد كه حكم به مهرالمثل بشود و يك احتمال هم تقديم قول زن است .\r\nاختلاف در قول علامه : مرحوم صاحب جواهر گفته است كه نظر مرحوم علامه همان تقديم قول زوج به طور مطلق است و آنچه را كه در ادامه كلامش آورده است ، صرفاً بحث علمى و طلبگى است و مىخواهد بگويد كه از نظر صناعت ، چنين احتمالاتى را هم مىتوان مطرح نمود .\r\nولى همانطورى كه شهيد ثانى گفته است ، مختار مرحوم علامه همان مطلبى است كه با « لايبعد » آورده است ؛ چرا كه اين روش كه عبارت است از بيان قول مشهور در ابتداء و سپس بيان قول مؤلف بدون اينكه گفته شود كه قول اول ، قول مشهور است ، به طور فراوان در كتب قدماء مانند « شرايع » و « سرائر » هست و در برخى از كتب علامه هم آمده است و پس از اينكه مؤلف قولى را كه با آن نظر اول مخالف است ، ذكر مىكند ، معلوم مىشود كه قول اول نظر مشهور بوده است و مؤلف كتاب آن را قبول ندارد و به خاطر همين است كه مرحوم فخرالمحققين كه پسر\r\n\r\n","description":"","footnote":"","page_name":" 7451 ","page_number":30},
  {"content":"\r\n\r\nعلامه و نزديكترين شخص به اوست نظر علامه را در اينجا همان مفاد « لايبعد » مىداند .\r\nاختلاف نظر شهيد ثانى با علامه :\r\nمرحوم شهيد ثانى در ابتداء تفصيلى را نظير تفصيل مذكور در كلام علامه ذكر مىكند و در آخر به جهت وجود نصّ ، نظر خود را مطابق با مشهور مىداند ، لكن بحثى كه هست در اين است كه آيا تفصيلى را كه شهيد ثانى آورده است ، همان تفصيلى است كه علامه دارد ؟ - / كه مدعاى شهيد ثانى تطابق آنهاست - / يا اينكه بين تفصيل آنها تفاوت وجود دارد ؟ كما اينكه صاحب جواهر چنين ادعايى دارد .\r\nدر اينجا براى روشن شدن اين مطلب ، ابتداء به ذكر نظر شهيد ثانى و سپس به بررسى مطابقت يا اختلاف كلام او با مرحوم علامه خواهيم پرداخت .\r\nكلام شهيد ثانى :\r\nمرحوم شهيد ثانى رحمه الله پس از نقل نظر مشهور - / همانطورى كه قبلًا هم از قول ايشان گفته شد - / مورد بحث كلمات مشهور را مخصوص دو صورت مىداند كه يكى اين است كه زوج و زوجه بر اصل تسميه توافق دارند ، لكن زوج كمتر و زوجه مقدار بيشترى را ادعاء مىكند و دوّم اين است كه اسمى از تسميه نبرده‌اند و آن را مطلق گذاشته‌اند و زوج كمتر و زوجه بيشتر را مدعى است .\r\nسپس ايشان اگر چه در انتهاء به وسيله نصوص همين قول مشهور را ترجيح مىدهد ، لكن مىفرمايد كه اين حكم به حسب قواعد ، مورد اشكال است ؛ براى اينكه در صورت دوم كه از تسميه و عدم تسميه اسمى نبرده‌اند ، احتمال اينكه تسميه نشده باشد از حيث ثبوت وجود دارد و با چنين احتمالى ، اصل عدم تسميه جارى مىشود و با اثبات عدم تسميه ، زن مهرالمثل را مستحق مىشود . و اما در صورت اول ، اگر چه توافق بر اصل تسميه دارند ، ولى اينكه نسبت بين مدعاى زن ( دويست دينار ) و مدعاى مرد ( صد دينار ) را نسبت اقل و اكثر قرار داده‌اند و اصل\r\n\r\n","description":"","footnote":"","page_name":" 7452 ","page_number":31},
  {"content":"\r\n\r\nبرائت را نسبت به اكثر جارى نموده‌اند ، درست نيست ؛ چرا كه نسبت بين مهر بودن صد دينار و مهر بودن دويست دينار از باب متباينين است ؛ براى اينكه اگر اختلاف در اين بود كه زوج مىگويد صد دينار به تو بدهكارم و زوجه مىگويد دويست دينار بدهكار هستى ، در اين صورت از باب اقل و اكثر مىشد ، ولى در اينجا كه توافق دارند كه مهرالمسمى هست و در بيان آن مهر ذكر شده ، زن مىگويد كه دويست دينار بود و مرد مىگويد كه صد دينار بود ، در اين صورت كه ما مىگوييم كه صد دينار بود يا دويست دينار ، اين از باب متباينين مىشود و لذا هر دو طرف مىشوند مدعى و منكر و هر دو بايد قسم بخورند ، و بعد از تحالف ، به واسطه ابطال ادعاى هر يك از آنها ، مهر منفسخ مىشود .\r\nلكن پس از تحالف در اين صورت هم حكم به مهرالمثل مىشود و وجه چنين حكمى در اين صورت - / با توجه به اينكه بحث اختصاص به صورت دخول ندارد و شامل صورت عدم دخول هم هست - / همان قاعدهء « مايضمن بصحيحه يضمن بفاسده » است كه در اينجا هم اقدام آنها در هر دو صورت دخول و عدم آن ، بر ضمان بوده است ، پس حالا هم كه حكم به انفساخ مهر شده است ، مهرالمثل به او تعلق مىيابد .\r\nخلاصه اينكه شهيد ثانى بنابر هر دو موردى كه مىتواند مّد نظر مشهور باشد ، بر اساس قواعد ، حكم آنها را مورد اشكال قرار مىدهد ، لكن بعد مىگويد با توجه به نصى كه در مسأله است ، از مقتضاى قواعد رفع يد مىكنيم .\r\nاختلاف نظر شهيد ثانى با علامه :\r\nبه نظر مىرسد كه همانطورى كه صاحب جواهر هم دارد ، بين اين دو نظر هم از حيث تفصيل و حكم ، و هم از حيث مبنا تفاوت وجود دارد :\r\nاما از حيث حكم و تفصيل در آن ؛ براى اينكه مرحوم شهيد ثانى در فرض توافق بر تسميه و اختلاف در مقدار آن در هر پنج صورتش ، آنها را از باب متباينين دانسته و\r\n\r\n","description":"","footnote":"","page_name":" 7453 ","page_number":32},
  {"content":"\r\n\r\nحكم به تحالف و در نتيجه سقوط مهرالمسمى و بطلانش و بالاخره حكم به مهر المثل نموده است ، در حالى كه مرحوم علامه فقط در يك صورت قائل به سقوط قول طرفين به وسيلهء تحالف شده است و آن در جايى است كه زوج كمتر از مهرالمثل و زوجه بيشتر از مهرالمثل را ادعاء كرده باشند و اما در چهار صورت ديگر ؛ در بعضى از آنها بدون نياز به تحالف و به طور صريح حكم به مهرالمثل به ضميمهء حلف مدعى مهرالمثل كرده است و آن در جايى است كه يكى از آنها مدعى مهرالمثل و طرف ديگر مدعى كمتر يا بيشتر از آن باشد و در دو صورت ديگر هم بدون اسم بردن از تحالف فقط احتمال مهرالمثل را هم مطرح كرده است .\r\nالبته براى احتياج يا عدم احتياج به تحالف در آنها ، مرحوم فخرالمحققين در « ايضاح » بيانى دارد كه خيلى مجمل و نامفهوم است ، لذا متعرض آن نمىشويم .\r\nو اما از حيث ملاك حكم ؛ هم مبناى نظر علامه با مبناى نظر شهيد ثانى متفاوت است ؛ چرا كه بر مبناى شهيد ثانى در فرض مطلق بودن تسميه و عدم آن و احتمال تسميه جريان استصحاب و تقديم قول موافق با اصل بر قول طرف ديگر و به بيان ديگر ، منكر بودن موافق اصل و مدعى بودن مخالف با آن است در حالى كه در نظر علامه ، ملاك در منكر و مدعى بودن ، موافقت با ظاهر و مخالفت با آن است و لذاست كه در صورت اول كه يكى از زوجين مدعى مهرالمثل و طرف ديگر مدعى كمتر و يا بيشتر از آن است ، قول موافق با مهرالمثل را مقدم مىدارد .\r\nو وجه ظاهر بودن قول به مهرالمثل اين است كه غلبه با مهرالمثل است و لذا اين را كه اگر مدعاى زوج مهرالمسمى به مقدار ازره‌اى باشد « فالقول قوله » ، ايشان مىگويد كه اين خلاف ظاهر است و ظاهر اين است كه مهرالمثل باشد و قهرا آن كسى كه حرفش مطابق با ظاهر است منكر و آن طرف مقابل مدعى خواهد بود و بايد بينة بياورد .\r\nبنابراين در جايى كه يكى از آنها مدعى مهرالمثل و طرف ديگر كمتر و يا بيشتر از\r\n\r\n","description":"","footnote":"","page_name":" 7454 ","page_number":33},
  {"content":"\r\n\r\nمهرالمثل را ، مىگويد قول مدعى مهرالمثل مقدم مىشود و اما در جايى كه يكى از آنها كمتر از مهرالمثل و ديگرى بيشتر از مهرالمثل را ادعاء مىكنند هر دو طرف هم مدعى و هم منكر هستند ؛ مدعى مختار خود و منكر طرف مقابل اند و چون هر دو مدعى خلاف ظاهر هستند پس هر دو طرف قسم مىخورند و وقتى دو طرف ساقط شد ، از آنجا كه هر دو اقدام بر ضمان كرده‌اند ، اخذ به مهرالمثل مىشود .\r\nو اما اگر هر دو طرف ، بيشتر از مهرالمثل را ادعاء مىكنند در اينجا طبق بيان علامه دو احتمال وجود دارد ؛ كه يكى اين است كه در اينجا هم ، چون هر دو مدعى خلاف ظاهر هستند و هر دو باطل شود و حكم به مهرالمثل شود و احتمال دوم اين است كه گفته شود كه همانطور كه خود مهرالمثل ظاهر است ، آن طرفى هم كه اقرب به مهرالمثل است ظهور دارد و مقدم بر أبعد از مهرالمثل است . و همين دو احتمال در موردى كه هر دو طرف كمتر از مهرالمثل را بگويند هم مىآيد .\r\nو اما اينكه در دو صورت مذكور بنابراينكه اقرب به مهرالمثل ظهورى ندارد ، آيا نياز به تحالف هم هست يا نه ؟ مرحوم علامه در آنها حرفى از تحالف نزده است ، مرحوم فخرالمحققين هم براى اينكه در اينجا نيازى به تحالف نيست وجهى ذكر مىكند كه معناى محصّلى براى آن نيست .\r\nولى به نظر مىرسد كه بنابر اينكه هر دوى آنها مدعى امرى خلاف ظاهر هستند ، در اينها هم مثل جايى مىشود كه يكى از آنها زيادتر از مهرالمثل و طرف ديگر كمتر از آن را ادعاء مىكند و لذا هر دو طرف بايد قسم بخورند تا اينكه هر دو ادعاى خلاف ظاهر آنها ساقط شده و حكم به مهرالمثل بشود .\r\n\r\nبررسى مقتضاى تحقيق در نزاع در مقدار\r\nالف : بيان مقتضاى قاعده : مقتضاى قاعده در جايى كه تسميه مهر مورد تسالم باشد ولى اختلاف در اقل و اكثر باشد اين است كه قول به اقل كه موافق با اصل است مقدم مىشود ، مگر در صورتى كه اطمينان بر خلاف آن باشد ، كه در اين صورت\r\n\r\n","description":"","footnote":"","page_name":" 7455 ","page_number":34},
  {"content":"\r\n\r\nديگر اصل جارى نمىشود مثلًا اگر مورد ادعاى زوج مهر قرار دادن يك ازره است كه احتمال خيلى بعيدى است و اطمينان بر خلاف آن حاصل مىشود و عقلاء با اطمينان معاملهء علم مىكنند و لذا ديگر اصل در اينجا جارى نمىشود ، بله اگر احتمال اينكه به جهت تيمن و تبرك و خالى از مهر نبودن آن مقدار حكم را قرار داده باشند قوت داشته باشد به نحوى كه اطمينان بر خلاف آن حاصل نشود مقتضاى قاعده جريان برائت و تقديم قول به اقّل خواهد بود .\r\nو همينطور است اگر توافق بر عدم تسميه داشته باشند و اختلافشان در مقدار مهرالمثل باشد كه مقتضاى قاعده تقديم قول به اقّل است ، مگر اينكه قائل به اكثر بينه بر آن اقامه نمايد .\r\nو اما اگر حرفى از تسميه و عدم آن نباشد و اختلاف در بين مثلًا صد و دويست دينار بكنند ، با توجه به احتمال عدم تسميه ، اصل عدم تسميه جارى مىشود و نتيجهء عدم تسميه هم حكم به مهرالمثل است .\r\nپس بر طبق قاعدة ، قول مشهور كه به طور مطلق قول به اقل را مقدم دانسته‌اند در صورتى كه توافق بر تسميه و يا توافق بر عدم تسميه داشته باشند ، درست است و اما در صورتى كه احتمال عدم تسميه داده شود ، مقتضاى قاعده حكم به مهرالمثل خواهد بود .\r\nو اما اينكه شهيدثانى اختلاف در اقل و اكثر را از باب اختلاف در متباينين دانسته است ؛ چرا كه يكى مىگويد مهر صد دينار است و ديگرى مىگويد مهر عبارت از دويست دينار است و صد با دويست دو لفظ متباين هستند ؛ بله راجع به اشتغال ذمهء زوج ، اقل و اكثر هستند ولى راجع به اصل مدعا كه عبارت از ادعاى سبب اشتغال است ، در سبب تباين هست .\r\nجوابش اين است كه با توجه به اينكه سبب بما هو در اينجا اثرى ندارد و اثر در اينجا متعلّق به اشتغال ذمه است و لذا اصل در اينجا نسبت به اشتغال اكثر جارى\r\n\r\n","description":"","footnote":"","page_name":" 7456 ","page_number":35},
  {"content":"\r\n\r\nمىشود ، بله اگر خود سبب هم موضوع اثر بود مثلًا نذر كرده باشد كه اگر صد دينار باشد اينطور و اگر دويست باشد آنطور ، در اين صورت صحيح مىشود ، ولى فرض اين است كه اين اشتغال ذمه است كه موضوع اثر است ، و لذا حق با مشهور است كه در اينجا مسأله را به تحالف بكشانده‌اند و قائل به اقل و اكثر در آن شده‌اند .\r\nب - / بيان مقتضاى نص : همانطورى كه سابقاً گفته شد ، روايت صحيحه‌اى در اينجا هست كه مستند قول مشهور است و آن صحيحهء ابى عبيدة است كه متن آن گذشت « 1 » و مفادش اين بود كه مردى با زنى ازدواج مىكند و قبل از دخول با هم اختلاف كرده‌اند ؛ زوجه مىگويد كه مهر او صد دينار است ولى زوج مهر او را پنجاه دينار مىداند و بينه‌اى هم ندارند ؟ امام عليه السلام در جواب مىفرمايند : « القول قول الزوج مع يمينه » يعنى قول زوج كه مقدار كمتر را مىگويد با قسمش مقدم مىشود .\r\nمستفاد از اين روايت صحيحه اين است كه حكم به تقديم قول زوج در اين صورت مطلق است ؛ يعنى چه طرف ديگرش مطابق مهرالمثل باشد يا نباشد ، ديگر مهرالمثل نقشى ندارد و حكم به اقل مىشود .\r\nو لذا حتى اگر در جاى ديگرى ظن بر خلاف را مانع مىدانستيم ، لكن در اينجا مادامى كه اطمينان بر خلاف پيدا نكنيم بايد بر اساس نص اخذ به اقل بكنيم .\r\nاشكال نص مذكور : مشكلى كه در استناد به اين روايت وجود دارد اين است كه فقط شامل موردى است كه توافق بر تسميه و اختلاف در مقدار آن داشته باشند ؛ چرا كه مورد روايت چنين خصوصيتى دارد كه توافق در تعيين صداق داشته و اختلافشان در مقدار است و تعدى از آن به موردى كه احتمال عدم تسميه هم هست ، مشكل است و با اين حساب ، با اينكه ما به حسب اطلاق كلمات فقهاء ، مورد بحث آنها را شامل اين صورت هم مىدانستيم ولى با توجه به اختصاصى كه از اين دليل استفاده مىشود و مدرك ديگرى هم كه با آن وسعت باشد براى نظر مشهور وجود\r\n\r\n\r\n","description":"","footnote":"\r\n( 1 ) - / در صفحه 40 - / 39 گذشت\r\n","page_name":" 7457 ","page_number":36},
  {"content":"\r\n\r\nندارد ، لذا بعيد نيست كه همانطورى كه صاحب جواهر استظهار كرده بود ، مورد نظر مشهور را خصوص صورت توافق بر تسميه و اختلاف در مقدار مهر مسمى بدانيم .\r\nبله اگرچه مورد روايت خصوص عدم دخول است ، لكن نسبت به آن الغاء خصوصيت مىشود و مىتوان گفت كه عرف در اينجا خصوصيتى براى عدم دخول نمىبيند ؛ بله دخول نقشش در استقرار مهرالمسمى و يا تعلق مهرالمثل است . و لذا مشهور از اين مورد الغاء خصوصيت نموده و در صورت دخول هم همين حكم را جارى كرده‌اند .\r\nيك صورت ديگر را هم ما ملحق مىكنيم ، ولو اينكه مشهور آن را عنوان نكرده باشند و آن موردى است كه در مهرالمثل اختلاف داشته باشند .\r\n\r\nبررسى مقتضاى تحقق در نزاع در وصف ( و جنس )\r\nصور مسأله : نزاع در وصف يا در بين دو وصف غير متباين است مثل اينكه يكى مىگويد كه قيد جودت هم درصد درهم منظور شده است ولى طرف ديگر اشتراط آن را نفى مىكند . و يا اينكه نزاع در بين دو وصف متباين است ؛ مثلًا يكى ادعا مىكند كه يك خروار از گندم فلان منطقه مهر است ولى طرف ديگر مىگويد كه گندم منطقهء ديگرى مهر قرار داده شده است . و گاهى هم قيد يا وصف اعتبار شده به خود مهر تعلّق ندارد ، بلكه مثلًا به زمان پرداخت آن ارتباط دارد مثل اينكه يكى ادعاء مىكند كه مهر معّجل است و ديگرى مىگويد كه خير بلكه مهر مؤجل است و يا اينكه اختلافشان در مقدار أجل است .\r\nحكم صورت اول : مقتضاى قاعده در اين صورت كفايت مطلق درهم است ؛ چرا كه اصل عدم قيد مذكور اقتضاء مىكند كه چنين قيدى نشده است و طبيعت كفايت مىكند و در اين جهت فرقى نمىكند كه طبيعتى كه واجد آن قيد است ، بالاتر باشد يا اينكه پايين‌تر باشد .\r\n\r\n","description":"","footnote":"","page_name":" 7458 ","page_number":37},
  {"content":"\r\n\r\nحكم صورت دوم : در اين صورت حكمش همان حكم نزاع در دو جنس مختلف مىشود ؛ چرا كه در هر دوى آنها نزاع بين دو امر متباين مىشود مثلًا فرقى نمىكند كه نزاع بين مهر قرار دادن خانه يا حيوان باشد يا اينكه نزاع بين مهر قرار دادن گندم فلان منطقه يا گندم منطقهء ديگر باشد ؛ چرا كه در نظر عرف اينها ذاتاً نيز دو امر متباين مىشوند .\r\nو در اينطور موارد در عده‌اى از كتب حكم به تقديم قول زوج شده است ؛ مرحوم شيخ در « خلاف » دعواى اجماع بر آن كرده است و در « مبسوط » تعبير به « عندنا » دارد و در « سرائر » و « تحرير » علامه هم گفته‌اند كه « القول قول الزوج » .\r\nولى همانطورى كه در طى ابحاث گذشته هم گفته شد ؛ در صورت وجود تباين بين مدعاهاى دو طرف هيچ اصلى وجود ندارد كه يكى از آنها را اثبات نمايد و ذمهء شخصى اشتغال به متباين پيدا مىكند و در چنين صورتى مقتضاى قاعده ، حكم به تحالف و نتيجهء آن ، تعلق مهرالمثل است .\r\nتوجيه فتواى مشهور به تقديم قول زوج در اين صورت : در مورد وجه حكم به تقديم قول زوج در اختلاف در متباينين مانند اختلاف در جنس ، توسط شيخ و ديگران ، مرحوم كاشف اللثام يك احتمالى داده است كه مرحوم صاحب جواهر هم همان را اخذ نموده و مىگويد كه ممكن است كه مراد آقايان از حكم به تقديم قول زوج در خصوص نقدين باشد نه در جاهاى ديگر ؛ چرا كه به حسب متعارف ، منظور در نقدين خصوص ماليت آنهاست و به نقد معينى در آنها نظر نمىشود و با اين حساب اگر اختلاف مثلًا بين صد دينار و صد درهم باشد ، در واقع نزاع آنها برگشت به اقل و اكثر مىكند نه به دو امر متباين كه يكى طلا و ديگرى نقره است و شاهد اين احتمال اين است كه همهء اينهايى كه مثالى را در اينجا ذكر كرده‌اند ، به درهم و دينار مثال زده‌اند .\r\nپس بنابراين در مواردى كه نظر خاصى به چيزى باشد مثل نزاع در بين زمين و پول\r\n\r\n","description":"","footnote":"","page_name":" 7459 ","page_number":38},
  {"content":"\r\n\r\nو مانند آن ، فتواى ايشان به تقديم قول زوج نيست ، بلكه در اينجا بايد تخالف نموده و مهرالمثل اثبات شود .\r\nحكم صورت سوم : اين مورد را مرحوم فخرالمحققين در « ايضاح » دارد و همينطور شهيد ثانى در « مسالك » و سبزوارى رحمه الله در « كفاية » آن را دارند و در « كشف اللثام » و كتب متأخر هم آمده است و آنها اين است كه اگر نزاع كنند كه آيا مهر نقد است يا اينكه مؤجّل است ، اين هم از باب اقل و اكثر مىشود و قول ، قول زوج خواهد بود ؛ چرا كه نقد و معّجل بودن مهريّه يك مقدار زيادتى نسبت به اشتغال ذمه را ايجاب مىكند كه در صورت مؤجّل بودن آن اشتغال ذمه وجود ندارد ، پس قول زوج مىشود قول به اقّل و اين هم از قبيل اختلاف در دو وصف غير متباين مىشود ، كه حكم به تقديم قول زوج مىشود .\r\nولى از اين حكم چنين جواب داده‌اند كه ؛ با توجه به وجود يك اصل سببى ديگر در اينجا كه مانع از جريان اصل برائت مىشود ، بايد كه در اين صورت حكم به معجّل بودن مهريه و تقديم قول زن بشود و آن اصل عبارت از اين است كه اصل اولى در يك شيئى كه قرار داده مىشود عبارت از نقد بودن است و نسيه و مؤجّل بودن آن نياز به تصريح و ذكر دارد و اصل اين است كه أجلى ذكر نشده باشد و اين اصل حاكم بر اصل برائتى است كه مىخواهد تضييق در اشتغال ذمه زوج را رفع نمايد ، پس در جايى كه اختلاف شود كه آيا أجلى ذكر شده است يا نه و يا نزاع شود كه آيا يك سال أجل قرار داده شده است يا دو سال در هر دو صورت اصل عدم ذكر اجل يا أجل زايد مىآيد و قول منكر آنها مقدم بر قول ديگرى مىشود و ديگر نوبت به جريان برائت نمىرسد .\r\nتنبيه : يكى از بحثهاى مرتبط به اينجا كه به مباحث اصولى هم ارتباط دارد بحث از نتيجهء تحالف است كه آيا پس از تحالف - / در مواردى كه حكم به تحالف در آنها شد - / حكم به بطلان مهر به نحو واقعى مىشود ؟ يا اينكه بطلان ظاهرى است و\r\n\r\n","description":"","footnote":"","page_name":" 7460 ","page_number":39},
  {"content":"\r\n\r\nلذا تا مادامى كه علم بر خلاف آن نباشد ، بايد اخذ به مقتضاى آن بشود ؟\r\nدر اين مسأله اختلاف است و بايد بررسى بشود و نتيجهء آن در مورد اقرار در اينجا ظاهر مىشود به اينكه اگر مفاد تحالف عبارت از بطلان و فسخ واقعى مهر باشد ، پس در مواردى كه تحالف صورت مىگيرد ، مهر آن زن واقعا به مهرالمثل تبديل مىشود ولو اينكه زوج معترف باشد به اينكه مهر زن بيش از اين مقدار ( مهرالمثل ) بوده است و يا اينكه در فرض ديگرى زوجه قبول داشته باشد و مقّر باشد به اينكه مهر او كمتر از اين مقدار ( مهرالمثل ) است .\r\nو اما اگر حكم مستفاد از تحالف بطلان ظاهرى باشد ، پس قاعدهء اقرار در اين مثال‌ها مىآيد و مانع از حكم به مهرالمثل شده و مطابق اقرار حكم مىشود . و اينكه مرحوم صاحب جواهر و بعضى ديگر گفته‌اند كه بايد اخذ به اقرار بشود ، مبتنى بر همين بحث است ، و در كلمات علامه هم اگرچه حرفى از اقرار مطرح نيست ولى اينكه ايشان در بعضى از صور به طور جزم حكم به مهرالمثل مىكند مبتنى بر افادهء بطلان واقعى توسط حلف است .\r\nو يكى از فروعات اين بحث هم همين است كه اگر در اختلاف در جنس - / كه زوج مىگويد مهريه عبارت از فلان زمين است و زوجه مىگويد كه مهريه عبارت از سيصد سكه است ، كه در اينجا حكم به تحالف و تعلق مهرالمثل نمودند - / گفته شود كه زوج در اينجا معترف است كه مهريهء زن بيش از مهرالمثل است ؛ چرا كه زمينى را كه او به عنوان مهريه قبول دارد مثلًا دويست سكه مىارزد ، در حالى كه مهرالمثل زن ، صد سكه مىشود . آيا در اينجا هم به واسطهء اقرار زوج ، از باب اقل و اكثر و اختلاف در نقدين مىشود ؟ و بايد قول زوج مقدم شود ، يا اينكه از باب متباينين مىشوند ؟\r\nدر هر حال در اينجا در رابطه با نقش اقرار بحث‌هايى هست كه نياز به بررسى بيشتر\r\n\r\n","description":"","footnote":"","page_name":" 7461 ","page_number":40},
  {"content":"\r\n\r\nدارد و فعلًا فرصت پرداختن به آنها وجود ندارد . « 1 »\r\n\r\nبحث سوم : اختلاف در اداء مهر\r\nعبارت « شرايع » : « اما لو اعترف بالمهر ثم ادّعى تسليمه ولا بيّنة فالقول قول المراة مع يمينها »\r\nصور مسأله : چنين نزاعى يا قبل از دخول است و يا پس از دخول و حكم هر يك از آنها از حيث مورد خلاف بودن يا نبودن فرق مىكند .\r\nاقوال در مسأله : اگر چنانچه نزاع در اداء مهر ، قبل از دخول باشد ، ظاهراً مخالفى در مسأله نيست كه قول منكر پرداخت مقدم است و اما اگر بعد از دخول چنين نزاعى واقع بشود و يا اينكه خودش را در اختيار زوج بگذارد كه اگر خواست مباشرت نمايد و پس از آن خزاع در پرداخت يا عدم پرداخت مهر واقع بشود ، خيلى از فقهاء در اينجا حكم به تقديم قول زوج و حكم به پرداخت نموده‌اند و لذا اين تعبير « لاخلاف » كه صاحب جواهر دارد ، درست نيست . و در بعضى از كلمات هم نظير مرحوم ابوالصلاح حلبى « كافى » و مرحوم ابن حمزه در « وسيله » - / البته كلام ابن حمزه اختصاص به مفوضه دارد - / آمده است كه اگر قبل از دخول يك مقدارى از مهر را به زوجه بدهد ، زوجه ديگر حق مطالبهء باقيماندهء مهريه را از زوج ندارد ، و اما اگر هيچ مقدارى نگرفته باشد مىتواند آن را مطالبه نمايد و كلمات هم قدرى مندمج است كه آيا اين كه بعضى حكم كرده‌اند كه در صورت شك در پرداخت بايد مهر را پرداخت شده فرض نمود ، آيا اين يك حكم واقعى است ؟ كه اگر دخول شده باشد آن مهر كالعدم مىشود يا اينكه اين يك حكم ظاهرى است ؟ يا اينكه در\r\n\r\n\r\n","description":"","footnote":"\r\n( 1 ) - / حضرت استاد مدظله العالى در متن درس فرموده‌اند كه شايد توضيح اين بحث‌ها در جزوه آورده شود . ( درس 921 صفحه 2 سطر 15 )\r\n","page_name":" 7462 ","page_number":41},
  {"content":"\r\n\r\nصورتى كه يك مقدارش پرداخت شده باشد اين حكم واقعى و در غير آن ظاهرى است ؟\r\nدر اين ميان بعيد نيست كه با توجه به مبناى اصولى مرحوم سبزوارى كه استصحاب را در موضوعات خارجيه جارى نمىداند - / البته اگر در « كفايه » بر خلاف آن در اينجا حرفى نداشته باشد - / ايشان را نيز جزء مخالفين با قول به تقديم قول زن در اينجا بدانيم ؛ چرا كه ايشان بر خلاف مسلّم بين فقهاء متأخر كه استصحاب را در موضوعات جارى مىدانند ، اصل مذكور را در موضوعات خارجيه جارى نمىداند و لذا مرحوم شيخ در « رسائل » نظر او را جزء يكى از يازده قول بر شمرده است .\r\nتنبيه : يك مطلبى كه هم از روايات استفاده مىشود و هم مضمون فتاواى فقهاء مىباشد عبارت از اين است كه قول به سقوط مهر با دخول ، در جايى است كه يا قيد عاجل بودن مهر ذكر شده باشد و يا اينكه مقتضاى اطلاق ذكر مهر بدون قيد زمان عبارت از نقد بودن آن باشد و اما در جايى كه نسيه و آجل بودن مهر را قيد كرده باشند چنين حرفى كه سقوط مهر با دخول باشد مطرح نشده است .\r\nمقتضاى ادله در مسأله : طبق قواعدى كه جزء مسلمّات در بين فقهاء معاصر است ، در مواردى كه شك در تسليم بشود ، حكم به عدم آن مىشود و لذا در مورد بحث ، قول زوجه موافق با اصل است و بايد پس از حلف او ، به نفع او حكم بشود .\r\nو اما اينكه رواياتى وارد شده است كه مدلولشان عبارت از سقوط مهر به دنبال دخول است و جماعتى از قدماء فقهاء هم بر اساس آنها فتوى داده‌اند ، جواب مفصّل از آنها در بحث‌هاى سابق گذشت و اجمال جواب اين بود كه آن روايات - / كه در اينجا به ذكر يكى از آنها خواهيم پرداخت - / منّزل به قضاياى خارجيه بوده‌اند ؛ يعنى با توجه به اينكه مرسوم در آن زمان ، گرفتن و يا بخشيدن مهر در قبل از دخول بوده است و لذا وقوع دخول يك نحوه اماريتّى بر عدم بدهكارى زوج نسبت به مهر زوجه داشته است ، روايات مورد نظر هم به لحاظ آن شرائط وارد شده‌اند و لذا تعدى از آن زمان به زمان‌هاى ديگرى كه شرائط عوض شده است\r\n\r\n","description":"","footnote":"","page_name":" 7463 ","page_number":42},
  {"content":"\r\n\r\nمشكل است ، و لذا بايد در غير آن شرائط به حسب قواعد ؛ حكم به عدم تسليم مهر بشود .\r\nبررسى روايت حميرى : « فى الاحتجاج : فى كتاب آخر لمحمد بن عبداللّه الحميرى الى صاحب الزمان عجل اللّه تعالى فرجه الشريف من جواب مسائله التى سأله عنها . . . و سأل فقال : اختلف اصحابنا فى مهر المرأة فقال بعضهم : اذا دخل بها سقط عنه المهر ولا شىء لها ، و قال بعضهم : هو لازم فى الدنيا و الآخرة ، فكيف ذلك و ما الذى يجب فيه ؟ فأجاب عليه السلام : « ان كان عليه بالمهر كتاب فيه ذكر دين فهو لازم له فى الدنيا و الآخرة و ان كان عليه كتاب فيه ذكر الصداق سقط اذا دخل بها ، و ان لم يكن عليه كتاب فاذا دخل بها سقط باقى الصداق » . « 1 »\r\nاين روايت كه در « كتاب الغيبته » شيخ طوسى هم هست ، حاكى از وجود اختلاف در مسأله در آن زمان است .\r\nسائل چنين مىپرسد كه اصحاب ما در مورد مهر زن اختلاف كرده‌اند ؛ بعضى گفته‌اند كه وقتى كه دخول بشود مهر زن ساقط مىشود و بعضى گفته‌اند كه مهر براى زن ثابت است هم در دنيا و هم در آخرت ؛ يعنى مسأله در دنيا و آخرت قابل پيگيرى است و سقوط قانونى ندارد كه در آخرت نتواند آن را مطالبه نمايد .\r\nامام عليه السلام در جواب مىفرمايد : اگر آن زن كتابى و نوشته‌اى داشته باشد كه در آن دينى براى زن ذكر شده باشد ، در اين صورت دادن مهر بر او لزوم دارد هم در دنيا و هم در آخرت ؛ يعنى حجت ظاهرى دارد و طبق آن بايد به او داده شود و الا در آخرت هم مىتواند مطالبهء واقعى خود را پى بگيرد .\r\nو اما اگر نوشته‌اى دارد كه در آن صداق ذكر شده باشد ، در اين صورت وقتى كه دخول بشود آن صداق ساقط مىشود . و توجه شود كه تعبير در اينجا صداق بود نه دين كه در جملهء اول بود .\r\n\r\n\r\n","description":"","footnote":"\r\n( 1 ) - / جامع احاديث الشيعه 26 : 303 ، الباب 15 من ابواب المهور ، الحديث 20\r\n","page_name":" 7464 ","page_number":43},
  {"content":"\r\n\r\nو اما اگر هيچ نوشته‌اى براى مهر ندارد پس هنگامى كه دخول كند ، باقيماندهء صداق ساقط مىشود ؛ يعنى در اين صورت كه ظاهر مفوضه است و مهر مسمايى در كار نيست ؛ چرا كه بحسب عادت ، مهر مسمى را مىنوشته‌اند ، اگر در اين صورت چيزى را قبل از دخول به زن بدهد ، آن چيز با آن مهرالمثلى كه به دنبال دخول بايد بيايد ، مثل مصالحه مىشود و لذا ديگر مهرى به گردن مرد باقى نمىماند و باقيماندهء مهر با دخول ساقط مىشود ، مگر اينكه چيزى به او نداده باشد كه در اين صورت ، به دنبال دخول با توجه به عدم تسميه مهر ، مهرالمثل به او تعلق مىگيرد .\r\nخلاصه اينكه ، اين جمله « ان كان عليه كتاب » كنايه از مدرك است و لذا اگر بينه ديگرى هم باشد ، ممكن است كه در حكم « كتاب » باشد ، پس مىفرمايد كه اگر مدركى بر اينكه مهر به عنوان دين بر گردن زوج آمده است باشد ، چنين حكم دارد و اگر مدركى بر اينكه صداق به او تعلق مىگيرد داشته باشد چنان حكم دارد و اگر مدركى بر هيچ كدام نداشته باشد ، اصل عدم تسميه مىشود و بايد حكم مفوضه بر آن بار شود .\r\nولى همانطورى كه قبل از بررسى اين روايت گفته شد اين روايت و ساير رواياتى كه چنين دلالتى دارند باتوجه به روايات ديگر و اينكه مفاد اين روايات مطابق با رسوم آن زمان بوده است نمىتوانند مانع از لزوم پرداخت مهر به زن ، پس از دخول بشوند .\r\nپس نتيجه اين شد كه در نزاع در تسليم مهر مقتضاى اصل عبارت از عدم تسليم است و لذا قول زن كه موافق با اصل است با يمين او مقدم مىشود .\r\n« * والسلام * »\r\n\r\n","description":"","footnote":"","page_name":" 7465 ","page_number":44},
  {"content":"\r\n\r\n\r\n27 / 8 / 1385 شنبه‌درس شمارهء ( 925 - 923 ) كتاب النكاح / سال نهم\r\nبسم الله الرحمن الرحيم\r\n\r\nابواب المهور / التنازع\r\nقال المحقق صاحب الشرايع : « اذا خلى بالزوجة فادعت المواقعة فان امكن الزوج اقامة البينة بأن ادعت هى أن المواقعة قبلًا و كانت بكراً فلا كلام و الا هو منكر لما تدعيه و قيل القول قول المرأة عملًا بشاهد حال الصحيح فى خلوته بالحلائل و الاول أشبه » .\r\nاين بحث كه آيا با صرف خلوت ، دخول ثابت مىشود يا نه قبلًا بحث شده است و در اين‌جا به اشاره‌اى كوتاه اكتفا مىكنيم . در بحث خلوت با زوجه ، مرحوم صاحب جواهر علاوه بر خلوت ، قيود ديگرى اضافه كرده است مثل اين كه وقتى با زوجه خلوت شد و در تحقق مواقعه اختلاف كردند ، در اين اختلاف هنگامى مىتوان گفت « القول قولها يا القول قوله » ، كه براى هيچكدام مانعى نباشد ، چون ممكن است گاهى هر دو يا يكى از اينها مريض يا پير باشد يا زوجه موانع شرعى داشته باشد و مباشرت انجام نگيرد .\r\nاگر مقتضى در طرفين تام ، و مانع هم در طرفين مفقود باشد ، اينجا به نظر مىرسد كه براى متعارف اشخاص اطمينان به تحقق مواقعه حاصل مىشود ، و ميزان در حجيت اطمينان در مقام احتجاج و مواردى كه عمل شخصى نيست و حاكىخواهد احتجاج كند يا اشخاص ديگر مىخواهند اعتماد كنند ، حجيت عقلائى است و در اين موارد هم بناى عقلاء بر حجيت اطمينان وجود دارد . البته به نظر ما بايد بين اطمينان در موارد مختلف تفاوت قايل شد ، چنان كه اگر يك نفر ديدن ماه را ادعا كند ، نوع مردم اطمينان پيدا نمىكنند ، ولى اگر كسى بگويد كه زيد الآن نزد من بود و رفت ، براى نوع مردم در بسيارى از موارد اطمينان پيدا مىشود ،\r\n\r\n","description":"","footnote":"","page_name":" 7466 ","page_number":45},
  {"content":"\r\n\r\nموارد فرق دارد . پس در موردى كه نوع مردم به يك چيزى اطمينان پيدا كنند ، آن اطمينان حجيت عقلائى دارد . تذكر اين نكته نيز لازم است كه گاهى انسان در مورد بعضى از عمومات اطمينان پيدا مىكند كه مراد ، عام نيست و مواردى كه ارتكازات مردم بر خلاف آن عموم است خارج از دايره عموم قرار مىگيرد ، هر چند عبارت به لفظ عموم آمده است ، چون مطلبى كه ارتكاز شديد افراد باشد بايد با نص و صراحت از آن جلوگيرى شود و تنها با يك عام يا اطلاق آن ارتكاز را نفى نمىكنند .\r\nعلى أى تقدير ، در جايى كه اطمينان براى نوع اشخاص حاصل شود ، حجت است ، و در غير آن ، احتياج به تعبد شرعى دارد . بعضى جاها بعضى ظنون را شارع مقدس حجت قرار داده است و آنها جزء امور تعبدى هستند ، اما جايى كه احتياج به تعبد ندارد و بناى عقلاء بر آن هست و ردعى هم از شارع مقدس نشده است ، همان حصول اطمينان براى نوع مردم است .\r\nدر بحث ما نيز چون شرائط و خصوصيات طرفين از ناحيه مقتضى و مانع تفاوت دارد ، اگر موردى باشد كه به تحقق مباشرت ، اطمينان حاصل شود ، آن اطمينان حجت است ، و گرنه ، دليلى بر حجيت مطلق ظن نيست ، و استصحاب عدم مباشرت ، محكم است و بايد طبق آن عمل كرد . روايات مسأله هم مختلف است ، بعضى مثبِت مباشرت ، و بعضى نافىِ مباشرت‌اند ، جمع بين روايات هم همين است كه از نظر حكم ظاهرى ، در مواردى كه به حسب متعارف براى اشخاص ، اطمينان به تحقق مباشرت حاصل مىشود ، قول زن مقدم است و به تحقق مباشرت حكم مىشود ، و در موارد ديگر كه چنين نيست ، بايد به حكم اصل ( استصحاب عدم مباشرت ) عمل كرد .\r\nدر جمع بين روايات بايد توجه داشت كه نمىتوان گفت دسته‌اى از روايات ، حكم واقعى را متعرض شده‌اند و دسته ديگر مربوط به مقام ظاهر است و اين كه چگونه بايد عمل كنيم . اين خلاف ظاهر ادله است . حكم واقعى را متعرض شوند\r\n\r\n","description":"","footnote":"","page_name":" 7467 ","page_number":46},
  {"content":"\r\n\r\nو در مقام ظاهر طور ديگرى عمل كنند خلاف ظاهر است .\r\nالبته در مسأله مطلب ديگرى هم وجود دارد كه بايد مورد توجه باشد و آن اين‌كه محقق مىفرمايد : اينكه گفتيم اصل ، عدم دخول را اقتضا مىكند ، مربوط به جايى است كه زن ، بينه‌اى نداشته باشد ، و گرنه مواردى كه زن بتواند اقامه بينه كند ، مورد بحث نيست . مورد بحث اين است كه بينه و دليل اجتهادى در كار نباشد ، و ايشان مىفرمايد بعضى به ظنون و ظاهر حال اخذ كرده‌اند كه ظنى بيشتر نيست ، و بعضى هم به اصل عمل كرده‌اند و گفته‌اند بايد بگوييم كه مباشرت نشده است .\r\n« المسألة الثالثة : لو أصدقها تعليم سورة أو صناعة فقالت علمنى غيره ، فالقول قولها بلا خلاف و لا اشكال لأنها منكرة لما يدعيه نحو انكارها وصول المهر لو ادعى عليها تسليمه و نحو انكارها لو ادعى عليها تعليم السورة فقالت علمنى غيرها » .\r\nيك مسأله كلى هست كه مرد مدعى وفاء به دين است و زن منكر است ، زن قسم مىخورد و آن نفى مىشود . در مورد مهرهاى معمولى اين گونه است ، مورد ديگر اين است كه زن تعليم داده شده ، منتها مىگويد معلم او زوج نيست و ديگرى تعليم داده است . يكى ديگر اين است كه زن مىگويد قرار بود سوره يس را به من ياد بدهى و تو الرحمن را ياد داده‌اى و هنوز ايفاء مهر نشده است ، و مرد مىگويد به همان كه مهر قرار داده بودم ، وفا كردم . در همه اين موارد زن منكر است قسم مىخورد و آن نفى مىشود . منتها در اين فرض كه زن مىگفت ياسين را قرار بود به من ياد بدهى اما الرحمن را ياد دادى ، بايد اجرت الرحمن را زن بپردازد و زوج هم مهر خودش را بپردازد .\r\n« المسألة الرابعة : اذا اقامت المرأة بينةً أنّه تزوجها فى وقتين بعقدين فادعى الزوج تكرار العقد الواحد وزعمت المرأة انهما عقدان فالقول قولها لأن الظاهر معها . . . . » :\r\nاين مسأله كه مورد بحث و قابل ملاحظه است ، اين است كه زوجين هر دو\r\n\r\n","description":"","footnote":"","page_name":" 7468 ","page_number":47},
  {"content":"\r\n\r\nمىپذيرند كه انكحت و زوجت صادر شده و مكرر هم صادر شده است ، مثلًا ، ديروز يك انكحت و زوجت گفته شده و امروز هم دوباره گفته شده است ، زوج مىگويد من أنكحت كه امروز گفتم تكرار همان أنكحت ديروز بوده است ، زوجه مىگويد يك عقد جديد است ، بنابر اين زوج مىگويد تو بيش از يك مهر از من طلب ندارى ، و زوجه مىگويد دو مهر طلب دارم .\r\nروشن است كه گاهى تكرار ، جنبه احتياطى و گاهى جنبه تشريفاتى دارد ، عقدهاى معمولى هم كه مىخوانيم ، و صيغ مختلفى كه وجود دارد ، همه احتياطى است ، البته احتياط هم گاهى در دو جلسه و در دو روز است ، گاهى در يك جلسه ، هر چند ما معمولًا در يك جلسه و پشت سر هم احتياطا چند صيغه مىخوانيم . در اين مسأله فقهاء از زمان مرحوم شيخ طوسى به بعد نظرهاى مختلفى ارائه داده‌اند كه بحث خواهيم كرد . ما اين بحث را از كلام مرحوم شيخ در مبسوط شروع مىكنيم .\r\n\r\nبحث درباره عبارت شيخ در مبسوط\r\nمرحوم شيخ در مبسوط عبارتى دارد كه با كمى تلخيص چنين است : « اذا ادعت أنه نكحها يوم الخميس بعشرين و نكحها يوم الجمعة بثلاثين و شهد لها شاهدان . . . ثم اختلفا ، فقالت هما نكاحان فلى المهران و قال الزوج نكاح واحد و انما تكرر عقده فلك مهر واحد ، فالقول قول الزوجة لأنه يحتمل ما تدعيه و يحتمل ما يقول هو ، لانه يجوز أن يكون تزوجها ثم بانت منه بردّةٍ او خلعٍ ثم نكحها مستأنفاً ، فإذا امكن الامران معاً ، فالظاهر معها لأن الظاهر من العقد اذا وقع أنّه صحيحاً و حمله على خلافه خلاف الظاهر ، . . . . فإذا ثبت أنه يلزم لانكاحان فالأولى أن نقول أنه يلزمه المهران معاً و قال بعضهم يلزمه مهر و نصف ، لأنه يقول طلقتها بعد الاول قبل الدخول ، فعلى نصف المهر ، ثم تزوجت بها يوم الجمعة و هذا أقوى ، و على هذا لو قال طلقتها بعد النكاح الثانى قبل الدخول ، لم يلزمه اكثر من نصف المهر\r\n\r\n","description":"","footnote":"","page_name":" 7469 ","page_number":48},
  {"content":"\r\n\r\nفيه ايضاً » . « 1 »\r\nمرحوم شيخ طوسى ابتدا با يك تقريب مىفرمايد أولى اين است كه بگوييم دو مهريه بايد بدهد ، ولى بعد مىگويد بعضى گفته‌اند كه يك مهر و نصف كفايت مىكند و وجهش را هم ذكر كرده و مىفرمايد و هو اقوى .\r\nتوضيح كلام شيخ طوسى : ايشان ابتدا هر دو طرف را محتمل مىداند ، چون متعارفِ دو عقد آن است كه دو مهر هم معين شده باشد ، و در اثر مدعا كه تعدد عقد است ، ظاهر با زن است ، چون معناى تكرار اين است كه انشاء دوم اثر واقعى ندارد و صحيح نيست ، در حالى كه صحت عقدها اقتضا مىكند كه هر دو تأثير كرده و ايجاد علقه كرده باشد و اين با تكرار سازگار نيست . از طرف ديگر ممكن است بر خلاف متعارف دو نكاح واقع شده باشد ، ولى يك مهر بيشتر نباشد ، يعنى ممكن است كه دو عقد شده و تكرارى هم نبوده ، ولى بعد از عقد اول ، يكى از اينها قبل از دخول مرتد شده و عقد در اثر ارتداد منفسخ شده ، يا زن با خلع ، مهر خود را بخشيده است و طلاق خلعى گرفته است ، پس قهراً مهر ندارد . و اگر مهرى ثابت باشد به وسيله عقد دوم است . پس مىگويد هر دو محتمل است . ولى احتمال اينكه ارتداد يا خلعى واقع شده باشد ، مورد ادعاى هيچ يك از طرفين نيست ، مرد كه مىگويد تكرار است ، اين حرف را نمىزند چون خلاف ادعاى تكرارش است ، زن هم كه مىگويد دو مهر دارم ، خلاصه مفروغ عنه است كه چنين احتمالى در بين نيست ، بنابراين ، هم تعدد نكاح هست و هم تعدد مهرين ، و با دفع احتمال ارتداد يا خلع ، احتمال مهر واحد هم دفع شده است . و بحث اينجا مىآيد حالا كه مهر\r\n\r\n\r\n","description":"","footnote":"\r\n( 1 ) - المبسوط ، نشر مكتبة المرتضويه ، ج 4 ، ص 291\r\n","page_name":" 7470 ","page_number":49},
  {"content":"\r\n\r\nواحد دفع شد ، آيا دو مهر كامل بايد حساب شود يا يك مهر و نصف ؟ چون در عقد دوم ، مهر كامل با خود عقد مىآيد ، ولى بحث آن است كه آيا با عقد اول ، مهر كامل مىآيد يا مهر ناقص ؟ اينجا بعضى از فقها مىگويند بعد از اينكه كلمات اينها متضارب شد و نتوانستيم يك طرف را اثبات كنيم ، مىگوييم به حسب ظاهر اين است كه هر دو عقد واقع شده است ، رده و امثال اينها كه هيچ مهرى در كار نباشد ، منتفى است ولى از آن‌جا كه ممكن است در عقد اول قبل از دخول طلاق واقع شده باشد ، نصف مهر به گردن زوج مىآيد ، البته احتمال دخول هم وجود دارد ولى اين احتمال با اصل عدم دخول ، منتفى مىشود . در نتيجه نصف مهر از عقد اول و يك مهر كامل هم از عقد دوم بر عهده زوج مىآيد . اين وجهى است كه بعضى گفته‌اند و مرحوم شيخ آن را تقويت مىكند . خلاصه آن‌كه دو نكاح واقع شده است و تكرار نيست ، و با اخذ به ظاهر بايد بگوييم هر دو عقد درست واقع شده است ، ولى چون رده و خلع احتمال داده نمىشود و ما نمىگوييم و بعيد هم هست ، قول به عدم مهر در عقد اول منتفى است ، و نسبت به عقد اول بر بيش از نصف دليل نداريم ، دخول واقع نشده و طلاق قبل از دخول بوده و نصف است .\r\nايشان مىفرمايد ، اين قول دوم كه بعض مىگويند ، أقوى است .\r\nاشكال علامه به شيخ طوسى : مرحوم علامه در مختلف مىفرمايد كه اين صدر و ذيل با هم سازگار نيست و شيخ در مسأله ترديد دارد . « 1 » ديگران هم درست روشن نيست كه حرف مرحوم علامه را مىپذيرند يا نمىپذيرند .\r\nولى به نظر من ، نظر ايشان همان هو اقوى است كه بعد گفته است ، با اين بيان كه ابتدا اصل دو مهر را در مقابل اينكه قبلًا مىگفت با عقد اول ممكن است هيچ مهرى نداشته باشد ، نفى كرده است ، وسپس مىگويد حال كه قول به يك مهر را كنار گذاشتيم ، أقوى اين است كه ما يكى و نصفى بگوييم . بنابراين ، اگر عقد دوم هم واقع شده و بعد دومى هم طلاق داده شد ( نوعا فرض مسأله اين است كه بعد از طلاق دادن دعواها شروع شده است ) اينجا هم اگر مرد بگويد طلاق دوم هم قبل از دخول است ، قهراً بايد يك مهر بدهد ، كه نصفش از عقد قبل و نصفش هم از\r\n\r\n\r\n","description":"","footnote":"\r\n( 1 ) - مختلف الشيعه ، مؤسسة النشر الاسلامى ، ج 7 ، ص 177\r\n","page_name":" 7471 ","page_number":50},
  {"content":"\r\n\r\nعقد دوم خواهد بود .\r\nاشكال دوم : مرحوم شيخ طوسى در عبارات فوق مىفرمايد « لأنه يقول طلقتها بعد الاول قبل الدخول » ، مرحوم علامه حلى اشكالى كرده و در كلمات شهيد اول و بعدىها هم هست كه چطور زوج مدعى طلاق قبل از دخول مىشود در حالى كه قائل به تكرار است ، معناى تكرار اين است كه طلاق نداده ، دوباره تكرار كرده ، طلاق دادن با تكرار دو مفهوم مختلف و متضاد است ، اول زوج مدعى بود كه عقد جديد تكرر عقد سابق است ، و زوجه مىگفت كه فرقتى حاصل شده و يك عقد جديدى خوانده شده ، آن كه قائل به تكرر است بايد بگويد فرقتى حاصل نشده و همان عقد بوده و دوم تأكيد بوده ، به هر داعى كه هست دومى ذكر شده ، پس اينكه مىگويد « يقول إنى طلقتها قبل الدخول » با حرف اول و ادعاى تكرار منافات دارد .\r\nپاسخ به علامه : البته به حسب ظاهر اشكال علامه وارد است و تنافى دارد ، ولى من احتمال مىدهم كه مراد مرحوم شيخ اين باشد ( چنان‌كه بعد هم همين را اختيار مىكند ) كه زوج حرف اولش اين است كه تكرار شده ولى ما حرفش را رد كرديم و گفتيم اين حرف تو مقبول نيست ، براى اينكه بينه هم به اولى و هم به دومى شهادت داده و ظاهر شهادت هم اين است كه به عقد صحيح شهادت داده و عقد صحيح هم بايد ايجاد حليت كند ، و اگر تكرار باشد ديگر دومى ايجاد حليت نمىكند و نقشى در تحليل ندارد . پس از ابطال مدعاى زوج مرد مىگويد حالا كه حرف ما مردود شد و قبول نشد ، چرا دو مهر كامل بدهم ، يك مهر و نيم هم كفايت مىكند ، اين على الفرض است يعنى روى فرض اينكه حرف ما روى حساب شرع قبول نشد ، حرف جديدى مىزند كه اصول هم مطابق با آن است ، مىگويد كه من شك دارم كه در آن اولى بيش از نصف به گردن من آمده يا نيامده ؟ مىگوييم بيشتر از نصف نيامده و يكى و نصف كافى است ، چون اگر قبل از دخول باشد يكى و نصف كافى است . ما احتمال مىدهيم كه اين « لأنه يقول » قول ثانوى شخص است\r\n\r\n","description":"","footnote":"","page_name":" 7472 ","page_number":51},
  {"content":"\r\n\r\nكه بعد از اقامه بينه مىگويد ، در واقع يعنى ما حرف بينه را پذيرفتيم .\r\n\r\nبررسى دليل تقدم قول زوجه در تعدد نكاح\r\nدليل : شهيد اول در غاية المراد ، و شهيد ثانى در مسالك كه عبارتش همان عبارت شهيد اول است « 1 » ، در اين باره كه چرا در اختلاف بين زوجين در مسأله تعدد نكاح يا تكرار نكاح ، قول زوجه مقدم است ؟ گفته‌اند : به دليل اينكه عقد نكاح ، حقيقت شرعيه در سبب اباحه بضع است . و عقد دوم اگر تكرار عقد اول باشد ديگر مبيح بضع نخواهد بود ، چرا كه تحصيل حاصل مىشود . و اگر مبيح بضع نباشد مجاز است . و اگر ما شك كرديم كه آيا كاربرد آن على نحو الحقيقة يا على نحو المجاز است ، اصالة الحقيقة حكم مىكند كه ما به معناى حقيقى خودش حمل كنيم و قهراً حكم كنيم كه هر دو مبيح بضع هستند ، پس تكرار در كار نيست . « 2 »\r\nاشكال : مرحوم صاحب جواهر در مقام اشكال مىفرمايد ، اولًا مورد منازعه در كلمه عَقَد نيست كه كلمه عقد به چه معنا گفته مىشود ، چون بحث در « أنكحت و زوجت » است كه جزو مصاديق عقد هستند . يعنى يكى مىگويد اين انكحت كه گفتم ، از باب تكرار بود ، و ديگرى مىگويد انكحت از باب تكرار نبوده و خودش تحليل بضع كرده است . ثانياً عقد حقيقت شرعيه ندارد ، عقد در كلام شرع به همان معنايى است كه عرف استعمال مىكند ، و چنين نيست كه يك لغتى در شرع آمده باشد كه عوض شده باشد و معنايش تغيير كرده باشد . بلكه از راه ديگرى مىشود گفت كه ظاهر آوردن صيغه انكحت آن است كه مىخواهد به اين انكحت ترتيب اثر نكاح بدهد ، كه مقتضى اصالة الصحه هم همين است .\r\n\r\n\r\n","description":"","footnote":"\r\n( 1 ) - توضيح استاد مدظله : در اين مسأله مرحوم صاحب جواهر مطلب را از شهيد ثانى نقل مىكند و بعد مناقشاتى دارد ، ولىكلمات شهيد ثانى ، عين همان الفاظ و تعبيراتى است كه شهيد اول در غاية المراد دارد ، ايشان ديگر غاية المراد را نديده و به عنوان كلام مسالك بحث كرده است ، چون مسالك شرح خود شرايع است ولى تمام آن مثال‌ها و عبارت‌ها و تشبيهات ، همه عين عبائر غاية المراد است\r\n( 2 ) - مسالك الافهام ، ج 8 ، ص 304\r\n","page_name":" 7473 ","page_number":52},
  {"content":"\r\n\r\nپاسخ : منتها اين اشكال به شكلى كه ايشان مىفرمايد ، نه به شهيد اول و نه به شهيد ثانى وارد نيست ، زيرا منظور ايشان آن نيست كه لفظ عقد ، حقيقت شرعيه در مبيح بضع بودن است ، چرا كه اصلًا در مفهوم عقد اباحه بضع نيست ، و مصاديق عقد يعنى انكحت و زوجت اباحه بضع مىآورند . شهيد اول و شهيد ثانى مىخواهند بگويند اگر انكحت بگويد ، نكاح حاصل مىشود ، به قرينه سببيت عقد براى حليت بضع و ثانياً فرض كنيم شهيد اول هم اين را فرموده باشد كه عقد حقيقت شرعيه براى مفهوم محلل بضع است ، اين نكته ناظر به عنوان مسأله‌اى كه معمولًا مطرح كرده‌اند كه بينه‌اى به وقوع دو عقد شهادت داده است ، و عقد هم عبارت از چيزى است كه اثر شرعى دارد و موجب تحليل مىشود . يعنى مشهودٌبه شاهد ، عقد است ، هر چند در خارج ، متعاقدين انكحت و زوجت مىگويند ، ولى از آن‌جا كه عقد حقيقت در مبيح بودن باشد پس كأنه بينه به اين شهادت مىدهند كه « أنكحت و زوجت » اى گفته شده كه مبيح بوده است ، چون كلمه عقد را در شهادت خودش به كار برده ، مىگويد من كه شهادت مىخواهم بدهم مىگويم دو عقد واقع شده است ، عقد هم كه حقيقت شرعيه است ، پس معنايش اين است كه آن انكحت و زوجت كه اينها شهادت مىدهند ، انكحت و زوجت مؤثر در حصول نكاح را شهادت مىدهند ، هر چند مورد نزاع عبارت از انكحت و زوجت است ، ولى اگر بينه گفت آن كه واقع شده است ، مصداق براى عقد است ، ( آن عقد كلى كه خودش حقيقت شرعيه دارد ) ، اين كافى است . بنابر اين ، اين اشكال كه ما به كلمه عقد كارى نداريم وارد نيست ، چون ممكن است شهادت شهود روى كلمه عقد باشد .\r\nالبته گاهى طرفين توافق دارند كه در خارج يك چيزى واقع شده است ، ولى كلمه‌اى به كار نمىبرند ، مثلًا طرفين توافق مىكنند كه يك انكحت گفته است ، اينجا ديگر حقيقت شرعيه در كلمه عقد به درد نمىخورد . اما اگر بينه شهادت به\r\n\r\n","description":"","footnote":"","page_name":" 7474 ","page_number":53},
  {"content":"\r\n\r\nكلمه عقد داده باشند ، اين حقيقت شرعيه به درد مىخورد هر چند كه متنازع فيه مصاديق عقد باشد ، ولى آن يكى مىگويد مصداق براى عقد واقع شده كه حقيقت شرعيه دارد و آن يكى منكر است ، اين كافى است .\r\nدو اشكال از كاشف اللثام : مرحوم صاحب كشف اللثام بر خلاف قوم يك مطلبى دارد ، ايشان اشكال كرده است ، كه حتى اگر در كلام شهود كلمه عقد باشد باز هم مرادشان مصداق عقد ، يعنى انكحت و زوجت و ايجاب و قبول است ، و در واقع شاهد مىگويد من در آنجا بودم ، كه عقد واقع شد ولى مرادش از عقد اين است كه آنجا بودم كه او گفت أنكحت و اين هم گفت قبلت ، اما در دلش چه بود ، اين مورد شهادت نيست ، چون قوام عقد به قصد است ، و قصد هم مرئى نيست ، پس شاهد نمىتواند نسبت به قصد متعاقدين شهادت بدهد ، طبعاً به وقوع عقد صحيح هم نمىتواند شهادت بدهد . پس بحث از خود كلمه عقد و حقيقت شرعيه فايده ندارد .\r\nايشان اشكال ديگرى هم مطرح مىكنند مبنى بر اين كه علقه حاصله بين زن و شوهر ، چه يك علقه باشد و چه دو علقه ، امرى است حادث ، و اگر شك كرديم كه اين علقه حدوث پيدا كرده يا نه ، اصالة العدم داريم و خود ايشان تمايل پيدا مىكند به اينكه هيچكدام از اين عقدها واقع نشده ، يعنى علقه‌ها حاصل نشده است و هيچ مهرى در كار نيست . « 1 »\r\nپاسخ به اشكال كاشف اللثام : اين فرمايش ايشان تعجب است ، اولًا : خود اين يك بحثى است كه مواردى وجود دارد كه ظواهر يك شيئى عند العقلاء يا عند الشرع ، اماره است ، و بناى عقلاء اين است كه لفظ را اماره بر قصد مىدانند و اگر خود طرف گفت كه من چنين قصدى نداشتم ، حرفش مسموع نيست و اين را از او قبول نمىكنند ، بناء عقلا هست كه خود اين را كاشف از نيت مىدانند . يعنى لفظى\r\n\r\n\r\n","description":"","footnote":"\r\n( 1 ) - كشف اللثام ، همان ، ص 483 - 484\r\n","page_name":" 7475 ","page_number":54},
  {"content":"\r\n\r\nگفته شده و ظاهر در اين است كه عن اعتقادٍ گفته شده ، هر چند لفظ براى اعتقاد وضع نشده ولى اگر متكلم چيزى را مىگويد ، بناى عقلا اين است كه مىخواهد به آن ترتيب اثر بدهد و چنين نيتى را دارد ، هر چند خود نيت مشهود نيست ولى عرف خود لفظ را اماره بر قصد مىگيرد . حال در اين موارد بحثى هست كه آيا مىشود شخص به همان معناى صحيح كه يك شرطش عبارت از نيت داشتن است ، شهادت بدهد يا بايد به مشهودٌ به خودش شهادت بدهد ، از بعضى از روايات استفاده مىشود كه شخص مىتواند به همان معناى صحيح شهادت بدهد ، مثلًا در يد كسى مالى هست ، بينه چون ديده در دستش هست مىگويد اين مال زيد است ، و به مدلول خود شىء كه اماره بر او قائم شده ، شهادت مىدهد با اينكه مال بودن او محسوس نيست ، فقط در دست بودن را مىداند ، ولى مىتواند شهادت بدهد . پس اولًا مىتوانيم بگوئيم ممكن است شهادت شهود راجع به نكاح صحيح معتبر باشد ، هر چند نيت طرفين را ندانند . البته اگر قرينه داشته باشيم كه حتماً در دلش نبوده بحث ديگرى است ، ولى اگر مشكوك باشد لازم نيست خودش مشهود باشد ، همين كه اماره شىء مشهود باشد و عقل يا شرع آن را اماره بداند ، ولو سببيت و اماريت ظاهرى است ، مىشود به وسيله مشهود بودن سبب ، به مسبب شهادت بدهد .\r\nثانياً : اگر اين را قبول نكرديم و گفتيم بينه فقط به مشهود خودشان شهادت مىدهند ، مىگويند اين أنكحت گفت و آن هم قبلت گفت ، همين انكحت و قبلت را ما مىشنيديم ، و نمىدانيم كه آيا عن جدٍ گفته يا نگفته ، بناى عقلا اين است كه بگويند عن جدٍ گفت . يعنى بناى عقلا بعد از شهادت شهود است و هر چند شهود كارى به جد و غير جد ندارند و فقط چيزى را كه ديده‌اند مىگويند ، ولى بناى عقلا اين است كه همين شهادت را دليل بر وقوع جدى آن مىگيرند . و اگر كلمه عقد را هم به كار ببرند و ما به قرينه بگوئيم مرادشان از عقد ، انكحت و زوجت است ، نه\r\n\r\n","description":"","footnote":"","page_name":" 7476 ","page_number":55},
  {"content":"\r\n\r\nعقد صحيح ، باز هم شهادت شهود به منزله اين است كه خود ما شنيديم ، خود ما اگر شنيديم انكحتُ و زوجتُ گفت ، بايد بگوئيم علقه حاصل شده ، اماره عقلايى هست كه همين انكحت و زوجت موجب علقه هم هست ، ما لم يثبت خلافه . اين فرمايش ايشان تمام نيست .\r\n\r\nبحثى درباره وضع صحيح و اعم در الفاظ\r\nمرحوم صاحب جواهر گويا واضح مىداند كه قطعاً حقيقت شرعيه‌اى در كار نيست ، چه در لفظ عقد صحيح شرعى و چه در نكاح . ايشان مىفرمايد واضح است كه لفظ نكاح كه استعمال مىشود چه اخبارى و چه انشائى ، از نظر وضع به آن نكاحى كه موجب حليت بضع باشد ، اختصاص ندارد تا بگوئيد اگر مكرر شد ، قبلى حليّت بضع آورده و دومى نمىآورد ، ايشان مىفرمايد اين مطلب واضح است كه درست نيست و به نكاح فاسد و صحيح ، نكاح گفته مىشود . « 1 »\r\nاستدلال آخوند : اين بحث بحث مفصلى است كه در كفايه هم مطرح است و ما مختصرى اشاره مىكنيم . درست در مقابل مرحوم صاحب جواهر كه وضع براى اعم را واضح مىداند ، مرحوم آخوند جزء صحيحىها است و مىفرمايد كه لفظ در خصوص صحيح وضع شده است و دليل مىآورد كه احكام و آثارى در شرع مقدس بدون قيد و شرط روى طبيعت نماز آمده است در حالى كه آن آثار مخصوص به نماز صحيح است ، مثلًا نفرموده است كه الصلاة الصحيحة تنهى عن الفحشاء و المنكر و فرموده است كه الصلاة تنهي عن الفحشاء و المنكر . از همين قيد نزدن ، معلوم مىشود كه نمازِ صحيح است كه نماز ناميده مىشود و نماز فاسد اصلًا نماز نيست ، پس معلوم مىشود كه طبيعت با صحيح مساوى است . « 2 »\r\nاشكال محقق عراقى به آخوند : مرحوم آقا ضياء اينجا در دفاع از مرحوم شيخ انصارى به كلام مرحوم آخوند اشكال مىكند و مىگويد استدلال به اين موارد براى\r\n\r\n\r\n","description":"","footnote":"\r\n( 1 ) - جواهر الكلام ، ج 31 ، ص 144\r\n( 2 ) - كفاية الاصول ، مؤسسة النشر الاسلامى ، ص 45\r\n","page_name":" 7477 ","page_number":56},
  {"content":"\r\n\r\nمرحوم شيخ انصارى كه اصالت الحقيقه و اصالت الاطلاق را به صورت مطلق قبول دارد مىتواند مفيد باشد ولى براى مرحوم آخوند فايده‌اى ندارد . زيرا شيخ مىتواند چنين استدلال كند كه لفظ در خصوص صحيح استعمال شده و استعمال دليل بر حقيقت است ، به مرحوم سيد مرتضى هم نسبت مىدهند كه قبلًا اين را مىگفته است . و مراد از صلاة در الصلاة تنهى عن الفحشاء و المنكر ، الصلاة قربان كل تقى ، معراج المؤمن ، صلاة صحيحه است منتها اگر شك كنيم كه آيا لفظ مجازاً يا حقيقتاً استعمال شده ، بايد بگوئيم على نحو الحقيقة استعمال شده و در نتيجه از استعمال ، مىتوانيم وضع لفظ را كشف كنيم و بفهميم كه لفظ ، حقيقت در صحيح است . ولى مرحوم آخوند كه مىفرمايد اصالة الحقيقه فقط در جايى است كه شك در مراد از مستعمل فيه باشد ، يعنى نفهميم كه اينجا چه اراده شده ، كه در اين صورت ، اصل عقلايى هست كه به معناى حقيقت حمل مىكنند ، اما اگر مراد معلوم است ولى نمىدانيم كه على نحو المجاز استعمال شده يا على نحو الحقيقه ، ديگر چنين اصلى نداريم كه ثابت كند استعمال حقيقى بوده است . ولى مرحوم شيخ قائل است كه چنين اصلى داريم . پس اين استدلال با مبناى مرحوم آخوند سازگار نيست . « 1 »\r\nپاسخ استاد به محقق عراقى : ولى به نظر ما اين اشكال مرحوم آقا ضياء به مرحوم آخوند وارد نيست ، و مرحوم آخوند به مبناى خودش بىتوجه نبوده ، ولى نكته‌اى وجود دارد كه مرحوم آخوند در جاهاى مختلف كفايه به آن اشاره دارد ، و همان باعث شده است كه ايشان اين‌جا از استعمال ، وضع حقيقى را نتيجه بگيرند .\r\nآن نكته اين است كه اگر ما در يك استعمال شك كنيم كه با قرينه بوده يا بى قرينه ، اصلى نداريم كه اثبات كند كه بىقرينه استعمال شده و كشف حقيقت بكنيم ، ولى اگر در جايى روشن است كه لفظ من غير عنايةٍ لفظ استعمال شده است ، و هيچ\r\n\r\n\r\n","description":"","footnote":"\r\n( 1 ) - نهاية الافكار ، مؤسسة النشر الاسلامى ، ج 1 ، ص 89\r\n","page_name":" 7478 ","page_number":57},
  {"content":"\r\n\r\nاستعاره و تشبيه و عنايتى در كار نيست ، اين عبارة اخراى حقيقت بودن لفظ در آن معناست . چيزى كه ايشان منكر است جايى است كه بود يا نبود قرينه مشكوك است و معلوم نيست كه آيا بالعناية است يا لا بالعناية ، كه در اين موارد ايشان ميگويد اصلى نداريم كه بگويد لا بالعناية است . ولى ايشان مكرر اين تعبير را دارد كه استعمال من غير عنايةٍ علامت حقيقت است . بنابر اين ايشان اينجا مىگويد الآن كه ما مىگوييم الصلاة قربان كل تقى ، مثل اين نيست كه حيوان را در خصوص انسان يا در خصوص مرد استعمال كنيم كه مجاز است ، بلكه من غير تأول استعمال شده و قهراً حقيقت است ، و كاشف از اين است كه استعمالش در خصوص صحيح على نحو الحقيقة است ، چون بالعناية نيست .\r\nالبته ممكن است كسى بخواهد اين گونه به مرحوم آخوند اشكال كند كه اينجا هم معلوم نيست كه بدون عنايت باشد ، كه البته بحث ديگرى است ، اما اين اشكال وارد نيست كه به ايشان گفته شود كه شما مبناى خودتان را فراموش كرده‌ايد و بنابر مبناى مرحوم شيخ استدلال مىكنيد .\r\nاشكال استاد به آخوند : ولى ايرادى كه به مرحوم آخوند وارد است آن است كه اگر بخواهيم به صورت وجدانى استعمالات من غير تأول را حساب كنيم ، بايد قائل به وضع براى اعم بشويم . چنان كه به عنوان مثال به يك قورى كه يك جايش ترك خورده يا مثلًا دسته‌اش شكسته ، مىگوييم اين قورى است ، و صحت سلب هم ندارد . مثل استعمال لفظ اسد در رجل شجاع نيست كه بالعناية باشد . و همين طور است استعمال نماز در نماز فاسد ، كه مثل استعمال لفظ انسان در مطلق حيوان نيست كه هم براى ناطق و هم غير ناطق مقسم قرار مىگيرد . و نيز در نكاح‌هاى فاسد و عقدهاى فاسد كه قيد فاسد را مىآوريم ، مثل اين نيست كه بگوييم انسانِ فرس ، يعنى دو مفهوم متضاد نيستند ، چون در اين صورت با خود عقد تباين پيدا مىكند . چنان كه مرحوم صاحب جواهر مىگويد كه واضح است كه عباراتى مثل\r\n\r\n","description":"","footnote":"","page_name":" 7479 ","page_number":58},
  {"content":"\r\n\r\nعقدِ فاسد و عقدِ صحيح ، بالعناية استعمال نمىشود . حال اگر مرحوم آخوند استعمال من غير عنايةٍ را دليلى براى حقيقت مىداند و درست هم هست ، بايد همين استعمالات را ملاك قرار دهد و قائل شود كه نكاح در اعم وضع شده است .\r\nچون وقتى به نكاح فاسد ، نكاح گفته مىشود ، استعمال بالعناية نيست ، و آخوند مىتواند آنها را دليل بگيرد براى أعم . و اتفاقاً بهتر از آن مواردى است كه ايشان ذكر كرده و آنها را دليل براى أخص دانسته است ، زيرا آنها حكم طبيعت است ، حتى نماز صحيح را هم نمىگويد كه معراج المؤمن است ، نماز بايد قبول شود ، كه شرايط آن فوق الصحة است .\r\nحتى با اين فرض كه در الصلاة قربان كل تقى ، معراج المؤمن ، تنهى عن الفحشاء و المنكر ، مراد صلاة صحيحه باشد نه صلاة صحيحه مقبوله كه أخص از خود نماز هم هست باز نمىتوان براى قول به صحيحى به آن استدلال كرد . مرحوم آخوند راجع به استثناء متصل و استثناء منفصل مىگويد گاهى قيد بودن بعضى از قيود به طورى واضح است كه به منزله متصل است ، و بعضى ديگر احتياج به فكر و تأمل دارد و بعد از تأمل انسان مىفهمد كه حكم روى كلى نرفته و استثناء و قيدى دارد ، آنها منفصل حساب است ، ولى بعضى از عقليات و احكام و چيزهاى عقلى به منزله متصل است . يعنى با اينكه لفظ از نظر وضع كلام أعم است ، ولى به تناسب حكم و موضوع به قدرى واضح است كه از اول كه القاء مىكنند ، بدون تأمل با قيد به ذهن مىآيد . و با وجود امكان وضع براى مطلق يك مفهوم ، بعضى از احكام منشأ مىشوند كه آن مفهوم به صورت مقيد به ذهن بيايد ، كأنه آن قيد همراهش ذكر شده است . در الصلاة قربان كل تقى ، به قدرى واضح است كه اين محمول روى قسم خاصى از نماز رفته كه احتياجى ندارد كه بگوييم الصلاة الصحيحة قربان كل تقى ، هر چند كه وضع لفظ صلاة براى اعم باشد . پس در اينطور موارد قيد ذكر نشده ، به منزلة المذكور است كأنه الصلاة الصحيحه گفته است . بنابر اين اينجا در\r\n\r\n","description":"","footnote":"","page_name":" 7480 ","page_number":59},
  {"content":"\r\n\r\nواقع استعمال با قرينه است و لازمه‌اش اين نيست كه هر جا صلاة استعمال شد ، در خصوص صحيحه استعمال شود ، تا مجبور باشيم در نمازهاى فاسد ، قائل به مجاز شويم . بنابراين به نظر ما كلًا نمىشود براى وضع صحيح استدلال كرد ، آن‌هم نه از باب اشكال مرحوم آقا ضياء كه مبتنى بر اعم بودن استعمال است .\r\nسخن نهايى استاد : به نظر مىرسد در ماهيات مخترعه ، چيزى كه اولين بار اختراع و ساخته مىشود ، لفظ وضع شده براى آن شئ ، براى صحيحش وضع مىشود ، يعنى لفظ به وضع تخصيصى ، براى صحيح وضع شده ، ولى خود به خود و در اثر كثرت استعمال لفظ توسعه پيدا مىكند و به وضع تخصصى أعم مىشود .\r\nقورى اگر ترك خورده باشد ، قورى است ، قورى كه دسته‌اش شكسته باشد ، قورى است ، واضعى كه اول اسم‌گذارى مىكند ، اينها را قيد نكرده است ولى در اثر كثرت استعمال به وضع تخصصى توسعه پيدا مىكند ، اين انبساط طبيعى در اين الفاظ هست كه و لو اول براى صحيح است ولى بعد توسعه پيدا مىكند . « 1 » خلاصه مرحوم صاحب جواهر در اينجا ادعاى وضوح مىكند كه الفاظ أعم از حقيقت و غير آن است .\r\nناگفته نماند كه رابطه احكام با موضوعات از اين جهت هميشه يك گونه نيست و چنين نيست كه احكام هميشه اقتضاء كنند كه موضوعشان صحيح باشد ، بلكه فقط برخى از احكام اقتضا مىكنند كه روى صحيح رفته باشد . موارد مختلف است ، مثلًا مرحوم آقاى خوئى در بحث ثمرات تقدم زن بر مرد در نماز ، گفته تقدم زن بر مرد در نماز موجب بطلان نماز كسى است كه متأخر است و پشت سر زن مىخواهد نماز بخواند ، اين مورد بحث است كه حالا كه نماز زن اشكال دارد ، آيا\r\n\r\n\r\n","description":"","footnote":"\r\n( 1 ) - توضيح استاد مدظله : اين نكته يك وقتى به ذهنم آمده بود ديدم كه به ذهن مرحوم آقاى ميرزا عبدالله مجتهدى هم كه از علماء درجه اول و از اكابر علماء بود ، همين آمده است ، به ايشان عرض كردم ، فرمود من هم به نظرم مىآيد ، منتها او يك مثالى اضافه كرد ، ايشان تعبير مىكرد مانند روغن كرچك است ، يك قطره كه مىخورد انبساط طبيعى دارد ، خود به خود منبسط مىشود و همه جا را مىگيرد\r\n","page_name":" 7481 ","page_number":60},
  {"content":"\r\n\r\nنماز اين مرد كه پشت سرش مىخواهد نماز بخواند هم اشكال دارد يا نه ؟ كه اگر أعمى شديم ، ميگوييم نماز مرد هم اشكال دارد ، اما اگر گفتيم صلاة در مقابل خصوص صحيح وضع شده ، مرد الآن پشت سر مصلى نماز نمىخواند .\r\n\r\nتفكيك بين بحث حقيقت شرعيه و صحيح و اعم :\r\nدر كلام شهيد اول و شهيد ثانى و آن كه جواهر نقل كرده ، دو مسأله با هم مخلوط شده ؛ يكى اينكه در باب عقد ، حال مراد خود لفظ عقد باشد يا مصاديق عقد مثل نكاح و بيع و اجاره ، مدعى شده‌اند كه حقيقت شرعيه دارد ، كه مرحوم صاحب جواهر منكر است و البته حق با مرحوم صاحب جواهر است كه مىگويد حقيقت شرعيه‌اى در كار نيست ، و عقد در حقيقت به معناى قرارداد است و شرع مطهر هم عقد را به همان معناى قرارداد استعمال مىكند . يا اين‌كه در لغت تزويج ، به معناى همسر اختيار كردن است ، شرع هم به همان معنا مىگويد ، نكاح هم لغوى و هم شرعى به همين معناست . خيال مىكنم از متأخرين ، مرحوم آخوند و اشخاص ديگر هم اين را قائل نيستند كه شرع لغت جديدى در اينها آورده و به معناى خاصى اينها را استعمال مىكند . ايشان هم قائل هستند كه از معناى اولى جدا نشده است .\r\nبحث ديگر اين است كه در هر اصطلاحى - لغوى يا شرعى - و چه حقيقت شرعيه داشته باشيم يا نداشته باشيم ، آيا بايد به صحيح حمل كنيم يا به معناى أعم از صحيح ؟ زيرا روشن است كه آن‌چه شارع حكم به صحتش مىكند با آن‌چه عرف حكم به صحتش مىكند و يا عرف‌هاى مختلف حكم به صحتش مىكنند ، با هم تفاوت دارد ، زيرا ممكن است شرع در مصاديق تصرفاتى كرده باشد كه در عرف چنين چيزى نيست ، فرض كنيد اكرام ، تجليل كردن از كسى است ، يك مفهوم عام است كه ممكن است در عرف‌ها متفاوت باشد ، يك جا مىبينيد كه بخواهيم احترام كنيم اگر عمامه نداريم بايد عمامه بگذاريم تا طرف مقابل را\r\n\r\n","description":"","footnote":"","page_name":" 7482 ","page_number":61},
  {"content":"\r\n\r\nاحترام كرده باشيم ، فرنگى مآب‌ها كلاهشان را بر مىدارند ، اينها اختلاف در مصاديق است . بعد از اينكه مفهوم اختلاف پيدا نكرده است ، مصداق را چطور بايد قرار دهيم ، مفاهيم عرف را كه محل ابتلاء است بايد مصداق قرار دهيم يا معيار شرع است ؟ لذا بحث مىشود كه لفظ به كدام يك از معانى صحيح يا أعم حمل شود ؟ و اگر حمل به صحيح شد ، به صحيح شرعى حمل شود يا اين كه موارد مختلف است ؟ و واضح است كه اين بحث جداى از اين است كه حقيقت شرعيه داريم يا نداريم . اينها بحث‌هاى مخلوط به هم است كه همه به يك شكل در جواهر بيان شده است .\r\nالبته همانطور كه قبلًا ذكر شد ، به حسب ظاهر مىشود گفت در ماهيت‌هايى كه كسى اختراع مىكند و لفظى را براى آن وضع مىكند ، اول با يك حد و حدودى لفظ را وضع مىكند ، بعد آن مفهوم خود به خود تدريجاً توسعه طبيعى پيدا مىكند . شرع مقدس هم اگر يك مفهومى اختراع كرده اسمش را نماز گذاشته ، ده جزء برايش ذكر كرده مىگويد نماز اين است ، اين به وضع تخصيصى است ، ولى به وضع تخصصى به تدريج در اثر كثرت استعمال و اطلاق به مشابهات توسعه طبيعى پيدا مىكند ، ولى در عين حال اين را مىتوانيم بگوييم كه شرع كه مىگويد نماز اين ده جزء است ، ظاهرش اين است كه گفتن اختراع ، مقدمه براى ترتيب احكام است ، يعنى من هر وقت روى اين نماز حكمى خواستم بار كنم ، موضوع واجد اين ده جزء است ، در كلمات خود شارع اگر نماز واقع شد ، همان كه صحيح بوده و واجد اجزاء كذايى بوده ، آن نماز مىشود و قهراً احكامى هم كه مترتب مىشود ، عبارت از همان نماز ده جزئى است كه قبلًا ذكر كرده است ، آن موضوع حكمش توسعه طبيعى پيدا نمىكند .\r\n\r\nبحثى درباره اصالة الحقيقه و اصالة التأسيس\r\nگفته شد كه كشف اللثام علاوه بر اصالة الحقيقة ، اصالة التأسيس را نيز ذكر كرده\r\n\r\n","description":"","footnote":"","page_name":" 7483 ","page_number":62},
  {"content":"\r\n\r\nاست ، ولى براى ما اين گونه اصول ثابت شده نيست ، نه اصالة الحقيقة براى ما جا افتاده و نه اصالة التأسيس ، به چه دليل اصل ، تأسيس است ؟ اگر ريشه اين اصل غلبه معتنابه باشد قابل بحث است ولى اين غلبه براى تأكيد خيلى نادر اتفاق مىافتد و مىبينيم كه خلاف آن بيشتر اتفاق مىافتد مثل جملات منبرىها كه اكثراً تكرار است و عبارة اخرى ذكر مىكنند ، روشن است كه اصالة التأسيس در كار نيست ، و اين اصل فقط شهرت دارد و از كودكى در ذهن محصلين جا مىافتد كه اصل تأسيس است ، همين را بدون تأمل ذكر مىكند . در حالى كه اين اصول بايد به يك غلبه معتنابه متكى باشند ، و بگويند تأكيد خيلى نادر اتفاق مىافتد . فقط راجع به مثل مرحوم شيخ بهائى ميتوان گفت چنين است كه اصل در برخى كتبش با تاسيس است و الفاظ به گونه‌اى موجز است كه ذره‌اي اين طرف و آن طرف نبايد بشود ، و هيچ عبارة اخرى ندارد ، و الا متعارف افراد ، مثل خطباء با عبارة أخرى و با نقل به معناها صحبت مىكنند ، يا خود ما كه در عقد مثلًا چند صيغه مىخوانيم و متعارف هم همين را انجام مىدهند وت كسى به اين اكتفا نمىكند كه از كلامش حرفى يا كلمه‌اى هم كم شود غلط بشود . و روشن است كه كار متعارف مردم خلاف اصل نيست . به هر حال هم اصالة التأسيس و هم اصالة الحقيقة بما هو به نظر ما تمام نيست . در قرائن و در تناسبات در موارد فراوانى در اصالة الحقيقة به مشكل مىافتيم ، و روشن نيست كه كلام متكلم آيا حقيقى است يا مجازى ، چنان كه شاعرى كه شعر مىگويد ، هم تشبيه مىكند ، هم عرفى حرف مىزند و گاهى تشبيه نمىكند ، ما نمىتوانيم بگوييم اصل عبارت از اين است كه عرفى حرف زده يا نه . چنان كه حتى در رفتار خود عرف هم گاهى مطمئن نيستيم كه تشبيه مىخواهد بكند يا نه ؟ زيرا مواردى وجود دارد كه غلبه با مجاز مشهور است هر چند در بسيارى موارد هم در محاورات مطمئنيم كه متكلم تشبيه نمىخواهد بكند ، اما در جايى كه به تعبير شهيد ثانى حتى غلبه مجاز مشهور است ، به مشكل\r\n\r\n","description":"","footnote":"","page_name":" 7484 ","page_number":63},
  {"content":"\r\n\r\nمىافتيم . و نكته اصلى آن است كه در موارد استعمالات جارى ما به مراد متكلم اطمينان داريم ، و چنين اصلى به نام اصالة الحقيقة در كار نيست .\r\nدر مانحن فيه يعنى مسأله تكرار عقد در دو زمان كه مرحوم شيخ طوسى عنوان كرده ، چنين نيست كه اصل با تأسيس باشد و بگوييم كه از عقد اول فرقتى با طلاق يا ارتداد حاصل شده است ، بلكه غالب مواردى كه عقد تكرار مىشود در واقع احتياطى است ، زيرا يا در عقد اول شهود در كار نبوده و مىخواند نزد شهود عقد جارى شود و مىدانيم كه سنىها شهود را شرط يا لاأقل استحباب مىدانند ، يا براى اين كه بعدها دعوا در نگيرد كه عقدى نشده ، مصلحت اين است كه دوباره تكرار بشود . و گرنه ساير احتمالات مثل خلع و . . . ، احتمالات مظنون العدم هستند ، و آن‌چه مظنون است تكرار است .\r\n\r\nاقوال درباره مهريه :\r\nدر مسئله احتمالاتى راجع به مهر بود ؛ دو مهر كامل ، يك مهر و نيم ، يك مهر ، پدر مرحوم علامه با يك مهر و نصف موافقت كرده « 1 » ، و مرحوم فخر المحققين ، پسر مرحوم علامه هم با جدّش موافقت كرده « 2 » ، ولى خود مرحوم علامه با دائى خود ، مرحوم محقق موافقت كرده و گفته كه دو مهر كامل بايد باشد . كتاب‌هاى علامه مختلف شده است ، در مختَلَف با مرحوم محقق موافقت كرده و « مهران » گفته است ولى در بعضى كتاب‌هاى ديگر اينطورى نيست . قواعد هم « يجب مهران و قيل مهر و نصف » « 3 » دارد ، ولى در ارشاد ، ترديد كرده است ، و تعبيرش اين است كه در اصل تعدد « قدم قول المرأة مع اليمين » ، ولى راجع به مهر « و يلزمه فى الاخير » وقتى كه عقد دوم محقق شد ، « مهران على رأى ، و مهر و نصف على رأى » « 4 » خودش اختيارى نمىكند .\r\nدر تحرير مىگويد اصل تعدد عقد را ما حكم مىكنيم ، ولى آيا دو مهر است يا يك\r\n\r\n\r\n","description":"","footnote":"\r\n( 1 ) - مختلف الشيعه ، ج 7 ، ص 177\r\n( 2 ) - فخرالمحققين ، ايضاح الفوائد ، مؤسسه اسماعيليان ، ج 3 ، ص 245\r\n( 3 ) - قواعد الاحكام ، مؤسسة النشر الاسلامى ، ج 3 ، ص 89\r\n( 4 ) - ارشاد الاذهان ، مؤسسة النشر الاسلامى ، ج 2 ، ص 18\r\n","page_name":" 7485 ","page_number":64},
  {"content":"\r\n\r\nمهر و نصف ، فيه نظر ، آنجا هم ايشان اظهار ترديد كرده است . « 1 » يك فرض ديگر اين است كه اصلًا مهر نباشد كه مرحوم صاحب كشف اللثام در آخر مىفرمايد اصل اقتضا مىكند كه اصلًا مهرى در كار نباشد ، براى اينكه ممكن است عقدى كه شده به وسيله امورى بقاءاً از بين رفته باشد و اين تفرقه قبل از دخول باشد و زن هيچ مهرى طلبكار نباشد ، اصل هم اقتضاى عدم مىكند كه ذمه شخص مشغول نباشد ، اصل برائت و استصحاب عدم را اقتضا مىكند و شهادت شهود هم كارى به صحت ندارد ، و آن چيزى را كه مشهود است يعنى ايجاب و قبول را شهادت مىدهد ، بنابراين نمىتوانيم بگوئيم در مقابل اصل ، شهادتى هست كه جلوى اين اصل را مىگيرد ، مقتضاى اصل هم اين است كه عقدى واقع نشده باشد و علقه‌اى حاصل نشده باشد ، يا اين عقله باقى نباشد . خلاصه ، اين مسأله مورد ترديد قرار گرفته است .\r\nتوضيح و بررسى اقوال : براى لزوم پرداخت دو مهريه كامل صاحب جواهر و قبل از ايشان شهيدان اول و ثانى استدلال كرده‌اند كه ادعاى طلاق قبل از دخول از سوى زوج امرى است حادث ، و اصل اقتضا مىكند كه بگوئيم طلاقى داده نشده ، فرقت‌هاى ديگر مثل فرقت به ردّه يا فرقت با طلاق كه نتيجه بعضى اين است كه به كلى مهر نداشته باشد و بعضى اين است كه نصف مهر نداشته باشد ، همه مشكوك هستند ، و با اصول كنار مىروند ، پس مىگوئيم به وسيله عقد ، كل مهر به ذمه زوج آمده و نمىدانيم آيا اين كل مهر استقرار پيدا كرده يا نه ؟ هر جا شك در استقرار شد ، بنا بر استقرار بايد گذاشت . « 2 »\r\nاشكال استاد به دليل فوق و نظر نهايى : مراد از اين فرمايش مرحوم صاحب جواهر و آقايان براى ما روشن نيست ، البته يك زياداتى هم دارد كه براى ما هيچ\r\n\r\n\r\n","description":"","footnote":"\r\n( 1 ) - تحرير الاحكام ، مؤسسة الامام الصادق عليه السلام ، ج 3 ، ص 562\r\n( 2 ) - مسالك الافهام ، ج 8 ، ص 305 ، جواهر الكلام ، ج 31 ، ص 144 - 145\r\n","page_name":" 7486 ","page_number":65},
  {"content":"\r\n\r\nمفهوم نيست . درست است قبلًا عقدى واقع شده و ما شك در استقرار عقد داريم و كل مهر هم به وسيله عقد مىآيد ، و دخول شرط حدوثش نيست و فقط در بقاء دخالت دارد ، و استصحاب هم مىگويد كه اين باقى است ، ولى استصحاب در جايى جارى مىشود كه اصل موضوعى در كار نباشد ، چرا كه اصل موضوعى بر اصل حكمى حكومت و تقدم دارد . حال در اين‌جا قطعاً بعد از شهادت شهود و اثبات وقوع دو عقد ، قطعى است كه فرقتى وارد شده ، حال اين فرقت بعد از دخول بوده يا قبل از آن ؟ ، روشن نيست . ولى روشن است كه نمىتوان ادعا كرده نه طلاق بوده نه رده و نه خلع و . . . چرا كه حتماً يكى از اين‌ها واقع شده و انكار همه اين‌ها موجب تعارض مىشود . به هر حال يكى واقع شده ، حال يا طلاق بوده يا رده يا چيز ديگر . به هر حال شكّ مىكنيم كه دخول شده يا نه ؟ اگر دخول شده باشد كل مهر را بايد بدهد ، و اگر دخول نشده باشد و فرقت حاصل باشد ، آنجا ممكن است نصف مهر باشد و ممكن است هيچ مهرى نباشد ، مقتضاى اصل هم اين است كه دخول نشده باشد ، لذا نمىتوانيم استصحاب استقرار مهر كنيم چون اصل عدم دخول اصل سببى است ، و از سوي ديگر استصحاب استقرار مشروط به دخول است . و با عدم دخول قطعاً كل مهر به گردن شخص نيست ، چون يا طلاقش داده كه نصف مىشود يا فسخ شده كه مهرى ندارد ، و يا انفساخ پيدا كرده كه هيچ چيز ندارد . پس قطعاً بر فرض عدم دخول ، كل مهر به ذمه شخص نيست ، و عدم دخول هم با اصل موضوعى ثابت مىشود ، پس كل مهر به ذمه شخص نيست . استصحاب عدم دخول اقتضا مىكند كه نصفش قطعاً خارج شده ، و اين استصحاب بر استصحاب بقاء كل حكومت دارد . پس قطعاً كل مهريه را مالك نيست ، منتها نمىدانيم آن عامل يعنى فرقتى كه حاصل شده مثل فسخ و انفساخ بوده كه تمام مهر از ملك شخص خارج شده ، يا طلاق بوده كه نصفش باقى باشد ، نصف مهريه به وسيله عدم الدخول منتفى مىشود ، ولى نسبت به نصف ديگر\r\n\r\n","description":"","footnote":"","page_name":" 7487 ","page_number":66},
  {"content":"\r\n\r\nاستصحاب حكمى جارى مىكنيم و مىگوئيم قبلًا همه را مالك بود ، نصفش به وسيله استصحاب عدم دخول منتفى شد ، ولى نسبت به نصف ديگر شك داريم كه استصحاب بقاء نصف ديگر را جارى مىكنيم ، پس يكى و نصفى كه اينها مىگويند ، درست است . مثل اين كه نصف زمينى را قطعاً فروخته ، ولى نمىداند كه نصف ديگرش را فروخته يا نه ؟ استصحاب حكم مىكند كه آن نصف ديگر به ملكيت طرف باقى باشد .\r\nولى مرحوم علامه در مختلف مطلبى دارد كه مقدم بر اين استدلال است و آن اين است كه ما بايد هر دو مهر را بگيريم ، زيرا خود زوج ادعاى تكرار كرده ، و معناى ادعاى تكرار اين است كه فرقتى واقع نشده است . پس زوج اقرار مىكند كه هيچ فرقتى نبوده است پس تمام مهريه كه با عقد اول بر ذمه‌اش ثابت شده بود بر عهده او باقى است ، از طرف ديگر شهود به نكاح دوم شهادت داده‌اند ، و نكاح دوم هم تثبيت مىشود ، بنابراين ، بايد دو مهر كامل اينجا داده شود . .\r\n« * والسلام * »\r\n\r\n","description":"","footnote":"","page_name":" 7488 ","page_number":67},
  {"content":"\r\n\r\n\r\n4 / 9 / 1385 شنبه‌درس شمارهء ( 934 - 926 ) كتاب النكاح / سال نهم\r\nبسم الله الرحمن الرحيم\r\n\r\nفى القسم و لواحقه\r\nيكى از حقوق زن و شوهر حق همخوابگى و نزد يكديگر خوابيدن است ، در اين كه شوهر چنين حقى دارد شك و ترديد و اختلافى نيست ، و در مورد زن نيز فى الجمله قابل ترديد نيست كه كسى كه چند زن دارد ، همخوابگى با يكى از آنها ديگرى را نيز ذى حق مىسازد . ولى آن‌كه مورد بحث است ، اين است كه آيا ابتداءاً نيز يكى از حقوق زن ، حق مضاجعت و همخوابگى است و وظيفه مرد اين است كه غير از مباشرتى كه هر چهار ماه يك بار لازم است ، هر چهار شب يك شب نزد زن بخوابد يا زن چنين حقى ندارد ؟\r\n\r\nبررسى اقوال در مسأله ؛\r\nنكته كلى درباره بررسى اقوال : بعضى مىگويند كه چرا اقوال را اينقدر بحث مىكنيم ، نظر ما اين است كه استنباط تا به كلمات ضميمه نشود و يك ظن معتنابه پيدا نشود ، كافى نيست ، خيلى از اين ظهورات به نظر ما مناقشه دارد ، و اصولًا به نظر ما همان مطالبى كه آقايان ديگر مىگويند ، نه به آن راهى كه سير كرده‌اند ، بلكه با انسداد كبير حل مىشود ، مرحوم شيخ انصارى هم عقيده‌اش اين است منتها تصريح نمىكند ، از مجموع كلماتش استفاده مىشود كه نظرش انسداد كبير است ، به علاوه كه اگر بين دو روايت كه يكى بر ديگرى داراى ترجيح است ، تعارض پيدا شد ، و اگر مبناى ما اين شد كه از مرجحات منصوصه تعدى كنيم و گفتيم هر مرجحى موجب رجحان مىشود ، چنان كه عده‌اى قائل هستند ، آن هم خيلى نافع است كه ما در مقام ترجيح ، ظن به يك طرفى پيدا كنيم . كه البته راهى است كه\r\n\r\n","description":"","footnote":"","page_name":" 7489 ","page_number":68},
  {"content":"\r\n\r\nمبتنى به مسأله انسداد نيست .\r\nآن‌چه مسلم است آن است كه تا زمان مرحوم كاشف اللثام دو قول در مسأله بوده است ؛\r\nقول اول : كه قول مشهور است و مىگويد زن چه تنها باشد و چه متعدد ، مانند شوهر ابتداءً حق القسم دارد و بر شوهر لازم است كه مضاجعت كند ( حق القسم ابتدايى ) ، مدعيان شهرت هم زياد هستند ، از پانزده نفر از بزرگان در پانزده كتاب و احتمالًا شانزده كتاب استفاده مىشود كه مضاجعت ابتداءاً حق زن هست . اين افراد عبارتند از ؛ مرحوم سلار در مراسم ، مرحوم ابن براج در مهذب ، مرحوم قطب راوندى در فقه القرآن ، مرحوم محمد بن ادريس در سرائر ، مرحوم محقق در نافع كه بعد از شرايع نوشته است ، شرايع خيلى روشن نبود كه ايشان آن معناى اشهر را مىخواهد قائل شود ، مرحوم علامه در قواعد و تبصره و ارشاد و تلخيص المرام و مختلف ، مرحوم فخر المحققين در ايضاح ، شهيد اول در لمعه ، مرحوم محمد بن شجاع قطان از علماء قرن نهم در معالم الدين ، شهيد ثانى در حاشيه ارشاد كه در حاشيه غاية المرام چاپ كرده‌اند ، البته اين حاشيه بر ارشاد كه چاپ شده ، عبارت پس و پيش دارد و غلط است ، تعبيراتى مانند هو الاصح دارد كه شاهد بر اين است كه جلو و عقب شده و بايد تصحيح شود . مرحوم شيخ انصارى هم در كتاب نكاح همين را قائل شده است .\r\nالبته به نظر ما اينطور نيست كه نظر ديگر نادر باشد ، چون ده يا يازده نفر قائل دارد ، لذا تعبير صحيح اين است كه بگوييم قولان ، اشهرهما وجوب الابتداء ، چون معناى مشهور اين است كه طرف مقابل شاذ است اما اينجا طرف مقابل شاذ نيست . شهيد ثانى در شرح لمعه تعبير اشهر كرده ولى يك قدرى كه مىگذرد تعبير مشهور مىكند ، و روى اشهر نمىايستد .\r\nدر عده‌اى از كتب هم مسأله در متعدد عنوان شده است ؛ مقنعه ، خلاف ، جامع\r\n\r\n","description":"","footnote":"","page_name":" 7490 ","page_number":69},
  {"content":"\r\n\r\nمرحوم يحيى بن سعيد ، جامع الخلاف مرحوم سبزوارى قمى ، مرحوم ابن جنيد در عبارتى كه از ايشان نقل شده است ، عبارات اين كتب مشعر است كه اينها قائل به حق مطلق هستند ، منتها موضوع كلمات اينها در متعدد است و به نظر ما اين افراد حق القسم ابتدايى زن واحد را مفروغ عنه گرفته‌اند كه به متعدد پرداخته‌اند و توضيح آن خواهد آمد . قول اين افراد هم اگر ضميمه شود ، اشهر خيلى قوى پيدا مىشود .\r\nقول دوم : كه گفته‌اند خلاف مشهور است ، آن است كه زن حقش موقعى پيدا مىشود كه شوهر زن‌هاى متعددى داشته باشد و با يكى از آن‌ها هم مضاجعتى شده باشد ( حق القسم مشروط ) . اين قول را هم ده و احتمالا يازده نفر گفته‌اند ، عبارتند از ؛ مرحوم شيخ در مبسوط كه ، مرحوم قطب الدين كيدرى در اصباح ، كسى كه از قدماء قبل از مرحوم محقق قائل به اين قول شده همين دو نفرند ، مرحوم علامه استثناءاً فقط در تحرير ، شهيد ثانى در شرح لمعه و مسالك ، مرحوم صاحب مدارك در نهاية المرام ، مرحوم فاضل سبزوارى در كفايه ، مرحوم صاحب رياض در رياض ، مرحوم صاحب جواهر ، و مرحوم صاحب حدائق هم تمايل پيدا كرده است .\r\nچند كتاب ديگر هم هست كه گويا در مسأله مردد هستند ؛ مرحوم فاضل مقداد در تنقيح ، مرحوم صيمرى در غاية المرام ، مرحوم فيض در مفاتيح ، مرحوم فاضل اصفهانى در كشف اللثام ، اينها ادله طرفين را ذكر كرده‌اند و ترجيحى نداده‌اند ، مرحوم ابوالصلاح در كافى و مرحوم شيخ طوسى در نهايه و مرحوم ابن زهره در غنيه هم اصلًا مسأله را عنوان نكرده‌اند .\r\nبا اين همه به حسب ظاهر كلام مرحوم كاشف اللثام و صريح رياض و جواهر اين است كه سه قول در مسأله وجود دارد ؛ يك قول اين است كه زن تنها باشد يا متعدد حق المضاجعه دارد . دوم اين است كه زنِ تنها حق المضاجعه ندارد و در\r\n\r\n","description":"","footnote":"","page_name":" 7491 ","page_number":70},
  {"content":"\r\n\r\nصورت تعدد هم حق ابتدائى ندارد بلكه فقط در صورتى كه با هووى او مضاجعت شد ، حق پيدا مىكند . قول سوم اين است كه زنِ تنها حق ندارد ولى در صورت تعدد زوجات ، زنها حق ابتدائى مضاجعت دارند . در كشف اللثام براى قول سوم چنين تعبير مىكند كه مرحوم ابن حمزه شرط حق مضاجعت را تعدد دانسته است ، و بعد مىفرمايد ظاهر از مقنعه و نهايه و مهذب و جامع هم همين مطلب است . در رياض نيز با تعبير المحكى همين را از كشف اللثام برداشته و نقل مىكند .\r\nولى در جواهر غنيه را هم اضافه كرده است و اين بلا اشكال يا سهو قلم نساخ يا سهو قلم مرحوم صاحب جواهر است ، مرحوم كاشف اللثام غنيه را نمىگويد و در كشف اللثام هم نيست و رياض هم ندارد و اين بايد اشتباه باشد .\r\nاشتباهى نيز از مرحوم كاشف اللثام شروع شده و جواهر و رياض هم بالتبع دارند ، و آن اين است كه مهذب را از قائلين به تفصيل شمرده‌اند ، كه گفته زن تنها حق المضاجعه ندارد و در متعدد حق المضاجعه هست ، با اينكه مهذب درست نقطه مقابل اين را دارد ؛ چرا كه فرموده است : « و اذا لم يكن للرجل الا زوجة واحدة كان‌عليه المبيت عندها فان كان له زوجتان » . روشن است كه ايشان بلا اشكال صريحاً در زوجه واحده حق المضاجعه را براى زوجه ثابت مىداند . البته به نظر ما از كلام ديگران هم كه استظهار تفصيل شده ، تفصيل استظهار نمىشود و حدس مىزنم كه اصلًا تفصيلى در اين مسأله نيست و غير از آن دو قول ، قول ديگرى نيست .\r\nبسيارى از سابقين راجع به اينكه بيتوته واجب هست يا واجب نيست ، چيزى نگفته‌اند ، در خلاف و بعضى كتب ديگر بحث جواز يا عدم جواز تفاضل بين دو زن مطرح شده و طبعاً زن متعدد موضوع قرار داده شده است ، اما اينكه در زن واحد بيتوته لازم هست يا نيست ، مضاجعت لازم هست يا نيست ، اصلا معنون نيست . و به نظر مىرسد كه براي تكليف زوجه واحده به همين مسأله تفاضل در متعدد اكتفاء كرده‌اند ، يعنى در واقع كسانى كه در متعدد به وجوب مضاجعت حكم\r\n\r\n","description":"","footnote":"","page_name":" 7492 ","page_number":71},
  {"content":"\r\n\r\nكرده‌اند ، نظرشان اين بوده كه در زن تنها هم حق مضاجعت هست ، و اين نكته را كه هر زنى از چهار شب يك شب را حق دارد ، مفروغ عنه گرفته‌اند و بعد اين بحث را مطرح كرده‌اند كه اگر متعدد شد ، آيا مىشود يكى را بر ديگرى ترجيح داد يا نه ، و گفته‌اند مىشود ترجيح داد ، چرا كه زن فقط آن يك شبى را حق دارد كه در صورت وحدت هم آن را حق داشت ، و اگر متعدد هم شد بيشتر از آن يك شب به گردن زوج نيست . در واقع با نوعى اولويت عرفى اين مطلب استفاده مىشود .\r\nبه نظر ما چنين مىرسد كه تفصيل بين واحد و متعدد ، به اين صورت كه واحد حق نداشته باشد و متعدد حق داشته باشد ، بسيار بعيد است ، اگر عكس باشد ، خيلى بعيد نيست ، ولى اين كه زوجه واحده حق نداشته باشد ولى متعدد داشته باشد ، اين بعيد است . زيرا به حسب متعارف ، بين شوهر و يك زن علاقه و ارتباط قوى هست ، أما در چهار زن محبت‌ها و علاقه‌ها تقسيم مىشود ، حال اينكه اگر يك زن باشد ، مرد حق داشته باشد كه هر چهار شب را جاى ديگرى بخوابد ولى در چهار زن كه علاقه و ارتباط كمتر شده حتماً لازم باشد كه ابتداءً همخوابگى داشته باشد ، خيلى بعيد است . يعنى بعيد است كه حقوق زن‌ها در صورت تعدد قوىتر باشد . البته اگر نسبت به يكى شروع كند ، آن‌گاه تقسيم شب‌ها مقتضاى عدالت است و بايد رعايت كند .\r\n\r\nنقل عبارات علماء\r\nمقنعه : « و من كان له ثلاث أزواج فيقسم لكل واحدة منهن يوما و للثالثة إن شاء يومين ، لأن له أن يقسم أيامه على أربع نسوة » اينجا تعبير مىكند « فيقسم لكل واحدة منهن يوماً » ، نمىگويد اگر شروع شد حق القسم مىآيد ، بلكه ابتداءاً وجوب حق القسم را پذيرفته و گفته است كه بايد مضاجعت بكند ، قيد هم نكرده كه يقسم بعد الشروع يا بعد از ابتداء به يكى ، و ظاهرش وجوب است ، أما اين به اين معنا نيست كه اگر يك زن داشته باشد ، حق القسم ندارد ، بلكه چون از چهار شب يك شب مفروغ عنه\r\n\r\n","description":"","footnote":"","page_name":" 7493 ","page_number":72},
  {"content":"\r\n\r\nاست ، اين مسأله را براى تفاضل در صورت تعدد عنوان كرده است .\r\nاز نهايه كه تعبيرش مطابق كافى است ، چيزى بدست نمىآيد كه آيا ابتداءاً لازم است يا نه ، و اين دو كتاب هم مثل خلاف ابتداءاً مسأله تفاضل را عنوان كرده‌اند .\r\nبحثى كه در خلاف عنوان مىكند اين است كه شخصى كه چند زن دارد ، مىتواند در مضاجعت ، بعضى را بر بعضى ترجيح دهد و اشكالى ندارد . و سنىها هم اكثراً همين طور گفته‌اند و مالك گفته كه بايد همه زن‌ها مثل هم باشند . مرحوم أبو الصلاح در كافى و مرحوم شيخ در نهايه ، اصل مسأله تفاضل را عنوان كرده‌اند ، مىگويند « يجوز أن يفضل احديهن بما زاد على ليلة لكل واحدة من أربع ليال » . اصل اين را كه آيا ابتداء جايز هست يا جايز نيست ، متعرض نشده‌اند ، و ظاهر در اين مورد خواسته‌اند بگويند تفصيل است ، زيرا در متعدد گفته‌اند كه ابتداءاً واجب است ولى در واحد ابتداءاً لازم نيست . پس عبارت نهايه با نسبتى كه كشف اللثام داده و متعدد را ابتداءاً واجب مىداند ، ارتباطى ندارد . چون در مورد زوجه واحد اصلًا متعرض نشده و در مورد متعدد هم كه متعرض شده ، لزوم ابتدا به مضاجعت و عدم لزوم آن را متعرض نشده است ، و فقط تفاضل را بدون اشكال دانسته است .\r\nمهذب هم كه عرض كردم صريحاً حكم مىكند كه يك و چند زن همه حق المضاجعه دارند .\r\nعبارت مرحوم يحيى بن سعيد هم در جامع نظير مقنعه است كه خالى از ظهور نيست كه در متعدد حكم مىكند كه ابتداءاً هم لازم است و تفاضل هم جايز است ، و از اين بالاولوية العرفية استفاده مىشود كه در واحد هم حق القسم هست و ذكر فرض تعدد به خاطر بحث تفاضل است . عبارت جامع چنين است : « إذا كان عند الرجل امرأتان حرّتان فله أن يبيت عند واحدة ليلة و عند الاخرى ثلاثا فإنّ كان عنده ثلاثا بات عندهن ثلاثا » ظاهراً ايشان ابتداءاً مضاجعت را لازم مىداند « و الرابعة أين شاء فإن كنّ اربعا بات أربعا عندهن » نمىگويد عند الشروع ، « و إذا كان له زوجتان حرة و أمة\r\n\r\n","description":"","footnote":"","page_name":" 7494 ","page_number":73},
  {"content":"\r\n\r\nأو مسلمة و كتابية قسم للحرة ليلتين و للأمة والكتابية ليلة » نه اينكه اگر شروع كرد بايد اين كار را بكند .\r\nعبارت غنيه : « إذا اجتمع عنده أربع حرائر لزم العدل بينهن فى المبيت و لا يفضل واحدة الا برضى الاخرى بلا خلاف فإن كان عنده زوجتان جاز له أن يفضل احداهما بليلتين بدليل اجماع الطائفة » كه ايشان فقط هم راجع به اصل تفاضل بحث كرده است .\r\nخلاصه مطلب صريحى نداريم كه قائل به تفصيل شده باشد ، يعنى در زوجه واحده منكر حق المضاجعه بوده و در عين حال ، در متعدد حق المضاجعه را بپذيرد ، فقط تعبير ابن حمزه در وسيله ممكن است چنين اشعارى داشته باشد كه آن را بررسى مىكنيم . بعد وارد أدله‌اش بشويم .\r\nعبارت وسيله : ايشان در ذيل فصلى با عنوان « فصل في بيان ما يلزم بالعقد » مىفرمايد : « انما يلزم بالعقد المهر و بالدخول بعد العقد أو التمكين التام منه النفقة و قد ذكرناهما و المعاشرة بالمعروف و القسم اذا كانت له زوجتان أو أكثر فإن تزوج بأرباع و كن حرائر بات عند كل واحدة بليلة إذا قسم و نهارها تابع لها و ليست المجامعة و التسوية فيها شرطا و ان سوّى كان أفضل » . اينجا ملاحظه مىشود كه ايشان حق القسم را با عبارت « إذا كانت له زوجتان أو أكثر » قيد كرده ، يعنى در متعدد قسم لازم است . و لذا بعضى گفته‌اند كه صريح كلام ابن حمزه دلالت دارد كه در واحد حق المضاجعه براى زن نيست . با اينكه به نظر ما چنان كه گفته شد مستبعد است كه در شدتِ علقه حق القسم نباشد و بعد كه متعدد شد ، لازم باشد كه به صورت ابتدايى هم اين حق حفظ شود ، كه حقى است بالاتر از مسأله تسويه و عدالت بين زن‌ها . به هر حال گفته‌اند از اين عبارت استفاده مىشود كه ايشان در زوجه واحد قائل به حق المضاجعه نيست و در متعدد قائل است . ولى مرحوم شيخ انصارى در كتاب النكاح مىفرمايد : احتمال قوى هست كه اين قيد ، محقق موضوع باشد و مراد ايشان فقط بحث از قسم بين الزوجات است ، زيرا قسم را در متعدد مطرح كرده در\r\n\r\n","description":"","footnote":"","page_name":" 7495 ","page_number":74},
  {"content":"\r\n\r\nواحد اصلًا ذكر نكرده است . توضيح آن كه گاهى بحث آن است كه حق المضاجعه در واحد و متعدد قابل تصوير است و گاهى هم بحث اين است كه معناى حق القسم ، تقسيم بين زوجات است . هر چند مىتوان قسم را به گونه‌اى معنا كرد كه أعم باشد و شامل تقسيم بين خودش و زن واحده هم بشود ، ولى ايشان مىفرمايد به احتمال قوى مراد از حق القسم ، حق القسم بين الزوجات است و قهراً تعبير به قسم بين زوجات ، محققِ موضوع است ، و روشن است كه اگر يك زوجه باشد ، تقسيم بين زوجات معنا ندارد . پس مىگويد اگر متعدد شد ، بين اين زوجه‌ها بايد تقسيم شود و تسويه هم اشكالى ندارد و بهتر اين است كه تسويه شود ، و در واقع ابن حمزه موضوع را متعدد قرار داده و نسبت به واحد متعرض نيست . مرحوم شيخ مىفرمايد بنابراين ، از اين عبارت استفاده نميشود كه ممكن است حكم واحد هم با متعدد يكى باشد و آن هم در چهار شب يك شب لازم باشد .\r\nمنتها ممكن است اين ايراد در اينجا مطرح شود كه ابن حمزه عنوان فصل را « فصل فى بيان ما يلزم بالعقد » قرار داده است ، و اگر مراد ايشان قسم بين زوجات باشد ، ايشان در متعدد ابتداءاً قائل به حق المضاجعه است ولى در واحد قائل نيست ، چون اگر زن واحده در مسأله قسم داخل نشود و مراد از قسم تقسيم بين زوجات باشد ، بايد بگويد يكى از چيزهايى كه يلزم بالعقد ، مضاجعه با زن واحده است كه در چهار شب يك شب حق داشته باشد ، اما اين ذكر نشده است .\r\nولى اين خيلى مستبعد است ، كه زوجه واحد حق نداشته باشد و چهار زن هر كدام ابتداءاً حق داشته باشند ، البته عكس اين را شايد بتوان گفت ولى اين صورت بسيار مستبعد است ، لذا به نظر مىرسد كه ابن حمزه نيز به لزوم بيتوته و مضاجعت در متعدد اكتفاء كرده و از همين با اولويت عرفيه استفاده مىشود كه واحد هم حق القسم دارد .\r\nپس اين عبارت مرحوم ابن حمزه را كه در تفصيل بين واحد و غير واحد ،\r\n\r\n","description":"","footnote":"","page_name":" 7496 ","page_number":75},
  {"content":"\r\n\r\nصريح دانسته‌اند ، اينطورى نيست . بلكه از سكوت ايشان نسبت به واحد ، حكم واحد هم استفاده مىشود . در مجموع ما كسى كه بگويد در واحد حق ندارد ولى متعدد ابتداءاً هم حق دارد ، پيدا نكرديم .\r\nعبارت شرايع : شرايع عبارتى دارد كه مورد بحث قرار گرفته ، ايشان بحث مىكند كه آيا تقسيم ابتداءاً لازم است يا نه ؟ ، تعبير ايشان چنين است : « أما القسمه بين الازواج حق على الزوج حراً كان أو عبداً و لو كان عنيناً أو خصياً . . . و قيل لا تجب القسمة حتى يبتدئ بها و هو أشبه ، فمن له زوجة واحدة فلها ليلة من أربع و لو كان له أربع كان لكل واحدة ليلة » ، ملاحظه مىشود كه ايشان ابتدا قول به مشروط بودن حق القسم را اشبه مىداند ، ولى بعد در زوجة واحدة تفريع مىكند ، كه در واقع متفرع بر حق القسم ابتدايى است و در واقع در اين فرع ايشان قائل به آن حرف اول است و بعد در احكام القسم هم همين را مىگويد . برخى گفته‌اند كه بين اين دو حرف به نوعى تنافى وجود دارد .\r\nولى بايد توجه داشت كه بر خلاف مرحوم علامه ، آراء و كتب مرحوم محقق كمتر با هم اختلاف پيدا مىكند ، ايشان درباره حق القسم در همه كتابهايش به وجوب ابتدائى قائل شده ، در نافع كه بعد از شرايع نوشته است ، صريحاً حق القسم ابتدايى را براى زن پذيرفته است ، عبارتش اين است : « أما القسم فللزوجة الواحدة ليلة و لا يجوز الاخلال الا مع العذر » نمىگويد با شروع كردن . به نظر مىرسد كه نظر مرحوم محقق در شرايع همين است كه بعداً صريحاً حكم كرده كه حق مشترك است و حتى ابتداءاً هم لازم است كه انجام دهد ، و اينجا كه آن « اشبه » را گفته يعنى قواعد اولى اقتضا مىكند كه همان مطلب مرحوم شيخ درست باشد ، ولى در اثر شهرت بسيار قوى بايد از مقتضاى قاعده اولى ، صرف نظر كرد . اين أشبه را كه مىگويد ، نظر به اصول ابتدائى مثل قواعد اولى است ولى اينطور نيست كه از شهرت خيلى قوى رفع يد كرده باشد ، همانطورى كه در نافع هم ديگر آن احتمال را\r\n\r\n","description":"","footnote":"","page_name":" 7497 ","page_number":76},
  {"content":"\r\n\r\nنداده و همينطورى حكم كرده است . به نظر مىرسد كه مرحوم محقق هم مثل بسيارى از بزرگان ديگر كه صريحاً واجب دانسته‌اند ، ابتداءاً لازم مىداند .\r\n\r\nبررسى ادله حق القسم ابتدايى\r\nتذكر سه نكته پيش از تحقيق درباره ادله ، لازم به نظر مىرسد ؛\r\nنكته اول : اين نكته كه اگر ادله اجتهادى در كار نبود ، مقتضاى اصل همين است كه حق مضاجعه على وجه الاطلاق نباشد ، مورد توافق تمام اماميه است . و حتى اختلافى كه بين اخبارى و اصولى در جريان برائت و اشتغال وجود دارد ، مخصوص شبهات تحريميه است ، كه اخبارىها احتياطى و اصوليين برائتى هستند . اما در مثل اين مسأله كه شبهه وجوبى است ، اگر ادله طرفين از نظر دليل‌هاى اجتهادى قاصر شد ، اخبارى و اصولى همه در برائتى بودن مشترك هستند .\r\nنكته دوم : از آن‌جا كه ديدن آراء عامه ، هم در فهم روايات دخالت دارد و هم يكى از أدله ما تقرير معصوم است و در مواردى كه توافق عامه بر يك مسأله‌اى شد و ردعى از ناحيه معصوم نشد ، همين امضاء و تقرير است ، ما هم به آراء عامه مراجعه كرديم اما آنها هم نظر واحدى ندارند و اختلاف كرده‌اند و براى مسأله نمىشود از آنها كمكى گرفت .\r\nنكته سوم : تا زمان مرحوم محقق هر چند فتاوا زياد بوده است ، ولى در كتب ، استدلالى براى فتوا ذكر نشده است ، و اولين كسى كه يك وجه مختصرى ذكر كرده مرحوم محقق است ، و بعد مرحوم علامه در مختلف ، و بعد يك قدرى مفصل‌تر فرزند مرحوم علامه مرحوم فخر المحققين در ايضاح است و تا زمان شهيد ثانى ديگر مطلب زائدى در اين بين نياورده‌اند ، گاهى قول طرفين ذكر شده و رد شده و ترجيحى داده نشده است و بعد شهيد ثانى بسط داده است ، و بعد از ايشان هم تا زمان مرحوم كاشف اللثام مطلبى معتنابه ذكر نشده است ، يك مختصراتى مرحوم\r\n\r\n","description":"","footnote":"","page_name":" 7498 ","page_number":77},
  {"content":"\r\n\r\nكاشف اللثام دارد ، و بعد مرحوم صاحب رياض هم مطلبى دارد . عمده ادله در كلام جواهر و مرحوم شيخ انصارى است ، كه ايشان در كتاب النكاح مسأله قسم را بر خلاف ساير مباحث نسبتاً مستوفى بحث كرده است .\r\nدليل اول : استيناس ؛ مرحوم محقق مىگويد اين حقوقى كه شارع براى زن يا شوهر قرار مىدهد ، براى اين است كه اينها با هم مأنوس شوند ، قوام اجتماع به استيناس زن و شوهر و استيناس طرفينى است و بايد اين حق المضاجعه در طرفين باشد ، ثمره اين حق ، استيناس است و استيناس هم مطلوبى است مشترك ، پس بايد چيزى هم كه موجد و مقدمه براى حصولش است ، بين زوجين مشترك باشد .\r\nاشكال به دليل اول : شهيد ثانى به قول منتسب به مشهور يا به تعبير صحيح أشهر القولين ، اشكال كرده است . البته ايشان راجع به دليل استيناس بحثى نكرده ، و گويا بحث در مورد آيه  « عاشِرُوهُنَّ بِالْمَعْرُوفِ »  را از بحث درباره استيناس مغنى دانسته است . جوابى كه از عاشروهن بالمعروف داده مىشود عبارت از اين است كه معاشرت و نيز استيناس به مضاجعت تنها منحصر نيست ، و استيناس با امور ديگرى مثل حسن خلق و . . . نيز حاصل مىشود .\r\nدليل دوم : اطلاق اوامر ؛ مرحوم علامه در مختلف مىفرمايد كه حق اين است كه واجب مطلق است ، چون در اوامرى كه به مضاجعت دستور داده ، قيدِ شروع نيست ، ايشان تعبير مىكند « والاخبار وردت مطلقة بالامر بالقسمة » اما فقط يك روايت نقل مىكند . مرحوم فخر المحققين نيز در ايضاح به مشهور نسبت مىدهد كه به وجوب مطلق قائل هستند به دليل اوامر مطلقه .\r\nاشكال به استدلال به روايت : به گفته شهيد ثانى روايت مورد استدلال مرحوم علامه نيز ، اولًا ضعيف السند است ، و ثانياً دلالتش درست نيست ، چون مضمون آن قطعاً واجب نيست ، مضمونش اين است كه دو ثلث وقت و دو ثلث مالش را بايد نصيب حره بكند ، اين قطعاً لازم نيست و اين را هيچ كسى نمىگويد ، پس اين\r\n\r\n","description":"","footnote":"","page_name":" 7499 ","page_number":78},
  {"content":"\r\n\r\nامر را به وجوب نمىتوانيم حمل كنيم ، امرى استحبابى است .\r\nدليل سوم : آيه شريفه  « عاشِرُوهُنَّ بِالْمَعْرُوفِ »  . مرحوم فخر المحققين علاوه بر اوامر مطلقه‌اى كه پدرش ذكر كرده است ، دو دليل ديگر ذكر مىكند ، و روشن نيست كه با ذكر اين دو دليل ديگر مىخواهد كه سه دليل در مسأله باشد ، يا آن دليل را نپسنديده و خواسته دو دليل ديگر ذكر كند . ايشان مىگويد نظر مشهور وجوب مطلق است و دليلشان هم اوامر مطلقه است ، و مرحوم شيخ طوسى مشروط مىداند ، ولى أقوى أول است به دو دليل ؛ يكى آيه شريفه  « عاشِرُوهُنَّ بِالْمَعْرُوفِ »  ، و در تقريب استدلال به آيه قرآن مىفرمايد بلا اشكال اين امر به معناى وحدت نيست كه يك آن معاشرت بالمعروف بشود و امتثال امر بشود ، بلكه تكرار لازم است ، و از سوى ديگر همچنين نيست كه بگوييم در تمام آنات بايد معاشرت بالمعروف داشته باشد ، چون اجماع هست كه چنين چيزى واجب نيست ، پس معاشرت بايد به نحو حق القسمى باشد كه ذكر شده ، يعنى اختصاص يك شب از هر چهار شب . مرحوم شيخ انصارى نيز به اين آيه تمسك كرده ؛ و فرموده اين نكته قابل انكار نيست كه در چهار ماه يك مرتبه مباشرت به مقدارى كه غسل واجب مىشود ، لازم است ، ولى با اين قطعاً معاشرت بالمعروف امتثال نمىشود ، حتى نفقه هم براى صدق اين مفهوم كفايت نمىكند ، پس بايد زائد بر آن مباشرت چيز ديگرى واجب باشد ، كه بالاجماع غير از مضاجعت نمىتواند واجب باشد ، پس حق المضاجعه ابتداءاً هم واجب است .\r\nاشكال استدلال به آيه : شهيد ثانى در مورد آيه  « عاشِرُوهُنَّ بِالْمَعْرُوفِ »  مىفرمايد اين آيه دليل بر مسأله نيست چون معاشرت بالمعروف منحصر به مسأله مضاجعت نيست ، و اگر رفتارهاى خوب ديگر باشد ، اما مثلًا پنج شب مضاجعت نداشته باشند ، معاشرت بالمعروف حاصل مىشود ، و چه بسا كه مبيت حاصل شود ولى در اثناء روز با او هيچ جلسه‌اى نداشته باشد و هيچ به روى او نخندد و فاقد تمام\r\n\r\n","description":"","footnote":"","page_name":" 7500 ","page_number":79},
  {"content":"\r\n\r\nجهاتى باشد كه جذب و جلب مىكند ، واضح است كه مصداقيت كسى كه ساير جهات را رعايت كند اما مبيت را انجام ندهد ، براى معاشرت بالمعروف روشن‌تر از آن است كه يك شب از چهار شب را رعايت كند اما فاقد جهات ديگر باشد . در واقع  « عاشِرُوهُنَّ بِالْمَعْرُوفِ »  نسبت به مضاجعت عموم من وجه است .\r\nجواب اشكال : شيخ انصارى در جواب مىفرمايد اينكه در مسالك فرموده حُسن خلق و برخى امور ديگر نيز جزو مصاديق معاشرت بالمعروف هستند نمىتواند پاسخ استدلال باشد ، زيرا  « عاشِرُوهُنَّ بِالْمَعْرُوفِ »  واجبى را ايجاب مىكند و اين امور مذكوره‌اى كه ايشان ذكر كرده جزء واجبات نيست ، پس به مضاجعت منحصر مىشود .\r\nنقد جواب شيخ انصارى : هر چند امورى مثل حسن خلق و . . . واجب نيستند ولى آيا اين دليل مىشود كه واجب امرى مباين با اينها باشد ؟ يا ممكن است واجب يك معناى جامعى به معناى معاشرت باشد ؟ به نظر مىرسد معاشرت هم با بيتوته شب حاصل مىشود ، هم با امورى كه مرحوم صاحب مسالك تعبير مىكند ، ايشان نمىخواهد بگويد اين امور واجب هستند ، بلكه آنها را هم از مصاديق معاشرت بالمعروف مىداند ، و آن كه واجب است ، كلى معاشرت بالمعروف است كه با مضاجعت هم حاصل مىشود . در حالى كه شيخ انصارى مىخواهد بگويد كه معاشرت مطرح شده در آيه منحصر در خصوص مضاجعت است ، ولى براى اينكه اين امور نمىتوانند مصداق كلى معاشرت باشند بيانى ندارد ، و فقط نفى استحباب اين امور را مىكند و مىگويد اينها واجب نيست ، و روشن است كه با اين وضع انحصار در مضاجعت بىدليل مىشود .\r\nنظر نهايى درباره استدلال به آيه : بنابر پاسخى كه به شيخ داديم به نظر مىرسد كه اشكال شهيد ثانى وارد است و به آيه  « عاشِرُوهُنَّ بِالْمَعْرُوفِ »  نمىشود استدلال كرد . و اصولًا به نظر ما به حسب ذوق عرفى ، اين آيه يك حكم تأسيسى نيست و\r\n\r\n","description":"","footnote":"","page_name":" 7501 ","page_number":80},
  {"content":"\r\n\r\nيك حكم فطرى عقلى است كه آفريدگار زن را خلق كرده تا مرد و زن با هم مأنوس باشند . نظام اجتماع بر محور تزويج مىچرخد ، و معاشرت بين آن دو بايد معاشرتى صحيح و مطلوب باشد و اين حكم فطرى عقلى است و تأسيس شرع نيست ، و همانطور كه شيخ تعبير مىكند اگر فقط مباشرت و آن هم به مقدار أقل ما يجد باشد و در تمام اين چهار ماه هيچ با او سلام و عليكى نكند و هيچ كارى نداشته باشد ، اين ظلم حساب است و احتياجى ندارد كه تعبد شرع بيايد و آن را نفى كند . حالا اگر مضاجعت كسى هفته به هفته يا پنج روز به پنج روز بود ، يا تمام يك هفته مضاجعت بود و يك هفته تعطيل بود ، يا مضاجعت شبانه روزى بود ، اينها هيچكدام منافاتى با  « عاشِرُوهُنَّ بِالْمَعْرُوفِ »  ندارد ، عاشروهن بالمعروف بيانگر اين مطلب است كه عقلًا و فطرتاً ظلم نسبت به زن نبايد بشود . به هر حال اين آيه لزوم مضاجعت از چهار شب يك شب را اثبات نمىكند .\r\nدليل چهارم : كه دليل دوم فخر المحققين در ايضاح است ، لزوم تأسى به پيغمبر اكرم صلى الله عليه و آله است كه مضاجعت را ابتداءاً انجام مىدادند .\r\nاشكال استدلال به تأسى : درباره تأسى به دو صورت ميتوان بحث كرد ، شهيد ثانى يك قسمت آن را بحث كرده ، و البته عمده همان است كه ايشان هم متذكر شده‌اند . يكى اين است كه حتى اگر ثابت كرديم كه پيغمبر اكرم صلى الله عليه و آله ابتداءاً با ازواج خودشان مضاجعت داشتند ، آن‌گاه اين بحث پيش خواهد آمد كه اعمال پيغمبر اكرم صلى الله عليه و آله منحصر به واجبات نبوده ، بلكه بيشتر اعمال آن حضرت اعمال مستحب است ، پس عمل پيغمبر صلى الله عليه و آله أعم است ، و نمىتواند دليل وجوب ابتدايى قسم باشد . دوم اين است كه بگوييم عمل پيغمبر صلى الله عليه و آله در مورد حق القسم عمل استحبابى بوده است ، كه شهيد ثانى از اين راه پيش مىآيد و مىفرمايد به دليل آيه شريفه  « تُرْجِي مَنْ تَشاءُ مِنْهُنَّ وَ تُؤْوِي إِلَيْكَ مَنْ تَشاءُ »  ايشان در بيتوته مختار بوده‌اند ، چون آيه خطاب به پيامبر مىفرمايد : مىتوانى بعضى را تأخير بياندازى و بعضى را\r\n\r\n","description":"","footnote":"","page_name":" 7502 ","page_number":81},
  {"content":"\r\n\r\nجلو بياندازى . و وقتى شروع بر پيغمبر صلى الله عليه و آله مستحب است ، به چه دليل بر ما واجب باشد ؟ پس نمىشود به سيره ايشان استدلال كرد .\r\nبه نظر ما هم اين كه تأسى دليل نيست ، حرف خوبى است . به علاوه كه ممكن است كسى با اين آيه براى عدم وجوب مطلق استدلال كند ، و بگويد كه آن‌چه جزو اختصاصات ايشان است ، آن است كه حتى با شروع كردن نسبت به يكى از زن‌ها ، نسبت به زن ديگر الزام نداشته‌اند ، ولى اين كه براى ايشان شروع واجب نبوده ، معلوم نيست كه جزو اختصاصات ايشان باشد ، ممكن است براى ديگران هم همين طور باشد .\r\nدليل پنجم : شيخ انصارى به آيه  « لَنْ تَسْتَطِيعُوا أَنْ تَعْدِلُوا بَيْنَ النِّساءِ وَ لَوْ حَرَصْتُمْ فَلا تَمِيلُوا كُلَّ الْمَيْلِ فَتَذَرُوها كَالْمُعَلَّقَةِ »  استدلال مىكند و مىگويد شما به يكى از اين زن‌ها تمايل خيلى كامل نشان ندهيد و در نتيجه آن زن ديگرى را كه رغبتى به او نشان نداديد ، بلا تكليف گذاشته باشيد كه معلوم نباشد شوهر دارد يا ندارد . تعليلى كه در آيه آمده و فرموده  « فَلا تَمِيلُوا كُلَّ الْمَيْلِ »  ، ارتباطى به مضاجعت ندارد كه ابتداءاً حق مضاجعت را ايجاب كند ، ولى در بيان فلسفه اين نهى از ميل كامل ، مىگويد اگر ميل كامل به يك طرف بكنيد ، طرف ديگر يك زن بلاتكليف مىشود ، چرا كه او نمىتواند با ديگرى ازدواج كند و شوهرش هم توجه به او ندارد و توجهش به يك طرف است ، از اين استفاده مىشود كه كالمعلقه بودن زن مبغوض شرع است ، و اگر قرار باشد كه مضاجعت واجب نباشد و فقط به مباشرت چهار ماه يك مرتبه و آن هم به مقدارى كه غسل واجب است ، اكتفاء بشود ، اين مثل شخصى است كه اصلًا شوهر ندارد ، و مصداق براى  « فَتَذَرُوها كَالْمُعَلَّقَةِ »  مىشود كه منهى است ، بنابراين ، بايد يك مضاجعتى در كار باشد .\r\nاشكال : آيه  « فَتَذَرُوها كَالْمُعَلَّقَةِ »  نيز حكم عقلى است و حكم تعبدى و تأسيسى خاص نيست ، اگر به جاى مضاجعت چيزى بهتر از مضاجعت شد ، كفايت مىكند\r\n\r\n","description":"","footnote":"","page_name":" 7503 ","page_number":82},
  {"content":"\r\n\r\nو مراد اين است كه ظلمى درباره‌اش نشده باشد . لذا هيچكدام از اين دو آيه حق المضاجعه را به نحوى كه گفته‌اند ، اثبات نمىكند .\r\nدليل ششم : آيه سومى كه شيخ انصارى به آن استدلال مىكند آيه  « وَ اهْجُرُوهُنَّ فِي الْمَضاجِعِ وَ اضْرِبُوهُنَّ »  است ، در اين آيه اذن در مهاجرت و ترك مضجع مخصوص جائى است كه خوف نشوز باشد ، و فرموده كه اگر اطاعت كردند شما كارى نبايد داشته باشيد ، شيخ مىگويد اين آيه هر چند مشتمل بر وصف است ولى مفهوم دارد  « وَ اللَّاتِي تَخافُونَ نُشُوزَهُنَّ »  ، البته بسيارى از علماء منكر مفهوم وصف هستند ، مرحوم آقاى بروجردى مىفرمود كه اين موارد فى الجمله فهميده مىشود ولى فهميده شدنى كه معتبر باشد ، نيست ، مثل إشعار كه حجت نيست ، اشعار هم يك چيزى مختصر فهميده مىشود ، از تعريضات يك چيزى فهميده مىشود ولى به حد حجيت نيست . خلاصه ، وصف يا مفهوم ندارد و يا اگر مفهوم داشته باشد آن مقدارى نيست كه حجت باشد ، مرحوم شيخ مىخواهد دفاع كند ، مىگويد ما كه مىگوييم وصف مفهوم ندارد ، يعنى طبعاً مفهوم ندارد ، ولى گاهى وصف در مقام تحديد مسأله مىآيد ، كه در اين صورت مفهوم پيدا مىكند ، در رساله‌هاى عملى كه گاهى بعضى حد و حدود براى موضوعات ذكر مىكنند ، آنجا مفهوم پيدا مىكنند ، بايد ذكر كنند كه فاقد اين حد چه حكمى دارد ، اين كه ذكر نمىكنند و حدود تعيين مىكنند ، اينجا مفهوم دارد ، مثل اين كه بر مستطيع حج واجب مىشود اگر اين در رساله عملى شد ، از اين استفاده مىشود كه اگر مستطيع نشد واجب نيست ، چون در مقام تحديد است ، اين نكته حتى در مورد مفهوم لقب هم جارى است ، يعنى لقب گاهى در مقام تحديد ذكر مىشود و مفهوم پيدا مىكند ، مثلًا طرف سؤال مىكند « ما الذى لا ينجسه شيء » مىپرسد ماء معتصم چيست ؟ قال : الكر . از اين الكر با اينكه قضيه شرطيه و قضيه وصفيه و غايت و امثال اينها نيست ، ولى مفهوم استفاده مىكنند ، چون مقام ، مقام بيان است ، او سؤال نمىكند كه براى ماء معتصم\r\n\r\n","description":"","footnote":"","page_name":" 7504 ","page_number":83},
  {"content":"\r\n\r\nيك مثال بزنيد و يك مصداق براى ما ذكر كنيد ، مىگويد يك ضابط براى ما بگوييد ، ضابطش چيست ؟ در اين مقام اگر گفت : الكر ، استفاده مىشود كه ضابط است و مفهوم پيدا مىكند . اينجا هم شيخ انصارى مىفرمايد كه چون در مقام تحديد است ، مفهوم دارد و استفاده مىشود كه اگر خوف نشوز نبود ، حق ترك مضاجعت هم نيست .\r\nاشكال : در آيه  « وَ اهْجُرُوهُنَّ فِي الْمَضاجِعِ وَ اضْرِبُوهُنَّ »  هم مىپذيريم كه جواز ضرب ، متوقف بر خوف نشوز است ، بنابراين ، ذاتاً اين مطلب جايز نيست ، ولى درباره مضاجعت ، نمىتوان استفاده كرد كه رخصت هجر متوقف بر آن است ، بلكه آيه مىخواهد بگويد كه راه دستيابى به هدف مورد نظر به گونه‌اى كه به كتك زدن نرسد ، اين است كه هجر در مضاجع بشود ، كه اگر با هجر به نتيجه نرسيد ، ضرب در جاى خودش هست . چنان كه اگر كسى بگويد همسايه‌اى داريم كه به ما توهين مىكند ، من چه كار كنم ؟ مىگوييم موقعى كه برخورد مىكنى به او سلام كن ، اين به اين معنا نيست كه سلام كردن جايز نيست و به خاطر ضرورت ، جايز شده است ، بلكه اين راهى است كه طرف مقابل از رفتارش دست بردارد . بنابراين ، اين كه مرحوم شيخ از اين آيه استظهار كرده كه رخصت در مسأله هجر در مضاجع متوقف به خوف نشوز است و اگر خوف نشوز نشد ، شخص حق ندارد ، از آيه استفاده نمىشود .\r\n\r\nروايات مسأله\r\nدر اين مسأله تعداد روايات به قدرى است كه اگر بر فرض ، تمام يا برخى از آنها هم از نظر اسناد اشكال داشت ، كثرت روايات موجب اطمينان به مفاد آنها است و بيش از يك خبر ثقه اطمينان آورند ، البته اشكال دلالتى بحث ديگرى دارد ، اما از نظر سند نمىشود اشكال كرد . اين روايات در جلد 25 جامع الاحاديث ، در ابواب التزويج و نيز ابواب القسم ذكر شده‌اند ، و بعضى جاهاى ديگر هم فى الجمله\r\n\r\n","description":"","footnote":"","page_name":" 7505 ","page_number":84},
  {"content":"\r\n\r\nوجود دارد ، كه بعضى از آنها را مىخوانيم .\r\n1 - الحسين بن سعيد عن محمد بن الفضيل عن أبى الحسن عليه السلام قال : . . . اذا تزوجها فالقسم للحرة يومان و للأمة يوم . به نظر مختار اجلاء از محمد بن فضيل روايت كرده‌اند و تضعيفى هم نشده است ، لذا ما ايشان را معتبر مىدانيم . محمد بن فضيل بحث مفصلى دارد كه قبلًا بحث كرده‌ايم .\r\n2 - عن أبى بصير قال سألت أبا عبدالله عليه السلام . . . و ان اجتمعت عندك حرة و أمة فللحرة يومان وللأمة يوم . در سند اين حديث قاسم بن محمد است كه او قاسم بن محمد جوهرى است و ما او را معتبر مىدانيم ، و نيز على بن أبى حمزه است كه قبلًا بحث كرده‌ايم و اين روايات در وقت استقامت او از او أخذ شده است .\r\n3 - قال أبو جعفر عليه السلام ان تزوجت الحرة علي الأمة فللحرة الثلثان و للأمة الثلاث و ليلتان و ليلة .\r\n4 - عن ابى بصير عن ابى عبدالله عليه السلام فى حديث قال : . . . فان تزوج الحرة على الأمة فللحرة يومان و للأمة يوم ، در سند اين حديث اسماعيل بن مرار عن يونس است .\r\nاسماعيل بن مرار طريق به كتاب يونس است كه ما اشكال نمىكنيم .\r\n5 - عن عبد الرحمن بن أبى عبدالله عن ابى عبدالله عليه السلام . . . يتزوج الحرة على الأمة للحرة ليلتان و للأمة ليلة . در سند اين حديث هم على بن حسن بن فضال هست كه در وثاقتش حرفى نيست .\r\n6 - محمد بن يحيى عن عبدالله بن محمد عن على بن الحكم عن أبان بن عثمان عن عبد الرحمن بن ابى عبدالله قال سألت اباعبدالله عليه السلام . . . تتزوج المسلمة على الأمة و النصرانية و للمسلمة الثلثان و للأمة و النصرانية الثلاث . اين روايت با كمى تفاوت در كافى هم آمده كه در سندش عبدالله بن محمد ، برادر احمد بن محمد بن عيسى قرار دارد كه ممدوح اجلاء و محمد بن يحيى است و هيچ اشكالى درباره او در كتب نيست و خيلى روايت از او نقل شده است . روايت همچنين در كتاب حسين\r\n\r\n","description":"","footnote":"","page_name":" 7506 ","page_number":85},
  {"content":"\r\n\r\nبن سعيد كه به نام نوادر احمد چاپ شده ، به سند ديگرى نقل شده است كه قاسم در آن قرار دارد و مراد قاسم بن محمد جوهرى است عن أبان عن عبد الرحمن بن أبى عبد الله ، اگر بر فرض در على بن الحكم هم حرفى باشد ولى راجع به أبان اشكالى نيست .\r\n7 - بعضى روايت‌هاى ديگر هم در همان جلد جامع الحاديث هست مثل « ضعفه ما يقسم للأمة من ماله و نفسه » ، كه همان است كه مرحوم علامه تمسك مىكند و شهيد ثانى اشكال مىكند ، مىگويد هم سند و هم دلالت اشكال دارد .\r\n8 - صحيحه ، حسين بن سعيد عن صفوان عن العلاء عن محمد بن مسلم عن احدهما عليه السلام قال : سألته عن الرجل . . . فاذا كانت تحته امرأت مملوكة فتزوج عليها حرة قسم للحرة مثلى ما يقسم للمملوكة » ، در كتاب حسين بن سعيد هم ، با سند صفوان بن يحيى عن العلاء عن محمد بن مسلم عن أحدهما عليهما السلام هر دو يكى است ، منتها در نوادر هست كه « ثلثى ما يقسم للأمة » ، ولى در نقل ديگر « ثلثى ما يقسم للمملوكة » آمده است .\r\n9 - عن النضر عن عبد الله بن سنان عن أبى عبدالله عليه السلام كه سند ، درست است ، « يقسم للحرة مثلي ما يقسم للأمة » .\r\n10 - على بن الحسن عن عبد الرحمن بن ابى نجران و سندى بن محمد ، عن عاصم بن حميد ، عن محمد بن قيس ، عن ابي جعفر عليه السلام قال : « قضى فى رجل . . . قسم للحرة الثلثين من ماله و نفسه يعنى نفقته و للأمة الثلاث من ماله و نفسه » . در اين سند على بن حسن قرار گرفته است ، ولى در كتاب حسين بن سعيد ، با اين سند آمده است ؛ عن نضر بن سويد عن عاصم بن حميد عن محمد بن قيس عن أبى جعفر عليه السلام ، همين روايتى است كه شهيد ثانى چون محمد بن قيس را مشترك بين ضعيف و صحيح مىداند ، لذا اشكال سندى كرده است ، در حالى كه بلا اشكال اشكال سندى ندارد ، چون اگر محمد بن قيس ضعيف باشد ، ربطى به اين محمد بن قيس كه عاصم بن حميد نقل مىكند ، ندارد ، اين سندش كاملًا صحيح است ، يك\r\n\r\n","description":"","footnote":"","page_name":" 7507 ","page_number":86},
  {"content":"\r\n\r\nطريقش على بن حسن است كه آن سند موثق است ، طريق ديگر به او همين حسين بن سعيد عن النضر بن سويد است كه صحيح است و هيچ اشكالى ندارد . و كتابش را عاصم بن حميد نقل مىكند . اين محمد بن قيس قضاياى امير المؤمنين عليه السلام را با تعبير « قضى فى رجل » نقل مىكند ، البته اسم امير المؤمنين عليه السلام را نبرده است ، اما اين تعبير كه عن أبى جعفر عليه السلام قال قضى ، يعنى قضى على عليه السلام ، چون ساير ائمه قاضى نبوده‌اند ، يعنى امير المؤمنين عليه السلام قضاوت كرده‌اند .\r\n11 - روايت دعائم « يقسم بينهما للحرة ليلتين و للأمة ليلة واحدة » . و در روايت ذريح كه چهارمش است كه تعبير مىكند « لها يومان و لأم الولد يوم » .\r\nنكته كلى درباره اين چند روايت : از نظر سند در اين روايات جاى حرف نيست و اين روايات هم صحيح السند دارد و غير صحيح السند دارد و مستفيض است و بلكه از مستفيض هم بالاتر است ، اين اشكال وارد نيست . ولى بر استدلال به روايات مربوط به امه يك اشكال عمده وارد است ، و آن اين است كه اين روايات مىگويد دو برابر براى حره و يك برابر براى أمه ، با اينكه أمه اصلًا حق القسم ندارد ، يعنى واجب نيست براى متعه و أمه قسمى قرار داده شود ، البته خوب هست ، ولى لازم نيست ، و از سوى ديگر اصولًا زن حره حتى اگر حق ابتدايى داشته باشد ، بيش از يك شب حق ندارد و اين نسبت مسلماً معتبر نيست ، و مضمون اين روايات جزو آداب استحبابى است كه شئون حره را مراعات كند . پس از نظر دلالت اين روايات تمام نيستند ولى از نظر سند هيچگونه اشكالى نيست .\r\nچون اين روايت‌ها بيان مىكنند كه حق قسم حره دو برابر امه است ، اما اين‌كه در كجا حق قسم ثابت است و كجا ثابت نيست ، آيا على وجه الاطلاق ثابت است يا به فرض شروع است ؟ بيانى ندارند و ساكتند . نظير اين كه بگويند ارثيه پسر دو برابر ارثيه دختر است ، اما اين را كه كجا ارث مىبرند ، بايد از جاى ديگرى معلوم شود . اينجا هم مىگويد سهم حره دو برابر سهم أمه است ، اما آيا با شروع ذى سهم\r\n\r\n","description":"","footnote":"","page_name":" 7508 ","page_number":87},
  {"content":"\r\n\r\nمىشوند يا ابتداءاً ذى سهم هستند ، بايد از جاى ديگرى معلوم شود ، و اين روايات نسبت به تشريع اصل سهم اطلاق ندارد ، پس ممكن است از اين جهت مناقشه بشود كه اين‌ها نمىتوانند دليلى بر حق القسم ابتدايى باشند و دلالتشان ضعيف است ، ولى در روايات ديگر اين اشكال نيست .\r\n12 - روايت عبد الرحمن بن أبى عبدالله كه مىگويد « فى الرجل تكون عنده المرأة فيتزوج الاخرى كم يجعل للتى يدخل بها ، قال ثلاثة أيام ثم يقسم » فرموده كه بعد از حق زن جديد ، تقسيم مىشود و امر به تقسيم شده است . از اين نكته كه در جمله « بعد تقسيم مىشود » ، هيچ قيدى نيامده ، ممكن است استفاده اطلاق شود و بگوييم كه ابتداءاً براى زن‌ها حق تقسيم هست .\r\nاشكال به استدلال : اگر سؤال از وجود تقسيم باشد و حضرت بفرمايند بله ، اين اطلاق دارد ، ولى در اين‌جا سؤال راجع به تقسيم و كيفيت تقسيم نيست ، بلكه مىگويد اگر زن جديدى گرفت ، آن زن چقدر حق اختصاص دارد ؟ حضرت مىفرمايد تا سه روز ، بعد تقسيم مىشود ، و جواب امام در مقام بيان حق اختصاص اين جديده است ، اما اين‌كه كيفيت تقسيم بعدى چطور است ، مطلق است يا مقيد است ، به اينها ناظر نيست . مثلًا بگويند ارث بعد از اخراج ديون و كفن و دفن تقسيم مىشود ، اما آيا شرائط دارد ، شرائط ندارد ، از اين جهت اطلاق ندارد ، سؤال راجع به اين نكرده‌اند تا بگويند اطلاق دارد ، پس اين روايت عبد الرحمن بن أبي عبد الله كه در جواهر رواية البصرى تعبير مىكند ، و همين اشكال را وارد مىكند ، نمىتواند دليل باشد .\r\n13 - صحيحه محمد بن مسلم است ، العلاء عن محمد بن مسلم قال سألته عن الرجل تكون عنده امرأتان احداهما أحب اليه من الاخرى قال له أن يأتيها ثلاث ليال و الاخرى ليلة . . . فان شاأ أن يتزوج أربع نسوة كان لكل امرأت ليلة فلذلك كان له أن يفضل بعضهن على بعض . . . » . در ذيل روايت مىفرمايد اگر خواست چهار زن بگيرد ، هر\r\n\r\n","description":"","footnote":"","page_name":" 7509 ","page_number":88},
  {"content":"\r\n\r\nكدام از زن‌ها يك شب حق المضاجعه دارند ، روى اين جهت بيشتر از چهار زن نمىتواند بگيرد چون حق المضاجعه آنها از بين مىرود ، اگر بخواهد بيشتر از چهار زن بگيرد نصيب همه نمىشود ، پس قهراً از بين مىرود ، اين روايت صحيح السند است .\r\n14 - روايت دعائم است كه مرحوم شيخ به اين تمسك كرده است ، من هم اين را قبلًا نوشته بودم ، « روينا عن جعفر بن محمد عن ابيه عن آبائه ان علياً قال : للرجل أن يتزوج أربعا فان لم يتزوج غير واحدة فعليه أن يبيت عندها ليلة من أربع ليال . . . » كه استفاده مىشود اگر يك زن باشد ابتداءاً بالاخره يك شب به او اختصاص دارد .\r\n15 - عن الحلبى عن ابى عبدالله عليه السلام انه سئل عن رجل . . . . ان شاأ أن يتزوج أربع نسوة كان لكل امرأت ليلة » .\r\n16 - روايت عن العياشى فى تفسيره عن زرارة قال سئل أبو جعفر عليه السلام عن الجارية يشترط عليها عند عقدة النكاح أن يأتيها ما شاأ أو بين كل جمعة أو أسبوع أو شهر يوماً و من النفقه كذا و كذا ، قال عليه السلام فليس ذلك الشرط بشىء من تزوج امرأت فلها ما للمرأة من النفقه و القسمة و لكنه اذا تزوج امرأت فخافت منه نشوزاً أو خافت أن يتزوج عليها أو يطلقها فصالحته من حقها على شىء من نفقتها أو قسمتها فان ذلك جائز لا بأس به » .\r\nاين روايت در كافى و تهذيب و عياشى هست . و هر چند در سند آن موسى بن بكر قرار دارد ولى ما روايات او را معتبر مىدانيم .\r\nدر اين روايت مرد با زن شرط مىكند كه ماهى يك مرتبه يا هفته‌اى يك مرتبه مىآيم ، با زن شرط مىكند كه شرط را هم موافقت مىكند كه قهراً معنايش اين است كه ترك حق المضاجعه را شرط مىكند ، ماهيانه باشد ، هفته‌اى باشد ، « ما شاء » هر وقتى كه دلم خواست بيايم ، نفقه هم هر مقدارى كه خودم دلم خواست بدهم ، كه امام مىفرمايد نفقه همان مقدارى است كه شرع تعيين كرده و با شرط نمىشود آن را تغيير داد ، حق القسم هم همان چهار شب يك مرتبه است . مرحوم\r\n\r\n","description":"","footnote":"","page_name":" 7510 ","page_number":89},
  {"content":"\r\n\r\nحاج شيخ به اين روايت استدلال كرده است .\r\nاشكال : اطلاق عبارت « متى شاء » به گونه‌اى است كه شامل همه صور مىشود ، اين كه ماهيانه باشد ، يك روز باشد ، در هر حالى باشد ، زن ديگرى گرفته باشد يا نگرفته باشد ، و . . . و لذا شامل اين صورت هم كه زنى ديگر گرفته و با او مضاجعت كرده باشد نيز مىشود ، كه در اين صورت قطعاً حق القسم براى زن ثابت است و حضرت هم در جواب مىفرمايند اين شرط باطل است به خاطر اينكه از فروض مسئله جايى است كه حق القسم براى شخص مىآيد و لذا مىفرمايد كه « فليس ذلك الشرط بشىء » حضرت مىفرمايند چنين شرط عامى كه هر طورى شد ، مختار باشد ، درست نيست ، « من تزوج امرأت فلها ما للمرأة من النفقه و القسمة » حق القسم تعطيل نمىشود . بنابراين ، اگر كسى بگويد حق القسم فقط در زن‌هاى متعدد به شرط شروع در مضاجعت ثابت است و در تقسيم بين خود شخص و زوجه نيست ، با اين روايت ما نمىتوانيم جواب بدهيم ، يك اشكال در اينجا پيدا مىشود . و اصلًا شايد فرد ظاهر متفاهم عرفى همان قسمت بين زوجات باشد .\r\nدفع يك توهم : توهم شده كه با اين روايت مىتوان اين گونه استدلال كرد كه زن حق المضاجعه ابتدائى دارد ، با اين بيان كه روايت مىگويد زنى كه مىترسد كه شوهرش زن ديگرى بگيرد ، از نفقه يا حق القسمش مصالحه مىكند ، و حضرت مىفرمايد اشكالى ندارد ، پس زن حق ابتدائى دارد كه مىتواند آن را مصالحه كند .\r\nولى اين استدلال تمام نيست ، چرا كه در صدر روايت سه مؤلفه ذكر كرده است ، نشوز ، طلاق ، و تزويج دوباره ، و در ذيل هم دو صورت ذكر كرده است ، يكى نفقه و ديگرى حق القسم ، وقتى كه چند چيز در مقابلش چند چيز قرار بگيرند ، على سبيل منع الخلو ممكن است يكى راه مصالحه‌اش اين است و ديگرى مصالحه‌اش با چيز ديگرى است ، با هر دو مىشود مصالحه كرد ، ديگر نمىشود تشخيص داد كه آيا حق المضاجعه‌اى براى زن ابتداءاً هست يا نه ، مثلًا اول\r\n\r\n","description":"","footnote":"","page_name":" 7511 ","page_number":90},
  {"content":"\r\n\r\nمىگويد لكنه اذا تزوج امرأة فخافت منه نشوزاً ، اين يك صورت است كه زن مىترسد كه شوهر او را كتك بزند و اذيت كند ، و يك صورت هم اين است كه مىترسد او را طلاق دهد ، اين دو صورت هم به اين منحصر نيست كه زنى تنها باشد ، اگر در ذيل نفقه ذكر نشده بود ، مىگفتيد حق القسم خودش را مصالحه كند ، ولى در ذيل نفقه هم ذكر شده است ، اينها بعضى به وسيله نفقه ، و بعضى به وسيله قسم ، و بعضى هم با نفقه و قسم هر دو قابل مصالحه است ، لذا از اين استفاده نمىشود كه زنى هم كه تنها است ، حق القسم داشته باشد ، اگر در قسم بين الازواج ظهور نداشته باشد ، در قسم بين زوج و زوجه كه زن واحده را هم بگيرد ، ظهورى ندارد . ولى اگر روايت آن دو قسمت خافت منه نشوزاً و يطلقها را نداشت و تنها اينطورى بود اذا تزوج امرأة و خافت أن يتزوج عليها فصالحته حقها على شىء من نفقتها أو قسمتها ، دلالتش كاملًا خوب بود ، يا اگر در ذيل ، « نفقتها » نداشت و اينطور بود كه تزوج امرأة فخافت منه نشوزاً أو خافت أن يتزوج عليها أو يطلقها فصالحته على شىء من قسمتها ، مىتوانست دلالت كند .\r\nنظر صاحب جواهر درباره روايات : ايشان مىفرمايد كثيرى از رواياتى كه براى اثبات حق ابتدائى زوجه استدلال شده ، دلالت ندارند ، از اين كلمه كثير استفاده مىشود كه نسبت به بعضى از اينها دلالت را قبول دارد ، البته در جاى ديگر از عبارت استفاده مىشود كأنه هيچكدام قبول نيست . ولى از آن جا ايشان يكى يكى استدلال به روايات را جواب مىدهد ، از كلمه كثير استفاده مىشود كه رواياتى را نيز جواب نداده است ، با مراجعه مشخص مىشود كه ايشان به صحيحه محمد بن مسلم كه ما هم استدلال مىكرديم ، جوابى نداده است . تعبير روايت چنين است « فان شاأ أن يتزوج أربع نسوة كان لكل امرأت ليلة » ، و ظهور در حق ابتدائى زوجه دارد .\r\nچون نفرموده اگر به مضاجعت با يكى شروع كرد ، آن يكى ذى حق مىشود . بلكه فرموده كسى كه چهار زن دارد همه زن‌ها هر كدام يك شب برايشان هست ، قيد كه\r\n\r\n","description":"","footnote":"","page_name":" 7512 ","page_number":91},
  {"content":"\r\n\r\nنشد معنايش اين است كه حق ابتدائى دارد . و به نظر مىرسد ايشان دلالت اين روايت را پذيرفته است .\r\nاشكال جواهر به مجموع روايات : ايشان تعبيرى دارد كه گويا مىخواهد همه روايات و حتى اين روايت را بگيرد . و مىفرمايد اين بياناتى كه ذكر شده ، وارد مورد غالب است ، مرد كه ازدواج مىكند اگر مسافرت نكند ، چون در مسافرت اصلًا حق القسمى نيست و حتى آن ابتدائىها هم در مسافرت آزاد هستند ، اگر در شهر و وطن باشد ، غالب اين است كه مضاجعت حاصل مىشود ، و ندرت اتفاقت مىافتد كه به كلى هيچ مضاجعتى نكند . در واقع در غالب ازدواج‌ها گويا مضاجعت حاصل شده است ، و شروع در مضاجعت شده ، پس شرط وجوب القسم براى ديگر زن‌ها حاصل است ، بنابراين روايات اطلاقى ندارند كه حق ابتدايى را ثابت كنند ، و بعد كه مىگويد هر كدام از اينها يك شب حق دارد ناظر به حق ابتدايى نيست .\r\nپاسخ به اشكال : بحث اين است كه همان مضاجعت با زن اول واجب بوده است يا نه ؟ بنابراين تعبير كه هر زنى حق دارد ، همان اولى هم واجب است ، و اينكه روايت مىگويد براى هر كدام از اين چهار زن يك شب هست ، مخالف مشروط بودن حق القسم است ، چون اگر واجب مشروط بدانيم فقط در مورد سه نفر از اينها وجوب پيدا مىكند و اولين مضاجعت ، واجب نبوده است ، با اينكه ظاهر روايت اين است كه همه چهار زن ذى حق هستند ، و به نظر مىرسد كه دلالت اين روايت اشكالى ندارد . به علاوه ، غلبه موضوعى منشأ نمىشود انحصار حكم به موارد غالبى نمىشود . البته اگر دليل معارضى در بين باشد ، جمعاً بين الادله ممكن است اين را به غلبه حمل مىكنيم ، ولى لسان تعبير مرحوم صاحب جواهر اين است كه فى حد نفسه صلاحيت ندارد چه رسد به مقام معارضه ، در حالى كه بالذات دلالتش اشكالى ندارد ، و غلبه نمىتواند مانع باشد . و اصولًا اين\r\n\r\n","description":"","footnote":"","page_name":" 7513 ","page_number":92},
  {"content":"\r\n\r\nقاعده و كبراى كلى كه اگر غلبه در بين نباشد ، تمسك كنيم ، درست نيست ، بلكه در صورت وجود غلبه هم به عام تمسك كرد ، منتها اگر در مقابلش مطلق‌هاى ديگرى بود ، ظهور عام در اطلاق يك قدرى ضعف پيدا مىكند .\r\n\r\nادامه نقل روايات :\r\n17 - عن محمد بن قيس عن أبى جعفر عليه السلام قال قضى على عليه السلام فى رجل تزوج امرأت و شرط لها ان هو تزوج عليها امرأت أو هجرها أو اتخذ عليها سرية فهى طالق فقضى فى ذلك ان شرط الله قبل شرطكم فان شاء وفى لها بالشرط و ان شاأ أمسكها و اتخذ عليها و نكح عليها » .\r\nدر واقع اين تعبير كه « وفى لها بالشرط » گويا يك نحوه تهديدى است ، مىگويد اگر من چنين كارى بكنم تو ديگر از حباله نكاح من خارج هستى ، كأنه من اين كار را نمىكنم ، براى خاطر اينكه چنين كارى نكند يك نحو تعهدى است كه مىخواهد ملتزم شود كه چنين خلافى نكند ، كه حضرت مىفرمايند اين تعهد بىجايى است و دستور حق تعالى فوق اين التزامات است .\r\nبحث سندى : اين روايت به دو طريق نقل شده است كه هر دو به عاصم بن حميد مىرسد ؛\r\nالف ) على بن الحسن بن فضال ، عن عبد الرحمن بن أبى نجران و سندى بن محمد ، عن عاصم بن حميد ، كه تهذيب به اين طريق نقل مىكند . در اين طريق على بن حسن فضال از ثقات است ، منتها واقفى است . كه با اين سند روايت موثقه است .\r\nب ) محمد بن على بن محبوب ، عن محمد بن الحسين ، عن الحسن بن على بن يوسف الازدى ، عن عاصم بن حميد ، عن محمد بن قيس عن أبى جعفر عليه السلام . روات اين حديث همه ثقات هستند ، محمد بن على بن محبوب ، از مشايخ معروف اماميه است و كتابش هم به طريق صحيح منقول است ، در اين‌جا هم از كتاب محمد بن على بن محبوب نقل كرده است ، محمد بن حسين در اينجا محمد بن\r\n\r\n","description":"","footnote":"","page_name":" 7514 ","page_number":93},
  {"content":"\r\n\r\nحسين بن أبى الخطاب است ، كه از اجلاء ثقات است و محمد بن على بن محبوب در روايات كثيرى از محمد بن حسين به طور مطلق نقل مىكند و در بعضى جاها هم خصوصيتش را ذكر مىكند و محمد بن حسين أبى الخطاب مىگويد ، از حسن بن يوسف الازدى نيز با تعبيرات مختلفى در كتب و اسانيد تعبير مىشود ، مثل :\r\nحسن بن على بن يوسف ، حسن بن على بن يوسف بن بقّاح ، حسن بن على بن بقاح ، كه در واقع از باب اختصار در نسب است ، و احتمال مىدهيم در اين تعبيرات مثل حسن بن على بن بقاح ، حسن بن على « ابن » بقاح باشد كه بر سر كلمه « بن » الف بيايد يعنى معروف به ابن بقاح است ، تعبير ديگر ، حسن بن بقاح است ، و در برخى تعبيرات هم ابن بقاح هست ، تمام اينها يك شخص واحد است ، حالا نمىدانيم بقاح جد أعلاى حسن بوده ، يا معروف به ابن بقاح بوده ، به هر حال او جزء ثقات است ، نجاشى در موردش مىگويد « حسن بن على بن بقاح كوفى ثقة مشهورٌ صحيح الحديث » ، با اين عناوين مختلف روايات زيادى دارد و اجلاء هم از او نقل مىكنند . عاصم بن حميد هم از ثقات است ، محمد بن قيس نيز ثقه است . به حسب اين نقل روايت صحيحه مىشود .\r\nبحث دلالى : به نظر مىرسد كه دلالت اين روايت بر مطلب خوب است ، چون مرد گفته بود كه اگر من ازدواج ديگرى كردم يا كنيزى خريدم و تملك پيدا كردم يا ترك مضاجعت كردم ، « هى طالق » ، و حضرت در جواب مىگويند آزاد است ، مىتواند رها كند و مىتواند رها نكند ، زن بگيرد و يا كنيز بگيرد ، اما از اينكه او را ترك كند يا مضاجعت را ترك كند ، اسم نمىبرند ، « هَجَرَها » ندارند ، و از اينجا معلوم مىشود كه حق ترك مضاجعت ندارد ، يعنى چون ترك مضاجعت ذاتاً جايز نيست ، شرط بكند و يا شرط نكند نمىتواند ترك مضاجعت كند ، و شرط هيچ اثرى ندارد ، ولى دو فعل ديگر يعنى تزوج و تسرى چون ذاتاً اشكالى نداشت و شرط جلوى آنها را مىگرفت ، حضرت مىفرمايند اين شرطش بى خود است ، ولى\r\n\r\n","description":"","footnote":"","page_name":" 7515 ","page_number":94},
  {"content":"\r\n\r\nراجع به هجرها اصلًا صحبت نمىكنند . و ما از اينكه اجازه احد الامرين مىدهند ، و در عدل ديگر كه راجع به مسئله ترك المضاجعه تعهد كرده بود ، هيچ صحبتى نكرده‌اند ، شايد بفهميم كه تضاد شرط شخص با شرط الله در دو جا هست ، يكى راجع به زن گرفتن ، و يكى هم راجع به كنيز گرفتن ، اما راجع به اينكه مضاجعت را ترك نكند ، چون اين شرط ، مشروع و مطابق شرع است ، « شرط الله قبل شرطكم » شامل آن نمىشود . و اينكه تعهد مىكند كه مضاجعت را ترك نكند يعنى به حسب معمول من مىخواهم ترك نكنم ، شارع مىفرمايد كه اين شرط بى خودى نيست ، ولى آن دو شرط ديگرى كه سلب آزادى مىخواهد بكند بىخود است ، با اين بيان مىتوانيم بگوئيم زن حق المضاجعه دارد .\r\nبيان ديگر آن است كه عبارت « شرط الله قبل شرطكم » ، راجع به ترك المهاجره هم مىخواهد بگويد شرط الله بايد در نظر گرفته شود ، اما نه به خاطر شرط ، بلكه به دليل دستور شارع مضاجعت را بايد انجام دهد و ترك مهاجرت از نظر حكم شرعى جايز نيست ، و لو همان مطلبى را كه شارع لازم مىداند خود شخص هم شرط كرده ، ولى شرط الله فوق شرطكم ، يعنى آن كه مؤثر است نفس شرط الله است ، بود و نبود شرط شما يكسان است ، اين هم ممكن است مراد باشد . على اى تقدير ، ظاهر اين است كه مراد از اختيارى كه شارع مىگويد ، در دو چيز است ، يكى ازدواج ثانى ، و يكى هم كنيز گرفتن است ، اما هجر و ترك المضاجعه جايز نيست .\r\nالبته يك احتمال خلاف ظاهر نيز در مسأله هست و آن اين است كه اين دو را از باب مثال بگوئيم ، و كأنه بگوييم يك « نحوه » هم در روايت مقدراست ، يعنى اگر خواست نكاح كند و كنيز بگيرد و هجر كند . در اين صورت روايت دليل براى طرف مخالف مىشود ، و ثابت مىكند كه هجر هم مانند ، نكاح كار جايزى است ، و طبق روايت مرد خواسته از ترك مضاجعت ، از خود سلب اختيار كند ، شرع هم اين اجازه را داده كه ترك مضاجعت كند و يك امر مجاز بوده ، پس اين كه با اين كار\r\n\r\n","description":"","footnote":"","page_name":" 7516 ","page_number":95},
  {"content":"\r\n\r\nخواسته اين اجازه و آزادى را از خود سلب كند ، مورد موافقت شارع نيست . پس اگر اين را از باب مثال بگيريم ، روايت دليلى خواهد شد براى نفى حق مضاجعت ابتدايى از زن .\r\nبحثى در فقه الحديث روايت محمد بن قيس : از آن‌جا كه اين روايت در مكاسب مرحوم شيخ مورد بحث قرار گرفته ، و هم يك مقدارى به مسئله جارى مرتبط است و هم شايد براى جاهاى ديگر نافع باشد ، كمى درباره فقه الحديث آن بيشتر بحث مىكنيم .\r\nظاهر جمله اول روايت اين است كه اين شخص به نحو شرط نتيجه گفته اگر من زن ديگرى گرفتم يا كنيزى خريدم و يا ترك مضاجعت كردم ، تو طالق و رها باشى ، يعنى خود همين اعمال منشأ جدا شدن بشود ، و حضرت مىفرمايند كه اين اعمال از اسباب خروج زن از نكاح نيست ، اين خلاف قانون شرع است ، شما اگر چنين جعلى كرديد ، باطل است ، ظاهر ابتدايى جمله همين است كه شرط نتيجه است و طلاق اسباب و عللى دارد كه اين شرايط جزء اسباب و علل جدا شدن نيست . ولى به قرينه ذيل روايت بايد به نحوى در صدر يا ذيل روايت تصرف شود ، چرا كه در ذيل مىفرمايد : « فقضى فى ذلك ان شرط الله قبل شرطكم فان شاء وفى لها بالشرط و ان شاأ أمسكها و اتخذ عليها و نكح عليها » ، يعنى اختيار با خودش است ، و اگر بخواهد وفا مىكند و و اگر نخواست مىتواند وفا نكند ، و روشن است كه اين وفا كردن با شرط نتيجه بودن سازگارى ندارد ، زيرا شرط نتيجه حكم وضعى است ، و در حكم وضعى ، مثل اين كه اگر چنين شد زن من جدا شده باشد ، تعهدى نشده كه بخواهد عملى انجام دهد ، پس اين وفا يعنى چه ؟ روشن است كه نمىتوانيم بگوييم وفى ، يعنى مىتواند با اين شرط طلاق معامله صحت يا بطلان بكند ، بلكه قطعاً بايد معامله بطلان كند .\r\nبه نظر مىرسد اگر بخواهيم ظاهر صدر را حفظ كنيم ، بايد در معناى « وفي لها\r\n\r\n","description":"","footnote":"","page_name":" 7517 ","page_number":96},
  {"content":"\r\n\r\nبالشرط » كه در ذيل هست ، تصرف كنيم و بگوييم مراد طلاق دادن اختيارى است ، مىگويد شما با طلاق او را جدا كنيد ، چون آن نتيجه خود به خود حاصل نمىشود ، ولى اگر دلت مىخواهد كه او جدا شود ، به وسيله اسباب طلاق او را طلاق بده ، چون اصلِ جدا شدن هدف بود ، و شما نظرتان اين است كه جدا بشويد ، او را با اسباب طلاق جدا كن .\r\nراه ديگر اين است كه ظاهر ذيل را حفظ كنيم و در صدر تصرف كرده و خلاف ظاهر مرتكب شويم ، به اين بيان كه بگوييم صدر اخبار بداعى انشاء است كه در استعمالات زياد به كار برده مىشود ، در اين صورت معناى عبارت صدر كه مىگويد اگر چنين شد فهى طالق ، اين است كه من ملزم به طلاق او باشم و طلاق دادن او به عهده من باشد ، و حضرت هم در پاسخ مىفرمايند كه به عهده تو نمىآيد ، اگر اين شرط نافذ بود ، لازم بود عمل كنى ، ولى چون صحيح نيست ، آزاد هستى . در اين فرض آن شرط نتيجه مذكور در صدر به شرط فعل تبديل مىشود ، و قهراً وفاى به آن تصور مىشود .\r\nراه ديگر كه در مشابهات و جاهاى ديگر هم هست ، آن است كه بگوييم اين مسأله مانند حلف به طلاق و عتاق است ، كه نافذ نيست . در بعضى جاها هست كه مىگويد اگر من فلان كار را كردم ، زنم جدا ، عبدم آزاد ، اموالم نفقه در راه خدا ، اين چيزها در روايت حلف تعبير شده كه يك مطلب درستى است ، اينها را براى ضامن اجرا براى آن مطلبى كه تعهد كرده ، مىخواهد بياورد ، كأنه مىخواهد تعهد كند كه فلان كار را نكند ، براى اينكه اين تعهد تثبيت و عملى بشود ، يك چيزى به عنوان ضامن اجرا مىگويد . حال مىتوانيم بگوئيم در اين جمله يعنى در صدر روايت مرد تعهد كرده كه زن نگيرد ، كنيز نخرد ، ترك مضاجعت نكند ، و براى التزام و تعهد مىگويد اگر چنين چيزهايى واقع شد ، اين زن از حباله نكاح من خارج بشود . و اين‌گونه تعبير كردن هم در تعبيرات سابق متعارف بوده ، يعنى امرى كه به عنوان\r\n\r\n","description":"","footnote":"","page_name":" 7518 ","page_number":97},
  {"content":"\r\n\r\nتحديد مطلب بعد ذكر مىشده ، تعهد به قبلى حساب مىشده ، اينجا هم مىگويد اگر چنين چيزهائى شد ، زن من جدا بشود ، كأنه اين شخص تعهد كرده بود كه هيچكدام از اينها را انجام ندهد ، حضرت مىفرمايند كه چنين شرط و تعهدى باطل است و الزام آور نيست . اين هم معناى سوم است كه شايد عرفىتر از آن دو تصرف ديگر باشد .\r\n18 - « عن ابن مسلم عن أبى جعفر عليه السلام قال قضى أمير المؤمنين عليه السلام فى أمرأة تزوجها رجل و شرط عليها و على أهلها ان تزوج عليها امرأت أو هجرها أو أتى عليها سرية فانها طالق ، فقال شرط الله قبل شرطكم ان شاء وفى بشرطه و ان شاأ أمسك امرأته و نكح عليها وتسرى عليها و هجرها إن أتت سبيل ذلك . . . » .\r\nبحث سندى : احتمال مىدهيم كه اين روايت با روايت قبلى هر دو راجع به يك قضاوت باشند ، آن محمد بن مسلم عن أبى جعفر عليه السلام ، و اين محمد بن قيس عن أبى جعفر عليه السلام ، هر دو راجع به قضاى امير المؤمنين عليه السلام است ، در روايت محمد بن قيس « شرط لها » دارد ، و در دومى « شرط عليها » دارد ، ممكن است « عليها » را بگوييم كه متعلق « على » موضوع كلام است يعنى درباره اين ، چنين قرار و تصميمى گرفته شده بود ، كه منافاتى ندارد كه به نفع او يا به ضرر او باشد . به هر حال گمان مىكنم كه هر دوى اينها يكى باشد ، منتها اين يك مقدارى دقيق‌تر نقل شده است كه مهاجرت را هم متعرض شده است .\r\nبحث دلالى : به لحاظ مضمون و مفاد اين روايت هم دليل براى مطلب است .\r\nچون راجع به هجرها متعرض شده است ، و مثل آيه  « اللَّاتِي تَخافُونَ نُشُوزَهُنَّ »  مىشود ، كه البته آنجا در دلالتش اشكال مىكرديم ، ولى اين روايت به ضميمه اين آيه ، دلالتش تمام است ، مىگويد اگر خوف نشوز شد هَجر هم برايش جايز است ، و در مقام رخصت قيد آورده و مىفرمايد اگر آن راهى كه در قرآن تعيين كرده كه خوف نشوز است ، حاصل شد ، هجر و ترك مضاجعت هم اشكالى ندارد ،\r\n\r\n","description":"","footnote":"","page_name":" 7519 ","page_number":98},
  {"content":"\r\n\r\nاين هم بر مطلب دلالت مىكند . البته به لحاظ سندى چون اسنادش اسقاط شده فقط مىتواند تأكيد روايت پيشين باشد .\r\n19 - « عن زراره قال كان الناس بالبصرة يتزوجون سراً فيشترط عليها أن لا آتيك الا نهاراً و لا آتيك بالليل و لا أقسم لك ، قال زرارة و كنت أخاف أن يكون هذا تزويجاً فاسداً فسألت أبا جعفر عليه السلام عن ذلك فقال : لا بأس به الا أنه ينبغى أن يكون هذا الشرط بعد النكاح ، و لو أنها قالت له بعد هذه الشروط قبل التزويج ، نعم ثم قالت بعد ما تزوجها انى لا أرضى الا أن تقسم لى و تبيت عندى فلم يفعل كان آثماً » .\r\nبحث سندى : سند روايت چنين است ؛ « محمد بن أحمد بن يحيى عن محمد بن الحسين عن الحسن بن على عن على بن ابراهيم عن محمد الاشعرى عن عبيد بن زراره عن أبيه زراره » كه از حضرت باقر عليه السلام روايت نقل مىكند . اين سند به اين صورت طولانى ، سندى است غير معهود و نمىتوان به آن اطمينان كرد . ولى روايت سند ديگرى دارد كه صحيح است ؛ چاپ قديمى تهذيب در يكى از نسخ سند چنين است : « محمد بن احمد بن يحيى ، عن محمد بن الحسين ، عن الحسن بن على ، عن ابراهيم بن محمد الاشعرى عن عبيد بن زراره » يعنى به جاى « عن على بن ابراهيم عن محمد الاشعرى » عبارت چنين است « عن ابراهيم بن محمد بن الاشعرى عن عبيد بن زراره » كه اين نسخه صحيح است . توضيح آن كه ؛ محمد بن الحسين كه محمد بن احمد بن يحيى على وجه الاطلاق از آن نقل مىكند ، همين محمد بن حسين بن أبى الخطاب معروف و ثقه است ، محمد بن حسين بن أبى الخطاب كه از حسن بن على نقل مىكند ، آن هم حسن بن على بن فضال است كه از اجلاء فطحيه است و على قولٍ كه در آخر كار مستبصر هم شده است و امامى شده است ، بالاخره مسلّم است كه از ثقات است . او از ابراهيم بن محمد الاشعرى نقل مىكند و ابراهيم محمد بن الاشعرى كه ثقه است از عبيد بن زراره نقل مىكند ، كتاب ابراهيم بن محمد اشعرى را هم حسن بن على بن فضال نقل مىكند ، محمد بن حسين از\r\n\r\n","description":"","footnote":"","page_name":" 7520 ","page_number":99},
  {"content":"\r\n\r\nحسن بن على بن فضال كتاب ابراهيم بن محمد الاشعرى را نقل مىكند ، وى كتابى دارد كه به صورت مشترك با برادرش فضل بن محمد الاشعرى نوشته‌اند و راوى كتاب هم حسن بن على بن فضال است ، خود ابراهيم بن محمد الاشعرى هم از عبيد بن زراره نقل مىكند كه در اسناد موجود است ، اين سندى با موارد ديگر مطابق است . كه اگر سند اين باشد ، تمام سند صحيح است .\r\nدلالت حديث : حضرت مىفرمايند تزويج با اين شروط باطل نيست و شرطش هم درست است ، منتها شرط قبل از نكاح صحيح نيست ، و اسقاط ما لم يجب است ، اما اگر بعد از نكاح باشد ، چون زن حق القسم دارد و مىتواند آن را يا اسقاط و يا مبادله كند ، شرط او صحيح است . و از طرف ديگر اينكه مرد يك زن دارد يا دو زن ، در جواب سؤال مطرح نيست ، و ممكن است همين يكى زنش باشد ، و نيز ممكن است زن ديگرى هم باشد ، هر دو ممكن است و در سؤال فرضى نشده است ، حال اگر زن قبل از نكاح چنين شرطى را قبول كرد ولى بعد از عقد ، پشيمان شود ، حضرت مىفرمايند اينجا آن شرط اول لغو است ، و اگر زن مىگويد شبها بايد پيش من بيايى و مضاجعت بايد در كار باشد ، حق با زن است و حق مضاجعت ثابت است ، و اگر زوج تمسكاً به آن شرط بخواهد بگويد ما قبلًا چنين شرطى كرديم و ترك بكند ، گناهكار است .\r\nممكن است كسى خيال كند كه در اين روايت مراد متعه است و مخفى انجام مىدادند ، ولى قطعاً مراد متعه نيست ، به خاطر اينكه در روايت حق القسم را اثبات كرده و گفته بايد ترك نشود ، در حالى كه در متعه حق القسم نيست ، ولى اين احتمال هست كه علت سرّى بودن ازدواج اين بوده كه مىخواسته نفقات را كسر بگذارد ، ترك المضاجعه بكند ، ماه به ماه بيايد يا نيايد ، چون خيلى از فقهاى سنىها مضاجعت را لازم مىدانستند ، لذا اينها را مخفيانه انجام مىدادند تا به حكومت شكايت نشود ، چنين قرارى هم با زن مىبستند . ولى بايد توجه داشت كه\r\n\r\n","description":"","footnote":"","page_name":" 7521 ","page_number":100},
  {"content":"\r\n\r\nصدر روايت ظهور روايت را در مورد بحث مشكل مىكند ، چون ممكن است مورد روايت فرضى نباشد كه اگر يك وقتى من زن ديگرى گرفتم آن موقع تو حق القسم نداشته باشى ، يا ممكن است كه اصلًا فرض شده كه من زن ديگرى دارم ، ولى شرط مىكنم كه شب‌ها نمىآيم ، پس اين روايت اطلاقى ندارد تا صورتى را كه زن ديگرى هم نگرفته باشد ، شامل شود و حضرت آن را نفى كرده باشد ، ممكن است زن دومى داشته و با آن زن مضاجعتى داشته و شرط مىكند كه تو طلبى از من در اين مورد نداشته باشى ، حضرت مىفرمايند اين شرط باطل است . بنابراين ، دلالتش بر حق القسم ابتدايى زن اشكال پيدا مىكند .\r\n20 - مرسله ابن ابى عمير : « عن بعض أصحابنا عن أبى عبدالله عليه السلام فى رجل يتزوج المرأة فيشترط عليها أن يأتيها إذا شاء و ينفق عليها شيئاً مسمي قال لا بأس » . ممكن است نظر مشهور را با اين تأييد كنيم ، چون روايت مىگويد مرد چيزى را شرط مىكند كه اگر شرط نمىكرد جايز نبود ، مىگويد نفقه را با تو قرار مىگذارم كه هر مقدار خواستم بدهم ، مضاجعت هر چهار شب لازم نيست باشد ، ماهيانه يا ساليانه باشد ، ممكن است از اينكه مضاجعت را در سياق نفقه قرار داده ، كه جزء حقوق زن است ، بفهميم كه مضاجعت هم جزو حقوق زن است و مرد مىخواهد با شرط كردن آن را انجام ندهد .\r\n21 - عبد الرحمن بن أبى عبدالله عن ابى عبدالله عليه السلام قال : سألته عن الرجل تزوج امرأت و يشترط عليها أن يأتيها اذا شاء و ينفق عليها شيئاً مسميً كل شهرٍ فقال لا بأس به » .\r\nاز آن‌جا كه قيودى در روايت ذكر نشده ، و مثل روايت قبلى مضاجعت را در سياق نفقه بحث كرده ، مثلًا مردى است كه يك زن دارد و بيشتر از يك زن هم نيست ، شرط مىكند ، حضرت به طور كلى فرمودند لا بأس ، بلا اشكال اين صورت وحدت زن را مىگيرد ، مىتوان گفت همين زن است و زن ديگرى هم نگرفته ، منتها شرط مىكند كه نفقه‌اش را كسر مىگذارد ، حضرت مىفرمايند با شرط اشكال\r\n\r\n","description":"","footnote":"","page_name":" 7522 ","page_number":101},
  {"content":"\r\n\r\nندارد ، يعنى چيزى را كه بى شرط اشكال دارد ، شرط ممكن است تجويز كند ، يا مسئله ترك مضاجعت است در چهار شب كه بى شرط اشكال دارد ، با شرط ممكن است جايز باشد . كه در كنار روايت محمد بن فضيل كه ما صحيح مىدانيم ، قول مشهور را ثابت مىكنند .\r\nاشكال : چنان‌كه گفته شد اطلاق « اذا شاء » در هر دو روايت فوق اين فرض را هم در بر مىگيرد كه مرد زنى ديگر بگيرد و بخواهد به خاطر آن زن حق زن قبلى تأخير بيندازد ، اين فرض لولا الشرط صحيح نيست ، و با شرط است كه تصحيح مىشود ، و با اين حساب نمىتوانيم بگوييم كه حق مضاجعت براى زن هست ، از اين روايت فقط استفاده مىشود كه اگر شرط نمىكرد ، حق ترك مضاجعت نداشت ، و با شرط مىخواهد اين را تصحيح كند ، لذا روى اين جهت نمىتوانيم براى مختار استدلال كنيم .\r\nحل تعارض روايات اخير : بحث اين است كه دو روايت ، اين شرط را باطل مىدانند ولى دو روايت ديگر صحيح دانسته‌اند ، حل اين تعارض به اين است كه اگر بعد از اينكه عقد واقع شد و حقوق زن تثبيت شد ، حالا يا به نحو مشروط يا به نحو مطلق ، و بعد زن بخواهد حق مضاجعت خود را بفروشد يا با يك خصوصياتى معاوضه كند ، اشكالى ندارد ، ولى از اول بخواهد حق را به گونه‌اى قرار دهند كه زن حق مطالبه مضاجعت نداشته باشد ، درست نيست ، و دو روايتى كه صحيح دانسته ، ناظر به موردى است كه بعد از ثبوت حق و بعد از عقد ، چنين شرطى بكند كه اين اشكالى ندارد و صحيح است و آن دو روايت كه حكم به بطلان كرده ، ناظر به جائى است كه هنوز عقد تثبيت نشده است . چنان كه در روايت زراره به صراحت مىگويد كه اگر قبلًا چنين شرطى كرد ، شرطش بى خود است و بايد اين شرط بعد از عقد باشد . يعنى اين شرط رافع است نه دافع ، حقى محقق شده و براى رفعش بايد يك شيئى انجام بدهد ، رافع بودنش اشكال ندارد ولى دافع\r\n\r\n","description":"","footnote":"","page_name":" 7523 ","page_number":102},
  {"content":"\r\n\r\nبودنش را كه از اول حقى براى زن نيايد ، ابطال كرده ، لذا مىگويد بعد از تحقق عقد چنين شرطى بكند . چنان‌كه مالك از نظر ملكيت در منافعش حق دارد ، بعد شرط مىكند كه مسلوب المنفعه باشد ، اينها اشكالى ندارد و با چيزهاى ديگر هم منافات ندارد . پس آن دو روايتى كه حكم به صحت كرده كه « يتزوج المرأة و يشترط » يعنى بعد التزوج ، و آن ديگرى هم به بعد التزويج حمل مىشود .\r\nنتيجه گيرى : به نظر مىرسد كه دليل متقن براى قول مشهور ، صحيحه محمد بن مسلم و صحيحه حلبى است كه مؤيَّد به روايت دعائم است . براى اينكه اين روايت كالصريح است به اينكه هر چهار زن حق المضاجعه دارند و از اين روايات استفاده مىشود كه هر چهار زن ذى حق مىشوند و حق المضاجعه پيدا مىكنند .\r\nما به جز آن دو روايت مؤيد به روايت دعائم ، روايات ديگر را تمام نمىدانيم ، چون بنابر قول به حق مشروط ، زنِ اول كه مضاجعت با او شروع شده حق ندارد ، و شروع به يك زن ، ديگر زن‌ها را ذى حق مىكند ، در حالى كه اين روايات هر چهار زن را ذى حق مىدانند . مؤيد مطلب هم اين است كه اگر على وجه الاطلاق گفتيم كه زن از چهار شب يك شب حق دارد ، اشكالى ندارد كه از بين دو زن ، سه شب را به يكى و يك شب را به ديگرى اختصاص دهد ، و فقط به جنبه اخلاقى عمل نكرده است . اما اگر گفتيم كه على وجه المشروط است ، بعد از اينكه با يكى از اينها مباشرت كرد ،  « أَنْ تَعْدِلُوا بَيْنَ النِّساءِ »  جنبه حقوقى دارد و تنها جنبه اخلاقى محض نيست ، اينجا اگر يكى از اينها يك شب و يكى از اينها سه شب باشد ، به عدالت بين النساء عمل نشده است ، اين خالى از استبعاد نيست . اين وجه اول به نظر ما ارجح است .\r\nالبته ممكن است اين نكته را كه گفتيم چهار زن نمىتوانند ، حق المضاجعه مشروط داشته باشند ، و قابل تصوير نيست ، مورد مناقشه قرار گيرد و بتوانيم بنابر حق مشروط هم وجوب را تصوير كنيم ؛ چون در موارد متعارف اگر مردى دو يا سه\r\n\r\n","description":"","footnote":"","page_name":" 7524 ","page_number":103},
  {"content":"\r\n\r\nزن داشته باشد ، و با يكى از اينها اول مضاجعت كند ، مضاجعت با ديگرى هم بالطبع در ظرف خودش ، فردا يا پس فردا حاصل مىشود ، و حق مشروط هم به گونه‌اى نيست كه حتماً بايد بعد از اينكه اولى را انجام داد با اين مضاجعت كند ، بلكه قطع نظر از اينكه شب پنج شنبه مضاجعت كرده است ، فى علم الله كه در شب جمعه قرار است با آن زن ديگر مضاجعت كند ، زن اول براى مضاجعت حق پيدا مىكند ، أعم از اينكه حقش قبل از شب جمعه باشد و اگر انجام بدهد ، حقش ايفاء شده است ، يا شب شنبه و يكشنبه باشد كه خلاصه بيش از دو شب ، نه جلوتر و نه عقب‌تر فاصله بيشتر نشود ، ايفاء شده است . بنابراين ، ممكن است كسى كه در شب پنج شنبه با يك زن ، و در شب جمعه با زن ديگر مضاجعت انجام داده ، بگوييم شرط هر دو حاصل شده ، آن كه شب جمعه مضاجعت مىكند ، واضح است ، و اين كه در شب پنج شنبه با او مضاجعت كرده و اول با او شروع به مضاجعت كرده ، اين چون فى علم الله در مقام واقع در شب جمعه وجوب مضاجعت براى او حاصل مىشده است ، حصول آن اقتضا مىكند كه اين زن ديگر كه دو شب كمتر جلوتر يا عقب‌تر فاصله نشده ، حق پيدا كند ، حالا اين شب پنج شنبه جلوتر مضاجعت كرد ، آن ايفاء به شرط خودش كرده است . اينها قابل تصوير است ، ظهور ابتدائيش اين است كه انسان انكار نمىتواند بكند كه اين اطلاقش شامل مىشود ، اگر شب پنج شنبه مضاجعت با يكى كرد و اصلًا با زن‌هاى ديگر مضاجعت نكرد ، فهميده مىشود كه همين كه شب پنج شنبه انجام داد حق اين اداء شده است ، اين فهميده مىشود ، پس با آن صراحتى كه مىخواستيم مطلب را بيان كنيم ، نيست ولى به هر حال دلالت دارد .\r\n\r\nدلايل مشروط بودن حق القسم ؛\r\nدليل اول : اصل اقتضا مىكند كه واجب مطلق نباشد . مرحوم صاحب جواهر خيلى از ادله وجوب ابتدايى را مناقشه مىكند ، قهراً زمينه براى اصل پيدا\r\n\r\n","description":"","footnote":"","page_name":" 7525 ","page_number":104},
  {"content":"\r\n\r\nمىشود ، ولى ما كه ادله را تمام دانستيم ، ديگر اين اصل تمام نيست .\r\nدليل دوم : آيه  « فَإِنْ خِفْتُمْ أَلَّا تَعْدِلُوا فَواحِدَةً أَوْ ما مَلَكَتْ أَيْمانُكُمْ »  ظاهر آيه اين است كه اگر از متعدد ترسيديد ، يك زن بگيريد يا ملك يمين بگيريد كه ديگر آنجا حقى ندارد و ديگر مشكلى پيش نخواهد آمد ، پس ظهور آيه اين است كه همانطور كه در ملك يمين حقى نيست ، در زن واحد هم قهراً خوف اينكه حق طرف زمين مانده باشد ، نيست چون حقى نداشته است . روشن است كه براى اثبات حق مشروط بايد حق ابتدايى در زنان متعدد هم نفى شود تا استدلال تمام شود . براى اين نكته هم مىتوان گفت اگر كسى حق المضاجعه در زن واحده را قبول نداشته باشد ، در صورت تعدد هم بالاجماع المركب بايد آن را منتفى بداند و قائل شود كه زن در صورت تعدد هم حق ابتدايى ندارد . كه در اين مورد گفتيم اگر در متعدد قائل شويم با اولويت عرفيه بايد در واحد هم بپذيريم ، زيرا كسى كه يك زن بيشتر ندارد ، زن تمام علاقه‌اش به شوهرش است ، و نمىتوانيم بگوييم حق المضاجعه نداشته باشد ولى وقتى چند زن دارد ، و علاقه‌هايشان تضعيف شده ، ابتداءاً هم حق المضاجعه داشته باشند ، يك نحو اولويت عرفيه هم دارد ، ولى اينها به اجماع مركب تمسك كرده‌اند ، گفته‌اند بنابراين ، استفاده مىشود كه حق مضاجعه‌اى در كار نيست .\r\nاشكال : آيه شريفه  « فَإِنْ خِفْتُمْ أَلَّا تَعْدِلُوا فَواحِدَةً »  فقط روى مضاجعت تكيه نكرده است ، و كسوه و نفقه هم در كار هست ، در واقع آيه مىگويد اگر چند زن بگيريد ، شرع حقوقى ذكر كرده كه شما نمىتوانيد اين حقوق را ايفاء كنيد ، ولى اگر يك زن باشد مشكلى نيست ، يعنى فرض اين است كه با يكى مشكلى نيست ، و مشكل در تعدد است ، يعنى شخص به قدرى امكانات ندارد كه چهار زن بگيرد ولى يك زن را مىتواند اداره كند . پس همانطور كه نفقه حق زن است و حق مطلق است و مشروط نيست ، ممكن است كه مضاجعت هم حق مطلق باشد . بلكه حتى اگر تنها\r\n\r\n","description":"","footnote":"","page_name":" 7526 ","page_number":105},
  {"content":"\r\n\r\nحق زن مسأله مضاجعت بود ، آنجا هم آيه حداكثر اشعار داشت ، چون ممكن است كسى ناراحتى يا گرفتارى داشته باشد كه نتواند مضاجعت را در هر چهار شب انجام بدهد ، ولى در وحدت برايش مشكل نيست و مىتواند هر چهار شب يك شب مضاجعت داشته باشد ، بنابر اين ممكن است آيه بفرمايد يك زن بگيريد كه بيش از يك شب از چهار شب حق المضاجعه نباشد ، متعدد نگيريد تا مجبور به مضاجعت هر شب نباشيد . ولى براى نفى حق المضاجعه ابتدايى ممكن است فقط يك نحو اشعارى داشته باشد . ولى روشن شد كه تنها مضاجعت نيست ، و نفقه و كسوه هم هست و همانطور كه نفقه حق است ممكن است حق المضاجعه هم همانطور باشد . و از آيه استفاده نمىشود كه مضاجعت غير از حق النفقه است و با وجود ثابت بودن حق نفقه ، حق مضاجعت ساقط است .\r\nدليل سوم : پيغمبر عليهما السلام به بعضى از نسائشان غضب كردند و يك ماه همه نساء را ترك كردند ، اگر حق المضاجعه را از نظر شروع و غير شروع مطلق بدانيم ، كه فقط با نشوز ساقط مىشود ، با اين عمل رسول الله سازگار نخواهد بود ، چون اگر نشوز هم محقق شده باشد ، فقط يكى از اين زن‌ها نشوز به خرج داده است و حق او ساقط است ، و دليل براى سقوط حق بقيه نيست . البته بايد توجه داشت كه دو گونه حق مطرح است . يكى حق بعد از شروع كه بالاتفاق در مورد ايشان واجب نبوده و براى ديگران واجب است و اين جزو اختصاصات پيغمبر عليهما السلام است . يكى ديگر اين كه آيا اصل شروع به مضاجعت لازم است يا نه ؟ درباره پيغمبر عليهما السلام لازم چنين وجوبى نيست ، ولى آيا اين هم جزء احكام اختصاصى پيغمبر عليهما السلام است يا احكام مشتركه بين آن حضرت و ديگران است ؟ قائلين به حق مشروط معتقدند ثابت نشده كه اين حكم هم از اختصاصات آن حضرت باشد ، و اصل اولى اين است كه حكم ديگران هم همين است ، و زن حق مضاجعت ابتدايى ندارد .\r\nاشكال : ممكن است بگوييم حضرت يك حق داشته‌اند آن هم اختيار\r\n\r\n","description":"","footnote":"","page_name":" 7527 ","page_number":106},
  {"content":"\r\n\r\nمضاجعت بوده كه با ايشان بوده است ، و شروع و بعد از شروع مصداق يك حق است نه دو حق ، نه اين كه دو حق داشته باشند ، يكى حق اينكه شروع نكند و يكى هم اينكه با شروع كردن هم بر ايشان چيزى واجب نباشد . اگر اين يك حق از اختصاصات پيغمبر عليهما السلام است ، ديگران ممكن است نسبت به ابتداء حق داشته يا نداشته باشيم ، پيغمبر عليهما السلام آزاد بودند و ما مثل آن حضرت نيستيم ، يك حدودى براى ما وجود دارد ، حال ممكن است اين محدوديت مختص به بعد از شروع باشد و ما بعد از شروع آزاد نباشيم ، و نيز ممكن است محدوديت قبل از شروع هم باشد ، پيغمبر عليهما السلام آزادى مطلق دارند ، ولى ممكن است ما اصلًا آزادى نداشته باشيم ، نه ابتداءاً و نه بعد از شروع ، بنابراين ، نمىتوانيم از آزادى پيغمبر عليهما السلام اين گونه استدلال كنيم كه محدوديت ما محدوديت مشروط است نه محدوديت مطلق ، چرا كه محدوديت مطلقه يعنى قبل و بعد از شروع هم در مورد ديگران ممكن است .\r\nدليل چهارم : زن فقط چهار ماه يك مرتبه حق مباشرت دارد ولى حق استمتاع ندارد ، پس به چه مناسبت حق المضاجعه داشته باشد ؟ در واقع قائل شدن به حق ابتدايى مساوى است با قائل شدن به نوعى حق استمتاع ، در حالى كه زن چنين حقى ندارد .\r\nاشكال : ضعف اين استدلال ظاهر است ، چون براى نفى حق استمتاع به صورت مطلق آيه يا روايتى نداريم ، و دليل نيست كه ثابت كند به طور كلى زن هيچ استمتاعى را حق ندارد ، تا بگوييم حق مطالبه يكى از مصاديق استمتاع يعنى مضاجعت را هم ندارد ، بنابر اين ممكن است مضاجعت را قبل از حصول شرط و على وجه الاطلاق حق داشته باشد ، و يا اين كه على وجه المشروط چنين حقى داشته باشد . و لذا ممكن است كسى بر اساس ادله بگويد كه زن على وجه الاطلاق حق مضاجعت دارد و استمتاعات ديگر را حتى بعد از شروع حق ندارد .\r\n\r\n","description":"","footnote":"","page_name":" 7528 ","page_number":107},
  {"content":"\r\n\r\nبه هر حال اين ادله تمام نيستند و خيلى هم قابل اعتنا نمىباشند .\r\nدليل پنجم : صاحب جواهر مىفرمايد سيره قائم است ، كه زن چنين حقى ندارد كه از چهار شب يك شب نزد زن باشد ، شخص مىخواهد عبادت كند ، كاسبى كند ، اگر حق مطلق باشد ، تمام اين چيزها را بايد تعطيل كند يا هميشه بايد استرضاء كند و اجازه بگيرد ، در حالى كه سيره خلاف اين است .\r\nاشكال و جواب : اين محذور در حق مشروط هم جارى است ، بالاخره بعد از اينكه شروع كرد ، زن‌هاى ديگر حق پيدا مىكنند ، پس اين اشكال در آنجا هم مىآيد . ايشان در جواب مىفرمايد كه اشكال در آنجا نمىآيد ، چرا كه اگر واجب مشروط باشد ، يك مقدارى تعطيل مىشود ، چون يك بار شروع كرده است و رقيبش حق پيدا مىكند ، اگر يكى است يك شب حق پيدا مىكند و بعد ديگر حق ندارد ، اگر دو زن دارد دو شب حق پيدا مىكنند ، سه زن باشد همينطور ، بعد از اينكه اين چهار شب تمام شد مىتواند شروع نكند و به همه كارهايش برسد .\r\nتفاوت ديگر حق مطلق و مشروط در اين است كه اگر حق مطلق بدانيم ، زن از هر چهار شب ، تمام يك شب را حق دارد ، اما اگر واجب مشروط بدانيم ، براى اين كه خلاف عدالت نشود ، مقدارى از شب نيز كافى است ، هيچ مشكلى ندارد ، چون فقط مشكل اين است كه خلاف عدالت نشود ، اگر كارهايى كه لازم و يا شبه لازم است ، انجام داد ، و سپس مضاجعت را انجام داد ، حقوق همه اينها ايفاء شده است .\r\nنقد كلام صاحب جواهر : ما هم قبول داريم چه مشروط و چه مطلق ، اينكه از اول تا آخر شب پيش زن باشد و براى تركش اجازه بگيرد ، سيره بر خلافش است ، ولى قائلين به اطلاق هم مىگويند شب را پيش او بخوابد ، نمىگويند كه كارهاى متعارفى كه اشخاص انجام مىدهند ، كنار بگذارد ، اطلاق فقط در مقابل همان مشروطى است كه خود ايشان قائل است ، يعنى مشروط به شروع نيست . و نيز اين\r\n\r\n","description":"","footnote":"","page_name":" 7529 ","page_number":108},
  {"content":"\r\n\r\nكه ايشان در مشروط مىگويند به مناط عدل و غير عدل ، اشكالش اين است كه اگر مناط عدل و غير عدل باشد ، اصلًا شب مطرح نيست ، فرض كنيد پنج شب يك مرتبه پيش زنى نباشد ، ولى تمام روزها را نزد او باشد و تمتعات هم داشته باشد ، اينها خلاف عدل نيست ، ايشان بنا بر مشروط كأنه عدالت عرفى را ميزان مىداند ، ولى بنا بر اينكه حكم مطلق باشد ، حكم را تعبدى مىبيند ، در حالى كه سيره و نيز كسانى هم كه مطلق مىگويند همانطورى مىگويند كه قائلين به مشروط مىگويند .\r\nدليل ششم : كه قابل ملاحظه و جالب است ، روايات خاصه‌اى است كه حقوق زن را بيان مىكند ولى هيچ اسمى از مضاجعت در آن‌ها نيست ، روايات متعددى وجود دارد ، عمده دليلى كه حق مضاجعت زن را على نحو الاطلاق نفى مىكند ، همين روايات كثير است .\r\nاشكال و جواب : صاحب جواهر به عنوان اشكال مىگويند : اينكه در روايت سؤال شده كه از حقوق زن چيست و نفقه و عفو از خطا را ذكر كرده است اما اسمى از مضاجعت نبرده است ، ممكن است كسى اشكال كند كه اين اشكال مشترك الورود است ، چون اگر اين حق مشروط با شروع به مضاجعت با يكى ديگرى حق پيدا مىكند ، ولى اين حق در روايات ذكر نشده است . خود ايشان دو جواب از اين مطلب مىدهد كه البته در يكى از آنها قاطع نيست و ديگرى را جواب واقعى مىداند . جوابى كه به نحو احتمال مىفرمايد ، اين است كه سؤال در روايت از حقوق زن بر مرد است ، ممكن است كه وقتى شروع كرد ، به نحو واجب تكليفى بايد مضاجعت با ديگرى داشته باشد و واجب حقى نيست ، وجوب حقى قضا دارد ، اين جزء حقوق نيست و جزء واجبات تكليفيه است ، پس لزومى ندارد كه اسمى از اين ببرد . و جواب دوم اين است كه در روايات از حقوق زوجه بما أنها زوجة سؤال مىكند ، ولى نحوه حقوق در اينجا اين است كه به او ظلم و جور نشده باشد ، اگر به كلى ترك كند ، ممكن است بعضى از مصاديق ظلم و جور باشد ، ولى\r\n\r\n","description":"","footnote":"","page_name":" 7530 ","page_number":109},
  {"content":"\r\n\r\nاگر واجب مشروط گفتيم ، تا وقتى شروع نكرده ، چهار شب با هيچيك از اينها نبوده ، ظلم و جور حساب نمىشود ، البته ، بعد از شروع لزوم پيدا مىكند و قبلش لازم نيست و حق هم ندارد ، اگر حق المضاجعه به عنوان ظلم و جور نباشد ، حق هم ندارد . پس بنابر واجب مشروط مىتوانيم آن روايات را كه حق را به نفقه و . . .\r\nمنحصر كرده ، بگوييم احكام اختصاصى زوج در اين روايات بيان شده است كه غير از مسأله كلى ظلم است كه به هيچ كسى جايز نيست ، و جزء حقوق اختصاصى زن نيست ، اما اگر واجب مطلق و حقى به عنوان زوجيت بدانيم خود مضاجعه حقى است از حقوق كه بايد انجام بدهد ، پس اين فرق بين اين دو مبنا وجود دارد .\r\nو به قائلين حق مشروط اين اشكال وارد نمىشود كه با اين روايت چه مىكنيد .\r\nنقد سخن صاحب جواهر : اينكه ايشان فرمود ممكن است بگوييم حق نيست ، خلاف خود روايات است ، اين بلا اشكال حق است ، در روايات كلمه حق المضاجعه گفته است ، گفته حق را مىتواند مصالحه كند ، حق را مىتواند بفروشد ، اينها در خود روايات است ، اگر تكليف محض باشد و حق نباشد ، قابل نقل و انتقال و فروش و اسقاط نيست .\r\nو اما جواب دوم ايشان ، اشكالش اين است كه اگر به مناط زوجيت و از احكام اختصاصى زن نباشد و يك حكم عام باشد ، چه ملازمه‌اى وجود دارد كه با شروع به مضاجعت ، براى زن ديگر در عرض چهار شب با اين حد محدود حقى بيايد ، آيا عقول متعارفه بشر بالفطره حكم مىكند كه با چنين حد محدودى با فاصله دو شب لازم است و زودتر و ديرتر نيست ؟ ! نمىتوانيم بگوييم اگر بيش از سه شب فاصله شد ظلم است و ظلم بودن اين را عقل درك مىكند و روى اين جهت بگوييم ذكر نشده است . اين امور جزو احكام عامه نيست ، و اگر شرع مقدس بيان نمىكرد ، حتى مشروط را در اين حدود درك نمىكرد ، البته اين كه چند ماه زن را معطل بگذارد ، بحث ديگرى است . به هر حال اينطور بيان كردن اشكال را دفع نمىكند . و\r\n\r\n","description":"","footnote":"","page_name":" 7531 ","page_number":110},
  {"content":"\r\n\r\nبهتر اين بود كه مرحوم صاحب جواهر نسبت به مدعاى خودش كه مىگويد حقوق لازمه زوجيت را سؤال كرده است ، اين گونه اشكال را دفع مىكرد كه اين روايات حق مطلق و هميشگى زن را بيان مىكند و به حقى كه احياناً پيدا مىكند اصلًا ناظر نيست ، سؤال و جواب راجع به اينها نيست ، پس آن را نفى نمىكند .\r\nپاسخ مرحوم حائرى به اشكال : بنا به تقريرات مرحوم آشتيانى مرحوم حاج شيخ عبد الكريم ، مىفرمايد در روايتى كه زن سؤال مىكند آيا غير از اين حق ديگرى نيست و حضرت مىفرمايد حق ديگرى نيست و زن مىگويد اگر نيست ، ديگر من شوهر نمىكنم ، لحن روايت آبى از تخصيص است ، كأنه ديگر هيچ حق ديگرى نيست با اينكه يكى از حقوق زن مباشرت يك مرتبه در هر چهار ماه است و اين روايت حقوق را به سه حق منحصر كرده است ، ما بايد روايت را معنا كنيم ، اين مشكل را حل كنيم ، اين ديگر به مسأله مشروط يا مطلق بودن مضاجعت ارتبارطى ندارد . ما و مرحوم صاحب جواهر همه بايد اين مشكل را حل كنيم كه اين روايت منحصر كرده و لحن آن اباى از تخصيص دارد . مرحوم حاج شيخ مىفرمايد با جواب دادن از اين مطلب و يا به حساب فقه الحديث روايت را حل كردن ، استدلال طرف مقابل هم بر مشروط بودن دفع مىشود ، و آن اين است كه و لو جمعاً بين الادله و براى اينكه تخصيصى نزنيم اينطور روايت را معنا مىكنيم كه سؤال و جواب راجع به حقوق مشترك بين زن و شوهر نيست و در مورد حق اختصاصى زن است ، مسأله مباشرت حق مشترك است كه زن حق دارد اما اگر حالا زن حق خودش را اسقاط كرد ، حق مرد در جاى خودش ثابت است ، زن نمىتواند بگويد كه من حق خودم را ساقط كردم ، تو ديگر حق ندارى مباشرت كنى ، ايشان مىفرمايد ممكن است حق المضاجعه مطلق را بپذيريم و بگوييم حق المضاجعه على وجه الاطلاق هست ولى حق اختصاصى زن نيست و حق مشترك بين زن و شوهر است و سؤال و جواب راجع به حق اختصاصى زن و شوهر است ،\r\n\r\n","description":"","footnote":"","page_name":" 7532 ","page_number":111},
  {"content":"\r\n\r\nپس اين روايت نافى حق مشترك و مضاجعت نيست ، بنا بر اطلاق حق مشترك دارند ، بنا بر مشروط هم حق مشترك دارند . اين جواب ، جواب خوبى است .\r\nجواب ديگر هم اين است كه بگوييم كسوه و نفقه و غفران و خطا و امثال اينها ، حقوق لازمه ازدواج است ، ولى حق مضاجعت و لو على وجه الاطلاق بگوييم ، آنطور على وجه الاطلاق نيست ، بلكه اطلاقش در مقابل اين است كه آيا بعد از شروع هست يا نيست ، تعدد هست يا نيست ، از اين ناحيه اطلاق دارد ولى مطلقِ مطلق نيست ، مرد مىخواهد مسافرت كند ، حق مضاجعت زمين بماند ، حتى بنابر حق مطلق هيچ اشكالى ندارد ، اما كسوه و نفقه ، حضر و سفر ندارد . به هر حال ، اين رواياتى كه مرحوم صاحب جواهر براى مختار خود استدلال كرده ، تمام نيست .\r\nنتيجه : به نظر مىآيد كه از مجموع روايات همان استفاده مىشود كه به مشهور نسبت داده شده است ، منتها به نظر ما تعبير صحيح اشهر القولين است ، چون حدود شانزده كتاب قول به حق مطلق است و حدود ده كتاب قول به حق مشروط است ، قهراً طرف مقابل را نمىشود شاذ گفت تا به اين قول مشهور بگوييم .\r\n\r\nفروع حق القسم\r\nتفاضل بين زوجات : با اثبات اينكه يك شب از چهار شب ، مشروطاً و يا مطلقاً حق زن است ، اين بحث پيش مىآيد كه اگر مرد بخواهد بين زن‌ها تفاضلى قائل شود ، اشكالى ندارد ، البته جنبه اخلاقى اقتضا مىكند كه چنين تفاضلى نباشد و بهتر اين است كه هيچكدام بر ديگرى ترجيحى از اين ناحيه نداشته باشد ، ولى لازم نيست كه حتماً مساوى باشند ، البته سنىها اكثراً تساوى را لازم مىدانند .\r\nتقسيم بيش از يك شب : آيا به جاى تقسيم يك شبه و سه شبه كه از چهار شب نگذرد ، مىتواند دو شب اين ، دو شب آن ، سه شب اين و سه شب آن ، چهار شب اين و چهار شب تقسيم كند ؟ يعنى در عين اين كه تفاضل در كار نباشد و مساوات باشد ولى يك شب يك شب نباشد ؟ در واقع بگوييم حق هر زن به نسبت يك\r\n\r\n","description":"","footnote":"","page_name":" 7533 ","page_number":112},
  {"content":"\r\n\r\nچهارم روزهاست ، حال به نحو مشروط يا مطلق . اين مورد بحث است . اينجا هم اكثر فقهاء قائل هستند كه جايز نيست ، مسأله نسبت نيست ، مسأله اين است كه از چهار شب يك شب بايد باشد ، اگر او راضى باشد در آن حرفى نيست ، بحث بر سر فرضى است كه مرد بدون رضايت زن‌ها بخواه چنين كارى بكند .\r\nبررسى اقوال : سه و يا به عبارتى چهار قول در مسأله هست ؛ يكى قول مرحوم شيخ طوسى است كه مىفرمايد جايز است ، منتها از سه شب نمىتواند تجاوز كند ، چهار شب يكى و چهار شب ديگرى نميشود .\r\nقول دوم اين است كه جايز است و مطلقا محدود نيست ، البته مادامى كه عرفاً به حد جور نرسد كه آنجا ديگر اذن و اجازه مىخواهد ، يك سال ، دو ساله ، ده سال ترك مضاجعت بكند ، ظلم و جور است . قواعد ، ارشاد ، مسالك ، كفايه هم ميل به اين قول عدم تقدير دارد ، جواهر هم قائل است .\r\nقول ثالث هم اين است كه اصلًا جايز نيست ، همان يك شب يك شب است و ديگر جايز نيست كه قسمت را زياد كند ، اين قول تا زمان مرحوم محقق بيشترين قائل را دارد . ديگرانى هم كه گفته‌اند بيش از يك شب نيازمند رضايت زن‌هاست عبارتند از ؛ مرحوم محقق در شرايع ، مرحوم علامه در تلخيص و تحرير ، مرحوم فاضل مقداد در تنقيح ، مرحوم صيمرى در غاية المرام ، شهيد ثانى در حاشيه ارشاد ، روضه ( شرح لمعه ) ، رياض ، كشف اللثام هم گويا مايل به اين مطلب است ، چون بعضى از ادله يك شب يك شب را رد كرده ولى بعضى از ادله را مناقشه نكرده ، ذكر كرده ولى در آن اشكال نكرده است . مرحوم فيض هم در مفاتيح مىگويد كه فقط دو قول هست و چيزى را ترجيح نمىدهد . كاشف اللثام مىگويد كه احوط اين است كه بيش از يك شب يك شب تقسيم نشود ، اينها افرادى هستند كه خواسته‌اند يك شب يك شب بگويند .\r\nقول چهارمى هم در مسالك از مرحوم ابن جنيد نقل كرده ، اگر مرحوم ابن جنيد\r\n\r\n","description":"","footnote":"","page_name":" 7534 ","page_number":113},
  {"content":"\r\n\r\nچنين مطلبى را داشته باشد ، مفادش اين است كه تا هفت شب مىتواند تقسيم كند ، هفته به هفته مىتواند ، ولى بيشتر از هفته به هفته نمىتواند . البته در مسالك مىگويد « و يظهر من ابن جنيد » و در كشف اللثام بتى تعبير مىكند و مىگويد كه ابن جنيد چنين قائل است .\r\nتا زمان مرحوم محقق ، غير از مرحوم شيخ طوسى در مبسوط ، اصلًا مسأله معنون نبوده است ، مسأله را مرحوم شيخ طوسى عنوان كرده و بعد به مرحوم محقق رسيده كه مرحوم محقق كلام مرحوم شيخ طوسى را قبول نكرده ، ابن جنيد هم اگر متعرض بوده ، دست ما نيست .\r\nعبارت شيخ طوسى قدرى قاصر است چون ايشان فرض مسأله را زوجين قرار داده است به هر حال ، ما احتمال مىدهم كه نظر مرحوم شيخ همين باشد كسى كه دو زن دارد دو شب و سه شب مىتواند قرار دهد ، اشكالى ندارد و مانعى نيست ، چون از چهار شب يك شب حق يك زن است و عملى شده است ، دو شب پيش اين زن بود و دو شب ديگر پيش او ، دوباره دو شب ديگر شروع مىشود ، هيچ زنى از چهار شب كمتر ترك نمىشود ، سه شب هم باشد همينطور است ، سه شب پيش يك زن بود ، سه شب پيش يكى ديگر ، هيچ وقت آن حق زن كه از چهار شب يك شب است ، تعطيل نمىشود ، احتياجى به نسبت سنجى نداريم ، سه شب اشكالى ندارد ، مازاد بر سه شب اشكال دارد ، اگر از سه شب بخواهد تجاوز كند ، چهار شب پيش اين باشد و چهار شب هم پيش آن يكى ، آن مضاجعتى كه حق شخص است كه يك شب است ، نمىتواند چهار شب فاصله شود ، و به گمان ما مرحوم شيخ كه چنين تعبير مىكند ، براى همين است كه هر چهارشب يك شب به زن برسد .\r\nكاشف اللثام مىگويد حتى اين نظر مرحوم شيخ و نيز ابن جنيد از رواياتى اخذ شده كه براى زن جديد كه برخى قيد باكره هم دارد ، سه شب را اختصاص مىدهد ، و به حسب بعضى از روايات هفت شب اختصاص دارد .\r\n\r\n","description":"","footnote":"","page_name":" 7535 ","page_number":114},
  {"content":"\r\n\r\nولى براى ما معلوم نيست كه اين دو مطلب چه ربطى به هم دارند ، و از آنجا چطور اين موضوع را بايد استفاده كرد ؟ من احتمال مىدهم كه مرحوم شيخ طوسى همان مسأله دو زن را خواسته بفرمايد ، دليل مرحوم ابن جنيد را نمىدانيم چيست .\r\n\r\nادله قول به جواز :\r\nدليل يك : تمسك به اصل ؛ با اين بيان كه مقتضاى اصل در شك در شرطيت و قيديت كه موجب تضييق مىشود ، نفى شرط و قيد است ، اينكه زوج مكلف به يك شب يك شب باشد ، موجب تضييق مىشود و اصل اقتضا مىكند كه تضييقى براى او نباشد . البته اگر بخواهيم به اين اصل تمسك كنيم و از نظر روايات و ادله نقلى بخواهيم اين را بگوييم ، يعنى برائت نقلى جارى كنيم مشكل است ، زيرا تمسك به روايات برائت در چيزى كه براى يكى منت و براى ديگرى مقابل آن است ، يكى راضى هست يكى نيست ، دچار اشكال است ، خيلى از اين ادله‌اى كه راجع به برائت ذكر مىكنند ، و مىگويند جنبه امتنان به مجتمع است ، اگر در موردى نسبت به يكى امتنان باشد ، نسبت به ديگرى ضرر باشد ، شامل نمىشود ، ولى عقاب بلا بيان و اصل عقلى - البته اگر خود اين اصل را بپذيريم كه البته ما نمىپذيريم ولى اين آقايان مىپذيرند - رفع تضييق مىكنند . حالا على اى تقدير ، خود اصل در جايى مىآيد كه ادله اجتهادى كوتاه باشد .\r\nدليل دوم : اطلاقات ادله تقسيم و قسمت ، اقتضا مىكند كه قسمت عادلانه بشود ، قسمت دو شب دو شب يا سه شب سه شب ، عادلانه است .\r\n\r\nادله قول به عدم جواز :\r\nدليل اول : يكى روايت سماعه است كه در جواهر آورده است ، من يادم نيست قبلىها هم كسى اين روايت را آورده باشد ، « موثقه سماعة بن مهران سألته عن رجل كانت له امرأت فيتزوج عليها ، هل يحل له أن يفضل واحدة على الاخرى فقال يفضل المحدثة\r\n\r\n","description":"","footnote":"","page_name":" 7536 ","page_number":115},
  {"content":"\r\n\r\nحدثان عرسها ثلاثة ايام ان كانت بكراً ثم يسوى بينهما بطيبة نفس احداهم الاخرى » . اين را تهذيب و استبصار و كتاب نوادر احمد بن محمد بن عيسى هم نقل كرده‌اند ، طبق روايت اگر اينها بگويند كه ما راضى نيستيم دو شب دو شب باشد ، حق دارند ، از اين استفاده مىشود ، البته اين متنى است كه تهذيب و استبصار دارد ، متن نوادر اينطور دارد « ثم يسوى بينهما و لا يطيب نفس احداهما للآخرى » مىگويد اينها خيلى راضى نيستند ، مناسب اين است كه ترجيح كذايى حاصل نشود ، اين قهراً براى هوو قابل تحمل نيست كه يكى ديگر را ترجيح بدهند ، پس اينها اگر راضى نشدند در تقسيم به غير نحو يك شب يك شب ، حق دارند ، و منوط به رضايت اينهاست .\r\nاشكال : ضعف استدلال به روايت واضح است ، براى اينكه اين روايت كالصريح است در اين كه تفاضل جايز نيست با اينكه قطعاً به حسب روايات ديگر تفاضل جايز است و فقط اخلاقاً مناسب اين است كه تفاضلى نباشد ، اين روايت و لو موثقه است ، بلا اشكال محمول به استحباب است ، ديگران مثل مرحوم شيخ طوسى هم كه مىگويد جايز است ، او هم مىگويد مستحب اين است كه ليلة ليلة باشد ، اين استحبابى است و ايشان قبول دارد و اين روايت مخالف كلام مرحوم شيخ طوسى نيست .\r\nدليل دوم و نقد آن : گفته‌اند سيره پيغمبر صلى الله عليه و آله دو شب دو شب نبوده است ، يك شب يك شب بوده است . جواب اين مطلب هم داده شده است كه وقتى كه اصل تقسيم راجع به پيغمبر صلى الله عليه و آله مستحب باشد ، كيفيت تقسيم را نمىشود واجب بدانيم . اين هم كه دليل نيست .\r\nدليل سوم و نقد آن : تقسيم به بيش از يك شب موجب غرر و ضرر است ، زمينه ورود ضرر به طرف هست ، فرض كنيد كسى يك ماه ، دو ماه با يكى از اينها بود ، و بعد مانع پيدا شد ، آن يكى حقش به كلى از بين مىرود ، در طولانى بودن زمينه از بين رفتن است . اين دليل را همچنين جواب داده‌اند كه اين دليل مشترك است ، اگر\r\n\r\n","description":"","footnote":"","page_name":" 7537 ","page_number":116},
  {"content":"\r\n\r\nيك شب يك شب هم كسى بخواهد انجام بدهد ، ممكن است مانع پيدا شود و نتواند حق ديگرى را اداء كند ، اصالة السلامة اقتضا مىكند كه انسان بتواند حق ديگرى را هم بدهد ، البته اگر ظن به فوات پيدا كند ، در آنجا بناى عقلا نيست ، ولى صرف احتمال مانع نمىباشد ، چنان كه در واجبات موسعه كه احتمال مىدهد كه تأخير بياندازد نتواند انجام دهد ، باز هم آن واجب مضيقه نمىشود ، اينجا توسعه اقتضا مىكند كه چنين محدوديتى نباشد .\r\nتقرير ديگرى هست كه اصلًا خود اين تقسيم به بيش از يك شب گاهى عرفاً ضرر است ، چند ماه پيش اين باشد و چند ماه پيش آن ، براى ديگرى ضرر مىشود ، ممكن است يك سال و يا دو سال ضرر حساب شود ، و قائلين به جواز هم كه گفته‌اند محدوديت به عدد ندارد . جواب اين تقرير هم اين است كه هر چند محدوديت بيان نشده ولى لازمه‌اش اين نيست كه هيچ حدى نداشته باشد ، بلكه ، اگر به نحوى شد كه متعارفاً قابل تحمل اشخاص نيست ، ظلم مىشود و ظلم جايز نيست ، اين حقوقى است كه احتياج به تعبد خاص ندارد ، آن كه مربوط به تعبد خاص است ما مىگوييم محدوديت به يك شب و يك شب نيست ، اما ظلم نبايد باشد ، ادله عامه هست كه ظلم نبايد باشد و اينها دليل نيست .\r\nدليل چهارم : دليل عمده‌اى كه در مسأله هست و مرحوم صاحب جواهر خيلى راحت از آن رد شده ، روايات مسأله است كه مرحوم كاشف اللثام هم نصوص را رد نكرده است ، ادله ديگر را رد كرده و در اينجا كه به تمسك به نصوص رسيده ، نقل كرده و مناقشه نكرده . از روايات استفاده مىشود كه از چهار شب يك شب حق زن است . اينجا مرحوم صاحب جواهر مىفرمايد كه مراد اين است كه اگر قرار باشد چهار شب با اينها مضاجعت داشته باشد ، يك شب حق زن است و اين را نفى نمىكند كه اگر هشت شب بخواهد داشته باشد ، براى هر كدام دو شب باشد .\r\nنقد كلام صاحب جواهر : ولى آيا واقعاً از اين تعبير اين هم استظهار مىشود كه\r\n\r\n","description":"","footnote":"","page_name":" 7538 ","page_number":117},
  {"content":"\r\n\r\nبدون توافق و اجازه زن‌ها ماهيانه هم مىتواند ؟ حالا سال را بگوئيم كه خيلى ظلم حساب است ، ولى ماهيانه كه ظلم عرفى حساب نمىشود ، و آيا از چهار شب يك شب حتى استظهار مىشود كه اگر دليل خارج نباشد ، زن بايد تحمل و صبر كند تا نوبتش برسد و رضايت او شرط نباشد ، و زوج چنين اختيارى دارد ؟ اين خلاف ظاهر اين ادله است ، اينها دليل برهانى براى مطلب نيست و اين به تفاهمات عرفى بستگى دارد .\r\nنظر نهايى : به نظر مىرسد كه بدون اجازه زوجه ، حق تعطيل مضاجعت بيش از سه شب را ندارد ، اگر اجازه داد يك بحث ديگرى است ، به نظر مختار در اين مسئله اقوا عبارت از اين است ، اظهر به نظر مىرسد كه اشهر هم همين است ، به حسب ظواهر ادله متعارف هم همينطور فهميده مىشود كه يك شب يك شب بايد باشد و اين خلاف ظاهر است كه حق مضاجعت مثلًا تا يك ماه به تأخير بيفتد .\r\n« * والسلام * »\r\n\r\n","description":"","footnote":"","page_name":" 7539 ","page_number":118},
  {"content":"\r\n\r\n\r\n15 / 9 / 1385 چهارشنبه‌درس شمارهء ( 936 - 934 ) كتاب النكاح / سال نهم\r\nبسم الله الرحمن الرحيم\r\n\r\nفى القسم و لواحقه\r\n\r\nترتيب در حق القسم اختيارى است يا با قرعه\r\n« و لو تزوج أربعاً دفعة رتبهن بالقرعة و قيل يبدء من شاء حتى يأتى عليهن ثم يجب التسويه على الترتيب و هو أشبه » . اين مسأله از زمان مرحوم شيخ طوسى معنون است ، منتها به شكلى كه شرايع عنوان كرده ، قبل از شرايع كسى نديده‌ام عنوان كرده باشد . آنچه كه در كتب هست ، اين است كه اگر چهار زن گرفت ، آيا براى ابتدا به مضاجعت بايد قرعه بكشد يا مخير است ، ولى ايشان با قيد نادر الوقوع « دفعة » اين موضوع را عنوان كرده است . « دفعة » هم أعم از اين است كه در عقد واحد باشد يا در دو عقد باشد ، اصيل و وكيل با هم در يك زمان عقد كرده باشند يا دو وكيل عقد كرده‌اند ، در هر سه صورت ( عقد واحد ، دو عقد در يك زمان به وسيله اصيل و وكيل ، دو عقد در يك زمان به وسيله دو وكيل ) اين بحث مربوط به « دفعة » مىآيد ، و به هر حال هر سه صورت آن نادر است ، قبل از شرايع كسى با اين قيد عنوان نكرده است و بعد از شرايع هم با اين قيد فقط در تحرير مرحوم علامه هست ، و در كتاب‌هاى ديگر مطلق عنوان شده است .\r\nمرحوم صاحب مسالك مىگويد اين از باب مثال است ، ولى اشكال فرمايش ايشان اين است كه فرد نادر را از باب مثال قرار نمىدهند ، اگر مثال بخواهند براى يك شىء قرار بدهند يك فرد روشن و ظاهر را قرار مىدهند ، و غير متعارف است كه فرد نادر را به عنوان مثال بگويند ، لذا به نظر مىرسد همانطور كه جواهر ابتداءاً فرموده ، مرحوم محقق با اين كارش مىخواهد بگويد كه اگر گرفتن زن‌ها\r\n\r\n","description":"","footnote":"","page_name":" 7540 ","page_number":119},
  {"content":"\r\n\r\nتدريجى شد ، بحث قرعه پيش نمىآيد ، كأنه مىخواسته بگويد در ازدواج‌هاى تدريجى هر كدام ازدواجش مقدم بود حق أسبق با اوست .\r\nولى اين هم مطلب درستى نيست ، و تقدم نكاح حقى براى شخص نمىآورد .\r\nچنان كه اگر انسان به دو نفر بدهكار است ، در اين يك ماه بايد بپردازد ، از يكى اول قرض كرده است و از ديگرى دوم قرض كرده است ، هر كدام را مىتواند بجا آورد ، نماز استيجارى براى دو نفر اجير شده است ، جلوتر بودن متعلق حق يكى از اينها ، دليل بر تقديم در زمان اداء نمىشود ، البته اگر تزاحم باشد ، ممكن است بگوييم كه در متزاحمين يكى بر ديگرى ترجيح دارد ، كه البته آن هم محل حرف است ، ولى جايى كه هيچ گونه تزاحمى نيست ، اگر شب اول دو تا عقد شده ، يكى از اينها زودتر و يكى ديرتر ، دليل نداريم كه سبق در عقد معيار باشد ، لذا به نظر مىرسد كه در تمام مسائل تخيير باشد .\r\n\r\nاقوال در مسأله :\r\nجماعت كثيرى گفته‌اند كه با قرعه تعيين مىشود ، و بعضى هم گفته‌اند كه زوج مخير است ، شرايع هم ابتدا مىفرمايد « رتبهن بالقرعة » ، قرعه بكشد و بعد مىفرمايد بعضى گفته‌اند كه قرعه احتياج ندارد ، هر كدام از چهار زن را كه بخواهد مىتواند اختيار كند ، منتها به همان ترتيبى كه اول انجام داد تا آخر بر طبق همان ترتيب بايد عمل كند و ديگر تخيير نيست ، قرعه هم در بعدى نيست ، چون اگر بخواهد به گونه‌اى ديگر عمل كند ، فاصله زياد مىشود ، فاصله بايد به مقدارى باشد كه هر چهار شب يك مرتبه براى هر زن مضاجعت انجام شود ، خود مرحوم محقق دومى را انتخاب كرده و مىگويد اشبه دوم است . در مسالك قول به تخيير را به اكثر نسبت داده است « 1 » . حدائق هم جاى اشهر ، مشهور تعبير كرده است « 2 » و اين هم به نظر مىرسد اشتباهى از صاحب مسالك است و اشتباه بالاتر از صاحب\r\n\r\n\r\n","description":"","footnote":"\r\n( 1 ) - مسالك الافهام ، ج 8 ، ص 317\r\n( 2 ) - الحدائق الناظرة ، ج 24 ، ص 594\r\n","page_name":" 7541 ","page_number":120},
  {"content":"\r\n\r\nحدائق است « 1 » ، چون با مراجعه مشخص مىشود كه اكثريت با كسانى است كه قرعه را لازم مىدانند . ما قبل از محقق كسى كه قائل به تخيير باشد ، پيدا نكرديم و همه قبل از مرحوم محقق قائل به قرعه هستند ، البته مسأله اجماعى نيست . ولى اينكه أشهر يا مشهور قائل به تخيير باشند ، چنين نيست و نمىدانم در مسالك به چه حساب اكثر و در حدائق مشهور تعبير شده است ، اول كسى كه قائل به تخيير شده ، مرحوم محقق است ، قبلىها مثل مهذب مرحوم ابن براج - كه البته ايشان راجع به همراهى در سفر گفته بايد قرعه بكشد ، كه به طريق اولى در حضر هم قرعه هست - در وسيله مرحوم ابن حمزه ، و در اصباح مرحوم كيدرى و مبسوط هم أحوط گفته‌اند ، مرحوم علامه در عده‌اى از كتبش ، جامع مرحوم يحيى بن سعيد نيز قائل به قرعه شده‌اند ، البته مرحوم علامه كتابهايش مختلف است و در بعضى از كتاب‌هايش قائل به قرعه است و در بعضى از كتاب‌هايش تخيير .\r\nبعضى گفته‌اند - البته طرح اين مطلب از مرحوم علامه است - كه مسئله مبتنى بر اين است كه در حق القسم چه مبنايى داشته باشيم ، و بنا بر حق مطلق بودن حق القسم ، اختيار يكى از اينها ، ترجيح بلا مرجح است ، چون همه زن‌ها به اندازه هم حق دارند ، پس بايد با قرعه اختيار كند ، اما اگر بگوئيم با شروع حق پيدا مىكند ، در اول شروع احتياج به قرعه ندارد ، ولى بعد از شروع نسبت به دوم و سوم احتياج به قرعه پيدا مىكند .\r\nمرحوم صاحب جواهر أدله مسأله را ذكر كرده و در صورت دفعى بودن ازدواج ، قرعه را اختيار كرده است . ولى اگر ترتيب داشته باشند ، مسأله‌اى جدا است كه حكم و بحث جداگانه دارد ، و وجوه مختلفى ذكر شده است .\r\nنكته مبنايى در مسأله : در اين مسئله نكته‌اى اساسى و مقدماتى وجود دارد كه\r\n\r\n\r\n","description":"","footnote":"\r\n( 1 ) - توضيح استاد مدظله : حدائق چيزهايى كه روايت و حديث ندارد ، خودش تحقيق كامل نمىكند ، از يكى از اين كتابهاىمعمولى بر مىدارد و مىگويد اينها ديگر دليل ندارد و زود با يك مختصراتى رد مىشود ، اينجا هم پيداست كه مطلب را از مسالك اخذ كرده است\r\n","page_name":" 7542 ","page_number":121},
  {"content":"\r\n\r\nبايد روى آن تأمل شود ، و آن نكته اين است كه خطاباتى كه به شخصى مىشود مثلًا گفته مىشود كه از چهار شب يك شب حق زن است و مرد موظف است كه اين حق را ايصال كند ، از قبيل شركت است يا از قبيل كلى فى المعين ؟ در شركت مثل شركت در مقدارى گندم ، مالكين در هر حبه گندم هم شركت دارند و تصرف در آن بايد با اجازه طرف ديگر باشد ، اما در كلى فى المعين مثل صاع من صبره ، وظيفه اين است كه يك صاع از صبره را تحويل دهد ، و به طور كلى در تطبيق ما فى الذمه به مصاديق مختلف ، اختيار با مديون است و با داين نيست . ابتداءاً به نظر مىرسد كه اينجا از قبيل شركت نيست كه هر دقيقه‌اى از شب‌ها مشترك بين زوجين باشد ، بلكه زن يك شب از چهار شب را به نحو كلى فى المعين و صاع از صبره طلب دارد ، و اختيار با خود زوج است .\r\nاگر بر اين مبنا مشى نكنيم ، بايد با مرحوم علامه حلى و جماعت كثيرى كه با ايشان موافقت كرده‌اند هم كلام شويم ، مثل مرحوم فخر المحققين و مرحوم عميد الدين كه وجه كلام را ذكر كرده‌اند و بحثى نكرده‌اند ، و ظاهرشان اين است كه آنها هم قبول كرده‌اند ، و غير از آنها بسيارى از بعدىها قبول كرده‌اند . ايشان مىفرمايند اگر براى زن حق ابتدائى قائل شديم كه مرد ملزم باشد حتماً شروع كند ، آن‌گاه ترجيح يك زن بر ديگرى ترجيح بلا مرجح است و بايد با قرعه ترجيح بلا مرجح را حل كنيم . چون در اين مبنا ، واجبِ مشروط نيست كه ايجاد شرط لازم نباشد ، واجبِ مطلق است و بايد ايجاد كند ، شرطِ واجب است نه شرط وجوب ، در صورتى كه اگر واجب مشروط قائل شويم ، بعد از شروع ، براى تعيين بقيه احتياج به قرعه دارد .\r\nاين كه در شرايع مىفرمايد احتياج به قرعه ندارد ، شايد ظاهرش اين باشد كه همان تخيير مطلق را مىخواهد بگويد و مبتنى بر مبناى خودش نكرده است ، مبناى شرايع اين بود كه با شروع واجب مىشود ، مناسب بود كه بگويد بعدى را\r\n\r\n","description":"","footnote":"","page_name":" 7543 ","page_number":122},
  {"content":"\r\n\r\nبايد قرعه بكشد ، از اينكه نفرموده كه دومى بايد قرعه بكشد ، ظاهرش اين است كه اصلًا قرعه نيست و تخيير مطلق است و در همه شب‌ها اختيار با زوج است ، و در نظر ايشان مسأله مبتنى بر مبناى خاص نيست .\r\nمرحوم صاحب جواهر كه مبنايش واجب مشروط است در اين مسأله بر هر دو مبنا قرعه را لازم مىداند ، تا گرفتار ترجيح بلا مرجح نشود ، خود ايشان در مسئله تفضيل بين زن‌ها ، اشكال ترجيح بلا مرجح را مطرح نمىكند و مىگويد كه بهتر اين است كه تفاضلى نباشد ، هر چند الزامى نيست ولى اينجا ايشان قائل به الزام شده است .\r\nجمع بندى : به نظر مىآيد كه ابتناء بر مبنا ، كه مرحوم علامه فرموده است كار درستى باشد و وجهى ندارد كه بگوئيم با اين كه شروع واجب نيست و تفضلًا شروع كرده ، همين تفضل را هم بايد با قرعه انجام بدهد ، اين وجهى ندارد . سخن ما ممكن است با نظر صاحب جواهر در ضد مشهور بودن يكى باشد ، ولى در اصل حرف با هم يكى نيست . و ايشان در هر دو مبنا قرعه را لازم مىدانند .\r\n\r\nشيوه قرعه كشى ؛\r\nبحث نسبتاً معتنابهى در معمول كتاب‌ها مطرح است و مرحوم شيخ طوسى هم در كتاب‌هاى خود دارد ، مبنى بر اين كه قرعه چطور بايد كشيده شود ؟ مىگويند ، در هر يك از چهار كاغذ يك اسم نوشته مىشود ، اين كاغذها را لوله مىكنند و در يك قوطى قرار مىدهند و به هم مىزنند و كسى كه اطلاع ندارد ، هر كدام را بردارد ، همان اول است ، آن كنار گذاشته مىشود و سه ورق مىماند ، بار ديگر اين كار انجام مىشود ، هر اسمى بيرون آمد ، دومى است ، آن هم كنار گذاشته مىشود ، براى بار سوم اين كار تكرار مىشود ، هر اسمى كه بيرون آمد ، آن سومى است و آن كه در قوطى مانده ، چهارمى است ، با سه مرتبه قرعه ترتيب معين مىشود .\r\nمرحوم صاحب جواهر مىفرمايد « يمكن الاكتفاء بالقرعة الواحدة من أول بأن يكتب\r\n\r\n","description":"","footnote":"","page_name":" 7544 ","page_number":123},
  {"content":"\r\n\r\nليلة كل واحدة منهن فى ورقة ثم يقرع » ، كه مىشود با يك مرتبه قرعه ، ترتيب تعيين شود با بيانى كه ذكر مىكنيم مىتوانيم با يك مرتبه قرعه ترتيب را معين كنيم و احتياج به سه مرتبه ندارد ، حالا اينكه مرحوم صاحب جواهر هم همين را مىخواهد بفرمايد يا نه ، عبارت روشن نيست ، روش قرعه اين است كه چهار اسم مثلًا فاطمه ، زهرا ، بتول و طاهره پشت سر هم با شش ترتيب مختلف در شش كاغذ نوشته مىشود كه مجموعاً بيست و چهار اسم در شش كاغذ مىشود ، مثلًا فاطمه در كاغذ اول اسم اول و در كاغذ دوم اسم دوم و در كاغذ سوم اسم سوم و در كاغذ چهارم اسم چهارم قرار مىگيرد ، و ساير اسماء نيز در كاغذهاى مختلف در شماره‌هاى مختلف قرار مىگيرد ، قهراً در شش كاغذى كه اول آن فاطمه است ، اسم دوم سه صورت دارد ؛ دومى ممكن است زهرا و ممكن است بتول و ممكن است طاهره باشد ، و در اسم سوم و چهارم نيز همين احتمالات وجود دارد ، در هر كاغذى كه اسم اول فاطمه است ، شش صورت قابل تصوير است و در شش كاغذ هم اسم اول زهرا است ، و در شش كاغذ هم اسم اول بتول است ، و در شش كاغذ هم اسم اول طاهره است ، كه مجموعاً بيست و چهار اسم در شش كاغذ مىشود ، اين شش كاغذ را تا مىكنند و به هم مىزنند و از اين شش كاغذ يك كاغذ بيرون مىآورند و ترتيب چهار شب به همان ترتيب شماره‌هايى است كه بر روى آن كاغذ بيرون آمده ، نوشته شده است مثلًا 1 ) فاطمه 2 ) زهرا 3 ) بتول 4 ) طاهره . البته در اين روش زحمت نوشتن بيشتر است ، چون براى ترتيب بين چهار زن ، بيست و چهار صورت هست كه بايد همه نوشته شوند .\r\nابتدا چنين به نظر ما مىرسيد كه در كلام صاحب جواهر مراد از اينكه يك ورقه نوشته شود ، يعنى چهار تا باشد در هر كدام چهار تا نوشته شده باشد ، اين عبارت از اين جهت هم قاصر است ، و حتما بايد چهار تا باشد چون قرعه مىخواهد زده شود بايد چند تا باشد ، و قرينه مقام عبارت از اين است كه بايد چند تا باشد ،\r\n\r\n","description":"","footnote":"","page_name":" 7545 ","page_number":124},
  {"content":"\r\n\r\nمىگويد در چهار ورقه ، اسماء اين چهار زن نوشته شود و بعد قرعه بزنند . اشكال اينطور متوجه بود كه اين چهار تا ، بيست و چهار صورت است ، چون اساساً قرعه براى اين است كه در محتملات متعدد ، با قرعه يكى متعين شود ، دو احتمال اگر باشد دو ورقه مىنويسند و يك قرعه مىزنند ، به اندازه محتملات بايد ورقه تهيه شود ، چطور اينجا كه بيست و چهار احتمال در كار هست ، با چهار ورقه تعيين شود ؟ ايشان مجمل نوشته است و عبارت ناقص است و مطلبى از جواهر در نمىآيد ، ولى مراد اين است كه درست است كه بيست و چهار احتمال هست ولى بايد يك قرعه‌اى زده شود تا يكى معلوم شود . مثلا اگر از كسى چهار نماز قضا شده است و نمىدانيم كدام مقدم و كدام مؤخر است ، بيست و چهار احتمال است ، اگر بخواهد ترتيب حاصل شود بايد نمازهاى زيادى بخواند تا اين ترتيب حاصل شود ، با چهار نماز ترتيب بين چهار نماز حاصل نمىشود ، پس ترتيب بين اين چهار زن هم بيست و چهار شكل نوشته مىشود .\r\nولى بعد من متوجه يك نكته‌اى شدم و آن اين است كه اگر اينها اينطورى نوشته شود كه نام يك زن را در يكى اول بنويسيم ، در يكى دوم و يكى سوم و يكى هم چهارم ، فرض كنيد فاطمه را نمىدانيم كه مرتبه‌اش مرتبه اول است يا مرتبه دوم است يا مرتبه سوم است يا مرتبه چهارم است ، اين احتمال را هم در زهرا مىدهيم ، همين را هم در بتول مىدهيم ، همين احتمال را در طاهره هم مىدهيم ، مرتبه آنها كدام مرتبه است ؟ اگر اينطور بنويسيم كه فاطمه در ورقه‌اى اول باشد ، و در ورقه‌اى دوم ، و در ورقه‌اى سوم و در ورقه‌اى چهارم باشد ، و زهرا هم در يك ورقه اول ، در يكى دوم ، در يكى سوم و در يكى هم چهارم باشد ، طاهره و بتول هم همينطور ، اگر چنين نوشته‌اى بود كه چهار ورقه بيشتر نيست ، چون حقى كه مثلا فاطمه دارد ، اين است كه تعيين كنيم كه مرتبه‌اش اول است يا دوم است يا سوم است يا چهارم است ، بيشتر از اين نيست ، اما اينكه اگر مرتبه اول شد ، مرتبه دومش چه كسى\r\n\r\n","description":"","footnote":"","page_name":" 7546 ","page_number":125},
  {"content":"\r\n\r\nباشد ، به آن مربوط نيست و ربطى به حق او ندارد ، اگر مرتبه دوم شد ، اول يا آخرش و يا سوم و چهارمش چه كسى باشد ، به او مربوط نيست ، آن اين است كه چهار احتمال راجع به فاطمه است ، ما به وسيله قرعه يكى از اين چهار تا را تعيين كنيم ، چهار تا احتمال هم براى زهرا هست ، ما يكى از اين چهار تا را تعيين كنيم ، بنابراين ، اگر به همين شكل نوشته شود كه در هر ورقه‌اى در اين چهار تا همه‌شان هم اول واقع شده‌اند و هم دوم واقع شده‌اند و هم سوم و هم چهارم واقع شده‌اند ، اگر كسى يكى از اين چهار ورقه را برداشت ، حالا اگر فاطمه اول قرار گرفت ، در محتملات قرار بود كه ببينيم رتبه‌اش چطورى است ، چون اين برداشته شده و با هم برداشته‌اند ، رتبه‌اش معين است ، با همين تعيين مىشود كه زهرا دوم واقع شده است ، بتول سوم واقع شده است ، با هر كدام از اين چهار ورقه ، مرتبه آنها با يك بار برداشتن مشخص مىشود .\r\nپس هر چند تمام فروض متصوره در اينجا آورده نشده است ، ولى فروعى كه حقوق اشخاص را تعيين كند ، اين است كه در چهار تا كه اين رتبه‌اش اول است يا دوم است يا سوم و چهارم ، اين را بايد تعيين كند ، با قرعه مىگويد رتبه تو اول است ، رتبه تو دوم است ، رتبه تو سوم است ، رتبه تو هم چهارم است ، حالا اگر اول شد ، اين كارى ندارد كه رتبه بقيه با چه ترتيبى باشد .\r\nادله لزوم قرعه : مرحوم صاحب جواهر در همين فرع « تزويج أربعاً دفعة » وجوهى براى لزوم قرعه بر هر دو مبنا ذكر مىكند و آنها را قبول دارد . اين وجوه عبارتند از ؛\r\n1 ) لزوم ترجيح بلا مرجح در صورت عدم قرعه\r\n2 ) لزوم ظلم و جور\r\n3 ) شبهه ميل به زنى كه مقدم شده است ، قرآن مىفرمايد  « لَنْ تَسْتَطِيعُوا »  ميل قلبى در اختيار شما نيست ، ولى اثباتا ميل كردن تحت اختيار هست ، قرآن نمىخواهد به يكى از اينها ميل نشان دهيد ، و اگر بنا باشد بىقرعه و با تمايلات\r\n\r\n","description":"","footnote":"","page_name":" 7547 ","page_number":126},
  {"content":"\r\n\r\nشخصى يكى از اينها را مقدم بدارد ، شبهه ميل به احديهما پيش مىآيد ، و در روايت هست كه « من كان له امرأتان فمال احديهما جاء يوم القيامة وشقه مائل » « 1 » روشن است كه وقتى ميل باطنى در اختيار خود شخص نيست ، مراد اين است كه اگر اثباتا تمايل عملى نشان بدهد در روز قيامت به گونه‌اى حاضر مىشود كه يك طرف بدنش كج شده است ، تمايل به راست يا چپ پيدا مىكند .\r\n4 ) فحواى عمل پيغمبر صلى الله عليه و آله است كه با اين كه حق المضاجعه مطلق باشد يا مشروط - در مسافرت ساقط است ، و لازم نبود كه حضرت زنان خود را همراه ببرند ، ولى اگر مىخواستند همراه خود ببرند ، قرعه مىكشيدند ، يعنى در جايى كه حق المضاجعه‌اى در كار نيست اگر قرعه كشيده باشند ، پس در جايى كه حق المضاجعه ثابت است ، به طريق اولى چنين است .\r\n5 ) اين وجه خامس بنابر مختار مرحوم صاحب جواهر نيست و بنابر قول منسوب به مشهور مىآيد كه مطلق است ، آن اين است كه همانطور كه عبد مبعض كه به مقدار پنجاه درصد آزاد است ، براى تعيين زمان مختص به خودش و نيز مدتى كه در اختيار مولا است ، بايد قرعه بكشد كه آن را مهايئه و يا مهايات مىگويند - اينجا هم همينطور است . بنابر اينكه همه اينها حق ابتدايى دارند ، تعيين اين كه كداميك از اينها جلو و كداميك عقب بيافتد ، مانند تقسيم زمانى است كه بين عبد و مولا مىشود ، بلكه ايشان مىفرمايد نه تنها زمان ، كه مثل همه چيزهاى مشترك است ، اگر دست كسى زمينى بود كه مشتركاً ملك چهار نفر بود ، بايد اينها را رد كند ، حالا اگر خواست تقسيم كند و رد كند ، يا بايد آنها توافق كنند كه كدام قسمتش براى كدام باشد و يا قرعه زده شود ، اينجا هم مانند قسمت‌هاى مشترك است كه بايد بين اشخاص با قرعه تقسيم شود .\r\n\r\n\r\n","description":"","footnote":"\r\n( 1 ) - وسائل الشيعه ، ابواب القسم ، باب 4 ، ح 1 . البته عبارتى كه در وسائل آمده با روايتى كه در متن فوق آمده تفاوت دارد ولىمضمون آنها يكى است\r\n","page_name":" 7548 ","page_number":127},
  {"content":"\r\n\r\n6 ) مرحوم صاحب جواهر مىفرمايد امر به تقسيم ، انصراف به اين دارد كه مقدم را با قرعه تعيين كنند . ولى جواب ما اين است كه اگر مثلا امر هست شهريه را تقسيم كنند ، فرض كنيد سهم امام و سهم سادات را دو قسمت بكنند ، سهم سادات را به سادات بدهند و سهم امام را به امام بدهند ، آيا اينجا بايد قرعه بكشند ؟ اين كجا انصراف دارد ؟ اين چه انصرافى است ؟ اينها را ما نمىفهميم كه چطورى است .\r\n\r\nنقد ادله لزوم قرعه :\r\n1 ) وجه اول كه ترجيح بلا مرجح است ، ترجيح بلا مرجح را دو گونه مىشود گفت ؛ يكى دعواى استحاله ترجيح بلا مرجح است ، و ديگرى قبح ترجيح بلا مرجح . بيان استحاله عقلى اين است كه براى وجود پيدا كردن چيزى كه وجود لازمه ذاتش نيست بايد علتى پيدا شود كه مرجح وجودش باشد و تا آن علت پيدا نشود اين نمىتواند موجود شود ، بعضى تفصيلى قائل شده‌اند ، حالا نمىدانم كه آن تفصيل را در همين مسأله قائل شده‌اند يا نه ، كه علت براى اصل شىء بايد موجود باشد نه براى خصوصيات ، مثال زده‌اند كه اگر كسى گرسنه است ، دو قرصه نان كه هيچ امتيازى بين اين دو نان نيست ، جلوى او گذاشتند ، اينطور نيست كه يكى نزديك و يكى دور باشد ، ولى گرسنه است ، در اينجا يكى از اينها را قهرا برمىدارد ، چون نسبت به اصل و طبيعت خوردن نان مرجح دارد كه همان اشتها و ميل او است ، اما نسبت به خصوصيتش يك طرف را اختيار مىكند بدون اينكه عاملى باشد كه يك طرف معين باشد ، يا كسى كه مىخواهد از راهى فرار كند ، از بين دو راه كه از نظر دورى و نزديكى ، راحتى و غير راحتى مثل هم است و هيچ ترجيحى بين آن دو نيست ، بالاخره يك راه را انتخاب مىكند ، و لازم نيست خصوصيات هم مرجح داشته باشند .\r\nولى بايد توجه داشت كه ذكر اين مثال در مسأله احتياج ممكن به علت و\r\n\r\n","description":"","footnote":"","page_name":" 7549 ","page_number":128},
  {"content":"\r\n\r\nاستحاله ترجيح بلا مرجح ، بسيار اشتباه است ، در اينطور موارد قطعاً بر اساس قانون اينكه ممكن بدون علت نمىتواند باشد ، صرف اينكه اين اشتها پيدا كرد ، متساوى نمىشود ، اين محال است كه هنوز كه در حد امكان باقى است و متساوى النسبة است ، مع ذلك بدون اينكه علتى پيدا شود يك دفعه يك طرف حاصل مىشود ، منتها گاهى خود شخص علت ثبوتى دارد ، و لازم نيست كه متوجه آن باشد ، فرض كنيد اگر در تمام چيزها متساوى شد ، خاصيت اعصاب اين است كه طرف دست راست را انتخاب مىكند يا طرف دست چپ را انتخاب مىكند ، بدون اينكه توجه داشته باشد كه اين طرف يك خاصيت بهتر دارد ، لازم نيست علت غايى داشته باشد ، از نظر علت غائى هر دو مشترك است ، در علت غائى هيچ كدام تمييز ندارد ، ولى از نظر علت فاعلى كه ممكن بدون علت نمىتواند باشد ، انتخاب يك طرف علت فاعلى خاص مىخواهد . و امكان ندارد كه اين ممكن در حد استواء باشد و يك دفعه به يك طرف وجود پيدا كند . در مسأله ما اين ترجيح بلا مرجح كه محال است مراد نيست ، و انسان مىتواند روى تمايلات شخصى يكى را انتخاب كند ، به ديگرى ظلم هم بكند و يكى را انتخاب كند ، و اين معلول بدون علت نيست ، و اگر يك طرف را بى قرعه انتخاب كرد ، اشكال عقلى به وجود خارجى ندارد و ترجيح بلا مرجحِ محال پيش نمىآيد .\r\nپس بايد در مورد قبح ترجيح بلا مرجح بحث كنيم . ولى پرسش اين است كه چرا ترجيح بلا مرجح قبيح باشد در حالى كه بسيارى از كارهايى كه خود انسان مىخواهد بكند ، اكثر مواردش ترجيح بلا مرجح است ، مثل اين كه فلان فعل را بجا بياورد يا نياورد ، اختيار وجهين دارد ، مباح است و يك طرفش را هم مطابق تمايل انتخاب مىكند . به علاوه گاهى كارهاى انسان ترجيح مرجوح بر راجح است ، مستحب است اما غير مستحب را انتخاب مىكند و حتى مستحب را ترك مىكند ، مكروه را انتخاب مىكند ، روى تمايلات شخصى يك طرف را كه هيچ گونه\r\n\r\n","description":"","footnote":"","page_name":" 7550 ","page_number":129},
  {"content":"\r\n\r\nامتيازى از نظر جهات واقعى ندارد ، ترجيح مىدهد ، و اشكالى هم ندارد كه در مواردى كه يك شيئى ترجيح ندارد و يا ترجيح مختصرى دارد و به نحو الزامى نيست ، انسان آن را در نظر نگيرد و روى هواى نفس كار بكند ، هيچ اشكالى ندارد ، پس اين اشكال ترجيح بلا مرجح مطلب تمامى نيست .\r\n2 ) درباره لزوم ظلم و جور هم مىگوييم همه قبول دارند كه اگر مرد سه شب را به يكى و يك شب را به ديگرى اختصاص بدهد ، جور نيست ، در حالى كه لازمه قول به قرعه اين است كه اگر بخواهد يك شب را به يكى اختصاص بدهد و سه شب را به آن يكى ديگر اختصاص بدهد ، به آن كه سه شب اختصاص داده ولى تأخير انداخته ظلم شده است ، مقتضاى حرف اين است كه با اينكه سه شب براى او گذاشته شده است ، ولى همين كه شب اول را به ديگرى داده ظلم شده باشد ، اگر اين كارها ظلم باشد ، اينكه سه شب براى يكى و يك شب براى ديگرى باشد ، اظهر موارد ظلم و جور است . و نيز بايد در تمام مواردى كه انسان حق دارد ، مثل لزوم پرداخت زكات به فقير ، اگر به يك فقير از هزار فقير بدهد ، بايد بگوييد كه به فقيرهاى ديگر ظلم شده و با قرعه بايد زكات داد . قطعاً چنين چيزهايى ظلم نيست ، خصوصا در اين جايى كه حق دارد براى يكى از اينها سه شب قرار دهد و براى ديگرى يك شب .\r\n3 ) درباره لحوق شبهة ميل به زنى كه مقدم شده چنين اشكال مىكنيم كه روايت مورد استدلال ، ضعيف السند است و قابل استناد نيست ، و نيز از ظاهر آيه شريفه  « فَلا تَمِيلُوا كُلَّ الْمَيْلِ فَتَذَرُوها كَالْمُعَلَّقَةِ »  « 1 » استفاده مىشود كه اصل ميل خارجى هم ممنوع نيست ، بلكه كل الميل ممنوع است ، ميل قلبى كه در اختيار شخص نيست و از ميل خارجى هم آن كه ممنوع است ، كل الميل مىباشد كه در نتيجه آن زن بلا تكليف مىماند ، اين مورد نهى قرآن قرار گرفته است نه اينكه\r\n\r\n\r\n","description":"","footnote":"\r\n( 1 ) - سوره نساء / 129\r\n","page_name":" 7551 ","page_number":130},
  {"content":"\r\n\r\nصرف اينكه به يك طرف علاقه بيشترى اظهار كند ، جزء محرمات باشد ، البته بهتر اين است كه علاقه بيشتر نشان ندهد ، اما خلاف شرع نيست .\r\n4 ) اشكال استدلال به فحواى عمل پيغمبر صلى الله عليه و آله هنگام مسافرت هم روشن است و آن اين است كه وقتى در سفر حق القسم بر پيغمبر صلى الله عليه و آله و ديگران لازم نيست و حضرت يك عمل مستحبى انجام داده‌اند ، نمىتوان از عمل مستحبى ايشان يك عمل واجب كشف كرد ، اين هم درست نيست .\r\n5 ) اين كه بگوييم حق المضاجعه به منزله عبد مشترك است و بايد نوبت هر يك با قرعه تعيين شود ، اشكالش اين است كه اين تنزيل چه دليلى دارد ؟ و به چه دليل شركت است ؟ اگر امرى به تقسيم شده باشد ، كلى است و مثل كلى فى المعين ، اختيارش با طرف است ، اگر چهار خروار گندم به چهار نفر مىفروشد ، يك خروار از چهار خروار را به يكى مىفروشد ، يك خروار ديگر را هم به يكى ديگر و همينطور تا آخر به چهار نفر مىفروشد ، در اينجا اينها به نحو كلى فى المعين مالك اين گندم مىشوند و به نحو اشاعه نيست ، اينجا تقسيم اين چهار خروار با قرعه نيست ، اختيار با كسى است كه به ذمه او هست ، بين من عليه الدين و طرف به نحو اشاعه نيست ، به نحو كلى فى المعين است ، و اختيارى است ، تطبيق كلى بر مصاديقش با من عليه الدين است . حتى در باب متزاحمين هيچ وقت آقايان نمىگويند كه با قرعه بايد تزاحم را رفع كرد ، بلكه تخيير قائل هستند ، شخص بدهكار افراد مختلف است ، نمىتواند قرعه بياندازد ، در آنجا هم قرعه نيست .\r\nنتيجه گيرى : به نظر مىرسد اين فرمايشى كه قرعه كشيده شود ، مطلب قوى نيست ولو مختار صاحب جواهر همين است ولى چون حديث و اجماعى در مسأله نيست ، بايد طبق قواعد عمل كرد . و به نظر ما هرچند قائل به قرعه بيشتر است و أكثر يا مشهور گفته‌اند كه تخيير درست نيست ، ولى طبق قاعده همين مطلب تخيير درست به نظر مىرسد . و بر اساس نظر ما تفاوتى هم بين مبناى حق\r\n\r\n","description":"","footnote":"","page_name":" 7552 ","page_number":131},
  {"content":"\r\n\r\nمطلق يا مشروط نيست .\r\nمرحوم محقق تعبير كرده است كه مرد ابتدا مختار است ، ولى براى دورهاى بعد بايد به همان ترتيب اول مضاجعت را انجام بدهد . چون به نظر ايشان تخيير فقط در تقسيم اولى است ، ولى بعد كه بجا آورد ، تعين پيدا مىكند و بايد به همان ترتيبى كه در دوره اول شروع كرده بود ، دورهاى بعد را ادامه دهد .\r\nبه نظر ما در اين كلام شرايع دو اشكال وجود دارد ، يكى اينكه اگر گفتيم با شروع لازم است كه مراعات عدالت بشود و مثل حق ابتدايى مىشود كه عدالت لازم است ، حال كه به وسيله بجا آوردن مضاجعت با يكى ، بقيه ذى حق شده‌اند ، و لذا بر مبناى كسانى مثل صاحب جواهر كه در ذوى الحقوق قرعه را لازم مىدانند ، بايد قرعه كشيده بشود ، تا معلوم شود كدام دوم ، و كدام زن سوم ، و كدام چهارم كدام باشد ، ولى مرحوم محقق در اينجا در هيچكدام قرعه را لازم نمىداند ، و گويا به نظر ايشان تا شب چهارم اختيار با خود شخص است ، ولى اين سخن ايشان به نظر تمام نمىآيد .\r\nالبته ممكن است مبناى مرحوم محقق اين باشد كه اصولًا در حق القسم حتى اگر ابتدايى باشد قرعه لازم نيست . و ايشان معتقد باشد كه آن كه واجب است اصل حق القسم است كه با شروع واجب است ، اما ترتيب آن به شروع ربطى و فقط رعايت يك شب از چهار شب لازم است ، و به هر ترتيبى كه بجا بياورد ، عمل شده است ، كه در اين صورت مىشود گفت كه براى زن دوم و سوم و چهارم قرعه لازم نيست . در واقع امكان دارد ايشان اين حق را به صورت كلى فى المعين تصوير كرده باشد كه اختيار آن با مرد است ، و لذا قرعه را لازم نمىداند . ولى مشكل اين‌جاست كه اين توجيه با ذيل كلام ايشان سازگارى ندارد . چون ايشان مىگويد دوره بعد را كه مىخواهد شروع كند بايد به همان نحو دوره اول شروع كند . در واقع بر اساس اين سخن لازم است كه بين دو مضاجعت با يك زن چهار شب\r\n\r\n","description":"","footnote":"","page_name":" 7553 ","page_number":132},
  {"content":"\r\n\r\nفاصله نشده باشد . چون اگر ترتيب اول رعايت نشود و زن‌ها چهار تا باشند حتماً بيش از چهار شب فاصله مىشود .\r\nو اشكال دوم اين جاست كه حتى اگر قائل بشويم بعد از شروع به اولين مضاجعت ، حق الى الابد حاصل مىشود ، و در نتيجه بايد مراعات قسم بشود ، و دوره بعدى هم بايد با همان ترتيب اول بجا بياورد ، چون اگر ترتيب اول را بجا نياورد يكى از اينها قهراً فاصله بيشتر از چهار شب مىشود ، ( البته در صورت چهار زن بودن ) ، كه در اين صورت حتى اگر بپذيريم حق در دوره اول با شروع ثابت شد ، و اگر بلافاصله پشت سرش بخواهد بجا بياورد ، آنجا هم لازم است كه به همان ترتيب اول باشد و اشكالى نكنيم ولى چه دليلى داريم كه اگر بخواهد مثلًا يك ماه ، دو ماه ، يا يك سال ديگر مضاجعت كند ، باز هم بايد به همان ترتيبى كه يك سال قبل مضاجعت كرده ، باشد ، و نتواند ترتيب ديگرى قرار دهد ؟ روشن است كه دليلى براى اينكه جايز نباشد نداريم ، حتى دوره دومى كه متصل باشد هم خيلى روشن نيست ، چون مىتوان گفت بر مبناى حق مشروط ، دوره اول را كه شروع كرد ، حق القسم اقتضا كرد سه تاى ديگر را بجا بياورد ، ولى دوره بعدى هنوز هيچ يك از اينها حقى ندارد . و مىتواند با آخرى شروع كند ، كه هر چند براى يك زن ممكن است بيش از چهار شب فاصله شود ، ولى اين فاصله شدن اشكالى ايجاد نمىكند ، چون حق القسم در دور اول عمل شده و در دور دوم يك حق القسم جديد است ، كه مىتواند آن را به هر شكلى به جا آورد . به نظر مىرسد كه درست كردن فرمايش مرحوم محقق خيلى مشكل است . و به نظر مىرسد كلام صاحب جواهر درست است كه مىفرمايد حتى روى مبناى آنهايى كه قائل حق مشروط هستند - كه خود مرحوم صاحب جواهر يكى از اينها است ج بايد دوباره قرعه كشيده بشود .\r\n\r\nتقسيم بين خود زوج و زوجه :\r\n\r\n","description":"","footnote":"","page_name":" 7554 ","page_number":133},
  {"content":"\r\n\r\nدر كلمات علما قرعه در تقسيم بين زوجات ، عنوان شده است ، اما آيا تقسيم وقت بين زوج و زوجه هم بايد با قرعه تعيين بشود ؟ ظاهر آقايانى كه اصلا اين مسئله را عنوان نكرده‌اند اين است كه در اينجا قرعه‌اى در كار نيست ، مرحوم صاحب جواهر وجه اين قول را چنين ذكر مىكند ، زن حق دارد و مىتواند طلب خودش را مطالبه كند و شوهر هم در اول ازمنه امكان بايد طلب داين را بپردازد ، اگر كسى مديون شد و داين طلب كرد ، او نمىتواند مماطله كند ، پس شب اول حق زن هست و مىتواند مطالبه كند ، و به همين جهت آقايان گفته‌اند قرعه نيست ، چون قرعه در جايى است كه چند نقر ذى حق باشند ، ولى اينجا يك نفر است . بعد ايشان مىفرمايد اگر اشكال شود كه گفته بشود كه حق زن يكى از چهار شب است نه شب اول ، چرا كه مرد حق دارد همان شب ديگرى بگيرد و آن شب اول را به او اختصاص بدهد ، و همين شاهد است كه حق زن يك شب از چهار شب است نه شب اول ، و لذا حق مطالبه شب اول را ندارد ، جواب مىدهيم كه اين اگر ازدواج بكند ، تعدد حقوق و تزاحم بين الحقوق پيش مىآيد و در اين صورت با قرعه تعيين مىكند ، اما در جايى كه يك نفر طلبكار است و تزاحم با حقوق نيست ، نمىتوانيم بگوييم زن حق مطالبه ندارد . با اين بيان مختار صاحب جواهر اين است كه در زوجه واحد احتياجى به قرعه نيست ، و اگر خواست شب اول براى خودش باشد ، بايد زن را راضى كند ، يا او خودش موافقت كند و اگر مطالبه كند حتى شب اول مرد حق تخلف ندارد .\r\nنقد سخن جواهر : مىدانيم كه اگر شخصى به ديگرى بدهكار باشد و بدهى هم فورى باشد و هر وقت بخواهد بتواند مطالبه كند و به نحو نسيه نباشد ، جايز نيست شخص از ديگرى قرضى بكند كه در نتيجه ، نتواند اداء كند و موضوع تزاحم بين الحقوق براى خودش درست كند ، اگر جايى ديديم كه حق دارد و مىتواند ، معلوم مىشود كه واجب فورى نيست ، لازمه اينكه مرحوم صاحب جواهر اعتراف دارد\r\n\r\n","description":"","footnote":"","page_name":" 7555 ","page_number":134},
  {"content":"\r\n\r\nكه مرد مىتواند زن ديگرى بگيرد ، اين است كه حق زن فورى نيست ، و اگر حق فورى نشد ، روشن است كه اختيار با خود شوهر است . به نظر مىرسد ديگران كه مسأله را عنوان نكرده‌اند ، به اين دليل بوده كه حق قرعه را در متعدد قائل هستند و در زوجه واحده ، تخيير با خود شوهر است و مىتواند هر شبى را كه خواست اختيار كند .\r\n« * والسلام * »\r\n\r\n","description":"","footnote":"","page_name":" 7556 ","page_number":135},
  {"content":"\r\n\r\n\r\n20 / 9 / 1385 دوشنبه‌درس شمارهء ( 943 - 937 ) كتاب النكاح / سال نهم\r\nبسم الله الرحمن الرحيم\r\n\r\nابواب القسم ولواحقه\r\n\r\nمضاجعت و زمان آن\r\nقال المحقق صاحب الشرايع : « و الواجب فى القسمة المضاجعة لا المواقعة ، و يختص الوجوب بالليل دون النهار و قيل يكون عندها فى ليلتها و يظل عندها فى صبيحتها و هو المروى »\r\nبه پهلو به زمين گذاشتن ضجع گفته مىشود ، مضاجعت هم يعنى پيش هم پهلو به زمين بگذارند . گفته‌اند كه عبارت « و هو المروى » اشاره به قول مرحوم ابن جنيد است ، در مختلف هم اين را به عنوان قول مرحوم ابن جنيد دانسته ، البته روايت با قول ابن جنيد مساعد است ولى فتوا اختصاص وجوب به ليل است .\r\nبعد از اين دو جمله كه مضاجعت لازم است و مواقعه لازم نيست ، جواهر مىگويد « بلا خلاف أجده فى شىء من ذلك بل ظاهرهم المفروغية من ذلك » . مكرر تذكر داده‌ايم كه بلاخلاف با اجماع فرق دارد ، مفروغية عن ذلك كه معنايش اجماع است ، فوق بلا خلاف است ، در جائى كه اشخاص زيادى مسأله را عنوان نكرده‌اند ولى كسانى كه عنوان كرده‌اند ، مخالف نيستند ، مىتوان بلاخلاف تعبير كرد ، اما در اجماع بايد أقلًا مشهور قريب به اتفاق عنوان كرده باشند ، و « بلا خلاف أجده » ، « لا أجد فيه خلافاً » يك مقدارى از بلا خلاف كمتر است چون اشكال در عدم وجدان است ، ممكن است خلاف هم باشد ، و تعبير « اجماعاً » دو رتبه بالاتر از « بلا خلافٍ\r\n\r\n","description":"","footnote":"","page_name":" 7557 ","page_number":136},
  {"content":"\r\n\r\nأجده » است « 1 » .\r\nجواهر نسبت به مواقعه سخن محقق را مىپذيرد و مىفرمايد كه وجوب مواقعه را ، هم اصل نفى مىكند و هم روايت ابراهيم كرخى « 2 » ، كه مىفرمايد :\r\n« سألت أبا عبد الله عليه السلام عن رجل له أربعة نسوة فهو يبيت عند ثلاث منهن فى لياليهن و يمسهن و اذا نام عند الرابعة فى ليلتها لم يمسها فهل عليه فى هذا اثم ؟ قال انما عليه أن يكون عندها فى ليلتها و يظل عندها فى صبيحتها و ليس عليه أن يجامعها اذا لم يرد ذلك » « 3 » ، از ذيل روايت معلوم مىشود كه يمسّ ، كنايه از مواقعه است ، از اين معلوم مىشود كه حتى اگر با سه زن مباشرت كرده و با يكى اختصاصا فقط مضاجعت كرده و از مباشرت محروم مانده ، جور و ظلم پيش نمىآيد و حق زن اداء شده است ، و بر اساس اين روايت آنچه واجب است ، فقط مضاجعت است ، و مواقعه لا ابتداءاً و لا بالشروع لازم نيست .\r\nبحث سندى : مرحوم صاحب جواهر اين روايت را داراى قصور سندى مىداند ، ولى از نظر ما اين سند هيچ اشكالى ندارد و مرحوم علامه هم در مختلف با اينكه خودش با مرحوم ابن جنيد موافق نيست ، همين روايت را به عنوان دليل مرحوم ابن جنيد نقل كرده و هيچ بحثى نكرده كه سند اين روايت اشكالى دارد ، بحث\r\n\r\n\r\n","description":"","footnote":"\r\n( 1 ) - توضيح استاد مدظله : اين كه مرحوم صاحب جواهر عدم وجدان خود را دليل بر عدم وجود مىداند يا نمىداند ، آنها را نمىدانم ، من كه خودم اگر يك وقت بگويم پيدا نكرده‌ام ، معنايش اين است كه واقعش را نمىدانم ، كسانى را كه گشتم پيدا نكردم\r\n( 2 ) - توضيح استاد مدظله : مرحوم صاحب جواهر از اين روايت به اشتباه در دو جا به جاى كرخى ، حضرمى تعبير مىكند ، اين‌ابراهيم كرخى در هيچ جا به عنوان حضرمى موصوف نيست ، اصلًا به حضرمى ربطى ندارد و سهو قلم شده است\r\n( 3 ) - وسائل الشيعه ، ابواب القسم ، باب 5 ، ح 1\r\n","page_name":" 7558 ","page_number":137},
  {"content":"\r\n\r\nمختلف يك قدرى ناقص است . رياض روايت را صحيح مىداند ، به خاطر اين كه حسن محبوب كه از اصحاب اجماع است ، در سند قرار دارد و مشكل كرخى را حل مىكند . به نظر ما اين نكته مصحح روايت نيست . هر چند درباره ابراهيم كرخى تصريح به وثاقت نشده است ، ولى ما او را ثقه مىدانيم ، چرا كه سه نفر از اصحاب اجماع از او نقل حديث كرده‌اند ، ابن ابى عمير و حسن بن محبوب كثيراً از او روايت دارند ، صفوان بن يحيى هم كه او هم جزء سه نفرى است كه مرحوم شيخ ذكر كرده كه ابن ابى عمير و صفوان و بزنطى « لا يروون و لا يرسلون الا عن ثقه » ، يك جاى كافى و دو جاى كمال الدين صدوق از او روايت دارد . البته در جامع الاحاديث همه آن موارد ذكر نشده . خلاصه ، جايى در تهذيب ، استبصار ، فقيه ، و كتب رجالى قدماء در روايات او مناقشه‌اى نشده است ، مورد اعتماد فقهاء است و ما هم او را صحيح مىدانيم .\r\n\r\nمنظور از مضاجعت\r\nصاحب جواهر مضاجعت را اين گونه تفسير مىكند « بأن ينام قريباً منها على النحو المعتاد معطياً لها وجهه كذلك فى جملة من الليل بحيث يعد معاشراً بالمعروف لا هاجراً و ان لم يتلاصق الجسمان » « 1 » . و بعد از اين تفسير مىفرمايد « بلا خلاف أجده فى شىء من ذلك بل ظاهرهم المفروغية من ذلك » ظاهر اين تعبير آن است كه با همان شكلى كه ذكر كرده ، اجماعى است ، و بعد با اشاره به مطلب كشف اللثام مىگويد اين تفسير از مضاجعت را در نصوص نيافته است . تا زمان مرحوم علامه كه بررسى كرديم ، يك نفر را هم نديديم كه چنين تفسيرى كرده باشد ، معمول كتب همين تعبير « يبيت عندها » و بيتوته در شب است ، و در سه كتاب هم كلمه مضاجعت تعبير شده است ؛ مرحوم محقق در شرائع و نافع ، مرحوم علامه در تبصرة ، و در جاهاى ديگر حتى مرحوم علامه هم اصلًا كلمه مضاجعت تعبير نكرده است ، با اين حال معلوم نيست صاحب جواهر چطور اين تفسير از مضاجعت را مفروغ عنه مىداند . البته ايشان معتقد است ، متعارف از پيش زن بودن همين تفسير ايشان است .\r\nاشكال : لازمه سخن ايشان اين است كه اگر شخص بر روى كمر بخوابد « الكون عندها » صدق نمىكند و حتماً بايد روبرو باشد ، و نيز اگر بر روى دو رختخواب\r\n\r\n\r\n","description":"","footnote":"\r\n( 1 ) - جواهر الكلام ، ج 31 ، ص 161\r\n","page_name":" 7559 ","page_number":138},
  {"content":"\r\n\r\nولى در يك اطاق باشند ، « الكون عندها » صدق نمىكند و نمىگويند كه فلان شب پيش فلان زن بوده است . ما نمىدانيم اينها چه انصراف و چه ظهورى دارد . بعد مىفرمايد چون متعارف چنين است ، در روايت كرخى ، ليله به زن ، اضافه اختصاص شده ، و گفته شده « ليلتها » . لازمه اين سخن هم اين است كه حتى اگر پيش زن‌هاى ديگر نرود ، و با اين زن در يك اطاق مىخوابند ، ولى با كيفيت مزبور نباشد ، ديگر اين اضافه صحيح نبوده و ليلتها گفته نشود . در حالى كه اضافه اوسع از اين مطلب است و مصحح آن صرفاً مضاجعه با چنين كيفيتى نيست . ايشان مراد از  « عاشِرُوهُنَّ بِالْمَعْرُوفِ »  « 1 » را نيز همين كيفيت مىدانند ، كه در نتيجه اگر به گونه‌اى ديگر بخوابند ، براى صدق  « عاشِرُوهُنَّ بِالْمَعْرُوفِ »  كفايت نمىكند ، العهدة على المدعى . ايشان به آيه  « وَ اهْجُرُوهُنَّ فِي الْمَضاجِعِ »  « 2 » نيز تمسك مىكند ، و ما قبلًا پاسخ استدلال به آن را داده‌ايم كه اولًا از اين آيه به ضميمه روايت مىتوانيم اين معنا را استفاده كنيم ، و بحث مفصل آن گذشته است ، به علاوه كه المضاجعه عندها هم مثل الكون عندها است ، مضاجعت ، پهلو بر زمين گذاشتن است ، ولى از آيه استفاده نمىشود كه حتماً در يك رختخواب باشد ، اينها هيچكدام دليل نيست .\r\nدليل ديگر ، روايت امير مؤمنان عليه السلام است كه فرمود : « أيضرب أحدكم المرأة ثم يظل معانقها » « 3 » مىفرمايد آيا اين درست است كه شما كتك بزنيد و بعد عمل به وظيفه بكنيد و معانقه بكنيد ؟ كأنه اين كتك زدن شما يك مقدارى تناقض دارد با آن وظيفه‌اى كه مىخواهيد انجام دهيد . اين « يظل معانقها » دلالتى بر وجوب مضاجعت ندارد ، خود صاحب جواهر هم مىگويد كه معانقه لازم نيست ، اينجا مىگويد شما به او محبت مىكنيد ، و لو محبت شما واجب نيست ، ولى به هر حال\r\n\r\n\r\n","description":"","footnote":"\r\n( 1 ) - سوره نساء / 19\r\n( 2 ) - سوره نساء / 34\r\n( 3 ) - وسائل الشيعه ، ابواب مقدماته و آدابه ، باب 86 ، ح 1 . و كافى ، ج 5 ، ص 509 ، باب اكرام الزوجة ، ح 1\r\n","page_name":" 7560 ","page_number":139},
  {"content":"\r\n\r\nمحبت با كتك زدن تناقض است و درست نيست ، پس اين روايت هم دليل بر مطلب نيست ، علاوه بر اينكه روايت هم از نظر سند تمام نيست .\r\nتفسيرى كه صاحب جواهر از مضاجعت دارد ، تا زمان شهيد ثانى چنين تفسيرى در كار نيست ، و اولين كسى كه تفسير كرده خود شهيد ثانى است در سه كتابش ؛ حاشيه بر ارشاد كه با غاية المرام چاپ شده است ، شرح لمعه و مسالك . و بقيه بعد از شهيد ثانى چنين تفسير كرده‌اند ، شهيد ثانى مىگويد كه تمام وقتش يا أكثرش را رو به او بخوابد ، يك عده‌اى هم اين مطلب را گفته‌اند ، منتها بعضى مانند جواهر و مرحوم سبزوارى اين قيد اكثر يا دائم را برداشته‌اند ، ولى اصل اينكه رو به او باشد فى الجمله تثبيت كرده‌اند ، و بعضى در فراش واحد دارند ، در بعضى ، كلمه فراش ندارد يا فراش دارد ولى كلمه واحد را ندارد ، اين اختلافات هست . ولى هيچ كدام از اينها مدرك ندارد ، آنچه كه روايات بر آن شاهد است ، همين است كه « الكون عندها » بايد صدق كند .\r\nوقتى كه از كتاب و سنت به خصوص نتوانستيم چيزى استخراج كنيم ، بايد اين مفهوم را به دست عرف بدهيم ، عوام مردم هر چه فهميدند همان است ، ببينيد پيش او بودن يعنى چه ، امشب را پيش زن باشد ، هر چه بر اين صدق كرد ، كافى است . و اگر اين را به دست خود عرف متعارف بدهيم ، به اين تضييقى كه آقايان مىفرمايند ، استفاده نمىشود ، در فتاواى سابق هم تا زمان مرحوم علامه اين خصوصيات هيچ مطرح نبوده است . البته نظريات علماى بعد از علامه هم بايد ملاحظه شود ، و معلوم شود چه كسى اين مطلب را گفته كه مرحوم صاحب جواهر « ظاهرهم المفروغية من ذلك » تعبير مىكند ، اين تمام نيست .\r\nبه علاوه كه اصلًا تعبير مضاجعت قبل از مرحوم محقق صريحا در هيچ كدام از كتب قبلى نيست ، هر چه جستجو كرديم براى نمونه يك نفر هم نديديم كه گفته باشد ، تعبير آنها « الكون عندها ليلًا » است ، منتها از مرحوم محقق به بعد جماعتى\r\n\r\n","description":"","footnote":"","page_name":" 7561 ","page_number":140},
  {"content":"\r\n\r\nتعبير مضاجعت را دارند ؛ از جمله مرحوم محقق در شرائع و نافع ، و مرحوم علامه در پنج كتاب قواعد ، تحرير ، ارشاد ، تلخيص و تبصره ، كه در بعضى از كتب در اصل مسأله ، و در بعضى ديگر در فروع مسأله اين تعبير را دارد ، و معلوم مىشود مضاجعت لازم است . بعد از ايشان ، شهيد اول در لمعه ، مرحوم فاضل مقداد در تنقيح ، مرحوم محمد بن شجاع قطان در معالم ، مرحوم صاحب مدارك در نهاية المرام ، مرحوم سبزوارى در كفايه ، مرحوم فيض در مفاتيح ، و صاحب رياض در رياض هم اين تعبير را دارند . اين‌ها همه بعد از محقق‌اند و قبل از آن اصلا اين كلمه نبوده است . منتها از دو سه كتاب استشمام يك مطلبى مىشود و آن اين است كه در كافى مرحوم ابو الصلاح ، مهذب مرحوم ابن براج ، و غنيه گفته‌اند وقتى كه زن نشوز پيدا كرد ، اول موعظه است ، موعظه تأثير نكرد هجران مضاجع است ، آن تأثير نكرد مسأله ضرب است ، و اين‌ها در طول هم هستند ، اين تعبيرات و اين كه طولى فتوا داده‌اند ، ظهور پيدا مىكند كه اينها خواسته‌اند از آيه شريفه  « وَ اهْجُرُوهُنَّ فِي الْمَضاجِعِ »  ، حق القسم و لزوم مضاجعت را استفاده كنند . اين ظهور در كلام غنيه آشكارتر است كه اصلا به آيه استدلال كرده است . البته ما در دلالتش اشكال مىكرديم . پس اينها كأنه حق المضاجعه را براى زن قائل شده‌اند ، چون آيه را آورده‌اند . البته اين هم صريح نيست ، براى اينكه از تعبيرات آنها استفاده نمىشود كه بخواهند مضاجعتى را بگويند كه شرعا معتبر است و چهار شب يك شب است . خلاصه ، اين مضاجعتى كه از چهار شب يك شب است ، اولين كسى كه ذكر كرده مرحوم محقق است .\r\n\r\nتعيين محدوده زمانى مضاجعت ؛\r\nبحث اين است كه زمان مضاجعت شب است يا شبانه روز است ، البته وقتى شب گفته مىشود ، چنان كه مرحوم علامه در بعضى از كتاب‌ها دارد « 1 » و شايد غير\r\n\r\n\r\n","description":"","footnote":"\r\n( 1 ) - به عنوان نمونه در تحرير الاحكام ، موسسه امام صادق عليه السلام ، ج 3 ، ص 570\r\n","page_name":" 7562 ","page_number":141},
  {"content":"\r\n\r\nمرحوم علامه هم دارد ، مراد اين است كه كسى كه معاشش روز است ، شب را براى زن بايد بگذارد ، اما حالا اگر عكس باشد كه اصلًا معاش و كارش شبانه است ، اين حق القسمش روز مىشود ، و اينكه شب را حق القسم قرار داده‌اند براى متعارف و معمول اشخاص است كه حق تعالى روز را براى معاش ، و شب را براى استراحت قرار داده است ، و استثناءاً براى بعضى روز خواهد بود . ظواهر اين ادله اين فروض را نمىگيرد تا بگوييم براى افرادِ شب‌كار هم بايد حق القسم شبانه باشد .\r\nبررسى اقوال : مرحوم علامه مسأله را كه عنوان مىكند ، مىفرمايد مشهور اختصاص به شب مىدانند ، ولى مرحوم ابن جنيد گفته صبحش را هم بايد باشد ، ديگر مخالفى در مسأله ذكر نكرده است « 1 » ، آقايان ديگر معمولا دو مخالف ذكر مىكنند ، يكى مرحوم ابن جنيد و يكى هم مرحوم شيخ طوسى در مبسوط ، مخالف ديگرى هم در مسأله ذكر نكرده‌اند .\r\nولى با مراجعه مشخص مىشود بر خلاف فرمايش علامه ، اين مطلب مشهور نيست ، و مخالف هم مختص به مرحوم شيخ و مرحوم ابن جنيد نيست و عده‌اى در مسأله مخالف‌اند و در حق القسم روز را هم تابع شب مىدانند ، لذا دعواى شهرت يك قدرى مشكل است . از طرف ديگر در بين علماى قبل از علامه ، كسانى كه به صراحت مضاجعت را مختص به شب مىدانند ، يكى مرحوم قطب الدين كيدرى در اصباح است كه مىفرمايد : « يتعلق القسمة بالليل دون النهار » ، و ديگرى هم مرحوم محقق در شرايع . و به جز اين دو نفر ما كس ديگرى را پيدا نكرديم ، مگر اين‌كه ظواهر تعبيراتى مثل « بات عندها » كه اسم روز را نياورده‌اند ، قائل به اختصاص به شب بدانيم ، كه اگر آنها را هم به اين دو نفر ضميمه كنيم باز هم\r\n\r\n\r\n","description":"","footnote":"\r\n( 1 ) - العلامة الحلى ، مختلف الشيعه ، موسسة النشر الاسلامى ، ج 7 ، ص 317\r\n","page_name":" 7563 ","page_number":142},
  {"content":"\r\n\r\nنمىشود كلمه مشهور را بر اين قول اطلاق كرد ، حد اكثر اين است كه بگوييم قولان مشهوران .\r\n\r\nنقل عبارات علما ؛\r\nمبسوط شيخ طوسى : « القسمة تجب أن تكون بالليل فاما بالنهار فله أن يدخل الى أى امرأة شاء لحاجة أو سبب » « 1 » ، در يك جاى ديگرى نيز مىفرمايد : « فكل امرأة قسم لها ليلًا فان لها نهار تلك الليلة » « 2 » كه اين عبارت را صاحب جواهر با استفاده از شهيد ثانى نقل كرده است و نيز و متى أراد الدخول الى غير صاحبة القسم فان كان نهاراً فيدخل عليها عيادةً لها أو زيارة أو فى حاجة ليحدثها أو يعطيها النفقة و ما يجرى هذا المجرى فان له ذلك ما لم يلبث عندها فيجامعها لان النبى صلى الله عليه و آله كذا كان يفعل . و اما الدخول اليها ليلًا فلا يجوز سواء عادها أو زارها أو أراد السلام عليها أو يعطيها النفقه لان جميع الليل حق لغيرها » « 3 » . در يك جاى ديگر دارد : « قد ذكرنا أن اصل القسم الليل دون النهار و ان النهار تابع له و انه لا يجوز أن يدخل على غير صاحبة الليلة لا لحاجة و لا لغير لحاجة و يجوز أن يدخل على غيرها بالنهار لحاجة فكذلك فى الحق الجديدة لا يجوز له أن يدخل على غيرها بالليل و يجوز له أن يدخل عليها نهاراً » « 4 » .\r\nمهذب مرحوم ابن براج : « لا يجوز للرجل الدخول فى الليل على غير صاحبة القسم لان الليل هو القسم و يجوز أن يدخل على غيرها بالنهار للحاجة و لا يفعل عندها فان أراد أن يأوى فى النهار الى منزله أوى الى منزل صاحبة القسم » « 5 » ، در واقع در طول روز مثلًا اگر مىخواهد بيايد ناهار بخورد و بخوابد ، اينها را بايد به منزل صاحبة القسم برود ، نمىتواند جاى ديگرى برود ، مىگويد اگر بخواهد براى حاجتى جاى ديگرى برود ، مىتواند ، اما استراحتگاهش را نمىتواند آنجا قرار دهد ، ايشان هم شاگرد مرحوم شيخ بوده و همان مطلب مرحوم شيخ را مىخواهد با همان تعبيرات بيان كند .\r\n\r\n\r\n","description":"","footnote":"\r\n( 1 ) - المبسوط ، المكتبة المرتضوية ، ج 4 ، ص 326\r\n( 2 ) - همان ، ص 327\r\n( 3 ) - همان ، ص 327\r\n( 4 ) - همان ، ص 333\r\n( 5 ) - المهذب ، موسسة النشر الاسلامى ، ج 2 ، ص 228\r\n","page_name":" 7564 ","page_number":143},
  {"content":"\r\n\r\nوسيله مرحوم ابن حمزه : « بات عند كل واحدة ليلة اذا قسم و نهارها تابع لها » « 1 » .\r\nجامع مرحوم يحيى بن سعيد : « و لصاحبة الليلة يومها » « 2 » . ايشان توضيح ديگرى نداده است .\r\nعلامه در تحرير و و بعد ، مرحوم ابن فهد حلى در مقتصر « 3 » ، كه مطابق مبسوط و تحرير قائل شده است و بعد از او صيمرى در غاية المرام كه همه روز را تابع شب دانسته‌اند .\r\nمقتصر ابن فهد حلى : « و المشهور اختصاص الوجوب بالليل فالنهار ليس من هذا القبيل عندنا » كأنه عند الاماميه « فيستحب أن يظل عند صاحبة الليلة فى صبيحتها و عند ابن الجنيد واجب . . . محل القسم هو الليل و النهار تابع ، قاله الشيخ فى المبسوط و العلامه فى التحرير » و بعد از نقل قول مخالف ، مىگويد اين قول كه شب ، بالاصالة و النهار بالتبعيه حق زن است ، « هو المعتمد » ، و در تفسير آن مىگويد : « فله أن ينتشر فى النهار لحوائجه و مهماته ضرورية كانت أو غير ضرورية و هو معنى التبعية » اينكه مىگوييم تابع است يعنى اصيل نيست ، و چون اصالت ندارد و تابع است ، اين كارها برايش جايز است . بعد تعبير مىكند كه ابتداء كردن براى استيفاء حق مىتواند شب باشد يا روز ، ولى بهتر اين است كه شب شروع كند كه مرحوم شيخ طوسى هم اينها را دارد ، « تخير فى البدئة فى الليل و يتبعها نهار غدها » و اگر ابتداء به نهار بكند ، شبى كه بعد مىآيد آن دنبالش بيايد ، مىگويد آن چيزى كه به تبعيت مالك بوده ، قبلا انجام\r\n\r\n\r\n","description":"","footnote":"\r\n( 1 ) - الوسيلة الى نيل الفضيلة ، مكتبة آيت الله المرعشى ، ص 312\r\n( 2 ) - الجامع للشرايع ، موسسه سيد الشهدا ، ص 456\r\n( 3 ) - توضيح استاد مدظله : كتاب معروف مرحوم ابن فهد مهذب البارع است ، در مهذب البارع اينجا چيزى ندارد ، فقطمرحوم ابن جنيد گفته كه قيلوله صبح هم ملحق به اوست و روايت كرخى هم دليلش است ، غير از اين چيزى بحث نكرده است ، ولى مقتصر كه تقريباً به عنوان تلخيص آن است ، اينجا مفصل فروع مختلف قسم را دارد و همين مسأله را مفصل بحث كرده است\r\n","page_name":" 7565 ","page_number":144},
  {"content":"\r\n\r\nداده ، ديگر روز بعدى جنبه تبعيت ندارد ، و اگر ابتدا به نهار كرد « يتبعه ليلة عشيه و يكون نهار صبيحه حق لغيرها » بعد تفاوت‌هايى بين شب و روز را ذكر مىكند « لا يجوز فى الليل الدخول الى غير صاحبة الليله فيجوز للضرورة ، النهار تابع من أوله الى آخره لا يجوز ايصال غير صاحبة الليلة به لانه تخصيص و ميل و قد نهى عنه و لا تميلو كل الميل » در آيه شريفه راجع به هوو است ، بعد دارد « الدخول جائز فى النهار لحاجة و لغير حاجة » حتى براى حوائج غير ضرورى ، فقط مىخواهد آنجا چند دقيقه‌اى باشد ، اشكالى ندارد ولى طول ندهد كه به منزله استراحتگاه حساب بشود ، و بعد دارد كه مرحوم شيخ در مبسوط از جماع منع كرده ولى علامه كه در همه چيز موافق مرحوم شيخ بوده ، در تحرير در مسأله جماع مخالفت كرده و جايز دانسته ، و مرحوم ابن فهد نيز اين‌جا با شيخ موافق است و مىگويد و هو حسن ، و در آخر هم مىگويد « فالحاصل ان الليل لا يجوز الدخول فيه الى . . . و لا مع الحاجة و يجوز مع الضرورة و النهار يجوز الدخول فيه مع الحاجة و عدمها و لكن يحرم المكث الطويل » .\r\nاين عبارت مرحوم ابن فهد ، در فهم مطلب دخالت دارد ، و روشن مىشود كه مسأله به گونه‌اى نيست كه جواهر طرح كرده و فرموده خلاف سيره است . از اين عبارت و نيز عبائر سايرين استفاده مىشود كه مراد كسانى كه قائل به تبعيت روز نسبت به شب هستند ، اين نيست كه حق زن نسبت به شب و روز يكسان است ، به غير از مرحوم فيض كه در مفاتيح مىگويد براى كسب و كار اجازه زن لازم است و معمولا هم اجازه هست ، بقيه مىگويند در عين حال كه روز يك نحو اختصاصى به زن دارد ، مىتواند مشغول كسب بشود و كارهاى ديگر روزمره را انجام دهد و لازم نيست اجازه بگيرد ، اختصاصى كه هست ، اختصاص اضافى است ، حق ندارد پيش هووى او برود ، اين احتياج به اجازه دارد ، حتى در بعضى از موارد اختلاف شده كه اگر پيش هوو برود و جماع بكند ، آيا جايز است يا نه ؟ مرحوم شيخ طوسى جايز مىداند ، ولى طول مدت روز بخواهد آنجا را استراحتگاه خودش قرار بدهد ، آن را جايز نمىداند ، پس اين اختصاصى كه در روز وجود دارد آنگونه نيست كه در شب هست . و گويا مرحوم صاحب جواهر چنين گمان كرده كه مىفرمايد\r\n\r\n","description":"","footnote":"","page_name":" 7566 ","page_number":145},
  {"content":"\r\n\r\nاختصاص روز به زن خلاف سيره مستمره است . در حالى كه اختصاص روز مثل شب اصلًا قائل ندارد تا به سيره تمسك بشود « 1 » .\r\nبا بررسى اقوال عامه نيز مشخص مىشود ، كه نظر مرحوم شيخ و شش بزرگوار ديگر مطابق فتواى عامه است ، و مطلبى كه مرحوم ابن جنيد مىگويد ، مربوط به عامه نيست . در حالى كه انسان طبعاً تصور مىكند كه مناسب اين است كه اگر مرحوم ابن جنيد بر خلاف اماميه نظرى داشته باشد ، حرف عامه را مىزند ، ولى چنان كه در مغنى ابن قدامه آمده عامه ، روز را تابع شب مىدانند .\r\nنكته‌اى درباره عبارت شرايع : به نظر مىرسد منظور شرايع از تعبير « قيل يظل فى صبيحتها و هو المروى » نمىتواند غير از حرف مرحوم ابن جنيد باشد ، و بسيار بعيد است كه مرحوم علامه كه شاگرد محقق است و در كتاب مختلف ، ابن جنيد را به عنوان مخالف مشهور ذكر مىكند به جز ابن جنيد مخالفى پيدا نكرده باشد ولى مرحوم محقق پيدا كرده باشد ، و عبارتش ناظر به او باشد . يعنى بعيد است كه محقق از نظر ابن جنيد بىاطلاع باشد و مخالف را كس ديگرى بداند . پس هر دو نفر قول مرحوم ابن جنيد را نقل مىكنند ، منتها تعبير مرحوم ابن جنيد چنان كه علامه نيز نقل كرده است چنين است : « و قيلولة صبيحة تلك الليلة » ، ولى تعبير شرايع از كلام ابن جنيد اين است كه : « يظل عندها » . در واقع بين كلام مرحوم ابن جنيد و روايت ابراهيم كرخى ، و نيز كلام مرحوم محقق و كلام مرحوم علامه ، بايد به نحوى جمع شود ، چون هر دو نفر مستند سخن ابن جنيد را همين روايت مىدانند .\r\nو در ضمن بايد مشخص شود كه ابن جنيد اين سخن را از كجا بيان مىكند ؟\r\nدو توجيه در جواهر آمده است ؛ يكى اين كه بگوييم گرچه ، قيلوله خواب وسط نهار و حدود ظهر است ، ولى مرحوم ابن جنيد از تعبير « قيلوله فى صبيحتها » معناى\r\n\r\n\r\n","description":"","footnote":"\r\n( 1 ) - به نظر مىرسد اين مطلبى كه جواهر دارد از رياض پيدا شده است ، تقريبا همه مطالبى كه در اين بحث مرحوم صاحب جواهر دارد ، در رياض هست\r\n","page_name":" 7567 ","page_number":146},
  {"content":"\r\n\r\nعام خواب را اراده كرده و خصوص خواب وقت ظهر مراد نيست ، چرا كه متعارفاً موقع صبح ، مىخوابند و كلام ايشان كنايه از اين است كه صبح هم آنجا باشد .\r\nچنان كه گاهى افراد تعبيراتى به كار مىبرند كه صرفاً از باب غلبه است و هيچ دخالتى در موضوع ندارد ، مانند اينكه مىگويند برو بازار گوشت بخر ، كه بازار رفتن ملاك نيست . اين جا هم شايد « قيلوله فى صبيحتها » ، كنايه از مكث فى صبيحتها باشد ، يعنى بين الطلوعين آنجا باشد .\r\nتوجيه دوم آن است كه در روايت تصرف كنيم و آن را با قول مرحوم ابن جنيد منطبق كنيم ، و در واقع مدعى شويم كه مرحوم ابن جنيد در روايت تصرف كرده و گفته كه مراد از صبيحه در روايت ، يوم است ، و يظل هم معناى خودش را دارد ، يعنى مرد فرداى آن شب را هم نزد زن باشد ، چون روايت قيد خاصى نكرده ، و از طرفى اگر كسى در منزل بماند ، معمولا به نحو قيلوله مىخوابد ، لذا ايشان قيلوله را به عنوان فتواى خودش ذكر كرده است .\r\nولى به نظر ما اگر كسى با نسخ خطى و مقابله‌ها سر و كار داشته باشند ، ممكن است به اين نتيجه برسد كه اصل عبارت ، چيزى مانند « يقيل عندها » بوده ، كتابت يقيل عندها قريب به يظل عندها است ، حال يا نسخه مرحوم علامه آن طور بوده يا آن طور خوانده و به قيلوله تفسير كرده است ، و مرحوم محقق هم عبارت يا نسخه‌اش از كتاب ابن جنيد مشتبه بوده ، يظل خوانده و گفته اين همان مضمون روايت را مىخواهد بگويد . و ممكن است در كلام مرحوم ابن جنيد ، مرحوم محقق با توجه به اين كه صبح قيلوله ندارد ، گفته كه اين بايد يظل باشد يا يظل خوانده است ، يا تصحيح اجتهادى كرده و گفته اين يقيل غلط است و بايد يظل باشد ، چون معنا ندارد كه ما قيلوله را به صبح اطلاق كنيم ، يا اصلا چون شبيه به هم است اينطورى خوانده و فرموده چون روايت هم يظل است قهرا اين هم اگر بخواهد منطبق باشد ، بايد همان يظل باشد . به نظر ما اين تصرف اقوا از دو تصرف\r\n\r\n","description":"","footnote":"","page_name":" 7568 ","page_number":147},
  {"content":"\r\n\r\nقبلى است ، و اشخاصى كه با نسخ خطى و مقابله‌ها مأنوس باشند ، اين توجيه را خيلى راحت‌تر مىپذيرند . و به گمان ما اين اختلاف بين علامه و محقق ناشى از چگونه خواندن عبارت ابن جنيد است .\r\nمؤيد اين جمع آن است كه قاضى نعمان مصرى نيز كه رواياتى نقل مىكند و گاهى همان روايات در كتب ما نيز با تغيير عبارتى مختصر وجود دارند ، اين روايت را از امام باقر عليه السلام با عبارت « يقيل » نقل مىكند « 1 » . « عن جعفر بن محمد عليه السلام أنه سئل عن الرجل تكون عنده النساء يغشى بعضهن دون بعض قال انما عليه أن يبيت عند كل واحدة فى ليلتها ويقيل عندها فى صحبتها « 2 » ، و ليس عليه أن يجامعها إن لم ينشط لذلك » . ملاحظه مىشود كه اين روايت در چند كلمه مثل يغشى به جاى يجامعها ، ينشط به جاى يرد ، با روايت كرخى كه قبلًا نقل شده متفاوت است ، و به هر حال روشن است كه هر دو يك روايت هستند .\r\nالبته بايد توجه كنيم كه از يك طرف نسخه‌هاى معتبر كافى و فقيه و مرحوم شيخ همه « يظل » است ، و بعيد است كه اين تصحيف در خود روايت رخ داده باشد . ولى از سوى ديگر اين احتمال بيشتر است كه تعبير « يقيل » صحيح‌تر از يظل باشد ، زيرا « ظل » يعنى « دائم » و يظل فى صبيحتها يعنى صبح آن شب را هم آن‌جا باشد ولى براى بيان اين نكته تعبير به دائم كردن خيلى ظرافت ندارد ، و تعبير عرفى آن است كه بيتوته كند ، و بهتر از آن است كه بگويد هميشه پيش زن باشد ، و حتى اگر قيلوله به صورت مجازى در غير خواب ظهر هم استعمال نشده باشد ، ممكن است اين طور معنا كنيم كه روايت مىخواهد بفرمايد كه مرد قيلوله‌اش را هم همان صبح در منزل زنى كه نوبتش بوده انجام بدهد . اين تعبير از نظر ذوقى چندان مستبعد نيست كه خواب ظهر را همان صبح انجام دهد .\r\n\r\n\r\n","description":"","footnote":"\r\n( 1 ) - دعائم الاسلام ، دار المعارف ، مصر ، ج 2 ، ص 253 ، ح 958\r\n( 2 ) - تذكر : حضرت استاد مدظله روايت دعائم را نيز با عبارت صبيحتها خوانده‌اند در حالى كه در دعائم عبارت صحبتها ذكرشده است\r\n","page_name":" 7569 ","page_number":148},
  {"content":"\r\n\r\n\r\nروايات يوم و يومان :\r\nبحث درباره روايات يوم و يومان بحثى است كه صاحب رياض عنوان كرده است « 1 » و قبل از ايشان اصلًا طرح نشده است . هر چند ممكن است قطب راوندى هم به دليل وجه جمعى كه ذكر مىكند ، متوجه اين روايات باشد . به هر حال پيش فرض صاحب رياض در طرح اين روايات اين است كه سابقين مثل مرحوم شيخ به طور كلى روز را مىخواهند ملحق به شب كنند و حكمش را مثل شب مىدانند .\r\nبحث درباره اين روايات بحث قابل ملاحظه‌اى است كه از نظر فقهى بايد حل بشود . ولى اقوال همين است و اينطور نيست كه كسى بگويد همه روز مانند شب براى زن است و مرد بايد براى كارها استجازه كند .\r\nتوضيح آن‌كه ؛ رواياتى وجود دارد كه در آن‌ها از كلمه يوم استفاده شده است ؛ مثل اين كه يومين براى حره قرار دهيد و يوم واحد براى امه ، يا اين كه سبعة أيام و يا ثلاثة أيام براى زنى كه جديد گرفته مىشود . اين روايات اقتضا مىكند كه يوم هم حق زن باشد ، يوم دو اطلاق دارد ؛ يكى به معناى شبانه روز است و يكى هم به معناى خصوص نهار ، اينجا مراد از يوم ، شبانه روز است ، و قطعاً به معناى خصوص نهار نيست . اگر بخواهيم به اين روايات عمل كنيم ، اقتضا مىكند كه كل روز با شب حكم واحد داشته باشد . از سوى ديگر رواياتى هم هست كه در همين مورد تعبير به ليله و ليلتان دارد ، كه بايد بين آن‌ها به نحوى جمع كنيم .\r\n\r\nوجوه جمع بين اين روايات ؛\r\nوجه اول : قطب راوندى در فقه القرآن براى جمع بين روايات سخنانى دارد كه ممكن است ادعا كنيم منظور او اين است كه هميشه حق القسم ناظر به شب است ، ولى اگر كسى حره و أمه‌اى با هم جمع كرده باشد ، استثناءاً حكمش با موارد ديگر متفاوت است و در اينجا تمام شب و روز ، دو شب براى حره و يك شب براى أمه\r\n\r\n\r\n","description":"","footnote":"\r\n( 1 ) - طباطبايى ، سيد على ، رياض المسائل ، موسسة النشر الاسلامى ، ج 10 ، ص 465 - 466\r\n","page_name":" 7570 ","page_number":149},
  {"content":"\r\n\r\nاست و اين حكم حق القسم شب فقط اين‌جا استثناء خورده است ، زيرا ايشان هفت روز و سه روز را عنوان نكرده است ، و به اصل مسأله كه مىرسد مىگويد ليله است ولى به بحث حره و امه كه مىرسد تعبيرش اين است « كان للحرة يومان و للأمة يوم و فى رواية للحرة ليلتان و للأمة المزوجة ليلة » « 1 » ، يعنى نظر خودش يوم است و ليله را به روايت نسبت داده است . لذا محتمل است كه ايشان مىخواسته چنين جمعى بكند و فتوايش اين باشد ، چون راجع به أمه و حره روايات مختلفى هست ، منتها شايد رواياتى است كه يوم و يومين را اثبات كرده است قويتر باشد ، و رواياتى كه ليلتين و ليلة را اثبات كرده ، مقدارى ضعيف‌تر است ، ايشان كأنه يوم و يومين را اختيار كرده ، و الا بقيه فقها هم راجع به حره و أمه گفته‌اند كه ليلتان و ليلة است .\r\nوجه دوم : در نقطه مقابل ، رياض و به تبع او جواهر « 2 » مىگويند رواياتى كه ليله را اثبات كرده ، صحيح السند و معتبر است ولى روايات مقابلش كه يوم و يومين است ، از نظر سند معتبر نيست و كنار مىگذاريم ، و اگر بخواهيم بين روايات جمع كنيم ، بايد در يكى از دو دسته روايات تصرف كنيم ، يعنى يك راه اين است كه بگوييم مراد از يوم در روايات يوم و يومان ، ليله است ، يعنى كل را استعمال كرده و مقصود ، جزء است ، كه همان مجازِ « استعمال اللفظ الموضوع للكل فى الجزء » است ، و به تعبير واضح‌تر يوم به معناى بيست و چهار ساعت را كه يكى از معانى يوم است ، در بعض آن كه ليله است ، استعمال كرده است . با اين تصرف ، نتيجه مطابق با همان مىشود كه ديگران مىگويند و ليلة را معيار مىدانند . راه ديگر آن است كه برعكس صورت قبلى ، در روايات ليله تصرف كنيم و بگوييم مراد از ليله در اين روايات ، يوم است به معناى وسيع‌اش ، يعنى كلِ شب و روز ، و « استعمال اللفظ الموضوع للجزء فى الكل » شده است . چون ليلة براى جزء وضع شده ، و از آن اراده كل شده است . البته\r\n\r\n\r\n","description":"","footnote":"\r\n( 1 ) - القطب الراوندى ، فقه القرآن ، مكتبة آية الله المرعشى ، ج 2 ، ص 117\r\n( 2 ) - جواهر الكلام ، ج 31 ، ص 163\r\n","page_name":" 7571 ","page_number":150},
  {"content":"\r\n\r\nايشان بعد مىفرمايد كه تجوز اوّل مقدم است ، و در مقام جمع بايد بگوييم يوم در خصوص شب از باب استعمال لفظ موضوع للكل فى الجزء ، استعمال شده است .\r\nروايات صحيحه‌اى اين مطلب را مىخواهد بگويد ، و روايات ديگر ضعيف است .\r\nارزيابى : اولًا ؛ به نظر ما روايات يوم و يومان ضعيف نيست و اگر هم ضعيف بود ، تعدادشان به قدرى است كه انسان مطمئن به صدور بعضى از آن‌ها مىشود ، هفت ، هشت روايت در مسأله هست . ثانياً ؛ اگر قرار باشد جمع كنيم ، به نظر مىرسد هيچ يك از دو تجوز مذكور عرفى نيست ، استعمال لفظ موضوع للكل در جزء و استعمال لفظ موضوع للجزء در كل ، در امثال اين موارد عرفى نيست ، هر چند در بعضى از موارد ديگر عرفيت دارد . در واقع موارد با هم مختلف‌اند .\r\nتوضيح مطلب آن است كه ؛ به نظر ما در مسأله استعمال كل در جزء ، بايد به مقدار تفاوت كلّ و جزء توجه داشته باشيم ، چرا كه در بعضى از مصاديق ممكن است مقدار ما به التفاوت بين كل و جزء خيلى جزئى باشد ، آن موقع ادعاءاً مجازاً كل به چيزى كه يك مقدارى كمتر شده است ، اطلاق مىشود ، و يا بالعكس جزء در كل استعمال مىشود . مگر جزء قريب باشد ، اما نصف به نصف را كل اطلاق نمىكنند ، اصلا مجازاً هم عرفيت ندارد كه استعمال كنند ، مگر اينكه آن نصف طورى باشد كه حكماً همه چيز در اين نصفه است ، كأنه بگويند آن نصف ديگر چيزى نيست ، يا عيناً چيزى نيست يا حكماً تا بتوان ادعا كرد كه جزء كل است يا برعكس . و الا طبيعى است كه دوازده ساعت را بيست و چهار ساعت ، يا بيست و چهار را دوازده ساعت حتى مجازاً نمىگويند ، و در بعضى از موارد مجاز هم غلط است ، بين مجاز و غلط هم فرق است .\r\nيك وقتى مرحوم آقاى بروجردى در درس مىفرمودند اين آقايان در مسأله استعمال لفظ موضوع للكل فى الجزء به سجدت على الارض مثال مىزنند ، كه ارض اسم نكره است و پيشانى انسان بر يك قطعه خاص از زمين واقع مىشود ،\r\n\r\n","description":"","footnote":"","page_name":" 7572 ","page_number":151},
  {"content":"\r\n\r\nپس اين لفظ موضوع للكل ( ارض ) در جزء ( مقدار تماس با پيشانى ) استعمال شده است . ايشان مىفرمود در اين موارد استعمال حقيقى است ، نه مجازى و به علاقه كل و جزء . زيرا در بحث اضافه اشياء به موجودات ، نحوه اضافه در صدق مفهوم تحقق آن مضاف فرق مىكند . ايشان مىفرمود كه اگر من گفتم مثلا زيد فى الدار يا فى البيت ، پاى زيد يك مقدار مختصر دار يا بيت را گرفته است ، و در اين استعمال ما دار يا بيت را در آن چند سانت استعمال نكرديم ، بلكه دار به معناى خود دار است و بيت هم به معناى تمام بيت است ، ولى بحث در صدق ظرفيت دار يا اتاق است كه لازم نيست پاى شخص با تمام ظرف مماسه پيدا كند تا على حقيقتاً ظرفيت صدق بكند . مگر اين كه مفهوم ظرفيت را تقطيع كنيم و بگوييم هر چند سانتيمترش ظرف براى اتاق است ، كه در اين صورت استعمال حقيقى نخواهد بود . در مثال سجود على الارض نيز ، ارض به همان معناى خودش استعمال شده است ، ولى در صدق سجود « على » الارض لازم نيست كه پيشانى با تمام ارض تماس پيدا كند . و يا در ضربت زيدا ، يك سيلى به صورت زيد مىزند ، و روشن است كه زيد در آن قطعه‌اى كه دست شخص با آن تماس پيدا كرده ، استعمال نشده است ، زيد در همان معناى خود زيد استعمال شده است ، منتها براى صدق ضرب زيد لازم نيست كه دست شىء با تمام بدن زيد تماس بگيرد ، ايشان مىفرمود كه بعضى چيزها اينطورى است ، ولى بعضى از اضافات اينطورى نيست ، مثلا اگر بگوييم زيد را شُست ، كلّ زيد بايد شسته شود ، يا در شستن اتاق ، كل اطاق بايد شسته بشود ، مفهوم خود شستن با ظرفيت تفاوت دارد .\r\nبه علاوه كه در استعمال مجازى و ادعايى ، ادعا مصحح مىخواهد ، همه جا ادعا مصحح ندارد ، چنان كه در كفايه هم تصريح دارد كه قبول طبع شرط است . لذا اين استعمالاتى كه رياض و جواهر گفتند و آن را استعمال لفظ موضوع للكل در جزء يا جزء در كل ، دانستند چنين نيست و اصلا مصحح ندارد .\r\n\r\n","description":"","footnote":"","page_name":" 7573 ","page_number":152},
  {"content":"\r\n\r\nاشكال : گاهى تعبير مىكنيم كه مثلا ده شب مشهد بوديم ، با اينكه اين ده شب با روزها همراه بوده ، ولى همين تعبير ده شب گفته مىشود « 1 » ، پس مىتوان گفت كه استعمال شب در مجموع روز و شب عرفيت دارد .\r\nپاسخ اشكال : در اين موارد شب در مجموع شبانه روز استعمال نشده است ، شاهد اينكه اين استعمال ، استعمال در مجموع نيست ، اين است اگر كسى شب جمعه نيم ساعت منبر برود ، مىگويد من شب جمعه منبر رفتم ، صحيح هم هست ، چون در ظرفيت شب جمعه لازم نيست كه تمام مدت را منبر اشغال كرده باشد ، ولى اگر كسى منبرهايش را روز رفته باشد ، نمىتواند بگويد من ده شب منبر رفته‌ام . لفظ شب به مجموع شب و روز ، يا روز بر شب حتى مجازا هم اطلاق نمىشود ، و در مثال فوق خلطى شده است كه توضيح آن در درك بهتر مطلب مورد ادعاى ما دخيل است . علمايى كه دو وجه جمع را گفته‌اند اصلا يوم را به معناى بيست و چهار ساعت منكر هستند ، چون اينها در مسأله‌اى مثل قصد اقامه در سفر مىگويند كه ده روز در فلان جا بايد قصد اقامه كند ، و روز در مقابل شب است و بيست و چهار ساعت نيست ، يعنى روز مهم است . ظواهر اين نوع استعمالات اين است كه اگر ده روز در جايى باشد و بيرون نرود ، بالتبع نُه شب وسط حتماً در آنجا هست و لازمه‌اش اين است كه باشد و لذا شب دهم خارج است ، اين‌ها مىگويند ده روز و نُه شب كفايت مىكند و آن شب بعدى خارج است . پس لازمه عقلى اينكه از آنجا خارج نشده ، اين است كه شب‌هاى وسط هم آن‌جا باشد ، و ما ين نكته را از استعمال نمىفهميم و مراد متكلم هم اين نيست كه خودِ لفظ روز به معناى بيست و چهار ساعت است . پس اينجا كه مىگويند يوم به معناى بيست و چهار ساعت است و از باب استعمال لفظ موضوع للكل فى الجزء در خصوص ليل استعمال شده ، روى مبانى آقايان بسيار بعيد است . در همين مثال هم كه ده\r\n\r\n\r\n","description":"","footnote":"\r\n( 1 ) - توضيح استاد مدظله : اين اشكال را از مباحثه كه بيرون مىآمديم ، يكى از آقايان بحث گفت\r\n","page_name":" 7574 ","page_number":153},
  {"content":"\r\n\r\nشب مشهد بوديم ، به حسب قرائن از آنجا جاى ديگرى نرفته است ، و قهراً روزهاى وسط داخل مىشود و الّا به معناى اين نيست كه شب در مجموع استعمال شده باشد . بنابراين ، اينكه آقايان مىگفتند كه از روز اراده ليل مىكنيم ، اين يا غلط است ، چون روز در مقابل شب وضع شده و استعمال مباين در مباين هيچ مصححى ندارد و غلط است ، و يا اگر بگوييم احياناً روز به مجموع شبانه روز گفته مىشود و و استعمال مجازى است ، آن‌گاه استعمال شب در روز يا روز در شب ، اگر صحيح باشد ، سبك مجاز از مجاز خواهد شد . يعنى بايد از كلمه يوم مجموع شب و روز اراده كنيم و بگوييم مجازا استعمال مىشود و بعد از استعمال مجازى بگوييم همين معناى مجازى را هم به قطعه شب اطلاق مىكنيم ، استعمال لفظ موضوع للجزء فى الكل كه روز را به مجموع گفته باشيم ، و بعد همين لفظى كه به معناى كل اراده شده ، به جزء ديگر تطبيق كنيم كه در يك استعمال بين دو جهت جمع كرده باشيم و جزء را در كل و كل را در جزء استعمال كرده باشيم ، اين اگر بر فرض صحيح باشد ، بسيار بعيد است ، و اين بيان آقايان ، اين طرف و آن طرفش اصلًا درست نيست .\r\nوجه سوم : حال بر اساس همين فرمايش آقاى بروجردى مىتوانيم وجه جمعى براى روايات ذكر كنيم ؛ و آن اين كه اگر يك قطعه‌اى از زمان يا مكان را از جهتى خاص به شخصى اختصاص دهيم ، مثلًا يك خانه را از اين نظر كه خوابگاه زيد است ، بگوييم اين مخصوص زيد است و گفتيم « لزيدٍ » ، اين منافاتى ندارد كه قسمت‌هاى ديگرش از جهات ديگر براى ديگران باشد . در اينجا هم يك وقت را ، از جهت استيناس و سكن و استقرار اختصاص مىدهند كه متعارف اينها شبانه است ، لذا به شب اختصاص مىدهند ، فرضا اگر بيست و چهار ساعت زمان را به عنوان وحدانى در نظر بگيريم ، نصف آن مورد سكن قرار مىگيرد ، پس ممكن است آن مقدار وقتى كه به زن اختصاص خاص دارد ، همان نصف اولى باشد كه\r\n\r\n","description":"","footnote":"","page_name":" 7575 ","page_number":154},
  {"content":"\r\n\r\nمورد سكونتش است ولى ما تعبير را روى مجموع ببريم و بگوييم اين مجموعه براى زن است يعنى از نظر خوابگاهش ، كه قهراً منافات ندارد كه نصف ديگرى كه مربوط به خوابگاهش نيست ، آزاد باشد ، مثل مسح و غسل كه يك مفهومى است كه به مقدار مختصر هم تحقق پيدا مىكند و لو متعلقش وسيع باشد ، خوابگاه ولو از يك قسمتش استفاده مىكند ولى ما اختصاص بدهيم و بگوييم خوابگاه اختصاص به زيد دارد ، اين منافات ندارد كه در قسمت غير مربوط به خوابگاهش ديگرى هم حق داشته باشد . اين رواياتى كه ليله گفته يعنى براى سكن ليله گفته است ، و رواياتى كه يوم ( به معناى مجموع ) گفته ، يعنى يوم از جهت خوابگاه براى او شده است ، قهراً به نصف اولش مىخورد ، و نصف ديگرش ممكن است آزاد باشد . البته اين هم شايد يك نحو تجوز باشد ، ولى تجوزى نيست كه استيحاش داشته باشد .\r\nوجه چهارم : وجه ديگرى كه مىتوانيم بر اساس توضيحات مذكور در جواب اشكال فوق و نيز اشباه و نظائر اين موارد بگوييم ، اين است كه مثلًا اگر گفته شود :\r\nزيد را به منزل دعوت كن ، و زيد هم متعلقينى داشته باشد ، در اين موارد متكلم كلمه زيد را در مجموع زيد و پسر زيد استعمال نكرده است ، بلكه زيد به همان معناى زيد است ، ولى به خاطر اينكه حذف ما يُعلَم جائز است ، چيزهائى كه معلوم است ذكر نمىشود و به وضوحش واگذار مىشود ، قرائن كفايت مىكند كه آن شىء معلوم را حذف كنند ، اينها مجاز در حذف است و مجاز در كلمه نيست .\r\nمثلًا گاهى بالملازمه متعارف عرفى شب تنها تا اذان صبح نيست ، و يك مقدارى بايد از روز ديگر هم دنبالش باشد تا عرفاً شب صدق كند ، حال اگر دليل ديگرى گفت كه تا يك ساعت ديگر باشد ، تنافى با حكمى كه روى شب رفته نخواهد داشت و ابائى از آن نيست ، چنان كه در باب وطن و جاهاى ديگر گاهى بعضى چيزها را به عنوان توابع وطن تعبير مىكنند . پس در اين موارد ممكن است لفظ در معناى خودش استعمال شده باشد ولى حكم روى آن مفهوم و توابعش مىرود ، با\r\n\r\n","description":"","footnote":"","page_name":" 7576 ","page_number":155},
  {"content":"\r\n\r\nآن كه اسمى از تبعه‌اش برده نشده ، كه اين كار از باب مجاز در حذف است و از باب مجاز در كلمه نيست . اينجا هم مىتوانيم بگوييم كه مراد از اينكه شب گفته ، با يك مقدار از روز بالتبع ، و آن هم كه كلمه روز گفته ، آن هم با مقدارى از شب اطلاق شود . در مورد كتاب الفين مرحوم علامه مىگويند ، الْف دوم كه وارد شده ، الفين گفته شده است ، در شهرين متتابعين ، بعد از اينكه نصف تمام مىشود و وارد نصف ديگر شود ، گاهى شهرين گفته مىشود ، اينطور چيزها كه تمام شده باشد و وارد ديگرى شده باشد ، گاهى بعضى از اطلاقات مجازاً به كار برده مىشود .\r\nوجه پنجم : جمع ديگرى هم وجود دارد كه براى روشن شدن آن اشاره به مطلبى در بحث خمس مفيد است . در خمس بحث مىشود كه آيا سهم سادات احتياج دارد كه از فقيه اجازه گرفته شود ؟ بعضى مىگويند احتياجى نيست و بعضى هم لازم مىدانند ، به نظر ما استجازه لازم است و با سهم امام فرقى ندارد ، در بعضى از روايات مىگويد « الخمس لنا » در بعضى ديگر هست كه « عُشر » براى ما است ، جمع بين اين دو دليل اين است كه در كلمه لام كه دلالت بر اختصاص مىكند ، دو نحو عنايت به كار برده مىشود ، يك مرتبه به عنوان ملكى گفته مىشود يعنى ملك ما است و آن يك دهم است ، و يك مرتبه يعنى امرش مربوط به ما است ، ولىّ و اختياردار اين ما هستيم ، منتها نصفش بالملكية و نصفش بالولاية ، لذاست كه « الخمس لنا » گفته مىشود ، استعمال لام در هر دو صورت صحيح است . بنابراين ، جمعاً بين الادله مىگوييم كه مالك عشر هستند ، ولى ولايتشان بر كل است لذا بايد امام و بعد هم نايب امام اجازه بدهد .\r\nاين مطلب را در همينجا هم مىتوانيم بگوييم ، يعنى بگوييم از از لام ( در للحرة يومان يا ليلتان ) كه اختصاص استفاده مىشود ، يك مرتبه اختصاص شب معنايش اين است كه هيچ جاى ديگر بدون اجازه او نمىتواند برود ، و گاهى هم يك نحو اختصاص نسبى مراد است ، يعنى جايز نيست پيش هووى او برود . در واقع همان\r\n\r\n","description":"","footnote":"","page_name":" 7577 ","page_number":156},
  {"content":"\r\n\r\nمعنايى مىشود كه اين شش ، هفت نفر از بزرگان كه عبارات آنها را خواندم مىگويند و روز را تابع شب مىدانند ، مىگويند درست است كه مثل شب نيست ولى اينطور نيست كه آزاد باشد و هر كارى بخواهد بكند ، ما هم مىتوانيم در جمع بين اين دو دسته دليل بگوييم ، آن كه شب را اختصاص داده ، اختصاصى است كه بدون اجازه او هيچ جا نرود و منوط به اجازه باشد ، اما آن كه شب و روز گفته و حتى روز را هم ملحق كرده ، اين همان است كه يك نحو اضافه‌اى به اين دارد كه اگر بخواهد پيش هووى او برود و يك قدرى طول بدهد ، بايد استجازه كند ، خود لام را دو نحو معنا كرده‌اند ، اين يكى از طرق جمع بين اينها است و عرف هم از اين ابائى ندارد و چيزى نيست كه عرف در مشابهاتش زير بار نرود .\r\nوجه ششم : يكى از وجوه جمع متعارف كه آقايان در موارد ديگرى جمع مىكنند ، اين است كه اگر بين أقل و أكثر اختلاف شد ، معمول متعارف در اين أقل و أكثرها ، حمل اقل به وجوب ، و حمل اكثر به استحباب است . چنان كه در روايات راجع به بكر چنين عمل كرده‌اند ، يعنى بعضى روايات سه روز و بعضى هم هفت روز اختصاص داده است ، جمع متعارفى كه خيلىها ذكر كرده‌اند ، همين است كه مقدار واجب سه روز است و هفت مستحب و شرط كمال است ، حال در بحث يوم و ليله نيز اينكه يوم به معناى بيست و چهار ساعتش مستحب باشد و مقدار واجب شب باشد ، يك جمع عرفى متعارف است . حال اگر شبانه روز ، و بيست و چهار ساعت را يكى از معانى يوم بدانيم كه بالتبع فهميده مىشود و بگوييم اين معنا بيان فرد كامل است و مقدار واجب همان شب است ، هر چند باز هم يك نحو مجازيت مىشود ولى به نحو مجازيت در كلمه نيست . و به هر حال غير از كل و جزء و جزء و كل است كه جواهر مىفرمود ، و سبك مجاز از مجاز پيش مىآمد . اين وجه جمع مثل آن استبعاد ندارد ، به علاوه كه اگر يكى از معانى حقيقى يوم را مجموع شبانه روز گرفتيم ، آن ديگر محذورش كمتر است و مجاز هم پيش نمىآيد . به هر حال ،\r\n\r\n","description":"","footnote":"","page_name":" 7578 ","page_number":157},
  {"content":"\r\n\r\nاين هم يكى از جمع‌ها است كه خيلى بهتر است ، ولى مستقيماً ذكر نكرده‌اند و بايد ذكر شود « 1 » .\r\nوجه هفتم : راه حل ديگر براى جمع اين روايات البته در مقام تصور ، آن است كه بگوييم يوم به معناى زمان است . زيرا مىدانيم كه يكى از معانى يوم زمان است ، مثل روزى ز سر سنگ عقابى به هوا خاست ، كه مراد از روز ، روز در مقابل شب نيست ، بيست و چهار ساعت هم نيست ، يعنى زمانى . و مثل يوم القيامة كه مراد از يوم در مقابل شب نيست ، يعنى زمان قيامت ، خداوند آسمان و زمين را فى ستة أيام خلق كرد ، مراد روز در مقابل شب نيست ، يعنى در شش مرحله خلق كرده است . و به معناى زمان است كه هم در فارسى هست و هم در عربى . اينجا ممكن است بگوييم كه دو زمان براى حره است و يك زمان براى أمه ، يعنى وقت او دو برابر اين است . اگر اين باشد ، جمع بين روايات كاملا صحيح است ، زمانى كه براى حره حق مضاجعت هست ، دو برابر زمان مربوط به أمه است يعنى مضاعف است ، در بعضى تعبيرات ، فقهاء هم تعبير ضعف كرده‌اند . پس اگر گفتيم كه يوم به معناى مجموع اطلاق مىشود ، اين وجه جمع اشكالى ندارد ، چون در يك دليل يوم به معناى مجموع اطلاق شده است و در دليل ديگر هم ليل گفته شده است ، و هيچ منافاتى با هم ندارد ، مثل همان يك دهم و يك پنجم . ولى اگر اصلا استعمال يوم به معناى مجموع را منكر شويم و بگوييم حتى مجازاً هم صدق نمىكند ، بحث ديگرى است ، اما بر مبناى كسانى كه مىگويند اين استعمال اشكالى ندارد ، هيچ مانعى ندارد كه بگوييم يوم براى مجموع است . ولى اين جمع خيلى خلاف ظاهر است ، هر چند در عربى و فارسى و تركى كلمه روز يا يوم فراوان به معناى زمان به كار مىرود ، ولى اين استعمال در جايى كه شب و روز با هم ذكر شده باشند\r\n\r\n\r\n","description":"","footnote":"\r\n( 1 ) - توضيح استاد مدظله : اين وجه جمع را جواهر مستقيماً به عنوان جمع ذكر نكرده است و به گونه‌اى ذكر كرده كه گويا خودش اختيار نكرده است ، گويا چيزى در ضمنش هست\r\n","page_name":" 7579 ","page_number":158},
  {"content":"\r\n\r\nخيلى بعيد است و در عرف چنين استعمالى نداريم .\r\nوجه هشتم : گاهى چيزى را به اعتبار برخى از اجزايش به فردى خاص اختصاص مىدهند ، مثلًا اگر كسى رسمش اين باشد كه يكى از روزهاى هفته نهار را ميهمان زيد باشد ، اين تعبير صحيح خواهد بود كه بگوييم اين روز ، روز فلانى است ، با اين كه ميهمانى فقط بخشى از روز را در بر مىگيرد ، اين‌جا هم مىتوانيم بگوييم كه به حسب روايت كرخى مقدارى از روز به زن اختصاص دارد و همين باعث شده كه كل روز را به او نسبت بدهند . لذا در روايت به همين اعتبار گفته شده كه مىتواند يوم خودش را با چيزى مصالحه كند . اين جمع استبعاد جمع قبلى را ندارد .\r\nوجه نهم : تقيه نيز يك راه جمع بين اين روايات است ، با اين توضيح كه حمل به تقيه دو گونه است ، يكى آن است كه در دلالت كلام تصرف كنيم كه جمع دلالى است ، و نوع ديگرش اين است كه جهت صدور روايت ترس باشد . يعنى در صورت اول حكم را تقيةً بيان مىكنند و در صورت دوم حكم را كما ينبغى بيان نمىكنند ، در واقع گاهى تقيه در بيان است و گاهى موضوع حكم تقيه است . چنان كه در مسأله عرفه در حج مبتلا به است ، و اگر ( امام ) فرمود كه شما هم با اهل سنت وقوف در عرفه كنيد ، در واقع موضوع حكم نيز تقيه است نه آن كه تقيه در بيان باشد . در بحث اضطرار نيز همين دو وجه جارى است يعنى گاهى حكم صورت اضطرار بيان مىشود مثل جواز اكل ميته در صورت اضطرار كه در اين‌جا موضوع حكم نيز اضطرار است و گاهى چنين نيست و اضطرار فقط در بيان است . حمل عمومات و مطلقات بر صورتى كه تقيه و اضطرار موضوع حكم هستند صحيح نيست ، و نمىتوانيم در عمومات يا مطلقات جمع دلالى كرده و بگوييم اين فرد نادر مد نظر بوده است ، و اصولًا حمل مطلق به فرد نادر عرفى نبوده و درست نيست . مثل آن كه حكمى را كه بر انسان بار شده بگوييم منظور انسان خنثى است\r\n\r\n","description":"","footnote":"","page_name":" 7580 ","page_number":159},
  {"content":"\r\n\r\nو ساير افراد را در بر نمىگيرد . ولى اگر مورد اضطرار فرد شايع و متعارفى باشد ، مثل وقوف در عرفات و امام هم بفرمايد شما با آن‌ها وقوف كنيد حملش بر بيان صورت تقيه خيلى بعيد نيست . چنان كه ما در روايات « الصلاة خلفهم كالصلاة خلف رسول الله » معتقديم كه به لحاظ شرايط زمانى گفته شده و شامل جايى كه حكومت شيعى باشد و طرف مقابل ضعيف باشد نمىشود . حال در مسأله ما هم مىتوان گفت چون سنىها چنان كه در مغنى ابن قدامه آمده روز را تابع شب مىدانند « 1 » ، و شرايط براى شيعه نامناسب بوده و فرد شايع همين وضعيت بوده است و زن مىتوانسته براى مطالبه روز هم به دستگاه قضايى شكايت كند ، مىتوانيم بگوييم روايات يوم ، صورت تقيه را بيان مىكنند . هر چند به صورت تقيه در بيان هم قابل حمل است ، چون در فتواى سنىها مخالف نديديم و لذا ممكن است بگوييم كه از باب تقيه فرموده‌اند كه روز تابع شب است .\r\nولى مىتوان اشكال كرد كه صورت تقيه در جايى است كه راه ديگرى نداشته باشيم و ناچارى بخواهيم حمل بر تقيه كنيم ، ولى اگر راه ديگرى داشتيم مقدم بر حمل بر تقيه است .\r\nوجه دهم : مىتوان گفت حكم مسأله همان است كه اهل سنت و نيز شيخ طوسى و شش فقيه ديگر گفته‌اند و روز بايد تابع شب باشد . ولى دليل اين كه در برخى روايات فقط شب ذكر شده اين است كه اختصاص شب به زن كاملًا روشن است و نحوه اختصاص آن با روز متفاوت است . اختصاص روز فقط به اين مقدار است كه مرد اگر خواست استراحت كند ، بايد نزد همين زن بيايد كه شب نوبتش بوده و نزد زن ديگر نبايد برود ، و لذا اين كه در روايت آمده كه زن روز خودش را مصالحه مىكند يا مىفروشد « 2 » به خاطر همين مقدار اختصاص است . و با اين\r\n\r\n\r\n","description":"","footnote":"\r\n( 1 ) - عبدالله بن قدامه ، المغنى ، دارالكتب العربى ، ج 8 ، ص 145\r\n( 2 ) - وسائل الشيعة ، ابواب القسم ، باب 6 ، ح 2 و نيز باب 11\r\n","page_name":" 7581 ","page_number":160},
  {"content":"\r\n\r\nتوضيح روشن مىشود كه نحوه اختصاص شب و روز به زن با هم متفاوت است ولى با اين حال هم يوم به زن اضافه شده و هم ليل . و اشكالى هم ندارد كه اضافه با دو اعتبار باشد . نمونه اين كار در آيات شريفه موجود است ؛ زيرا يك بار فرموده « مثنى و ثلاث و رباع و إن خفتم ألا تعدلوا فواحدة « 1 » » كه امكان عدالت را تصوير كرده و تعدد زوجات را جايز دانسته و در جاى ديگر فرموده كه « لن تستطيعوا أن تعدلوا « 2 » » و امكان عدالت را نفى كرده است ، تنافى ظاهرى اين آيات باعث شد كه زنديقى به امام صادق عليه السلام اشكال كند و حضرت در جواب فرمودند در آيه اول عدالت حقوقى و عدالت در رفتار است مثل كسوه و نفقه و . . . ولى عدالت در آيه دوم عدالت در محبت و عدالت قلبى است كه در اختيار فرد نيست « 3 » ، در واقع نفى و اثبات به دو اعتبار است . و نيز راجع به ارقام و اعداد همين تعدد اعتبار گاهى جارى مىشود . در روايات هست كه پيغمبر اكرم صلى الله عليه و آله بيست مرتبه حج بجا آوردند ، در يكى از اينها هست كه ده مرتبه حج بجا آوردند ، اين دو عدد با هم جمع عرفى ندارد ، ولى مرحوم فيض تفسير كرده ، مىگويد ذات محمد بن عبد الله صلى الله عليه و آله بيست مرتبه بجا آورده ، ولى با عنوان رسول الله دَه مرتبه بجا آورده‌اند ، بالاعتبارين متفاوت مىشود كه ذات را موضوع قرار دهيم يا با وصف رسالت موضوع قرار دهيم ، اين يك جمع عرفى متعارف است . در بحث ما هم ممكن است اضافه يوم به زن به اعتبار يك نوع اختصاص و اضافه شب به او به اعتبار نوعى ديگرى از اختصاص باشد . و اين جمع عرفى نيز هست . به نظر مىرسد اين جمع اظهر از ساير جمع‌ها باشد و فقه جديدى هم از آن ايجاد نمىشود ، و معلوم هم نيست كه شهرت قدمايى بر خلافش باشد . لذا مىتوانيم اگر نه به صورت فتوا لااقل به صورت احتياط وجوبى بگوييم كه در روزى كه شب آن مختص به زن است بدون\r\n\r\n\r\n","description":"","footnote":"\r\n( 1 ) - سوره نساء / 3\r\n( 2 ) - سوره نساء / 129\r\n( 3 ) - وسائل الشيعة ، ابواب القسم ، باب 7 ، ح 1 . اين حديث به صورت مفصل‌تر در كافى ، ج 5 ، ص 362 ، باب فيما احله الله‌عزوجل ن النساء ، ح 1 ، نقل شده است\r\n","page_name":" 7582 ","page_number":161},
  {"content":"\r\n\r\nاجازه زن حق ندارد به نزد هوويش برود هر چند براى كسب و كارش محتاج اجازه نيست . به نظر مىرسد اين قول اقوا باشد . اين بحث تمام است .\r\nنظر نهايى در مورد زمان مضاجعت : در اين روايات نظر ما در مورد دلالت موافق با همان جماعتى است كه روز را قائل نشده‌اند و روز واجب نيست . البته گفته شد كه در روايت كرخى آمده است « و يظل صبيحتها عندها » و برخى نيز كه اين روايت را معتبر ندانسته‌اند ، گفته‌اند ما مىگوييم مستحب است كه صبح را هم پيش زن باشد ، و مقدار واجب همان شب است . چرا كه استحباب دليل محكمى لازم ندارد و در ادله سنن ، تسامح هست و روايت ضعيف السند هم براى اثبات استحباب كافى است . مرحوم صاحب وسائل به روايت عمل كرده و بابى منعقد كرده كه عنوان باب فتوايش است « 1 » ، به اين فتوا داده كه شب را باشد و صبح را هم همانجا اقامت كند ، ولى از بقيه چنين فتوايى نديده‌ام . ما نيز روايت را معتبر مىدانيم و گفته شد كه تعبير « يقيل عندها » در اين روايت ترجيح دارد ، و به نظر مىرسد به جز حمل به استحباب ، بايد به نحو ديگرى جمع كرد كه اظهر است ، و آن اين است كه به حسب اطلاقات و خصوصاً در روايات ، دو گونه اطلاق در ليل وجود دارد ، يعنى گاهى ليل اطلاق مىشود و بين الطلوعين از مفهوم ليل خارج است ، و گاهى اطلاق مىشود و بين الطلوعين داخل ليل مىباشد ، هر دو جور اطلاق هست « 2 » ، و مىتوانيم بگوييم روايتى كه ليل گفته ، يعنى تا طلوع آفتاب و مرادش ليل عرفى است ، و آن كه ليل را قسيم صبح قرار داده ، بين الطلوعين را خارج از شب قرار داده است ، و در كل مراد آن است كه شب و بين الطلوعين را با هم آنجا باشد ، كه از نظر متعارف هم همينطور است . و در واقع شب عرفى ملاك است كه شامل بين الطلوعين هم هست و تا اول طلوع آفتاب ادامه دارد . و معمولا\r\n\r\n\r\n","description":"","footnote":"\r\n( 1 ) - وسائل الشيعه ، ابواب القسم ، باب 5\r\n( 2 ) - توضيح استاد مدظله : مرحوم مجلسى در بحار خيلى مفصل تقريباً شايد صد صفحه از اين چاپ‌هاى معمولى ، اين را ذكركرده است . ( بحارالانوار ، بيروت ، ج 80 ، الباب العاشر ، ص 74 - 146 )\r\n","page_name":" 7583 ","page_number":162},
  {"content":"\r\n\r\nاشخاص تا از منزل حركت كنند و سراغ كارهايشان بروند ، بين الطلوعين هم بالتبع داخل شب مىشود . البته اطلاقات ديگر و در باب‌هاى ديگر ، معناى خاص خودشان را دارد و هم مىتواند از باب مشترك باشد ، هم مىتواند از ليل تا طلوع آفتاب ، و هم ليل غير بين الطلوعين مراد باشد . پس به نظر مىرسد همانطور كه صاحب وسائل فتوا داده تا طلوع آفتاب حق زن است ، آقايان ديگر هم ليل ذكر كرده‌اند و از كتب سابقين هم ابايى ندارد كه ليل به معناى وسيعى باشد كه تا طلوع آفتاب باشد . چنان كه نهارى كه در باب رمى جمرات مىگويند ، از اول طلوع آفتاب شروع مىشود ، و ليلش تا آن وقت ادامه دارد . پس اقرب جمع‌ها اين است كه يا بين الطلوعين را بالتبع داخل ليل بگيريم يا اينكه بگوييم كه اصلا استعمالا داخل ليل است . از آن‌جا كه اطلاقات مختلفى وجود دارد ، جمع‌هاى مختلفى هم وجود دارد . ولى اگر اين جمع را كسى نپذيرد حمل به استحباب اولويت دارد . چون نمىتوانيم به خاطر يك روايت كه « يقيل » دارد از روايات متعددى كه اسمى از قيلوله در آن‌ها نيست ، دست برداريم . چنان كه از مرحوم حاج آقا رضا همدانى نقل شده ، اگر روايات كثيرى در مقام بيان نكته‌اى باشند ، به خاطر يك روايت غير متعارف ، نمىتوانيم آن روايات متعدد را تخصيص يا تقييد بزنيم . زيرا بسيار خلاف ظاهر است كه متكلم در موارد متعددى در مقام بيان باشد و هيچ استثناء يا قيدى ذكر نكند ، و در عين حال نكته‌اى وجود داشته باشد كه بيان آن لازم باشد ، و هر چه تعداد روايات بيشتر باشد اين خلاف ظاهر قوت پيدا مىكند و بيان قيد و تخصيص در روايت ديگر استبعاد بيشترى مىيابد . و در مقام استفتاء چنين نيست كه چند بار سؤال تكرار شود و با وجود قيد يا استثناء آن نكته بيان نشود ، و نمىتوان گفت در همه موارد سؤالات محذور وجود داشته باشد .\r\nبحث بعدى آن است كه وقتى گفته مىشود شب نزد زن باشد ، مراد اين نيست كه يا بايد همه كارهاى متعارف مانند نماز جماعت يا كاسبى در مقدارى از شب و\r\n\r\n","description":"","footnote":"","page_name":" 7584 ","page_number":163},
  {"content":"\r\n\r\n. . . را تعطيل كند ، يا بايد از زنش اجازه بگيرد . متعارفاً از اين استعمالات چنين فهميده مىشود كه مقصود آن است كه براى خواب و استراحت آنجا باشد . اين نكته را معمول آقايان قبول دارند ؛ چه قائلين به حق ابتدايى و چه قائلين به حق مشروط به شروع . و گفته شد كه مرحوم صاحب جواهر بر اين اساس كه سيره بر استثناء جارى شده ، به قائلين حق ابتدايى ، اشكال كرده كه اين سيره با اين مبنا ناسازگار است ، و مدعى است كه قائلين به حق مشروط مىگويند مىشود اينها را استثناء كنيم ، ولى كسانى كه مىگويند ليله حق زن است ، بايد جوابى به اين اشكال بدهند ؟ در اينجا به مرحوم صاحب جواهر جواب داديم كه قائلين به حق مطلق هم مىگويند كه متعارفاً استثناء است و سيره هم دليل بر استثناء است ، چه ما قائل بشويم كه با شروع است و چه قائل بشويم كه ابتدائى است ، اينها را مستثنا مىدانيم .\r\nبررسى سندى روايات : گفته شد كه صاحب رياض و صاحب جواهر روايات يوم و يومان در باب حره و امه را ضعيف مىدانند ، براى بررسى اين مدعا بررسى روايات لازم است ؛\r\n1 - حسين بن سعيد عن محمد بن الفضيل عن أبى الحسن عليه السلام قال : . . . « فإذا تزوجها فالقسم للحرة يومان و للأمة يوم » « 1 » . محمد بن فضيل محل بحث است ، و ما قبلًا در اين مورد بحث كرده‌ايم كه آيا محمد بن فضيل با محمد بن قاسم بن فضيل كه توثيق شده است ، يكى هست يا نيست ؟ بعضى يكى ، و بعضى دو نفر مىدانند ، ما يكى نمىدانيم ولى در عين حال هيچگونه مناقشه و تضعيفى در هيچيك از اين كتاب‌هايى كه روايات را مىخواهند نقل كنند ، نيست ، او جزء مشايخ ابو الصباح كنانى است و عمده رواياتش از محمد بن فضيل است ، اجلاء از او روايت كرده‌اند ، و ما او را اشكال نمىكنيم .\r\n\r\n\r\n","description":"","footnote":"\r\n( 1 ) - وسائل الشيعه ، ابواب ما يحرم بالمصاهره ، باب 46 ، ح 4\r\n","page_name":" 7585 ","page_number":164},
  {"content":"\r\n\r\n2 - عن محمد بن يحيى ، عن احمد بن مخمد ، عن الحسين بن سعيد ، عن القاسم بن محمد ، عن على بن ابى حمزة ، عن أبى بصير قال سألت أبا عبد الله عليه السلام عن نكاح الأمة . . . للحرة يومان و للأمة يوم » « 1 » . در سند اين روايت دو سه نفر مورد بحث است ، يكى قاسم بن محمد ، كه قاسم بن محمد جوهرى است و ما او را توثيق كرديم ، ديگرى على بن أبى حمزه است كه قبلًا مستقيم السليقه بوده و بعد منحرف شده است و رواياتى كه از او أخذ شده مربوط به زمان استقامتش است ، ولى اين مورد مقدارى تأمل دارد كه قاسم بن محمد جوهرى چه موقع اخذ كرده است ، در ايام استقامت يا غير از ايام استقامت ، اين يك مقدارى مورد تأمل است .\r\nو به طور كلى درباره اين افراد و وثاقت آن‌ها بحث است و مثلًا حاجى نورى عقيده‌اش اين است كه بعد از وقف هم وثاقت دارد ، مىگويد اشخاصى مثل حسين بن سعيد اخذ كرده‌اند كه بعد از وقف بوده ، به نظر ما آمد كه بين حسين بن سعيد واسطه افتاده و او اخذ نكرده است ، لذا مىخواهد بگويد كه بعد از وقف هم چيزهاى عادى و معمولى كه مربوط به حيف كردن مالش است ، جعل كرده است ، ولى در مثل اين روايت به وثاقت خودش باقى مانده است . و نيز از جهت استصحاب وثاقت در غير اموراتى كه مربوط به خودش است ، مىتوان بحث كرد كه بدانيم در بقيه چيزها به وثاقت خودش باقى مانده يا نه ؟\r\n3 - أبى بصير عن ابى عبدالله عليه السلام قال : « لاينبغى للمسلم . . . فللحرة يومان و للأمة يوم » « 2 » . در سندش اسماعيل بن مرار واقع شده است ، ما اشكال نمىكنيم چون همه اشخاصى كه به كتاب يونس اتصال پيدا مىكنند ، معمولا به همين طريق است ، جرحى هم درباره‌اش نشده است . البته در همين موارد ليلتان هم هست كه صحيح السند است « يتزوج الحرة على الأمة و للحرة ليلتان وللأمة ليلة » كه در خود بحث\r\n\r\n\r\n","description":"","footnote":"\r\n( 1 ) - همان ، ح 2 . و جامع الاحاديث ، ابواب التزويج ، باب 35 ، ح 3\r\n( 2 ) - وسائل الشيعه ، همان ، ح 3\r\n","page_name":" 7586 ","page_number":165},
  {"content":"\r\n\r\nحرة و أمه چند روايت هست . البته مرسوم نيست كه ليل براى زمان تعبير شود ، حالا در يوم اينطورى گفته مىشود .\r\n4 - در فقيه نقل كرده است كه « روى ابن أبى عمير عن غير واحد عن محمد بن مسلم قال قلت له . . . ان كانت بكراً فسبعة أيام فان كان ثيبا فثلاثة أيام » « 1 » ، طريق فقيه به ابن ابى عمير طريقى أعلى و خيلى قوى است ، تعبير به غير واحد هم در مواردى به كار مىرود كه اعتبار روايت بيش از وثاقت نقل يك نفر است ، در واقع مىگويد يكى دو تا نيست ، كأنه احتياجى ندارد كه ما شروع كنيم هر كسى از كسى شنيده نقل كنيم ، اين براى محكم بيان كردن به حسب استعمالات عرفى اطلاق مىشود و مرسله نيست ، اگر بگوييد يك نفر يا دو نفر نبوده‌اند كه اين مطلب را نقل كرده‌اند ، يعنى مطلب مسلم است و احتياجى ندارد كه سند را ذكر كنند .\r\n5 - روايت هشام بن سالم عن أبى عبد الله . . . « يقيم عندها سبعة أيام » « 2 » ، در طريقش ابراهيم بن هاشم هست كه بين متأخرين مسلم است كه در او حرفى نيست .\r\n6 - موثفة سماعة بن مهران قال « سألته . . . ثلاثة أيام ان كانت بكراً . . . » « 3 » . به هر حال روايت‌هاى متعدد ديگرى هم در اين باب هست كه مستفيض است ، و اگر مجموعاً حساب شود شايد بيش از ده روايت هست و عده‌اى از اينها هم معتبر است و نمىشود از نظر سند مناقشه كنيم ، بنابراين ، اين روايات اشكال سندى ندارند .\r\nمسأله : عبارت جواهر : « ليس له الدخول فى تلك الليلة على الضرة الا لضرورة فيما قطع به الاصحاب كما فى الرياض لمنافاته المعاشرة المزبورة و من الضرورة اعادتها اذا كانت مريضة بل عن المبسوط تقييده بثقل المرض و الا لم يجز فان مكث فى غير ذلك أثم و وجب قضاء زمانه ما لم يقصر بحيث لا يعد اقامة عرفاً فيأثم خاصة » « 4 » .\r\n\r\n\r\n","description":"","footnote":"\r\n( 1 ) - وسائل الشيعه ، ابواب القسم ، باب 2 ، ح 1 ، من لا يحضره الفقيه ، ج 3 ، ص 427 ، ح 4480\r\n( 2 ) - وسائل الشيعه ، همان ، ح 3\r\n( 3 ) - وسائل الشيعه ، همان ، ح 8\r\n( 4 ) - جواهر الكلام ، ج 31 ، ص 164\r\n","page_name":" 7587 ","page_number":166},
  {"content":"\r\n\r\nقدر مسلم آن است كه مرد حق ندارد شب از نزد زن خارج بشود و پيش هوويش برود ، متعارفات و لوازم زندگى يا ضرورت‌ها مستثنا هستند ، منتها در مصداق ضرورت بودن برخى از امور اختلاف دارند ، يكى عيادت هوو است ، كه بعضى گفته‌اند اين هم جزء ضرورات عرفى است و مستثنا است ، ولى مرحوم شيخ اين را على نحو العام قبول نكرده است ، ايشان مىفرمايد كه اگر كسالت سنگين باشد ، مستثنا است و مطلق بيمارى مصحح نمىشود . جواهر همچنين مىفرمايد كه اگر در غير مواقع استثناء پيش هوو برود ، گناه كرده است ، ولى اگر مقدارش كم بود ، در عين حال كه گناه كرده است ولى وضعاً ضامن نيست كه جبران كند ، بلكه موقعى قضاء دارد كه مقدار معتنابهى پيش آن هوو رفته باشد ، و بايد مرد بخشى از شب‌هايى را كه حق خودش است ، صرف اين زن بكند تا جبران شود .\r\nاشكال : اولًا ؛ تفكيك بين حكم به وضع و تكليف در اينجا روى چه حسابى است ؟ اگر حق او زمين مانده ، ضمان هم هست كه بايد قضاء كند ، و اگر حق نمانده ، چرا با اين خروج مختصر حكم به اثم و گناه بكنيم ؟\r\nثانياً ؛ به نظر مىرسد در اين عبارت قدرى مسامحه شده باشد ، چون مقدار اقامت پيش هوو معيار نيست ، بلكه مقدار خارج شدن از منزل تا برگشتن به منزل ، يعنى مقدارى كه از زن فوت شده معيار است . معتنابه بودن و غير معتنابه بودن را بايد با مقدار فوات حق قسم در نظر گرفت .\r\nاز آن جا كه بخش اخير كلام جواهر ، فقط در رياض هست « 1 » ، و تفاوت بين وضع و تكليف در مبسوط نيست و شيخ در مبسوط فقط اين عبارت را دارد كه « أن تكون مريضة فثقلت فى تلك الليلة » « 2 » ، پس مناقشه اول ما به مرحوم شيخ وارد\r\n\r\n\r\n","description":"","footnote":"\r\n( 1 ) - رياض المسائل ، ج 10 ، ص 467\r\n( 2 ) - المبسوط ، ج 4 ، ص 327\r\n","page_name":" 7588 ","page_number":167},
  {"content":"\r\n\r\nنيست ، ولى به صاحب رياض وارد است . موردى كه رياض فرض كرده ، موردى است كه تخلف جايز نيست ، با اين حال ايشان بين وضع و تكليف فرق مىگذارد و با وجود پذيرفتن گناه ، در برخى موارد قضاء را لازم نمىداند . ولى در كلام مرحوم شيخ موردى است كه تخلف جايز است و مستثنا است ، مىگويد اگر مختصر باشد و مكثى نباشد و فقط ورود و خروج است ، قضا ندارد و گناهى هم ندارد چون مورد استثناء بوده و لضرورة رفته است ، ولى اگر مرض سنگينى باشد و خطر مرگ داشته باشد ، اگر طول بكشد قضا دارد چون ضرورت فقط احكام تكليفى را از بين مىبرد و در احكام وضعى تأثيرى ندارد ، اگر شخصى لضرورة مال ديگرى را خورد ، اين شرعا اشكالى ندارد ولى ضمان در جاى خودش هست ، حالا مرد تمام شب آن صاحبة الليلة را لضرورة به ضره‌اش اختصاص داده ، اين اشكالى هم نداشته است ولى قضا دارد و بايد جبران شود ، و در جبران هم ايشان تعبير مىكند كه از حق خود آن ضره جبران مىشود . البته اگر دخول و خروجى كه شيخ فرض كرده ، نسبت به خود صاحبة الليلة بود ، و معنا چنين مىشد كه يك آن خارج مىشود و دوباره برمىگردد ، عرفا به آن فوات حق نمىگويند ، اشكال دوم ما هم به ايشان وارد نبود . ولى تعبير ايشان « دخل اليها و خرج من عندها » و دخول و خروج را نسبت به ضره حساب كرده و لذا اشكال ما وارد است كه دخول و خروج نسبت به ضره براى ثبوت ضمان و عدم ضمان معيار نيست .\r\nمرحوم صاحب جواهر در ادامه چنين توضيح مىدهد كه اگر استثناء اين امور ضرورىِ عرفى ، از اين بابت باشد كه مراد از پيش زن بودن ، گذراندن معظم شب پيش اوست ، قهراً اگر نيم ساعت يا يك ساعت نزد او نباشد ، ضررى به صدق مفهوم قسم نمىزند ، چون زمان بما أنه زمان مستثنا شده و معيار ، كون عندها بحسب معظم المده مىباشد . و لذا مرد حق دارد اين مدت استثناء شده را هر جايى كه مىخواهد مصرف كند و پيش ضره رفتن هم ضررى به اختصاص ليله و معاشرت به معروف نمىزند و اشكالى ندارد . چون حقوقى را كه شرع قائل شده ، ايفاء مىكند و معاشرت به معروف حاصل مىشود . ولى اگر گفتيم كه تمام شب را\r\n\r\n","description":"","footnote":"","page_name":" 7589 ","page_number":168},
  {"content":"\r\n\r\nبايد پيش او باشد ، و فقط بعضى از حوائج و احتياجات عرفى كه در حسنِ معاشرت دخالت ندارد و سيره بر آن جارى شده است ، استثناست ، حق ندارد پيش ضره برود ، هر چند پيش مهمان كه مىخواهد بنشيند به همان مقدارى است كه مىخواهد پيش ضره برود و يا حتى ممكن است كمتر باشد ، ولى معاشرت بالمعروف اقتضا نمىكند كه اين كار را بكند و شرعا هم اگر گفتند فلان شب را كجا باشيد ، از بعضى از حوائج ضرورى كه متعارف است ، منصرف است . البته اين انصراف نسبت به ضروريات غير عادى استفاده نمىشود ، و اين‌ها استثناء نيستند تا حق و بالتبع ضمانى نداشته باشد . اين گونه امور طبيعى و عرفى ، اگر تصريح نكنند كه تمام شب بايد پيش زن باشد ، مستثنى است . مثلًا شخص دكان‌دار است ، نماز جماعت شركت مىكند ، يا مهمان مىآيد و . . . . مگر بگويند كه شب بايد پيش زنت باشى حتى نماز جماعت را بايد از او اجازه بگيرى كه آن يك بحث ديگرى است .\r\nحق در مسأله هم مبناى دوم است كه متفاهم از اين عبائر اين است كه اين موارد عادى مستثنى است و قضا هم ندارد . ايشان بعد مىفرمايد عشره بالمعروفى كه مىخواهيم بگوييم ، مراتب دارد ، يك مرتبه كامل است كه مقام عصمت آنها را حافظ است ، كه اين مرتبه معيار نيست ، بلكه چيزهاى متعارف معيار است ، ممنوعيت تخلفاتى كه عرفاً يتسامح فى امثاله ، و مورد استنكار فطرت و عقل نيست ، استفاده نمىشود ، مثلًا يك مختصرى هم يك دقيقه مىرود بيرون و برمىگردد ، براى حاجت هم نيست و جزء ما يحتاجش نيست ، ممنوعيت اينها استفاده نمىشود ، اين مطلب درست است .\r\nجايگزينى روز به جاى شب : جواهر مىفرمايد اينكه گفته‌اند ليله اختصاص دارد ، جرياً على الغالب است ، چنان كه فرمايش قرآن نيز جرياً على الغالب است كه ليله را سكن ، و روز را براى معاش قرار داده است . هم قرآن جريا على الغالب\r\n\r\n","description":"","footnote":"","page_name":" 7590 ","page_number":169},
  {"content":"\r\n\r\nاست و هم روايت و هم كلمات فقهاء . و معمول متعارف اشخاص كارهايشان روزانه است . خلاصه ، اينكه در روايات شب را اختصاص داده ، روى جريان طبيعى متعارف است ، گاهى برزگر يا حمامى بايد در شب بيدار بماند ، اينها كارشان شب است ، در مورد اينها روز به زنشان اختصاص پيدا مىكند و شب حكم اعاشه دارد « 1 » . به هر حال روشن است كه اختصاص شب جزء واجبات شرعى نيست و جرياً على الغالب است . زيرا اين تعبيرات در مقام بيان معاشرت بالمعروف است كه بر اساس رفتار غالبى شكل مىگيرد ، شارع نمىخواهند كه طرفين به ضرر بيافتند ، خود عشرت بالمعروف هم اين را اقتضا مىكند . به علاوه كه حتى اگر اين بيان‌ها نبود ، شارع با قانون لا ضرر مانع ضرر مردم مىشود ، شارع نمىخواهد مردم ضرر كنند و و از كار و كاسبى بيافتند و كارهايشان تعطيل بشود ، بلكه قصد شارع جمع بين حقوق است ، و همين جمع بين حقوق اقتضا مىكند كه روز و شب به هم تبديل بشود . هم‌چنين به آيه  « هُوَ الَّذِي جَعَلَ اللَّيْلَ وَ النَّهارَ خِلْفَةً »  « 2 » تمسك شده است كه مىفرمايد : نهار جانشين شب مىشود و شب جانشين روز مىشود ، مقتضاى خلفه بودن اين است كه جايى مشكلى باشد و شب و روز جايگزين يكديگر بشود .\r\nولى ممكن است مراد از خلفه ، معناى مورد نظر آقايان نباشد ، بلكه به اين معنا باشد كه خداوند به خاطر مصالح گوناگون عباد ، روند ثابتى حاكم نكرده ، و\r\n\r\n\r\n","description":"","footnote":"\r\n( 1 ) - توضيح استاد مدظله : بد نيست كه اين نكته ذكر شود ، در سوالى از فقهاء مسلمين سوال مىشود كه بعضى از كشورهاىظاهرا آفريقايى ، خيلى گرم است و ماه رمضان به تابستان افتاده ، اينها اگر بخواهند تابستان روزه بگيرند ، اقتصاد كشور مختل مىشود ، اينجا تكليف چيست ؟ اين را ظاهراً از علماء مختلف من جمله آقاى شريعتمدارى سوال كرده بودند ، من جواب ايشان را نديده بودم ، يك كسى نقل كرد ، ايشان جواب داده بود كه مشكل شدن اين مسأله منشائش اين است كه ما دين را در حاشيه زندگى مىدانيم كه مىخواهند متن زندگى روى جريان معمولى خودش جارى باشد ، اما اگر دين در متن زندگى باشد ، اين مشكل حل شده است ، بعد ايشان مىگويد كه چه مانعى دارد كه اشخاص استثناءاً در ماه رمضان شب‌ها كار كنند و روزها استراحت كنند ، فروض مختلفى ذكر كرده بود كه ديگر كشور بدون صوم يا اقتصاد نمىشود\r\n( 2 ) - سوره فرقان / 62\r\n","page_name":" 7591 ","page_number":170},
  {"content":"\r\n\r\nيكنواخت قرار نمىدهد ، بلكه يك قدرى شب است و يك قدرى روز است ، كارى به احكام شرعى ندارد كه شرع بخواهد حكم تعيين بكند ، خلفة در مقام تشريع نيست بلكه در مقام يك مطلب تكوينى است ، دنبال روز شب مىآيد و دنبال شب روز مىآيد ، هر كدام يخلف بعده ، جاى ديگرى قرار مىگيرد و ربطى به احكام شرعى ندارد ، من بعيد مىدانم كه اين آيه در مقام تشريع حكم باشد كه بگويد قانون مىخواهد بگذراند ، قانون تكوين را مىخواهد بگويد . هر چند در ذيل آيه فرموده كه « لمن أراد أن يذكر أو أراد شكورا » ، ولى اين هم شاهد نيست كه مراد آيه جعل و تشريع باشد ، و مسلماً استعمال كلمه « خلفه » مانند آيات  « اخْتِلافِ اللَّيْلِ وَ النَّهارِ » *  « 1 » به اعتبار تكوين است ، اين به معناى وظيفه شرعيه انسان نسبت به اختلاف ليل و نهار نيست كه اگر شب مشكل پيدا كرد روز جانشين آن مىشود ، يك مطلب تكوينى است و ناظر به حكم شرعى نيست ، خالق متعال شب و روز را خلق كرده و حكمت خلق اين است كه انسان متوجه شود كه صانعى هست ، قادرى هست ، حكيمى هست ، و متوجه شود كه اين‌ها را به نفع بشر خلق كرده و شاكر باشد .\r\nاشكال : در روايت وارد شده كه اگر صلات شب فوت شد ، روز مىشود قضاء آن را بجا آورد ، نماز روز فوت شد ، مىشود شب بجا آورد ، در اين روايت به اين آيه « خلفة » استشهاد شده و استفاده مىشود كه در آيه امر شرعى مورد نظر قرآن است .\r\nپاسخ اشكال : با مراجعه مشخص مىشود كه در اين بحث دو روايت موجود است « 2 » . كه بحث سندى و دلالى آن را مطرح مىكنيم ؛\r\nسند روايت اول چنين است : محمد بن احمد بن يحيى ، عن محمد بن اسماعيل ، عن على بن الحكم ، عن منصور بن يونس ، عن عنبسة العابد ، عن أبى\r\n\r\n\r\n","description":"","footnote":"\r\n( 1 ) - بقره / 164 ، آل عمران / 190 ، يونس / 6 ، مومنون / 80 ، جاثيه / 5\r\n( 2 ) - روايات مورد نظر استاد در وسائل الشيعه ، چاپ اسلاميه ، ج 3 ، ابواب المواقيت ، باب 57 ، احاديث 2 و 16 ذكر شده‌اند ، در روايت چهارم همين باب نيز به همين آيه استناد شده ولى استاد مدظله به آن اشاره نكرده‌اند\r\n","page_name":" 7592 ","page_number":171},
  {"content":"\r\n\r\nعبد الله عليه السلام در اين سند ، عنبسة بن بجاد العابد كه از مشايخ كشى است و او خيلى جاها از او اخذ حديث كرده ، درباره‌اش مىگويد « انه كان خيرا فاضلا » ، كه صفوان كه مراد صفوان بن يحيى است كه « لا يروى و لا يرسل الا عن ثقه » ، كتابش را نقل مىكند .\r\nمنصور بن يونس كه منصور بن يونس بن بزرج گفته مىشود ، ابن ابى عمير و محمد بن اسماعيل بن بزيع ، هر دو كتابش را روايت مىكنند ، ابن ابى عمير از كسانى است كه « لا يروى و لا يرسل الا عن ثقه » ، و محمد بن اسماعيل بن بزيع هم از اجلاء ثقات است ، البته اين بحث هست كه اين واقفى بوده يا نه ، اين خيلى ثابت نيست يعنى اگر وقفى هم بوده ، در همان اوائل بوده و بعد زائل شده است ، على القاعده جزء آنها بايد باشد ، شيخ واقفى بودنش را نوشته ولى نجاشى كه بعد از شيخ كتاب نوشته ، اين را ندارد و خود نجاشى مىگويد چيزهايى كه در مورد مذهب اين روات به دست من آمده مىنويسم ، پيداست كه از نظر مذهب مخدوش نمىداند ، و اگر امثال ابن ابى عمير از او اخذ كرده‌اند ، موقع استقامت اخذ كرده‌اند و كتابش را روايت مىكنند ، از ناحيه او هم اشكالى نيست . على بن حكم هم كه ثقه است و در او هيچ حرفى نيست . باقى مىماند محمد بن اسماعيل ، كه خيلى روشن نيست او كيست ، ولى به احتمال قوى اين محمد بن اسماعيل برمكى است ، يعنى طبقه و جهات ديگر هم تطبيق مىكند ، محمد بن اسماعيل برمكى توثيق شده و مىگويند اصلا اهل رى است ولى بعد ساكن قم شده و جزء روات على بن حكم با عنوان محمد بن اسماعيل قمى ذكر شده است ، او بايد همين محمد بن اسماعيل برمكى باشد . و به فرض هم خيلى روشن نباشد ، جزء مستثنيات روايت‌هاى محمد بن احمد بن يحيى شمرده نشده است ، قهراً جزء مستثنى منه مىشود و حكم به وثاقتش مىشود . پس به نظر مىرسد اين سند اشكالى نداشته باشد .\r\nسند روايت دوم همچنين است : على بن ابراهيم ، عن أبيه ، عن صالح بن عقبة ، عن جميل عن أبى عبد الله عليه السلام ، مراد از جميل ، جميل بن دراج است كه صالح بن\r\n\r\n","description":"","footnote":"","page_name":" 7593 ","page_number":172},
  {"content":"\r\n\r\nعقبة از او نقل مىكند ، درباره صالح بن عقبة بعضى شايد تأمل داشته باشند ، و ابن غضائرى تضعيف كرده كه البته حرفش خيلى قبول نيست ولى كتاب صالح بن عقبة را جماعتى نقل مىكنند كه يكى از آنها محمد بن اسماعيل بن بزيع است كه از اجلاء ثقات است و از اين ناحيه اشكالى نيست ، و بعد على بن ابراهيم عن أبيه است ، به نظر مىرسد كه هر دو روايت از نظر سند اشكالى نداشته باشد .\r\nولى اشاره‌اى كه به آيه « خلفة » شده ، شكل استشهاد ندارد ، يك مرتبه اين است كه مىگويد الا ترى آيه را ، كأنه مفهوم عرفى اين چيزى است كه عرف و عموم مىفهمد ، خاص هم مىفهمد ، و ما بايد طبق آن عمل كنيم ، ولى روايت اين طور نيست ، آن طورى كه از روايت استفاده مىشود و به نظر ما هست ، گاهى رواياتى هست كه هم مصاديق همه فهم و ظاهرى دارد كه مردم استفاده مىكنند ، و هم مصاديقى كه اهلبيت عليهم السلام استفاده مىكنند ، هر دو در جاى خودش درست است ، منتها آن كه ظاهرى باشد ، به هر مقدارى كه عرف متعارف مىگويد ، انسان مىتواند استفاده كند ، اينكه امام استفاده كرده ، معناى باطنى است و به ظاهر نمىخواهند تمسك كنند ، بايد ببينيم از كلام امام تا چه مقدار استفاده مىشود . مثلا ملاحظه كنيد به  « لا يَمَسُّهُ إِلَّا الْمُطَهَّرُونَ »  هم استشهاد شده كه انسان دست بى وضو نمىتواند به قرآن بزند كه همين معناى ظاهرش است ، ولى در روايات يك معناى ديگرى دارد كه آن هم مصداق است ، اين است كه معانى قرآن را غير از افرادى كه مطهر و اهل وحى هستند و سنخيت دارند ، نمىتوانند مس عقلانى داشته باشند و درك كنند ، اين يك معناى باطنى است ، هر دو در جاى خودش صحيح است ، در اينجا كه خلفة قرار داده ، معناى ظاهرى دارد و مثل  « وَ اخْتِلافِ اللَّيْلِ وَ النَّهارِ » *  است ، جنبه آيتى از آيات الهى است و جاى شكر گذارى براى همين است ، منتها گاهى يك چيزى ثمرات يا فوائد متعدد دارد ، بعضش باطنى و بعضش هم ظاهرى ، ظاهرىهايش اين است كه خلق كرده كه مشكل مردم حل بشود ، زندگى اگر\r\n\r\n","description":"","footnote":"","page_name":" 7594 ","page_number":173},
  {"content":"\r\n\r\nيكنواخت باشد مردم نمىتوانند زندگى درستى بكنند و خيلى به مشكلات برخورد مىكنند ، اين معناى ظاهرى ابتدائى است ، مصاديق باطنى هم دارد كه امام بيان مىكند . در اينجا تفسير كرده مىگويد مراد خلفه در قضا است ، نه اينكه خلفه در احكام شرعى كه منها القضاء است ، مىگويد خداوند شب و روز را به جاى هم قرار داده است « ليذكروا » يعنى اگر شب نتوانست روز مذكر باشد يعنى قضايش را در روز انجام بدهد ، روز نتوانست ، شب بجا بياورد ، يك معناى خاصى است كه مربوط به همين است و اين معنايى عام نيست كه در نتيجه اگر روزه ماه رمضان را روز نتوانست بگيرد شب روزه بگيرد ، و بعد بگوييم روزه و امثالش تخصيص است ، اينطورى نيست كه اصل اولى اين باشد كه هر چيزى به چيز ديگر تبديل بشود ، خصوصيت روز از بين برود و به شب تبديل بشود ، بلكه خصوص همين مسأله قضا است و راجع به نماز است ، يكى از اهداف حق تعالى براى خلقت شب و روز اين است كه مردم عبادت كنند ،  « ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ »  ، براى اينكه اين هدف مهم از دستش نرود ، در مسئله قضاى نماز ، شب جاى روز و روز به جاى شب قرار داده شده ، در ذيل اين روايت صالح بن عقبه عن جميل دارد كه اين جزء اسرار آل محمد است ، جزء آن اسرارى است كه مخفى است و باطن اين آيه است يعنى كأنه يك ظاهرى دارد كه مردم ديگر مىفهمند و يك باطنى است كه ما مىفهميم چيست ، لذا اين براى مسئله جارى نيست و روايت ناظر به اين نيست .\r\nبراى تفسير آيه مىتوانيد به تفسير برهان نگاه كنيد .\r\nفرع : در مورد كسى كه به عنوان مثال در هفته بعضى شب‌ها كشيك است ، گفته‌اند كه اگر بتواند بين دو زن رعايت مساوات كند ، مثلا هر دو را در شب قرار بدهد ، مثلًا اگر يك شب در ميان كشيك باشد ، بايد شب‌ها را اختصاص بدهد ، و آن دو شبى كه حق خودش است ، هر كارى كه مىخواهد بكند ، اگر بشود مراعات كند بايد همين كار را بكند ، ولى اگر امكان مراعات نيست ، مثلًا چند ماه بايد روز\r\n\r\n","description":"","footnote":"","page_name":" 7595 ","page_number":174},
  {"content":"\r\n\r\nكار كند و چند ماه بايد شب كار كند ، قهرا صاحبة الليلة مطابق با هر كدام كه شد ، طبق آن بايد عمل كند ، عدالت هم آن را اقتضا مىكند ، قضا هم ندارد . و نمىتوان اين طور مشاغل را مثل مسافرت دانست كه قسم ساقط است ، مسافرت منصوص است ، ولى در اينها چنين چيزى نيست ، و عشرت بالمعروف هم اقتضا مىكند كه همين روزها اختصاصات آنها باشد .\r\n\r\nحق القسم در امة و كتابية ؛\r\nگفته‌اند كتابيه حكم اماء را دارد ، در روايات آمده كه اگر امه با حره جمع شد ، دو قسمت سهم حره و يك قسمت سهم امه است ، البته مسأله از نظر روايات روشن است و اشكالى نيست و بعضى از رواياتش را قبلا خوانده‌ايم و گفتيم كه مستفيض است .\r\nو از آن‌جا كه كتابيه ، حره است و أمه نيست ، مسأله محل ابتلاء است . و گفته‌اند اگر كتابيه با حره جمع شد ، حق القسمش مثل أمه ديگران است كه زن شخص قرار گرفته باشد و نصف حره است ، و يا گفته‌اند كه نصف حره است . تصور اينكه زن كتابيه باشد ، به صورت انقطاعى ممكن است ولى در انقطاع حق القسمى نيست .\r\nبه صورت ازدواج دائم ، ما ازدواج با كتابيه را جايز دانستيم ، و اما اشخاصى كه دائما جايز نمىدانند ، تصورشان اين است كه ابتداءاً جايز نيست ، ولى بقاءاً اشكالى ندارد ، يعنى اگر قبل از اسلام مرد با هم ازدواج كرده بودند ، و بعد زوج مسلمان شد ، آن زن كتابيه جدا نمىشود ، حال اگر يك زن مسلمان هم بگيرد بخواهد حق القسم را رعايت كند ، گفته‌اند كه حق القسم كتابيه نصف حق القسم مسلمان آزاد است .\r\n\r\nبررسى اقوال و ادله ؛\r\nدليل اول : مرحوم شيخ در خلاف دعواى اجماع كرده « 1 » . در كتاب‌هاى ديگر\r\n\r\n\r\n","description":"","footnote":"\r\n( 1 ) - الخلاف ، موسسة النشر الاسلامى ، ج 4 ، ص 411\r\n","page_name":" 7596 ","page_number":175},
  {"content":"\r\n\r\n« بلا خلافٍ يعرف » آمده است . با مراجعه مشخص مىشود كه اولين كسى كه فتوا به تنصيف داده ، مرحوم ابن جنيد است و بعيد نيست كه نظر مرحوم كلينى هم همين باشد ، چون مرحوم كلينى روايتى كه دال براى تنصيف است در كافى آورده است و هيچ معارضى هم در كار نيست ، ظاهر اين كار اين است كه خودش هم مىخواهد عمل كند و قائل به تنصيف شود « 1 » . بعد مرحوم شيخ طوسى است « 2 » ، اما فتواى مرحوم شيخ مفيد و سيد مرتضى و صدوقين و فقهاء ديگرى كه احياناً فتوايشان را نقل مىكنند ، به دست نيامد . از مرحوم ابن ابى عقيل در مختلف فتوايى نقل شده كه مشعر به اين است كه قائل به تنصيف نيست ، مىگويد اگر كتابيه‌اى را عقد كرد ، او داخل قسم است « 3 » ، البته داخل قسم بودن منافات با اينكه حقش نصف باشد نيست ولى سكوت از اين مطلب كه به چه نحوى داخل است و جاى ديگرى هم بيان نشده باشد كه حق القسم چقدر است ، مشعر به اين معناست كه اين حق ، متعارف و مثل ديگران است . ابن ادريس نيز فتوا نمىدهد و مىگويد روايت چنين دارد ، هم راجع به تنصيف در باب أمه و حره و هم در باب اينكه كتابيه به منزله أمه است ، هر دو را نسبت به روايت مىدهد ، اين لحن ، يعنى نسبت دادن به روايت به اين معناست كه خودش نمىخواهد فتوا بدهد « 4 » . منتها بعد از مرحوم شيخ ، عده‌اى كه از آنها به اتباع الشيخ تعبير مىشود ، قائل به تنصيف شده‌اند ، مثل مرحوم ابن براج در مهذب « 5 » ، مرحوم ابن حمزه در وسيله « 6 » ، مرحوم‌كيدرى در اصباح . بعد هم مرحوم علامه در كتبش « 7 » . در كتب متأخرين نيز معمولًا\r\n\r\n\r\n","description":"","footnote":"\r\n( 1 ) كافى ج 5 ص 36 باب الحر يتزوج الامه ح 5\r\n( 2 ) النهايه چاپ افست قدس از دار الاندلس بيروت ص 483 و المبسوط ج 4 ص 327\r\n( 3 ) مختلف الشيعه موسسه النشر الاسلامى ج 7 ص 319\r\n( 4 ) ابن ادريس حلى السرائر موسسه نشر الاسلامى ج 2 ص 608\r\n( 5 ) قاضى ابن البراج المهذب موسسه النشر الاسلامى ج 2 ص 226\r\n( 6 ) - ابن حمزه الطوسى ، الوسيلة الى نيل الفضيلة ، مكتبه آية الله المرعشى ، ص 312\r\n( 7 ) - به عنوان نمونه : قواعد الاحكام ، موسسة النشر الاسلامى ، ج 3 ، ص 92 ، و تحرير الاحكام ، موسسة الامام الصادق عليه السلام ، ج 3 ، ص 570\r\n","page_name":" 7597 ","page_number":176},
  {"content":"\r\n\r\nتا زمان شهيد ثانى اين فتوا وجود دارد .\r\nاشكال : شهيد ثانى در شرح لمعه قول به تنصيف را به مشهور نسبت داده و مىگويد مشهور گفته‌اند « الاسلام يعلو » اقتضا مىكند كه در اينجا هم اثرى ظاهر بشود ، ولى خود ايشان بحثى نمىكند و لذا روشن نمىشود كه قبول دارد يا ندارد « 1 » ، ايشان در مسالك نيز فرموده مشهور چنين است ولى دليل معتنابه و يا نصى در كار نيست ، و در دلالت « الاسلام يعلو و لا يعلى عليه » هم مناقشه مىكند و مىفرمايد اين دليل اقتضا نمىكند كه حق القسم تنصيف شود ، چرا كه خيلى از حقوق بين مسلمان و كتابى مشترك است ، فرض كنيد در ملك اهل كتاب نمىشود تصرف كرد ، « الاسلام يعلو و لا يعلى عليه » نمىگويد كه هيچ مشتركاتى وجود ندارد ، كأنه ايشان تمايل دارد كه اينجا هم حق القسم طبق قواعد اوليه هر چهار شب يك شب ، به همان نحو ثابت باشد « 2 » . تا زمان ايشان كسى كه صريحاً در مسأله اشكال كرده باشد ، نيست . از متأخرين هم بعضى اين قول را قبول كرده‌اند .\r\nجواب به شهيد ثانى در ضمن بررسى روايات مسأله : به ايشان اشكال شده كه حتى اگر بپذيريم اجماع ثابت نيست ، باز هم رواياتى در مسأله وجود دارد كه دلالت كنند ؛ مثل روايت عبدالرحمن بن أبى عبد الله : « قال سألت أبا عبد الله عليه السلام هل للرجل أن يتزوج النصرانية على المسلمة و الامة على الحرة ؟ فقال لا تتزوج واحدة منهما على المسلمة و تتزوج المسلمة على الأمة و النصرانية و للمسلمة الثلثان و للأمة و النصرانية الثلث » « 3 » ، كه تصريح به نصف شده است : امه نصف حره است و اين هم نصف\r\n\r\n\r\n","description":"","footnote":"\r\n( 1 ) - الشهيد الثانى ، شرح اللمعة ، دفتر تبليغات اسلامى ، ج 2 ، ص 130 ، عبارت ايشان چنين است : و علل بنقصها بسبب الكفرفلاتساوى المسلمة الحرة\r\n( 2 ) - الشهيد الثانى ، مسالك الافهام ، ج 8 ، ص 323\r\n( 3 ) - وسائل الشيعة ، ابواب ما يحرم بالكفر ، باب 7 ، ح 3\r\n","page_name":" 7598 ","page_number":177},
  {"content":"\r\n\r\nمسلمه است .\r\nاين روايت دو طريق دارد : سند اول روايت چنين است : محمد بن يحيى ، عن عبدلله بن محمد ، عن على بن الحكم ، عن ابان ابن عثمان ، عن عبدالرحمن بن ابى عبدالله . در اين سند ، ابان بن عثمان هست كه تحقيق شده و او ناووسى و . . .\r\nنيست . و نيز عبدالله بن محمد بن عيسى مورد تأمل است ، وى برادر احمد بن محمد بن عيسى است ، و لقبش هم بُنان يا بَنان است ، و به نظر مختار ظاهراً معتبر است و هيچ اشكالى نيست ، چون مرحوم شيخ طوسى در استبصار و تهذيب ، و مرحوم صدوق در من لايحضر در موارد زيادى اگر راجع به روايات مناقشه‌اى باشد ، بحث مىكنند ، و اين عبدالله بن محمد در اسناد متعددى واقع شده ولى حتى در يك مورد هم در تهذيب و استبصار و فقيه و فهرست مرحوم شيخ طوسى و رجال مرحوم نجاشى ، قدحى درباره او نشده است ، و از طرف ديگر اجلاء اكثار روايت از او دارند ، مثل محمد بن على بن محبوب كه از مشايخ قميين و از اجلاء ثقات است ، سعد بن عبد الله اشعرى كه از اجلاء روات و فقهاء مهم است و محمد بن يحيى عطار كه او هم از اجلاء فقهاء است . البته محمد بن احمد بن يحيى هم كه از مشايخ است ، از همين بُنان اكثار روايت دارد ولى درباره او تصريح دارند كه يروى عن الضعفاء و يعتمد المراسيل ، بنابر اين ما او را ذكر نمىكنيم و روايت او از بنان دليل اعتبار بنان نيست ، ولى اكثار روايت ديگران مفيد است . از سوى ديگر عبدالله بن محمد ( بنان ) يكى از مشايخ محمد بن احمد بن يحيى ، صاحب نوادر الحكمة است « 1 » ، چند نفر از نقادين حديث و رجال در آن كار كرده‌اند و بحث كرده‌اند كه چه روايت‌هايى از آن را مىشود عمل كرد ، روى روات بحث كرده‌اند و كسانى را كه مورد ضعف هستند و نمىشود به روايتشان عمل كرد ، استثناء كرده‌اند ، كسانى مثل ابن وليد ( محمد بن الحسن بن خالد بن الوليد ، شيخِ مرحوم صدوق ) ، و مرحوم ابن نوح صيرافى در اين كتاب تحقيق كرده‌اند و بيست و شش نفر را استثناء كرده‌اند ، در اين مستثنيات بُنان و برادر احمد بن محمد بن عيسى\r\n\r\n\r\n","description":"","footnote":"\r\n( 1 ) - توضيح استاد مدظله : اين كتاب نوادرالحكمة كتابى شبيه به كافى است و قبل از كافى مورد استناد بوده است\r\n","page_name":" 7599 ","page_number":178},
  {"content":"\r\n\r\nنيست ، اينكه هم مرحوم صدوق و هم مرحوم صيرافى كه جزء نقادين حديث هستند و اگر شهادت بدهند ، قولشان متبع است ، استثناء نكرده‌اند ، علامت اعتماد به او است .\r\nاشكال : مرحوم آقاى خوئى اين دلايل را قبول نمىكند و معتقد است كه سابقين اصالة العداله‌اى بوده‌اند ، اين فرمايش ايشان نسبت به بعضى فى الجملة درست است ، فرض كنيد همين محمد بن احمد بن يحيى اشعرى و پدرش ، احمد بن محمد بن خالد برقى ، جزء نوادر از محدثين هستند كه به عنوان استثناء اينها را ذكر مىكنند و مىگويند « ثقة فى نفسه الا أنه يروى عن الضعفاء » ، و الا مثل مرحوم صدوق و استاد مرحوم صدوق در روايات سخت‌گير هستند و خيلى روايت‌هايى كه ديگران قبول دارند ، اينها قبول ندارند و مناقشات زيادى دارند ، مرحوم آقاى خوئى يك جايى براى نمونه مىگويد مرحوم صدوق درباره يك نفر تصريح كرده كه ناصبى است « لم أرَ أنصب منه » ، با اين حال از او نقل حديث كرده است .\r\nپاسخ به اشكال : به نظر ما بايد بين نقل حديث و اكثار نقل تفاوت قائل شد ، چرا كه اكثار ، علامت اين است كه او را شيخ خودش قرار داده است ، ولى صرف نقل حديث چنين شهادتى ندارد ، به علاوه كه مرحوم صدوق در موردى از فرد ناصبى نقل حديث كرده كه ناصبى بودن و يا انصب بودن او براى تثبيت مطلب دخالت دارد ، و اعتبار مطلب را محكم‌تر مىكند . چون ايشان فضيلت و كرامتى غير عادى راجع به حضرت رضا عليه السلام را از يك نفر ناصبى نقل مىكند و مىگويد من فردى انصب از او نديدم ، روشن است كه در اين موارد ناصبى بودن راوى نه تنها ضررى نمىزند ، بلكه مؤيد و مثبت مطلب است ، از اين‌جا نمىتوان نتيجه گرفت كه صدوق در مطالب فقهى هم با راوى مشكوك معامله عدالت بكند و اخذ حديث بكند ، البته در مستحبات ، تسامح در ادله سنن بوده است ، اما چنين نيست كه مرحوم صدوق و استادش و مرحوم ابن نوح صيرافى ، در احكام الزامى تسامح\r\n\r\n","description":"","footnote":"","page_name":" 7600 ","page_number":179},
  {"content":"\r\n\r\nكرده باشند ، و اين افراد اصالة العدالةاى نيستند . به علاوه كه اصالة العدالة خودش شاذ است . پس اگر ديديم كه همه اصحاب و يا مشهور و يا بعضى كه كلماتشان بين اصحاب تلقى به قبول شده است ، كسى را توثيق كردند و يا روايتى را معتبر دانستند و دليلى بر خلافش نبود ، ما بايد بپذيريم . در اينجا هم راجع به عبد الله بن محمد بن عيسى دليلى بر خلافش نيست و روايت را مىپذيريم .\r\nطريق دوم روايت : اين روايت در كتاب حسين بن سعيد كه به نام نوادر احمد بن محمد است ، وجود دارد ، حسين بن سعيد از قاسم ، عن ابان ، عن عبدالرحمان ، عن ابى عبدالله عليه السلام « 1 » . مراد از قاسم در كتاب حسين بن سعيد كه قاسم مطلق تعبير مىشود ، قاسم بن محمد جوهرى است كه ما توثيقش مىكنيم ، و قبلًا بحث كرده‌ايم . در اين طريق ديگر اشكال عبدالله بن محمد هم نيست . پس اين يك روايت معتبر است كه در آنجا تصريح دارد كه قسم أمه مزوجه نصف حره است و قسم كتابيه هم نصف مسلمه است .\r\nدو روايت « 2 » ديگر هست كه مىفرمايد كتابيه‌ها مملوك امام هستند و بعد همين يك كبراى كلى در روايات حساب شده و استنتاج مىشود كه هر حكمى كه براى مملوك هست براى اينها هم هست . روايت اول درباره مسلمانى است كه زنش نصرانى است ، و مىخواهد با يك يهوديه هم ازدواج كند ، از امام سؤال مىكنند كه جايز است يا نه ؟ امام مىفرمايند كه اهل كتاب مماليك امام هستند و در مملوك بايد مالك اجازه بدهد ، ما به ديگران اجازه نمىدهيم بگيرند ولى به شما ( مسلمان‌ها ) اجازه مىدهيم ، بعد سؤال مىكند كه حالا اگر أمه‌اى روى اين بخواهد بگيرد ، چطور است ؟ حالا هم نصرانيه و هم يهوديه دارد و ثالث مىخواهد بگيرد منتها ثالث أمه باشد ، حضرت مىفرمايند اين درست نيست ، براى اينكه شخص\r\n\r\n\r\n","description":"","footnote":"\r\n( 1 ) - النوادر الشعرى ، ص 118 ، ح 300\r\n( 2 ) - توضيح استاد مدظله : ما دو روايت ديديم ، البته با تحقيق بيشتر مشخص مىشود كه آيا روايت ديگرى با اين مضمون‌هست يا نه ؟\r\n","page_name":" 7601 ","page_number":180},
  {"content":"\r\n\r\nحر بيش از دو أمه نمىتواند بگيرد « 1 » ، در واقع چون هم نصرانيه و هم يهوديه أمه هستند ، اگر با يك أمه ديگرى بخواهد ازدواج كند ، مسلمان حر سه أمه گرفته است ، كه جايز نيست .\r\nروايت ديگر راجع به عده كتابيه مىگويد نصف عده مسلمه است و علتش هم اين است كه عده مماليك نصف حره است و اينها مماليك امام هستند . « 2 »\r\nاين دو روايت صحيحه هستند . يعنى طبق تحقيقى كه بين متأخرين تقريبا مسلم است ، صحيحه است چون در سند فقط ابراهيم بن هاشم وارد شده است كه آن هم بين متأخرين مسلم شده كه ثقه است ، أبى بصير هم هست ، كه در مورد او تحقيقات مفصل شده كه جزء أجلاء ثقات است و فقط ثقه متعارف نيست . « 3 »\r\nغير از اينها يك روايت ديگرى نيز هست كه كافى « 4 » و فقيه « 5 » در باب عاقله و تهذيب در جلد دهم در بحث بينات على القتل « 6 » نقل كرده‌اند . اين حديث كاملا صحيح السند است و اشكالى در آن نيست « 7 » . محمد بن يحيى عن احمد بن محمد عن الحسن بن محبوب عن أبى ولاد عن أبى عبد الله عليه السلام . محمد بن يحيى ، عطار است ، احمد بن محمد هم احمد بن محمد بن عيسى است ، حسن بن\r\n\r\n\r\n","description":"","footnote":"\r\n( 1 ) - وسائل الشيعة ، ابواب ما يحرم باستيفاء العدد ، باب 2 ، ح 2 . عنه ( على بن ابراهيم ) ، عن ابيه ، عن ابن محبوب ، عن ابن‌رئاب ، عن ابى بصير ، عن ابى جعفر عليه السلام قال : سألته عن رجل له امرأة نصرانية له ان يتزوج عليها يهودية ؟ فقال : ان أهل الكتاب مماليك للامام و ذلك موسع منا عليكم خاصة فلا بأس ان يتزوج قلت : فانه يتزوج عليهما أمة قال : لايصلح له أن يتزوج ثلاث اماء . و نيز بنگريد : وسائل الشيعة ، ابواب ما يحرم بالكفر ، باب 8 ، ح 1\r\n( 2 ) - وسائل الشيعة ، ابواب العدد ، باب 45 ، ح 1 . عن محمد بن يعقوب ، عن على بن ابراهيم ، عن ابيه ، عن ابن محبوب ، عن ابن رئاب و ابن بكير جميعاً ، عن زراره ، عن ابى جعفر عليه السلام ، قال : سألته عن نصرانية كانت تحت نصرانى و طلقها هل عليها عدة مثل عدة المسلمة ، فقال : لا لانّ اهل الكتاب مماليك للامام ، . .\r\n( 3 ) - توضيح استاد مدظله : رساله أبى بصير كه سيد مهدى خوانسارى نوشته ، تحقيقىترين رساله‌اى است كه در مورد ابى بصير نوشته شده است\r\n( 4 ) - كافى ، ج 7 ، ص 364 ، باب العاقله ، ح 1\r\n( 5 ) - من لا يحضره الفقيه ، ص 141 ، ح 5309 ، باب العاقلة ، ح 2\r\n( 6 ) - تهذيب الاحكام ، ج 10 ، ص 170 ، ح 673 ، باب البينات على القتل ، ح 14\r\n( 7 ) - وسائل الشيعة ، ج 19 ، ابواب العاقلة ، باب 1 ، ح 1 . عن ابى عبدالله عليه السلام قال : ليس فيما بين اهل الذمة معاقلة فيما يجنون‌من قتل أو جراحة انما يؤخذ ذلك من اموالهم ، فان لم يكن لهم مال رجعت الجناية على امام المسلمين لانهم يودون الجزية كما يؤدى العبد الضربية الى سيدة قال و هم مماليك للامام فمن أسلم فهو حر\r\n","page_name":" 7602 ","page_number":181},
  {"content":"\r\n\r\nمحبوب هم كه معروف است ، أبى ولاد هم كه أبى ولاد حناط است ، همه ثقه هستند . در اين روايت مىفرمايد كه اين مسلمان است كه ديه‌اش به گردن عاقله است ، ولى نصرانى و امثال اينها به گردن خودشان است ، اگر داشتند خودشان مىدهند ، اگر نداشتند حاكم مسلمين بايد بدهد چون مملوك امام هستند ، و اينها اگر مسلمان شدند ، از ملكيت خارج مىشوند و آزاد مىشوند .\r\nاز اينكه در اين روايات براى مسائل خاصى به كبراى كلى استدلال شده ، استفاده مىشود كه اگر دليلى بر تخصيص نداشته باشيم ، بايد بر اهل كتاب احكام ملكيت را بار كنيم و يكى از احكام ملكيت هم به حسب روايات متعدد كه قبلا خوانده‌ايم ، همين است كه حق القسم أمه نصف حره است . و روشن مىشود كه اگر كتابيه در موردى خاص حكمى غير از امه داشته باشد در واقع اين كبراى كلى تخصيص خورده است . مثل اين‌كه ممكن است در ازدواج بين بقاء و حدوث با هم تفاوت داشته باشند .\r\nپس اين كه شهيد ثانى فرمود دليل و نص بر تنصيف نداريم فرمايش صحيحى نيست . اينها روايات است و روايات معتبرى هم در كار هست . به نظر مىرسد شهرت هم با همين مطلب است ، و كسى مناقشه صريحى در مسأله نكرده است و مطلب تمام است .\r\n« * والسلام * »\r\n\r\n","description":"","footnote":"","page_name":" 7603 ","page_number":182},
  {"content":"\r\n\r\n\r\n28 / 9 / 1385 سه‌شنبه‌درس شمارهء ( 963 - 943 ) كتاب النكاح / سال هشتم\r\nبسم الله الرحمن الرحيم\r\n\r\nحق القسم اختصاصى زوجه جديدة\r\n\r\nمتن شرايع و جواهر\r\n( و تختص البكر عند الدخول ) فى التفضيل ( بسبع ليال والثيب بثلاث )\r\nهر گاه مردى ، زوجه‌اى جديد اختيار كند ، زوجه جديد خواه باكره باشد و خواه ثيب ، داراى حق القسم اختصاصى و به مقدار بيشتر از حق القسم معمولى مىباشد . اين زوجه اگر ثيب بود سه شب حق القسم اختصاصى دارد ولى اگر باكره بود اختلاف در اختصاص هفت شب يا سه شب براى او شده است . البته در مورد واجب يا مستحب بودن اصل اين حق القسم هم اختلاف وجود دارد . ابتداء به روايات مورد استدلال مىپردازيم .\r\n\r\nاستدلال به روايات\r\nروايات ناظر به اين مسئله را به دو طايفه دسته‌بندى نموده‌اند :\r\nطائفه اولى رواياتى است كه بر آنها براى 7 شب براى باكره استدلال شده است ، ابتدا به اين طائفه مىپردازيم .\r\n1 - صحيحه محمد بن مسلم\r\nمتن روايت : روى ابن ابى عمير عن غير واحد عن محمد بن مسلم قال قلت له : الرجل تكون عنده المرأة يتزوج اخرى إله ان يفضلها ؟ قال نعم ان كانت بكراً فسبعة ايام و ان كانت ثيباً فثلاثة ايام « 1 » .\r\n\r\n\r\n","description":"","footnote":"\r\n( 1 ) - جامع الاحاديث ، ج 26 ، ص 326 . ( ح 1 ، باب 2 از ابواب القسم )\r\n","page_name":" 7604 ","page_number":183},
  {"content":"\r\n\r\nبررسى روايت :\r\nابتدا بايد متذكر شويم تعبير عن غير واحد موجب تضعيف روايت نمىشود بلكه آن را استحكام نيز مىبخشد ، زيرا با اين تعبير عرفى مىگويد : اين مطلب را يكى دو نفر نمىگويند .\r\n2 - روايت حضرمى\r\nمتن روايت : الحسين بن سعيد عن النضر بن سويد عن محمد بن ابى حمزه عن الحضرمى عن محمد بن مسلم قال : قلت لابى جعفر عليهما السلام : رجل تزوج امرأة و عنده امرأة قال : اذا كانت بكرا فليبت عندها سبعاً و ان كانت ثيباً فثلاثاً « 1 » .\r\nبررسى روايت :\r\nاين روايت در تهذيب « 2 » و استبصار « 3 » با همين سند آمده است ولى در كتاب حسين بن سعيد سندش چنين است : النضر عن محمد بن جميل عن حصين عن محمد بن مسلم .\r\nبايد دقت نمود كه حضرمى در سند منقول در تهذيب و استبصار كيست ؟\r\nصاحب مدارك در نهاية المرام « 4 » و مرحوم مجلسى اول در روضة المتقين « 5 » مىفرمايند ، منظور از حضرمى ، ابوبكر حضرمى است ، البته صاحب مدارك او را غير موثق مىداند ، ولى مجلسى اول ، مدح او را معتنابه مىداند . تصريح به وثاقت او در كلمات قوم وجود ندارد ، ولى مرحوم آقاى خويى مىفرمايد از روايات ، كمال ايمان و ديانتش استفاده مىشود و او را توثيق مىنمايد « 6 » :\r\nلكن به نظر مىرسد كه بسيار بعيد است منظور از حضرمى در روايت ، ابوبكر\r\n\r\n\r\n","description":"","footnote":"\r\n( 1 ) - همان ، ص 325 ( ح 2 ، باب 2 از ابواب القسم )\r\n( 2 ) - تهذيب الاحكام ، ج 7 ، ص 419 ، ح 1682\r\n( 3 ) - استبصار ، ج 3 ، ص 241 ، ح 864\r\n( 4 ) - ج 1 ، ص 423 ، قال فيه و الظاهر انه ابوبكر\r\n( 5 ) - ج 8 ، ص 292 قال فيه : و رواه الشيخ فى الصحيح عن محمد بن ابى حمزه عن الحضرمى و الظاهر انه عبدالله بن محمد ابوبكر الممدوح عن محمد بن مسلم\r\n( 6 ) - معجم رجال الحديث ، چاپ اول ، ج 10 ، ص 298 ، قال فيه : اقول . . . تدل عل تشيعه و كمال ايمانه\r\n","page_name":" 7605 ","page_number":184},
  {"content":"\r\n\r\nحضرمى باشد ، زيرا ابوبكر حضرمى از تابعين شمرده شده ، او زمان امام صادق عليه السلام را درك نموده ولى فى الجمله متقدم بر محمد بن مسلم است كه اوايل زمان حضرت موسى بن جعفر عليه السلام فوت نموده است و صحابه را درك نكرده و لذا از تابعين تابعين محسوب مىشود . همچنين طى بررسىهايى كه در اسانيد اصحاب اجماع نموده‌ايم هيچ حديثى كه در آن ابوبكر حضرمى از محمد بن مسلم نقل روايت كرده باشد نيافتيم . پس صرف كلمه حضرمى ، دلالت بر اينكه منظور ابوبكر حضرمى باشد نمىكند . اصلًا حضرمى يعنى از اهالى حضرموت ، و خيلى از اشخاص هم هستند كه حضرمى هستند .\r\nهمچنين اضافه مىنماييم كه ابتدا بايد ملاحظه نمود در نسخ مصححه ، آيا كلمه حضرمى وجود دارد تا سپس به دنبال معلوم كردن او باشيم . در نسخه‌اى كه پدر شيخ بهايى رحمه الله از تهذيب دارد به جاى حضرمى ، خضر نقل شده است و يكى از راويان محمد بن مسلم ، خضر ابوهاشم است « 1 » و مىتوان گفت : مؤيد آن هم اين است كه حصين در سند منقول در كتاب حسين بن سعيد هم تصحيف كلمه خضر مىتواند باشد كه در نوشتن مخصوصاً با خطهاى كجى كه در بعضى از كتب سابق وجود داشته خيلى شبيه هم هستند ، همين طور مىتواند محمد بن جميل در سند كتاب حسين بن سعيد هم تصحيف حمزه باشد كه لفظ ابى ، از آن سقط شده است « 2 » . نتيجه مىگيريم با توجه به اين مشكلات در سند ، روايت از لحاظ سندى ، ضعيف مىباشد .\r\n\r\n\r\n","description":"","footnote":"\r\n( 1 ) - مثل صفوان بن يحيى عن خضر عن محمد بن مسلم در كافى ، ج 2 ، ص 308\r\n( 2 ) - آنچه پذيرش وجود اين تصاحيف را در كتاب حسين بن سعيد سهل مىكند توجه به اين نكته است كه كتاب تهذيب واستبصار داراى مقابله‌هاى مهم بوده و نسخه‌هاى معتبر از آنها وجود دارد بر خلاف كتاب حسين بن سعيد كه در حد آنها نيست\r\n","page_name":" 7606 ","page_number":185},
  {"content":"\r\n\r\nو اما در مورد دلالت اين روايت و روايت اول ( صحيحه محمد بن مسلم ) مىگوييم :\r\nيكى از خصوصيات بحث مرحوم آقاى بروجردى كه از مباحث كليدى و حل‌كننده مشكل در بسيارى از موارد است اين بود كه خيلى مواقع چند روايت را ايشان مىفرمود كه همگى اينها ، يك روايت است كه با نقل به معنا به الفاظ مختلف تغيير پيدا نموده است . پس قهراً خصوصيتى كه در يك روايت باشد و در ديگرى نباشد قابل استناد نيست . مثلًا اگر در يكى « و » باشد و در ديگرى « ف » نمىتوان به آن استدلال نمود . حال در مورد اين دو روايت هم به نظر مىرسد كه اين دو روايت در اصل يك روايت باشند كه در يكى محمد بن مسلم از حضرت ابى جعفر عليه السلام سؤال نموده و در ديگرى تعبير قلت له دارد و در هر دو روايت راجع به يك موضوع سؤال شده و جواب گرفته است با يك مختصر تفاوت در بيان ، با توجه به اين مطلب مىگوييم در نقل روايت اول آمده است إله ان يفضلها ؟ قال نعم ان كانت . . . كه از آن استفاده نمىشود 7 شب حق اين زن جديده است كه كمتر از 7 شب اگر اختصاص به او بدهد حق او را از بين برده است ؛ بلكه سؤال اين است كه اگر اين كار را بكند نسبت به زن‌هاى ديگر ظلم نموده ؟ كه حضرت مىفرمايند ظلم نيست و در نقل روايت دوم كه وارد شده قال : اذا كانت بكرا فليبت عندها سبعا و ان كانت ثيباً فثلاثاً پس هر چند ابتدائاً ممكن بود گفته شود كه امر به فليبت شده است ولى از آنجا كه احتمال قوى وجود دارد كه اين روايت ، همان روايت اول باشد و كانه فليبت در جواب إله ان يفضلها قرار گرفته باشد ، پس امر فليبت در مقام توهم حظر است و ديگر از آن ، وجوب استفاده نمىشود . همچنين در شمارش روايات 2 طائفه ، اين 2 روايت به يك روايت تبديل مىشوند .\r\n3 - صحيحه هشام بن سالم :\r\nمتن روايت : على بن ابراهيم عن ابيه عن ابن ابى عمير عن هشام بن سالم عن ابى\r\n\r\n","description":"","footnote":"","page_name":" 7607 ","page_number":186},
  {"content":"\r\n\r\nعبدالله عليه السلام فى الرجل يتزوج البكر قال : يقيم عندها سبعة ايام « 1 » .\r\nبررسى روايت :\r\nاز لحاظ سندى ، صحت اين روايت بين متأخرين مسلم است . و اما از لحاظ دلالت ، اين روايت با فرض مسئله مورد بحث ما ، همخوانى ندارد ، زيرا فرض مسئله ما در جايى است كه زوج با داشتن حداقل يك زوجة ، زن جديدى تزوج مىنمايد در حالى كه در روايت به صرف تزويج بكر اكتفا شده است . به بيان ديگر روايت مىگويد حق باكره چنين است يا استحباب چنين است كه در هر دو صورت نمىتواند مثبت اختصاص 7 شب در فرض مسئله مورد بحث باشد . پس اين روايت از لحاظ دلالى دچار اشكال است .\r\n4 - روايت دعائم :\r\nمتن روايت : عن على عليه السلام انه قال فى الرجل تكون عنده المرأة الواحدة او الثلاث فيتزوج بكرا قال : اذا تزوج بكرا اقام عندها سبع ليال و ان تزوج ثيباً اقام عندها ثلاثاً ثم يقسم بعد ذلك بالسواء بين ازواجه « 2 » .\r\nواضح است كه اين روايت از لحاظ سندى ضعيف بوده و قابل استناد نمىباشد .\r\n5 - روايت علل :\r\nمتن روايت : حدثنا محمد بن الحسن بن احمد بن الوليد قال حدثنا محمد بن الحسن الصفار عن احمد بن محمد بن عيسى عن الحسين بن سعيد عن الحسين بن علوان عن الاعمش عن عباية الاسدى ( عن عبدالله بن عباس فى حديث ) ان رسول الله صلى الله عليه و آله تزوج زينب بنت حجش فاولم ( الى ان قال ) ولبث صلى الله عليه و آله سبعة ايام ولياليهن عند زينب بنت حجش ثم تحول الى بيت ام سلمة ابنة ابى امية و كان ليلتها و صبيحة يومها من رسول الله صلى الله عليه و آله « 3 » .\r\n\r\n\r\n","description":"","footnote":"\r\n( 1 ) - جامع الاحاديث ، ج 26 ، ص 365 . ( ح 3 ، باب 2 از ابواب القسم )\r\n( 2 ) - همان ، ( ح 5 ، باب 2 از ابواب القسم )\r\n( 3 ) - همان ( ح 4 ، باب 2 از ابواب القسم )\r\n","page_name":" 7608 ","page_number":187},
  {"content":"\r\n\r\nبررسى روايت : اين روايت علاوه بر مشكل سندى از لحاظ دلالت هم داراى اشكال است ، زيرا با روايت‌هاى ديگر معارض است ، در روايت‌هاى ديگر آمده بود اگر اين زوجة جديده ، ثيب است ، تفضيل به 3 شب است ولى در اين روايت براى زينب بنت حجش كه ثيب بوده حضرت 7 شب قرار داده‌اند .\r\nبعضى براى عدم تمسك به اين روايت گفته‌اند : پيامبر صلى الله عليه و آله در مسأله قسم ، حكم اختصاصى داشته‌اند ، پس نمىتوان به اين روايت تمسك نمود .\r\nولى ممكن است جواب اين اشكال داده شود به اينكه آنچه ثابت است اين است كه پيامبر صلى الله عليه و آله ملزم به رعايت حق القسم نبوده‌اند ولى اينكه بيش از ديگران ، حق القسم داشته باشند ، جزء اختصاصات النبى صلى الله عليه و آله ذكر شده است .\r\nطائفه دوم رواياتى هستند كه بر آنها براى سه شب استدلال شده است :\r\n1 - روايت عبدالرحمن بن ابى عبدالله\r\nمتن روايت : الحسين بن محمد عن معلى بن محمد عن الحسن بن على عن ابان عن عبدالرحمن بن ابى عبدالله عن ابى عبدالله عليه السلام فى الرجل تكون عنده المرأة فيتزوج اخرى ، كم يجعل للتى يدخل بها ؟ قال : ثلاثة ايام ثم يقسم « 1 » .\r\nبررسى روايت :\r\nحسين بن محمد ، اشعرى است كه ثقه است ، حسن بن على يا حسن بن على وشاء است كه از اجلاء ثقات است يا حسن بن على بن فضال كه از ثقات است ( خواه از ثقات فطحيه و خواه در آخر عمر ، مستبصر شده باشد و از اماميه محسوب شود ) ابان نيز ابان بن عثمان است . ما در مورد معلى بن محمد اشكال نمىكنيم ، زيرا هر چند در موردش يعرف و ينكر گفته‌اند « 2 » و مرحوم نجاشى او رامضطرب الحديث و المذهب مىداند ولى سپس اضافه مىنمايد كه « كتبه\r\n\r\n\r\n","description":"","footnote":"\r\n( 1 ) - همان ، ص 366 . ( ح 6 ، باب 2 از ابواب القسم )\r\n( 2 ) - قال ابن غضائرى : معلى بن محمد البصرى ، ابومحمد ، يعرف حديثه و ينكر و يروى عن الضعفاء و يجوز ان يخرج شاهداًمجمع الرجال ، ج 6 ، ص 113\r\n","page_name":" 7609 ","page_number":188},
  {"content":"\r\n\r\nقريبه » « 1 » . به بيان ديگر هر چند يعرف و ينكر و مضطرب الحديث مىرساند كه بعضى از روايات او از ديدگاه علماء رجال ( و به اجتهاد و نظر آنها ) قابل عمل و بعضى غير قابل عمل هستند ولى كتبه قريبة ( مخصوصاً با توجه به جمع بودن كتبه ) مىفهماند كه از ناحيه او ( وثاقت داشتن ) مشكلى وجود ندارد « 2 » لذا اگر روايتى از او نقل شود از لحاظ سندى و ثقه بودن او دچار مشكل نمىباشد و روايت از لحاظ سندى مورد اعتماد مىباشد .\r\n2 - موثقه سماعة بن مهران\r\nمتن روايت : الحسين بن سعيد عن عثمان بن عيسى عن سماعة بن مهران قال سألته عن رجل كانت له امرأة فيتزوج عليها ، هل يحل له ان يفضل واحدة على الاخرى ؟ قال : يفضل المحدثة حدثان عرسها ثلاثة ايام اذا كانت بكرا ثم يسوى بينهما بطيبة نفس احديهما للاخرى « 3 » .\r\nبررسى روايت :\r\nاين روايت در كتاب حسين بن سعيد هم آمده است با اين فرق كه در آخر روايت دارد ، ولايطيب نفس احداهما للاخرى . كه منظور اين است كه بعداً چنين تفضيلى بدهد ديگر خلاف عدالت است ، زيرا يكى موافق نيست و طيب خاطر به آن ندارد ، پس بعد از اين بايد مساوات را رعايت نمايد . لذا هر چند دو نقل ، در ذيل اختلاف دارند ولى در مورد استشهاد ( ثلاثة ايام اذا كانت بكرا ) با هم اتفاق دارند .\r\n\r\n\r\n","description":"","footnote":"\r\n( 1 ) - رجال نجاشى ، ص 418 ، قال فيه : معلى بن محمد البصرى ، ابوالحسن ، مضطرب الحديث و المذهب و كتبه قريبة\r\n( 2 ) - مرحوم خويى در معجم رجال الحديث ، ج 19 ، ص 280 مىگويند : اقول : الظاهر ان الرجل ثقة يعتمد على رواياته و اماقول النجاشى من اضطرابه فى الحديث و المذهب فلايكون مانعاً عن وثاقته . اما اضطرابه فى المذهب فلم يثبت كما ذكره بعضهم و على تقدير الثبوت فهو لاينافى الوثاقة و اما اضطرابه فى الحديث فمعناه انه قد يروى ما يعرف و قد يروى ما ينكر و هذا ايضاً لاينافى الوثاقة و يؤكد ذلك قول النجاشى : و كتبه قريبة و اما روايته عن الضعفاء على ما ذكره ابن الغضائرى فهى على تقدير ثبوتها لاتضر بالعمل بما يرويه عن الثقات فالظاهر ان الرجل معتمد عليه والله العالم\r\n( 3 ) - جامع الاحاديث ، ج 26 ، ص 366 ( ح 7 ، باب 2 از ابواب القسم )\r\n","page_name":" 7610 ","page_number":189},
  {"content":"\r\n\r\nشهيد ثانى از اين روايت ، تعبير به مقطوعه كرده است « 1 » ولى مشخص است كه اضمار در امثال اين روايت ( مثل روايت متقدم از محمد بن مسلم ) ضرر نمىرساند ، زيرا منشأ اضمار نقل متأخرين مىباشد كه آن را از كتابى نقل كرده‌اند كه مثلًا در آن كتاب ، اين حديث بعد از حديثى قرار گرفته كه در آن حديث اول آمده قلت لابى جعفر عليه السلام و در اين حديث كه بعد از آن است آمده است قلت له و بعد از آن كه متأخرين اين احاديث را تجريد نموده و جدا جدا در ابواب مختلف نقل كرده‌اند اين چنين به صورت مضمره درآمده است .\r\n3 - صحيحه حلبى\r\nمتن روايت : الحسين بن سعيد عن ابن ابى عمير عن حماد عن الحلبى عن ابى عبدالله عليه السلام قال سئل عن الرجل يكون عنده امرأتان احداهما احبّ اليه من الاخرى ، إله ان يفضل احداهما على الاخرى ؟ قال : نعم ، يفضل بعضهن على بعض ما لم يكن اربعا و قال : اذا تزوج الرجل بكرا و عنده ثيب فله ان يفضل البكر بثلاثة ايام « 2 » .\r\nاين روايت در كتاب حسين بن سعيد نيز نقل شده است « 3 » .\r\n4 - روايت حسن بن زياد\r\nمتن روايت : الحسين بن سعيد عن صفوان بن يحيى عن عبدالله بن مسكان عن الحسن بن زياد قال : سألت اباعبدالله عليه السلام عن الرجل تكون له المرأتان واحديهما احبّ اليه من الاخرى ، إله ان يفضلها بشى ؟ قال : نعم له ان يأتيها ثلاث ليال والاخرى ليلة ، لان له ان يتزوج اربع نسوة فليليته يجعلهما حيث شاء ، قلت : فتكون عنده المرأة فيتزوج جارية بكرا ، قال فليفضلها حين يدخل بها بثلاث ليال و للرجل ان يفضل نسائه بعضهن على بعض مالم يكن اربعاً « 4 » .\r\n\r\n\r\n","description":"","footnote":"\r\n( 1 ) - مسالك ، ج 8 ، ص 328 ، در هامش دارد بخطه قدس سره و اما رواية سماعه فمقطوعة\r\n( 2 ) - اين روايت را جامع الاحاديث در اين باب نقل نكرده است ، بلكه در باب اول نقل نموده ، جامع الاحاديث ، ج 26 ، ص 361 ، ( ح 1 ، باب 1 از ابواب القسم )\r\n( 3 ) - همان ( ذيل ح 2 )\r\n( 4 ) - همان ( ح 2 )\r\n","page_name":" 7611 ","page_number":190},
  {"content":"\r\n\r\nاين روايت در كتاب حسين بن سعيد عيناً نقل شده و در علل هم فقط صدر روايت آمده است .\r\nبررسى روايت :\r\nاز لحاظ سندى ، كلام در حسن بن زياد است ، شهيد ثانى فرموده است : حسن بن زياد مجهول است « 1 » . مرحوم خويى هم او را مجهول مىداند « 2 » . پس روايت ضعيف مىباشد .\r\nولى به نظر مىرسد كه چنين نيست ؛ زيرا بنابر قول مشهور كه اگر يكى از اصحاب اجماع در طريق روايت واقع شده باشد ، براى اعتبار روايت كافى است ، از آنجا كه دو نفر از اصحاب اجماع ( صفوان بن يحيى و عبدالله بن مسكان ) در سند اين روايت قرار گرفته‌اند ، روايت صحيحه مىشود . و اما بنابر نظريه ما كه مبناى غير مشهور است و تنها وجود صفوان ، ابن ابى عمير و بزنطى در تصحيح سند كافى است « 3 » ، از طريقى ديگر به صحت سند اين روايت قائل مىشويم . و آن اينكه در بررسى اسناد روايات كه حسن بن زياد در سند آنها وجود دارد به چند حسن بن زياد برخورد مىكنيم ، طائى ، ضبى ، عطار ( كه اينها يك نفر هستند ) .\r\nبصرى يا صيرفى ( كه از اصحاب حضرت باقر عليه السلام شمرده شده است ) صيقل . با توجه به قرائن ، حسن بن زياد در اين روايت ، صيقل است و از طرفى ، حسن بن زياد\r\n\r\n\r\n","description":"","footnote":"\r\n( 1 ) - مسالك الافهام ، ج 8 ، ص 328\r\n( 2 ) - معجم الرجال ، چاپ اول ، ج 4 ، ص 332\r\n( 3 ) - مرحوم شيخ طوسى در عده اسم اين سه نفر را مىبرد و مىگويد و جماعة معروفه ( كه البته ما نمىدانيم اين جماعت‌معروف چه كسانى هستند ) خصوصيتى دارند كه مطلقا از شخص ضعيف ، حديث نقل نمىكنند . قال الشيخ رحمه الله فى العده ، ج 1 ، ص 154 ، فصل پنجم : ولاجل ذلك سوت الطائفة بين ما يرويه محمد بن ابى عمير و صفوان بن يحيى و احمد بن محمد بن ابى نصر و غيرهم من الثقات الذين عرفوا بانهم لايروون و لايرسلون الا عمن يوثق به و بين ما اسنده غيرهم . . . البته در بين محدثين نيز اصل اولى اين است كه اشخاص ضعيف را شيخ خود قرار نمىداده‌اند . ( بلى در شواذى از محدثين اين اصل رعايت نمىشده است ) ولى اين سه نفر اصلًا از ضعيف روايت نقل نمىكرده‌اند\r\n","page_name":" 7612 ","page_number":191},
  {"content":"\r\n\r\nصيقل توثيق خاص ندارد ، ولى از راه شيخ بودن براى ثقات و كثرت روايت اجلاء از او ، او را توثيق مىكنيم بدين‌گونه كه عبدالله بن مسكان ، در 27 مورد از او به عنوان حسن بن زياد صيقل و در 23 مورد ( يا 24 مورد بنابر اختلاف نسخه ) از او به عنوان حسن بن زياد ( بدون قيد صيقل ) نقل روايت مىكند ، ابان بن عثمان در 11 مورد از او نقل روايت مىكند . و حماد بن عثمان هم از او يك روايت نقل مىكند .\r\nهمچنين در دو مورد ، صفوان از او نقل روايت نموده است « 1 » . البته مطالب عمده ، كثرت روايات عبدالله بن مسكان و ابان بن عثمان از اوست به گونه‌اى كه حسن بن زياد ، يكى از مشايخ اين دو تلقى مىشود .\r\nو اما از لحاظ دلالت :\r\nمرحوم صاحب مدارك در نهاية المرام مىفرمايد « 2 » : روايت حلبى و روايت حسن بن زياد مربوط به بحث نمىشود ، زيرا در اين دو روايت فرض بر اين است كه مرد يك زن ثيب دارد و مىخواهد يك زن ديگر بگيرد كه بر طبق قاعده اگر زن جديد نبود سه شب براى خود اين مرد بود كه هر كجا مىخواست به سر مىبرد پس كانه در اين دو روايت هم طبق همين قاعده مشى نموده و فرموده‌اند فله ان يفضل البكر بثلاث ايام .\r\nدر جواب اين كلام مىگوييم : تعبير روايت فليفضلها . . . بثلاث ليال ( در روايت حسن بن زياد ) و فله ان يفضل البكر بثلاثه ايام ( در روايت حلبى ) است و اين تعبير با تعبير له ثلاث ليال يا له ان ياتيها ثلاث ليال فرق دارد . ظاهر تعبير اين روايات اين است كه سه شب تفضيل داشته باشد يعنى ظهور در اين دارد كه ما به التفاضل ، سه شب است در حالى كه اگر اين زوج ، زنى داشت و زن جديده گرفت و خواست اين زن جديده را طبق قاعده معمولى تفضيل بدهد ما به التفاضل دو شب مىشود ،\r\n\r\n\r\n","description":"","footnote":"\r\n( 1 ) - البته اين دو مورد ، مورد مناقشه است ؛ زيرا يكى در رساله مضايقه ( من كتاب الصلاة لحسين بن سعيد ) كه در الفوايدالمدينه چاپ شده ص 32 آمده ( عن صفوان عن صيقل عن عيص بن القاسم ) كه در نسخه‌هايى از فوائد ( عن صيقل ) وجود ندارد و مورد دوم در كافى ، ج 6 ، ص 67 است كه با توجه به تحويل سند موجود در آن ظاهراً واسطه بين صفوان و حسن بن زياد صيقل كه عبدالله بن مسكان است ساقط شده است\r\n( 2 ) - نهاية المرام ، ج 1 ، ص 423 ؛ قال فيه : و مقتضى هاتين الروايتين تفضيل البكر بثلاث لكن موردهما من كان له زوجةواحدة ثم تزوج بكرا و من كان كذلك كان له من الدور ثلاث ليال فيصرفها الى البكر و غيرها\r\n","page_name":" 7613 ","page_number":192},
  {"content":"\r\n\r\nزيرا در هر دور يك شب براى زن سابق است و يك شب براى اين زن جديده و تفاضل و ترجيح به دو شب است نه سه شب ، لذا مىگوييم تعبير فليفضلها و فله ان يفضل بثلاثة ايام ناظر به عمل بر طبق قاعده معمولى نيست ، بلكه ناظر به تفضيل و حق اختصاصى براى زوجة جديده است . پس اين دو روايت مربوط به بحث مىشوند .\r\nولى اين جواب به اشكال صاحب مدارك ، با توجه به عبارت وارد در بعضى روايات صحيح نمىباشد . در روايتى كه در علل نقل شده است آمده است : عن الرجل تكون له امرأتان إله ان يفضل احديهما بثلاث ليال ؟ قال : نعم « 1 » كه با دقت در آن معلوم مىشود هر چند تفضيل يكى از دو زن به اعتبار دو شب است ( هر كدام از دو زوجه ، يك شب اختصاصى دارند و دو شب ديگر براى خود زوج است كه در روايت مورد بحث است كه آيا مىتواند آن دو شب را هم به يكى از زوجه اختصاص دهد يا نه ) ولى چون زوج سه شب نزديكى از اين زن‌ها بوده ، او را به ثلاث ليال تفضيل به ديگرى داده است . پس با توجه به اين استعمال ، آن جواب به اشكال مرحوم صاحب مدارك ، صحيح نمىباشد .\r\nالبته اشكال نشود كه روايت علل مرسل بوده و از اين جهت ضعيف است . پس مورد استدلال نمىتواند واقع شود . زيرا مىگوييم در اين گونه مقامات ( روشن نمودن نحوه استعمال ) فرقى بين مسند و مرسل نيست . مثلًا براى معلوم نمودن اينكه فلان لفظ در چه معنايى استعمال شده است به عرف متعارف مراجعه مىشود ، بدون توجه به اينكه اين عرف ، عادل است يا غير عادل . زيرا عدالت در اين گونه موارد ، دخلى ندارد به گونه‌اى كه عادل مثلًا درست استعمال كند و غير عادل ، نادرست استعمال كند .\r\nالبته اشكال صاحب مدارك را به طريقى ديگر جواب مىدهيم و آن اينكه با\r\n\r\n\r\n","description":"","footnote":"\r\n( 1 ) - جامع الاحاديث ، ج 26 ، ص 362 . ( ح 3 ، باب 1 از ابواب القسم )\r\n","page_name":" 7614 ","page_number":193},
  {"content":"\r\n\r\nتوجه به خود روايت مىتوان اشكال را بر طرف نمود ، زيرا مثلًا در روايت حلبى آمده است اذا تزوج الرجل بكرا و عنده ثيب فله ان يفضل البكر بثلاثة ايام كه ظاهرش در اين است كه خصوصيتى در بكر است ، لذا اگر بخواهد ثيب را سه شب تفضيل دهد جايز نيست ( عكس آنچه در روايت آمده است جايز نيست ) در حالى كه قبل از اين قسمت مورد استشهاد ، در روايت آمده بود كه مىتواند يكى از زن‌ها را به ديگرى تفضيل دهد ، پس اين تفضيل وارد در ذيل ، زائد بر قاعده معمولى حق القسم است ، لذا اشكال صاحب مدارك وارد نمىباشد .\r\n\r\nجمع بين روايات دو طائفه\r\nتا اينجا نتيجه مىگيريم از 5 روايت ذكر شده در طائفه اولى ، تنها يك روايت صحيحه ( صحيحه محمد بن مسلم ) مثبت هفت شب است « 1 » و در قبال آن چهار روايت سه شب را ثابت مىداند . تعارض اين دو طائفه را به يكى از دو راه مىتوان حل نمود :\r\nالف : استحبابى دانستن حكم در هر دو طائفه\r\nبه اين نحو كه بگوييم استحباب مراتب مختلفى دارد كه هر طائفه متعرض يك مرتبه از آن شده است . البته اين جمع هر چند اشباه و نظائرى دارد ولى در اين جا ، خيلى بعيد است ، زيرا لحن روايت حلبى ، رساننده حق وجوبى است نه استحبابى ، زيرا در صدر اين روايت وقتى سؤال مىشود عن الرجل يكون عنده امرأتان احديهما احب اليه من الاخرى ، إله ان يفضل احديهما على الاخرى ؟ قال :\r\nنعم يفضل بعضهن على بعض مالم يكن اربعا مىفرمايد در صورت داراى چهار زن بودن ، حق ندارد كه يكى را بر ديگرى تفضيل دهد ( در اين صورت ، تفضيل حرام است ) پس جواز در مقابل حرمت است ، لذا در ذيل نيز كه مىفرمايد فله ان يفضل\r\n\r\n\r\n","description":"","footnote":"\r\n( 1 ) - البته چنانچه در بررسى اين روايت گذشت ، حضرت استاد مدظله اين روايت را دال بر وجوب ندانستند . ( مقرر )\r\n","page_name":" 7615 ","page_number":194},
  {"content":"\r\n\r\nاين نيز جواز در مقابل حرمت است كه حمل آن بر استحباب بعيد است « 1 » .\r\nب : واجب دانستن اقامه سه شب و مستحب دانستن اين اقامه تا هفت شب\r\nبيان اين جمع به اين گونه است كه در اين روايات ، جواز در مقابل حرمت است كه همان جواز بمعنى الاعم است كه با وجوب نيز سازگار است ، پس به خاطر لحن روايات و براى رفع تنافى بين دو طائفه ، اقامه سه شب را واجب دانسته و اقامه بعد از آن تا 7 شب را مستحب قرار مىدهيم .\r\nالبته مبعد اين جمع را شاذ بودن قائل به آن دانسته‌اند و گفته‌اند كه فقط مرحوم شيخ به آن قائل شده است . پس بايد اقوال فقهاء را در اين مسئله مورد بررسى قرار دهيم :\r\nابتدا به كلامى از صاحب رياض در مورد روايات مىپردازيم :\r\nمرحوم صاحب رياض 3 يا 7 شب را مستحب مىداند ، يعنى زوج اين اختيار را دارد كه اگر خواست اين قسم را ترك كند بر خلاف قسم واجب « 2 » ايشان فرموده است دليل بر اين مطلب اصل ( برائت يا استصحاب عدم جعل ) است كه صارفى از اين اصل ، از نصوص و فتاواى اكثريت اصحاب ، نداريم ، اما نصوص ، صارف از اين اصل نيست زيرا در روايات ، چيزى كه دلالت بر وجوب بنمايد ، وجود ندارد مگر امرى كه در بعضى از اين روايات است كه آن هم چون در مقام توهم خطر است دلالتى بر وجوب نمىنمايد .\r\n\r\n\r\n","description":"","footnote":"\r\n( 1 ) - البته جواز در مقابل حرمت ، اعم از وجوب است و مىتواند با هر كدام از 4 حكم ديگر از احكام خمسه از جمله با استحباب سازگار باشد . پس انحصار در وجوب ندارد . چنانچه در صدر هم كه مىفرمايد يفضل بعضهن على بعض ما لم يكن اربعا وجوب تفضيل را متعرض نشده است . ( مقرر )\r\n( 2 ) - رياض المسائل ، دفتر نشر اسلامى ، ج 10 ، ص 470\r\n","page_name":" 7616 ","page_number":195},
  {"content":"\r\n\r\n\r\nجواب استاد به كلام مرحوم صاحب رياض :\r\nاما اينكه ايشان فرمود امر به خاطر در مقام توهم حظر بودن ، ظهور در وجوب ندارد مىگوييم اين مطلب در جايى است كه سؤال از جواز شده باشد كه در صورت توهم حظر ، امرى كه در جواب مىآيد فقط رفع حظر مىكند ولى اگر مطلب حضرت به صورت ابتدايى ( و نه در جواب سؤال ) بود يا در جواب سؤال از حكم مسئله بود در اين صورت اگر به وسيله امر جواب داده شد وجوب را مىرساند ، زيرا در چنين صورتى كه احتمال وجوب يا احتمال حرمت ( هر دو ) وجوب دارد معناى امر ، وجوب است و الا مىگفتند مخير هستيد ، ظاهر ابتدايى امر در چنين حالتى وجوب است كه از آن رفع يد نمىتوان كرد .\r\nو اما اينكه فرمود فتواى اكثريت بر خلاف اصل نيست ، براى واضح شدن ضعف آن به بررسى و نقل و اقوال فقهاء خواهيم پرداخت .\r\nدر مراجعه به اقوال فقهاء ، معلوم مىشود كه فقط كلمات مرحوم ابن براج در مهذب و مرحوم كيدرى در اصباح واضح نيست كه حق وجوبى را قائل شده‌اند يا نه ، ولى كلمات بقيه فقهاء ، نصاً يا ظاهراً ، وجوب را مىرساند به اين نحو كه از سه شب اين حق اختصاصى زوجه جديده نبايد كمتر بشود و از آنجا كه اين دو نفر هم از تابعين مرحوم شيخ طوسى هستند و مرحوم شيخ نيز چنانچه خواهيم گفت به وجوب سه شب و استحباب تا هفت شب قائل است « 1 » ، به اين نتيجه مىرسيم كه احتمالًا عدم وجوب اين حق القسم ، از متفردات مرحوم صاحب رياض است و هيچ فقيه ديگرى به آن قائل نشده است .\r\n\r\nاقوال فقهاء در مسئله\r\nمرحوم ابن براج در مهذب در دو قسمت ، اين مسئله را متعرض شده است . در قسمتى فرموده است : اذا كان عنده زوجة الى ثلاث و تزوج بكرا ، اقام عندها سبع ليال و ان كان ثيبا فثلاث ليال ثم يستقبل القسمة بعد ذلك والتسوية بينهن فيها « 2 » كه ظهور ابتدايى آن وجوب است و در قسمت ديگر فرموده است : اذا عقد رجل على امرأة كانت بكرا جازله ان يفضلها بالمبيت عندها سبع ليال ثم يعود الى التسوية بين جميع ازواجه بعد ذلك و\r\n\r\n\r\n","description":"","footnote":"\r\n( 1 ) - خلافاً للصاحب الجواهر و للصاحب الرياض كه قول شيخ رحمه الله را اين چنين قرار نداده‌اند\r\n( 2 ) - المهذب ، ج 2 ، ص 227\r\n","page_name":" 7617 ","page_number":196},
  {"content":"\r\n\r\nان كانت ثيبا جازله ان يفضلها بثلاث ليال ثم يرجع الى التسوية بين ازواجه « 1 » .\r\nالبته كسانى مثل صاحب جواهر و صاحب كشف اللثام كه فقط عبارت دوم ايشان را نقل نموده‌اند از « جاز » استفاده نموده‌اند كه ايشان به وجوب قائل نيستند ، در حالى كه چنانچه معلوم شد ايشان هر دو تعبير را دارند . البته مىتوان بين دو تعبير ايشان به اين نحو جمع نمود كه امر در مقام توهم حظر است ، پس فقط مىرساند كه محذورى در اين قسمت نيست ولى آيا به نحو وجوبى است ؟ اثباتاً و نفياً از اين عبارت نمىتوان چيزى به دست آورد .\r\nمرحوم كيدرى در اصباح الشيعه فرموده است :\r\nاذا تزوج ببكر فله ان يخصها بسبعة ايام لااكثر و الثيب ثلاثة « 2 » . از اين عبارت معلوم مىشود كه بيشتر از هفت شب براى بكر نمىتواند اختصاص دهد ، اما اينكه كلًا آن را ترك نمايد اثباتاً و نفياً متعرض نيست . همچنين لااكثر را بعد از حكم بكر فرموده و بعد از حكم ثيب ديگر آن را تكرار نكرده ، پس ممكن است قايل باشد كه در ثيب بيش از سه شب هم مىتواند اختصاص دهد .\r\nعبارت مرحوم شيخ در نهايه چنين است :\r\nاذا عقد على امرأة بكر جازله تفضيلها بثلاث ليال الى سبع ليال « 3 »\r\nمجاز بين سه تا هفت شب است .\r\nدر غنيه فرموده است :\r\nو ان كان عنده زوجة او اكثر فتزوج باخرى فان كانت بكرا فلها حق التقديم و حق التخصيص بسبعة ايام و ان كانت ثيبا فلها حق التقديم و التخصيص بثلاثة ايام من غير قضاء « 4 » .\r\nزوجة جديده 2 حق دارد . يكى تقديم حق القسم است بر خلاف حق القسم\r\n\r\n\r\n","description":"","footnote":"\r\n( 1 ) - همان ، ص 225\r\n( 2 ) - اصباح الشيعه ، ص 432\r\n( 3 ) - النهاية ، ص 483\r\n( 4 ) - غنية النزوع ، ص 351\r\n","page_name":" 7618 ","page_number":197},
  {"content":"\r\n\r\nزوجه‌هاى قبلى كه يا با قرعه يا با اختيار زوج معلوم مىشد و دومى حق تخصيص است . ظهور اين عبارت در وجوب است .\r\nو اما عبارت سرائر هر چند ممكن است ابتدائاً شبيه به اصباح و مهذب به نظر برسد ولى با فاصله تعبيرى دارد كه يك مقدار مطلب را عوض مىكند . ايشان فرموده است : اذا عقد على امرأة بكر جاز تفضيلها بسبع ليال و يعود الى التسوية و لايقضى ما فضلها به فان كان ثيبا فضلها بثلاث « 1 » كه ظهور عبارت ان كانت ثيبا فضلها بثلاث و عدم تعبير به لفظ جاز مىرساند كه ايشان به وجوب قائل است . پس اين ذيل قرينه مىشود براى صدر كه آن را هم به وجوب حمل مىنماييم .\r\nتعبير جامع چنين است : و ان تزوج بكرا فضلها بثلاث ثم عاد الى التسوية و يجوز سبعا و تفضيل الثيب بثلاث « 2 » .\r\nدر قواعد چنين آمده است : فمن دخل على بكر خصّها بسبع ليال و على ثيب خصّها بثلاث ثم لايقضى للباقيات هذه المدة بل يستأنف القسم بعد ذلك « 3 » .\r\nدر لمعه فرموده است : تختص البكر عند الدخول بسبع و الثيب بثلاث « 4 » .\r\nدر خلاف چنين مىگويد : من كان عنده زوجتان او ثلاثة فيتزوج باخرى فان كانت بكرا فانه يخصّها بسبعة ايام و يقدمها حق التقديم و التخصيص فان كانت ثيبا فلها حق التقديم و التخصيص بثلاثة ايام او سبعة ايام و يقضيها فى حق الباقيات و هى بالخيار بين ان تختار ثلاثة ايام خاصه لها او سبعة ايام يقضيها فى حق البواقى « 5 » .\r\nهمچنين از تبصره « 6 » ، ارشاد « 7 » ، جامع الخلاف « 8 » و خيلى كتب ديگر كه مراجعه شد ظاهر مىگردد كه به وجوب قائلند .\r\nنتيجه مىگيريم كه اكثريت اصحاب نيز قائل به وجوب هستند ، پس در جمع\r\n\r\n\r\n","description":"","footnote":"\r\n( 1 ) - سرائر ، ج 2 ، ص 608\r\n( 2 ) - الجامع للشرايع ، ص 457\r\n( 3 ) - قواعد الاحكام ، ج 3 ، ص 92\r\n( 4 ) - اللمعة الدمشقيه ، ص 189\r\n( 5 ) - الخلاف ، ج 4 ، ص 413\r\n( 6 ) - تبصره المتعلمين ، ص 143\r\n( 7 ) - ارشاد الاذهان ، ج 2 ، ص 32\r\n( 8 ) - جامع الخلاف ، ص 449\r\n","page_name":" 7619 ","page_number":198},
  {"content":"\r\n\r\nبين روايات مىگوييم مقدارى كه واجب است سه شب است . اقامه تا هفت شب نيز جايز و مستحب است . « 1 »\r\n\r\nاعتبار موالات در اين حق القسم\r\nمرحوم صاحب جواهر مىفرمايد : ثم ان الظاهر اعتبار الولاء فيها لانه المنساق\r\nمىگوييم در اين گونه تعبيرات وارد در روايات ، بر اساس متفاهم عرفى ، اتصال و موالات بايد وجود داشته باشد .\r\n\r\nسقوط حق القسم در سفر\r\nمتن شرايع :\r\nو تسقط القسمة فى السفر و قيل يقضى سفر النقله والاقامة دون سفر الغيبة و يستحب ان يقرع بينهن اذا اراد استصحاب بعضهن .\r\nاصل حق القسم در سفر ساقط است و اين مسافرت زوج هم لازم نيست كه به حد ضرورت باشد . پس اگر زوج در سفر ، هيچ كدام از زوجه‌ها را همراه خود نبرد اشكالى ندارد .\r\nاين مطلب مورد تسلم همه مسلمين است و هيچ ترديدى در آن نيست و سيره قطعيه هم بر همين منوال است كه اشخاص ، هيچ وقت ، ملزم به همراه بردن زوجه يا اجازه از زوجة براى مسافرت نبوده‌اند و الا اگر چنين نبود ، حداقل يك روايت و نقلى در اين مورد بايد به ما مىرسيد ، در حالى كه هيچ روايتى در اين مورد وجود ندارد .\r\n\r\n\r\n","description":"","footnote":"\r\n( 1 ) - نكته‌اى در اينجا وجود دارد كه مىتواند به عنوان مؤيد اين جمع مطرح شود و آن اينكه اين حق القسم اختصاصى آيا از حقوق زن جديده است يا از حقوق مرد است به گونه‌اى كه زن‌هاى قبلى او مانع اين قسم اختصاصى نمىتوانند بشوند ؟ اگر از حقوق زن باشد قهراً اين حق القسم لازم مىشود ولى اگر از حقوق مرد باشد ، اين قسم ، حكم جواز پيدا مىكند و ملاحظه شد كه تمامى سابقين ( حتى با توجيه در عبارت مهذب و اصباح ) قائل به وجوب و لزوم بودند ، پس مىتوان با توجه به اين نكته نيز حكم به حق الزوجه بودن اين بيتوته در سه شب ، نمود كه زوج از آن كمتر نمىتواند اقامه كند بلى مىتواند از سه تا هفت شب اقامت نمايد كه اين همان مستفاد از جمع مختار بوده\r\n","page_name":" 7620 ","page_number":199},
  {"content":"\r\n\r\nهمچنين اين حكم ثابت است خواه زوج داراى يك زوجة باشد و يا داراى زوجات متعدد باشد و خواه شروع به قسم نكرده باشد يا شروع به قسم نموده و حق القسم بعضى را انجام داده باشد .\r\nهمچنين طبق قاعده ، اشكالى ندارد كه يكى از زوجه‌ها را با قرعه يا بدون قرعه همراه خود ببرد ، پس دليلى نداريم كه قرعه لازم باشد ، ولو پيامبر اكرم صلى الله عليه و آله با قرعه ، بعضى از زوجه‌هاى خود را به همراه خود مىبردند ، ولى اين عمل پيامبر صلى الله عليه و آله دليلى بر لزوم نيست ، زيرا اعم از وجوب و استحباب مىباشد . حتى مىگوييم :\r\nنسبت به پيامبر صلى الله عليه و آله هم ملازمه براى وجوب وجود ندارد . پس نسبت به ديگران به طريق اولى ملازمه بين اين عمل و وجوب وجود ندارد .\r\nنكته مهمى در اين مسئله وجود دارد و آن اين است كه احتمال مىدهيم كه خيلى از فروع اين مسئله ( كه در مبسوط به صورت مفصل و در شرايع به طور مختصر ذكر شده است ) مخصوص زمان‌هاى سابق باشد كه با حكم اين فروع در زمان ما متفاوت است « 1 » . لذا مىگوييم حكم به نبودن حق القسم در سفر ، در سابق بعيد نيست و سيره نيز بر آن قائم است ، زيرا در آن زمان‌ها در سفرها ، امكان عادى و متعارف براى مضاجعت نبوده است ، ولى امروزه كه وسط راه‌ها امكاناتى مثل هتل و مسافرخانه وجود دارد ، ديگر نمىتوان براى عدم وجود حق القسم در سفر به سيره تمسك نمود .\r\nبه بيان ديگر موضوع و شرايط سيره قديم با آنچه در سفرهاى امروزى وجود دارد متفاوت است ، لذا نمىتوان از ادله عامه كه به موجب آنها قائل مىشويم كه در هر چهار شب ، يك شب ، حق القسم وجود دارد به وسيله اين سيره رفع يد كنيم .\r\n\r\n\r\n","description":"","footnote":"\r\n( 1 ) - البته اين را كه مىگوييم از اين باب نيست كه خيلىها ، هر حكمى را مىگويند : اين حكم مربوط به زمان سابق بوده و به‌درد ما نمىخورد و عقل ما اجازه نمىدهد كه مىگوييم اين راه باطلى است كه هر قانونى را از اعتبار مىاندازد ، بلكه اگر شواهدى از كتاب يا سنت يا عقل عموم وجود داشت اشكالى ندارد و الا بنابر ملاحظه و معيار عقل شخصى افراد بخواهد چنين مطالبى گفته شود ، راه درستى نيست\r\n","page_name":" 7621 ","page_number":200},
  {"content":"\r\n\r\nالبته به نظر مىرسد كه حق القسم در مسافرت ساقط است ولى اگر زوج ، زوجه‌اش را همراه خود برد ، در اين صورت در شرايط فعلى كه به حسب نوع امكنه و نوع اشخاص ، امكان مضاجعت وجود دارد دليلى بر سقوط حق القسم نيست « 1 » .\r\n\r\nتوضيح نكاتى در مورد عبارت شرايع و جواهر :\r\nمرحوم صاحب جواهر ، عبارت شرايع را بدين گونه معنا نموده است كه سفر به سه قسم تقسيم مىشود :\r\n1 - سفر انتقالى ( نقله ) از يك مكان به مكان ديگر\r\n2 - سفر اقامت كه ولو براى تجارت و كسب مىرود ولى حداقل ده روز در يك مكان اقامت مىكند\r\n3 - سفر غيبت كه براى تجارت و امثال آن مىرود و اقامتى نيز بين آن رخ نمىدهد .\r\nولى اين چنين معنا نمودن ، خلاف ظاهر عبارت شرايع است ، صاحب شرايع دو قسم بيشتر بيان نكرده : 1 - سفر انتقالى و اقامه 2 - سفر غيبت .\r\nدر سفر نوع اول انتقال از مكانى به مكان ديگر و اقامه در مكان دوم مطرح است . به بيان ديگر نقله و انتقال با « واو » به هم عطف ( تفسيرى ) شده‌اند ، لذا رساننده يك نوع سفر هستند و الا اگر طبق كلام جواهر دو نوع سفر بودند بايد با « او » به هم عطف مىشدند .\r\nسپس مرحوم صاحب جواهر در مراد قائل قيل ، احتمالاتى از كلام علامه رحمه الله و از كلام مبسوط مطرح مىكند و در آخر مىفرمايد : و الاقوى عدم الفرق بين سفر النقله و غيره و بين الخروج بالقرعة و غيره و بين سفر الاقامة و غيره .\r\n\r\n\r\n","description":"","footnote":"\r\n( 1 ) - مرحوم صاحب جواهر در بين فروعات اين مسئله فرموده است : نعم لو سافر باثنتين عدل بينهما فى السفر . . . فان تزوج فى السفر باخرى ، خصّها بثلاث و او بسبع ثم عدل بينهن اذا السفر لايسقط حق الجديده لاطلاق ادلته ، ( جواهر الكلام ، ج 31 ، ص 181 ) . كه مىگوييم : صدور اين احكام نسبت به زمان‌هاى سابق كه امكانات اجراء حق القسم در سفر فراهم نبوده است از عمومات ثبوت حق القسم به دست نمىآيد . بلى مىتواند اين احكام نسبت به امروز درست باشد\r\n","page_name":" 7622 ","page_number":201},
  {"content":"\r\n\r\nالبته مىتوان گفت كه سيره در مورد اين سفرها ، حتى در سفرهايى كه اقامه داشته‌اند و چند روزى در محلى مىمانده‌اند ، حكم به جبران و قضاء نمىكند بلى همانطور كه قبلًا گفتيم روشن است كه اين حكم مخصوص زمان‌هاى سابق است ، ولى اكنون كه مشكلات آن زمان‌ها را ندارد سيره چنين حكمى ندارد .\r\n\r\nاستحباب قرعه در استصحاب بعضى از زوجات\r\nمرحوم صاحب شرايع فرمود : و يستحب ان يقرع بينهن اذا اراد استصحاب بعضهن .\r\nصاحب جواهر رحمه الله دليل اين استحباب را تأسى به پيامبر اكرم صلى الله عليه و آله ذكر مىكند كه اين فعل پيامبر دليل بر مطلوبيت است نه بر وجوب و در قبال آن ، اصل ، عدم وجوب است .\r\n\r\nطريق قرعه\r\nمرحوم صاحب جواهر مىفرمايد : كيفيت قرعه روش‌هاى مختلفى دارد و منحصر در طريقى خاص نمىباشد ، ولى در كشف اللثام و مسالك طرقى براى قرعه ذكر كرده‌اند كه صاحب جواهر آن طرق را بيان مىكند و مىفرمايد : لابأس به اذا اراد بذلك احدالافراد اذلادليل على تعيين ذلك فى كيفيتها و الامر سهل .\r\n\r\nعدول از قرعه\r\nدر ادامه صاحب شرايع مىفرمايد :\r\nو هل يجوز العدول عمن خرج اسمها الى غيرها ؟ قيل : لا لانها تعينت للسفر و فيه تردد\r\nدليل كسانى كه قائل به عدم عدول شده‌اند اين است كه خاصيت و فايده قرعه ، خارج نمودن مسئله از ابهام است . پس با قرعه ، واجب مىشود ولو اصل قرعه مستحب بود .\r\nدر قبال اين قول ، بعضى ديگر گفته‌اند : قرعه الزام آور نيست . مرحوم صاحب جواهر فرموده است اقوى چنين است ، زيرا اصل ، عدم وجوب است و خاصيت قرعه نيز عمل به استحباب است ، يعنى مطابق قرعه اگر عمل نمود كار مستحبى\r\n\r\n","description":"","footnote":"","page_name":" 7623 ","page_number":202},
  {"content":"\r\n\r\nانجام داده است و بدون قرعه هيچ استحبابى ندارد .\r\n\r\nحق القسم ، حق مشترك بين زوج و زوجة\r\nمتن شرايع :\r\nالقسم حق مشترك بين الزوج و الزوجة لاشتراك ثمرته فلو اسقطت حقها منه كان للزوج الخيار .\r\nمرحوم محقق شروع به بررسى مسائلى راجع به قسم نموده است ؛ به عنوان مقدمه مىگوييم :\r\nقبلًا بحثى در اصل حق القسم داشتيم كه آيا حق القسم ، حق مطلق است يا حق مشروط به شروع مشهور قائل به مطلق بودن حق القسم بودند كه مختار ما نيز همين بود . ولى ظاهر ابتدايى كلام صاحب شرايع رحمه الله اين بود كه حق القسم ، حق مشروط است ( البته اين كه مراد ايشان اين باشد زياد واضح نبود ) ايشان فرمود و هو اشبه ولى ايشان فروعى را ذكر مىكند كه فقط بر اساس و مبناى مطلق بودن حق القسم تصحيح مىشود و الا اگر به مشروط بودن حق القسم ، قائل باشيم ديگر قسم ، حق مشترك نمىشود ، بلكه فقط حق زوج مىگردد .\r\nبراى رفع اين اشكال ، چند توجيه و احتمال وجود دارد :\r\n1 - بگوييم صاحب شرايع رحمه الله طبق قواعد به مشروط بودن حق القسم قائل است ، ولى شهرت قوى منشأ شده كه رفع يد از آن قواعد كند و در مسائل ، طبق نظريه مشهور مشى نمايد .\r\n2 - مرحوم شهيد ثانى فرموده است : مراد از حق در اين عبارت شرايع ، اعم از حق الزامى و حق آدابى ( استحبابى ) است ، يعنى زوجين هر دو ذى حق هستند ، منتها حق زوج ، حق الزامى است و حق زوجه ، حق غير الزامى است ، پس زوجين در جامع ذى حق بودن مشتركند .\r\n3 - مرحوم صاحب جواهر مىفرمايد : اين توجيه مسالك فى غير محله است ( و\r\n\r\n","description":"","footnote":"","page_name":" 7624 ","page_number":203},
  {"content":"\r\n\r\nاحتياجى به اين توجيه نداريم ) زيرا اين عبارت شرايع ، بنابر هر دو نظريه در حق القسم ، صحيح مىباشد « 1 » . بنابر قول حق مطلق ، مطلب واضح است و بنابر حق مشروط هم ، عند حصول الشرط ، حق براى طرفين ( زوجين ) حاصل مىشود « 2 » .\r\nمنظور از اسقاط در اينجا چيست ؟\r\nدر اسقاط حقوق ، حق با نفس اسقاط ، ساقط شده و ديگر عود نيز نمىنمايد .\r\nهمچنين در ابراء اموالى كه ما فى الذمه است با ابراء ، ما فى الذمه ساقط شده و ديگر عود نمىنمايد . يعنى الى الابد ساقط شده و شخص نمىتواند مطالبه آن را بنمايد . لذا مرحوم صاحب جواهر مىفرمايد : و الظاهر ان المراد بالاسقاط هنا الاذن منها لاانه كاسقاط الحقوق التى تسقط بالاسقاط على وجه لم يكن لصاحب الحق ، العود اليه ولا انه من قبيل ما فى الذمه . و اذن نيز قابل استمرار است يعنى هم حدوث و هم بقائش دائرمدار اذن دهنده است ( نه آنكه مثل اسقاط يا ابراء كه فقط حدوثش به دست صاحب حق است باشد . « 3 » )\r\n\r\nهبه حق القسم\r\nمتن شرايع :\r\nولها ان تهب ليلتها للزوج او بعضهن مع رضاه\r\nمعلوم شد كه حق القسم ، حق مشترك است پس زوجه مىتواند اين حق را به\r\n\r\n\r\n","description":"","footnote":"\r\n( 1 ) - قال : بناء على وجوبه مطلقاً . . . بل و على المختار ايضاً . على معنى انه حيث يجب ولو بالشروع يكون مشتركا بينهما\r\n( 2 ) - ظاهراً حق با مرحوم صاحب جواهر مىباشد . در خيلى از موارد و در ابواب مختلف روايى عرض كرده‌ايم كه اگر در موردى ابتدائاً حكم مسئله بيان شود اخذ به اطلاق مىشود ، اما اگر مخاطب يا سائل حكم مسئله را مىداند و گوينده حكم فروع مسئله را مىگويد ديگراخذ به اطلاق آن نمىشود كانه با آن شرايطى كه خود موضوع دارد حكم فروع را مىگويد . در اينجا هم كه مرحوم محقق در مقام بيان احكام فرعى قسم است با حفظ شرايط موضوع ، حكم را بيان مىكند\r\n( 3 ) - مرحوم صاحب جواهر دليل اين مطلب را چنين بيان كرده است : و ذلك لانه استمتاع فى زمان مستمر فما دامت مستمرة هى على الاذن فى ذلك كان ساقطا ، فاذا رجعت عن الاذن كان الحق لها ، و حضرت استاد مدظله فرموده‌اند : ايشان مطلب را به عنوان اصل مسلم فرموده و از آن ردّ شده است ، ولى بايد در روايات مسئله مقدارى فحص نمود تا روشن شود كه آيا در آنها تعبيرى است كه از قبيل اذن باشد يا نه ؟\r\n","page_name":" 7625 ","page_number":204},
  {"content":"\r\n\r\nزوج يا زوجه‌هاى ديگر شوهرش هبه كند . البته رضايت زوج در صحت اين هبه ، دخيل است . زوج نيز نسبت به اين حق القسم خاص داراى حق بود ، پس مىتواند به اين هبه ، رضايت ندهد .\r\nهمچنين اگر به زوجه‌هاى ديگر هبه كند ، قبول آنها نيز دخيل است ، زيرا يكى از شرايط هبه ، قبول متهب است .\r\nمرحوم صاحب جواهر فرموده است از اين مطلب نتيجه‌گيرى مىكنيم كه ممكن است بگوييم تمام احكام هبه در اينجا جارى است . به بيان ديگر ولو در اينجا موضوعاً هبه صادق نيست ( زيرا موهوب بايد اعيان باشد و در اينجا ، حق القسم از حقوق است ) اما به وسيله دليل شرعى ، ممكن است بگوييم كه تمامى احكام هبه در اينجا وجود دارد ، پس فقط به وسيله نص وارد در مسئله و فتاوى ، تعلق هبه به غير عين را خارج نموديم « 1 » . ( موضوعاً در حالى كه حكماً آن را هبه مىدانيم )\r\nسپس مرحوم صاحب جواهر مىفرمايد : ولى انصاف اين است كه بگوييم : اين اطلاق هبه در نص ( و استفاده تنزيل از آن ) در بعضى از احكام هبه است نه در تمامى احكام هبه « 2 » .\r\nشايد از اين احتمال آخرى مرحوم صاحب جواهر بعضى استفاده كنند كه ايشان از نظر خود مبنى بر احتياج به قبول ، برگشته است ، ولى با دقت در عبارات ايشان مشخص مىشود كه ايشان هر چند اين احتمال اخير را داراى رجحان مىداند ( كه بعضى از احكام هبه حمل شود نه تمامى آنها ) ولى نمىخواهد از نظر\r\n\r\n\r\n","description":"","footnote":"\r\n( 1 ) - تعبير مرحوم صاحب جواهر تعبير خوبى نيست . بهتر بود مىفرمود : هر چند لغتاً هبه نيست ولى به وسيله نص و فتوى ، شرعاً احكام هبه را حمل نموده است\r\n( 2 ) - مرحوم صاحب جواهر دو جمله دارد يكى به صورت سالبه كليه و ديگرى به صورت موجبه جزئيه كه توهم تناقض بين آنها مىشود ولى مراد عبارت ايشان چنين است كه هيچ كدام از احكام اختصاصى هبه جارى نيست ( در سالبه كليه ) و بعضى از احكام مشترك بين هبه و غير هبه جارى است ( در موجبه جزئيه ) پس رفع تناقضِ متوهم مىشود\r\n","page_name":" 7626 ","page_number":205},
  {"content":"\r\n\r\nخود مبنى بر لزوم قبول طرف مقابل ، رجوع نمايد تا آن را از ايقاعات ( مثل اسقاط يا ابراء ) بداند نه از عقود .\r\nپس در صحت اين هبه ، قبول زوج به صورت مطلق و قبول زوجه ديگرى كه به او هبه شده به صورت مشروط و مخصوص ، شرط مىباشد .\r\n\r\nاسقاط زوج حق خود را از حق القسم\r\nمرحوم صاحب جواهر در ادامه مىفرمايد : و منه يعلم صورة العكس و هى لو اسقط هو حقه من ذلك ، كانت الزوجة بالخيار للاشتراك المزبور و لعل اقتصار المصنف باعتبار كون الغالب وقوع ذلك .\r\nولى مىگوييم : بايد ملاحظه نمود آيا چنين غلبه معتنابهى وجود دارد . ما حس نمىكنيم كه چنين غلبه‌اى وجود داشته باشد كه به خاطر آن ، مرحوم صاحب شرايع ، فقط حكم يك طرف مسئله را متعرض شود و طرف ديگر را ذكر ننمايد . ما احتمال مىدهيم كه به خاطر نكته‌اى مرحوم محقق ، چنين كرده است و آن اينكه احتمالًا حق القسم زن با حق القسم مرد متفاوت باشد . به بيان ديگر حق القسم زن از حقوقى است كه در روايات ، درباره آن ، گفته شده مىتواند با بذل مصالحه كند يا معاوضه نمايد ولى حق القسم مرد از حقوق نيست بلكه از احكام شرعى است .\r\nدر توضيح اين مطلب مىگوييم : حق دو نوع اطلاق دارد . يكى همين تعبير حق رايج است و ديگرى آن است كه در بعضى موارد به احكام شرعى كه قابل اسقاط و انتقال نيستند حق اطلاق مىشود . مثلًا ظاهراً به نفقات واجب اقارب غير از زوجه ، حق اطلاق مىشود ، در حالى كه از حقوق هم نيست . همچنين در موردى كه شخصى در حال جان دادن است و شخصى ديگر مىتواند او را نجات دهد اگر او را نجات ندهد به گردن اين شخص حق دارد و ظلم نموده ، ولى شخص مشرف به موت نمىتواند حق خود را ساقط نمايد . يا در مورد حيات نمىتوان گفت من حق خود را ساقط نمودم تو مرا بكش . اين حرمت قتل نفس از احكام شرعى است و از\r\n\r\n","description":"","footnote":"","page_name":" 7627 ","page_number":206},
  {"content":"\r\n\r\nحقوقى است كه قابل اسقاط ، معاوضه و نقل نمىباشد .\r\nحال در اين بحث نيز مىگوييم : حق القسم و حق استمتاع و مباشرت زوج ، به حسب متفاهم عرفى و يا ارتكازات متشرعه ، از احكام است نه از حقوق قابل اسقاط و انتقال . لذا ممكن است مرادِ عبارت شرايع چنين باشد كه زوجه با اسقاطش ، حق خود را ساقط مىكند و با عدم ذكرِ اسقاط زوج برساند كه زوج اسقاط هم بكند ، باز هم ساقط نمىشود . چنين احتمالى در عبارت وجود دارد .\r\n\r\nتوضيح استاد مدظله پيرامون اطلاق « هبه » در اين بحث\r\nمشاهده مىشود كه اصوليين براى امر چندين معنا قائل هستند ( حتى بعضى تا 15 معنا قائل شده‌اند ) و مىگويند امر به اشتراك لفظى داراى اين معانى مختلف است كه قبلًا نيز گفته‌ايم اين اشتباه فاحشى است . زيرا مىبينيم تمام اين معانى براى امر كه در لغت عربى وجود دارد در لغات ديگر مثل فارسى و تركى و . . . هم وجود دارد . همچنين در بعضى الفاظ ديگر نيز چنين است ( مثل لفظ عين در عربى ) و عادتا نمىتوان گفت كه بدون علت و صرفاً از روى تصادف اين الفاظ در هر لغت و زبانى كه به كار مىروند داراى اين چند معنا هستند . پس براى رفع اين استبعاد بايد يا به اشتراك معنوى قائل شد كه لفظ در مقابل جامع اين معانى وضع شده است ( و آن لفظ هم در تمامى زبان‌ها براى آن جامع وضع شده ) و معانى مختلف مصاديق آن جامع هستند يا به حقيقت و مجاز قائل شد كه يك معناى حقيقى وجود دارد و بالمشابهة ، چندين معناى مجازى كه آنها تنزيلا و مشابهتاً و توسعاً اطلاق مىشوند .\r\nحال در بحث ما هم ملاحظه مىشود كه هبه ، هم به اعيان و هم به ديون و هم به حقوق اطلاق مىشود . مثلًا مىگويند : ما فى الذمه او را بخشيدم يا اگر حقى بر گردن كسى دارد مىگويد بخشيدم ( اين ببخشيد كه ما ، متعارفاً مىگوييم از همين باب است ) و اين مطلب در زبان‌هاى مختلف هم به همين گونه است . پس اين\r\n\r\n","description":"","footnote":"","page_name":" 7628 ","page_number":207},
  {"content":"\r\n\r\nاطلاق نمىتواند به جهت اشتراك لفظى باشد . حال اگر يكى از اين معانى ( استعمال در عين ) معناى متبادر از هبه باشد بايد قائل شويم كه اطلاق هبه در بقيه معانى ( دين و حق ) از باب مجاز و توسع است . يكى از اين معانى مجازى كه همه استعمال مىكنيم ( و مىگوييم ببخشيد ) معناى اسقاط است ( يعنى حقى كه بر من دارى را اسقاط كن ) پس گاهى با لفظ هبه ، خاصيت اسقاط وجود دارد ( مثل هبه حقوق ) و گاهى خاصيت تمليك وجود دارد ( مثل هبه دين به شخص ديگر ) و در اين گونه موارد نيز با اطلاق لفظ نمىخواهند تنزيلى انجام دهد تا ملاحظه شود در شرع چه احكامى براى هبه وجود دارد تا همه اين احكام ، در اينجا هم پياده شود .\r\nحال در بحث ما هم ( از اين مقدمات ) مشخص شد كه هبه حقيقى وجود ندارد .\r\nپس ديگر ، شرايطى كه در باب هبه حقيقى لازم بود در اينجا لازم نيست . مثلًا در هبه حقيقى ، قبول موهوب له معتبر است ولى در اينجا ديگر دليلى نداريم كه قبول موهوب له ( زوج يا زوجه‌هاى ديگر ) شرط باشد ( بلى زوج از اين جهت كه در ثمره حق القسم شريك است رضايتش معتبر است ) پس وقتى زوجه ، حق القسم خود را به زوجه ديگر هبه كند اگر معناى اسقاط را بدهد ، آن زوجه موهوب له ، حقى پيدا نمىكند كه از زوج ، بعداً مطالبه كند و اگر به معناى تمليك باشد ، آن زوجه موهوب له داراى حق مىشود و مىتواند بعداً از زوج مطالبه كند .\r\nاز اين كلام معلوم شد كه از هبه ، معناى حقيقى آن مراد نيست . حال از معانى مجازى هبه ( اسقاط و تمليك ) كدام يك در اينجا صادق است ؟\r\nاز مجموع كلمات فقهاء و عرف استفاده مىشود كه هبه ، تمليك مجانى عين است . مراد از اين عين ، ما يقابل الدين نيست بلكه ما يقابل الحق و المنفعه مراد است ، پس هبه ، تمليك عين است ، خواه عين خارجى يا عين كلى .\r\nالبته در صحت هبه دين و ما فى الذمه ، اختلاف و بحثى واقع شده است از آن جهت كه شرعاً يكى از شرايط تمليك مجانى كه تعبير ديگرى از هبه است علاوه بر\r\n\r\n","description":"","footnote":"","page_name":" 7629 ","page_number":208},
  {"content":"\r\n\r\nقبول ، قبض است . مخالفين صحت هبه دين مىگويند : اگر طلبكار ، دين را به مديون ، تمليك مجانى كند ، قبض بدون مشكل است ، زيرا نزد خود اوست مثل عين موجود خارجى مال زيد ، وقتى دست عمرو است و زيد ، آن را به عمرو تمليك مىكند كه قبض آن بدون اشكال است و ديگر لازم نيست كه از دست عمرو بگيرند و دوباره او قبض كند ولى اگر طلبكار ، دين را به غير مديون تمليك مجانى كند ( هبه كند ) شرط قبض و اقباض ، مشكل مىشود . پس موهوب له ، مالك ما فى الذمه نمىشود و هبه تصحيح نمىگردد . ولى موافقين صحت هبه دين مىگويند كه شرطيت قبض در هبه ، در هبه اعيان خارجى است و ادله شرطيت ، شامل اعيان فى الذمه نمىشود . بلى اگر كسى از اين ادله ، الغاء خصوصيت كرد و حكم آن را به ما فى الذمه سرايت داد در تصحيح هبه دين دچار مشكل مىشود . ولى از آنجا كه اين طور موارد مبادى قضايايش از ارتكازات نيست ، الغاء خصوصيت خيلى مشكل است .\r\nنتيجه مىگيريم كه على اى تقدير ، تمليك مجانى ( هبه ) نسبت به من عليه الدين ، به خاطر عدم احتياج به قبض خارجى مشكلى ندارد . پس در اين موارد ، هم مفهوم عرفى هبه صادق است و هم از لحاظ شرعى صحيح مىباشد .\r\nنكته‌اى در اينجا وجود دارد كه وقتى به صحت تمليك مجانى نسبت به من عليه الدين قائل شديم ، ما به اينكه ابتداء ملكيت آناًمائى براى مديون حاصل مىشود و سپس ساقط مىشود ( چنانچه بسيارى چنين فرموده‌اند مثل مرحوم شيخ انصارى و مرحوم آقاى سيد ابوالحسن اصفهانى ) قائل نيستيم بلكه مثل مرحوم صاحب جواهر ، ملكيت آناًمائى را منكر مىشويم و مىگوييم ملكيت آناًمائى ، اعتبار عقلايى ندارد و فقط به درد بحث‌هاى مدرسه‌اى و طلبگى مىخورد « 1 » . و اين كلام نيز منافات با اينكه بگوييم بيع تمليك به عوض است و\r\n\r\n\r\n","description":"","footnote":"\r\n( 1 ) - خود مرحوم شيخ انصارى در بحث حقوق مىگويد : حقوق ، قابل انتقال به من عليه الحق نيست و خود شخص نمىتواندذى حق بر خودش باشد ، بلكه بايد من له الحق و من عليه الحق ، دو نفر باشند\r\n","page_name":" 7630 ","page_number":209},
  {"content":"\r\n\r\nهبه تمليك مجانى است ندارد ؛ زيرا مىگوييم در اينها انشاء ملكيت مىشود ، ولى با اين انشاء ، شرع مقدس ، اعتبار سقوط كرده است .\r\nاكنون در مسئله مورد بحث مىگوييم : اگر زوجه ، حق القسم خود را به زوج ، هبه ( تمليك مجانى ) مىكند ، در اين صورت ، اسقاط مطلق صدق مىكند ولى اگر زوجه ، حق القسم خود را به زوجه‌هاى ديگر شوهرش ، هبه ( تمليك مجانى ) كرد ، معنايش اسقاط نسبى ذمه زوج نيست ( ولو نتيجه‌اش اسقاط نسبى است ) چنانچه مرحوم صاحب جواهر فرموده است بلكه اين هبه ، ظهور در تمليك دارد لذا آن زوجه موهوب له ، ذى حق مىشود و اگر زوج در آن شب ، نه نسبت به واهبه و نه نسبت به موهوب له ، حق القسم را انجام نداد ، موهوب له طلبكار مىشود .\r\nهمچنين در مورد تسرى احكام هبه واقعى به هبه‌هاى مجازى ( اسقاط و تمليك ) مىگوييم : بحث در 2 شرط واقع مىشود :\r\nشرط اول : قبض ؛ در موردى كه زوجه ، حق القسم را به زوج هبه كند كه معناى اسقاط مىداد ، قبض شرط نمىباشد ، ولى در مورد هبه به غير زوج ( هبه به زوجه‌هاى ديگر ) كه معناى تمليك مجانى مىداد ، بر اساس قواعد - چنانچه گذشت - بستگى به اين دارد كه از شرطيت قبض در اعيان خارجى به ديون و حقوق نيز - با الغاء خصوصيت - تعدى بكنيم يا نه ، و گفتيم ، الغاء خصوصيت مثل انصراف و اطلاق مربوط به ارتكازات است و خيلى نمىتوان براى رد يا قبول آن ، اقامه برهان نمود .\r\nشرط دوم : قبول ؛ بلااشكال در هبه‌هاى حقيقى ، قبول شرط است و اما در هبه‌هاى مجازى ، در موردى كه زوجه ، حق القسم را به زوج هبه كند ، گفتيم كه هبه به معناى اسقاط و ابراء است و به حسب متفاهم عرفى و معمول فتاواى فقهاء ، ابراء از ايقاعات است ، پس قبول شرط نيست ( حتى گاهى در ابراء و اسقاط ، طرف\r\n\r\n","description":"","footnote":"","page_name":" 7631 ","page_number":210},
  {"content":"\r\n\r\nمقابل ، متوجه نمىشود و ابراء و اسقاط هم صحيح است ) و در موردى كه زوجه ، حق القسم را به زوجه‌هاى ديگر هبه كند ، از لحاظ اصل عملى ، اصل ، عقد بودن است زيرا نمىدانيم با نفس ايجاب و بدون اينكه قبول ، ضميمه آن شود ، وضع از حالت سابقه ، تغيير پيدا كرده است يا نه ؟ ( البته اين اصل استصحاب در شبهات حكميه است كه مرحوم آقاى خويى بر اساس اشكالى و ما بر اساس اشكالى ديگر ، آن را جارى نمىدانيم ولى معمول فقهاء آن را جارى مىدانند ) و از لحاظ دليل اجتهادى ، بعضى در موارد مشابه اين مورد به « المؤمنون عند شروطهم » تمسك كرده‌اند كه مثلًا اين زوجه با انشاءاش ملكيت را براى زوجه ديگر انشاء نموده است و المؤمنون عند شروطهم صحت اين انشاء را اقتضا مىكند خواه زوجه ديگر قبول كند و خواه قبول ضميمه اين انشاء نشده باشد . ولى ما عرض مىكنيم كه « المؤمنون عند شروطهم » و   « أَوْفُوا بِالْعُقُودِ »   الزام بما هو مشروع است نه آنكه معنايش ، صحت شروط و صحت عقود باشد ، يعنى اگر شك كرديم كه آيا اين شىء مشروع كه به آن ملتزم شده ، لازم الاجراء است يا نه ، با المؤمنون عند شروطهم و اوفوا بالعقود لازم الاجراء مىشود ولى اگر اصل آن شىء را نمىدانيم مشروع و صحيح است يا نه ، به وسيله اوفوا بالعقود و المؤمنون عند شروطهم نمىتوانيم شرعيت آن را اثبات نماييم . پس با تمسك به چنين عموماتى نمىتوانيم ثابت نماييم كه اصل اولى ، ايقاع است . بلى اگر بناى عقلاء در يك مسأله‌اى به ايقاع يا عقد بودن ، ثابت شد و شرع هم ، ردع نكرده بود آن را مىپذيريم « 1 » ولى اگر بناء عقلاء روشن نبود « 2 » به چنين عموماتى نمىتوان تمسك كرد . در اينجا هم نمىتوان گفت كه در هبه واقعى و حقيقى ، بدون قبول ، ملكيت براى موهوب له حاصل نمىشود ولى در هبه‌هاى مجازى ( حق و دين ) قبول شرط\r\n\r\n\r\n","description":"","footnote":"\r\n( 1 ) - مثل نذر كه لازم نيست منذورله قبول بكند و با نفس نذر ، ملك منذور له مىشود\r\n( 2 ) - مثل وقف و وصيت\r\n","page_name":" 7632 ","page_number":211},
  {"content":"\r\n\r\nنيست و بدون آن هم ، ملكيت براى موهوب له حاصل مىشود .\r\nنتيجه مىگيريم كه از لحاظ دليل اجتهادى هر كس بر اساس مبناى مورد قبول خود در جريان يا عدم جريان استصحاب در شبهات حكميه ، بايد عمل نمايد ولى از لحاظ اصل عملى ، اصل با عقد بودن و شرطيت قبول مىباشد .\r\n\r\nبررسى روايى مسئله\r\nو اما از لحاظ دليل روايى ، دو روايت در مسئله ، مطرح شده است :\r\n1 - روايت مرسلى از پيامبر صلى الله عليه و آله ان سودة بنت زمعه لما كبرت وهبت نوبتها لعايشة فكان النبى صلى الله عليه و آله يقسم لها يوم سوده و يومها « 1 »\r\nاين روايت علاوه بر مشكل سندى و عدم نقل در جوامع حديثى شيعه ، در دلالت هم دچار اشكال است ، زيرا نمىرساند عايشه ، ذى حق مىشده است يا نه ؟ ممكن است بگوييم كه به عنوان ذى حق نبوده است ، بلكه فقط اجازه سوده بوده است ( خواه اجازه مطلق و خواه اجازه مشروط ) به خصوص اينكه اين روايت در مورد پيامبر صلى الله عليه و آله است كه نمىتوان قائل شد حق القسم واجبى بر عهده پيامبر صلى الله عليه و آله مىآمده تا آن را اين چنين ادا مىكرده است .\r\n2 - روايت على بن جعفر عليه السلام عن اخيه موسى عليه السلام : قال : سألته عن رجل له امرأتان ، قالت احداهما : ليلتى و يومى لك يوما او شهراً او ما كان ، ايجوز ذلك ؟ قال : اذا طابت نفسها و اشترى ذلك منها فلابأس « 2 » .\r\nاز لحاظ سندى ، اين روايت راما بدون اشكال مىدانيم ( چنانچه خواهد آمد ) و اما از لحاظ دلالى ، از اين روايت استفاده مىشود كه حق القسم به خاطر اينكه مىتوان آن را خريد و فروش نمود ( مصالحه نمود ) از احكام نيست ، بلكه از حقوق قابل نقل و انتقال است . اگر كسى بگويد اين قابليت انتقال محدود است ، يعنى\r\n\r\n\r\n","description":"","footnote":"\r\n( 1 ) - جواهر الكلام ، ج 31 ، ص 186 به نقل از سنن البيهقى ، ج 7 ، ص 296\r\n( 2 ) - جامع الاحاديث ، ج 26 ، ص 368 . ( ح 1 ، باب 4 ، از ابواب القسم )\r\n","page_name":" 7633 ","page_number":212},
  {"content":"\r\n\r\nفقط به زوج قابل انتقال است نه به زوجه‌هاى ديگر بايد دليل خاص اقامه كند كه چنين دليلى هم وجود ندارد . از طرفى مخالفى هم در مسأله از فقهاء ديده نشده است . هر چند اين مسئله ( انتقال به زوجة ديگرى ) در خيلى از كتب مطرح نشده است ، ولى به نظر فقيهى برخورد نكرديم كه مسئله را عنوان كرده باشد و بين انتقال به زوج و انتقال به زوجه‌هاى ديگر فرق گذاشته باشد .\r\nپس قابليت انتقال به زوج يا زوجه‌هاى ديگر از روايت به دست مىآيد . ولى اينكه قبول موهوب له را هم لازم دارد ، روايت متعرض آن نيست . پس بايد ملاحظه نمود كه آيا اين زوجه كه حق خود را هبه مىكند شوهر را ذى حق قرار مىدهد ؟ يعنى حق استمتاع از زوجه ديگر را در شب مخصوص خود به زوج مىدهد . به بيان ديگر ، ذاتاً حق انتفاع از زوجه ديگر را شوهر ، بدون اشكال دارد ولى چون اين حق در اين شب متعلق به اين زوجه مىخواست واقع شود ، زوج نمىتوانست از زوجه ديگر در اين شب منتفع شود ، ولى اكنون ، اين زوجه حق خود را به صورت نسبى اسقاط كرده است . پس زوجه ديگر ذى حق نمىشود و احتياجى به قبول او نيست ( اسقاط است نه تمليك ) و يا اينكه زوجه واهبه ، زوجه ديگر ( موهوب له ) را ذى حق مىگرداند ( تمليك مجانى باشد نه اسقاط ) پس احتياج به قبول زوجه ديگر هم هست . در اينجا بحث‌هاى قواعدى سابق مطرح مىشود كه بايد بر اساس مبناى منتخب ، عمل نمود .\r\n\r\nرجوع زوجه واهبه از هبه خود\r\nمتن شرايع : اذا وهبت و رضى الزوج صح ولو رجعت كان لها و لكن لايصح فى الماضى بمعنى انه لايقضى و يصح فى المستقبل ولو رجعت و لم يعلم ، لم يقض مامضى قبل عمله .\r\nگفتيم اين هبه ، هبه حقيقى نيست ، اگر هبه حقيقى بود راجع به هبه زوج و زوجه به همديگر ، محل بحث است كه بتوانند رجوع كنند ، ولى مراد از هبه در اينجا اذن است پس قبلًا اذن داده بود ولى اكنون - بقائاً - نمىخواهد اذن بدهد ،\r\n\r\n","description":"","footnote":"","page_name":" 7634 ","page_number":213},
  {"content":"\r\n\r\nپس مىتواند رجوع كند . بلى اگر مراد از هبه در اينجا ، اسقاط و ابراء بود ديگر عقلايى نيست كه بتواند رجوع كند .\r\nاگر زوجه ، رجوع از هبه خود نمود و به زوج اطلاع نداده بود كه من از هبه‌ام رجوع نموده‌ام ، در مورد تدارك و قضاء معمولًا فقهاء مىگويند : زوج بدهكار نيست . ولى در مسالك فرموده است : و كذا ما فات قبل علم الزوج بالرجوع لا يؤثر فيه الرجوع و لايقضى ، لانه لم يظهر منه ميل و لاتقصير حيث لم يعلم . و فى المسألة وجه انه يقضى كما قيل بانعزال الوكيل قبل العلم بالعزل و الحق الاول « 1 » . كه مرحوم صاحب جواهر در صدد برآمده است اين وجه ديگر را كه خلاف مشهور هم هست تقويت كند و فرموده : زوج ، حق ديگرى را تلف كرده ، پس ضامن است ولو معذور بوده است .\r\nالبته مىگوييم : در اين گونه موارد كه مالك ، اذن در اتلاف معاوضى بدهد ، تالف ضامن نيست در متعارف اذن‌ها و مخصوصاً اذن‌هاى بى عوض ، مسلماً تالف ضامن نيست ، علاوه بحث در جايى است كه زوج ، اطلاعى ندارد كه زوجه از اذنش رجوع كرده است ، پس چون زوجه به او اعلام نكرده است مىتوان گفت كه خود زوجه ( مالك ) منشأ اتلاف شده است ، پس تلف مستند به خود اوست و چنين تلفى ضمان نمىآورد .\r\n\r\nمعاوضه حق القسم\r\nمتن شرايع : ولو التمست عوضا عن ليلتها فبذله الزوج هل يلزم ؟ قبل : لا لانه حق لايتقوم منفردا فلاتصح المعاوضة عليه ؛\r\n\r\nاقوال فقهاء :\r\nدر مراجعه به اقوال فقهاء ، تا زمان مرحوم شهيد ثانى ، كسى كه قايل به صحت معاوضه باشد يافت نشد ، بلكه اكثراً ، مسئله را عنوان نكرده‌اند . كسانى كه مسئله را\r\n\r\n\r\n","description":"","footnote":"\r\n( 1 ) - مسالك الافهام ، ج 8 ، ص 341\r\n","page_name":" 7635 ","page_number":214},
  {"content":"\r\n\r\nعنوان كرده‌اند مرحوم شيخ طوسى در مبسوط « 1 » ، مرحوم علامه در قواعد « 2 » و ارشاد « 3 » ، مرحوم شهيد اول در لمعه « 4 » و مرحوم صيمرى در غاية المرام « 5 » هستند كه نظر به عدم صحت معاوضه دارند و مرحوم محقق در شرايع « 6 » و مرحوم علامه در تحرير « 7 » مردد هستند . ولى مرحوم شهيد ثانى در مسالك كلام شيخ رحمه الله را نپذيرفته است « 8 » . ظاهر كلام مرحوم سبزوارى در كفايه « 9 » و مرحوم فيض در مفاتيح « 10 » و فاضل اصفهانى در كشف اللثام « 11 » هم ، چنين است . مرحوم صاحب حدائق « 12 » و مرحوم صاحب جواهر « 13 » هم ، صريحاً مطلب شيخ رحمه الله را تام نمىدانند .\r\nدر متأخرين هم ، هر چند در متن وسيله النجاة مرحوم اصفهانى ، اين مسئله ( معاوضه ) مطرح نيست « 14 » ولى در حاشيه ، مرحوم آقاى گلپايگانى ، قايل به صحت شده‌اند « 15 » .\r\n\r\n\r\n","description":"","footnote":"\r\n( 1 ) - مبسوط ، ج 4 ، ص 325 : قال فيه و متى ارادت ان تأخذ العوض على ليلتها بان تبيعها من زوجها او ضرة من ضراتها لم يجزذلك لان العوض فى مقابلة عين او منفعة و ليس هذا عين و لامنفعة بل هو مأوى و مسكن\r\n( 2 ) - قواعد الاحكام ، ج 3 ، ص 89 . قال فيه : ولو عاوضها عن ليلتها بشى لم تصح المعاوضة لان المعوض كون الرجل عندها فترد ما اخذته و يقضى لانه لم يسلم لها العوض\r\n( 3 ) - ارشاد الاذهان ، ج 2 ، ص 32 . قال فيه : ولايلزم العوض لو اصطلحا عليه\r\n( 4 ) - اللمعه الدمشقيه ، ص 173 . قال فيه : ولايصح الاعتياض عن القسم فيجب رد العوض\r\n( 5 ) - غاية المرام فى شرح شرايع الاسلام ، ج 3 ، ص 166\r\n( 6 ) - محقق رحمه الله در همين بحث شرايع ، ايشان از طرفى ، عدم صحت را به قبل نسبت مىدهد و از طرفى دليل آن را ذكرمىكند\r\n( 7 ) - تحرير الاحكام ، ج 3 ، ص 588\r\n( 8 ) - مسالك الافهام ، ج 8 ، ص 348 . قال فيه : ووجهه منع انحصار المعاوضه فى الامرين ( فى مقابلة عين او منفعة ) لجوازالمعاوضه بالصلح على حق الشفعة و التحجير و نحوهما من الحقوق مع ان فى رواية على بن جعفر ما يدل على جواز شرائه منها لانه روى عن اخيه . .\r\n( 9 ) - كفاية الاحكام ، ج 2 ، ص 261 . قال فيه : هل يصح المعاوضه على هذا الحق من الزوج او غيره من الضرات ؟ قيل : نعم و قيل : لا و يدل على الاول رواية على بن جعفر\r\n( 10 ) - مفاتيح الشرايع ، ج 2 ، ص 293 . قال فيه : و هل يصح المعاوضه عليها للزوج او احدى الضرات بمال ؟ قولان و النص مع‌الجواز\r\n( 11 ) - كشف اللثام ، ج 7 ، ص 510\r\n( 12 ) - حدائق الناظره ، ج 24 ، ص 613\r\n( 13 ) - جواهر الكلام ، ج 31 ، ص 189\r\n( 14 ) - عبارت وسيله اين است : مسأله 3 : فى كل ليلة كان للمرأه حق المبيت يجوز لها ان ترفع اليد عنه و تهبه للزوج ليصرف‌ليله فيما شاء\r\n( 15 ) - وسيلة النجاة ( مع حواشى الگلپايگانى ) ، ج 3 ، ص 214 . حاشيه مرحوم آقاى گلپايگانى در آن عبارت سابق الذكرِ وسيله اين است : بلاعوض او مع العوض و كذا لضرتها\r\n","page_name":" 7636 ","page_number":215},
  {"content":"\r\n\r\nنتيجه مىگيريم كه شهرتى براى صحت معاوضه مخصوصاً بين قدماء وجود ندارد كه اگر به ضعف سند روايت مورد استناد در مسئله قايل شديم ، بخواهيم شهرت را جابر بدانيم و بگوييم وصل اليهم ما لم يصل الينا . پس عمده بررسى روايت مورد استناد است .\r\n\r\nروايت مورد استناد در مسئله معاوضه\r\nمتن روايت : محمد بن احمد بن يحيى عن محمد بن احمد العلوى عن العمركى عن على بن جعفر عن اخيه موسى بن جعفر عليهما السلام قال : سألته عن رجل له امرأتان ، قالت احداهما : ليلتى و يومى لك . يوماً او شهراً او ما كان ، ايجوز ذلك ؟ قال : اذا طابت نفسها و اشترى ذلك منها فلابأس « 1 » .\r\nدر اين روايت ، بيع و شراء حق القسم جايز شمرده شده است و چون متعلق بيع ، اعيان است مراد از بيع در اينجا ، مصالحه كه معناى مجازى بيع و شراء است مىباشد .\r\nبررسى سندى روايت :\r\nدر سند اين روايت ، على بن جعفر از اجلاء است ، عمركى هم ثقه است . تنها كلام و بحث در مورد محمد بن احمد العلوى است . در اسانيد عناوين مختلفى از او داريم از جمله محمد بن احمد العلوى ، محمد بن احمد بن اسماعيل العلوى ، محمد بن احمد بن اسماعيل الهاشمى ، كه همه اينها ، عناوين يك شخص است ، حتى به احتمال مظنون ، محمد بن احمد الكوكبى هم با او متحد است ( طبقه و نسبشان قرن سوم است كه با اتحاد مىسازد ) اين شخص توثيق صريحى ندارد .\r\nمرحوم خويى در روايات او مناقشه مىكند « 2 » ، ولى ما با ايشان ، اختلاف مبنا داشته\r\n\r\n\r\n","description":"","footnote":"\r\n( 1 ) - جامع الاحاديث ، ج 26 ، ص 368 . ( ح 1 ، باب 4 ، از ابواب القسم )\r\n( 2 ) - معجم رجال الحديث ، ج 16 ، ص 61 - 59\r\n","page_name":" 7637 ","page_number":216},
  {"content":"\r\n\r\nو روايات او را قابل اعتماد مىدانيم . ما مىگوييم احمد بن ادريس كه از اجلاى مشايخ است ، كتاب عمركى را به وسيله همين محمد بن احمد العلوى ، مستقيماً و بدون واسطه ، نقل مىكند ( كه مىرساند او را ، عادل و ثقه مىداند ) . همچنين محمد بن على بن محبوب هم كه از اجلاى مشايخ است ، از محمد بن احمد از عمركى نقل روايت مىكند . از طرفى مرحوم صدوق و مرحوم ابن وليد و مرحوم ابوالعباس صيرافى كه سه نقّاد حديث و متخصص علم رجال هستند ، در بررسى كتاب نوادر الحكمة محمد بن احمد بن يحيى ، قريب سى نفر از راويان موجود در اين كتاب را استثناء كرده و گفته‌اند اينها كسانى هستند كه نمىتوان به رواياتشان عمل كرد و بقيه را مىتوان . و اين سه بزرگوار ، روايات محمد بن احمد العلوى را كه از مشايخ محمد بن احمد بن يحيى است جزء مستثنيات ذكر نكرده‌اند ، پس نشان مىدهد او داخل مستثنى منه است .\r\nالبته مرحوم خويى ، روايت اجلاء مشايخ از او را دليل توثيق نمىداند و مىفرمايد سابقين ، اصالة العداله‌اى بوده‌اند . در حالى كه ما مىگوييم متعارف محدثين چنين نبوده‌اند ، بلكه شواذ از آنها ، اصالة العداله‌اى بوده‌اند . همچنين ايشان مىفرمايد : نقل روايت نمىتواند دليل بر وثاقت شيخ راوى باشد . فهذا احمد بن الحسين بن احمد بن عبيد الضبى ، ابونصر ، روى عنه الشيخ الصدوق فى كتاب العلل و العيون و قال فيه : ما لقيتُ انصب منه و بلغ من نصبه انه كان يقول اللهم صلى على محمّد فردا و يمتنع من الصلاة على آله « 1 » . پس اعتمادى به روايت صدوق از او و اعتماد او نيست ، بلكه روايت آنها بر اساس اصالة العداله‌اى بودن است .\r\nولى ما مىگوييم : اين رواياتى كه صدوق از آن ناصبى نقل مىكند يكى در فضائل حضرت على عليه السلام است و ديگرى در كرامتى از كرامات امام رضا عليه السلام « 2 » . و\r\n\r\n\r\n","description":"","footnote":"\r\n( 1 ) - همان ، ج 1 ، ص 70\r\n( 2 ) - رواية الصدوق منه فى علل الشرايع ، ج 1 ، ص 134 و فى عيون الاخبار ، ج 1 ، ص 312 و بعينه فى المعانى الاخبار ، ص 54 . ولابأس بذكرهما تيمماً ، امّاما فى العلل : . . . عن ابى ذر رحمه الله قال سمعت رسول الله صلى الله عليه و آله و هو يقول خلفت انا و على ابن ابى طالب من نور واحد ، نسبح الله يمنة العرش قبل ان يخلق آدم بالفى عام ، فلما ان خلق الله آدم ، جعل ذلك النور فى صلبه و لقد سكن الجنة و نحن فى صلبه و لقد همّ بالخطيئة و نحن فى صلبه و لقد ركب نوح فى السفينة و نحن فى صلبه و لقد قذف ابراهيم فى النار و نحن فى صلبه ، فلم يزل ينقلنا الله عزوجل من اصلاب طاهر الى ارحام طاهرة حتى انتهى بنا الى عبدالمطلب فقسمنا بنصفين ، فجعلنى فى صلب عبدالله و جعل عليا فى صلب ابى طالب و جعل فىّ النبوة والبركة و جعل فى على الفصاحة و الفروسية و شق لنا اسمى من اسمائه ، فذوالعرش محمود و انا محمّد و الله الاعلى و هذا على . و اما رواية المعانى و العيون ؛ قال : سمعت ابابكر الحمامى الفراء فى سكة حرب نيسابور و كان من اصحاب الحديث يقول : اودعنى بعض الناس وديعة فدفنها و نسيت موضعها ، فتحيرت ، فلما اتى على ذلك مدة جائنى صاحب الوديعه يطالبنى بها ، فلم اعرف موضعها و تحيرت و اتهمنى صاحب الوديعة ، فخرجت من بيتى مغموما متحيراً و رأيت جماعة من الناس يتوجهون الى مشهد الرضا عليه السلام فخرجت معهم الى المشهد وزرت و دعوت الله عزوجل ان يبيّن لى موضع الوديعة فرايت هناك فيما يرى النائم كان اتانى فقال لى : دفنت الوديعه فى موضع كذا و كذا فرجعت الى صاحب الوديعة فارشدته الى ذلك الموضع الذى رأيته فى المنام و انا غير مصدق بما رأيت ، فقصد صاحب الوديعة ذلك المكان فحفره و استخرج منه الوديعة بختم صاحبها فكان الرجل بعد ذلك يحدث الناس بهذا الحديث و يحثهم على زيارة هذا المشهد على ساكنه التحية والسلام\r\n","page_name":" 7638 ","page_number":217},
  {"content":"\r\n\r\nنقل چنين رواياتى از طرف معاندين به عنوان جدل نيست ، بلكه برهان است .\r\nيعنى معاند و ناصبى كه هيچ گونه داعى بر نقل كلامى در منقبت ائمه عليهم السلام ندارد و حتى المقدور ، منكر فضائل است . اگر اعترافى به فضائل و مناقب نمود ، در اين نقل ، قولش از قول شيعه متقى ثقه مقدم است ( كاشفيت او اقوى است ) .\r\nهمچنين اضافه مىكنيم از بزرگان و فقهاء سابق ، در هيچ جاى فقه نقل نشده كه روايتى را كه محمد بن احمد در طريق اوست نقد نموده و ضعيف شمرده باشد .\r\nپس نتيجه مىگيريم كه اين روايت ، مورد قبول و اعتماد مىباشد .\r\n\r\nبررسى ادله صحت يا عدم صحت معاوضه بر اساس قواعد\r\nدليل مانعين صحت :\r\nمرحوم شيخ طوسى و ديگران كه به عدم صحت معاوضه قايل شده‌اند در دليل خود فرموده‌اند : عوض بايد از اعيان يا منافع باشد ، در حالى كه حق القسم ، تنها حق همخوابگى ( كون الرجل عندها ) است . پس نمىتوان به صحت معاوضه حكم نمود .\r\nدليل قائلين به صحت :\r\nدر مقابل مانعين ، صاحب جواهر و ديگران فرموده‌اند : دليل شما تام نيست ، زيرا بعضى از حقوق مثل حق خيار و حق شفعه را مىتوان مبادله نمود و همچنين\r\n\r\n","description":"","footnote":"","page_name":" 7639 ","page_number":218},
  {"content":"\r\n\r\nمىتوان آنها را اسقاط نمود و از طرفى ، روايت سابق الذكر هم بر صحت معاوضه ، دلالت مىكند .\r\nنظر استاد مدظله :\r\nمىگوييم اگر هبه حق القسم را هم صحيح بدانيم ، معلوم نيست بتوان به صحت معاوضه قائل شد ، زيرا براى اصل صحت هبه به غير زوج ( يعنى هبه به زوجه‌هاى ديگر ) نص و روايتى نداريم تا بعد بتوان گفت معاوضه صحيح است يا نه ؟ پس بايد ابتدا صحت هبه به غير زوج را بررسى نمود .\r\nاگر كسى مثل صاحب جواهر ، هبه به غير زوج را اسقاط نسبى نسبت به زوج بداند به اين بيان كه هم خوابگى زوج با زوجه ديگر ، ذاتاً محذورى نداشت فقط مانع از آن ، حق اين زوجة بود كه اكنون با اجازه اين زوجه ، آن مانع هم بر طرف شده و بر طبق قاعده گرديده است ، ديگر احتياجى به نص هم ندارد و از آنجا كه اذن از ايقاعات است نه از عقود ، قبول موهوب له ( زوجة ديگر ) هم لازم نيست . ولى اگر كسى ، هبه به غير زوج را تمليك مجانى بداند ، در اينجا سؤالى مطرح مىشود كه آيا با هبه اين زوجه و موافقت زوج ، آن ضره ذى حق مىشود ؟ و حتى آيا در موردى كه زوج ، حداقل يك شب در هر دوره براى خود دارد ( داراى 3 زوجه يا كمتر است ) زوج مىتواند به زوجه بگويد مثلًا اين شب كه حق خود من بود براى تو باشد و تو را ذى حق قرار دادم . پس همانطور كه در شب اختصاصى اين زوجه در هر دوره ، زوج نمىتوانست تخلف كند ، در اين شب هم نتواند تخلف كند ؟ در جواب مىگوييم حكم مسئله زياد معلوم و روشن نيست ؛ زيرا روايات خاص شامل اين مورد نمىشود و چنانچه قبلًا نيز گفتيم بعضى با تمسك به « المؤمنون او المسلمون عند شروطهم » و   « أَوْفُوا بِالْعُقُودِ »   خواسته‌اند چنين هبه و مطلبى را تصحيح نمايند ، ولى ما مكرراً گفته‌ايم كه امثال اين عمومات ، يك حكم تأسيسى نيست . به بيان ديگر ، چنين نيست كه شرع مقدس كه به مقتضاى آيه شريفه  « إِنَّ \r\n\r\n","description":"","footnote":"","page_name":" 7640 ","page_number":219},
  {"content":"\r\n\r\n  الْإِنْسانَ لَفِي خُسْرٍ إِلَّا الَّذِينَ آمَنُوا وَ . . . »   بيشتر افراد بشر را زيانكار مىداند ، بگويد به هر تصميمى كه گرفتيد ، بايد عمل كنيد و من آن را امضاء نمودم ( و اين حكم هم حكمى عام باشد و فقط بعضى موارد به وسيله دليل خاص خارج شود ) بلكه اين عمومات ، الزام ما هو المشروع است . چنانچه نظير اين تعبيرات در لسان عرف هم وجود دارد و از آن ، بيشتر از اين مقدار فهميده نمىشود . پس اگر در شىاى شك نموديم كه مشروعيت دارد يا نه ، بايد ملاحظه شود كه بناى عقلاء در آن چيست ؟\r\nاگر بناى عقلاء به مشروعيت بود و ردعى هم از جانب شرع مقدس نبود ، اقتضاى مشروعيت به وسيله تقرير معصوم و عدم ردع او ، مىشود و صغرا براى كبراى كليه « المؤمنون » مىشود ، ولى اگر بناء عقلاء مورد ترديد بود ( چنانچه در اين بحث ما هم ، به همين گونه است ) نمىتوان با تمسك به اين عمومات ، آن را الزامى كرد .\r\nپس دليلى بر صحت اين معاوضه وجود ندارد .\r\n\r\nسقوط حق القسم در چهار دسته از زنان\r\nمتن شرايع :\r\nلاقسمة للصغيره ولا المجنونة المطبقة ولا الناشزة ولا المسافرة به غير اذنه بمعنى انه لايقضى لهن عما سلف .\r\nمرحوم محقق ، حق القسم را در چهار دسته از زنان ساقط مىداند :\r\n1 - زوجة ناشزه ؛ 2 - زوجة صغيره ؛ 3 - زوجة مجنونه مطبقه ؛ 4 - زوجة مسافره به غير اذن زوج .\r\n\r\nسقوط حق القسم در مورد زوجه ناشزه و زوجه صغيره\r\nمرحوم صاحب جواهر در دليل اين سقوط ، در مورد اين دو دسته ، فرموده است : اما فى الاولى ( الصغيره ) والثالثة ( الناشزه ) فلا اجد فيه خلافا ، و در دليل اين عدم\r\n\r\n","description":"","footnote":"","page_name":" 7641 ","page_number":220},
  {"content":"\r\n\r\nخلاف اضافه نموده است و ذلك لان القسمة من جملة حقوق الزوجية و هى بمنزلة النفقة التى تسقط بالصغر و النشوز ، ايشان سپس اين دليل را در ناشزه تمام دانسته ، ولى در صغيره مىفرمايد : اما الصغيره القابلة للاستمتاع المتلذة به فلادليل عليه و عدم دليل سقوط حق القسم را چنين معلل نموده است لاندراجها فى اسم الزوجة « 1 » . به بيان ديگر ، ايشان تمسك به چيزى شبيه قدر متيقن در مقام تخاطب كه مرحوم آخوند در كفايه به آن قائل است نموده است « 2 » . مىفرمايد شمول ادله بر زوجة صغيره مورد ترديد است . قدر متيقن در مقام تخاطب ، كبيره است ، پس صغيره موضوع اصل برائت واقع مىشود و نتيجه مىگيريم كه زوجة صغيره ، حق القسم ندارد .\r\nدر عدم حق القسم براى صغيره آيا صغيره شرعى ملاك است يا صغيره عرفى ؟\r\nآيا در حكم به سقوط حق القسم و انصراف ادله حق القسم از صغيره ، اتمام نه سالگى دخيل است به نحوى كه يك شب قبل يا يك ساعت قبل ، سبب انصراف عرفى و تمسك به قدر متيقن در مقام تخاطب بشود ؟ وجه اين انصراف چيست ؟\r\nابتدا مىگوييم صغيره مستعمل در كلمات بزرگان همان صغيره شرعى است كه حدّ آن نه سالگى است مثل بقيه موضوعات كه در لسان فقهاء و روايات ، حمل بر شرعى آنها مىشود . بلى احياناً در بعضى موارد ، مراد از صغيره ، صغيره عرفى است كه البته حدّ و مرز معينى ندارد . پس ظهور صغيره كه در كلمات فقهاء استعمال شده است ، عندالاطلاق ، همانى است كه شرع تعيين نموده است . حتى مرحوم شهيد ثانى در شرح لمعه تصريح به اين نموده است و فرموده : ولاقسمة\r\n\r\n\r\n","description":"","footnote":"\r\n( 1 ) - پس از كلام ايشان نتيجه مىگيريم كه اگر زوجه صغيره ، غير قابل استمتاع بود ، مندرج در عنوان زوجه نيست\r\n( 2 ) - توضيح اين مطلب كه براى خيلىها در موقع بحث كفايه ، حل نشده است اين است كه اين قدر متيقن در مقام تخاطب‌غير از قدر متيقنى است كه در مقام خارج است . به اين نحو كه گاهى عناوينى كه در خطاب اخذ مىشوند ، وقتى عرف آنها را مىشنود ، نسبت به شمول حكم براى بعضى از افراد موضوع دچار شك مىشود . در لفظ هم قيدى آورده نشده است و قرينه خارجيه كه بعضى از افراد را مسلم كند هم در كار نيست ، ولى عرف به واسطه تناسبات بين حكم و موضوع مأخوذ در كلام ، بعضى از فروض و افراد را مسلّم مىداند و بقيه فروض را غير مسلّم\r\n","page_name":" 7642 ","page_number":221},
  {"content":"\r\n\r\nللصغيره التى لم تبلغ التسع « 1 » .\r\nدر مراجعه به اقوال فقهاء سلف معلوم مىشود كه تا زمان مرحوم محقق ، فقط دو نفر از بزرگان به ذكر اين مسئله پرداخته‌اند . يكى مرحوم شيخ در مبسوط و ديگرى هم مرحوم قطب الدين كيدرى در اصباح . بقيه هيچ كدام متعرض اين مسئله نشده‌اند . البته عبارت شيخ رحمه الله چنين است : المرأة الكبيره الناشزه لاقسم لها و كذلك الصغيرة التى لم تبلغ حدالاستمتاع لاقسم لها « 2 » . و عبارت مرحوم كيدرى نيز چنين است : لاقسمة . . . و لاالصغيرة غير البالغة حد التمتع « 3 » .\r\nاين دو بزرگوار موضوع را صغيره‌اى كه در حدّ استمتاع نيست قرار داده‌اند . اگر اين چنين باشد مىتوان گفت چون در اين حكم در صدد تشريع است و مىخواهد حقوق زن را معين كند ، انسان دچار شك مىشود و اطلاق حكم ، برايش معلوم نيست ، پس مىتوان به انصراف و قدر متيقن تمسك نمود ، ولى ديگران مثل مرحوم محقق ، صاحب جواهر و . . . به چه مناسبتى ادعاى انصراف نموده‌اند ؟\r\nيعنى چه فرقى بين يك شب بعد از نه سالگى و يك شب قبل از نه سالگى هست كه سبب انصراف از ادله حق القسم بشود تا بگويند يك شب بعد داخل در متيقن است و يك شب قبل خارج از قدر متيقن است ؟\r\nبه نظر مىرسد كه مىتوان وجهى براى كلام امثال مرحوم صاحب جواهر ارائه نمود و آن اينكه اگر شارع زوج را الزام نمايد كه بايد حق القسم را نسبت به زوجة صغيره ( به معناى شرعى كه قبل از نه سالگى است ) مراعات كند و از طرفى احتمال وقوع مباشرت مخصوصاً در مورد جوانان زياد است ، انسان دچار شك\r\n\r\n\r\n","description":"","footnote":"\r\n( 1 ) - الروضه البهيه فى شرح الدمشقيه ، ج 5 ، ص 420\r\n( 2 ) - المبسوط ، ج 4 ، ص 327\r\n( 3 ) - اصباح الشيعه ، ص 432\r\n","page_name":" 7643 ","page_number":222},
  {"content":"\r\n\r\nمىشود كه آيا اطلاقات وارد در ادله حق القسم ، شامل زوجة صغيره‌اى كه متعارفاً اين خطر درباره او وجود دارد مىشود ؟ لذا مىگوييم با توجه به اين مطلب ، اقلًا اگر ادعاى انصراف را قطعى ندانيم قطعاً جاى شك در شمول اين اطلاقات وجود دارد .\r\n\r\nسقوط حق القسم نسبت به زوجه مجنونه مطبقه\r\nدر شمار ، زوجاتى كه حق القسم آنها ساقط است ، اكثريت فقهاء ، زوجه مجنونه مطبقه را ذكر نموده‌اند ، از اينكه مجنونه را به مطبقه بودن ، قيد زده‌اند فهميده مىشود كه كانه مجنونه ، اقسام مختلفى دارد كه نوعا ، حق القسم آنها ساقط نيست و فقط مطبقه از آنها ، داراى حق القسم نيست . از صريح شرح لمعه « 1 » و ظاهر لمعه « 2 » و بعضى كتب ديگر استفاده مىشود غير مطبقه حتى اگر خطر هم داشت و ترس هم داشت ، حق القسم او ساقط نيست .\r\nعبارت فقهاء در اين مطلب مختلف است . بعضى فقط به مطبقه قيد زده‌اند ، پس كانه غير مطبقه را خارج نموده‌اند . بعضى خوف يا احدالامرين من الخوف و عدم الاستيناس را اضافه نموده‌اند . بعضى اينكه اصلًا تمتعى از هم‌بستر بودن را نمىبرد ذكر نموده‌اند . در قبال ، بعضى به علت اينكه نصى در مسأله نيست نظرات ديگرى دارند . مرحوم سبزوارى در كفايه مىگويد : و هذه الاحكام لم اجد بها نصا على الخصوص فلتّامل فيها مجال « 3 » .\r\nصاحب حدائق رحمه الله نيز مىگويد : و لم اقف فى هذا الموضع على شى من النصوص الا ان جملة من الاحكام المذكورة فى المقام مما يقتضيه القواعد الشرعية و الضوابط المرعيه « 4 » .\r\nولى ايشان ديگر توضيحى نمىدهد و فقط عبارات مسالك را نقل مىكند .\r\nالبته شايد بدين گونه مسائل را تصحيح نموده باشند كه جعل حق القسم براى مجنونه مطبقه كه تقريباً و به حسب متعارف به راحتى خوب نمىشود ، شبهه انصراف دارد و اگر اين شبهه انصراف ، مقطوع نباشد ، لااقل مشكوك و محتمل\r\n\r\n\r\n","description":"","footnote":"\r\n( 1 ) - الروضه البهية فى شرح اللمعة الدمشقية ، ج 5 ، ص 420 . قال فيه : ولو لم يخف من المجنونة وجب و كذا غير المطبقة\r\n( 2 ) - اللمعة الدمشقيه ، ص 186 . قال فيه : ولاقسمة للصغيره ولاللمجنونة المطبقة اذا خاف اذاها\r\n( 3 ) - كفاية الاحكام ، ج 2 ، ص 261\r\n( 4 ) - حدائق الناظره ، ج 24 ، ص 614\r\n","page_name":" 7644 ","page_number":223},
  {"content":"\r\n\r\nاست ، ولى مجنونى كه اگر احياناً معالجه شود ، خوب مىشود ، با توجه به عدم نص ، ديگر شبهه انصراف در مورد سقوط حكم وضعى او وجود ندارد . پس نمىتوان گفت اكنون كه جنون دارد ، حق القسم درباره‌اش لازم نيست و قضاى آن هم در وقت افاقه‌اش لازم نيست ، بلى فقط ذوق عرفى مىگويد بين هر دو دسته از مجنونين ( مطبقه و غير مطبقه ) فرقى نيست . پس همانطور كه در مطبقه كه تا آخر ، جنون او ادامه دارد ، حكم وضعى ( عدم القضاء ) ثابت است حكم وضعى در مجنوه غير مطبقه نيز ثابت است .\r\nالبته بيشتر فقهاء با آوردن قيد مطبقه ، در صدد فرق گذارى بوده‌اند ، پس احتياط در اين است كه در مورد مجنونه غير مطبقه ، ايام فائته ، قضاء شود .\r\n\r\nسقوط حق القسم در مورد زوجه مسافره به غير اذن زوج\r\nتعبير شرايع اين گونه بود كه لاقسمة . . . ولاالناشزه و لاالمسافرة به غير اذنه .\r\nايشان با اين تعبير ، مسافرة را در مقابل ناشزه قرار داده است و از آن معلوم مىشود كه مسافرة ، موضوع جداگانه‌اى ( غير از ناشزه ) براى حكم به سقوط حق القسم است ( نه آنكه مصداقى از ناشزه باشد . )\r\nدر مراجعه به كتب فقهى ، مشخص مىشود كه اين تعبير در آنها وجود ندارد و تنها مرحوم شيخ در مبسوط « 1 » و بعد هم مرحوم كيدرى در اصباح « 2 » و سپس مرحوم محقق در شرايع چنين تعبيرى به كار برده‌اند . ولى ديگران ، زوجه مسافره بدون اذن زوج را از فروع ناشزه قرار داده‌اند . ولى از كلام مرحوم محقق استفاده مىشود كه زوجه مسافره بدون اذن زوج ، هر چند ناشزه به او اطلاق نمىشود ، پس نفقه‌اش ساقط نيست ، ولى چون بدون اذن زوج ، مسافرت نموده است حق القسم او ساقط است .\r\n\r\n\r\n","description":"","footnote":"\r\n( 1 ) - قال فى المبسوط ، ج 4 ، ص 329 . اذا سافرت به غير اذنه فانه لانفقة لها و لاقسم لانها ناشزه عاصيه و ليس لها النفقه ولاالقسم\r\n( 2 ) - عبارتى از اصباح كه چنين تعبيرى داشته باشد يافت نشد . لذا با توجه به عبارت شيخ رحمه الله كه مسافره لغير اذن را ناشزه محسوب نموده مىتوان گفت اين تعبير قبل از مرحوم محقق اصلًا نبوده است\r\n","page_name":" 7645 ","page_number":224},
  {"content":"\r\n\r\nدر مراجعه به شروح شرايع مثل جواهر و مسالك ملاحظه مىشود كه هيچ كدام به نكته اين مطلب ( جداسازى مسافره از ناشزه ) نپرداخته‌اند و فقط به بيان نظر خود پرداخته و از آن رد شده‌اند .\r\nاما در توضيح اين مطلب مىگوييم : مسافرت زوجه بدون اذن زوج در بعضى موارد جايز است و آن وقتى است كه مسافرت زوجه هر چند واجب شرعى نيست ، ولى اين مسافرت ، ضرورت عرفى دارد يا بدون آن ، حرج عارض مىگردد كه در اين صورت ، از آنجا كه زوجه ، ناشزه نمىگردد حق النفقه وجود دارد . لذا فقهاء ديگر كانه به نحوه‌اى از ملازمه بين حق النفقه و حق القسم قائل شده‌اند ( و اينكه در بعضى موارد ، اين ملازمه وجود دارد ) و در اين بحث ، مسافره بودن اذن زوج را از فروع ناشزه محسوب نموده و هم حق القسم و هم حق النفقه او را ثابت دانسته‌اند . ولى چه دليلى بر اين ملازمه وجوب دارد ؟ نصى كه در مسئله وجود ندارد . از لحاظ شهرت و اجماع هم ، تنها مرحوم شيخ در مبسوط و بعد از ايشان ، مرحوم كيدرى به آن پرداخته‌اند ، پس اجماعى هم وجود ندارد . پس در اين مسئله بايد طبق قواعد ، مشى نمود . لذا مىگوييم اگر كسى حقى را كه داشت و تفويت اين حق هم برايش جايز بود ، تلف نمود ، چگونه من عليه الحق كه منشأ تلف نبوده است را ما ضامن بدانيم ؟ مثلًا مستأجرى ، بعد از اجاره ، به مسافرت رفت و از مورد اجاره ، استفاده ننمود و اين منفعت و استفاده از بين رفت و تلف گرديد . در اينجا ، وجهى براى ضمان موجر وجود ندارد . پس در مسئله ، حق با مرحوم محقق است و بايد اين نكته در مسئله ، رعايت شود .\r\nلذا مىگوييم : اصل جواز مسافرت را كه آيا زوجه مىتواند بدون اذن زوج مسافرت نمايد ، بعداً بحث خواهيم كرد ، ولى در اين مسئله قائل مىشويم كه مسافرت زوجه ( خواه جايز باشد و خواه حرام ) اگر بدون اذن زوج بود ، سبب سقوط حق القسم مىگردد .\r\n\r\n","description":"","footnote":"","page_name":" 7646 ","page_number":225},
  {"content":"\r\n\r\nاز بحث‌هاى پيرامون اين مسئله اين است كه در كلمات فقهاء ، در مورد مسافرت زوجة ، بعضى به تفصيلى قائل نشده‌اند ، ولى بعضى بين مأذون و غير مأذون فرق گذارده‌اند و گفته‌اند اگر زوجه ، مأذون نبود حق القسمش ساقط است و اگر مأذون بود ، حق القسمش ساقط نيست و بعضى در مأذون نيز تفصيل داده‌اند ، در قواعد و تعدادى از كتب ديگر آمده است كه اگر زوج براى غرض خودش ، به زوجه اجازه مسافرت داد ، حق القسم ساقط نيست ولى اگر اجازه زوج براى غرض زوج نبود كلمات فقهاء مختلف است . در قواعد مىگويد : اگر براى غرض خود زوجه بوده است ، بعداً حق مطالبه ندارد . در مقابل در تحرير قائل شده است كه زوجه مىتواند بعداً حق القسم خود را مطالبه نمايد . بعضى از فقهاء موافق با قواعد و بعضى موافق تحرير مشى نموده‌اند و بعضى هم مثل صاحب مسالك ، اين اختلاف را نقل نموده و هيچ كدام را اختيار ننموده‌اند .\r\nولى به نظر مىرسد در تمام مواردى كه زوجه ، مأذون به مسافرت باشد ، خواه براى غرض زوج و خواه براى غرض خودش ، حق القسم او ساقط است . بلى اگر در مواردى زوج ، زوجه را الزام و اكراه نمود يا بالاتر از اكراه ، اختيار تكوينى او را سلب نمود و مجبور به مسافرت نمود ، از آنجا كه زوج ، منشا تفويت اين حق بوده است ، ضامن مىباشد .\r\n\r\nبررسى مسئله خروج از منزل بدون اجازه زوج\r\nاين مسئله هم در باب صلاة مسافر بحث شده ( زيرا يكى از شرايط قصر صلوة در سفر ، اين است كه سفر حرام نباشد و در مثال‌هاى براى سفر حرام ، يكى خروج ( و سفر ) زوجه بدون اذن زوج است ) و هم در باب حج و استطاعت بحث شده است ( زيرا يكى از شرايط حج مستحب براى زن ، اجازه شوهر است ) .\r\nمرحوم آقاى خويى در كتاب الصلاة در ذيل كلام صاحب عروه كه فرموده است : الخامس من الشروط : ان لايكون السفر حراماً و الا لم يقصر سواء كان نفسه حراماً\r\n\r\n","description":"","footnote":"","page_name":" 7647 ","page_number":226},
  {"content":"\r\n\r\nكالفرار من الزحف و اباق العبد و سفر الزوجه بدون اذن الزوج فى غير الواجب . در حاشيه فرموده است : هذا اذا انطبق عليه عنوان النشوز و الا فالحكم بحرمة السفر فى غايه الاشكال .\r\nو در شرح آن فرموده است : هذا لادليل على حرمته على الاطلاق بل حتّى مع النهى فضلا عن عدم الاذن الا اذا كان موجباً للنشوز و منافيا لحق الزوج فان هذا المقدار مما قام عليه الدليل و عليه يحمل ما ورد فى بعض الاخبار من حرمة الخروج به غير الاذن فان المراد بحسب القرائن خروجاً لارجوع فيه بنحو يصدق معه النشوز « 1 » . ولى خودِ مرحوم آقاى خويى در كتاب الحج مىفرمايد : لان الخروج من بيتها بدون اذن الزوج محرم و عليها الاستئذان منه فى الخروج من البيت لالماورد فى بعض الروايات من جواز منع الزوج زوجته عن الحج المندوب لان ذلك اعم من اعتبار الاذن من الزوج ( به بيان ديگر ممكن است اذن زوج ، شرط حج استحبابى باشد ولى اصل خود سفر ، بدون اشكال باشد . پس اين روايات نمىتواند اعتبار الاذن من الزوج فى الخروج من البيت را تصحيح كند ) بل لعدة من النصوص ، منها صحيحا محمد بن مسلم و على بن جعفر الدالان على اعتبار الاذن و انه لايجوز لها الخروج الا باذنه ولاسيما اذا كان الخروج منافيا لحق الزوج « 2 » .\r\nالبته ما اين توضيح را اضافه مىكنيم كه از آنجا كه خود حج يك عملِ مشقت دار و پرزحمت است ، ممكن است خطر داشته و از طرفى سبب ضعف زن شود ، لذا به اين دليل يا به هر دليلى كه شارع در نظر داشته است ، نسبت به حج استحبابى ، اذن زوج را معتبر دانسته است ، مثل صوم استحبابى - كه فتوا هم همين طور است - كه اگر زوجه ، روزه بگيرد ضعيف و لاغر مىشود . شارع فرموده است صوم استحبابى بدون توافق زوج جايز نيست . لذا جواز يا عدم جواز اصل مسافرتِ بدون اذن از روايات دال بر عدم جواز حج مندوب زوجه بدون اذن زوج فهميده نمىشود و بايد دليل ديگرى براى آن اقامه نمود كه مرحوم آقاى خويى فرمود : دو صحيحه محمد بن مسلم و على بن جعفر دلالت مىكنند كه خروج\r\n\r\n\r\n","description":"","footnote":"\r\n( 1 ) - موسوعة الامام الخوئى ، ج 20 ، ص 100\r\n( 2 ) - همان ، ج 26 ، ص 223\r\n","page_name":" 7648 ","page_number":227},
  {"content":"\r\n\r\nزوجه بدون اذن زوج جايز نيست .\r\nظاهراً صحيحه على بن جعفر كه ايشان فرموده روايتى است كه در كتابى كه به نام كتاب على بن جعفر چاپ شده است آمده . اين كتاب ، مجموعه‌اى از روايات است كه به نام مسائل على بن جعفر به مرحوم مجلسى رسيده است ، ولى سند بسيار ناشناخته‌اى دارد . مرحوم شيخ حر عاملى هم كه آنها را نقل مىكند بر اساس اجازه‌اى است كه مرحوم مجلسى به ايشان داده است . ( اين دو به هم در نقل حديث ، اجازه متقابل داده‌اند ) اين روايات غالباً با رواياتى كه مرحوم كلينى به طريق عمركى از عبدالله بن جعفر حميرى نقل مىكند مطابقت مىكند و فقط در تعدادى از موارد مطابق نيست كه به نظر ما در اين موارد غير مطابق كه اين روايت مورد استدلال مرحوم آقاى خويى هم از جمله آنهاست ، دچار اشكال سندى است . پس اين روايت براى استدلال داراى مناقشه و تأمل است ، ولى براى تأييد خوب مىباشد .\r\nاضافه مىنماييم كه به غير از روايت محمد بن مسلم و على بن جعفر كه مرحوم آقاى خويى به آنها استدلال نمود ، براى استدلال ، روايت ديگرى نيز هست كه بلااشكال ، صحيحه مىباشد و چند روايت ديگر نيز وجود دارد كه البته صحيحه نمىباشند . ولى با توجه به مجموعه آنها ، اگر اطمينان پيدا نشود ، براى تأكيد مطلب ، كاملًا مناسب و خوب است .\r\n\r\nروايات مورد استدلال براى عدم جواز خروج زوجة از منزل بدون اذن زوج\r\nالف ) صحيحه محمد بن مسلم\r\nمتن روايت : ( به طريق كلينى رحمه الله ) « 1 » عدة من اصحابنا عن احمد بن محمد عن ابن محبوب عن مالك بن عطية عن محمد بن مسلم عن ابى جعفر عليهما السلام قال : جائت امرأة الى\r\n\r\n\r\n","description":"","footnote":"\r\n( 1 ) - اين روايت را صدوق در فقيه به اسناد خود از حسن بن محبوب از مالك بن عطيه از محمد بن مسلم از امام باقر عليه السلام نقل مىكند . فقيه ، ج 3 ، ص 438\r\n","page_name":" 7649 ","page_number":228},
  {"content":"\r\n\r\nالنبى صلى الله عليه و آله فقالت يا رسول الله ما حق الزوج على المرأة فقال لها : ان تطيعه و لاتعصيه و لاتصدق من بيته الا باذنه و لاتصوم تطوعا الاباذنه و لاتمنعه نفسها و ان كانت على ظهر قتب ولاتخرج من بيتها الا باذنه و ان خرجت من بيتها به غير اذنه لعنتها ملائكة السماء و ملائكة الارض و ملائكة الغضب و ملائكه الرحمة حتى ترجع الى بيتها الحديث « 1 » .\r\nاين روايت و همچنين تعدادى ديگر از روايات كه بعضى از آنها را نقل مىكنيم ، در شمار حقوق زوج ، حقوقى را بر مىشمرد كه بعضى از آنها واجب و بعضى از آنها مستحب است . مثلًا در صدر همين روايت فرمودند كه ان تطيعه و لاتعصيه و معلوم است كه زوج اگر غير از حقوق خودش ، دستورى به زوجه بدهد ، مسلماً واجب الاطاعه نيست و لذا اگر حقى در اين روايات ذكر شد و استحباب يا وجوب آن ثابت نشده بود ، نمىتوان براى اثبات استحباب يا وجوب به اين روايت‌ها تمسك كرد . البته در اين روايت چنانچه ذكر شد نسبت به خروج زوجه از منزل بدون اذن زوج تعابيرى را به كار برد كه به خاطر وجود اين تعابير و ضميمه‌هاى در روايت ، اثبات مىشود كه اين حق ، از حقوق واجب است .\r\nب ) روايت عبدالله بن سنان\r\nمتن روايت : ( به طريق كافى ) عدة من اصحابنا عن احمد بن محمد بن خالد عن ابيه عن عبدالله بن القاسم الحضرمى عن عبدالله بن سنان ( و به طريق فقيه « 2 » ) محمد بن ابى عمير عن عبدالله بن سنان ، عن ابى عبدالله عليه السلام قال : ان رجلا من الانصار على عهد رسول الله صلى الله عليه و آله خرج فى بعض حوائجه فعهد الى امرأته عهداً ان لاتخرج من بيتها حتى يقدم ، قال : و انّ اباها مرض ، فبعثت المرأة الى النبى صلى الله عليه و آله ، فقالت : انّ زوجى خرج و عهد الىّ ان لااخرج من بيتى حتى يقدم و انّ ابى قد مرض فتأمرنى ان اعوده ؟ فقال رسول الله صلى الله عليه و آله لا ، اجلسى فى بيتك واطيعى زوجك ، قال : فثقل فارسلت اليه ثانيا بذلك ، فقالت : فتأمرنى ان اعوده ؟ فقال : اجلسى فى\r\n\r\n\r\n","description":"","footnote":"\r\n( 1 ) - جامع الاحاديث ، ج 25 ، ص 290 . ( ح 2 ، باب 29 ، از ابواب مباشرة النساء )\r\n( 2 ) - هر چند بتوان در سند روايت در طريق كافى ، مناقشه نمود به خاطر وجود عبدالله بن القاسم حضرمى ولى با اين سندمنقول در فقيه كه سند عالى و داراى وثاقت است ، روايت صحيحه مىگردد\r\n","page_name":" 7650 ","page_number":229},
  {"content":"\r\n\r\nبيتك و اطيعى زوجك ، قال فماتت ابوها ، فبعثت اليه فقالت يا رسول الله ان ابى قدمات ، فتأمرنى ان اصلى عليه ، فقال : لا ، اجلس فى بيتك و اطيعى زوجك ، قال : فدفن الرجل ، فبعث اليها رسول الله صلى الله عليه و آله ان الله قد غفرلك ولابيك بطاعتك لزوجك « 1 » .\r\nج ) روايت جعفريات :\r\nمتن روايت : الجعفريات باسناده عن على عليه السلام ان امرأة سالت رسول الله صلى الله عليه و آله فقالت : ان زوجى امرنى ان لااخرج الى قريب ولا الى بعيد حتى يرجع من سفره و ان ابى فى السوق ( در حالت نزع و موت است ) افاخرج الى ابى ؟ فقال لها : اجلسى فى بيتك و اطيعى زوجك ، فجلست و اطاعت زوجها ، فمات الاب ، فارسل اليها رسول الله صلى الله عليه و آله فقال : قد غفر الله لابيك بطاعتك لزوجك « 2 » .\r\nد ) روايت دعائم « 3 » :\r\nمتن روايت : عن رسول الله صلى الله عليه و آله ان امرأة ارسلت اليه فسألته فقالت يا رسول الله ان زوجى خرج الى سفر و امرنى ان لااخرج من بيتى و ان ابى فى السياق قد اشفى على الموت فهل لى ان اخرج اليه ؟ فقال صلى الله عليه و آله للرسول قل لها اجلسى فى بيتك و اطيعى زوجك ، ففعلت و مات ابوها ، فارسل اليها رسول الله صلى الله عليه و آله فقال اما انّ الله قد غفر لابيك بطاعتك لزوجك « 4 » .\r\nه : روايت دعائم\r\nمتن روايت : عن رسول الله صلى الله عليه و آله ان امرأة سألته فقالت يا رسول الله ما حق الزوج على زوجته فقال : . . . و لاتخرج من بيتها الا باذنه فان فعلت لعنتها ملائكة السماء و ملائكة الارض و ملائكة الغضب و ملائكة الرضى حتى ترجع « 5 » .\r\n\r\n\r\n","description":"","footnote":"\r\n( 1 ) - جامع الاحاديث ، ج 25 ، ص 4 - 293 ( ح 15 ، باب 29 از ابواب مباشرة النساء )\r\n( 2 ) - همان ، ص 294 ( ح 16 )\r\n( 3 ) - قطعه‌اى از دعائم به نام ايضاح در جايى پيدا شده بود كه عكس آن را آقايى تفصل كرده بود و براى من فرستاده بود ، در آن كتاب ، مصادر دعائم آمده است . كتاب مفصلى است كه با اسناد نقل حديث مىكند . هر جا مثلًا در دعائم روايت است در آن كتاب فى الكتب الجعفريه مىنويسد ، يعنى از جعفريات نقل مىكند . اين روايت ، مورد استدلال هم از دعائم است و از جعفريات هم ( شبيه و مضمونش ) نقل شد . ( حضرت استاد مدظله )\r\n( 4 ) - همان . ( ح 17 )\r\n( 5 ) - همان ، ص 290 . ( ح 3 )\r\n","page_name":" 7651 ","page_number":230},
  {"content":"\r\n\r\nظاهراً اين روايت ، همان روايت محمد بن مسلم است كه در دعائم ، طريقش ذكر نشده است .\r\nو : روايت فقيه :\r\nمتن روايت : فقيه فى حديث مناهى النبى صلى الله عليه و آله عن على عليه السلام قال و نهى ان تخرج المرأة من بيتها به غير اذن زوجها فان خرجت لعنها كل ملك فى السماء و كل شى تمرّ عليه من الجن و الانس حتى ترجع الى بيتها « 1 » .\r\nز : حديث العوالى :\r\nمتن روايت : قال رسول الله صلى الله عليه و آله ايما امرأة خرجت من بيت زوجها به غير اذنه لعنها كلّ شىء طلعت عليه الشمس و القمر الى ان يرضى عنها زوجها « 2 » .\r\nح : روايت مستدرك :\r\nاين روايت به صورت مفصّل در مستدرك آمده است ، كه در آن ماجرايى مربوط به زنى حولاء نام ، كه عطّاره آل الرسول صلى الله عليه و آله بوده است ، نقل شده است . در اين روايت دارد كه فلما كانت يوما من الايام ، امرها زوجها بمعروف فانتهرته فامسى و هوسا خط عليها غضب همسرش را برانگيخت . سپس پشيمان شد و هر چه به شوهرش اصرار كرد ، شوهرش او را نبخشيد . بعد نزد ام سلمه آمد تا از پيامبر صلى الله عليه و آله در مورد حق زوج سؤال كند . حضرت جواب مفصلى داده‌اند ، در قسمتى آمده است يا حولاء والذى بعثنى بالحق نبيا مامن امرأة تخرج من بيتها به غير اذن زوجها تحضر عرسا او جنازة الا انزل الله عليها اربعين لعنة عن يمينها و اربعين لعنة عن شمالها و ترد اللعنة عليها من قدّامها فتغمرها حتى تغرق فى لعنة الله من فوق رأسها الى قدمها و يكتب الله عليها بكل خطوة اربعين خطيئة الى اربعين سنة فان اتت اربعين سنة كان عليها بعدد من سمع صوتها و\r\n\r\n\r\n","description":"","footnote":"\r\n( 1 ) - همان ، ص 292 . ( ح 10 )\r\n( 2 ) - همان ، ص 295 . ( ح 21 )\r\n","page_name":" 7652 ","page_number":231},
  {"content":"\r\n\r\nكلامها ثم لايستجيب لها دعاء حتى يستغفر لها زوجها بعدد دعائها له و الا كانت تلك اللعنة عليها الى يوم تموت و تبعث يا حولاء والذى بعثنى بالحق نبيّا و رسولًا ما من امرأة تصلى خارجة عن بيتها او دارها الا اتاها الله يوم القيامة بتلك الصلاة فتضرب لها وجهها ثم يأمربها الى النار فتشرح كما تشرح الحوت فتقدّد كما يقدّد اللحم فى نار جهنم « 1 » . . . يا حولاء والذى بعثنى بالحق نبيا و رسولا ما من امرأة خرجت به غير اذن زوجها من بيتها الا كانت من الآثمين و كان عليها من الوزر الى يوم القيامة ثم يلعنها الله من فوق عرشه و تلعنها الملائكة الى ان تموت او تتوب و ترجع الى زوجها « 2 » .\r\nط : روايت فقيه :\r\nمتن روايت : و قال عليه السلام ايما امرأة وضعت ثوبها فى غير منزل زوجها او به غير اذنه ، لم تزل فى لعنة الله الى ان ترجع الى بيتها « 3 » .\r\nنتيجه مىگيريم كه با ملاحظه اين احاديث و همچنين احاديث ديگر ( هر چند تعدادى از آنها ضعيف است ولى براى تأييد خوب است ) در مىيابيم كه بناء متشرعه و همچنين مستفاد از روايات تاكيد بر حفظ عفت زن مىباشد . پس به نظر مىرسد كه خروج زوجه بدون اذن زوج جايز نباشد .\r\n\r\nبررسى اشكالات صحيحه محمد بن مسلم\r\nاشكال اول : منافات روايت با اطلاق ذاتى\r\nمقدمتاً مىگوييم : گاهى متكلم در بيان خود به اينكه مفهوم كلامش داراى اطلاق وسعه است توجه دارد و كلام خود را بر اساس آن بيان مىكند كه به اين اطلاق ، اطلاق لحاظى مىگوييد ، ولى گاهى متكلم در القاء كلام خود ، توجه به سعه آن ندارد و فروض مختلف را در نظر نمىگيرد ولى اگر او را متوجه نسبت به فرضى نمودند و از او پرسيدند كه كلام شما ، اين فرض را هم شامل است ، اگر بگويد بلى معلوم مىشود كه كلام او نسبت به اين فرض ، اطلاق دارد كه به آن اطلاق ذاتى مىگويند و اگر بگويد نه ، مشخص مىشود كه كلام او نسبت به اين\r\n\r\n\r\n","description":"","footnote":"\r\n( 1 ) - جامع الاحاديث ، ج 25 ، ص 311 - 309 ( ح 4 ، باب 37 ، ابواب مباشرة النساء )\r\n( 2 ) - همان ، ص 312\r\n( 3 ) - همان ، ص 316 ( ح 7 ، باب 37 ، از ابواب مباشرة النساء )\r\n","page_name":" 7653 ","page_number":232},
  {"content":"\r\n\r\nفرض ، اطلاق ذاتى ندارد . معيار در اطلاق ذاتى ، اراده ارتكازيه است يعنى بالارتكاز اين كلام شامل چه فروضى ، خواه به توسعه و خواه به تضييق مىشود .\r\nپس در فهم كلام هر متكلمى بايد ملاحظه و دقت نمود كه كلام او نسبت به چه فروضى ، اطلاق ذاتى دارد . فهم روايات نيز چنين است . لذا بايد صحيحه محمد بن مسلم را هم با اين لحاظ مورد بررسى قرار داد .\r\nابتدائاً مىگوييم دو روايت ( كه قبلًا هم آنها را خوانده‌ايم ) وجود دارد كه مىتواند در اينجا ، روش كننده مطلب باشد .\r\nروايت اول : محمد بن الحسن باسناده عن الحسين بن سعيد عن صفوان عن عبدالرحمن بن الحجاج قال : سألت ابالحسن عليه السلام عن امرأة حلفت بعتق رقيقها ( و ان تمشى ) الى بيت الله ، ان لاتخرج الى زوجها ابدا و هو فى بلد غير الارض التى بها ، فلم يرسل اليها نفقة واحتاجت حاجة شديدة و لم تقدر على نفقة فقال انها و ان كانت غضبى فانها حيث حلفت و هى تنوى ان لاتخرج اليه طائعة و هى تستطيع ذلك ولو علمت ان ذلك لاينبغى لها لم تحلف ، فلتخرج الى زوجها و ليس عليها شى فى يمينها فان هذا ابر « 1 » .\r\nروايت دوم : ابى بصير عن ابى عبدالله عليه السلام قال سألته عن رجل اعجبته جارية عمّته فخاف الاثم و خاف ان يصيبها حراما ، فاعتق كل مملوك له و حلف بالايمان ان لايمسها ابدا فماتت عمّته فورث الجارية ، اعليه جناح ان يطأها ؟ فقال : انما حلف على الحرام و لعل الله ان يكون رحمه فورثه اياها لما علم من عفته « 2 » .\r\nمشاهده مىشود كه در اين دو روايت ، حضرت با توجه كردن مخاطب ( قسم خورنده‌ها ) به فروض مختلفِ متصور نشان مىدهند كه كلام او و قسم‌هاى خورده شده توسط او در فرض و حالت عادى بوده است و فرض و حالت اضطرار در روايت اول و حالت انتقال جاريه به صورت شرعى و حلال به ملك اين شخص در روايت دوم را شامل نمىشده است .\r\n\r\n\r\n","description":"","footnote":"\r\n( 1 ) - وسائل الشيعه ، ج 23 ، ص 283\r\n( 2 ) - همان ، ص 287\r\n","page_name":" 7654 ","page_number":233},
  {"content":"\r\n\r\nاكنون در صحيحه محمد بن مسلم نيز مىگوييم : كلام زوج بر عدم جواز خروج زوجه ، شامل حالت و فرض ضرورت عرفيه نيست ، بلكه منظور او ، خروج و بيرون رفتن بى حساب و بدون عذر عرفى زوجه است .\r\nحال با توجه به اين مقدمه ، اين اشكال بر صحيحه مطرح مىشود كه با وجود اين اطلاق ذاتى نسبت به ضرورت و عذر عرفى ( مرض پدر ، فوت او ، نماز بر او ) چرا باز هم حضرت ، كلام او را شامل اين صورت ندانسته و حكم به عدم جواز خروج زوجه نموده‌اند ؟\r\nاشكال دوم : منافات روايت بالاطاعة للمخلوق فى معصية الخالق .\r\nاگر از اشكال اول ، جواب داديم و يا از آن صرف نظر نموديم ، مشكل ديگرى باقى مىماند كه از مطالب مسلم است كه لاطاعة للمخلوق فى معصية الخالق . به بيان ديگر از روايات استفاده مىشود كه اطاعت زوج در عرض اطاعت الله و اطاعت الرسول نيست . پس وقتى كلام و حكم او منافى با حكم الله بود اطاعت او لازم نيست و همچنين مىدانيم از احكام الهى ، وجوب صله رحم مىباشد كه از مصاديق آن ، در اين روايت ، عيادت از پدر ، تشييع جنازه او و نماز بر ميت او مىباشد . پس چرا حضرت با اين وجود ، زوجه را امر به عدم خروج از منزل و اطاعت زوج نموده‌اند .\r\nجواب استاد مدظله به اشكال اول :\r\nبراى رفع اشكال اول تصور مىشود كه اين روايت ، بيان يك قضيه خارجيه است ( يعنى معصوم عليه السلام واقعه‌اى كه در خارج رخ داده است را نقل كرده‌اند با صرف نظر از خصوصيات مندرج در آن ) لذا مىگوييم ممكن است در اين واقعه و كلمات زوج ، قرائنى بوده است كه بالنصوصية مىرسانده است كه منظور زوج اين است كه حتى در صورت وقوع و پيش آمد اعذار عرفيه ، باز هم زوجه مجاز به خروج از منزل نيست . كه پيامبر گرامى نيز از آن قرائن و الفاظ ( مستعمل در آن\r\n\r\n","description":"","footnote":"","page_name":" 7655 ","page_number":234},
  {"content":"\r\n\r\nواقعه خارجيه ) فهميده‌اند كه نظر زوج چنين است . پس با وجود آن قرائن ديگر نمىتوان تنافى روايت را با اطلاق ذاتى به عنوان مشكل روايت مطرح نمود .\r\nجواب استاد مدظله به اشكال دوم :\r\nاما مشكل منافات روايت با وجوب صله رحم را چنين جواب مىدهيم كه ابتداء بايد ملاحظه نمود كه صله رحم چيست و مصداقش كدام است ؟\r\nصله رحم اين است كه خير و نيكىاى ، از جانب اين شخص ، به رحم برسد و اما در مورد مصداق آن در مورد روايت مىگوييم عيادت اين زوجه از پدر خود ، مصداق صله رحم نمىبوده است زيرا چه بسا ، مريض ، هوش و حواس ندارد و حتى نمىفهمد كه چه كسى به نزد او آمده و چه كسى رفته است ، لذا محبتى را نيز درك نمىكند « 1 » . ( خيلى از عيادت‌ها وجود دارد كه عيادت شونده نمىفهمد ولى خود انسان عيادت كننده مىخواهد او را ببيند تا رفع ناراحتى خود را بنمايد و الا ممكن است كه هيچ خير و اظهار محبتى متوجه عيادت شونده نشود ) پس اين عيادت نمودن به درد پدر نمىخورده و رساندن خيرى كه صله رحم محسوب شود نمىبوده است . بلكه مصداق صله رحم در مسئله مورد روايت آن بوده است كه زوجه از منزل خود خارج نشده و اطاعت زوجه را بنمايد تا اين عمل او ، سبب حل شدن مشكلات اخروى پدر و غفران ذنوب او گردد .\r\nلذا مىگوييم اين روايت با وجوب صله رحم نيز منافاتى ندارد . پس اشكال دوم نيز از بين مىرود .\r\nو نتيجه كلى مىگيريم كه اگر زوج ، امرى نموده باشد كه ذاتاً از جمله حقوق زوج است ، زوجه بايد اطاعت كند ولو برايش ثقيل باشد ، لذا مىگوييم اذن در خروج از منزل از جمله حقوق زوج است و زوجه بايد اطاعت كند .\r\n\r\n\r\n","description":"","footnote":"\r\n( 1 ) - شاهد اين مطلب در مورد روايت مورد بحث ما هم اين است كه در روايات ديگر - غير از صحيحه محمد بن مسلم - كه‌به توضيح ماجرا پرداخته است آمده است كه پدر در حالت نزع و جان كندن بوده است\r\n","page_name":" 7656 ","page_number":235},
  {"content":"\r\n\r\nنكته‌اى در اين مسئله وجود دارد كه تذكر آن لازم است :\r\nو آن اينكه لزوم اتباع زوج در عدم اذن او به خروج از منزل به مناط ايذاء نيست تا گفته شود كه اگر زوج ، اصلًا متوجه خروج زوجه نمىشود ، اين خروج بلااشكال است ( نظير اين مطلب آن است كه گفته مىشود كه اگر انسان از شخصى ، خصوصياتى را مىداند كه بازگو كردن آن براى ديگران ، سبب مخاطرات حيثيتى براى آن شخص مىگردد و ايذاء او نيز مىگردد ، پس غيبت و ايذاء بوده و حرام مىباشد . لذا در جايى كه شخص فعل نيكى انجام داده و راضى هم نيست كه ديگران بر آن اطلاع پيدا كنند ، اگر كسى به گونه‌اى بازگو كند كه او مطلع شده و ايذاء او محسوب شود جايز نيست ، ولى اگر به گونه‌اى بگويد كه آن شخص مطلع نشود ، چون عنوان ايذاء بر آن منطبق نيست و هتك حيثيت نيز نمىباشد ، بلكه سبب مزيد آبروى او مىشود ، عنوان غيبت بر آن منطبق نيست . پس اين بازگويى در اين صورت بدون حرمت مىباشد ) اين امر نمودن زوج ، دائرمدار ايذاء و اطلاع زوج نيست ، چنانچه اگر پيامبر دستورى بدهند و به علم عادى ندانند كه اين شخص مخالفت نموده است باز هم اين شخص خلاف شرع نموده است .\r\nلذا مىگوييم اذن وارد در اين روايات را به حسب استعمالات عرفى به سه گونه مىتوان معنا نمود : 1 - اذن كنايه از رضايت باشد به گونه‌اى كه اگر بشنود ، ناراحت نمىشود ؛ 2 - اذن كنايه از احراز و علم به رضايت ولو باطنا باشد ؛ 3 - در اذن ، انشاء رضايت دخيل است ، پس علم به رضايت باطنى كفايت نمىكند .\r\nقدر متيقن از تعبير اذن ، معناى اول است پس اينكه در روايت آمده است بدون اذن او خارج نشو يعنى بدون رضايت او خارج نشو و از طرفى هم ، حرمت اين عدم خروج به مناط ايذاء نبود . پس معلوم مىشود كه خروج زوجه در صورتى كه اگر زوج متوجه شود ، خوشش نمىآيد حرمت دارد ، حتى اگر الان زوج متوجه نمىشود ، كانه از جمله حقوق زوج اين است كه زوجه ، خروجى بر خلاف ميل\r\n\r\n","description":"","footnote":"","page_name":" 7657 ","page_number":236},
  {"content":"\r\n\r\nزوج نداشته باشد . پس در مواردى كه زوج راضى است ، خروج زوجه از منزل جايز است و اما در مواردى كه زوجه شك در رضايت يا عدم رضايت زوج دارد مىتوان گفت كه بناء عقلاء در موردى كه حقوقى را براى زوج قائل شده‌اند اين است كه بايد جلب رضاى او را بنمايد و اثباتاً احراز رضايت نمايد ، پس در چنين موارد مشكوكى ، باز هم خروج جايز نيست .\r\nلذا هر چند در رساله عمليه ، مختار ما قبلًا موافق مرحوم آقاى خويى در باب صلوة مسافر بود ولى نظر ما اخيراً عدم جواز خروج زوجه بدون موافقت زوج است ولو با خروج زوجه به حقوق ديگر زوج لطمه‌اى وارد نشود .\r\n\r\nتفسير عدم حق القسم به عدم القضاء\r\nدر مراجعه به كتب فقهاء معلوم مىشود كه تعدادى از آنان از جمله مرحوم محقق در شرايع ، مرحوم علامه در قواعد « 1 » و ارشاد « 2 » ، مرحوم محمد بن شجاع قطان در معالم الدين ، تعبيرشان چنين است :\r\nلاقسمة . . . بمعنى انه لايقضى لهنّ مافات .\r\nسؤالى مطرح مىشود كه چرا بدين گونه تفسير نموده‌اند ؟\r\nدر مورد عدم حق القسم براى امه و متعه چنين تفسيرى نشده ولى در اين موارد كه چنين تفسيرى شده است آيا مشعر به اين است كه كأنه اين طوائف ، ادائاً حق القسم دارند ولى اگر حق القسم ادائىشان فوت شد ، ديگر جبران و قضاء لازم نيست ؟\r\nدر اين مورد ، فقهاء بحث نكرده‌اند ولى گمان مىكنم وجه اين تفسير چنين باشد كه متعارفا در اين گونه موارد ، حق القسم تكوينا منتفى است . اصلًا براى صغيره و مجنونه مطبقه ، خارجاً ، قسمى حاصل نيست . ناشزه و مسافره بدون اجازه زوج ، به مسافرت رفته و يا حاضر نيست تمكين كند تا حق القسم در حق او\r\n\r\n\r\n","description":"","footnote":"\r\n( 1 ) - قواعد الاحكام ، ج 3 ، ص 90\r\n( 2 ) - ارشاد الاذهان ، ج 2 ، ص 32\r\n","page_name":" 7658 ","page_number":237},
  {"content":"\r\n\r\nحاصل شود ، پس شبهه‌اى پديد مىآيد كه آيا حق القسم براى اين طوائف ، از امور وضعى است كه دائرمدار تسليم طرف نباشد - مثل بسيارى از حقوق ديگر كه اگر كسى حقى دارد ولى نمىتواند استيفاء كند اگر ادائى نشد ، قضاء و جبران آن لازم است - لذا فقهاء با اين تفسير ، در صدد بيان نفى اين شبهه بوده‌اند كه توهم نشود كه در حق اين طوائف ، حكم وضعى ثابت است به اين بيان كه الان كه صغيره است يا مجنونه است يا مسافره است يا ناشزه است ، ولى بعداً كه كبيره شد يا افاقه پيدا نمود يا از سفر بازگشت يا تمكين نمود ، بايد قضاء شود لذا اين گونه تعبير نموده‌اند .\r\n\r\nحق القسم در نكاح موقت\r\n\r\nآيا زوجه در عقد نكاح موقت داراى حق القسم است ؟\r\nاز نظر ادله ، در مراجعه به روايات ، تنها به يك روايت كه متعرض اين مسئله شده است ، برخورد كرديم .\r\nمتن روايت : محمد بن احمد بن يحيى عن محمد بن الحسين عن موسى بن سعدان عن عبدالله بن القاسم عن هشام بن سالم الجواليقى قال قلت لابى عبدالله عليه السلام : اتزوج المرأة متعة مدة مبهمة ؟ قال فقال ذلك اشدّ عليك ترثها و ترثك ولايجوز لك ان تطلقها الا على طهر و شاهدين ، قلت : اصلحك الله فكيف اتزوجها ؟ قال : اياما معدودة بشى مسمى مقدار ما تراضيتم به ، فاذا مضت ايامها كان طلاقها فى شرطها ولانفقه ولاعدة لها عليك ، قلت ما اقول لها ؟ قال : تقول لها اتزوجك على كتاب الله و سنة نبيه والله وليى و وليك ، كذا و كذا شهرا بكذا و كذا درهما على ان الله لى عليك كفيلا لتفين لى و لا اقسم لك . . . « 1 » الحديث .\r\nبررسى روايت :\r\nاين روايت از لحاظ سندى ، ضعيف مىباشد ؛ زيرا هر چند محمد بن احمد بن يحيى ، صاحب نوادر الحكمة و محمد بن الحسين بن ابى الخطاب در ابتداى سند\r\n\r\n\r\n","description":"","footnote":"\r\n( 1 ) - جامع الاحاديث ، ج 26 ، ص 83 . ( ح 10 ، باب 11 ، از ابواب المتعة )\r\n","page_name":" 7659 ","page_number":238},
  {"content":"\r\n\r\nهستند و بدون كلام و مشكلى ، ولى در مورد موسى بن سعدان مرحوم نجاشى فرموده است ضعيف فى الحديث « 1 » كه مراد مقابل ثقة فى الحديث است ، يعنى نقلياتش معتبر نمىباشد . همچنين عبدالله بن القاسم حضرمى داراى تضعيف است . مرحوم نجاشى درباره او فرموده است : عبدالله بن القاسم الحضرمى المعروف بالبطل ، كذاب ، غال ، يروى عن الغلاة ، لاخير فيه و لايعتد بروايته « 2 » و مرحوم شيخ او را واقفى مىداند « 3 » ، البته هشام بن سالم الجواليقى هم ثقه است .\r\nالبته مىگوييم هر چند اين روايت ، ضعيف بوده و نمىتواند به عنوان دليل مورد استناد واقع شود ، ولى عدم حق القسم براى زوجه در نكاح موقت ، مورد اتفاق علماى اماميه مىباشد . همچنين گفته شده كه بين سقوط حق نفقه و سقوط حق القسم ملازمه است « 4 » و از نظر ادله در متعه ، بلااشكال ، نفقه ساقط است ، پس مىتوان نتيجه گرفت كه حق القسم نيز در مورد او وجود ندارد . اضافه مىنماييم كه از روايات مورد استدلال در مورد اصل حق القسم نيز شايد بتوان عدم حق القسم در متعه را ثابت نمود ، به اين گونه كه در آن روايات مىفرمود : للرجل ان يتزوج اربعا فان لم يتزوج غير واحدة فعليه ان يبيت عندها ليلة من اربع ليال و له ان يفعل فى الثلاث ما احب مما احله الله له « 5 » . پس از اينكه در اين گونه روايات مىفرمايد بيشتر از چهار زن نمىتواند اختيار كند فهميده مىشود مراد نكاح دائم است ، اما در مورد متعه يا امه كه حدى در آنها وجود ندارد بر اساس اين روايات داراى حق القسم نمىباشد .\r\n\r\nزيارت ضره در ليله مخصوص زوجه ديگر\r\n\r\n\r\n","description":"","footnote":"\r\n( 1 ) - رجال النجاشى ، ص 404\r\n( 2 ) - همان ، ص 226\r\n( 3 ) - رجال الشيخ ، ص 341\r\n( 4 ) - مثل المبسوط ، ج 4 ، ص 328 ، قال الشيخ رحمه الله فيه : النفقة و القسم شى واحد فكل امرأة لها النفقة فلها القسم و كل من لانفقةلها فلاقسم لها\r\n( 5 ) - جامع الاحاديث ، ج 26 ، ص 362 . ( ح 4 ، باب 1 ، از ابواب القسم )\r\n","page_name":" 7660 ","page_number":239},
  {"content":"\r\n\r\nمتن شرايع : لايزور الزوج الضرة فى ليلة ضرتها ولو كانت مريضه جازله عيادتها فان استوعب الليلة عندها هل يقضيها ؟ قيل : نعم ، لانه لم يحصل المبيت لصاحبها و قيل : لا كما لوزار اجنبيا و هو اشبه ولو دخل فواقعها ثم عاد الى صاحب الليلة لم يقض المواقعة فى حق الباقيات لان المواقعة ليست من لوازم القسمة .\r\nدر اين مسئله ، مطالبى مربوط به رفتن نزد ضره در غير شب اختصاصى او ، بررسى شده است :\r\nالف : ابتدا مىگوييم اينكه در شب اختصاصى زوجه‌اى جايز نيست به ديدن هووى او برود ، فى الجمله روشن و واضح مىباشد . اما بعضى موارد مورد استثنا قرار گرفته و جايز شمرده شده است . يكى از اين موارد ، عيادت ضره مريضه است ، زيرا عمومات حق القسم ، منزل به غير حوائج عرفى است و عيادت يكى از حوائج عرفى است ، لذا مورد استثنا قرار گرفته است . بلى اگر اين عيادت ، تمام شب به طول بكشد ، مورد بحث واقع شده است كه آيا اين شب را براى صاحب الليلة بايد تدارك كند يا نه ؟ صاحب شرايع مىفرمايد : اشبه ، عدم قضا است . اين كلام شرايع به خاطر اطلاقش ، هم شامل موردى مىشود كه استيعاب ليله ، لازم باشد و هم شامل موردى مىگردد كه استيعاب ليله ، لازم نباشد كه اشكال اين اطلاق واضح است ، زيرا استثناء عيادت به اين خاطر بود كه عيادت از اعذار و حوائج عرفى است و وقتى عرفاً لازم نباشد كه همه شب را عيادت كند ديگر عدم تدارك ، وجه شرعى ندارد . مرحوم شهيد ثانى هم به اين اطلاق اشكال نموده است و فرموده است : ليس من ضرورات الزيارة الاقامة طول الليل فهو ظلم و كل ظلم للزوجة فى المبيت يقضى « 1 » ؛ لذا صاحب جواهر رحمه الله براى اينكه اين اشكال وارد نشود فرموده است :\r\nمحل البحث على الظاهر ما اذا اقتضى الحال استيعاب الليله عندها لتمريضها « 2 » ؛ يعنى مقصود صاحب شرايع صورتى است كه لازم باشد تا صبح از ضره پرستارى كند .\r\n\r\n\r\n","description":"","footnote":"\r\n( 1 ) - مسالك الافهام ، ج 8 ، ص 344\r\n( 2 ) - جواهر الكلام ، ج 31 ، ص 192\r\n","page_name":" 7661 ","page_number":240},
  {"content":"\r\n\r\nمىگوييم شايد مراد مرحوم محقق نيز همين باشد ولى عبارت مقدارى قاصر است .\r\nالبته نكته‌اى كه مرحوم صاحب جواهر نيز با اشاره از آن رد شده است اين است كه مسئله قضاء و تدارك مافات دائرمدار جواز يا عدم جواز نزد ضره بودن در تمامى شب نيست . در موارد ديگر هم ضمان دائرمدار تكليف نيست . مثلًا اگر كسى ، ملك ديگرى را عن عذر تلف كرد ولو گناهى نكرده ، ولى بايد تدارك كند . در اينجا هم ، فوت حق زوجة ، مستند به زوج است و بايد زوج تدارك كند ؛ لذا مىگوييم - چنانچه صاحب جواهر نيز اين را اقوى مىداند « 1 » - اگر نزد صاحب الليله نبودن به مقدار متعارف باشد ، قضاء و تدارك ندارد ولى اگر بيش از مقدار متعارف ، همه شب را زوج حتى با عذر ، نزد ضره ( و يا غيره ضره ) بود بايد تدارك نمايد .\r\nب : اگر تمامى شب را نزد ضره ماند آيا اين شب از حق القسم ضره محسوب مىشود يا نه ؟\r\nبعضى به تفصيل قائل شده‌اند كه اگر زوج به واسطه عذرى نزد ضره رفته ( مثلًا ضره ، بيمار بوده است ) آن شب براى ضره محسوب نمىشود ، ولى اگر لالعذر بوده است مثل آن است كه حق القسم ضره را جلو انداخته باشد پس بايد نسبت به زوجه ديگر قضا شود و شب ضره به اين زوجه اختصاص يابد .\r\nولى به نظر مىرسد كه تفصيل صحيح نيست ؛ زيرا همچنان كه قبلًا نيز گفتيم ، تدارك و تقاص ، دائرمدار جواز و عدم جواز نيست و در هر دو صورت بايد تدارك و قضا مىشود .\r\nج : صاحب شرايع فرمود : اگر زوج در ضمن عيادت ضره ، مواقعه نمود ، تدارك مواقعه در حق زوجه ديگر لازم نيست ، زيرا مواقعه داخل در حق القسم زوجه\r\n\r\n\r\n","description":"","footnote":"\r\n( 1 ) - همان ، ص 193\r\n","page_name":" 7662 ","page_number":241},
  {"content":"\r\n\r\nنيست .\r\nمىگوييم قبلًا هم روايتى مربوط به حكم اين مطلب خوانده بوديم كه اكنون تكرار مىكنيم :\r\nالحسن بن محبوب عن ابراهيم الكرخى قال : سألت ابا عبدالله عن رجل له اربع نسوة فهو يبيت عند ثلاث منهن فى لياليهن و يمسهن فاذابات عندالرابعة فى ليلتها لم يمسها فهل عليه فى هذا اثم ؟ فقال : انما عليه ان يبيت عندها فى ليلتها و يظل عندها صبيحتها و ليس عليه اثم ان لم يجامعها اذا لم يرد ذلك « 1 » .\r\nدر مسالك فرموده است : لم يحب عليه قضاء الجماع لها ، لانه لم يدخل فى حق القسم . . . فالاثم خاصة « 2 » .\r\nمرحوم صاحب جواهر فرموده است : فى الاثم ايضا نظر « 3 » .\r\nالبته اگر زمان عيادت ، عرفى و در حد معمول و مجاز باشد و طول نكشد ، مواقعه اشكالى ندارد و اثم هم نيست . بلى اگر از ابتدا براى عيادت نزد ضره نمىرود ، بلكه براى مواقعه نزد او مىرود ، از آنجا كه اعتذار عرفى محسوب نمىشود ممكن است بگوييم جايز نيست .\r\nد : با دقت در عبائر فقهاء ، در مىيابيم كه آنها ، معيار در استيعاب را حضور عندالضره قرار داده‌اند كه ما مىگوييم : حضور عندالضره معيار نيست ، بلكه خروج از نزد زوجه صاحب الليله تا رجوع نزد او ، معيار است ، پس اگر نزد ضره ، تمام شب را نبود ولى خروج از نزد زوجه صاحب الليله تا رجوع نزد او ، تمام شب را فرا گرفت احكام استيعاب را بايد حمل نمود .\r\n\r\nظلم و جور در حق القسم\r\n\r\n\r\n","description":"","footnote":"\r\n( 1 ) - جامع الاحاديث ، ج 26 ، ص 364 . ( ح 10 ، باب 1 ، از ابواب القسم )\r\n( 2 ) - مسالك الافهام ، ج 8 ، ص 344\r\n( 3 ) - جواهر الكلام ، ج 31 ، ص 193\r\n","page_name":" 7663 ","page_number":242},
  {"content":"\r\n\r\nمتن شرايع :\r\nلو جار « 1 » فى القسمة قضى لمن اخلّ بليلتها\r\nمرحوم محقق فرموده است : اگر زوج در حق القسم ، ظلم نمود ، بايد حق القسم زوجه صاحب ليله را قضا نمايد .\r\nمىگوييم : عدم رعايت حق القسم به دو نحو است :\r\nالف : گاهى عدم رعايت حق القسم يك زوجه ، به خاطر بيتوته ليله مخصوصه اين زوجه ، نزد زوجه ديگر است كه در اين صورت ، زوج ظالم ، زوجه‌اى كه اين شب مخصوص او بوده مظلومه و زوجه‌اى كه به خاطر بيتوته كردن نزد او حق مظلومه از بين رفته ، مظلوم بها ، ناميده مىشود . در اين صورت كأن حق القسم مظلوم بها را جلو انداخته ، پس بايد حق القسم مظلوم بها و مظلومه ، جابجا و مبادله شود .\r\nب : گاهى عدم رعايت حق القسم يك زوجه به وسيله خود زوج رخ مىدهد . او نزد زوجه‌هاى ديگر نيز نرفته است . واضح است كه در اين صورت ، ديگر مظلوم بها وجود ندارد .\r\nمطالبى در مورد عدم رعايت حق القسم و جور نسبت به زوجه بايد بررسى شود :\r\n1 - اگر زوج حق القسم زوجه را رعايت ننمود و امكان قضا نيز وجود داشت بايد آن را قضا نمايد . اين مطلب مورد اتفاق فقهاء است ، ولى در مسالك « 2 » و به تبع آن در جواهر « 3 » ، قضا را مشروط به اين كرده‌اند كه بايد مظلوم بهن در حباله نكاح زوج باشد تا ليله مخصوص مظلوم بهن را به مظلوم اختصاص داده و تدارك نمايد « 4 » .\r\n\r\n\r\n","description":"","footnote":"\r\n( 1 ) - در بعضى نسخه‌هاى شرايع به جاى « جار » « خان » وجود دارد\r\n( 2 ) - مسالك الافهام ، ج 8 ، ص 345\r\n( 3 ) - جواهر الكلام ، ج 31 ، ص 193\r\n( 4 ) - مرحوم فاضل اصفهانى در كشف اللثام ( كه خيلى از عبارت‌هاى مسالك و جواهر مأخوذ از كلام ايشان است ) شرط را بقاء مظلومه در حباله نكاح زوج قرار داده است و مىفرمايد وجب القضاء لمن اخل بليلتها بلاخلاف ان بقيت فى حباله ، كشف اللثام ، ج 7 ، ص 504\r\n","page_name":" 7664 ","page_number":243},
  {"content":"\r\n\r\nدر اين رابطه مىگوييم : اين مشروط نمودن داراى اشكال است :\r\nاگر فرض نموديم كه به وسيله يكى از زوجه‌ها ، ظلمى رخ داد ولى الان آن زوجه ، مطلقه گرديده يا فوت نموده يا نكاح او منفسخ شده و يا به هر دليلى فعلًا ديگر زوجه اين زوج نيست ، قضا نمودن و تدارك كردن حق مظلومه ، باز هم قابل تصوير است و منحصر به اين نيست كه در ليله مخصوصه مظلوم بهن ، اين حق مظلومه تدارك شود . مثلًا زوجى است كه داراى 3 زوجه مىباشد ، پس هر چند فرضا ، يكى از اين سه زوجه ، سبب ظلم به زوجه ديگر شده است و الان زوج او را طلاق داده و حتى زوجه جديده به جاى او اختيار نموده است ، ولى خود زوج ، يك شب را به عنوان ليله و وقت مخصوص خود ، داشته است ( زيرا سه زوجه بيشتر ندارد ) پس مىتواند قضاء و تدارك را از وقت و ليله مخصوص خود انجام دهد . لذا مىگوييم اين شرط مذكور در جواهر و مسالك صحيح نمىباشد و مسامحه‌اى است .\r\n2 - اگر فرض نماييم كه زوج داراى چهار زوجه است و اكنون نيز مظلوم بهن در حباله نكاح زوج هست ( او را طلاق نداده و يا فوت ننموده و . . . ) ولى گاهى ظلم به وسيله هيچ كدام از زوجه‌هاى ديگر نبوده و خود زوج ، ظلم به اين مظلومه نموده كه در اين صورت چون زوج ، هيچ ليلى مخصوص به خود ندارد و همه شب‌ها مربوط به زوجه‌هاى چهارگانه اوست ، قاعده اقتضا مىكند كه ديگر قضا قابل تصوير نباشد . البته در بعضى از صور ، امكان قضا وجود دارد مثلًا يكى از زن‌هاى خود را طلاق دهد يا فوت نمايد يا عقدش منفسخ گردد كه در اين صور ، چون وقت زوج آزاد مىشود ، امكان قضا متصور است يا اينكه به وسيله مصالحه يا التماس ، ليله زوجه‌اى ديگر را جهت قضاء حق القسم فوت شده مظلومه آزاد نمايد . حال\r\n\r\n","description":"","footnote":"","page_name":" 7665 ","page_number":244},
  {"content":"\r\n\r\nاگر چنين امكانى وجود نداشت يعنى نه فوت و نه فسخ و نه مصالحه‌اى رخ نداد .\r\nيكى از راه‌هاى متصور براى امكان قضا ، اين است كه چون اختيار طلاق به دست زوج است ، شايد گفته شود كه بايد يكى از زوجه‌هاى ديگر را طلاق دهد ، البته در صورت جمود بر ادله لزوم حق القسم و ادله وجوب تدارك حق القسم تلف شده بايد حكم به تفريق و طلاق داده شود تا زوج بتواند حق القسم فوت شده اين زوجه را ايفاء نمايد ، ولى مىتوان گفت بنابر تناسبات حكم و موضوع و متفاهم عرفى شمول اين گونه فروض ، واضح و روشن نيست كه لزوم حق القسم و لزوم تدارك مافات حتى به نحوى است كه اصل خانواده‌ها به هم ريزد . پس در اين صور بايد گفت قضا اصلًا ميسور نيست و زوج ملزم به طلاق دادن زوجه مظلوم بهن نيست مخصوصاً در مواردى كه طلاق منشأ حرج باشد و يا سبب لطمه حيثيتى بگردد .\r\n3 - مرحومين صاحب مسالك و جواهر در ضمن ابحاث مربوط به قضا مىفرمايند : لو كان ظلمه بالمبيت عندهن ، فان جعل ليلتها لواحدة معينة قضاها من دورها ( قضاى حق القسم مظلومه را از ليله مخصوصه مظلوم بها انجام مىدهد و مثلًا در دوره بعدى ، دو شب را براى مظلومه قرار دهد . ) و ان ساوى بينهن ( سه زوجه ديگر ) و اسقط المظلومه من رأس ، قضى لها من الزمان به قدر ما فاتها ( اين زوجِ داراى چهار زن كه ليله‌هاى مخصوص مظلومه را به زوجه‌هاى ديگرش اختصاص داد بايد به مقدار ظلمى كه به اين مظلومه نموده ، از ليله‌هاى مخصوص آن مظلوم بهن ، جبران و قضا نمايد ، مثلًا چون از دوره اول تا سوم ، يك شب را ظلم نموده ، پس در دروه‌هاى بعدى بايد حق القسم فوت شده را جبران كند ) سپس مسالك اضافه نموده است كه متواليا الى ان يتم لها حقها ثم يرجع الى العدل « 1 » ( كه در مثال قبلى ، بايد كل دوره چهارم را به مظلومه اختصاص دهد ) ايشان بعداً در دليل لزوم توالى گفتهاست :\r\nلانها قد اجتمعت فى ذمته و هو متمكن من وفائها ، فلايجوز ان يؤخر .\r\n\r\n\r\n","description":"","footnote":"\r\n( 1 ) - مرحوم صاحب جواهر ، اين قول به لزوم توالى را نسبت به قيل داده است\r\n","page_name":" 7666 ","page_number":245},
  {"content":"\r\n\r\nدر مورد لزوم توالى و دليل مذكور براى آن مىگوييم :\r\nدليل معتبرى براى اثبات فورى بودن قضاء و در نتيجه لزوم توالى ليله‌هاى قضا و تدارك وجود ندارد . مرحوم آقاى حكيم در بحث كتاب الحج در مورد فورى بودن اداء مىگويند « 1 » : بايد دين فوراً ففورا اداء شود و در تأخير آن ، اجازه دائن لازم است و الا مديون مجاز به تأخير نمىباشد . بنابراين كلام بايد در اين بحث هم ، قضاء حق القسم فوراً ففوراً باشد ، مگر اينكه زوجه مظلومه اجازه در تأخير بدهد ( كه آن هم خارج از فرض مورد بحث ما است ) ولى ما مىگوييم اين كلام باطلاقه صحيح نيست ، بلكه بايد ملاحظه نمود كه نحوه دين چگونه است ، گاهى مديون به نحو سلف بدهكار است . پس لازم نيست دين را فوراً ففوراً اداء نمايد و گاهى دين او حال است كه معناى آن اين است كه دائن ، همين الان ، مالك است . پس در دين ، دو حالت تصور دارد و اصلى هم وجود ندارد كه آنچه به ذمه شخص مديون است ، آيا به نحوه سلف است يا حال و از طرفى ، سلف بودن هم خلاف مقتضاى دين نيست تا بگوييم شخص مديون در اول ازمنه امكان ، آنچه در ذمه‌اش است را بايد اداء نمايد ، بلكه او تا پايان وقت مخير به اداء است . لذا مىگوييم در نحوه اداء ، تابع چگونگى دين هستيم و در همه موارد فوريت اداء محل اشكال است ، به خاطر اينكه دين ، فوراً ففوراً نمىباشد در حالى كه مرحوم صاحب جواهر گرچه نسبت به بعضى مصاديق « فيه نظر » دارد ، ولى گويا اصل مطلب را پذيرفته است .\r\n\r\n\r\n","description":"","footnote":"\r\n( 1 ) - در كتاب الحج بحث است كه دليل فوريت انجام حج چيست ؟ گاهى وجوب فوريت حج را وجوب طريقى مىدانند . پس‌چون مقدمه براى عدم فوت حج است اگر كسى يقين داشت با تأخير ، باز هم حج فوت نمىشود ، تأخير او هيچ محذور شرعى ندارد ، بلى اگر به حكم ظاهرى ، فوريت لازم بود ، اگر شخص تأخير انداخت و بعداً به حج موفق شد فقط تجرى نموده است ، و گاهى به وجوب نفسى فوريت انجام حج قائل مىشوند ، البته استفاده اين وجوب نفسى از روايات مشكل است ( ولو به تقريبى كه ما قبلًا از آن مىخواستيم وجوب نفسى فوريت حج را استفاده نماييم ) كه مرحوم حكيم هم در اين استفاده دچار مشكل و شبهه شده‌اند ؛ لذا ايشان از لله على الناس حج البيت و از رواياتى كه مىفرمايد حج از اصل مال ( تركه ) خارج مىشود استفاده نموده‌اند كه حج ، جنبه دينى دارد و از خصوصيات دين اين است كه مديون بايد از دائن در تأخير اداء دين ، اجازه بگيرد ، پس مادامى كه اجازه دائن در تأخير ثابت نشده ، مديون ملزم به اداء است ولو قطع به عدم فوتِ اداء دين داشته باشد\r\n","page_name":" 7667 ","page_number":246},
  {"content":"\r\n\r\n4 - مرحوم صاحب جواهر مىفرمايد :\r\nو كذا لايتمكن من القضاء ، لو تزوج ثلاثاً مثلًا بعد مفارقة المظلوم بهن ، فان المظلومة لاحق لها عند المتجددات . . . در اين صورت كه زوج ، مظلوم بهن را طلاق داده و يا به هر علتى نكاح آنها فسخ شده است و بعد از آن ، سه زوجة جديده اختيار نموده است ديگر نمىتواند قضاء حق القسم‌هاى فوت شده مظلومه را ايفاء نمايد ؛ زيرا شبهاى اين زوج به حق القسم خود مظلومه و زوجه‌هاى جديد مستوعب است و از طرفى زوجه‌هاى جديد هم منشأ ظلم نبوده‌اند ، پس امكان قضا وجود ندارد . نعم لو امكن الجمع بين حق الجديدة و القضاء اتجه حينئذ ذلك كما لوفارق واحدة منهن ( مظلوم بهن ) و تزوج اخرى ، امكن القضاء من دور المظلوم بهما دون الجديده فيعطيها من كل دور ثلاثا و للجديدة ليلة الى ان يكمل حقها ثم يرجع الى العدل « 1 » .\r\nنكته‌اى در اينجا وجود دارد كه قابل بحث و بررسى است و آن اينكه در اين صورت كه سه زوجه مظلوم بهن را طلاق داده و سه زوجه جديده اختيار نموده است ، 2 حق وجود دارد يكى حق فائته مظلومه و ديگرى حق حاضره زوجه‌هاى جديده كه بين اين دو حق ، تزاحم وجود دارد ، زيرا نمىتواند هر دو را ايفاء كند .\r\nمرحومين صاحب مسالك و جواهر مسلم فرض نموده‌اند كه حق جديده مقدم بر حق مظلومه است ، ولى ما مىگوييم اين تقديم ، اين چنين واضح و مسلم نيست و حتى شايد مسئله برعكس باشد ، زيرا اگر قائل به فوريت قضاء شويم بايد به تقديم حق فائته مظلومه قائل شويم ، بلى اگر قائل به فوريت قضاء نشديم - كما هو الحق - بايد بررسى نمود كه كدام حق مقدم است .\r\nلذا مىگوييم - هر چند فقهاء ، توضيحى در اينجا نداده‌اند - چند طريق براى حل مسئله وجود دارد :\r\nالف : شايد كسى ادعا كند كه اين مسئله از فروعات تزاحم نيست ، بلكه مسئله\r\n\r\n\r\n","description":"","footnote":"\r\n( 1 ) - جواهر الكلام ، ج 31 ، ص 194\r\n","page_name":" 7668 ","page_number":247},
  {"content":"\r\n\r\nاز فروعات ورود است نه تزاحم « 1 » ، به اين بيان كه دليل وجوب فوريت قضا در وقتى است كه بر انجام فورى قضا ، قدرت شرعى ، وجود داشته باشد ، ولى اگر فوريت قضا با واجب شرعى ديگر ( حق حاضره زوجه جديده ) تزاحم پيدا نمود ، فوريت قضاء از بين مىرود و بدون ملاك مىگردد ، همچنان كه بناء عقلاء نيز بدين گونه است و اما چرا فوريت قضاء موقوف بر عدم وجود واجب آخر مزاحم است ؟\r\nبه اين علت است كه در ماديات به حسب بناء عقلاء و همچنين مستفاد از قرآن ، در ايفاء دين ، يسار معتبر است و يسار در موردى است كه واجب و شىاى ديگر از بين نرود ، پس در اينجا كه با فرض ايفاء دين ( حق فائته ) واجب ديگرى ( حق حاضره ) از بين مىرود ، ديگر ملاكى در تقديم حق فائته وجود نداشته ، لذا به تقديم حق حاضره قائل شده‌اند .\r\nب : شايد بتوان ادعا نمود كه اصلًا تزاحمى در اينجا بين دو حق وجود ندارد تا به دنبال مرجح يكى بر ديگرى بگرديم ، زيرا عرفاً ، حق حاضره به منزله ملك موجود است اما حق فائته به منزله ملك موجود نيست ، بلكه دين مىباشد . پس ملك موجود مقدم بر دين مىشود ( و تزاحمى هم در بين نيست ، زيرا فرض تزاحم و عدم ترجيح در موردى است كه هر دو حق به صورت دين باشد ) مثل آنكه اگر ميت به چند نفر مديون است بايد تركه او ، بين طلبكاران تقسيم شود ولى اگر عين مال ديگرى در تركه وجود دارد بايد آن عين را به صاحب آن تحويل داد نه آنكه بين طلبكاران تقسيم نمود . البته مىگوييم اين طريق ، بستگى به اين دارد كه عرف چنين نظرى داشته باشد .\r\nج : شايد بتوان اين ادعا را نمود كه اگر هم قبول نموديم كه بين اين دو حقِ حاضره و فائته تزاحم است ، ولى اينجا حق حاضره ترجيح دارد لذا مقدم است ،\r\n\r\n\r\n","description":"","footnote":"\r\n( 1 ) - در باب تزاحم ، دو حكم فعلى ملاك دار وجود دارند كه مكلف قادر به اتيان هر دو با هم نيست ، لذا ملاحظه مىكنند كه‌كدام اهم و كدام مهم است ، ولى در باب ورود ، بعد از ورود دليل وارد ، ديگر ، دليل مورود ، داراى ملاك نيست\r\n","page_name":" 7669 ","page_number":248},
  {"content":"\r\n\r\nزيرا اين دو از لحاظ دين بودن در رتبه هم نيستند ، زيرا اهتمام ذى الحق به شى موجود بيشتر از حق فائته است ، لذا عرفاً نيز ترك شى موجود مبغوضيت بيشترى نسبت به ترك شى فائته دارد . پس لااقل اگر اين تقديم را به سبب اهميت حق حاضره قبول نكنيم ، احتمال اهميت آن وجود دارد ، پس مقدم مىگردد .\r\n5 - صاحب جواهر رحمه الله و صاحب مسالك رحمه الله در ضمن بحث‌هاى مربوط به اين مسئله ، مثالى را مطرح نموده‌اند . صاحب جواهر فرموده است :\r\nفلو كان معه ثلاث نسوة مثلًا فبات عند اثنتين منهنّ عشرين ليلة مثلًا فاستحقت الثالثه عنده عشراً . . . بل قيل : و عليه ان يوفيها اياه ولاءً .\r\nعبارت مسالك قريب به همين عبارت جواهر است ، فقط قائل قيلِ در كلام جواهر ، مرحوم شهيد ثانى در مسالك است « 1 » .\r\nدر رابطه با اين مثال و حكم آن نكاتى وجود دارد :\r\nالف : همچنان كه كشف اللثام فرموده است : اينكه اين مثال از مباحث بحث جور و ظلم در حق القسم باشد ، بنابر مبناى كسى است كه حق القسم را فقط يك شب از چهار شب جايز بداند ، ولى اگر كسى در حق القسم ، فقط نسبت را قائل بود خواه چهار شب ، چهار شب يا يك هفته ، يك هفته يا ده شب ، ده شب ، ديگر مثال از مباحث بحث ظلم در حق القسم نمىباشد . پس مىگوييم : چون در مباحث سابق معلوم شد كه صاحب جواهر ، قائل به حفظ نسبت در حق القسم است و يك شب از چهار شب را لازم نمىداند ، ايشان بايد مىفرمود : مسئله مبنايى است ، نه\r\n\r\n\r\n","description":"","footnote":"\r\n( 1 ) - براى بهتر روشن شدن مطلب و همچنين واضح شدن اخذ مسائل توسط فقهاء از كتب سابقين ، عبارت كشف اللثام را ذكر مىكنيم . قال فى كشف اللثام مزجياً بالقواعد ؛ فلو كان له ثلاث ، فبات عند اثنتين ، عشرين ، سواء بات عند كل عشراً ولاءً اوبات عند هذه ليلة و عند تلك ليلة و هكذا الى ان اتمّ لهما عشرين او غير ذلك ، بات عندالثالثة عشرا ، سبع و نصف قضاء والباقى اداء ، لان له ثلاث زوجات فله من العشرين خمس ، تبرع بها عليهما ولاقضاء للتبرع فاذابات عند الثالثة ثلاثاً قضاء بات الرابعة اداءً و اذا بات التاسعة و نصفاً قضاءً ، بات النصف الاخر اداء او الكل اداء اذا جعل القسمة عشراً عشراً فلايكون من مسألة الجور . كشف اللثام ، ج 7 ، ص 504\r\n","page_name":" 7670 ","page_number":249},
  {"content":"\r\n\r\nآنكه آن را به طور كلى و بدون تذكر به مبنايى بودن مطرح نمايد « 1 » .\r\nب : چنانچه در مطلب قبل متذكر شديم ، فوريت قضاء دليل ندارد . در اينجا هم مىگوييم : فوريت قضاء حق القسم زوجة مظلومه و مسائلى كه بر آن مترتب شده است دليل ندارد ، پس زوج مىتواند در بيست شب باقى ، بدون توالى ، حق القسم فوت شده زوجه مظلومه را تدارك و قضا نمايد .\r\nج : فرمودند : فاستحقت الثالثه عشرا در حالى كه با دقت در نحوه حق القسم زوجه‌هاى ديگر ( مظلوم بهن ) روشن مىشود كه حق القسم قضا شده از اين زوجه مظلومه ، ده شب نيست يا حتى با مقدار ادائى او در دوره‌هاى بعدى ، باز هم ، حق القسم اختصاصى مظلومه ( قضايى و ادايى ) به ده شب نمىرسد ، زيرا آنچه مسلم است اين است كه در بيست شب گذشته ( 5 دوره چهار شبه ) حق مظلومه ادانشده است ، پس براى اداء آن بايد ملاحظه نمود ، نحوه ظلم چگونه بوده است . پس مىگوييم مظلومه در آن پنج دوره گذشته ، پنج شب ، حق القسم داشته است كه به وسيله بيتوته نزد دو زوجه ديگر ، ظلم به او شده است ، ولى از اين پنج شب ، يكى از آن دو زوجه ، سه شب و ديگرى ، دو شب را مديون است . مشروح اين مطلب آن است كه اين زوج داراى سه زوجه است و فرض است كه مثلًا شب اول هر دوره مختص اين زوجه مظلومه است كه در دوره اول ، دوم ، سوم ، صرف زوجه دوم شده ( پس اين زوجه ، سه شب به مظلومه بدهكار است ) همچنين شب‌هاى مخصوص مظلومه در دوره چهارم و پنجم ، صرف زوجه سوم شده است ( پس اين زوجه ، دو شب به مظلومه بدهكار است ) حال در دوره‌هاى بعدى ( 20 شب\r\n\r\n\r\n","description":"","footnote":"\r\n( 1 ) - چنانچه صاحب مسالك هم با مبناى صاحب جواهر موافق است . ( مسالك الافهام ، ج 8 ، ص 316 - 315 ) پس اين اشكال بر ايشان هم وارد است\r\n","page_name":" 7671 ","page_number":250},
  {"content":"\r\n\r\nبعدى ) بايد به همان مقدارى كه ظلم شده از ليله‌هاى مخصوص مظلوم بهما كسر شود و به مظلومه اختصاص داده شود ( از يكى ، سه شب و از ديگرى دو شب كسر شود ) .\r\nاما نحوه ايفاء اين قضاء چگونه است ؟ از كلمات فقهاء معلوم مىشود كه شب اختصاصى مظلوم بهما بايد به مظلومه اختصاص يابد ، پس دوره‌هاى بعدى ، شب‌هاى اول هر دوره كه حسب الفرض ، مخصوص خود مظلومه بود و بايد به عنوان اداء ، حق القسم عادى او انجام شود و اما شب‌هاى دوم كه مخصوص مظلوم بهماى اولى است در سه دوره بايد در حق مظلومه به عنوان قضاء ايفاء شود ( شبهاى 22 ، 26 ، 30 ) و اما شب‌هاى سوم هر دوره مخصوص مظلوم بهماى دومى بود كه دو شب از آنها بايد در حق مظلومه به عنوان قضا ايفاء شود ( شب‌هاى 23 ، 27 ) و اما شب‌هاى آخر هر دوره ، مختص خود زوج است . پس زوج مىتواند هر كجا كه تمايل داشته باشد بيتوته كند ، حتى اگر آنها را در دوره‌هاى قبل به مظلوم بهما اختصاص داده باشد ، زيرا بالمصالحه يا تبرعا انجام گرفته و از حق مظلومه صرف نشده تا قضا داشته باشد . به بيان ديگر ، زوج در دوره‌هاى بعدى در شب‌هاى 21 ، 22 ، 23 ، 25 ، 26 ، 27 ، 29 ، 30 بايد نزد مظلومه بيتوته كند ( قضائاً و ادائاً ) و لزومى به بيتوته ده شب و آن هم ولائاً وجود ندارد .\r\nنتيجه مىگيريم كه بنابر كلام فقهاء ، ديگر توالى تحقق پيدا نمىكند ، بلى اگر توالى را در قضاء لازم دانستيم . - صاحب جواهر معتبر نمىداند خلافاً لصاحب المسالك - ديگر فقط از ليله‌هاى مخصوص مظلوم بهما براى قضا استفاده نمىشود بلكه پياپى و متوالى از ليله‌هاى مخصوص هر كدام كه باشد استفاده مىشود حتى از شب‌هاى مخصوص خود زوج ، البته كلمات صاحب جواهر مضطرب است ، در موردى توالى را معتبر نمىداند و در موردى مىگويد بايد از ليله‌هاى مختص مظلوم بهما صرف قضا حق مظلومه نمود .\r\n6 - در همان مثال قبلى اگر زوج بعد از اختصاص بيست شب به دو زوجه مظلوم بهما ، قبل از قضاء حق فائته مظلومه ، زوجه چهارمى را اختيار نمود . در مسالك و\r\n\r\n","description":"","footnote":"","page_name":" 7672 ","page_number":251},
  {"content":"\r\n\r\nجواهر فرموده‌اند :\r\nفلو نكح جديدة بعد العشرين لم يجز ان يقدم قضاء العشرة لانه ظلم على الجديدة بل يوفيها اوّلًا حق الزفاف من ثلاث او سبع ثم يقسم الدور بينهما و بين المظلومه فيجعل لهاليلة و للمظلومة ليلتها و ليلتى الظالمتين و هكذا ثلاثة ادوار فيوفيها تسعاً و يبقى لها ليلة .\r\nمىگوييم چنانچه قبلًا مشروحاً بيان شد ، مظلومه 5 شب طلبكار است كه از حق فائته او در دوره اول و دوم هر كدام دو شب و از دوره سوم ، يك شب ايفاء مىشود ، پس تا دوره سوم تمام نشده قضاء حق مظلومه هم تمام شده و ديگر جايى براى بحث در دوره چهارم باقى نمىماند ، در حالى كه صاحب جواهر و مخصوصاً صاحب مسالك قضاء حق او را در دوره سوم تمام ندانسته و به دوره چهارم مىكشانند و حتى صاحب مسالك در مورد دوره چهارم مطالبى دارد كه روشن و قابل فهم و در نتيجه صحيح نمىباشد .\r\n\r\nمطيعه گرديدن ناشزه در اواسط دوره حق القسم\r\nمتن شرايع :\r\nلو كان له اربع فنشزت واحدة ثم قسم خمس عشرة فوفى اثنتين ثم اطاعت الرابعة وجب ان يوفى الثالثة خمس عشرة والتى كانت ناشزا خمسا فيقسم للناشز ليلة وللثالثة ثلاثاً ، خمسة ادوار فستوفى الثالثة خمس عشرة و الناشز خمسا ثم يستأنف .\r\nدر مسائل قبلى گفته شد كه در تقسيم حق القسم بين زوجات ، دو قول وجود دارد . قائلين قول اول مىفرمودند هر زوجه‌اى يك شب از چهار شب را استحقاق دارد ، پس زوج بدون توافق زوجه نمىتواند آن را به نسبت ديگر تبديل نمايد ، ولى قائلين قول دوم مىفرمودند تقسيم حق القسم تنها به يك شب از چهار شب منحصر نيست بلكه با حفظ نسبت مانند دو شب از هشت شب يا سه شب از دوازده شب يا يك هفته از چهار هفته نيز زوج مىتواند حق القسم را حتى بدون\r\n\r\n","description":"","footnote":"","page_name":" 7673 ","page_number":252},
  {"content":"\r\n\r\nتوافق زوجه‌ها از ابتداء قرار دهد . البته به مقدارى كه عرف آن را خلاف معاشرت بالمعروف محسوب ننمايد . پس مثلًا زوج نمىتواند يك سال را اختصاص به يك زوجه و سال بعد را به زوجه ديگر اختصاص دهد .\r\nحال بر اساس قول دوم كه حفظ نسبت را كافى مىدانند يا بنابر قول اول ، ولى با توافق زوجه‌ها ، اگر زوجى داراى چهار زوجه بود ، ولى يكى از زوجه‌ها ناشزه شد و زوج حق القسم را پانزده شب ، پانزده شب قرار داد . و بعد از ايفاء حق القسم دو زوجه ( 2 پانزده شب ) و قبل از شروع به قسمِ زوجه سوم ، زوجه رابعه كه ناشزه شده بود مطيع گرديد . در اينجا هر چند اگر رابعه ، هنوز به نشوز خود باقى بود بايد پانزده شب به ثالثه اختصاص مىداد و پانزده شب چهارم ، براى خود زوج بود ، ولى اكنون كه رابعة ، مطيعه گرديده و حق پيدا نموده است ، حكم نموده‌اند كه پانزده شب براى ثالثه است و پنج شب براى ناشزه ، البته به اين نحو كه در هر دوره چهار شبه ، سه شب براى ثالثه و يك شب براى ناشزه است « 1 » تا پنج دوره كامل شود و پانزده شب براى ثالثه و پنج شب براى ناشزه كامل شود ، سپس تقسيم طبيعى و عادى بين چهار زوجه را از اول آغاز كند . البته اينها نخواسته‌اند تفصيلى بحث كنند و گرنه اگر مرد حق خود را بخشيده باشد ، پس از اين پنج دوره بايد از اول شروع كند ولى اگر حق خود را نبخشيده باشد ، پس از اين پنج دوره ده شب براى مرد باقى مىماند و پس از آن بايد تقسيم طبيعى را از اول آغاز كند .\r\n\r\nطلاق زوجه در وقت حضور نوبت حق القسم او\r\nمتن شرايع و جواهر\r\nلوطاف على ثلاث و طلق الرابعة مثلًا بعد دخول ليلتها اثم بذلك كما فى المساك .\r\n\r\n\r\n","description":"","footnote":"\r\n( 1 ) - نه آنكه پانزده شب متوالى براى ثالثه باشد و بعد از آن پنج شب براى ناشزه ، زيرا حق ثالثه مزاحم حق ناشزه است و بايد مراعات حقين را بنمايد\r\n","page_name":" 7674 ","page_number":253},
  {"content":"\r\n\r\nبحث در مورد زوجى است كه داراى چهار زوجه مىباشد . او پس از اداء حق القسم سه زوجه و بعد از داخل شدن شب چهارم و قبل از اداء حق القسم زوجه رابعه ، او را طلاق داده است . صاحب جواهر رحمه الله مىفرمايد : شهيد ثانى در مسالك از مرحوم شيخ و غير ايشان نقل مىكند كه اين زوج در چنين طلاق دادنى گناهكار است و اضافه مىنمايد كه ظاهر كلام مسالك اين است كه در مورد گناه كار بودن زوج اتفاق و تسلم وجود دارد - البته مختار خود مسالك هم ، آثم بودن زوج است - صاحب جواهر به نقل از مسالك مىفرمايد : البته هر چند زوج آثم است ولى اين مطلب موجب ابطال طلاق نمىشود ، زيرا ترك حق القسم كه موجب گناهكار شدن زوج شده است امرى خارج از طلاق است ، پس موجب بطلان طلاق نمىشود . مثل نهىاى كه از بيع وقت نداء براى نماز جمعه آمده است ( ذرواالبيع ) كه اين نهى ، نهى و منعى نفسى نيست ، بلكه به خاطر سببيت آن براى ترك نماز جمعه است . پس هم چنان كه ذكر اين نهى براى امر خارج ( تفويت نماز جمعه ) سبب بطلان بيع نمىشود ، در بحث ما هم معصيت كار شدن زوج به خاطر تفويت حق القسم ، سبب بطلان طلاق نمىگردد .\r\nاشكال صاحب جواهر بر مسالك\r\nمرحوم صاحب جواهر بعد از نقل كلام مسالك به نقد آن مىپردازد . صاحب جواهر مىفرمايد : و فيه امكان عدم الاثم به لان وجوب القسم مشروط بالبقاء على الزوجية و لايجب عليه تحصيل الشرط .\r\nبه بيان ديگر ، اگر حق القسم ، واجب مطلق بود چون در واجب مطلق ، مكلف موظف است كه مقدمات واجب مطلق را حفظ نمايد ، اين زوج هم موظف بود به عنوان مقدمه ، زوجه را در حباله نكاح خود نگه دارد و طلاق ندهد تا حق القسم را انجام دهد ( پس اگر طلاق داد ، آثم است ) ولى حق القسم ، واجب مطلق نيست بلكه واجب مشروط است و در واجب مشروط ، مكلف موظف به حفظ مقدمه و\r\n\r\n","description":"","footnote":"","page_name":" 7675 ","page_number":254},
  {"content":"\r\n\r\nشرط نيست ، پس زوج مىتواند شرط ( در حباله نكاح بودن ) را حفظ ننمايد . پس مىتوان گفت زوج در طلاق دادن دچار معصيت و گناه نشده است .\r\nنظر استاد مدظله\r\nمىگوييم بايد ملاحظه و بررسى نمود كه حق القسم واجب مشروط است يا واجب مطلق . البته نمىتوان در تمام اشكال ، حكم به واجب مطلق بودن حق القسم يا واجب مشروط بودن آن نمود ، بلكه در حالتى ، قطعاً حق القسم واجب مشروط است و در حالتى ، مورد ترديد است كه واجب مطلق است يا واجب مشروط . براى توضيح اين مطلب به عنوان مقدمه مىگوييم ( چنانچه در كفايه مرحوم آخوند در بحث مشتق آمده است ) انّ الاوصاف العنوانية التى تؤخذ فى موضوعات الاحكام تكون على اقسام : احدها ان يكون اخذ العنوان لمجرد الاشارة الى ما هو فى الحقيقة موضوع للحكم لمعهوديته بهذا العنوان من دون دخل لاتصافه به فى الحكم اصلا ( كه به اين قسم ، عنوان مشير گفته مىشود . مثل اينكه گفته شود : از آن نشسته بپرس كه عنوان نشسته هيچ دخلى در حكم ( بپرس ) ندارد و فقط براى معرفت و شناخت استفاده شده است ) ثانيها ان يكون لاجل الاشارة الى عليّة المبدأ للحكم مع كفاية مجرد صحة جرى المشتق عليه ولو فيما مضى ( و به تعبير ديگر ، دخل عنوان در حكم فقط حدوثاً است يعنى حدوث عنوان علت محدثه و مبقية حكم است مثل مماس با نجاست ، نجس است كه صرف مماست ولو آناًما ، سبب پيدايش و بقاء حكم ( نجس است ) مىباشد تا مزيلى اين حكم را زايل نمايد ) ثالثها ان يكون لذلك مع عدم الكفاية بل كان الحكم دائراً مدار صحة الجرى عليه و اتصافاً به حدوثا و بقائاً ( و به تعبير ديگر دخل عنوان در حكم ، هم حدوثا است و هم بقائاً ، پس بقاء حكم دائرمدار بقاء عنوان است . مثل شهادت عادل قبول است كه قبولى شهادت دائرمدار عدالت شاهد حدوثا و بقائاً است ) .\r\nالبته تشخيص اينكه عنوان در اين حكم خاص از كدام قسم است به وسيله\r\n\r\n","description":"","footnote":"","page_name":" 7676 ","page_number":255},
  {"content":"\r\n\r\nتناسبات بين حكم و موضوع است كه در بعضى موارد مشخص مىگردد و به طور معين گفته مىشود اين عنوان در اين حكم از كدام قسم است و در بعضى موارد مورد شك و ترديد واقع مىگردد .\r\nحال در بحث ما ، آيا دخالت زوجه بودن در حكم به وجوب حق القسم هم در حدوث حكم است و هم در بقاء يا فقط در حدوث حكم است و يا عنوان مشير است و هيچ دخالتى در حكم ندارد ؟\r\nمسلم است كه وجوب حق القسم ، مادام كونها زوجة است و وقتى زن از زوجه بودن خارج شد ، حق القسم او هم زايل مىشود ( به بيان ديگر از عناوين قسم سوم است ) ولى در مورد زوجه‌اى كه حق القسم‌اش فوت شد ، حكم به اينكه قضاى حق القسم او واجب است چگونه است ؟ آيا اين عنوان در اين حكم از قسم دوم است ، پس قضا واجب است حتى بعد از زوال زوجيت ؟ تا نتيجه بگيريم كه اگر زوجه‌اى را كه حق القسم او قبلًا فوت شده طلاق داد علاوه بر معصيت كار بودن اگر طلاق رجعى است بايد رجوع نمايد و اگر بائن است بايد عقد جديد بنمايد يا اينكه در اين حكم ، عنوان از قسم سوم است و دائرمدار زوجيت مىباشد كه اگر زوجيت زائل شد ، حكم وجوب قضا نيز زايل شود ، پس ديگر رجوع در طلاق رجعى واجب نيست و در طلاق بائن نيز ، عقد جديد نمودن واجب نمىباشد ؟\r\nمرحوم شهيد ثانى مىفرمايد : قضا حق القسم فوت شده ، على وجه الاطلاق واجب است و آن را به اداء ديون تشبيه مىكند لذا در بحث ما ، حق القسم را واجب مطلق مىداند . ولى مرحوم صاحب جواهر مىفرمايد : اين وجوب قضا ، قضيه‌اى حنيه است ، لذا حق القسم را واجب مشروط مىداند و مىفرمايد اداء حق القسم با اداء ديون فرق دارد ، در اداء ديون ، مديون موظف است دين را به هر نحو كه شده حتى با كسب جديد ، ادا نمايد ، ولى در اين بحث ، لزوم ندارد حق القسم قضا شده را ولو با عقد جديد ( بعد از زوال زوجيت سابق ) انجام دهد .\r\n\r\n","description":"","footnote":"","page_name":" 7677 ","page_number":256},
  {"content":"\r\n\r\nلكن انصاف اين است كه هر چند در اصل وجوب حق القسم مىگوييم : وجوب حق القسم واجبى مشروط و مادام كونها زوجة است ( وجوب حق القسم دائرمدار عنوان زوجة است ) نه آنكه به محض زوجه شدن ، حكم وجوب حق القسم دائما بيايد حتى بعد از زوال عنوان ، تا بگوييم تا آخر عمر ، بيتوته لازم است . ولى در مورد وجوب قضاء حق القسم فوت شده نمىتوان حكم نمود كه اين واجب مشروط است ، زيرا دليل محكمى بر آن اقامه نمىتوان نمود .\r\nبلى اين مسئله مبتنى بر مسأله كلى جريان يا عدم جريان استصحاب در شبهات حكميه است كه اگر كسى استصحاب را در شبهات حكميه جارى بداند بايد بگويد حق اين زن بعد از زوال زوجيت ساقط نشده و وجوب قضا باقى است - كما قال به صاحب المسالك - ولى اگر كسى مثل ما و مرحوم خويى - البته با ادله متفاوت - قائل به عدم جريان استصحاب در شبهات حكميه شد مقتضاى قاعده ، بر اساس اصل برائت يا استصحاب عدم ، عدمِ وجوب قضا بعد از زوال زوجيت مىشود - كما قال به صاحب الجواهر - پس ديگر لزومى در رجوع ( در طلاق رجعى ) و لزوم عقد جديد ( در طلاق بائن ) براى اداء قضاء حق القسم فوت شده وجود ندارد .\r\nاگر كسى اشكال نمايد كه رجوع يا عقد جديد لازم نيست ، زيرا زوج مىتواند با معاوضه يا مصالحه مشكل حق القسم فوت شده را حل نمايد مىگوييم بحث معاوضه كه در اصل حق القسم وجود داشت ، از روايات استفاده مىشود كه بعد از زوال زوجيت ، ديگر وجود ندارد . به بيان ديگر ، اصل حق ( حتى بعد از زوال زوجيت ) بايد وجود داشته باشد تا بتواند معاوضه كند و بعد از زوال زوجيت ، حق قضاء مورد ترديد است . پس حتى اگر قائل نشويم كه زوج معصيت نموده كه حق القسم را انجام نداده و بايد توبه نمايد ، ولى دليل نداريم كه بتواند آن را معاوضه يا مصالحه نمايد .\r\nالبته مىگوييم : اگر حق القسم ( اينكه زوج واجب است از چهار شب ، يك شب\r\n\r\n","description":"","footnote":"","page_name":" 7678 ","page_number":257},
  {"content":"\r\n\r\nرا نزد زوجه بيتوته كند ) در نظر عرف به نحو تعدد مطلوب باشد حكم مسئله ، وجوب قضا حتى بعد از زوال زوجيت مىشود ، ولى اگر عرف آن را به نحو قيد يافت ، ديگر چنين حكمى وجود ندارد و وجوب قضا در كار نيست كه به نظر مىرسد در نگاه عرف حق القسم به نحو قيد است و نتيجه مىگيريم كه با توجه به اينكه اصل وجوب قضا ، دليل مخصوص به خود را مىطلبد و در مسئله هم نصى وجود ندارد پس بايد طبق قواعد و مبانى مشى نمود . به بيان ديگر نمىتوان به نحو كلى قائل شد كه وجوب قضا واجب مشروط است يا واجب مطلق ، بلكه بايد طبق مبانى ، قولى را انتخاب كرد .\r\nنكته‌اى كه مىتواند قول مرحوم صاحب جواهر را در برابر قول صاحب مسالك تاييد و تقويت نمايد اين است كه فرض مسئله را در موردى قرار داده‌اند كه ليله مخصوصه زوجه داخل شده و بعد از آن ، زوج ، او را طلاق داده باشد . در اين فرض ، بنابر كلام مسالك ، حق القسم قبل از دخول ليله مخصوصه ، واجب مشروط است و بعد از دخول ليله ، واجب مطلق مىشود كه سؤال مىشود چه دليلى بر اين مطلب وجود دارد ؟ اگر كسى به واجب مطلق بودن حق القسم قائل شد بايد بگويد زوج در غير از سه شب يا هفت شب اول ازدواج كه لازم و واجب بود كه نزد زوجه جديده بيتوته كند اگر مىخواهد مانعى كه سبب تفويت حق القسم زوجه شود را بياورد ( مثل اينكه مىخواهد به مسافرت برود ) بايد از زوجه اجازه بگيرد حتى اگر در اول دوره و قبل از دخول ليله مخصوص زوجه باشد و اگر قائل به واجب مشروط بودن حق القسم شد بايد بگويد زوج با ايجاد موانعى كه سبب تفويت حق القسم مىشود ( مثل مسافرت يا طلاق دادن ) مرتكب خلاف شرع نشده است ، خواه در قبل از دخول ليله مخصوص زوجه ، خواه بعد از آن ، پس دليلى بر فرق گذارى بين بعد از دخول ليله و قبل از دخول ليله وجود ندارد - كما فرق بينهما صاحب المسالك رحمه الله - و اگر قائل به گناهكار بودن زوج در طلاق دادن باشيم بايد در\r\n\r\n","description":"","footnote":"","page_name":" 7679 ","page_number":258},
  {"content":"\r\n\r\nقبل از دخول ليله و بعد از دخول ليله قائل شويم در حالى كه بلااشكال اگر زوجى بخواهد در اول دوره و عدم بيتوته حتى يك شب در اين دوره ، يكى از زن‌هايش را طلاق دهد جايز بوده و هيچ معصيتى هم در كار نيست و علت اين مطلب هم اين است كه حق القسم واجب مشروط است و در واجب مشروط ، حفظ شرط ، واجب نمىباشد . پس زوج مىتواند زوجه را در حباله نكاح خود نگه دارد تا حق القسم او واجب نشود و در اين طلاق دادن نيز هيچ گناهى را مرتكب نشده است .\r\n\r\nبطلان طلاق و عدم آن\r\nدر مورد عدم بطلان چنين طلاقى فرمودند : لايبطل به الطلاق لكونه محرما لامر الخارج هو تفويت الحق فيكون كالبيع وقت النداء .\r\nمىگوييم از كلام اين بزرگواران فهميده مىشود اگر در نواهى ، از خود منهى بعنوانه نهى شد سبب بطلان است ولى اگر نه به عنوان المنهى بلكه لامر خارج نهى شد موجب بطلان نيست و مسئله مورد بحث را به بيع وقت النداء ( وقت نماز جمعه ) تشبيه نموده‌اند و گفته‌اند چنانچه در آن مسئله ؛ بطلان بيع حكم نمىشود .\r\nدر اين مسئله هم به بطلان طلاق حكم نمىشود . البته اين مطلب تمام نيست .\r\nبلى اين كلام در مثل بيع وقت النداء صحيح است . در آن بحث مزاحم با نماز جمعه ، خود بيع ( بعث و اشتريت ) است نه ترتيب اثر دادن بر بيع . پس اگر كسى در وقت نداء براى نماز جمعه ، بيعى نمود هر چند خلافكار است ولى بيع او صحيح مىباشد ( مثل خيلى از خلاف شرع‌هايى كه انسان انجام مىدهد ، مثلًا معصيت كرده و جنب شده‌اى ولى بايد به جنابت خودش ، ترتيب اثر بدهد و غسل نمايد ) ولى اگر شارع از ترتيب اثر بر بيع وقت النداء نهى نموده و ترتيب اثر با نماز جمعه مزاحمت داشت مىگفتيم چنين بيعى باطل است ، ولى در آيه ، نهى از ترتيب اثر نشده است .\r\nشايد كسى چنين استظهار كند كه از آنجا كه امثال انكحت ، بعت ، اشتريت و . . .\r\n\r\n","description":"","footnote":"","page_name":" 7680 ","page_number":259},
  {"content":"\r\n\r\nمطلوب بالذات براى افراد نيست ، بلكه اين الفاظ مقدمه براى ترتيب آثار است كه مطلوب بالذات هستند . پس اگر شارع نهى از معامله نمود از آن استفاده مىشود كه شارع هم در صدد بيان اين است كه اين غرضى مقدمى صحيح نيست . پس اين گونه نهىها به نهى از ترتيب اثر رجوع مىكند كه عبارت الاخراى بطلان معامله مىباشد .\r\nولى به نظر مىرسد كه چنين استظهارى درست نباشد ، بلكه موارد نهى مختلف است :\r\nگاهى نهى از شىاى مىشود و نهى مقدمى است مثلًا مىگويد از اين راه نرو و نهى هم به اين علت است كه به مقصد مورد نظر نمىرسى و گاهى نهى از شىاى مىشود و نهى نفسى است ، مثل اينكه مىگويد از اين راه نرو و نهى هم به اين علت است كه در اين راه دچار خلاف شرع مىشوى و كارى به اينكه به مقصد خاص خود مىرسى يا نمىرسى ندارد و البته هر دو نهى هم عرفى است . لذا به نظر مىرسد كه بايد با تناسبات بين حكم و موضوع در موارد مختلف استظهار بشود كه نهى چگونه است .\r\n\r\nبقاء وجوب قضا در صورت رجوع در عدة ( در طلاق رجعى ) و در صورت‌عقد جديد ( در طلاق بائن )\r\nمتن شرايع و جواهر\r\nو على كل حال فلو كان رجعيا و رجع فى العدة وجب قضاءً و تخلص منها به غير اشكال كما فى المسالك لان الرجعة اعادت الزوجية الاولى كما كانت و ان تركها حتى انقضت عدتها او كان الطلاق بائنا ثم تزوجها قيل . . . يجب لها قضاء تلك الليلة لانه حق استقر فى ذمته و امكنه التخلص منه فيجب ولكنه فيه تردد . . . ينشأ من ذلك و من سقوط حقها بخروجها عن الزوجية « 1 » .\r\n\r\n\r\n","description":"","footnote":"\r\n( 1 ) - جواهر الكلام ، ج 31 ، ص 197\r\n","page_name":" 7681 ","page_number":260},
  {"content":"\r\n\r\nمطلب واضحى را متعرض شده‌اند . فقط نكته‌اى كه وجود دارد در اين است كه قبلًا گذشت كه رأى و نظر صاحب مسالك رحمه الله و بعضى از فقهاء ديگر اين است كه قضاء اين حق القسم فوت شده واجب است و زوج آن را نسبت به زوجه بدهكار است و مرحوم صاحب جواهر فرمود چون حق القسم ، واجب مشروط است و بعد از طلاق ، ديگر اين زن ، زوجه اين مرد محسوب نمىشود ( شرط وجود ندارد ) پس قضا نيز واجب نمىباشد . ولى مثل اينكه مرحوم صاحب جواهر در طلاق رجعى قبول نموده كه چون رجوع ، اجاره زوجيت سابقه است ، قضا لازم مىباشد ؛ حال سؤالى پيش مىآيد كه اگر قبول كنيم كه رجوع ، اعاده زوجيت سابق است و قضاء مافات لازم است ، در اين بين ( از طلاق تا رجوع ) ليله‌هايى كه قبلًا مخصوص اين زوجه بود و قطعاً بيتوته زوج نزد زوجه در اين شب‌ها ، انجام نگرفته است .\r\nقضاء آنها نيز لازم است ؟ و آيا در اين عدم بيتوته خلاف شرع مرتكب شده است ؟\r\nبلااشكال خلاف شرع مرتكب نشده است . پس چرا صاحب جواهر مسلم فرض نموده كه قضاء اين ليله‌ها ، واجب مىباشد و بايد زوج آنها را تدارك نمايد ؟\r\nتذكر نكاتى در عبارت جواهر :\r\nالف : مرحوم صاحب جواهر فرموده است : من غير فرق فى المطلقه بعد حضور نوبتها بين الراغبة و غيرها .\r\nاگر راغبة را به معناى راغبة به ترك بيتوته معنا كنيم چرا فرقى بين راغبه و غير راغبه نباشد ؟ بلكه اگر زوجه راضى و راغب به ترك حق القسم باشد ديگر زوج در ترك حق القسم ، خلاف شرعى را مرتكب نشده است ، در حالى كه صاحب جواهر مىفرمايد فرقى بين راغبه و غير راغبه نيست . و اگر به معناى راغبة فى الطلاق هم باشد چون التزام به شى ، التزام به لوازمش نيز مىباشد . اين زوجه كه رغبت و تمايل به طلاق دارد ، تمايل و رضا به ترك حق القسم هم دارد پس در اين صورت ،\r\n\r\n","description":"","footnote":"","page_name":" 7682 ","page_number":261},
  {"content":"\r\n\r\nزوج مرتكب خلاف شرع نمىشود . پس چرا جواهر فرمود فرقى بين راغبه و غير راغبه نمىباشد « 1 » .\r\nب : مرحوم صاحب جواهر قبلًا ( در مسأله ششم ) يكى از شرايط وجوب قضا را بقاء مظلوم بها در حباله نكاح زوج قرار داده بود . لذا مىفرمود اگر مظلوم بها از حباله نكاح زوج به وسيله طلاق و . . . خارج گرديد ، قضا امكان ندارد ، زيرا قضا بايد از نوبت مظلوم بها انجام شود و در اين صورت ديگر نوبتى براى مظلوم بها وجود ندارد و ما مىگفتيم قضا حتما لازم نيست كه از نوبت مظلوم بها انجام شود ، بلكه اگر خود زوج هم ، ليله مخصوص به خود دارد ( داراى 3 زوجه و كمتر است ) قضا باز هم واجب است و مىتوان آن را از شب‌هاى مخصوص به خود تدارك نمايد .\r\nمثلًا اگر زوج داراى سه زوجه است و به وسيله يكى از زوجه‌ها به زوجه ديگر نمود و شب مخصوص مظلومه را به مظلوم بها اختصاص داد ، قضا هم از ليله مخصوص مظلوم بها متصور است و هم از ليله خود زوج . بلى اگر زوج داراى چهار زوجه « 2 » است ، به خاطر استيعاب وقت او ، قضا متصور نيست تا زمانى كه امكان قضا با آزاد شدن ليله‌اى پديد آيد ( مثلًا يكى از زوجه‌ها را طلاق دهد )\r\nحال مرحوم صاحب جواهر در اواخر اين مسئله مورد بحث تصريح به كلام قبلى ما و بر خلاف كلام قبلى خود دارد . ايشان اينجا در تصوير عدم امكان قضا ابتداء فرموده است : و كذا ( امكان قضا نيست ) ان فارق التى بات عندها و لم يجدد نكاحها و لانكاح غيرها مع المظلومة ( تا دوباره چهار زنه بشود ) بناء على انه لاعبرة بالقضاء حينئذ الا من نوبة المظلوم بها ، ولى در ادامه در اين كلام اشكال نموده و فرموده است : و ان كان فيه نظر واضح ضرورة عدم الفرق بين وصول حقها اليه بين ان يكون من نوبتها او مما فضل له\r\n\r\n\r\n","description":"","footnote":"\r\n( 1 ) - احتمال دارد بگوييم راغبه در نسخه جواهر اشتباه است و چنانچه در مسالك آمده است رابعه صحيح است . در مسالك ( ج 8 ، ص 350 ) فرموده است : ولافرق فى ذلك فى كون المطلقة بعد حضور نوبتها رابعة و غيرها لاشتراك الجميع فى المقتضى و ذكر المصنف الرابعا تبعاً للشيخ رحمه الله ( المبسوط ، ج 4 ، ص 332 ) مجرد تمثيل و ربما قيل ان السر فى ذكر الرابعة ان نوبة غيرها لاتتحقق الا بالقرعة بخلاف الرابعة و فيه انه . .\r\n( 2 ) - سه زوجه جديده و يك زوجه مظلومه\r\n","page_name":" 7683 ","page_number":262},
  {"content":"\r\n\r\nمن دوره « 1 » .\r\n\r\nحق القسم دو زوجة مقيم در دو شهر\r\nمتن شرايع و جواهر :\r\nلو كان له زوجتان فى بلدين فاقام عند واحدة عشرا قيل والقائل الشيخ فى محكى من مبسوطه كان عليه للاخرى مثلها\r\nاگر زوجى داراى دو زوجه در دو شهر بود و نزد يكى ده شب بيتوته نمود ؛ قولى گفته است كه نزد ديگرى هم بايد ده شب بيتوته كند . اين مسأله از فروعات يكى از ابحاث سابق است . در آن بحث مطرح شد كه آيا حق القسم حتماً يك شب از چهار شب است ؟ يا نسبت معيار است ؟ از مرحوم شيخ طوسى نقل شد كه ايشان قائل به نسبت است . اما مرحوم محقق آن را قبول ننمود و فرمود اگر زوجه‌ها توافق نمودند زوج مىتواند معيار را نسبت قرار دهد ، ولى بدون توافق زوجه‌ها ، زوج چنين حقى ندارد . ( البته مرحوم صاحب جواهر با مرحوم شيخ موافقت نمود ) لذا در اين مسأله مرحوم محقق اين قول را به قيل نسبت مىدهد كما اينكه در آن بحث صحت معيار بودن نسبت را به قيل نسبت داد .\r\nاحتمال ديگرى كه در نسبت دادن اين قول به قيل وجود دارد اين است كه حق القسم ( خواه بنابر معيار بودن نسبت و خواه بنابر انحصار در يك شب از چهار شب ) در حضر است كه هر دو زوجه در يك بلد باشند ، ولى اگر دو زوجه در دو شهر هستند ( فرض مسئله ) فله حينئذ الاقامه عند كل واحدة مايشاء لذا لزوم تساوى را به قيل نسبت مىدهد .\r\n\r\n\r\n","description":"","footnote":"\r\n( 1 ) - جواهر الكلام ، ج 31 ، ص 198\r\n","page_name":" 7684 ","page_number":263},
  {"content":"\r\n\r\nاحتمال سومى را مرحوم شهيد ثانى در مسالك بيان مىكنند و مىفرمايد : وجهه ما علم من ان الزوج مع الاثنتين نصف الدور ( كه دو شب از چهار شب باشد ) فينبغى ان يكون له من العشر نصفها ولكل واحدة منهن ربع ، فلايلزمه للثانية الاليلتان و نصف ، پس لزوم بيتوته ده شب را به قيل نسبت مىدهد .\r\nالبته مختار ما در آن بحث سابق ، لزوم يك شب از چهار شب بود و مىگفتيم كه در قرار دادن حق القسم به مقدار بيشتر بايد توافق زوجه‌ها جلب شود . لذا در اين مسأله هم طبق همان بحث مشى مىنماييم .\r\n\r\nآيا همراهى زوجه جديده در سفر ، از مقدار حق القسم واجب او محسوب‌مىشود ؟\r\nمتن شرايع :\r\nلو تزوج امرأة و لم يدخل بها فاقرع للسفر فحرج اسمها جاز له مع العود توفيتها حصة التخصيص لان ذلك لايدلخ فى السفر اذ ليس السفر لاخلافى القسم\r\nمرحوم محقق مىفرمايد : اگر زوج ، تزويج جديدى نمود و اين زوجه به تزويج جديد را هنوز به منزل نياورده تا مقدار حق القسم واجب مخصوص زوجه جديده ( سه شب يا هفت شب ) را انجام داده باشد و خواست به سفر برود پس براى همراه بردن يكى از زوجه‌ها قرعه كشيد و اسم زوجه جديده از قرعه به دست آمد و او را همراه برد ، بعد از برگشت ، بايد مقدار حق القسم مخصوص جديده را به تمامىاش در حق اين زوجه جديده انجام دهد ، زيرا مقدارى كه در سفر ، همراه زوج بوده است داخل در حق القسم واجب نمىباشد .\r\nدر حالى كه محكى از مرحوم شيخ اين است كه زوج مىتواند اكتفا به مقدار همراهى در سفر بكند و اين مقدار را از حق القسم واجب كسر نمايد .\r\nالبته دليل متقنى براى كلام مرحوم شيخ نيست و حق با مرحوم محقق است ؛ زيرا چنانچه قبلًا گذشت حتى در حق القسم‌هاى عادى ، همراهى در سفر ، جزء حق القسم محسوب نمىشود .\r\n« والسلام »\r\n\r\n\r\n","description":"","footnote":"","page_name":" 7685 ","page_number":264}
  ]