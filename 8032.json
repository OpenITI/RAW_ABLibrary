[
  {"content":"\r\n\r\n\r\nجلد دوم\r\nتاريخ بيدارى ايرانيان\r\nحاوى وقايع مشروطيت ايران\r\nتأليف ناظم الاسلام كرمانى\r\n\r\n","description":"","footnote":"","page_name":" 271 ","page_number":1},
  {"content":"\r\n . \r\n","description":"","footnote":"","page_name":" 272 ","page_number":2},
  {"content":"\r\n\r\nبسم اللّه الرّحمن الرّحيم\r\n\r\nواقعهء مسجد شاه يا هجرت صغرى\r\nروز دوشنبهء چهاردهم شهر شوال المكرم سال ئيلان‌ئيل تركى سنهء هزار و سيصد و بيست و سه هجرى قمرى و 1284 هجرى شمسى مطابق با يازدهم دسامبر ماه فرانسه 1905 ميلادى قيمت قند در طهران بلكه در ايران گران شد چه تا اين روز قند در يكمن پنج قران فروخته ميشد در اين تاريخ قيمت قند بهفت قران و هشت قران رسيد ( من ششصد و چهل مثقال است ) علاء الدوله حاكم طهران و شخص سفاك و بىباكى بود در هرجا حكومت كرده چشم رعايا را ترسانيده قهاريت و جباريت او گوشزد مردم شده خصوص در اين ايام كه حاكم طهران بود و صدارت ايران با عين الدوله بود گويا از طرف عين الدوله به او سفارش شده بود كه قسمى رفتار كند كه ملاها از او بترسند و تجار را كه قبل از مسافرت اعليحضرت مظفر الدين شاه بفرنگستان بزاويهء مقدسهء حضرت عبد العظيم ( ع ) پناهنده شده بودند و بر ضد مسيو نوز رئيس گمرك برخواسته بودند ( در جلد اول اشاره شد ) نيز گوشمالى بدهد چه اقدامات تجار طهران در هشت ماه قبل از اين به عين الدوله برخورده بود بعد از مراجعت از سفر فرنگستان در خيال تلافى بود موقعى نيافت پس از براى ملاها كه بر ضد او قيام كرده بودند و از براى تجار نيز پى موقع ميگشت اين گرانى قند بهانه دست آنها داد عليهذا علاء الدوله حاكم طهران امروز هفده نفر از تجار كه چهار نفر از آنها تجارت قند را كسب خود قرار داده بودند بدار الحكومه احضار نمود جمعى از تجار جواب دادند كه ما نه قند ميخريم و نه ميفروشيم ما تاجر هستيم نه تاجر قند تجارت قند در طهران با چهار نفر است كه يكى از آنها آقا سيد هاشم معروف به قندى و ديگرى حاج سيد اسمعيل خان سرهنگ توپخانه است علاء الدوله حكم داد چند نفر از تجار را به فلكه بستند و آنها را مشلق نمودند در اين اثناء آقا سيد هاشم را آوردند حاج سيد هاشم از سادات قندى و از سادات محترم و تجار معتبر طهران در حدود شصت و هفت سال داشت سه سفر بمكهء معظمه و چهار سفر بعتبات عاليات و چهار سفر بمشهد رضوى عليه الصلاة و السلام مشرف شده و سه مسجد در طهران بنا كرده و براى تعمير پلها و راهها ساعى و جاهد بود صورة سيدى پير با ريش قرمز بلند و ظاهر الصلاح وارد مجلس حاكم شد پس از سلام نشست علاء الدوله به او گفت چرا قند را گران كرديد حاج\r\n\r\n","description":"","footnote":"","page_name":" 273 ","page_number":3},
  {"content":"\r\n\r\nسيد هاشم جواب داد بواسطهء جنك روس و ژاپون قند كمتر از سابق وارد ايران مىشود چند تلگراف همين امروز براى من مخابره شده است كه در همدان و رشت هم گران است بلكه قيمت قند در طهران ارزانتر از رشت و همدان و عراق است علاء الدوله گفت ميگويند شما قند را كنترات كرديد سيد جواب داد اولا ما قند را كنترات نكرده‌ايم بلكه از تاجر مخصوص ميخريم ثانيا آنكه در كنترات هم‌زمان جنگ و مرك عمومى اجراء قانونرا اجازه نميدهد اين ايام قند از روسيه كمتر وارد مىشود علاء الدوله گفت بايد التزام بدهيد كه قند را مثل سابق بفروشيد سيد جواب داد من التزام نميدهم لكن صد صندوق قند دارم آنها را پيشكش جنابعالى ميكنم و دست از تجارت برميدارم در اين اثناء منشى وزير تجارت وارد شد و بطريق نجوى بعلاء الدوله گفت سيد هاشم تاجريست معتبر و مقدس سعد الدوله وزير تجارت مخصوصا مرا فرستاده است كه عرض كنم بىاحترامى او بىمخاطره نيست .\r\nعلاء الدوله از اين پيغام وزير تجارت متغير شده و رو بفراشها كرد كه كى رفته است نزد وزير تجارت فراشها عرض كردند پسر آقا سيد هاشم حاج مير علينقى از بين راه رفت منزل وزير تجارت علاء الدوله رو كرد به آقا سيد هاشم و گفت حالا معلوم شد كه نزد وزير تجارت هم رفتيد در اين اثناء حاج سيد اسمعيل خان كه يكى از اهل نظام و خرنده و فروشنده قند بود وارد شد و در عوض سلام نظامى و يا تعظيم حكومتى گفت سلام عليكم علاء الدوله بر او متغير شد كه تو چه داخل آدمى هستى كه به من سلام ميكنى و تعظيم نميكنى ( آها ) بچه‌ها بيائيد يك پاى اين سيد پير و يك پاى اين سرهنگ را بفلكه به‌بنديد فراشها ريختند سيد بيچاره و حاج سيد اسمعيل خان را بيرون برده آنها را خوابانيدند كفش و جوراب را از پاى آنها بيرون آورده پاى آنها را بفلكه بستند پنج نفر فراش دست بشلاق و مشغول زدن شدند در اين بين حاج مير علينقى پسر آقا سيد هاشم وارد شده خود را انداخت روى پاى پدرش و گفت چوب را به من بزنيد تا من زنده باشم نميتوانم ديد پدرم را چوب بزنيد فراشها او را عقب كردند ثانيا خود را از دست فراشها نجات داده و خود را انداخت روى پاى پدر و فلكه علاء الدوله گفت پدر را رها كنيد و چوب او را به پسر بزنيد پاى آن دو نفر را از فلكه باز كرده پسر را بفلكه بستند متجاوز از پانصد شلاق بپاى پسر زدند حاج مير علينقى پسر بزرك آقا سيد هاشم در اين وقت سنش به بيست و هفت سال رسيده بود طاقت شلاق خوردن را داشت . در اين وقت پيشخدمت وارد شد كه نهار حاضر است علاء الدوله گفت سايرين را بعد از نهار بزنيد بسم اللّه آقايان بيائيد نهار بخوريد و از آن اطاق برخواسته به اطاق نهارخورى رفت آقا سيد هاشم را نيز با جمعى ديگر احضار كرد و گفت آقا وقت چوب بايد چوب خورد و وقت نهار بايد نهار خورد فعلا مشغول نهار شويد . پس از صرف نهار باز باطاق اول مراجعت كرد و رو كرد به سيد هاشم و گفت يك التزام بنويسيد كه قند را مثل سابق در يكمن پنجهزار بفروشيد سيد امتناع كرد و گفت عرض كردم ممكن است ترك تجارت قند كنم ولى ممكن نيست قند را در يكمن هفت هزار بخرم و پنج هزار بفروشم علاء الدوله رو كرد بجناب امين التجار كردستانى كه از سادات و تجار معتبر و حاضر در آن مجلس بود و گفت آقا شما اين آقا را راضى كنيد و التزام از او بگيريد .\r\nدر اين وقت يكنفر وارد شد و سر گذارد در گوش علاء الدوله و گفت شهر بهم خورد دكاكين\r\n\r\n","description":"","footnote":"","page_name":" 274 ","page_number":4},
  {"content":"\r\n\r\nبسته شد مشير الدوله وزير امور خارجه گفته است تجار را بفرستيد نزد من بلكه آنها را بخوشى راضى كنم امين التجار هم به آقا سيد هاشم رسانيد كه التزامى بدهيد و از اين مجلس برويد بعد من نوشتهء شما را پس ميگيرم آقا سيد هاشم التزامنامه را نوشته و مهر كرد و داد به امين التجار و با مأمور وزير خارجه رفتند منزل مشير الدوله ( ميرزا نصر اللّه خان مشير الدوله اگرچه وزير امور خارجه بود لكن در امور داخله و خارجه هردو مداخله ميكرد و در واقع معاون صدر اعظم بود ) مشار اليه در مقام استرضاء خاطر تجار برآمده از آنها معذرت ميخواست و خطاى علاء الدوله را تصديق مينمود . سعد الدوله وزير تجارت از وقوع اين واقعه رفت منزل عين الدوله صدر اعظم و گفت علاء الدوله حاكم طهران را چه‌كار بامر تجار و اين چوب زدن بىموقع بتجار محترم خصوص يك سيد پير مقدس منتج نتايج به دو بىمخاطره نخواهد بود .\r\nعين الدوله از آن لجاجت و تكبر و جهالت و تبخترى كه داشت گفت چوب زدن علاء الدوله بامر و اجازهء من بوده است تو را نميرسد كه در كار علاء الدوله ايرادى وارد آورى علاء الدوله آنچه كرده است مختار بوده امر او امر من است وزير تجارت از اين جواب صدر اعظم متغير شده بخانهء خويش مراجعت نمود در اين اثناء بعضى از دكاكين و بازارها و سراها بسته شد مردم در مسجد شاه جمع شدند امام جمعه كه خانه‌اش متصل به مسجد شاه بود اول شب بعضى از تجار را احضار نمود و گفت اين تعطيل و بستن دكانها فايده نخواهد كرد چه طرف عصر و نزديك غروب بود كسى ندانست كه مقصود چه بود فردا را از صبح تعطيل عمومى كنيد و آقايانرا در مسجد جمع آوريد تا بلكه بدست اتفاق و همراهى علماء كارى از پيش ببرند و همان شبانه هريك از علماء را ديده و قول همراهى از اكثر آنها گرفته و صبح آنشب كه روز سه‌شنبه پانزدهم بود بازارها بسته تعطيل عمومى شد تجار در مسجد شاه حاضر شده مقدمات كار را فراهم آورده امام جمعه به آنها دستور العمل ميداد و به عين الدوله پيغام كه من با شما ميباشم تا شب همگى را متفرق و مفسدين را معلوم خواهم داشت طرف عصر محرك مردم شده ريختند بخانه‌هاى علماء و هريك را خواهى نخواهى به مسجد شاه آورده جز حاج شيخ فضل اللّه كه بملاحظهء دوستى و اتحاد با عين الدوله در اندرونى خانه رفت و احدى را به خود راه نداد و به همين ملاحظه كسى هم به طرف او نرفت مجملا حجج اسلاميه و علماء اعلام در مسجد شاه مجلس كردند نتيجهء مجلس اين شد كه جبران اين توهينى را كه بتجار شده است باستدعاء عزل علاء الدوله از حكومت طهران از پيشگاه اعليحضرت شاهنشاه نمايند و نيز از شاه استدعا نمايند كه مجلسى منعقد فرمايند كه اين مجلس بعرايض متظلمين برسد و هردو استدعاى مزبور مخالف بود با استبداد عين الدوله و انجاح اين دو استدعا مغلوبيت عين الدوله را واضح و آشكار ميداشت اين اجتماع اگرچه بر ضد علاء الدوله بود ظاهرا لكن در واقع نفس الامر بر مخالفت عين الدوله و ضديت با او بود بالاخره آقايان صلاح ديدند كه آقا سيد جمال الدين واعظ اصفهانى را كه از اولين وعاظ با علم و سياسىدان بشمار ميرفت و واعظ مخصوص مسجد شاه بود بر منبر نمايند و مقصود آقايان را بمردم برساند لذا سيد را احضار و امر بصعود بر منبر نمودند سيد از منبر رفتن امتناع نمود و گفت عين الدوله با من عداوتى مخصوص دارد اگر اين منبر رفتن را بشنود عداوتش بيشتر خواهد شد امام جمعه اصرار و الحاح نمود كه البته بايد شما بالاى منبر رفته و مردم را به مقصود ما آگاه كنيد آقا سيد حسن\r\n\r\n","description":"","footnote":"","page_name":" 275 ","page_number":5},
  {"content":"\r\n\r\nمعروف به سيد صاحب الزمانى و عدهء ديگر از باريك بينان به آقاى بهبهانى عرض كردند امام جمعه تغيير مسلك داده و مقصودى ديگر در نظر دارد ملتفت خود باشيد آقاى بهبهانى اهميتى به آن نداده فرمود آنچه خداوند خواسته است خواهد شد بالجمله آقا سيد جمال الدين بر بالاى منبر صعود نمود پس از حمد و ثناى بر رسولش آيهء مباركه  يا داوُدُ إِنَّا جَعَلْناكَ خَلِيفَةً فِي الْأَرْضِ  را عنوان موعظه قرار داد و آيات و اخبارى كه در فضيلت عدل بود قرائت نمود پس از آن گفت اى مردم اين آقايان و اين پيشوايان دين كه در اين مسجد اجتماع نموده‌اند همگى رؤساء اسلام و نواب امام زمان ميباشند همه متفق القول و متحدند خيال و عزمشان كندن ريشهء ظلم و بدعت است عموم مسلمين و جميع علماء اعلام بلكه هيئت جامعهء اسلام با اين بزرگواران است هريك از اين علماء كه در اين مجلس نباشند اگر موافقند با اين عزم فبها و الا اعتنائى بخلافشان نيست قدرى هم اشاره بظلم علاء الدوله نمود و بد گفت از علاء الدوله و اعمال او را تشريح نمود . . .\r\nپس از آن گفت اعليحضرت شاهنشاه اگر مسلمان است با علماء اعلام همراهى خواهد فرمود و عرايض بيغرضانهء علماء را خواهد شنيد . . . و الا و اگر . . .\r\nكلام آقا سيد جمال الدين كه منجر به اين شد و به اين مقام كه رسيد يك دفعه حاج ميرزا ابو القاسم امام جمعه طهران فرياد كرد و گفت اى سيد بيدين ، اى لا مذهب ، بىاحترامى بشاه كردى ايكافر ، اى بابى ، چرا بشاه بد ميگوئى . آقا سيد جمال الدين از اين اعتراض امام جمعه در بالاى منبر مبهوت شده و كذلك علماء و آقايان حاضر در مجلس متحير و حيران شده كه با آن اصرار امام جمعه و تهيهء مقدمه بلكه نقشهء موعظه را نيز امام جمعه داد حالا چه شد كه در مقام مخالفت برآمد . آقا سيد جمال الدين گفت آقاى من اين قضيهء شرطيه است خدا به پيغمبر خود ميفرمايد  لَئِنْ أَشْرَكْتَ لَيَحْبَطَنَّ عَمَلُكَ  يعنى اى پيغمبر اگر شرك آورى هر آينه ميريزد عمل تو . من كه بىاحترامى بشاه نكردم عرض كردم اگر ( و الا ) لفظ اگر كه واضح است چه معنى را ميبخشد امام جمعه ديد مغلوب خواهد شد و به مقصود و نيت خود نخواهد رسيد فرياد كرد بكشيد به بنديد اين بابى را بزنيد . . . . . . . آها بچه‌ها كجائيد . كه يك دفعه نوكرهاى امام جمعه با فراشهاى مستعدّ كه مقدمة مهيا شده بودند با چوب و چماق و قداره ريختند در بين مردم بعضى هم شش لول در دست داشتند در اين بين جمعى هم ( كرّ ) مسجد را در دالان حركت دادند چون هوا تاريك شده بود صداى چرخهاى كرّ و صداى هياهو و فرياد فراشها و نوكرها رعبى عظيم در مردم احداث نمود آقايان علماء چون وضع را قسمى ديگر ديدند و تاريكى شب عالم را فراگرفته و چراغهاى مسجد را هم روشن نكرده بودند فرياد كردند و امر كردند احدى دست درنياورد و در مقام مدافعه برنيايند بعض از خيرخواهان خدمت آقاى طباطبائى عرض كردند گويا مقصود امام جمعه تلف كردن آقا سيد جمال الدين و بىاحترامى بآقاى بهبهانى ( آقا سيد عبد اللّه ) باشد براى انتقام و تلافى كه در نظر دارد آقاى طباطبائى فورا ملتفت مطلب شده به آدمهاى خود فرمود مواظبت كنيد از آقاى آقا سيد عبد اللّه و ايشانرا برده به جائى برسانيد طلاب و سادات ريخته و آقاى بهبهانى را بردند به طرف مدرسهء خان مروى بعضى هم آقاى طباطبائى را رسانيدند بخانهء خودشان بحالتى كه پاهايش برهنه بود\r\n\r\n","description":"","footnote":"","page_name":" 276 ","page_number":6},
  {"content":"\r\n\r\nچه كفشهاى آقا در نزد نوكرشان بود و او هم فرار كرده بود . آقا سيد احمد طباطبائى هم رفت در مدرسهء شيخ عبد الحسين . آقا سيد جمال الدين افجهء و حاج شيخ مرتضى مجتهد آشتيانى آمدند خانه آقاى طباطبائى . صدر العلماء و سايرين كه مطلع شدند آقا سيد عبد اللّه در مدرسهء خان مروى است رفتند نزد ايشان . كسبه و اصناف هم در كوچه و بازار به طرف خانه‌هاى خود فرار ميكردند . آقا سيد جمال الدين واعظ در گوشهء ايستاده به حالت ترس و خوف و از اين واقعه مبهوت و متحير بدون تكليف نه راه فرارى داشت و نه خيالى براى خود ديده يك دفعه دست غيبى كمك و مددرسان مددى برايش رسانيد گويا تا آنوقت از انظار مخفى و كسى او را نديده بود چه در اين اثناء كه احدى بفكر كسى نبود و از ترس عين الدوله و صداى حركت دادن كرّ مسجد و هياهوى فراشهاى مسجد و آدمهاى امام جمعه مردم تاريكى شب را غنيمت دانسته فرار ميكردند . جناب آقا عبد الهادى فرزند كهتر آقاى طباطبائى با عدهء از سادات و آدمهاى خود كه در مقام فحص و جستجوى پدر بزرگوار خود بود چشمشان به اين سيد بيچاره افتاد كه تا آنوقت آشنائيت و دوستى بين اين واعظ محترم و اين سلسلهء جليله نبود فورا پيش‌آمده دست انداخت كمر سيد را گرفت و گفت اى بيچاره بلند شو و مترس قوت قلب داشته باش . سيد اين عنايت را فوزى دانست و همراه آقازاده و سادات به راه افتاد تا او را بخانهء آقاى طباطبائى رساندند متجاوز از صد نفر از سادات و جوانان رشيد همراه او شدند . نگارنده در بين راه سيد را ملاقات نموده ديدم كه از شدت ترس و واهمه از خود رفته است و گويا در اين عالم نيست و تكيه بشانهء يكى داده بدون اراده متحرك است فورا خود را به او رسانيده چون مرا ديد دست انداخت بدامن من به او گفتم مترسيد اين جماعت همه دوست و معين شما ميباشند منهم پس از كسب اطلاع و يافتن دوستان ميآيم نزد شما سيد اندكى به حال آمد و با آقازاده به منزل آقاى طباطبائى رسيدند با آنكه خانهء آقاى طباطبائى بست و محل امن بود و سيد به رسيدن آنجا راحت گرديد لكن از صدمهء راه و خوف در مسجد حالت تب عارض سيد گرديد و در بالاخانه آقاى طباطبائى كه اطاق مخصوص يكى از متحصنين محترم و لقبش معين حضور بود منزل نمود نگارنده با بعضى از اجزاء انجمن مخفى در گردش بوديم شريف الواعظين قمى را ديدم كه با حربهء آتشين مسلح بود و درصدد فحص از آقاى بهبهانى و آقاى طباطبائى بود پس از استعلام از حالات حجج اسلاميه شريف الواعظين به طرف مدرسهء خان مروى براى رسيدن به آقاى بهبهانى و نگارنده به طرف خانه آقاى طباطبائى براى رسيدن به سيد جمال الدين روانه شديم پس از ورود بخانهء آقاى طباطبائى سيد جمال الدين را ديدم به حالت ضعف و تب افتاده بود ( معين حضور از بستگان امين السلطان و از اجزاء انجمن مخفى بعنوان تحصن و تظلم از شمس الملك پسر عين الدوله از ماه مبارك در خانهء آقاى طباطبائى متحصن بود زيرا كه شمس الملك در مقام اذيت و صدمهء او برآمده و در خيال بود كه ملك او را از دستش بگيرد بگناه اينكه معين حضور از دوستان و هواخواهان امين السلطانست و همين فشار ظلم شمس الملك سبب شد كه معين حضور در عداد وطنخواهان وارد و در حوزهء انجمن عضويت حاصل نمود ) چون سيد جمال الدين عادت باستعمال كشيدن افيون داشت و در منزل آقاى طباطبائى تهيهء اين اسباب برايش ممكن نبود و ميل نداشت كه احدى مطلع شود كه عادت بترياك دارد لذا از بنده\r\n\r\n","description":"","footnote":"","page_name":" 277 ","page_number":7},
  {"content":"\r\n\r\nنگارنده علاجى خواست به اين جهت نگارنده از آقاى طباطبائى استيذان حاصل نموده در ساعت چهار از شب گذشته سيد را به خانه يكى از دوستان كه در نزديكى خانهء آقاى طباطبائى بود انتقال داده چنانچه بعد از اين خواهد آمد نگارنده در اين مقام ناچار است از ذكر دو مسئله اول آنكه امام جمعه را انتقامى در نظر بود اين چه انتقامى بود و چرا در مقام مخالفت آقايان برآمد دوم آنكه استعداد و تهيهء مقدماتى كه امام جمعه ديده بود آيا براى همين انتقام بود و يا آنكه مقصود ديگريهم در نظر داشت اما اول كه غرض انتقام از آقاى بهبهانى و سيد جمال الدين باشد اين است در چند سال قبل كه خبر فوت مرحوم آقا شيخ محمد على ثقة الاسلام اصفهانى برادر آقاى نجفى بطهران رسيد علماء اعلام طهران مجالس فاتحه و ختم را عازم و ممهّد شدند اول در مسجد شاه از طرف دولت مجلسى منعقد گرديد و مدير مجلس را حاج ميرزا زين العابدين امام جمعه پدر امام جمعهء حاليه قرار داده بودند كه براى پذيرائى از مردم نشسته بود اين مجلس به خوبى به آخر رسيد مجلس دوم در مسجد سيد عزيز اللّه منعقد گرديد صاحب مجلس مرحوم آقا سيد محمد باقر صدر العلماء پدر صدر العلماء حاليه بود صدر العلماء در اخلاق حميده و حسن سلوك بىمثل و مانند و مرجع خاص و عام بود علماء اعلام همگى در آن محفل حاضر شدند مرحوم حاج ميرزا حسن آشتيانى طاب ثراه و آقا سيد عبد اللّه پهلوى هم نشسته بودند در آخر مجلس حاج شيخ مهدى واعظ ملقب بسلطان المتكلمين چنانچه رسم و معمول بود شروع بموعظه و ذكر مصيبت نمود كه در اين بين مرحوم امام جمعه وارد مجلس شد و بين مرحوم آشتيانى و بهبهانى نشست صدر الفقهاء كه يكى از همراهان امام جمعه بود خواست بين بهبهانى و آقا شيخ جعفر گلپايگانى بنشيند كه شيخ گلپايگانى به او جا نداد چون مجلس جمعيت زيادى داشت و جا براى احدى باقى نمانده بود لذا مرحوم امام جمعه صدر الفقهاء را پهلوى خود جا داد و هردو از صف جالسين جلوتر نشستند كه در واقع بىاحترامى به آقاى آشتيانى و آقاى بهبهانى هردو شد سلطان المتكلمين كه در بالاى منبر بود موعظه را تغيير داده آيات و احاديثى كه در فضل اهل علم و علماء وارد شده است بيان نمود و نيز رسانيد كه اشخاصيكه طالب دنيا و رياست و صدرنشين ميباشند از علماء اعلام خارجند و در زمرهء اشباه علماء ميباشند و بكنايه مدح نمود حجج اسلاميه را و بالعكس ذم نمود از امام جمعه و صدر الفقهاء موعظه را به آخر رسانيد مجلس تمام گشت بين مرحوم امام جمعه و آقايان هم كدورتى واقع گرديد .\r\nمجلس سوّم در مدرسهء سپهسالار قديم منعقد گرديد صاحب مجلس جناب آقا سيد عبد اللّه بهبهانى بود در يكى از ليالى امام جمعه جناب آقا ميرزا محسن برادر صدر العلماء حاليه را با جناب آقا ميرزا سيد محمد بهبهانى پسر آقاى بهبهانى را بعزم ملاقات احضار نمود و فرمود فردا كه روز ختم مجلس است من ميآيم در مدرسهء سپهسالار و در حضور من سلطان المتكلمين نبايد منبر رود و موعظه كند و بايد حاج شيخ زين العابدين ملك الواعظين منبر برود آقا ميرزا محسن و آقا ميرزا سيد محمد در جواب گفتند واعظ اين مسجد و اين مدرسه همه وقت سلطان المتكلمين بوده است اين تغيير و تبديل خيلى مشكل است پس بهتر اين است كه جنابعالى فردا را تشريف نياوريد و يا راضى شويد سلطان منبر برود امام جمعه گفت حتما ميآيم و البته منبر با ملك الواعظين حاج شيخ زين العابدين خواهد بود آقايانهم\r\n\r\n","description":"","footnote":"","page_name":" 278 ","page_number":8},
  {"content":"\r\n\r\nگفتند ما هم سعى ميكنيم شايد آقاى بهبهانى را راضى كنيم كه برحسب ميل سركار رفتار نمايد و به اين قول خدمت آقاى بهبهانى رسيدند مطلب را عرض كردند و جنابش را مسبوق بخيالات امام جمعه نموده فرداى آن شب مجلس تشكيل يافت علماء اعلام همگى حاضر شده باز صورت نشستن در مجلس همان بود كه در مسجد سيد عزيز اللّه واقع شد الا آنكه در وقت نشستن صدر الفقهاء بواسطه تنگى و ضيق مكان آقا شيخ جعفر گلپايگانى افتاد توى محراب و از درج صف ساقط گرديد كه در اين بين يك نفر از طلاب گلپايگانى برخواست و دست انداخت گريبان صدر الفقهاء را گرفت و او را انداخت در وسط مجلس نوكرهاى آقايان از اطراف ريختند و آنها را از هم جدا نمودند كه آقايان قراء و حافظين قرآن شروع نمودند در خواندن سورهء ( الرحمن ) كه علامت ختم مجلس است پس از قرائت الرحمن امام جمعه گفت ملك الواعظين برود منبر آقاى بهبهانى گفت سلطان المتكلمين بايد روضه بخواند كه در اين اثناء سلطان المتكلمين بعزم منبر از جاى خويش برخواست كه يكنفر از آدمهاى امام جمعه آمد پاى منبر و مانع او گرديد كه برود بالاى منبر كه يك دفعه به قدر پنجاه نفر از نوكرهاى امام جمعه با چوب و چماق و قداره ريختند در مجلس خبر بطلاب رسيد از حجرات خود خارج شده آدمهاى آقاى بهبهانى كه حاضر براى دفاع بودند بحمايت طلاب برآمده در زمانى اندك اجزاى امام جمعه را پراكنده و مشلّق نمودند و ضمنا جسارت و مزاحمت و تصديع امام جمعه هم فراهم آمد امام جمعه به طرف خانهء خويش حركت نمود در دالان مدرسه حاج شيخ فضل اللّه رسيده او هم در مقام حمايت از امام جمعه برآمد كه طلاب به او اعتنائى نكرده آن هم از مدرسه رانده و دور گرديد .\r\nبارى پارتى آقايان و طلاب غالب و مظفر آمدند طرفداران امام جمعه مغلوب و مهزوم گرديده بهزيمت رفتند . اين اوّل شكستى بود كه بمرحوم امام جمعه وارد آمد ديگر موقعى دست نيامد كه درصدد تلافى برآيند تا اينكه امام جمعه از اين دار فانى بدار باقى رحلت نمود امام جمعه بعد از آنكه حاج ميرزا ابو القاسم فرزند اكبر آنمرحوم باشد اين ايام اعتبارى فوق العاده بهم رسانيده مسجد شاه كه محل امامت او بود بهترين مساجد طهران واقع گرديد و اين مسجد محل بست و مأمن مظلومين بود در اين واقعه كه مقدماتى فراهم آورد براى اجتماع آقايان و استعدادى تهيه ديده بود به خيال انتقام از آن واقعه افتاد به اين جهت در حالت تغير و فرياد او كه ميگفت بزنيد و بكشيد و به بنديد بعض صداها مسموع ميشد كه ميگفتند آقا سيد عبد اللّه را بزنيد و او را بكشيد از اين جهت توجه آقايان مصروف حفظ آقاى بهبهانى گرديد .\r\nاما مسئله دوم كه امام جمعه مقصود ديگرى هم داشت اين است كه آقا سيد جمال اول واعظى بود كه در بيدارى ايرانيان جاهد و ساعى بود چند سال قبل از اين در اصفهان و شيراز و تبريز در بالاى منبر از سياسيات و منافع عمومى و بيدارى مردم و عالم شدن آنان بحقوق خودشان سخن ميراند در سال هزار و سيصد و بيست و دو كه وارد طهران شد در مسجد شاه كه امامت آن مخصوص امام جمعه حاج ميرزا ابو القاسم مىباشد رفت منبر و بواسطهء ميل مردم باستماع مواعظ اين سيد جليل جمعيت و ازدحام بسيارى در حوزه و منبر او جمع ميشد جناب واعظ هم هيچ ملاحظه از امام مسجد نمىنمود\r\n\r\n","description":"","footnote":"","page_name":" 279 ","page_number":9},
  {"content":"\r\n\r\nمثلا در آخر موعظه كه رسم است دعا ميكنند و بالفاظ بزرك و القاب و اوصاف بسيار بزرك از قبيل حجة الاسلام آية اللّه و نايب امام و حضرت اشرف و اعليحضرت قدر قدرت و مالك الرقاب و . . . و . . . و . . .\r\nتفوّه و تنطّق نميكرد بلكه بعض اوقات بالصراحه مطالبى را عنوان ميكرد كه برميخورد به امام جمعه امام هم محض حفظ جمعيت مأمومين و يا غرضى ديگر متحمل ميشد و منع نميكرد در اين اواخر تجرى واعظ به حدى رسيد كه از شاه و رجال دولت و وزراء مملكت و حكام جور هم ذكرى ميفرمود و سيئات اعمال عموم متنفذين را ميشمرد و بد ميگفت به اين جهت ديوانيان از امام جمعه متنفر شده و گاه‌گاهى بعض پيغامات براى امام ميرسيد ولى جمعيت عوام بيشتر اطراف امام را گرفته و ترقى امام به حدى رسيد كه رسالهء عمليه هم نوشت و بطبع رسانيد با آنكه امام جمعه را مرتبهء اجتهاد نبود به اين جهت امام جمعه را بخاطر رسيد كه هم انتقامى از آقاى بهبهانى بكشد و هم سيد واعظ را گوشمالى بدهد و هم عنايت اعليحضرت و توجه رجال دولت را به طرف خود جلب نمايد .\r\nاين بود كه در روزيكه تجار و كسبه اجتماع نمودند امام جمعه گفت ساير آقايان را نيز در اين مسجد حاضر كنيد تا با حضور همگى عزل علاء الدوله را از دولت استدعا كنيم و نيز نيامدن حاج شيخ فضل اللّه و اصرار نكردن امام جمعه براى احضار او اشعار دارد به مقصود بلكه از يكى از موثقين شنيدم كه امام جمعه پيغام داد براى حاج شيخ فضل اللّه كه شما حاضر نشويد ديگرى از معتمدين گفت امام جمعه گول شيخ فضل اللّه را خورد و باهم مواضعه داشتند .\r\nبارى پس از اين واقعه خبر به عين الدوله رسيد از خوشحالى و اين حركت امام جمعه آنشب را بهترين ليالى زندگانى خويش دانست و پيغامات متواليهء مؤكده بحاج شيخ فضل اللّه فرستاد كه البته با امام جمعه همراه باشيد و مراتب را حضور اعليحضرت شاه راپرت داده كه امام جمعه خدمتى بسزا بدولت نمود و ملاها را كه مصمم شده بودند اركان سلطنت را متزلزل سازند متفرق نمود و دماغ آنان را سوخت سفراء عين الدوله امشب بخانهء امام جمعه و حاج شيخ فضل اللّه متواليا مراوده مينمودند و آمد و رفتى داشتند .\r\nهواخواهان امين السلطان هم محرمانه بخانهء آقايان ميرفتند نگارنده اعتصام السلطنه پسر معير الممالك داماد امين السلطان را ديده كه براى ملاقات آقاى طباطبائى آمده بود و محرمانه خدمت آقا رسيد و از آنجا به طرف خانهء آقاى بهبهانى رهسپار گرديد و آنها را اطمينان ميدادند در واقع اطمينان هم لازم بود چه از عاقبت امر كسى را اطلاعى نبود مجملا در اين شب اكثر از علماء در خانه آقاى طباطبائى انجمن كرده از آن جمله جنابان آقا سيد جمال الدين افجهء و حاج شيخ مرتضى آشتيانى هم براى كسب تكليف حاضر بودند پس از مذاكرات بسيار آقاى طباطبائى فرمود حال كه كار باينجا رسيد كار را يكسره و تمام كنيم آن خيالى را كه سه ماه ديگر عازم انجامش بوديم جلو مياندازيم .\r\nديگر آنكه اگر ما فردا در اين شهر بمانيم عين الدوله محرك امام جمعه و مردم مىشود شايد مقصود منقلب شود چه بعضى از اجزاء ما با اجزاء امام جمعه زد و خوردى خواهند نمود آنوقت نزاع حيدر نعمتى و گفتگوى دو محله و جنك داخلى بميان خواهد آمد تجار هم داخل در كار ميشوند اگر\r\n\r\n","description":"","footnote":"","page_name":" 280 ","page_number":10},
  {"content":"\r\n\r\nهمراهى از آنها نكنيم كه مناسب نيست و اگر همراهى كنيم آن وقت بمردم القاء شبهه خواهند نمود و درباريان ميگويند ما خواستيم قند را ارزان كنيم آقايان مانع شدند و به اين بهانه ساير مأكولات را هم گران خواهند نمود و ببهانهء نظم شهر و امنيت مردم را نفى و تبعيد ميكنند پس صلاح در اين است كه چند روزى در اين شهر نباشيم و در زاويهء مقدسهء حضرت عبد العظيم عليه السلام متوقف و مجاور باشيم . آقايان رأى آقاى طباطبائى را صلاح ديده براى آقاى بهبهانى هم پيغام دادند كه فردا روانهء زاويهء مقدسه شود سايرين را هم به همين مقصود پيغام داده آراء همگى بر اين قرار گرفت .\r\nروز چهارشنبهء شانزدهم شهر شوال المكرم 1323 مطابق سيزدهم دسامبر فرانسه 1905 علماء اعلام طهران بزاويهء مقدسهء حضرت عبد العظيم عليه السلام مهاجرت نمودند . آقاى طباطبائى بملاحظهء نقاهت سيد جمال الدين و اينكه امام جمعه حكم بكفر سيد نموده بود عين الدوله هم در خيال گرفتن سيد بود و تكليف آقايان هم معلوم نبود لذا سيد را سپردند به بندهء نگارنده من هم شبانه سيد را بخانهء يكى از دوستان نقل داده در وقت سحر يعنى نزديك بطلوع صبح صادق سيد را برداشته بخانهء خويش وارد نموده در بين راه سرباز و سوار زيادى را ديده كه به طرف ارك دولتى در حركت بودند پس از ورود به خانه سيد را در بيرونى جاداده و اسم او را سيد احمد گذارده كه كلفت و خانه شاگرد ملتفت او نشوند پس از فراغت از پذيرائى سيد اول آفتاب براى ملاقات آقاى طباطبائى از خانه خارج شده در بين راه به آقاى طباطبائى برخوردم كه سواره و عدهء از فاميل خودشان با ايشان و بعزم هجرت روانه بودند مجددا سفارش از سيد جمال الدين كرده و اخفاء ايشان را توصيه فرمودند .\r\nدر اين مقام چند سطرى از حالت سيد جمال الدين ذكر كنم آنوقت عودت برشتهء تاريخ نمائيم پس از ورود سيد بخانهء نگارنده اول از طرف خانه اطمينانى لازم بود عنوان مطلب را اين قسم كردم اين سيد كه در بيرونى است مقصر دولت است اگر دولت بداند من او را بخانهء خود آورده‌ام مرا خواهند كشت و خانه را خراب خواهند نمود پس از توصيه باينكه احدى نبايد مطلع شود اطمينان قسمى هم به عمل آمد و به قرآن مجيد اهل خانه را قسم داده پس از آن چند جلد كتاب عربى و كتاب تاريخ و سه جلد كتاب سه تفنگدار و كتب ديگر را براى سيد مهيا نموده لوازم تعيش او را از قبيل غليان و غيره برايش حاضر و در همان اطاق گذارده درب اطاق را برويش قفل نموده درب بيرونى را نيز مقفل نموده به خانه او رفته پسر و عيالش را كه بىنهايت متزلزل بودند اطمينان داده و گفتم اگر ملاقات او را طالبيد در اول شب بيائيد او را ملاقات كنيد بعد از آن مراجعت به خانه نموده تا عصرى نزد سيد بودم طرف عصر كه خواستم بيرون آيم سيد التماس كرد دو نفر از دوستان مرا كه يكى معين العلماء و ديگرى مجد الاسلام باشد اطلاع بدهيد كه گاه‌گاهى بيايند نزد من پس از آنكه به او گفتم من حرفى ندارم آنها را اطلاع بدهم لكن اگر مطلب كشف شد ربطى به من ندارد و خود متقبل و ضمانت محرم بودن آنان را نمود براى ملاقات اين دو نفر از خانه بيرون شده . در شهر اقوال دربارهء سيد مختلف بود بعضى ميگفتند او را گرفته در محبس دولتى است بعضى ميگفتند در خانهء امام جمعه او را حبس كرده‌اند گروهى معتقد بودند كه به طرف عتبات عاليات رفته است تا يك ماه كه سيد در خانه نگارنده بود جز\r\n\r\n","description":"","footnote":"","page_name":" 281 ","page_number":11},
  {"content":"\r\n\r\nمعدودى از آقايان ديگر احدى بودن او را در خانهء من نميدانست يكروز وقت ظهر مجد الاسلام وارد شد و گفت منزل دبير حضور ( قوام السلطنهء حاليه ) بودم در آنجا مذاكره شد كه آقا سيد جمال رفته است بعتبات و تلگرافش از قصر آمده است من بدبير حضور گفتم كه با اينكه تو منشى عين الدوله صدر اعظم ايرانى نميدانى سيد جمال الدين در كجاست و من ميدانم دبير حضور اصرار كرد من لا بد شدم و به او گفتم مكان سيد را از شنيدن اين واقعه حالت سيد و معين العلماء و بندهء نگارنده منقلب گرديد بناى ملامت را به يكديگر گذارده على الظاهر مجد الاسلام هم از كشف و اظهار واقعه نادم گرديد گفت خودم اين امر را اصلاح ميكنم از خانه بيرون رفت نگارنده هم در مقام تعيين مكان و تغيير منزل سيد بودم كه در اول شب مجد الاسلام معاودت نمود و كاغذى از طرف دبير حضور آورد قريب به اين مضمون :\r\nجناب . . . . . . . . آقا سيد جمال الدين واعظ در همان مكانى كه منزل داريد مخفى باشيد تا من كار شما را اصلاح كنم و خلعتى براى شما از طرف صدر اعظم صادر كنم چه حضرت صدارت از اينكه شما بزاويهء مقدسه نرفته‌ايد خوشحال و از شما تا يك اندازه راضى مىباشد لكن بشرطيكه شما هم التزام بدهيد ديگر منبر نرويد الى آخره .\r\nبعد از رسيدن اين كاغذ اگرچه اندك تسلى براى سيد حاصل گرديد ولى به كلى خاطرش آسوده نگرديد اين تفصيل را بنده بزاويهء مقدسه اطلاع داده شب بعد جناب آقا ميرزا محمد صادق پسر آقاى طباطبائى از طرف آقايان آمده درشكه آوردند كه سيد را ببرند بزاويه مقدسه ولى سيد جرئت رفتن را نداشت زيرا كه جواب داد مرا در بين راه خواهند شناخت اگر بيك تير تفنگ مرا هدف گلوله قرار دادند چه خواهد شد آنچه به او گفتند در درشكه ميباشى شب است تغيير لباس ميدهى قبول نكرد چند قسم لباس برايش حاضر كردند كه بهرطوريكه ميخواهد تغيير لباس بدهد قبول نكرد دست انداخت دامن آقا ميرزا محمد صادق را گرفته گريه و التماس كرد تا اينكه حضرات از بردن او منصرف شدند چون عدهء خارج از دوستان خبر شدند كه سيد در خانهء بندهء نگارنده است لذا صلاح در تغيير منزل و مكان سيد بود به اين جهت در يكشب آقا سيد جمال الدين تغيير لباس داده با معين العلماء و بنده نگارنده رفتيم در بازارچهء كربلائى عباسعلى بخانهء يكى از تجار اصفهانى كه از دوستان سيد بود بورود به آن خانه صاحب خانه رو كرد بمعين العلماء و گفت آقا تو به من خيانت كردى كه بدون اطلاع و خبر مقصر دولت را بر من وارد كردى بندهء نگارنده گفت من اصلا با شما آشنائيت ندارم باطمينان اين دو نفر آمدم و الآنهم مراجعت ميكنم و لكن قول به تو مىدهم تا فردا شب اين آقا را از اين مكان ببرم اين را گفته و از آنجا برخواسته و بخانهء خويش مراجعت نمودم آنشب را بنا و معمارى خبر داده كه فردا در خانهء خود بنائى دارم و صبح را مشغول خرابى عمارت بيرونى شد كه از آمد و رفت بناء و عمله و ديگران مردم ملتفت شوند كه در خانهء من احدى نيست بعض از دوستانرا هم اطلاع دادم كه سيد از خانهء من خارج شد مجد الاسلام را هم اطلاع دادم كه سيد شبانه از خانهء من خارج شد اما سيد جمال الدين و معين العلماء آنشب را در خانهء حاج عبد الحسين اصفهانى بيتوته كرده و تا صبح مورد ملامت و عتاب صاحب خانه بودند روز بعد را هم آنجا توقف كرده در شب ديگر بتغيير لباس رفتند در خانهء جناب حاج ميرزا يحيى دولت‌آبادى يك شب و يكروز\r\n\r\n","description":"","footnote":"","page_name":" 282 ","page_number":12},
  {"content":"\r\n\r\nرا هم در آنجا بسربرده نهايت مهربانى و پذيرائى از طرف ميزبان مزبور به اين ميهمانان محترم به عمل آمد شب سوم را باز مراجعت بخانهء نگارنده كردند .\r\nفايدهء اين نقل مكان همين‌قدر بود كه مجد الاسلام و دبير حضور و بعض ديگرانرا يقين حاصل شد كه سيد از خانهء من رفته است به جائى ديگر و در اين دفعه در اخفاء سيد بيشتر دقت شد .\r\nيك روز صبح بين الطلوعين بعزم ملاقات سيد از اندرونى وارد بيرونى شدم ديدم سيد جمال الدين عمامه بسر گذارده و عبا بدوش از اطاق بيرون آمده در صحن حياط با رنگ پريده ايستاده و خيلى در حالت قلق و اضطراب است تا مرا ديد حالت گريه برايش دست داد و گفت اگر ميخواهند مرا ببرند قسمى رفتار كنند كه پسر من از خواب بيدار نشود ( چون فرزند بزرگش كه در سن چهارده سالگى بود و مسمى بميرزا محمد على است شبها در پهلوى پدرش ميخوابيد و سيد خيلى او را دوست ميداشت نميخواست بيدار شود و از واقعهء موهومه مطلع گردد ) پس از استفسار بر حالت سيد معلوم شد كه در مطبخ كه هيزم ريخته بودند خروس و مرغ روى هيزم‌ها بوده هروقت كه خروس ميخواسته است صدا بدهد و بال به هم بزند هيزمها بهم ميريخته و صدا ميداده است سيد گمان كرده است كه پليس و مأمور دولت آمده است با من مذاكره و يا مشاجره دارند سيد از ترس اينكه فرزندش بيدار شده و خوف عارض او خواهد شد لباس پوشيده ردا و عمامه را بدوش و سر گذارده كه تا مأمور وارد شود سيد با او روانه شود چون اين حالت سيد را ديده او را تسلى داده و سوگند برايش خوردم كه احدى نبوده و خيالى درباره‌اش نيست .\r\n( چون اين حالت را خود سيد در بالاى منبر ذكر ميكرد لذا نگارنده در اين تاريخ نوشتم و الا حالت ترس و خوف سيد بيش از اين بود كه بتصور آيد ) دو روز قبل از مراجعت مهاجرين از زاويهء مقدسهء برحسب خواهش خود سيد مجد الاسلام را اطلاع داده در يكشب بنده و مجد الاسلام و معين العلماء سيد را برداشته برديم بخانهء خودش شب را باهم بوديم روز بعد سيد را برداشته برديم بزاويهء مقدسهء حضرت عبد العظيم ( ع ) و تسليم آقايان نموديم كه در تاريخ مرقوم شده است .\r\nخلاصه آقايان علماء بزاويهء مقدسه مهاجرت نموده اين هجرت را هجرت صغرى گويند و اسامى رؤساى مهاجرين از اين قرار است : آقاى بهبهانى با فاميل خود ، آقاى طباطبائى با فاميل خود ، آقاى حاج شيخ مرتضى ، آقاى صدر العلماء ، آقا سيد جمال الدين افجهء ، آقا ميرزا مصطفى ، آقا شيخ محمد صادق كاشانى ، آقا شيخ محمد رضاى قمى .\r\nعين الدوله حكم كرد التزام از كسبه و اصناف گرفتند كه بازارها را نه بندند و هركس كه دكان خود را باز ننمود دكانش را خراب كنند و سرمايه او را بيغما ببرند و يكى دوتا از دكاكين را هم تاراج نمودند فلذا مردم ترسيده دكاكين را باز نمودند . دم دروازه‌ها سرباز و فراش ايستاده بعضى را مانع شدند از رفتن بزاويهء مقدسه آقا سيد جمال الدين افجهء داماد حاج ميرزا حسين حاج ميرزا خليل كه اعلم علماى نجف است و خود آقا سيد جمال الدين سيدى است مسن و محترم رسيد دم دروازه سربازها جلو كالسكهء ايشانرا گرفته مانع عبور شدند كه آدم آقا دست بشش لوله برده و يك دو تير به هوا خالى كرد سربازها عقب رفتند كالسكه‌چى شلاق كشيده هى باسبها كرد اسبها كالسكه را برداشته و باندك زمانى\r\n\r\n","description":"","footnote":"","page_name":" 283 ","page_number":13},
  {"content":"\r\n\r\nرسيدند بزاويهء مقدسه . جناب آقا سيد احمد طباطبائى رسيد دم دروازه درشكه ايشانرا نگاهداشته دم قهوه‌خانه توقف كردند در اين اثناء آقا شيخ عبد الرحيم نوهء صاحب فصول كه از علماء اصفهان بود رسيد ايشانرا هم نگاهداشته درشكه‌چى آقا سيد احمد خواست درشكه را حركت دهد كه در اين اثناء كالسكه جناب آقا ميرزا ابو القاسم طباطبائى رسيد سربازها جلو كالسكه را گرفته جنابش مشغول گفتگو و مذاكره بود كه درشكه آقا سيد احمد به حركت آمده تا سربازها خواستند ملتفت شوند كه درشكه مسافتى طى كرده بود در اين بين آقا شيخ مرتضى مدير الذاكرين سواره رسيد سربازها دست به چوب و چماق كرده او را مشلق و مضروب نموده دم دروازه هنگامهء برپا شده نزديك بود كه سرايت ببازار كند و بازار بسته شود كه از طرف عين الدوله ناسخ حكم اول رسيد كه كسى را مانع نشوند هركس ميخواهد برود مختار است چون منع برداشته شد بر تجرى عوام افزوده عدهء از عوام الناس به خيال افتادند كه بريزند در سر مقبره آقا پدر امام جمعه و بىاحترامى و جسارتى به آنجا كنند و در و ديوار و مرقد مطهر را ملوث كنند و انتقام پسر را از پدر و جد بگيرند لكن عقلاء و دانشمندان به آنها رسانيدند كه اين حركت عقلائى نيست و آنها را مانع شدند .\r\nدر واقع عوام يعنى اشخاص جاهل از اقدام باينگونه اعمال مضايقه ندارند چنانچه در واقعهء كرمان با شيخيه طرف شدند مسجد آنها را ملوث كردند و در همين ايام در مسجد شاه عرشه منبر امام جمعه را نيز ملوث كردند بطوريكه واعظ بيچاره لباسش ملوث گرديد اگر عقلاء مانع جهال نشده بودند مقبرهء سيد محترمى را خراب ميكردند چنانچه در استبداد صغير قبر مرحوم سيد عبد الحميد را خراب كردند و بامر امير بهادر بدن سيد و استخوانهاى او را از قبر درآوردند بعقيدهء بعضى سوخته و بعقيدهء گروهى در مزبله ريخته ( در ترجمهء تاريخ پروفسور براون كه مترجم آن فاضل معاصر آقا ميرزا احمد خان مترجم گمرك بنادر است چنين نوشته است نعش سيد عبد الحميد را در مسجد جامع دفن كردند ولى پس از آنكه مجلس را به حكم شاه خراب كردند نعش سيد عبد الحميد را سوزانيده و بدن حاج سيد حسين را بمزبله ريختند ) .\r\nاول مدرسهء كه طلاب آن مهاجرت نموده و از يارى و معاونت آقايان علماء امتناع ننموده و در اين هواى سرد و برف زحمت و مشقت را بر خود همواره نموده مدرسهء صدر بود كه به قدر سى نفر از طلاب آن رفتند بزاويهء مقدسهء حضرت عبد العظيم عليه السلام بعد از آن طلاب مدرسهء دار الشفاء كه در قرب مدرسهء صدور نزديك بخانهء امام جمعه بود مهاجرت نمودند .\r\nبا آنكه رياست اين دو مدرسه با امام جمعه بود طلاب از معاونت آقايان مضايقه نكردند ساير مدارس و طلاب كه ديدند اين دو مدرسه با آن خصوصيت و بستگى به امام جمعه اين گونه فتوت نموده و براى تحصيل حريت و آزادى از جان خود گذشته آنها هم درسها را تعطيل كرده از اهل منبر هم عدهء زيادى به آقايان ملحق شده لكن از طايفهء تجار معدودى رفتند و اكثر در خانهاى خود چپيده و يا بگوشهء خزيده مجملا در اندك زمانى متجاوز از دو هزار نفر جمعيت از علماء و سادات و طلاب و اهل منبر در زاويهء مقدسه جمع شدند روزها جناب حاج شيخ محمد واعظ و جناب حاج شيخ مهدى واعظ در بالاى منبر نطق و موعظه ميكردند .\r\n\r\n","description":"","footnote":"","page_name":" 284 ","page_number":14},
  {"content":"\r\n\r\nمخارج اين حوزه را دو نفر وكيل خرج بودند يكى حاج محمد تقى بنكدار و يكى ديگر برادرش حاج حسن كه اين دو برادر متقبل شدند مخارج آقايانرا بدهند از هرجا كه پول ميرسيد جمع بر اين دو نفر برادر ميشد .\r\n( پرفسور براون در تاريخ خود مينويسد در مدت تحصن مردم در شاه عبد العظيم ( ع ) ميرزا على اصغر خان صدر اعظم قديم سى هزار تومان به آنها داد ) لكن آنچه نگارنده ديده و دانسته است اين است كه مخارج نهار و شام و ضروريات يوميه از قبيل غليان و سيگار و چپق و چاى با تجار بود كه نزد اين دو برادر مزبور جمع ميشد و آنها هم خرج ميكردند و آنچه از خارج ميرسيد اگر جزوى بود باز جمع بردو وكيل خرج ميشد و هرگاه كلى بود بين آقايان تقسيم ميشد چنانچه پول سالار الدوله را كه بتوسط حاج ملك المتكلمين تقسيم شد چهار صد تومان به آقاى طباطبائى رسيد و نيز پول اعتصام السلطنه و ركن الدوله و امين السلطان و غير هم بين آنها تقسيم شد بلى آقا شيخ عبد الرحيم نوهء صاحب فصول مدعى بود كه من در اين مدت از احدى پول نگرفتم جز يك شصت تومانى كه از طرف آقاى طباطبائى براى مخارج داده شده بود .\r\nبارى كار مهاجرين روزبروز در ترقى بود و بر عدهء آنها افزوده ميگرديد در ايام پنجشنبه و جمعه يك خروار برنج صرف آنها ميشد يك روز جمعه بندهء نگارنده و مجد الاسلام بعزم ديدن و زيارت حضرت عبد العظيم رفتيم مجد الاسلام رو كرد به آقاى بهبهانى و گفت ما تصور ميكرديم كه شما زمستانى را در اينجا به سختى خواهيد گذرانيد و بعد براحتى و بزرگى خواهيد رسيد لكن حالا معلوم مىشود كه از همين امروز به آجيل رسيديد چون آقاى طباطبائى مسبوق شده بود كه مجد الاسلام بعض اخبار را به اجزاء عين الدوله رسانيده است لهذا آهسته بمجد الاسلام فرمود براى اطلاع برفيقت خوب دقت كن و ببين همه قسم آسودگى و راحت و مخارج مهيا است قوهء ماندن تا يكسال را مهيا كرده‌ايم مجد الاسلام عرض كرد من مخصوص بعض اخبار را راپورت مىدهم كه باعث قوت شما و ضعف طرف است لكن ديگران اخبارى را اطلاع ميدهند كه باعث توهين شما خواهد بود بهرجهت آقايان از مجد الاسلام ظنين شده و بنگارنده سفارش كردند كه سيد جمال الدين را يا روانه بزاويه دارم و يا مكانش را از مجد الاسلام پنهان كنم لكن نگارنده بمجد الاسلام اطمينان داشت و ميدانستم اخبارى را كه راپورت ميدهد فقط بدبير حضور خواهد بود او هم مجد الاسلام را شناخته است .\r\nبعد از هجرت صغرى امام جمعه ديدن كرد از حاج شيخ فضل اللّه و باهم تجديد اتحاد نمودند مدرسهء خان مروى كه از مدارس معتبر طهران است و متولى شرعى آن جناب حاج شيخ مرتضى مجتهد آشتيانى است اين ايام به تصرف امام جمعه درآمد يك روز امام جمعه و حاج شيخ فضل اللّه طلاب را در آن مدرسه دعوت نموده شيرينى و شربت صرف نمودند خطبه و خطابه قرائت نمودند آقا سيد صالح كرمانشاهى در بالاى منبر دستخط شاه را كه مدرسه را واگذار به امام جمعه فرموده قرائت نمود نقيب السادات هم نطقى مفصل كرد و كار امام جمعه برحسب ظاهر بالا گرفت .\r\nدختر شاه را كه زن موقر السلطنه بود و بجبر و قهر و حكم وليعهد و مأموريت سعيد السلطنه رئيس\r\n\r\n","description":"","footnote":"","page_name":" 285 ","page_number":15},
  {"content":"\r\n\r\nنظميه وليعهد طلاق او را در محضر حاج شيخ فضل اللّه گرفته بود و چهل هزار تومان بموقر السلطنه دادند در مقابل اين زن و تاكنون بدون شوهر مانده بود و احدى او را نگرفته بود اين ايام امام جمعه آن زن را به عقد خود درآورد و امام جمعه داماد شاه گرديد مدرسهء مروى را هم متصرف شد .\r\nمسجد خازن الملك را كه تا اين ايام در تصرف حاج شيخ مرتضى بود و امامت آن مسجد هم با معظم له بود واگذار به آخوند ملا محمد آملى نمود مقدسين كه اعتقاد و حسن ظنّى به آخوند مزبور داشتند چون دانستند كه تصرف آخوند در مسجد به غير اذن حاج شيخ مرتضى و بر خلاف قانون اسلام مىباشد نماز خود را اعاده نمودند و عقيده‌شان دربارهء آخوند سلب شد رنود هم از گوشه و كنار عوام را ملتفت كرده كه اين آخوند رياست‌طلب و منافق مىباشد كار به جائى رسيد كه آخوند امام جماعت كه هيچ زمانى كمتر از دويست الى سيصد نفر مامومين او نبود بيكى و دو نفر از بستگانش رسيد لذا مسجد را ترك نمود و نماز جماعت را موقوف كرد .\r\nوضع مساجد تغيير كرد مردم دانستند كه رؤساى اسلام و علماء حقه آنانى بودند كه مهاجرت نمودند بزاويهء مقدسه ، مسجد شاه كه در اقتداى به امام جمعه مردم براى جا نزاع و مشاجره مينمودند خالى ماند واعظى مانند سيد جمال الدين از ميان رفته در جاى او سيد صالح كرمانشاهى نشسته همان اندازه كه سيد جمال الدين محبوب القلوب و منظور خلق بود اين سيد صالح مبغوض و مطرود در نزد آنها بود مردم متنفر از منبر و موعظهء او بودند حتى آنكه يك نفر از عوام رفته بود در عرشهء منبر نجاست ريخته بود بيچاره واعظ در وقت نشستن در روى منبر دست و لباس او ملوث گرديده بارى مامومين امام جمعه از اقتداء به امام منصرف شده و منحصر گرديد بآدمهاى شخصى و چند نفر آخوند قارى و بعض اجزاء و حاشيه نشينان مجلس او هرچه بر اقتدار و جمعيت مهاجرين افزوده ميشد از شئونات امام جمعه و شيخ فضل اللّه كاسته ميگرديد در دربار دولت هم نفاق بين رجال و درباريان به حد كمال رسيده بود ميرزا نصر اللّه خان مشير الدوله و دو پسرش مشير الملك و مؤتمن الملك و ناصر الملك ( نايب السلطنه حاليه ) و امير خان سردار ( امير اعظم حاليه ) و بعضى ديگر باطنا و قلبا با آقايان همراه بودند و مستعد براى تبديل سلطنت استبدادى بسلطنت ملى . شاهزادهء عين الدوله صدر اعظم ايران روزبروز بر تكبر و تبختر او افزوده ميگرديد كه اگر مظفر الدين شاه مانع نبود در يك روز همهء علماء و سادات طهران را معدوم مينمود در اين اثناء امرى اتفاق افتاد كه باعث قوت آقايان و ضعف شيخ فضل اللّه و امام جمعه گرديد و آن مهاجرت آقا ميرزا مهدى پسر حاج شيخ فضل اللّه و ملحق شدن او به آقايان بود آقا ميرزا مهدى مزبور با پنجاه نفر از طلاب مهاجرت نمود اين آقازاده اگرچه جوان است ولى با فضل و زهد از اول تحصيلش طريق آقازادگى را متروك و به طرز فقر و طلبگى حركت ميكرد و نفوذيهم در محلهء سنگلج و اطراف خود داشت زيرا كه از آقازاده‌هائى بود كه اذيت و آزارش باحدى نميرسيد و هيچوقت ملاحظه آقازادگى و شئونات پدرى را نمينمود و يكقدم بر خلاف شرع برنميداشت اين موافقت با آقايان و مخالفت پدر حقانيت مهاجرين را ظاهر ميساخت بعلاوه از نطق و قدح مخالفين ذرهء كوتاهى نكرد ( بعضى از مردم كوته‌نظر بر آقا ميرزا مهدى ايراد وارد ميساختند كه چرا مخالفت پدر را نمود ولى\r\n\r\n","description":"","footnote":"","page_name":" 286 ","page_number":16},
  {"content":"\r\n\r\nعقلاء و دانشمندان ميدانند كه لذت حرّيت و نوعيت مقدم بر ملاحظهء پدريست در مقام صيانت وطن و ديانت آدمى از پدر و اولاد بلكه از خود بايد گذشت ) بارى بفاصلهء بيست روز عموم ائمه مساجد و علما و سادات و طلاب و بعضى از تجار ملحق شدند بآقايان ايام جمعه در صحن و حرم و مسجد جا بر مردم تنگ بود .\r\nعين الدوله ديد روزبروز بر جمعيت آقايان افزوده مىشود و شايد فتنه بزرك شود مستمسك به پول شد آنچه را كه اول نداد و اگر داده بود شايد به مقصود خويش نايل ميشد يعنى امر را بتأخير ميانداخت حاضر بدادنش شد بوعد و وعيد و پيغام زيد را ببين عمرو را ملاقات كن از آن جمله پيغام به آقاى طباطبائى داد كه بيست هزار تومان بشما مىدهم بيائيد شهر مثمر ثمر نشد ( نگارنده از شخص آقاى طباطبائى شنيدم كه عين الدوله بيست هزار تومان به من ميداد كه از آقا سيد عبد اللّه كناره كنم ) .\r\nاز اين تشبث هم مأيوس شده در خيال تبعيد و نفى رؤساء برآمده سالار اسعد را با چند نفر سوار و يكدسته سرباز فرستاد در حضرت عبد العظيم كه على الظاهر مأمور بودند بحفظ و حراست آقايان يكروز كه هوا در شدت سردى بود امير بهادر جنگ با دويست نفر سوار و چند كالسكه و گارى وارد بزاويهء مقدسه گرديد و در صحن مقدس ورود نمود آقايان و رؤساء را جمع نموده كه اعليحضرت شاهنشاه فرموده است من شما را حركت داده و با خود ببرم حضور شاه كه خود شاه شفاها با شماها گفتگو فرمايد و مقاصدتانرا برآورد و منهم در انجاح مقاصد شما ساعى و جاهد ميباشم اخلاص و ارادت مرا بسلسلهء جليلهء علماء و ذريّهء رسول و بنى فاطمه خاص و عام ميدانند آقايان چون وضع را قسمى ديگر ديده و از مقاصد دولتيان مسبوق بوده لذا از آمدن به شهر امتناع فرمودند امير بهادر گفت من مأمورم شما را از اين محل حركت دهم اگرچه بخراب كردن اين گنبد مطهر و اتلاف نفوس منجر گردد و شما ميدانيد من اطاعت شاه را واجب ميدانم جناب آقا سيد جمال الدين افجهء كه از علماء بزرك بود بناى تغير و تشدد را گذارد و گفت براى خاطر يك خرى كه دختر خرى ميگيرد ما بايد كشته و تلف و دربدر بيابانها گرديم مقصود آقا سيد جمال اين بود كه بگويد ( براى خاطر يك خرى كه زن يك خرى را ميخواهد يعنى امام جمعه كه زن موقر السلطنه را ميخواهد ) سهوا و اشتباها بجاى زن لفظ دختر را اداء فرمود و البته اين‌طور عبارت بشاه برميخورد امير بهادر كه ديد لفظ خر را اطلاق بر شاه كرد لذا متغير شد و سخن آقا را قطع كرد و گفت سيد بىاحترامى بشاه ميكنى و بد از شاه ميگوئى آه من زنده باشم و اين سيد اين‌طور بآقاى من و صاحب من و ولى النعمى من بد بگويد الان يا خود را ميكشم و يا اين سيد را اين‌قدر داد و فرياد كرد كه حالت غشوه او را دست داد و به زمين افتاد غلامهاى كشيكخانه كه اين حالت امير بهادر را ديدند دست بتفنگ ريختند در صحن مقدس و اطراف آقايان پراكنده شده جناب حاج شيخ مرتضى آشتيانى از اين وضع و پريشانى حال علماء و ذريهء فاطمه درهم رفته يك دفعه به حالت غشوه به زمين افتاد آقايان متوحش شده هردو را به هوش آورده پس از مذاكرات بسيار بنايشان بر حركت شد و عازم برآمدن به شهر كه بعضى از سوارهاى كشيكخانه رسانيدند به آقايان كه اگر در كالسكه سوار شويد شما را به شهر نخواهند برد بلكه هر كدامى را به طرفى خواهند برد اول كسى كه مانع از حركت آقايان\r\n\r\n","description":"","footnote":"","page_name":" 287 ","page_number":17},
  {"content":"\r\n\r\nشد آقا ميرزا ابو القاسم طباطبائى بود كه آمد جلو پدر را گرفت و گفت من تا زنده باشم نميگذارم پدرم را ببريد رو كرد به آن بزرگوار و گفت پدر جان كجا ميرويد ما را ميخواهند يتيم كنند اى واى پدرم را يارى كنيد سادات طباطبائى اطراف آقا را گرفته طلاب هم كه هر كدامى در خيال فرار بودند جمع شده مانع حركت آقايان شدند طايفهء نفريها و خدام حضرت و اهالى شاهزاده عبد العظيم سينه‌هاى خود را سپر كرده و گفتند تا ما زنده باشيم نميگذاريم آقايان را ببريد صداى گريه و ضجهء سادات بلند شد زنها ريختند بسر و سينه ميزدند هياهو و صداها ببازار رسيد بازارها بسته شد زن و مرد اطراف صحن را گرفته فرياد وا اسلاماه وا ديناه واشريعتاه از مردم به آسمان ميرفت هنگامه برپا شد كه تا آنوقت احدى ياد نداشت آقاى طباطبائى فرمود من حاضرم آقاى بهبهانى را راضى كنيد امير بهادر رفت كه آقاى بهبهانى را بياورد مردم ريختند و آقاى طباطبائى را چپاندند توى حرم آقاى بهبهانى هم رفت بتوى حرم  وَ مَنْ دَخَلَهُ كانَ آمِناً  امير بهادر ديد كه حركت آقايان مشكل شد به خيال آنكه شب آنها را حركت دهد به آقايان گفت من رفتم شما تا شب فكر خود را بكنيد بلكه به خوبى امر بگذرد اين اخبار بتوسط تلفون به شهر رسيد در شهر هم هياهو و گفتگو در بين مردم افتاد نزديك بود در شهر بلواى بزرگى حادث شود كه از طرف شاه تلفون شد بامير بهادر كه متعرض آقايان نشود و مراجعت نمايد نگارنده در شهر بود از استماع اين خبر رفتم در خانهء جناب آقا سيد اسد اللّه طباطبائى برادر آقاى طباطبائى ديدم اين سيد محترم به حالت گريه در روى سجاده افتاده است و دعا مىكند و نصرت آقايانرا از خدا درخواست مينمايد .\r\nحالت اين سيد بزرگوار و مرجعيت او و داشتن بعض ادعيه خصوص نسخهء صحيح لوح جنّة الاسماء و اذن و اجازه در استعمال آن از پدر مرحومش و يا بعض بزرگان معروف و مشهور است . در اين واقعه كه او را دل شكسته و گريان و به حال دعا ديدم نگارنده را يقين حاصل گرديد كه سلطنت مظفر الدينشاه و صدارت عين الدوله بلكه رياست قاجاريه متزلزل خواهد شد .\r\nيكى از موثقين گويد يك شب وارد شدم بر سالار اسعد و او را ديدم كه مشغول قمار بود به او گفتم تو اهل قمار نبودى چه شده است كه در اين مكان قدس خود را مشغول به اين خلاف شرع و عمل شنيع نمودى بطريق مزاح يا از روى واقعيت جواب داد كه آنچه ابن سعد در مأموريت خود نمود از بستن آب و نان بر روى اولاد فاطمه و شكستن قلوب طيبه و طاهره من نيز در اين مأموريت خويش بجاآوردم اين يك معصيت مانده بود او را نيز بجاآوردم كه در مأموريت خود كوتاهى نكرده باشم .\r\nو نيز گويند كاغذى نوشت به امير بهادر جنگ كه من طرف با اولاد فاطمه و ذرارى رسول نميشوم و از نوكرى ديوان و اين مأموريت خود استعفا ميخواهم استدعا ميكنم كه كسى ديگر را مأمور به اين حفظ و حراست فرمائيد كه از عهدهء من خارج است .\r\nعين الدوله ديد امر مهاجرين رو بترقى است و عما قريب رشتهء امور از هم گسيخته خواهد شد و طلاب علوم هم كه چند نفرى در طهران بودند از اين واقعهء رفتن امير بهادر در مهاجرت نموده به آقايان ملحق شدند فلذا تدبيرى نمود و پيغام داد براى آقايان كه يكنفر امين از طرف خودتان بفرستيد كه شفاها با\r\n\r\n","description":"","footnote":"","page_name":" 288 ","page_number":18},
  {"content":"\r\n\r\nشاه مذاكره نمايد و مقاصدتانرا اظهار و عرض كند و از شاه جواب بشنود آقايان هركس را معين كردند عين الدوله عذر ميآورد تا اينكه جناب آقا سيد احمد طباطبائى را معين و نزد شاه روانه داشتند مقاصدشان را نيز فهرست نموده با جناب آقا فرستادند . در اين مقام عرض ميكنم يا طبيعت موافقت نمود و ميل و ارادهء عين الدوله مصادف و مطابق شد با انتخاب آقايان و يا آنكه تبانى و مواطاة در بين عين الدوله و بعضى بود چه عين الدوله همين را طالب بود كه آقا سيد احمد وكيل آقايان باشد و به همين جهت حكميت آقا را آقايان رد نموده و قبول نكردند لكن نگارنده برحسب وظيفهء خود در اين مقام ناچار است از اكتفاء كردن به آنچه كه آقا شيخ مرتضى مدير الذاكرين نوشته است و الان نوشتهء او حاضر است و بر طبق آن نوشته قسم قرآن ياد كرد كه يك كلمه از آن خلاف واقع نيست و نگارنده آن نوشته را با قرآن از دست جناب مدير گرفته و قول دادم كه به همان نوشته اكتفاء كنيم فلذا عين مكتوب ايشان را بدون تصرف در آن درج مينمائيم و از خوانندهء تاريخ معذرت ميخواهم چه اين گونه نوشتجات را نگارنده به قيمت گزاف خريدارى خواهد نمود و در تحصيلش بزحمات كثيره مبادرت مينمايد و هذا صورته .\r\nبسم اللّه الرحمن الرحيم\r\nبدبخت و بدعاقبت‌ترين خلق . . . . . . . . . از بازار مراجعت ميكرد و به خانه ميرفت در كوچهء قهوه‌چى باشى كه معروف بپاچنار است آقاى آقا سيد احمد و دو نفر آقازاده و جمعى فرارا به حضرت عبد العظيم مشرف ميشدند رسيدند به من ( مدير روضه‌خوان ) فرمودند بيا برويم به حضرت عبد العظيم عرض كردم شما قدرى آهسته‌تر تشريف ببريد تا بنده بروم مالم را سوار شوم و بيايم بتعجيل رفتم سوار بر اسب شده نزديك كاروانسراى امير به آقا رسيدم در خدمت آقا رفتم تا بيرون دروازه دم قهوه‌خانه پياده شدند آقا فرمود گفته‌ام كالسكه بياورند قدرى صبر كنيد مشغول چاى خوردن بودند كه جماعتى از سربازها همه چوب بدست پستك پوشيده آمدند دست آقا را بوسيدند و عرضه داشتند خيال داريد كجا برويد فرمودند به حضرت عبد العظيم سربازها گفتند بيائيد خدمت امام جمعه در شهر اگر آقا اجازه دادند آنوقت برويد و الا مأموريم كه نگذاريم شما برويد در اين بين آقا سيد علاء الدين داماد آقاى آقا سيد عبد اللّه ( اعتماد الاسلام ) با يكنفر ديگر درشكه سوار بودند آمدند دم قهوه‌خانه از اين مطلب مطلع شدند مراجعت فرموده از دروازهء دولاب به حضرت عبد العظيم مشرف شدند چيزى نگذشت آقاى آقا ميرزا ابو القاسم با درشكه رسيدند حكايت سربازها را براى آقا نقل كردند آقا ميرزا ابو القاسم متغيّر شده بسربازها فرمودند غلط كرده هركس بشما همچو امرى را كرده است بدرشكه‌چى فرمودند پسر هى كن تا درشكه حركت كرد سربازها از عقب دويدند نزديك كوره‌ها درشكه را در ميان گرفته در اين بين كالسكه آقاى آقا سيد احمد رسيد آقا سوار شدند و فرار كردند مدير هم سوار بر اسب بود ميخواست او هم فرار كند كه يكدسته سرباز با چوبهاى ارجن رسيدند مدير را ميان گرفتند چوب زيادى بمدير زدند ساعت نقره از بغلش افتاد بردند يكتاى كفشش افتاد گم شد آخر اسب همت كرده مدير را از چنگ دشمن نجات داده او را به حضرت عبد العظيم رسانيد لدى الورود واقعه را حضور آقايان عرضه داشت آنها به او دلدارى داده و اظهار مرحمت فرمودند آقا ميرزا كاظم پسر آقاى آقا سيد احمد مبلغ ششهزار دينار پول بمدير داد كه كفش از براى خودش\r\n\r\n","description":"","footnote":"","page_name":" 289 ","page_number":19},
  {"content":"\r\n\r\nخريدارى نمايد كه پا برهنه نباشد و گفت انشاء اللّه تلافى ساعت را هم ميكنم مدير مشغول بخدمت‌گذارى شد .\r\nآقا شيخ مرتضى مدير در واقع مردانه خدمت كرد به آقايان و طلاب خصوص باهل منبر افسوس كه زحمات و آبروى بيچاره مدير را بر باد دادند كه بعد از اين خواهد آمد .\r\nپس از تجديد مطلع و ابتداء بنام خداى تبارك و تعالى و التفات از غيبت بتكلم و باز التفات از تكلم بغيبت چنين مينويسد .\r\nخدا را بشهادت گواه ميگيرم كه آنچه مينويسم صدق است زمانيكه آقايان در حضرت عبد العظيم مشرف بودند مدير در كمال راستى و درستى و خدمتگذارى بطلاب و آقايان بود شب يكشنبه چهار ساعت از شب گذشته آقاى آقا سيد احمد مدير را خواست ايشان بودند و آقازاده‌ها و ميرزا محمد محرر .\r\nآقا بمدير فرمود كه ميتوانى كارى بكنى كه عين الدوله ما را از حضرت عبد العظيم ( ع ) بخواهد شايد ما هم مثل ديگران دخلى كرده باشيم مدير عرض كرد آقا جان بنده محبوب القلوب عامهء مردم هستم ميترسم از براى بنده اسباب بدنامى فراهم بيايد ديگر آنكه مرا در راهى ميفرستى كه چاه عميقى در اين راه هست تمام جانوران از گزنده و درنده در اين چاه هستند بنده در اين چاه ميافتم نالهء غريبى بلند ميكنم شما تشريف ميآوريد كه مرا نجات بدهيد سوزنى بپاى شما فروميرود بنده را در تمام اين مهالك ميگذاريد آقا فرمود از تو بعيد ميدانم همچو گمانى دربارهء من ببرى بهرحال همان شب وقت سحر مدير را بيدار كردند كه وقت ميگذرد و مبلغ سه تومان آقا از ميرزا محمد محرر گرفتند كرايهء درشكه بمدير دادند و او را به شهر فرستادند هركس از مدير ميپرسيد براى چه به شهر آمدهء جواب ميداد كه آمده‌ام از براى آقا پول قرض كنم مدير رفت منزل جناب صدر الممالك ( متولى باشى حاليهء استان رضوى ) گفت آقا خيال دارند كه عين الدوله را ملاقات بفرمايند از براى اصلاح كار آقايان آفرين بخوش نفسى جناب صدر الممالك كه به مدير فرمود فلانكس اگر بجز اصلاح كار آقايان و نفع عموم مردم آقا خيال ديگرى داشته باشند من حاضر نيستم بهمراهى . . . . . . مدير قسم ياد كرد كه جز اصلاح خيال ديگرى ندارند صدر الممالك بمدير گفت حالا شما برويد يك ساعت بغروب مانده تشريف بياوريد بلكه اين امر را به خوبى اصلاح كنم مدير هم در ساعت مذكور رفت صدر الممالك با مدير رفتند منزل امير علاء الدين خان گروسى مدير نماز نخوانده بود در يك اطاق ايستاد به نماز خواندن بعد از نماز رفت پيش صدر الممالك ديد قوام دفتر هم آنجا هست ترسيد به گوش صدر الممالك بطريق نجوى گفت كه قوام دفتر با آقاى آقا ميرزا مصطفى خيلى رفاقت دارد ميترسم كه اين وقعه را بجناب آقا ميرزا مصطفى بگويد آنوقت از براى من اسباب بدنامى فراهم بيايد جناب صدر الممالك از قوام دفتر خواهش نمود كه اين مسئله آمدن مدير را به شهر جائى اظهار ننمايد قوام دفتر هم از ترس عين الدوله قول داد كه اين مسئله را جائى مذاكره نكند بارى شيخ مرتضى مدير الذاكرين و صدر الممالك و امير علاء الدين خان هر سه در كالسكه امير علاء الدين خان نشسته و رفتند بخانهء عين الدوله صدر الممالك تفصيل را براى اعظام الممالك نقل كرد ( اعظام الممالك\r\n\r\n","description":"","footnote":"","page_name":" 290 ","page_number":20},
  {"content":"\r\n\r\nفراشباشى و پيشكار بلكه جملة الملك عين الدوله بود و شخص بدذاتى نبود در اين اواخر ترقى فوق العاده بهمرسانيد ) اعظام الممالك خيلى از اين مسئله خوشحال شد كمال پذيرائى را از مدير كرد و گفت حالا عضد السلطان پسر شاه پهلوى شاهزاده تشريف دارند صبر كنيد تا ايشان بروند آنوقت من تفصيل را به حضرت و الا عرض ميكنم در اين بين عضد السلطان از اطاق بيرون آمد با عين الدوله هردو از باغ بيرون رفتند اعظام الممالك در بين راه تفصيل آمدن اين سه نفر را از براى شاهزاده ذكر كرد عين الدوله گفت اگر من حالا برگردم خوب نيست حضرات امشب بروند فردا يك ساعت بآفتاب مانده بيايند حضرات مراجعت كردند فردا صبح قبل از آفتاب رفتند در خلوت شاهزاده را ملاقات كردند صدر الممالك گفت آقاى آقا سيد احمد ميل دارند كه ايشانرا بطور احترام بخواهيد كه تشريف بياورند بين شما و آقايانرا اصلاح بفرمايند الحق جناب صدر الممالك خيلى همراهى با ملت و دلسوزى از مردم كردند عين الدوله گفت من اطمينان بقول مدير ندارم از كجا كه اين حرف را آقا گفته باشد مدير گفت اگر حرف مرا كذب ميدانيد بهتر اين است كه جائى را معين بفرمائيد كه خارج از منزل خودتان باشد اعظام الممالك بيايد آنجا آقازاده‌هاى آقا هم تشريف مياورند خودشان مقصود پدرشانرا به اعظام الممالك بگويند تا صدق و كذب من معلوم بشود عين الدوله اين حرف را پسنديد و اين زحمت را به گردن صدر الممالك انداخت چون خانهء ايشان دو در داشت بنا همچو شد كه قبل از ظهر همانروز اعظام الممالك بيايد منزل صدر الممالك و آقازاده‌ها هم بيايند تا يكديگر را ملاقات نمايند مدير از خانهء عين الدوله بيرون آمده به آقازاده‌ها خبر داد كه وقايع از اين قرار است كمال خوشوقتى از براى ايشان حاصل شد آقا ميرزا كاظم و آقا ميرزا علينقى و ميرزا محمد محرر با مدير از آن دريكه در كوچهء قهوه‌چى باشى است رفتند منزل صدر الممالك اعظام الممالك هم از آن دريكه بتكيهء منوچهر خان است آمد آقازاده‌ها را ملاقات كرد بعد از مذاكرات بسيار معلوم شد كه مدير را خودشان فرستاده‌اند و از طرف آقا آمده است آقازادگان در خصوص آمدن آقا اصرارى داشتند كه حكما بايد كالسكهء مخصوص شاه را از براى سوارى آقا بياورند در اين باب گفتگوى زيادى با اعظام الممالك كردند آخر بنا شد كه كالسكهء عين الدوله را باسم كالسكهء شاه از براى آقا ببرند كريم خان اكرم نظام را هم معين كردند كه او برود عقب آقا اعظام الممالك ده تومان در همان مجلس بمدير داد كه اين پول را شما كرايه درشكه بدهيد و برويد حضرت عبد العظيم به آقا اطلاع بدهيد و بگوئيد كه مهيا بشوند از براى تشريف آوردن بارى آقا از حضرت عبد العظيم حركت فرمودند بقصر دوشان‌تپه ( مقدمات انتخاب جناب آقا سيد احمد از طرف آقايان ديده شده بود چنانچه در تاريخ ذكر شد و بعد از اين هم خواهد آمد ) چون در كالسكه آقا جا نبود مدير درشكه كرايهء نشست شيخ رضاى لسان الذاكرين كه شاگرد آقا سيد محمد گنجهء بود او را هم با خودش برد بدوشان تپه وقتى كه مدير رسيد ديد آقا با امير بهادر جنگ خدمت شاه رفته‌اند عين الدوله تحسين زيادى از مدير كرد و به او مهربانى و محبت كرد مدير شروع كرد بمعرفى نمودن آقازاده‌ها در حضور خودشان باين‌طور كه آقاى آقا ميرزا كاظم جوهر قدس و تقوى جز طول دادن نماز و دعاى بسلطان اسلام و اتابك اعظم كارى ديگر از ايشان ساخته نيست اما آقازادهء كوچك كه آقا ميرزا علينقى باشد بسيار با جوهر كار كن كاربر وجودشان بمنزلهء\r\n\r\n","description":"","footnote":"","page_name":" 291 ","page_number":21},
  {"content":"\r\n\r\nشمشير دودمهء هنديست همان قسم برندگى دارند در اين گفتگو بودند كه آقا از پيش شاه مراجعت فرمود با عين الدوله بناى حرف را گذاردند فرمودند اگر ميخواهيد كه آقايان از شما راضى بشوند و به شهر مراجعت كنند بايد چند كار بكنيد اول آنكه علاء الدوله را از حكومت طهران معزول بفرمائيد دوم آنكه ظفر السلطنه را هم معزول كنيد از حكومت كرمان سوم آنكه عسگر گاريچى را چوب بزنيد و عزل كنيد از راه قم چهارم آنكه يك عصاى جواهر نشان بدهيد به من كه خودم از براى حاج ميرزا محمد رضاى كرمانى بفرستم عين الدوله هيچيك را قبول نكرد بعد از صرف شام آقا مراجعت فرمود به حضرت عبد العظيم شب بعد مدير درب حرم ايستاده بود كه فراش يك پاكت داد بدست مدير به مهر اعظام الممالك سر پاكت را باز كرد اعظام الممالك نوشته بود حسب الامر حضرت و الا وجود شما در دوشان‌تپه لازم است مدير آمد خدمت آقا اجازهء رفتن خواست آقا مرخص فرمود و گفت برويد آقا ميرزا علينقى در حضور آقا بمدير گفت بهر قسم كه ميدانى از عين الدوله پولى از براى آقا بگير مدير جان نبادا بىپول برگردى . . . . حسب الامر آقا مدير رفت بدوشان تپه پهلوى عين الدوله شاهزاده بمدير گفت چه خبر دارى مدير گفت قربان از آن جائى كه آفتاب طلوع مىكند تا آنجائى كه غروب مىكند تمام دشمن شما هستند و همه بشما بد ميگويند اگر نميتوانيد همه را بكشيد لكن ميتوانيد همه را از خودتان راضى كنيد عين الدوله گفت مدير ديشب همچه بنا شد كه آقا از ساير آقايان جدا بشود چه شد مدير گفت قربان توقع به اين بزرگى اول تهيهء آسودگى ايشانرا بفرمائيد بعد اين تمنا را از ايشان بفرمائيد اولا آنكه آقا مرافعه نميكند كه دخل كند دوم آنكه ملك موقوفه هم در دست ايشان نيست كه با آن ملك گذران كنند بعلاوه آنكه آقا در حضرت عبد العظيم خودشان هزار تومان مقروض شده‌اند و آقا ميرزا على نقى هم پانصد تومان مقروض شده‌اند عين الدوله گفت جبران تمام اين خرابيها را ميكنم هزار تومان نقد به خود آقا مىدهم پانصد تومان نقد هم به آقا ميرزا علينقى مىدهم صد تومان هم بخودت و ماهى صد تومان به آقا مىدهم ماهى پنجاه تومان بآقا ميرزا كاظم ماهى پنجاه تومان بآقا ميرزا على نقى ماهى بيست و پنج تومان هم به تو خواهم داد .\r\nخواست اين پولها را بدهد كه مدير از براى آقا ببرد مدير قبول نكرد گفت فردا آقا ميرزا علينقى شرفياب مىشود پول را بايشان تحويل بدهيد كه بدست خودشان رسيده باشد او هم قبول كرد فردا بعد از ظهر آقا ميرزا علينقى با مدير رفتند منزل عين الدوله هزار و پانصد تومان اسكناس تحويل آقازاده دادند صد تومان هم بمدير وعده‌هاى سابق هم مكرر شد آقازاده به عين الدوله گفت خوب است بمدير بفرمائيد كه به آقا نگويد كه حضرت و الا پانصد تومان پول بدعاگو مرحمت فرموده‌اند او هم بمدير سپرد كه اظهار نكنيد آقا ميرزا علينقى به عين الدوله گفت قربان آقايان را بنده و آقا راضى كرده‌ايم كه به شهر مراجعت بفرمايند اما چهار نفر نميگذارند اول آقا ميرزا مصطفى دوم آقا ميرزا ابو القاسم سوم آقا ميرزا محسن چهارم اعتماد الاسلام داماد آقا سيد عبد اللّه خوب است شما اين چهار نفر را با خودتان همراه كنيد بنده هم كه دست ارادت داده‌ام آنوقت به خوبى مقاصد خودتانرا انجام خواهيد داد ( اگر بخواهم تمام فرمايشات آقازادهء وطنخواه ملت‌پرست را بنويسم مثنوى هفتاد من كاغذ شود ) آقازاده با كمال خوشحالى\r\n\r\n","description":"","footnote":"","page_name":" 292 ","page_number":22},
  {"content":"\r\n\r\nاز خانهء عين الدوله بيرون آمده بمدير فرمود خدمت آقا عرض كن كه عين الدوله هزار تومان پول داده هشتصد تومان از براى شما صد تومان از براى آقا ميرزا علينقى صد تومان هم براى آقا ميرزا كاظم اگر غير از اين بگوئيم آقا از مسئلهء پانصد تومان مطلع مىشود مدير هم قبول كرد آقا ميرزا علينقى چهل و چهار تومان از آن پانصد تومان بمدير داد بقيهء پول را خدمت آقا بردند آقا هم پنجاه تومان بمدير دادند ميرزا محمد محرر آقا از اين مسئله دلتنگ شده كه چه جهت دارد كه در اين قضيه بايد مدير محرم باشد و دخل ببرد و من بيكاره باشم با مدير بناى بخل و عداوت را گذارد و بجمعى از دوستان خودش گفت كه من بايد مدير را بدنام كنم نيمدانم چه شد كه مردمان باهوش از اين واقعه مطلع شدند آقا پول را دادند بمدير كه اين پول را پس بده به عين الدوله مدير پول را برد عين الدوله پس نگرفت چند روزى پول نزد مدير ماند تا آقا پول را قبول فرمود و از مدير پس گرفتند دو سه روز از اين واقعه گذشت يكشب اعظام الممالك و آقا ميرزا علينقى رفتند منزل مدير قول و قرار در خصوص جدا شدن آقا سيد احمد از ساير آقايان نمودند آقا ميرزا علينقى فرمود من خدمت آقا ميرسم و آقا را راضى ميكنم كه به شهر مراجعت بفرمايند هرچه آقا فرمودند بشما خبر مىدهم .\r\nبارى شب جمعه مدير را از حضرت عبد العظيم فرستادند به شهر گفتند به عين الدوله بگو كه آقا فرمودند كالسكه بفرستيد عقب من كه بيايم لكن به چند شرط . اول آنكه پنجهزار تومان قرض مرا فورى بدهيد دوم آنكه دويست نفر سوار از دوشان تپه همراه من بكنيد كه مرا به شهر بياورند و درب خانه را به روى من به بندند از براى آنكه مردم بگويند كه آقا را مجبورا به شهر آوردند .\r\nمدير وارد شهر شد بباغ عين الدوله كه جنب دروازهء دوشان تپه است درحالتيكه امير بهادر جنگ هم پهلوى عين الدوله بود تفصيل را گفت عين الدوله جواب داد كه شب جمعه است من از دوشان‌تپه به شهر آمده‌ام از براى غسل جمعه چه‌طور برگردم بدوشان‌تپه بارى سه از شب گذشته شاهزادهء عين الدوله مراجعت بدوشان تپه كرد امر كرد كالسكهء چهار اسبه بستند پيشخدمت خودش را كه صدق السلطان لقب داشت او را همراه مدير كرد كه آقا را از حضرت عبد العظيم بياورند آقايان مطلع از اين قضيه شده بدگمان شدند كه اين اسباب چينى خود آقاست آقا به اين ملاحظه خودشان تشريف نبردند آقاى آقا ميرزا كاظم آقازادهء بزرگ را همراه صدق السلطان كرده پنهانى از آقايان فرستادند بدوشان‌تپه كه عذر امشب را بخواهند و از جانب آقا قول بدهند كه فردا پس از فرستادن كالسكه خود آقا تشريف مياورند آقازاده تشريف بردند و فرمايشات آقا را رسانيدند شام را هم در دوشان‌تپه صرف فرمودند و از براى خواب مراجعت فرمودند به شهر منزل اعظام الممالك خوابيدند سحر هم در حمام اعظام الممالك وضو گرفته نماز خواندند و با درشكه كرايه‌اى اول صبح مراجعت كردند به حضرت عبد العظيم لكن همه روزه بتوسط كاغذ دستور العمل بمدير ميدادند كه چه بكن و چه بگو كه عين كاغذها به خط و مهر جناب آقا ميرزا علينقى موجود است ( كه نگارنده به چشم خود بعض از آن كاغذها را ديده ) .\r\nميرزا محمد محرر بواسطهء عداوت با مدير تمام وقايع را در حضرت عبد العظيم باسم مدير بيچاره شهرت داد و او را بدنام كرد كه مدير هم از ترس آبرو و جانش آمد به شهر در منزل كربلائى جواد سمسار بسر حاج آخوند سمسار متحصن گرديد و پناه به او برد بواسطهء آنكه جواد محل وثوق حجة الاسلام\r\n\r\n","description":"","footnote":"","page_name":" 293 ","page_number":23},
  {"content":"\r\n\r\nآقاى آقا ميرزا سيد محمد بود بعد از فكرهاى زياد آخر عريضه بحضور آقاى آقا سيد احمد نوشت و در آن عريضه تمام دستورالعملهاى خود آقا و فرمايشات ايشانرا كه به او امر فرموده بودند و او را بچه قسم فرستاده بودند نوشت در پاكت گذارد سر پاكت را نچسبانيده بجواد سمسار گفت اين كاغذ را ببر به حضرت عبد العظيم بده بآقاى آقا ميرزا سيد محمد بخوانند و از مظلومى و بيگناهى من مطلع بشوند بعد سر پاكت را بچسبان ببر خدمت آقاى آقا سيد احمد شايد اين خريرا كه آقا بدست خودشان بالا برده‌اند دو مرتبه پائين بياورند . ندانم چه شد بعضى همچو نقل كردند كه جواد يك رأس يعفور و پنجاه تومان پول از آقا سيد احمد گرفت و كاغذ را به آقاى آقا ميرزا سيد محمد نشان نداد و بدبخت مدير را نگذارد كه از اتهام بيرون بيايد شب همانروز آقا ميرزا علينقى به شهر آمدند مدير را بخانهء خود برده او را دلدارى داد كه ما تلافى اين بدنامى را خواهيم كرد به شرط آنكه شما جائى اين مطلب را اظهار نكنيد كه اسباب بدنامى ما مىشود فردا صبح دو مرتبه مدير را بردند به حضرت عبد العظيم چيزى نگذشت كه تمام آقايان به شهر مراجعت فرمودند باز بتوسط مدير همان ماهانه را كه عين الدوله برقرار كرده بود از براى آقا فرستادند صد تومان خود آقا پنجاه تومان آقا ميرزا كاظم پنجاه تومان آقا ميرزا علينقى بيست و پنج تومان خود مدير بعد از چندى آقازاده آقا ميرزا علينقى با مدير بىمرحمت شده او را از پناه خود دور ساخته به عين الدوله هم گفت كه ما او را از ادارهء خود خارج ساختيم از امروز ببعد امين ما ميرزا محمد محرر است و شيخ رضاى لسان الذاكرين . به اين جهت بيست و پنج تومان مدير را در حق شيخ رضاى لسان الذاكرين برقرار فرمودند و سى تومانهم از براى ميرزا محمد محرر برقرار كردند مدير هم از خرماى بغداد و هم از حلواى بصره محروم شد .\r\nاز قرار معلوم مدير بىتقصير بوده و در اين قضيه مظلوم واقع شده است به جهت اينكه خدمتهاى نمايان به آقايان كرده بود در هرحال آنچه بنده ميدانم از ماه ذى العقده 1323 تا ماه رجب المرجب 1324 ماهى دويست و پنجاه تومان بتوسط ميرزا ابو القاسم نوكر شخصى اعظام الممالك كه برادرزن آقا ميرزا علينقى بود همه ماهه بادارهء آقا ميرسيد و جهت تأخير افتادن امر مشروطيت بواسطهء وجود محترم آقازاده بود زيرا كه آنچه در خلوت در خصوص عدالتخانه و مشروطيت صحبت ميداشتند آقا ميرزا علينقى بتوسط ميرزا محمد محرر و شيخ رضاى لسان الذاكرين به عين الدوله ميرسانيدند . صورت كاغذى كه جناب آقا ميرزا علينقى براى مدير نوشته‌اند : ( عنوان سر پاكت ) خدمت جناب مستطاب زبدة الواعظين دوست محترم مكرم آقاى مدير مشرف باد .\r\n( عنوان كاغذ ) فداى تو دوست عزيز مهربان - از قرار مذكور ديشب را مشير السلطنه و حاج ملك آمدند ولى هنوز حرفى و صحبتى نزدند شما تحقيق فرموده قبل از آنكه بما اظهار نمايند كه مقصود چيست بما اطلاع بدهيد ديگر آنكه جناب اعتماد التوليه خيال دارند امروز يا فردا حضور حضرت اشرف مشرف شود سركار البته زود رفته خدمت جناب اجل آقاى اعظام الممالك رسيده بايشان بگوئيد مبادا مطالب محرمانهء ما را به اعتماد التوليه بگويند و به حضرت اشرف هم برسانيد كه مقصود اعتماد التوليه اينست كه مطالب محرمانهء ما را بفهمد باخبر باشيد كه اگر بروز كند تمام ما مفتضح هستيم ديگر مختاريد . ديگر آنكه منهم اينجا تا به‌بينم كه مشير السلطنه و حاج ملك چه صحبت ميكنند و خودم عصرى خدمت شما ميرسم جائى نرويد\r\n\r\n","description":"","footnote":"","page_name":" 294 ","page_number":24},
  {"content":"\r\n\r\nعصرى كه من شما را به بينم ولى الان برويد منزل جناب اعظام الممالك و مطالب مرقومه را بايشان حالى كنيد و مسئله كه بنا بود اقدام شود كه آقا صلاح دانستند و شما رفتيد كه صحيح كنيد معلوم نشد اعلانات را البته ملاحظه فرموديد كه چه نوشته‌اند باخبر باشيد زياده عرضى نيست ( علينقى الحسينى الطباطبائى ) حضرت حجة الاسلامى مد ظله سلام ميرسانند چنانچه آقا ميرزا محمد محرر از شما چيزى بپرسد در باب پول يا غيره كه خيال شما چيست ابدا حرفى نزنيد و ابراز نكنيد كه قافيه را خواهيد باخت و مقصود او اين است كه يكدستى بزند باخبر باشيد و از قول من خدمت جناب اعظام الممالك سلام برسانيد و بگوئيد ما در خدمت خود مشغوليم و شما هم در باب مسئله وزير دربار اقدام كنيد ملتفت باشيد اگر خواستيد بميرزا محمد حرفى بزنيد بگوئيد اتابيك پول دادند و آقا پس دادند . ( تمام شد مكتوب مدير الذاكرين ) العهدة على الراوى .\r\nرشتهء تاريخ ما آنجا بود كه آقايان جناب آقا سيد احمد را منتخب نمودند و مقاصد خودشانرا فهرست نموده فرستادند حضور شاه كه از آن جمله عزل عين الدوله بود از صدارت ايران جناب آقا سيد احمد وارد بر عين الدوله شده فهرست آقايان را دادند به عين الدوله كه گذارد در بغل خود و بتوسط امير بهادر به اعليحضرت عرض كرد كه آقايان بعض مستدعيات دارند كه برآوردن آنها ضررى بدولت ندارد شاه فرمود بسيار خوب يك مجلس باهم بنشينيد و مقاصد آنان را برآورده نتيجه را بعرض ما برسانيد امير بهادر كه همراه آقا سيد احمد رفته بود حضور آمد نزد عين الدوله و فرمايش شاه را ابلاغ نموده عين الدوله متقبل شد انجاح مستدعيات آقايانرا .\r\nبارى نتيجهء اين حكميت و توسط آقا سيد احمد بين دولت و آقايان راجع و عايد دو كس گرديد اول عين الدوله كه عزل او كه منظور و اهمّ مقاصد آقايان بود از بين رفت و خود عين الدوله متقبل گرديد كه مستدعيات آقايانرا برآورده نمايد و با آنها همراهى نمايد دوم عايد جناب آقا سيد احمد گرديد كه با عين الدوله همراه شد و ديگر از طرف او اظهار كدورتى نشد بلكه عين الدوله خواهش نمود از معزى اليه كه خوب است شما از همين‌جا ( دوشان تپه ) برويد به شهر و تلفون كنيد كه آقايان بروند شهر و در شهر يك مجلس مىنشينيم از جهت مقاصد و مستدعيات مذاكره مينمائيم جناب آقا سيد احمد جواب گفت رفتن من به شهر موجب سوءظن آقايان خواهد گرديد و نخواهند آمد پس بهتر اين است كه بروم به حضرت عبد العظيم و آنانرا راضى نموده عودت دهم اتابك قول و همراهى و معاونت از آقا گرفته پس از اطمينان آقا را روانه نمود جناب آقا كه وارد بر آقايان شد مذاكره و گفتگو را طورى نمود كه آقايان بدگمان شده و قرارداد ايشان را قبول نكرده و همگى تجديد عهد نموده و هم‌قول شدند كه تا عين الدوله را از صدارت معزول نكنند مراجعت ننمايند .\r\nدر اين ايام جاسوسان عين الدوله متواليا اخبار را به او ميرسانند امام جمعه براى آقايان پيغام داد كه اشخاصى كه محرم اسرار شما ميباشند و شبها لحاف روى شما مياندازند براى من اخبار را مياورند پس مطمئن به اين دوستان خود نباشيد و بيائيد به شهر تا من واسطه شوم نزد دولت كه مقاصد شما را برآورند آقايان دربارهء مدير الذاكرين شيخ مرتضى روضه‌خوان ظنين شده او را از خود دور كرده و\r\n\r\n","description":"","footnote":"","page_name":" 295 ","page_number":25},
  {"content":"\r\n\r\nدربارهء ديگرانهم وضع را تغيير داده و هركس را بمجالس سرّى خود راه نميدادند . ارباب حل و عقد آقايان يعنى آنهائيكه مقاصد را پيشنهاد آقايان ميكردند چند نفرى معدود بودند كه از آن جمله جناب آقا ميرزا ابو القاسم طباطبائى و جناب آقا ميرزا محسن و جناب آقا ميرزا مصطفى و جناب اعتماد الاسلام بودند جناب حاج ميرزا يحيى دولت‌آبادى هم در شهر بتحريك ملك المتكلمين چند مجلس سفير عثمانى را ملاقات نموده و سفير را راضى نمود كه واسطه در صلح باشد و مذاكراتى كه با سفير عثمانى كرد بتوسط برادر خود حاج ميرزا على محمد كه او هم از علماء و سادات محترم اصفهان بود و در طهران متوقف براى آقايان پيغام داد و چندين دفعه بين آقايان و سفير عثمانى رسول واقع شد تا آنكه بتوسط اين چهار نفر و مساعى مشار اليه مستدعيات آقايان روى كاغذ آمده نزد سفير فرستادند و آن از قرار تفصيل ذيل است :\r\n\r\nصورت مستدعيات اوّليّهء مهاجرين\r\nاوّل - نبودن عسگر گاريچى در راه قم - چه امتياز راه با اين شخص بود موقتا كه گارى و دليجان و درشكه متعددى در اين راه راه انداخته بود و با مردم نهايت بدسلوكى را مينمود آقايان علماء قم از كارهاى او بصدا درآمده بودند لكن كسى بعرايض آنها گوش نميداد از اين جهت آقايان قم متمسّك بعلماء طهران گرديده و با آقايان طهران معاهده كرده بودند كه هر اشاره كه از طرف آقايان بشود آنان اجراء دارند و عمل نمايند به اين جهت آقايان طهران هم عزل عسگر را جزو مستدعيات خودشان نوشتند براى خاطر قميين .\r\nدوم - مراجعت و معاودت دادن حاج ميرزا محمد رضاى كرمانى را كه در جلال‌آباد رفسنجان منفى و مبعّد بود محترما و مجلّلا بكرمان چه از زمانيكه واقعهء كرمان اتفاق افتاده بود الى اين ايام مشار اليه در رفسنجان توقف نموده بود و دولت مانع بود كه عودت بكرمان نمايد لذا معاودت دادن او را بكرمان جزء اهمّ مقاصد و مستدعيات قرار داده بودند .\r\nسوم - برگرداندن مدرسهء خان مروى را بجناب حاج شيخ مرتضى چه كه توليت اين مدرسه با جناب معظم بود و از اتفاق واقعهء مسجد شاه عين الدوله دستخط صادر كرد كه توليت مدرسه با امام جمعه باشد و موقوفه را به تصرف امام جمعه داد به اين جهت يكى از مستدعيات آقايان برگشتن مدرسه و موقوفه بود بمتولى شرعى آن .\r\nچهارم - بناى عدالتخانه‌اى در ايران كه در هر بلدى از بلاد ايران يك عدالتخانه برپا شود كه بعرايض و تظلمات رعيت رسيدگى شود و بطور عدل و مساوات رفتار كنند .\r\nپنجم - اجراء قانون اسلام دربارهء آحاد و افراد بدون ملاحظهء از احدى .\r\nششم - عزل مسيو نوز از رياست گمرك و ماليهء دولت .\r\nهفتم - عزل علاء الدوله از حكومت طهران .\r\nهشتم - موقوف نمودن تومانى دهشاهى كسرى مواجب و مستمريات مردم را كه يكسال است قرار گذارده بودند كه صاحبان مواجب تومانى دهشاهى بدهند به اجزاء صندوق ماليه .\r\n\r\n","description":"","footnote":"","page_name":" 296 ","page_number":26},
  {"content":"\r\n\r\nجناب حاج ميرزا يحيى دولت‌آبادى دو مسئله را مدعى بود اول آنكه آقايان عازم بودند كه تومانى دهشاهى را مخصوص بطبقهء علماء و طلاب و سادات قرار بدهند من پيشنهاد كردم و گفتم كه اين خواهش را تعميم دهند . دوم آنكه بناى عدالتخانه در عداد مستدعيات نبود و چون سفير عثمانى گفت اگر استدعاى آقايان نوعيت داشته باشد من توسط در صلح ميكنم و الا اگر مستدعيات شخصيت داشته باشد من اقدام نخواهم نمود لذا من ملحق نمودم بنوشتهء آقايان تأسيس عدالتخانه را تا سفير قبول كرد ( رجوع به كتاب ايشان شود كه در شرح حالات و زندگانى خويش نوشته‌اند ) .\r\nحاج ميرزا يحيى دولت‌آبادى\r\nمؤيد فرمايش ايشان آنكه در شب آخر كه آقايان روز بعد را معاودت نمودند جناب آقا ميرزا محمد صادق طباطبائى بعموى خود جناب آقا سيد اسد اللّه مكتوبى نوشته و مژدهء وعده تأسيس عدالتخانه را داده بود و تا آنوقت اين لفظ رسما و علنا بر زبانها جارى نشده بود لكن نگارنده قبل از اين واقعه كرارا خدمت آقاى طباطبائى رسيده و اين مقصود خود را اظهار ميفرمودند حتى آنكه در آن شبى كه\r\n\r\n","description":"","footnote":"","page_name":" 297 ","page_number":27},
  {"content":"\r\n\r\nآقايان از مسجد شاه رانده شده و در خانهء آقاى طباطبائى جمع شده بودند جناب حاج شيخ مرتضى از آقاى طباطبائى استعلام نمود كه تكليف چيست جنابش فرمود مقصودى كه داشتيم جلو مياندازيم و نيز اشخاصى كه دور آقايان را در معنى داشتند مقصودى جز اين نداشتند پس جمع بين قول آقاى دولت‌آبادى و قول ديگر به اين قسم مىشود كه در عريضهء كه آقايان بتوسط سفير عثمانى بشاه عرض كرده بودند اين استدعا را ننوشته بودند و جناب حاج ميرزا يحيى نسيان آقايان را متذكر شده و آنانرا متذكر نمود كه بنويسند بهرجهت زحمات جنابان حاج ميرزا يحيى و حاج ميرزا على محمد برادرش در اين موقع بى نهايت مفيد افتاد چه پس از تنقيد عريضه آقايان سفير عثمانى فهرست مستدعيات آقايان را در پاكت رسمى گذارده و ايفاد حضور اعليحضرت مظفر الدين شاه داشت جناب ميرزا نصر اللّه خان مشير الدوله وزير امور خارجه پاكت سفير را در حضور شاه باز نموده و قرائت نمود عين الدوله از اين تدبير آقايان منفعل گرديد چه‌تا اين وقت شاه اطلاع نداشت كه مقصود آقايان چيست و تظلم و هجرت آنان از براى كيست اعليحضرت فرمود جواب سفير را بنويسيد كه مقاصد آقايان را برآورده و آنها را محترما عودت خواهيم داد و شفاها هم به عين الدوله فرمود البته آقايان را محترما عودت دهيد عين الدوله عرض كرد اطاعت ميكنم لكن عودت آنان موقوف است بر مقدماتى كه همين دو سه روزه به عمل خواهد آمد .\r\nدر ايام تحصن آقايان حاج ملك التجار كه در آن ايام اعتبارى داشت بعزم حركت دادن آقايان رفت بزاويهء مقدسه ديگر معلوم نشد عين الدوله او را فرستاد و يا خودش داوطلبانه عودت آقايانرا تقبل نمود بهرجهت رفتن ملك سودى نكرد چه هروقت اراده كرد آقايانرا در خلوت ملاقات كند طلاب حاضر شده و مذاكرات علمى فرصت تكلم به او نميداد و اگر هم تكلمى ميكرد لا يسمن و لا يغنى لذا خائبا و خاسرا مراجعت نمود .\r\nعين الدوله حكومت موقتى زاويهء مقدسه را واگذار نمود به برادرزادهء خود امير خان سردار ( امير اعظم ) آقايان ملتفت شدند كه امير خان سردار براى حكومت زاويهء مقدسه نيامده است بلكه ضمنا مقصود ديگرى دارد لذا نه ديدن از او كردند و نه او را بمجلس خود دعوت نمودند . امير خان سردار ديد كه اگر كار به همين طريق بگذرد مقصودش حاصل نخواهد شد لذا از راه صداقت و درستى و راستى .\r\nچنان كه شيوهء او بود درآمد و پيغام داد براى آقايان كه من براى اين آمدم كه شما را عودت دهم به شهر و اگر اجازه ميدهيد خدمت رسيده مقاصد را مذاكره كنيم آقايان اجازه داده از آقايان ديدن كرد در مجلس اول مذاكرهء نشد ولى مراوده ميان او و آقايان بود تا اينكه در يك شب از آقايان دعوتى نموده پس از مذاكرات زياد به آقايان گفت مگر شما مايل نميباشيد كارتان اصلاح شود آقايان در جواب گفتند البته اصلاح كار را طالبيم امير خان سردار گفت پس چند نفر از امناء خود را با من روانه نمائيد نزد اتابك و حضورا باهم گفتگو و مباحثه نمايند آقايان قبول نموده چهار نفر از امناء خود را معين و روانهء شهر داشته اسامى شريفهء آنان از اينقرار است : جناب آقا ميرزا ابو القاسم طباطبائى فرزند اكبر و ارشد آقاى طباطبائى .\r\n\r\n","description":"","footnote":"","page_name":" 298 ","page_number":28},
  {"content":"\r\n\r\nجناب آقا ميرزا مصطفى آشتيانى برادر جناب حاج شيخ مرتضى مجتهد ( كه در استبداد صغير شبانه بضرب گلوله شهيدش كردند ) .\r\nجناب آقا ميرزا محسن برادر جناب صدر العلماء داماد آقاى بهبهانى .\r\nجناب اعتماد الاسلام آقا سيد علاء الدين داماد آقاى بهبهانى .\r\nبالجمله اين چهار نفر سه ساعت از شب چهارشنبهء چهاردهم شهر ذى القعده سنه 1323 مطابق با دهم ژانويه 1906 مسيحى وارد شدند بر عين الدوله پس از مذاكرات بسيار قرار شد آقايان مزبور را در منزل اتابك نگاه دارند و شب پنجشنبه را در همان منزل اتابك توقف نمايند تا اتابك مقاصدشانرا بشاه عرض كند .\r\nامير خان سردار ( امير اعظم )\r\nاز قرار مسموع درباريان به خيال افتادند كه اين چهار نفر را به طرفى بفرستند و هركدام را بيك جائى اندازند كه هم دماغ آقايان سوخته شود و هم ديگر كسى در اطراف آقايان نماند بهر قصدى كه بود امناء آقايان در منزل اتابك بالطوع و الرغبة و يا بالاجبار و الاكراه متوقف شدند اين خبر بزاويهء مقدسه رسيد آقايان مهاجرين متزلزل و مضطرب شده در شهر طهران طرف عصر خبر منتشر شد كه چهار نفر از آقايانرا خيال تبعيد دارند مردم و كسبه به خيال افتاده بعضى را هم ترس و واهمه گرفت چه هركس يك بسته و يا خويش و دوستى در زاويه داشت .\r\nحسن اتفاق و يا سوء تدبير درباريان روز چهارشنبهء چهاردهم اعليحضرت شاهنشاه در خانهء امير بهادر مهمان بود نزديك ظهر آن روز كه شاه از كالسكه پياده شد يكنفر زن عريضهء جلو شاه بلند كرد گويا آن عريضه را هم صحافباشى نوشته بود و يك عريضه هم در دالان خانهء امير بهادر بشاه داده شد ( رسم عريضه دادن بشاه اين‌طور بود كه متظلم تظلم و عرض خود را در كاغذى نوشته در معبر شاه ميايستاد هروقت شاه ميرسيد كاغذ را با دست بلند ميكرد يك دفعه فراشها با چوب ميدويدند به طرف متظلم آن وقت يا پادشاه و يا صدر اعظم و يا حاجب الدوله صدا ميكرد كه متعرض عارض نشويد و يكنفر پيشخدمت ميآمد عريضه را ميگرفت اگر شاه ديده بود كه ميگرفت و الا بدست شاه نميرسيد و جواب داده نميشد )\r\n\r\n","description":"","footnote":"","page_name":" 299 ","page_number":29},
  {"content":"\r\n\r\nشاه در اول ورودش به خانه امير بهادر كه روى صندلى نشست دو عريضه را از پاكت بيرون آورده بنا كرد به خواندن مضمون هردو قريب به اين مضمون بود :\r\nاى كسى كه تاج سلطنت را بر سر تو گذارده و عصاى سلطنت را بدست تو داده بترس از وقتى كه تاج را از سر تو و عصا را از دستت بگيريم الخ\r\nاز ملاحظهء اين دو كاغذ شاه درهم رفته و متفكر شد در آن روز يك كاغذ از انجمن مخفى بشاه نوشته شد و ديگرى را هم صحافباشى نوشته بود .\r\nدر اين اثناء پيشخدمت وارد شده عرض كرد اعليحضرتا در شهر بلوائى بزرگ برپا شده بازارها را بسته و مردم خيال شورش دارند شاه سبب را استفسار كرد جوابداد كه سبب توقف امناى آقايان است در منزل اتابك كه مردم گمان كرده‌اند آنها را مجبورا نگاهداشته‌اند و خيال تبعيد و نفى آنها را دارند درباريان آنچه سعى كردند كه بلكه شاه اذن داده بقوهء جبريه مردم را ساكت كنند شاه اذن نداد بلكه بيشتر باعث خيال و واهمهء شاه شد در اين بين سوارهاى دولتى حاضر شدند و شاه به طرف ارك حركت فرمود .\r\nدر بين راه زنها اطراف كالسكه سلطنتى را گرفته بفرياد بلند و گريه و زارى ميگفتند : ما آقايان و پيشوايان دين را ميخواهيم ما مسلمانيم و حكم آقايانرا واجب الاطاعه ميدانيم عقد ما را آقايان بسته‌اند خانه‌هاى ما را آقايان اجاره ميداده‌اند مجملا تمام امور ما در دست آقايان بوده و هست چطور راضى شويم علما را نفى بلد و تبعيد نمايند . ايشاه مسلمان بفرما رؤساى مسلمانانرا احترام كنند . اى پادشاه مسلمان علماى اسلام را ذليل و خوار نخواهيد . اى پادشاه اسلام اگر وقتى روس و انگليس با تو طرف شوند شصت كرور ملت ايران به حكم اين آقايان جهاد ميكنند ( در اين مقام نگارنده تاريخ مينويسد مرحوم مظفر الدين شاه اگر عاقبت‌انديش بود ميتوانست جواب بگويد اى رعيت من هرگاه دولتى بخواهد با دولت ايران طرف شود اول قلوب شما را از علماء متنفر ميسازد كه شما بدست خود يكى را در ميدان بدار بكشيد و يكى را در خانهء خودش درحالتى كه روى سجاده نشسته با تير موذر بكشيد و ديگرى را خانه‌نشين و ديگرى را مطرود و مردود كنيد حاصل آنكه اول علماء و رؤساء دين شما را بدست خودتان تلف و معدوم مىكند ) بارى شاه وارد ارك شد وزير دربار ( يعنى امير بهادر ) و حاجب الدوله آمدند در بازار آنچه سعى كردند بلكه مردم را ساكت كنند و آرام دهند بلكه بازارها بسته نشود فايده نكرد بلكه مردم در مقام طرفيت برآمده از بد گفتن و فحش دادن مضايقه نكردند حتى آنكه در تيمچهء حاجب الدوله يكى از سادات اخوى كه مسمى به آقا سيد ابراهيم بود با امير بهادر و حاجب الدوله طرف شد كه عين الدوله آقايانرا گرفته و خيال تبعيد دارد ما مسلمان باشيم و آقايان در اين هواى سرد زمستان در حضرت عبد العظيم گرفتار صدمه و اذيت شماها باشند مجملا بازارها و سراها تماما بسته شد علاء الدوله حاكم طهران در خيابانها ميگذشت كه دكانهاى خيابانها بسته نشود كه در خيابان جباخانه نزديك سبزه ميدان رسيد بحجرهء آقا سيد ابو القاسم مذهّب ديد آقا سيد حسن معروف به سيد صاحب الزمانى با چند نفرى در آنجا مشغول مذاكره ميباشند حكم كرد سيد بيچاره را از حجره بيرون كشيد و گفت اى سيد مفسد\r\n\r\n","description":"","footnote":"","page_name":" 300 ","page_number":30},
  {"content":"\r\n\r\nآخر كار خودت را كردى و چوب‌دست خود را بسر و صورت سيد كوفتن گرفت بيچاره سيد محترم را مشلّق و مضروب نمود دكاكين خيابانهم از اين سوء تدبير علاء الدوله بسته شد خبر به اعليحضرت پادشاه رسيد به عين الدوله فرمود البته مقاصد آقايانرا اجراء داريد و آنها را تا فردا بايد بياوريد به شهر و الا من خودم ميروم و آنها را ميآورم اگرچه عين الدوله فرمايش شاه را اطاعت نمود و تلفون كرد به حضرت عبد العظيم كه شاه مقاصد و مستدعيات آقايانرا برآورده نمود ولى مردم مطمئن نشدند دكانها بسته و شهر به حالت بلوا باقى ماند عدهء از كسبه هم روانهء حضرت عبد العظيم شدند در واقع حضرت عبد العظيم و طهران يك پارچه آه و فرياد و متصل بهم گرديده شب جمعه بندهء نگارنده و معين العلماء آقا سيد جمال الدين را بخانهء خودش برده و شب را با او بسر برده صبح زود درشكه سوار و روانهء حضرت عبد العظيم شده در بين راه مردم عوام سيد را ديده به طرف درشكه سيد ريخته دست و پاى آقا را ميبوسيدند و صدا بسلام و صلوات بلند ميكردند و اين عبارت را ميگفتند ( بر دشمن سادات لعنت ) .\r\nبا اين حالت هجوم مردم رسيدن سيد بزاويهء مقدّسه مشكل بود لذا بدرشكه‌چى سفارش كرديم درشكه را نگاه ندارد درشكه‌چى شلاق‌كش اسبهاى درشكه را به حركت آورده رسيديم دم دروازهء حضرت عبد العظيم از آنجا ديگر عبور و مرور سواره ممكن نبود لذا سيد جمال الدين از درشكه پياده شده تا مردم را چشم به او افتاد دور او را گرفته و او را به حالت صلوات و اجماع بصحن مقدس رسانيده اطراف سيد را جمعى گرفته بودند كه از صدمه و هجوم مردم سيد تلف نشود آقايان اهل منبر كه ديدند سيد وارد شد و با بودن او شايد منبر امروز از دستشان برود و زحمات آنها بهدر رود خصوص سيد اكبر شاه و آقا شيخ مهدى و حاج شيخ محمد كه اين سه نفر در اين چند روزه خيلى زحمت كشيده بودند لذا مذكور داشتند كه ظهور سيد صلاح نيست و بايد مثل سابق مخفى باشد در اين بين جناب آقا ميرزا ابو القاسم طباطبائى رسيد و بنگارنده به حالت تغيّر فرمود من به عين الدوله قول داده بودم كه سيد ظاهر نشود و منبر نرود چرا او را آورديد نگارنده در جواب گفت جناب آقا شما قول داديد بنده كه قول نداده بودم وانگهى اگر بنا شد شما شهر برويد پس آقا سيد جمال الدين هم بايد ظاهر شود .\r\nبالجمله آقايان سيد بيچاره را بردند در خانهء اعتماد التوليه مخفى كردند چون هم سيد متغيّر بلكه خائف شده بود و هم جمعى بصدا درآمده بودند لذا جناب آقا ميرزا مصطفى آشتيانى به بنده گفت ما هرچه بگوئيم آقا سيد جمال بايد مخفى باشد شما نشنويد و باهم ميرويم شهر من تا كار آقا را اصلاح نكنم دست برنميدارم پس از اين اطمينان سيد راحت شده ولى در خانه اعتماد التوليه يك دو ساعتى توقف نمود .\r\nبالجمله صبح جمعه شانزدهم ذى القعدة الحرام سال 1323 هجرى كه مطابق است با دوازدهم ژانويه 1906 مسيحى بناى آقايان بر مراجعت به شهر طهران شد و زمان تحصن يك ماه گرديد ( پروفسور براون ) در تاريخ خود مينويسد مدت تحصن دو ماه طول كشيد و اين اشتباه و سهو است چه مدت تحصن يك ماه بود كه سى روز باشد زيرا كه پنجشنبه 17 شوال از طهران هجرت نمودند و جمعهء شانزدهم ذى القعدة الحرام مراجعت بدار الخلافهء طهران نمودند .\r\nو نيز در ترجمهء تاريخ آبى كه مينويسد در آخر ماه ژانويه مطابق با اواسط ماه ذى الحجة 1323\r\n\r\n","description":"","footnote":"","page_name":" 301 ","page_number":31},
  {"content":"\r\n\r\nبود غلط است چه مراجعت آقايان از زاويهء مقدسه در دوازدهم ژانويه و مطابق با اواسط ماه ذى القعده است ( رسم نگارنده نيست كه غلط و اشتباه ديگرانرا اظهار كنم لكن چون يك زمانى باعث اشتباه خواهد شد و شايد خواننده نسبت سهو و غلط را بنگارنده بدهد به اين جهت توضيح و اظهار داشتيم كه تاريخ خارجه را در اينخصوص اعتبارى نيست و يا مترجمين باشتباه رفته‌اند )\r\nبارى روز جمعهء شانزدهم امير بهادر كه وزير دربار بود با اقبال الدوله و نصر السلطنه « 1 » و شمس الملك كه آن روز ميرآخور بلكه جملة الملك بود و امير خان سردار كه حاكم زاويهء مقدسه بود و بعضى ديگر از رجال دولت مأمور شدند به حركت دادن آقايان بازارهاى طهران عموما تعطيل و بسته شد كالسكه‌هاى دولتى و درشكه‌ها بايدهاى متعدده حاضر شده درشكه‌هاى كرايهء را هم برحسب تلفون امير خان سردار از طهران احضار نمودند از طرف بزرگان طهران نيز درشكه‌ها و كالسكه‌هاى بسيار حاضر شده خط آهن را هم در امروز مجانى كردند گويا قيمت بليتهاى ماشين را امير اعظم از خود داد حرم و مسجد و صحن و دو مدرسه و صحن امامزاده حمزه و بازار حتى بقعهء صادقيه مملو و پر بود از مردم ازدحام و جمعيت به حدى بود كه خوف خطر و تلف شدن مردم ميرفت در سه ساعت به ظهر روز جمعه در وسط صحن منبر گذارده جناب حاج شيخ محمد واعظ كه از طرف آقايان ملقب شده است بخلّاق المعانى رفت بالاى منبر و دستخط شاه را در حضور وجوه علماء و اعيان و اشراف و رجال دولت قرائت نمود پس از او جناب آقا شيخ مهدى ( سلطان المتكلمين ) و سيد اكبر شاه ( اشرف الواعظين ) رفتند بالاى منبر و دستخط شاه را با مستدعيات آقايان قرائت نمودند ضمنا اظهار تشكر از زحمات امير خان سردار نمودند مردم را هم بفرياد بلند صدايشان بزنده‌باد پادشاه اسلام و زنده‌باد ملت ايران بلند گرديد .\r\nاين مجلس و اين روز اول مجلس و اول روزى بود كه صداى زنده‌باد ملت ايران به آسمان رفت و تا به امروز اهل ايران جرئت نداشتند كه علنا بگويند زنده‌باد ملت ايران از وضع اين مجلس براى امير بهادر و نصر السلطنه و شمس الملك خوش نگذشت چه احدى اسمى از آنها نبرد دعاى اهل منبر مخصوص بشاه و علماء و امير خان سردار بود و ديگر آنكه اين صداى زنده‌باد ملت ايران به گوش آنها تازهء رسيده است و معنى قوميت و مليت را ندانسته‌اند .\r\nصورت دستخط شاه و مستدعيات آقايان از قرار تفصيل ذيل است :\r\n\r\nصورت عريضهء مهاجرين حضور شاه\r\nبشرف عرض بندگان اعليحضرت قدر قدرت شاهنشاه اسلام و اسلاميان پناه مىرساند - كه اين يك مشت دعاگويان از علماء و قاطبهء سلسلهء جليلهء علماء و كليهء اصناف رعيت از حضور مبارك بندگان اعليحضرت شهريارى كه پاسبان ملت و حامى شريعت است استدعا داريم كه مقرر فرمايند مزيدا لطول العمر و رضاء الخاتم النبيين صلى اللّه عليه و آله الطاهرين قانون معدلت اسلامى بر طبق\r\n\r\n\r\n","description":"","footnote":"\r\n( 1 ) محمد ولى خان نصر السلطنه تا در حكومت استبداد كار كرده است او را بلقب اول كه نصر السلطنه است ميشناسيم از وقتى كه داخل در خدمات ملى شده است او را بلقب سپهدار اعظم ذكر ميكنيم .\r\n","page_name":" 302 ","page_number":32},
  {"content":"\r\n\r\nمذهب شيعهء جعفريه در تمام اقطار و بلاد مملكت عليهء ايران بين تمام اصناف من دون استثناء جارى شود كه احدى خارج از آن قانون احكاما و حدودا نباشد و موجب مباهات و مفاخرت بندگان اعليحضرت شهريارى بر تمام سلاطين وجه الارض باشد .\r\n\r\nصورت عريضهء اتابك بشاه\r\nقربان خاكپاى جواهرآساى بندگان اعليحضرت قويشوكت اقدس همايونت شوم - بر خاطر مهر مظاهر همايون اعليحضرت قدر قدرت شاهنشاهى روحنا فداه پوشيده نيست كه اين غلام خانه‌زاد از به دو افتخار بجاروب‌كشى اقدس اعلى تاكنون چهل سال است همه‌وقت در هر مأموريت طالب اردياد دعاگوئى ذات عديم المثال مبارك بوده و در هيچ مورد از اين مقصود غفلت نداشته است ولى در اين مقدمه حضرات علماء كه قصدى جز دعا و ثنا نداشته‌اند و همه‌وقت بوظيفهء دعاگوئى خودشان مشغول بوده‌اند بطورى پيش‌آمد كار شده كه اصل مقصود از ميان رفته و حالا اين غلام خانه‌زاد بيمقدار را در آستان اعلى شفيع انگيخته‌اند كه نظر توجهى از طرف قرين الشرف همايون در انجاح عرايض آنها معطوف و با اميدوارى بمراحم شاهانه بدعاگوئى ذات بابركات همايون مشغول شوند و چون عرايض آنها از روى دعاگوئى محض است اين است كه بعرض آستان مبارك مىرساند و اميدوار است بشمول مراحم ملوكانه افتخار حاصل نمايد .\r\n\r\nصورت مقاصد آقايان\r\n1 - محض سلامت ذات اقدس مبارك قيمت تمبر را كه براى عامه اسباب ازدياد دعاگوئى است گذشت فرمايند اگرچه در اينجا ضررى بدولت متوجه است ولى اين غلام بيمقدار در صورت قبول عرض آن را محض اجراء اين امر خير و دعاگوئى علماء و اميدوارى عامه از خود تقديم ميدارد كه بدولت هم ضررى متوجه نشود و اسباب مزيد دعاگوئى ذات اقدس نيز فراهم آيد .\r\n2 - نظر به بىاحترامى كه نسبت بحاج ميرزا محمد رضا شده چون از دعاگويان دولت است اظهار مرحمتى بشود كه موجب مزيد اميدوارى و دعاگوئى طبقهء علماء اعلام گردد .\r\n3 - سيّئات اعمال عسگر گاريچى متصدى راه عراق بعرض اولياء دولت عليه رسيده و اجزاء و اتباع او از جانب دولت مورد تنبيه شدند خود عسگر را هم مقرر فرمايند از دخالت به كار منفصل و از جانب دولت توجهى در تنبيه او بشود كه حدّ خلاف كارى خود را بداند و موجب اميدوارى و دعاگوئى عامهء رعايا گردد و در عرايض ساير آقايان عظام هم بايد ارادهء مخصوص مبذول فرمايند كه آنها هم مقرون به اجابت گردد .\r\n\r\n","description":"","footnote":"","page_name":" 303 ","page_number":33},
  {"content":"\r\n\r\n4 - براى رسيدگى بعرايض كليهء رعايا و مظلومين از جانب سنى الجوانب همايونى ترتيبى در امر عدالتخانهء دولتى داده شود كه رفع ظلم از مظلوم حقا و عدلا به عمل آيد و در اجراء عدل ملاحظه از احدى نشود .\r\n\r\nدستخط شاه در جواب عين الدوله\r\nجناب اشرف اتابك اعظم - عريضهء شما را ملاحظه نموده توسط شما را قبول فرموديم مسلم است علماء عظام دعاگوى دولت هستند عرايض آنها كه براى دعاگوئى ما باشد و صحيح باشد پذيرفته مىشود نسبت به آنها كمال التفات را داريم هميشه دعاگو بوده‌اند شما هم التفات و مرحمت ما را به آنها بنمائيد ذى القعده 1323 .\r\n\r\nايضا دستخط شاه بعلماء اعلام\r\nجنابان مستطابان شريعتمداران علماء عظام سلمهم اللّه تعالى - جنابان آقا ميرزا مصطفى و آقا ميرزا ابو القاسم و آقا ميرزا محسن و اعتماد الاسلام را كه براى اظهار مطالب خودتان نزد جناب اشرف اتابك اعظم فرستاده بوديد از شرح پيغامات شما مطلع شديم اين مسئله را بايد عموم علماء عظام بدانند كه رأفت و معدلت ما هميشه بافراد رعيت شامل بوده خصوصا نسبت بعلماء اعلام كه دعاگوى دولت و خيرخواه شخص سلطنت هستند كمال اعتقاد و التفات داشته در مقاصد حقهء آنها هميشه نهايت توجه كرده‌ايم حالا هم كه شرح اظهارات شما را جناب اشرف اتابك اعظم عرض كرد در صدر عريضهء او دستخطى صادر شده است كه براى شما خواهند فرستاد با كمال اميدوارى به شهر آمده باتفاق جناب اشرف اتابك اعظم شرفياب شويد كه حسن‌ظن و كمال رأفت و عقيدت خودمانرا مشافهة نيز به آن جنابان انحاء و اظهار كنيم و با نهايت آسوده‌گى و اميدوارى بدعاى دولت و مزيد تأييدات و توفيقات ما اشتغال ورزيد . شهر ذى القعده ئيلان‌ئيل 1323\r\n\r\nايضا دستخط اعليحضرت مظفر الدين شاه\r\nجناب اشرف اتابك اعظم - چنان كه مكرر اين نيت خودمانرا اظهار فرموده‌ايم ترتيب و تأسيس عدالتخانهء دولتى براى اجراء احكام شرع مطاع و آسايش رعيت از هر مقصود مهمى واجب‌تر است و اين است بالصراحة مقرر ميفرمائيم براى اجراء اين نيت مقدس قانون معدلت اسلاميه كه عبارت از تعيين حدود و اجراء احكام شريعت مطهره است بايد در تمام ممالك محروسهء\r\n\r\n","description":"","footnote":"","page_name":" 304 ","page_number":34},
  {"content":"\r\n\r\nايران عاجلا داير شود بر وجهى كه ميان هيچيك از طبقات رعيت مطلقا فرقى گذاشته نشود و در اجراء عدل و سياسات بطوريكه در نظامنامهء اين قانون اشاره خواهيم كرد ملاحظهء اشخاص و طرفداريهاى بىوجه قطعا جدا ممنوع باشد البته به همين ترتيب كتابچه نوشته مطابق قوانين شرع مطاع فصول آن را مرتب و بعرض برسانيد تا در تمام ولايات دائر و ترتيبات مجلس آن هم بر وجه صحيح داده شود و البته اين قبيل مستدعيات علماء اعلام كه باعث مزيد دعاگوئى ماست همه‌وقت مقبول خواهد بود همين دستخط ما را هم بعموم ولايات ابلاغ كنيد . شهر ذى القعده 1323 .\r\nبعد از قرائت دستخط شاه و مستدعيات آقايان حاج شيخ مهدى سلطان المتكلمين و آقا سيد اكبر شاه اشرف الواعظين در بالاى منبر گفتند همهء علماء و آقايان طلاب متفق و هم‌قسم شدند بر اينكه عدالتخانه را از دولت خواهش و تشكيل دهند شاه هم نهايت مرحمت را فرموده و دستخط تشكيل عدالتخانه صادر فرموده بعد از اين ظلم و تعدى باحدى نميشود الان آقايان روانهء شهر خواهند شد طلاب گفتند اين دستخط شاه را بايد سفراء تصديق كنند و الا ما نميگذاريم آقايان از اينجا حركت نمايند اختلاف بين آقايان و طلاب واقع شد آقايان علماء در جواب طلاب گفتند كه تاكنون در قول پادشاه خلاف نشده است و پادشاه بنوشتهء خود وليعهد و صدر اعظم را بر مسند ولايتعهد و صدارت نشانيده است اگر اين دستخط اجراء نشود ساير دستخطها را هم امضاء نخواهيم نمود اين سوءظن دربارهء دولت كه نقض قول و عدم اجراء دستخط باشد بهيچوجه پسنديده نيست و ما اگر بگوئيم سفراء دول دستخط شاه را امضاء و ضمانت نمايند هرآينه خلاف ادب و رسم است و در واقع توهين بپادشاه اسلام كرده‌ايم و ديگر آنكه حقى بسفراء دادن با رفتن مملكت مصادف خواهد بود بعض از آقايان از قبيل آقا سيد محمد رضا و غيره در خيال بودند كه اگر آقايان امروز گول و فريب عين الدوله را بخورند هرآينه آقاى بهبهانى و آقاى طباطبائى را با تير بزنند چه اطمينان عموم به اين دو نفر است و اگر امروز اين دو نفر با عين الدوله همراه شوند ديگر يأس كلى عموم را حاصل خواهد گرديد و در جواب آقايان مذكور داشتند ما نميگوئيم سفراء امضاء دستخط شاه را بنويسند بلكه ما ميگوئيم صدور دستخط شاه بتوسط سفير عثمانى باشد تا رسميت حاصل نمايد و ديگر صدر اعظم نتواند عذرى بياورد آقايان علماء بهر زبانى بود طلاب را ساكت نموده و قول دادند اگر دستخط شاه را اجراء نكند باز مراجعت كنند بزاويهء مقدسه در اين اثناء بين مردم شايع شد كه با اين زحمات حالا كه آقايان ميخواهند با دولت صلح كنند بابيها در بين افتاده و مانع شده‌اند قول آقايان و اين شايعه طلاب را از ميدان بيرون كرده خواهى نخواهى ساكت شده و آقايان عازم بر حركت شدند .\r\nآقايان خواستند سوار كالسكه نشوند امير بهادر گفت اگر سوار كالسكه نشويد بىاحترامى بشاه خواهد شد كه كالسكه‌هاى سلطنتى خالى برگردند بهرطور بود آقايان در كالسكه‌هاى سلطنتى نشسته و موكب علماء به طرف شهر حركت نمود .\r\n\r\n","description":"","footnote":"","page_name":" 305 ","page_number":35},
  {"content":"\r\n\r\n\r\nمراجعت آقايان بدار الخلافهء طهران\r\nروز جمعهء شانزدهم شهر ذى القعدة الحرام 1323 كه مطابق بود با 12 ژانويهء 1906 مسيحى يكساعت از ظهر گذشته آقاى بهبهانى و آقاى طباطبائى و حاج شيخ مرتضى آشتيانى و صدر العلماء طهرانى با امير بهادر وزير دربار در كالسكهء شش اسبهء سلطنتى نشسته ساير آقايان و طلاب در كالسكه‌هاى دولتى و درشكه‌هاى سلطنتى سوار شده آقا سيد جمال افجهء سوار قاطر شده و از درشكه و كالسكه امتناع نمود يدكهاى طلا و نقره و سوارهاى نظامى در جلو آقايان باعزت و احترامى فوق العاده به طرف شهر حركت كردند تا دم دروازه به اين حالت آمدند دم دروازه طلاب و سادات عازم شدند كه آقايانرا از كالسكه پياده كنند و سوار قاطر و الاغ شوند تا مردم بفيض دست‌بوسى نايل آيند آقايانهم براى آنكه مردم بفيض برسند بىميل نبودند لكن وزير دربار گفت الان سه ساعت بغروب است اعليحضرت شاهنشاه در قصر دولتى و عمارت گلستان منتظر ملاقات آقايان است و اگر آقايان از كالسكه پياده شوند سه ساعت از شب گذشته وارد ميشوند مناسب اين است كه پياده نشوند به همين حال وارد بر شاه شويم پس از گفتن اين كلام رو به طرف سوارهاى كشيكخانه كرده فرمان نظامى داد يك دفعه سوارها اطراف كالسكه را گرفته مردم را عقب كردند و كالسكه را وارد و از راه خيابان روانه شدند و در ارك دم باغ گلستان و تخت مرمر آقايانرا پياده كردند آقايان وارد دربار شده ساير آقايان و آقازاده‌ها هم از عقب رسيده در ارك ملحق بآقايان شدند مردم و كسبه ريختند در ارك فراشها درب باغ را بستند آقايان قدرى در اطاق اتابك نشسته پس از چند دقيقه با عين الدوله و مشير الدوله رفتند حضور شاه پس از ورود و تعارفات رسميه شاه فرمود من سابق بر اين اقدام و استدعاى شما مايل بودم بافتتاح عدالتخانه و خودم در نيمهء شعبان بنظام الملك گفتم كه ترتيب عدالتخانه را بدهد بعد از اين شما هركارى داشته باشيد به خود من اظهار نمائيد من حاضرم از براى اجراء مقاصد شما افتخار من به اين است كه دين جد شما را ترويج ميكنم آقايان اظهار تشكر نمودند پس از آن اعليحضرت گله فرمود از آقايان كه چرا در مسئلهء خرابى عمارت بانگ به خود من اظهار نكرديد و چرا خودتان بدون اطلاع بدولت اقدام كرديد آقاى طباطبائى در جواب شاه عرض كرد مشير الدوله و مشير السلطنه هردو حاضرند كه من كرارا به آنها گفتم و نوشتم جوابى كه هردو نوشته‌اند حاضر است بارى در اين وقت جناب آقا ميرزا ابو القاسم طباطبائى با پنجاه نفر سيد وارد ارك شدند بعد از آن آقا ميرزا مصطفى آشتيانى با جمعى كثير از طلاب و سادات وارد ارك شده مردم هم كه ديدند درهاى ارك را بستند و توقف آقايان به طول انجاميد از خارج ارك صداهاى خود را بصلوات بلند كرده هياهو و غوغا بلند شد كه شاه به گوش خود شنيد و مضطرب شد .\r\nآقايان از زحمات امير خان سردار ( امير اعظم ) و كفايت او خدمت شاه اظهار تشكر نمودند اعليحضرت يك انگشترى بريليان از انگشت خود درآورده بامير خان سردار خلعت و آقايانرا اذن مراجعت داد .\r\nاين اول مجلسى بود كه گفتگوى بين علماء و شاه بطريق مباحثه و رد و بدل بود چه تا اين\r\n\r\n","description":"","footnote":"","page_name":" 306 ","page_number":36},
  {"content":"\r\n\r\nزمان رسم اين بود كه هرچه پادشاه ميگفت مخاطب و مستمع حق رد و جواب نداشت جز سكوت تكليف ديگرى نبود آنوقت صدر اعظم و يا يكى از وزراء در مقام معذرت و شفاعت از طرف مخاطب شاه يك دو كلمه سخن ميگفت لكن در اين مجلس شاه آنچه ميفرمود علماء در مقام جواب و رد مضايقه امير بهادر جنك\r\nنميكردند و نيز اين اول مجلسى بود كه شاه در مقام تكلم لفظ ( من ) و ( مرا ) ادا كرد سابق بر اين لفظ ( ما ) و ( ما را ) ميگفت ( ما فرموديم ما اذن داديم ما چنين خواستيم ) ولى امروز ميفرمود من توقع از شما نداشتم من مروّج دين جدّ شما ميباشم من در مقام مقاصد و مستدعيات شما حاضرم و نيز سابق براين سلاطين ايران به سيد و ملا آخوند ميگفتند در اين مجلس شاه ميفرمود آقايان من از شما خواهش دارم .\r\nبالجمله آقايان از حضور شاه برخواسته بخانه‌هاى خود مراجعت كردند مردم اطراف آقايان را گرفته جمعى آقاى طباطبائى را به خانه آورده جمعى آقاى بهبهانى را بخانه‌اش رسانيده گروهى اطراف آقاى صدر العلماء را گرفته از درب خانهء امام جمعه به منزل خودشان بردند .\r\nدر اين روز اجزاء امام جمعه نهايت معقوليت را بخرج دادند زيرا كه از ورود مهاجرين اظهار مسرت و خوشحالى مينمودند و از گذشتن آقاى صدر العلماء از درب خانهء ايشان با آن ابهّت و جلال از مخالفت با آقايان نادم شده و در شب چراغانى دكاكين متعلق بايشان را نيز چراغانى نمودند و از\r\n\r\n","description":"","footnote":"","page_name":" 307 ","page_number":37},
  {"content":"\r\n\r\nامروز امام جمعه همراه شد و از آقايان ديدن نمود و ( تا زمان بمباردمان مجلس امام جمعه با علماء همراه بود ) بهرجهت آقايان با نهايت جلال و احترام بمنازل خويش رسيدند آقا سيد جمال افجهء كه سوار قاطر بود و در كالسكه سوار نشد با آقا سيد جمال واعظ اول شب را با صداى صلوات و تكبير مردم بخانهء خويش رسيدند .\r\nآقا سيد جمال واعظ نخست در خانهء آقا سيد جمال افجهء ورود نمود و اندكى در آنجا مكث كرد متجاوز از سيصد نفر از مردم اجتماع كرده و او را سوار الاغ نموده باحترام تمام او را به خانه خودش كه نزديك سيد نصر الدين بود رسانيدند آقا سيد جمال واعظ بنگارنده گفت از اين ورود دانستم بهتر و بزرگتر رياسات حجة الاسلامى است و من بايد در اين رشته كار كنم تا خود را بمقام اجتهاد برسانم اين بود كه بعد از اين بناى درس خواندنرا گذارد و نزد يكى از اساتيد شروع به خواندن رسائل و فقه كرد و در اخفاء آن نهايت سعى را داشت بعضى اوقات كه شبها نزد او ميرفتم اشكالات رسائل را از بندهء نگارنده ميپرسيد و بطريق مباحثه و ايراد مطالب فقه و اصول را از نگارنده اقتباس مينمود نگارنده اگرچه مضايقه نداشتم و ليكن بطور افاده حل مشكل او را مينمودم مجملا معين حضور كه از اجزاء انجمن مخفى بود در ورود آقايان نهايت سعى و كوشش را نمود و در چراغان بازار آنچه در قوّه داشت ظاهر نمود .\r\nاعتصام السلطنه پسر معير الممالك و اشخاصى كه هواخواه امين السلطان بودند نيز خدمات خود را به آقايان ظاهر ميساختند .\r\nروز شنبه هفدهم ذى القعدة الحرام سنه 1323 مطابق با 13 ژانويه ماه فرانسه سال 1906 ميلادى و يكم شهريورماه قديم و 31 كانون الاول و 29 ديماه جلالى مردم طهران استشمام رايحهء طيبهء مقدسهء حريت را نموده و بناى ديدن از آقايانرا گذاردند فوج‌فوج دسته‌دسته بديدن آقايان ميآمدند شعراء قصائد خود را ميخواندند شب يكشنبه چراغان باشكوهى در طهران بود آقايان چند روزى گرفتار ديدوبازديد بودند شاهزادهء عين الدوله ديدن از آقايان كرد ليكن در منزل آقايان غليان و چائى از خودش صرف مينمود يعنى آبدار و قهوه‌چى همراه خود آورده بود از چاى خودش و قند خودش چاى آشاميد ديگر از ترس آنكه شايد او را مسموم كنند و يا آنكه براى شاهزادگى خود اين كار را اضافه بر صدور سابق كرد معلوم نبود بهرجهت علاء الدوله را از حكومت طهران معزول و شاهزادهء نير الدوله را بجايش منصوب نمود .\r\nعمده و مهم‌ترين كارهاى غيرقانونى علاء الدوله در حكومت طهران از اين قرار است اول چوب زدن تجار كه سابقا ذكر شد دوم عصا زدن بدست خودش به آقا سيد حسن صاحب الزمانى در روزيكه نمايندگان آقايانرا در خانهء عين الدوله نگاه داشته بود يعنى دو روز قبل از ورود آقايان به شهر سوم بىاحترامى بمدبّر الممالك مدير روزنامهء تمدن كه چرا در وقتى كه كالسكهء عين الدوله از خيابان عبور كرد سنك بكالسكه خورد و بىاحترامى بكالسكهء صدر اعظم شد مدبّر الممالك جواب داد سنك خوردن بكالسكه چه ربطى به من دارد در جواب گفت كالسكه مقابل منزل شما كه رسيده بود سنك به او زده شد مدبّر الممالك گفت پس تقصير بر صاحب‌خانه و آنكه بالاخانه را در خيابان بنا كرده است علاء الدوله\r\n\r\n","description":"","footnote":"","page_name":" 308 ","page_number":38},
  {"content":"\r\n\r\nبغضب رفت كه اين آخوند جوان با من سئوال و جواب مىكند آها بچها سزاى اين آخوند را بدهيد بيچاره مدبّر الممالك كه در آنوقت مدير الشريعه بود بتقصير آنكه زبان‌آورى كرد نزد حاكم شلاق مفصلى نوش‌جان كرد ليكن بعدها ملتفت شد كه تقصير از زبانش نبود بلكه از عمامهء او بود چه سنك علاء الدوله\r\nزدن بكالسكهء صدر اعظم در آنوقت جز از اهل عمايم ديگر در قوهء احدى نبود ( به اين جهت مدير الشريعهء معمم مدبّر الممالك مكلّا شد و امروز صاحب يك روزنامهء بزرگى است و در اين انقلاب مشروطيت صدمات و لطمات بسيار به او وارد آمد و در زمان محمد عليشاه بطور مخفى مسافرت بخارجه كرد و اگر گرفتار شده بود حتما مثل ملك المتكلمين مقتول ميشد خدماتش بمشروطيت بعد از اين خواهد آمد ) ليكن علاء الدوله از جهت تديّن و ناموس و عفت‌خواهى و نگرفتن رشوه از اقران و امثالش بهتر است هرجا كه حكومت كرد آنجا را به خوبى منظم داشت اگر سفاك بود رشوه‌خور نبود اگر ظلم ميكرد ملاحظه از فقراء مينمود از فاسق و فاجر و قمّار متنفر بود در حكومتش اول كارى كه ميكرد فاحشه‌خانه‌ها را مىبست از مشروطيت همراهى كرد اگر چشم از اعمال حكومت طهرانش بپوشيم او را از مؤسسين مشروطه ميدانيم زحماتش را در مشروطيت در تاريخ نوشتيم و انشاء اللّه خواهد آمد بهرجهت علاء الدوله بمراتب شتّى از نير الدوله بهتر بود مردم بلكه آقايان از حكومت علاء الدوله بهتر راضى بودند تا حكومت نير الدوله در واقع عين الدوله انتقامى كشيد از آقايان كه حكومت را از علاء الدوله گرفت و بشاهزادهء نير الدوله داد از رباعى كه در زمان حكومتش\r\n\r\n","description":"","footnote":"","page_name":" 309 ","page_number":39},
  {"content":"\r\n\r\nنشر يافت مستفاد مىشود تنفر از او چنان كه شاعر در مقام خطاب بمظفر الدين شاه گويد :\r\n خسروا خبط كردنت تا كى * نير الدوله و حكومت رى\r\nيك نشابور او زيادش بود * به و به‌به عجب عجب هىهى \r\nشاهزاده نير الدوله حاكم جديد با آنكه با آقاى طباطبائى معاهد و هم‌قسم بود و به قرآن مجيد قسم ياد كرده بود كه در خيال مقدس آقاى طباطبائى همراهى كند ذرهء از ظلم و مخالفت قسم كوتاهى نكرد و اگر سوگند خورده بود كه مخالفت نمايد با آقايان و مانع باشد از مقصود مقدس آنها هرآينه مينوشتم خلاف سوگندش نكرد ليكن چون قسم بر معاونت و همراهى ياد كرده بود مينويسم خلاف كرد و خيلى هم خلاف كرد چنانچه خواهد آمد .\r\nشاهزادهء ظفر السلطنه حاكم كرمان هم وارد طهران شد و آقايان عازم بودند كه از او عقبه كنند بلكه در بين طلاب مذاكره بود كه بايد او را بياورند در محضر آقايان و سياست كنند بعنوان مأموريت تبريز و حكومت اروميه از طهران خارج شد فقط هزار تومانى فديه داد ببعض آقازاده‌ها و بسلامتى درگذشت ليكن خواست خدمت آقاى طباطبائى برسد و از عمل زشت خود توبه و استغفار كند آقاى طباطبائى او را راه نداد تا آنكه جناب آقا ميرزا ابو القاسم مجتهد طباطبائى را شفيع نمود باين‌طور كه آقاى طباطبائى در خانهء جناب معظم له بود كه ظفر السلطنه وارد شد جنابش او را خدمت پدر خود آورد و عذر كارهاى خود را خواست و اعتراف بتقصير خود كرد بعضى را هم به كلى منكر شد كه بدون اطلاع و اجازهء من اعدل الدوله و برادرش اين بىاحترامى را بحاج ميرزا محمد رضاى كرمانى وارد آورده‌اند بالاخره از طهران خارج شد در اروميه هم نتوانست حكومت كند در آذربايجانهم زيست نتوانست چه تبريز او را راه ندادند مدتى در دهات سير ميكرد .\r\nعين الدوله چند تلگراف متوالى بجناب حاج ميرزا محمد رضا كرمانى مخابره نمود كه عما قريب فرمانفرما وارد كرمان مىشود شما را مجلّلا بكرمان عودت خواهد داد و تجليلات شما را از طهران فراهم ميآوريم ديگر از اجراء دستخط شاه و مستدعيات آقايان حرفى نبود و بمسامحه و مماطله امروز را بفردا ميگذرانيدند .\r\nروزنامهء ادب را هم توقيف كردند براى آنكه نويسندهء آن از حدود خويش تجاوز نموده مقالاتى را مينويسد كه مشتمل بر الفاظ منفور سلطنت است از قبيل مشروطه و جمهورى و آزادى و مساوات و برابرى . انجمن مخفى هم اين ايام شعباتش متعدد است طلاب و اهل علم و شاگردان مدارس از جهت بيدارى مردم و شبنامه نوشتن و چرا روزنامهء ادب توقيف شده است سعى خودشانرا مينمايند يك روز هم بندهء نگارنده از طرف آقاى طباطبائى براى ملاقات اعتماد السلطنه وزير انطباعات رفتم پس از ملاقات مذاكره از توقيف روزنامهء ادب بميان آمد جواب داد تقصير از من نيست برحسب حكم اتابك روزنامه را توقيف كردند .\r\nعين الدوله در خيال تبعيد و نفى آقا سيد جمال واعظ افتاد براى اينكه اين سيد جليل و واعظ نبيل مردم را به خوبى بيدار و آنها را بحقوق خود آگاه مينمايد تبعيد آقا سيد جمال اگرچه كار سهل و\r\n\r\n","description":"","footnote":"","page_name":" 310 ","page_number":40},
  {"content":"\r\n\r\nآسانى نيست لكن مقدماتى كه عين الدوله تمهيد نموده و اشخاصى را ديده كه اگر تلف كردن اين سيد را هم ميخواست هرآينه به مقصود خود ميرسيد لكن چيزى كه مانع اتلاف او گرديد همانا مسلمانى و تديّن اعليحضرت مظفر الدين شاه است .\r\n\r\nتبعيد سيد جمال واعظ و مسافرت او ببلد طيّبه قم\r\nبعد از مراجعت حجج اسلاميه و طلاب از زاويهء مقدسه بطهران هريك از آقايان در منزل خود مشغول پذيرائى مردم بودند جز آقا سيد جمال واعظ كه عين الدوله ميگفت شاه از همه‌كس و همه‌چيز اغماض و عفو فرموده است مگر از سيد جمال عليهذا شب اول ورود آقاى طباطبائى پيغام داد به سيد كه شب را بيائيد منزل من بخوابيد و در خانهء خود نمانيد سيد شب را در خانهء خود نماند و رفت در خانهء آقاى طباطبائى صبح آنشب امير خان سردار آمد خدمت آقاى طباطبائى و به آقا سيد جمال گفت هرچه و هرقدر به اتابك التماس و از او استدعا كردم كه شما را عفو كند قبول نكرد عجالتا چند روزى از انظار مخفى باشيد و با كسى مراوده نكنيد تا اين عموى لجوج و مستبد را از صرافت شما بيندازم و من تا اندازهء كه ممكن است با شما و مقصد شما همراه ميباشم آقا سيد جمال قبول كرد و چندى از خانهء خود خارج نشد در اين اثناء علاء الدوله از حكومت طهران معزول و نير الدوله حاكم گرديد اول خدمتى كه به عين الدوله كرد اين بود كه نوشت بجناب آقاى حاج شيخ مرتضى آشتيانى كه بهتر اينست آقا سيد جمال مشرف شود بارض اقدس و مشهد مقدس بعنوان زيارت مخارج سفر ايشانرا هم خودم متحمل ميشوم ( الى آخره ) آقاى حاج شيخ مرتضى آن كاغذ را فرستاد براى آقا سيد جمال در مجلس حاج شيخ مرتضى عدهء از طلاب علوم حاضر بودند از مضمون كاغذ مطلع شده خبر بساير طلاب رسيد حضرات طلاب در خانهء آقاى بهبهانى اجتماع نموده و گفتند كه ما هرگز نميگذاريم آقا سيد جمال را تبعيد كنند امروز كه سيد را تبعيد كردند فردا شما را تبعيد خواهند نمود آقاى بهبهانى بملاحظهء اينكه حالا تازه با دولت مصالحه شده است ميخواست طورى رفتار نمايد كه باعث كدورت و نقار درباريها نشود لذا حضرات طلاب را هرقسم بود ساكت فرمود يك شب آقا شيخ مهدى سلطان المتكلمين را فرستاد نزد عين الدوله كه شايد بتواند او را از اين خيال منصرف نمايد با اينكه صدر اعظم درد پايش را بهانه كرده و كسى را به خود راه نميداد ليكن حاج شيخ مهدى براو وارد شده پيغام آقاى بهبهانى را رسانيد و ضمنا هم از فرمايشات مدبّرانه و نصايح عاقلانه فروگذار نكرد عين الدوله گفت محال است اين خواهش آقا را قبول كنم البته بايد سيد جمال دههء عاشوراء را در طهران نباشد چه مذاكرات منبرى او باعث فتنه و آشوب خواهد گرديد بالاخره عين الدوله صريحا قسم خورد كه اگر سيد جمال خودش نرود او را ميكشم اما اگر به خوبى خودش رفت قول مىدهم كه بعد از عاشوراء او را معاودت بدهم و شخص اعليحضرت همايونى هزار تومان مرحمت مىكند براى جبران ضرر آقا سيد جمال . سلطان المتكلمين مراجعت نمود و جواب را خدمت آقاى بهبهانى عرض كرد جنابش سيد جمال را احضار نمود و فرمود من ميل دارم براى اتمام حجت شما يك سفرى ولو مختصرا هم باشد ببلدهء قم برويد و بشما قول مىدهم كه بعد از عاشوراء\r\n\r\n","description":"","footnote":"","page_name":" 311 ","page_number":41},
  {"content":"\r\n\r\nمراجعت كنيد آقا سيد جمال گفت مقصود همهء ما از علماء اعلام و طلاب و وعاظ و تجار فقط اينست كه شاه مجلس شورا بدهد اگر من بدانم مجلس دادن موقوف و منوط بكشته شدن من است با كمال رضا و رغبت و ميل براى كشته شدن حاضر ميشوم آقاى بهبهانى فرمود اين لفظ هنوز زود است و به زبان نياوريد فقط به همان لفظ عدالتخانه اكتفاء كنيد تا زمانش برسد بارى دو سه روز بعد از اين مقدمه جناب آقا ميرزا محسن و جناب سلطان المتكلمين رفتند منزل آقا سيد جمال درحالتى كه آقا سيد محمد رضا شيرازى و آقا سيد حسين بروجردى ( مدير الاسلام ) و آقا شيخ على بروجردى و آقا شيخ محمد بروجردى و آقا ميرزا على قمى و جمعى ديگر از طلاب نزد سيد جمال بودند جناب آقا ميرزا محسن فرمود خدا ميداند آقاى حجة الاسلام آنچه در قوه داشت سعى كرد كه شما نرويد ولى قبول نشد آقا سيد جمال گفت من در چند شب قبل كه خدمت حضرت آقا رسيدم عرض كردم اگر صلاح اين ملت نجيب ايران بكشته شدن من باشد من حاضرم خود و اولادم را فداى اين مقصود مقدس نمايم سفر كردن و مهاجرت بقم كه نهايت آمال من است سلطان المتكلمين هزار تومان بليت بانك ( اسكناس ) از جيب خود بيرون آورده تسليم سيد نمود و گفت قبض رسيد بنويسيد سيد مبلغ را دريافت نمود و قبض الواصل داد حضرات حاضرين ديدند سيد قدرى سكوت نمود بعد از چند دقيقه گفت نوشتهء رسيد را غلط نوشته‌ام آن را بدهيد عوض كنم نوشته را گرفته و پاره كرد و مجددا به اين مضمون نوشت :\r\nاگرچه من بنده كمال افتخار را دارم كه مورد مرحمت پادشاه اسلام خلد اللّه ملكه واقع شوم ولى در اين موقع مسافرت چونكه فقط غرضم امتثال امر سلطان اسلام و تشييد شرع مقدس است از قبول اين وجه ابا و امتناع دارم . حرره الاحقر جمال الدين الواعظ الموسوى .\r\nحاضرين تعجب كردند از كار سيد كه در اين موقع مسافرت و تنگدستى و قرض داشتن از قبول اين مبلغ گزاف امتناع نمود ليكن اين كار سيد و رد او پول را كارى بسيار صحيح بود چه هم شرف و بزرگوارى او را ثابت مىكند و هم جان او را نگاهداشت اعليحضرت مظفر الدين شاه از اين حالت سيد و سفر كردنش بىاندازه متأثر و متغيّر شده بود و به عين الدوله فرموده بود باسادات طرف شدن عاقبتى وخيم دارد بارى آقا سيد جمال مصمم بر عزيمت سفر گرديد و حسب الامر كاغذى نوشت بعموم طلاب كه مسافرت من از روى كمال ميل و رغبت است اكراه و اجبار در كار نيست فورا از شيخ حسن دلال كه همسايهء آقا و مرد شايسته‌ايست هفتاد تومان بعنوان قرض گرفته و شيخ حسن مزبور يك كالسكه برايش اجاره كرد تا قم طلاب خبر شدند اجتماع نمودند فريادها بلند كردند كه الان ميرويم بازار و مدارس را تعطيل ميكنيم سيد به استادى و تدبير فرمود عجالتا امروز را صبر ميكنم و سفر را بتأخير مياندازم تا پس‌فردا شايد راه علاج و چاره بجويم بهرطور بود طلاب را ساكت و متفرق نمود كالسكه را هم با پسر و نوكرش فرستاد خارج دروازه دو ساعت بغروب مانده در حالتى كه عيالش مشغول وضع حمل بود و همان وقت پسرى زائيد كه بمناسبت نامش را سيد رضا گذاردند يعنى راضيم برضاى خدا بارى سيد باتفاق سلطان المتكلمين رفت بيرون دروازه  ( فَخَرَجَ مِنْها خائِفاً يَتَرَقَّبُ )  و با سلطان وداع نموده با پسرش ميرزا محمد على و نوكرش مشهدى مهدى سوار كالسكه شده و به طرف قم روانه شدند .\r\n\r\n","description":"","footnote":"","page_name":" 312 ","page_number":42},
  {"content":"\r\n\r\nروز دوشنبهء بيست و ششم ذى الحجة الحرام 1323 آقا سيد جمال با اين حالت روانهء قم شد دو شب در راه بود روز چهارشنبه ( 28 ) وارد قم شد علماء قم نهايت احترام و پذيرائى را دربارهء او بجا آوردند خصوصا جناب آقا سيد عبد اللّه مجتهد قمى كه بيش از ديگران با سيد همراه بود از طرف نير الدوله حاكم طهران هم تلگرافى در توصيه و احترام سيد به اعتضاد الدوله حاكم قم مخابره شد آقا سيد جمال در ايام عاشوراء جائى منبر نرفت و هركس هم از او دعوت نمود قبول نكرد و با احدى مراوده نداشت مگر با آقا ميرزا محمد خان لسان الممالك رئيس تلگرافخانهء قم كه مشار اليه نسبت به سيد همراه بود آن هم براى توصيه و سفارشى بود كه سرّا از طرف انجمن مخفى بمشار اليه شده بود از معاونت مالى و غيره دربارهء سيد دريغ نفرمود ( لسان الممالك در مهاجرت كبرى خدمات عمده بمشروطه نمود كه در جلد سوّم خواهد آمد ) .\r\nروز دوشنبهء نهم محرم سه تلگراف از طرف آقاى بهبهانى و عين الدوله صدر اعظم و نير الدوله حاكم طهران به سيد جمال مخابره شد و اذن معاودت بطهران را داده بودند دو روز ديگر هم سيد در قم مانده يك روز هم برحسب خواهش لسان الممالك منبر رفت و موعظه نمود .\r\nغروب روز جمعه سيزدهم سيد جمال الدين وارد زاويهء مقدسهء حضرت عبد العظيم گرديد طلاب و تجار در خيال بودند كه سيد را با احترام وارد شهر طهران نمايند لكن بعضى از آقايان صلاح نديدند .\r\nصبح روز شنبه چهاردهم جناب آقا ميرزا محسن برادر آقاى صدر العلماء و جناب آقا ميرزا محمد صادق طباطبائى و يك دو نفر از تجار سيد جمال الدين را وارد به شهر نمودند در همان روز پس از ديدن آقاى طباطبائى و آقاى بهبهانى بهمراهى حاج شيخ مهدى سلطان المتكلمين رفتند نزد عين الدوله و در آن مجلس بشاهزاده عين الدوله گفت من معرفى خود را بشما ميكنم من طرفدار و پارتى احدى نيستم و كسى را خمايت نميكنم فقط غرض من تبديل سلطنت كنونى است بسلطنت قانونى اسلامى بعبارة اخرى مقصود من خدمت بدولت و ملت است منظور من قوام و استحكام دولت است و تا قوه دارم در اين كار مجاهده خواهم كرد و اميدوارم هيچ‌چيز مانع از اين مقصود من نخواهد بود عين الدوله هم آنچه قوه داشت در تخويف سيد كوتاهى ننمود بارى مبلغ هزار تومان كه تا امروز نزد سلطان المتكلمين بود به سيد جمال داده شد سيد هم ديگر محذورى نداشت قبول نمود و بر احترامات سيد افزوده گرديد و در بالاى منبر صريحا مطالبهء قانون و تشكيل عدالتخانه و اجراء دستخط شاه را مينمود و مردم را بهيجان ميآورد .\r\nدر اواسط محرم كاغذى از عتبات عاليات رسيد كه آقا على اكبر بروجردى از طهران به آقايان نجف نوشته است كه اشخاصى كه رفته‌اند بزاويهء مقدسه و مطالبهء عدالتخانه مينمايند معدودى از طلاب ميباشند ربطى بحجج اسلاميهء طهران ندارد حجج اسلاميهء طهران اصلا و ابدا از شهر طهران خارج نشده و با عين الدوله نهايت دوستى را دارند و از عدالتخانه متنفر ميباشند و يقين دارند اگر عدالت در ايران جارى شود درب خانه‌هاى آقايان بسته خواهد شد على المذكور عين آن مكتوب را فرستادند خدمت آقاى طباطبائى كه فحص فرمايند آقا على اكبر بروجردى كيست و مقصودش چيست اين بود كه در شب 17 محرم 1324 شريف الواعظين قمى در تكيهء درخونگاه كه مجلس روضه و بانى مجلس آقاى\r\n\r\n","description":"","footnote":"","page_name":" 313 ","page_number":43},
  {"content":"\r\n\r\nطباطبائى بود در حضور آقايان در بالاى منبر گفت كه اسلام غريب است و پس از مدتى كه علماء اعلام طهران دامن همت و فتوت بكمر زده و عازم شده‌اند كه اسلام را يارى نمايند و متحمل صدمات شده‌اند كه بلكه مسلمين از عدالت بهره‌مند شوند يكنفر از اهالى بروجرد كه سالها در اين پايتخت از لباس اسلام و از ملت نان خورده چنين و چنان نوشته است وا ديناه وا اسلاماه بارى چون برادر حاج على اكبر كه آقا عماد باشد در اين مجلس حاضر بود و از اشخاص صحيح و درست بود لذا شريف الواعظين بملاحظهء احترام اين برادر گفت اين مكتوب ظاهرا از شخص مسلمان نبوده و شايد عبد المحمود يهودى اين كاغذ را براى تضييع يك شخص مسلمانى و يا غرضى ديگر نوشته است بهرجهت هيجان و حرارت فوق‌العاده در مردم و عامهء اهالى پديد آمده است و جدا از حجج اسلاميه مطالبهء اجراء دستخط و انعقاد عدالتخانه را مينمايند .\r\nاين ايام آقايان علماء كارشان رو بترقى و در نهايت احترام و اعتبار در امور سياسى و دولتى مداخله ميكنند زمانيكه آقايان در زاويهء مقدسه متحصن بودند و از رجال دربارى و منسوبين سلطنتى احدى جرئت نداشت كه ظاهرا با آنها همراهى و از آنها معاونتى نمايد جز معدودى كه از جان خود گذشته آنها هم با نهايت ملاحظه و خوف رفتار مينمودند ليكن اين ايام على الظاهر وسايل تقرب به آقايان را اهم امانى و مقاصد خود قرار ميدهند نگارنده براى مقياس اين زمان با چند روز قبل كه آقايان در زاويهء مقدسه بودند از براى خوانندهء تاريخ يك راپورت مخفى و يك مذاكرهء مخفى را استشهاد ميآورم و نيز دسايس شاهزاده عين الدوله را كه چگونه سلوك ميكرد با آقايان و بچه سعى و از چه راه ميخواست ميان آنها را اختلاف اندازد ذكر ميكنم پس از آن برشتهء تاريخ معاودت مينمايم و راپورت مخفى صورت آن از اينقرار است :\r\n\r\nراپورت مخفى\r\nروز يازدهم ذى القعده ( 1323 ) اعتصام السلطنه فرستاد عقب من كه نايب حسين هستم رفتم خدمتشان مرا برد در حياط خلوت پشت اندرون فرمود چند كاغذ براى آقايان نوشته‌ام با بعض امانتها بايد به روى بزاويهء مقدسهء حضرت عبد العظيم كاغذها و امانتها را طورى برسانى كه كسى مطلع نشود چه آدمهاى عين الدوله و امير بهادر خيلى مواظب هستند مبادا گيرافتى گفتم اطاعت ميكنم و مطمئن باشيد بعد سه كاغذ به من داد كه بخطوط مختلفه نوشته بودند خط نسخ ، خط زنانه ، بعلامتهاى حروفى و چند امانت هم داد و گفت يكى از اينها مال آقاى آقا سيد محمد مجتهد است يكى متعلق به آقا سيد عبد اللّه مجتهد است يكى هم مال آقا شيخ مرتضى . كاغذها را گرفتم و سه امانت عبارت بود از سه بسته پول زرد و هر بسته چهل اشرفى چهار تومانى كه جمعش مىشود صد و بيست اشرفى چهار تومانى گفت اينها را به همان آقايانى كه صاحب كاغذند بده و رسيد بگير و بيا من گفتم فردا پيش از اذان صبح ميروم كه كسى مرا نه‌بيند بعد آمدم خانه يك جيب در توى شلوارم دوختم و كاغذها و پولها را گذاشتم در توى جيبها و آمدم در طويله بمهتر گفتم صبح پيش از اذان صبح ( جو ) يابوى كرند را بده كه من ميخواهم بروم جائى\r\n\r\n","description":"","footnote":"","page_name":" 314 ","page_number":44},
  {"content":"\r\n\r\nكار دارم فرداى آن روز كه روز دوازدهم بود آمدم طويله اسب را سوار شده از دروازهء غار بيرون رفتم از راه جوانمرد قصاب همه‌جا از بيراه رفته نيم فرسخ از بالاى شاهزاده عبد العظيم از آنجا سرازير شدم وقتى رسيدم حضرت عبد العظيم آفتاب ميخواست تازه طلوع كند اسبم را بردم در دكان علافى كه آشنا بود بستم و رفتم منزل آقاى آقا سيد محمد كه خانه مشهدى عباسعلى گمركچى بود در آن اطاقى كه آقا منزل داشت دو نفر هم آنجا بودند كه باهم صحبت ميداشتند و معلوم بود تازه از حمام آمده بودند يكى از آن دو نفر ميگفت حال ما شباهت دارد بحبيب بن مظاهر و مسلم بن عوسجه كه در حمام قرار گذاردند بروند بكربلا و يارى كنند از حسين بن على آنها مذاكره ميكردند من گريه ميكردم بر حال مظلوميت و بيكسى آقايان بهرجهت وارد شدم به اطاق آن دو نفر از ورود من خائف شدند به آنها گفتم نترسيد من از دوستانم كاغذ را درآورده دادم به آقا پول را هم دادم رسيد گرفتم از آنجا رفتم منزل آقا سيد علاء الدين ( اعتماد الاسلام ) كاغذ را دادم رسيد پول گرفته پول را هم دادم بعد رفتم منزل آقا ميرزا مصطفى برادر آقا شيخ مرتضى كاغذ و پول ايشانرا هم دادم خدمت ايشان دو تومان انعام داد به من نگرفتم رفتم در منزل شيخ حسين دو چاى و غليان صرف كرده اسبم را سوار شده آمدم شهر خدمت آقاى اعتصام السلطنه و انجام خدمت را با رسيدها خدمتشان دادم فرمايش كرد نايب حسين باشد تا تلافى اين كارت را بكنم ( امضاء نايب حسين ) نايب حسين از صاحبمنصبان نظامى و شخصى است راستگو و درستكار .\r\n\r\nمذاكرهء مخفى\r\nاين ايام محرم و صفر آقا سيد برهان خلخالى نگارنده را ملاقات نمود كه وزير دربار ( امير بهادر ) را ميشناسى تفربش را به اعليحضرت به خوبى ميدانى اگر كارى بكنى كه بين او و آقاى طباطبائى صلح و صفائى واقع شود هرآينه ما به زودى بمقاصد خود نايل خواهيم آمد و همين‌قدر آقاى طباطبائى به زبان خودش به او بگويد ترقى مملكت و دولت و قوت دين اسلام بتشكيل عدالتخانه است البته وزير دربار با آقايان همراه خواهد شد و مواد دستخط شاه را اجراء خواهد داشت نگارنده در جواب او گفت عريضهء كه آقايان در حضرت عبد العظيم بشاه عرض كردند و مستدعيات خودشان را در آن نوشته بودند به خط جناب حاج شيخ مرتضى آشتيانى است و در ذيل آن به خط آقاى طباطبائى كلمهء عدالتخانه نوشته شده است و همهء علماء اعلام آن را امضاء داشته‌اند براى وزير دربار حجت كافى نيست كه البته بايد از زبان آقاى طباطبائى بشنود سفير عثمانى براى آقاى طباطبائى پيغام داد كه از الحاق اين لفظ عدالتخانه بعريضهء مستدعيات اگر مرا ممكن بود و محذوراتى نداشتم هرآينه ميآمدم و پاى شما را ميبوسيدم چه آنچه بخواهيد در اين لفظ مندرج است امر به اين واضحى كه حسن آن را همه‌كس ميداند چه شده است كه وزير دربار مشروعيت آن را نميداند كه بايد از زبان آقا بشنود مقصود و واقع امر را بگوئيد سيد گفت واقع امر اين است كه امير دوستى آقايانرا طالب است شما اگر آقاى طباطبائى را در خانه خودتان بياوريد و امير هم بيايد و ثالثى در بين نباشد كه مقاصدشانرا با يكديگر بگويند هرآينه پانصد تومان به تو خواهد داد نگارنده گفت از عهدهء من خارج است چه اولا آقايان ديگر مطلع ميشوند از اين ملاقات مخفى و همين احداث نفاق مىكند بين آنها ثانيا آنكه آقاى طباطبائى اگر بدون سابقه وارد شود و امير را ببيند و يا\r\n\r\n","description":"","footnote":"","page_name":" 315 ","page_number":45},
  {"content":"\r\n\r\nامير بهادر بر او وارد شود همان آن متغيّر شده مراجعت مىكند سيد برهان گفت پس كارى بكنيد بلكه با آقازاده‌هاى آقا دوستى كند نگارنده گفت از اينكه به آقازاده‌ها مقصود شما را اظهار نمايم مضايقه ندارم لذا با جنابان آقا ميرزا ابو القاسم و آقا ميرزا محمد صادق مقصود سيد را اظهار داشته هردو جواب دادند مراوده و ملاقات مخفى امير بهادر با آقاى طباطبائى صلاح نيست بالاخره معلوم شد به طرف آقاى بهبهانى و آقايان ديگر هم رفته بودند و از همه مأيوس شده بودند .\r\nاشخاصى كه يك ماه قبل از مراوده و دوستى آقايان منفور بوده اين ايام محرم و صفر واسطه برميانگيزانند كه با آقايان دوستى و معاشرت نمايند اگرچه از تبعيد سعد الدوله وزير تجارت به طرف يزد و مبعّد شدن دكتر شيخ محمد خان احياء الملك به طرف فرنگستان و سيد جمال الدين واعظ ببلدهء قم تا يك اندازه ملاحظه و ترس در كار است .\r\nدكتر محمد خان احياء الملك طبيب مخصوص امين السلطان از اشخاص باتربيت و حرارت است در شب چهارشنبهء سيزدهم ذى الحجه به حكم عين الدوله و تقصير آنكه چيزفهم و عالم است مبعّد شد .\r\nسبب تبعيد او را كتبا از خودش استعلام نموده آنچه در جواب نگارنده نوشته است عينا نقل ميكنم و هذا صورته .\r\n\r\nمكتوب احياء الملك\r\nاما جهت تبعيد را خودم نفهميدم و هرچه فكر كردم كه چه تقصير شرعى يا عرفى داشته باشم باز نفهميدم فقط كار خلاف اين بنده اين بود كه دو روز قبل از تبعيد يك درخت توتى توى حياط داشته بملاحظهء اينكه مگس و كثافت نزديك اطاق ميداد انداخته بودم اگر اين فقره چنانچه ميگويند و بنده هم تجربه كرده‌ام اسباب تبعيد و دربدرى بنده است بارى غير از اين كار هيچ خلافى نداشته‌ام مگر آنكه براى تحصيل معاش كه لازمهء زندگى است هركس اين بنده را بعيادت ميخواست از اعيان و فقراء حاضر بوده شايد آمد و رفت اين بنده با مردم چه روز و چه شبها اسباب خيال آن بدسلوك شده شبانه يكى از رفقاى مخصوص اين بنده را پيغام فرستاده كه مريضهء داريم و وجود بنده لازم است ( اسم آن رفيق و آن كسى كه به خيال خودش بنده را بحقه‌بازى خواسته بود ببرد لازم بذكر نيست زيرا كه اين قبيل كارها در آن ايام مايهء ترقى هركس بوده و طرف سؤال نميتوانند بشوند در آن عصر وحشيگرى و استبداد در امور نافع به خود هركه بيشتر بود پيشتر بود ) تا آنكه در شب 13 ذى الحجه 1323 ساعت چهار از شب گذشته در فصل زمستان مخصوصا در راه بدون لباس زمستانى چنانچه افتاده و دانى و بدون پول و ساير لوازم كه لازم نبود در درشكه نشسته و با مأمورين رفته به راه حضرت عبد العظيم تا آنكه صبح آن شب بحسن‌آباد رسيديم و بعد از يك شب ديگر مأمورين ديگرى آمده و مأمورين سابق بنده را تسليم مأمورين جديد نموده قبض الواصل گرفته مثل آنكه امانت پستى تحويل نموده باشند بعد از آنراه مراجعت داده به طرف قزوين و از آنجا به طرف رشت و بالاخره خارج از وطن خود مجبورا شده ديگر معلوم است كه خيال چه مىكند كه اهل و عيال چه خواهند كرد مختصرا اينكه چرا در بعض از مجالس صحبت نموده\r\n\r\n","description":"","footnote":"","page_name":" 316 ","page_number":46},
  {"content":"\r\n\r\nبودم كه اين قبيل حركات در مملكت باعث تمامى رؤساى آن مملكت و اهالى آن خواهد بود زياده معلوم است كه با اين قبيل اشخاص چه بايد بشود كه شرح آن را همه ميدانند . ( شيخ محمد )\r\n( اين بود عين مكتوب احياء الملك كه پس از مراجعتش در جواب نگارنده نوشته است و قبل از بمب‌باردمان مجلس كه نگارنده يك مجلس در انجمن اصلاح احياء الملك را ملاقات و سبب تبعيدش را مشافهة استعلام نموده تقريبا همين‌طور جواب داد كه گناهى جز انداختن درخت توت نكرده بودم )\r\nخوانندهء تاريخ البته توجه خواهد كرد كه چگونه درخت توت انداختن سبب تبعيد شخصى مانند احياء الملك مىشود و چه‌طور اين توهّم عقيدهء عالمى مثل احياء الملك ميگردد فلذا براى رفع تعجب چند سطر در اين مقام مينويسم و ميگويم هرگاه خوانندهء تاريخ زمان ناصر الدين شاه چهارمين پادشاه سلسله قاجاريه را درك كرده باشد و يا نظر بوقايع بيست سال قبل اندازد ميداند كه درخت انداختن و يا درخت كاشتن گاهى سبب حبس و نفى و قتل خواهد شد .\r\nچنان كه حكايت كرد مرا يكى از موثقين كه در يكى از سفرهاى تفرجى ناصر الدين شاه بجنگلى رسيديم كه جوانى در سن بيست و پنج با نهايت رشادت تبرى در دست داشت و مشغول انداختن درختى بود تا اينكه درخت را انداخت ناصر الدين شاه حكم كرد آن جوان را آوردند و از او پرسيد چرا اين درخت را انداختى در جواب گفت اين درخت را انداختم كه ذغال به عمل آورده و بفروشم شغل و كسب من عمل آوردن ذغال است ناصر الدين شاه مير غضب خواست و حكم كرد سر آن جوان را از بدن جدا ساختند باز خوانندهء تاريخ گمان نكند كه اين پادشاه نميخواست درختهاى جنگل بىجهت تلف و ضايع شود چه در زمان همين پادشاه جنگل مازندران بخارجه داده شد و درختهاى شمشاد كه امروزه با طلا معاوضه مىشود ، و درياى مازندران براى آنكه درخت شمشاد ميوهء خوراكى ندارد و آب دريا شور است و شيرين نيست به ديگران واگذار شد پس درخت انداختن باعث قتل و تبعيد خواهد شد چنانچه احياء الملك توهّم كرد و مبعّد هم شد بارى با آنكه تبعيد سعد الدوله و احياء الملك در ماه ذى الحجه به نظر مردم بود و تا يك اندازه ترس و واهمه مردم را گرفته بود باز تقرب بآقايان مايهء افتخار بود .\r\nعين الدوله هم براى جلب آقايان به طرف خود در اين دو ماههء محرم و صفر وسايل و وسايط زياد برانگيخت چه از تشكيل مجلس روضه و مهمانى و پول دادن بطلاب و بليط فرستادن نزد آقايان و چه ديدن آقازاده‌ها را حتّى آنكه بتوسط مظفر الممالك يك ساعت طلا و پانصد عدد پنجهزارى زرد براى آقا ميرزا ابو القاسم طباطبائى فرستاد مشار اليه درحالتى كه شريف الواعظين و نجم الذاكرين نزد آقازاده بودند وارد شده پيغام صدارت را با هديهء مزبور رسانيد جنابش قبول نكرده و رد فرمود اگرچه در زمانيكه آقايان مهاجرت كرده بودند تا يك اندازه سعى كرد بلكه بين آنها نفاق اندازد لكن اين ايام جدا و واقعا ساعى است كه بتوسط نفاق و اختلاف آقايانرا از مقصود باز دارد تقرير و نقل يكى از شهداء ملت شاهد و مؤيّد ادعاء اول است و آن از اين قرار است .\r\nزمانيكه آقايان در زاويهء مقدسه متحصن بودند از طرف عين الدوله كاغذى نوشته شد بجناب آقا ميرزا ابو القاسم و آن مكتوب بتوسط آقا ميرزا علينقى به آقا رسيد مضمون مكتوب از اين قرار است :\r\n\r\n","description":"","footnote":"","page_name":" 317 ","page_number":47},
  {"content":"\r\n\r\nرفيق شفيق من - ياد ايام دوستى و محبت بخير چه شد كه معاهدات و دوستيها و شبهاى سابق را فراموش كرديد نقدا از شما خواهش ميكنم به قدر دو ساعت محرمانه بيائيد شهر مرا ملاقات كنيد باهم قدرى گفتگو نمائيم و آنچه ميل شماست من اجراء خواهم كرد و كالسكهء خود را فرستادم كه در آمدن تعجيل كنيد .\r\nآقا ميرزا علينقى آقا را در خلوت ملاقات نموده مكتوبرا رسانيد جناب آقا ميرزا ابو القاسم گفت اولا من با آقايان قسم خورده‌ام و نميتوان مخالفت قسم را نمود ثانيا آمدن من نزد عين الدوله باعث نفاق و كدورت بين آقايان خواهد گرديد آقازاده گفت پس خواهش من اين است كه جواب كاغذ صدر اعظم را بنويسند و اين رسالت مرا هم كتمان فرمائيد جنابش فرمود جز دو نفر كه يكى پدرم و ديگرى آقاى بهبهانى باحدى نخواهم گفت و جوابى قريب به اين مضمون براى عين الدوله نوشت كه شرفيابى محرمانه باعث بباد رفتن شرف من و شرف خانواده من است اگر با من فرمايشى داريد مرا رسما از آقايان بخواهيد آنوقت شرفياب خواهم شد به شرط آنكه مرا بىانجام مقاصد رجعت ندهيد ( انتهى ) .\r\nآقا ميرزا ابو القاسم واقعه را خدمت آقاى طباطبائى و آقاى بهبهانى اظهار داشت هردو نفر ثبات ايشانرا تحسين گفتند ليكن اين ايام امير بهادر به آقا ميرزا مصطفى آشتيانى گفت من بيست هزار تومان براى شما و بيست هزار تومان براى آقا ميرزا ابو القاسم طباطبائى از دولت ميگيرم به شرط آنكه آقايانرا از تقاضاى اجراى دستخط شاه منصرف كنيد .\r\nبارى آقايان علماء بر خلاف زمان تحصن نهايت اعتبار و اعتماد را بهمرسانيده طلاب علوم بىنهايت عزيز شدند چه جمعى از طلاب اطراف آقاى بهبهانى و برخى حوزهء آقاى طباطبائى و عدهء هم در مجلس آقاى صدر العلماء لازم بود حسن سلوك آقاى صدر العلماء در زمان مهاجرت با طلاب اين ايام نتيجهء خود را ظاهر ساخت چه ميتوان گفت مجمع طلاب خانهء صدر العلماء بود آقايان ديگر هم طلبه لازم داشتند يا براى حفظ مقامات خود و يا براى اجراى مقصود .\r\nآقا ميرزا على قمى نقل كرد در شبى كه طلاب در خانهء صدر العلماء سينه ميزدند يكى از طلاب بطريق نجوا گفت من از صداى اين سينه‌ها صداهاى مختلف ميشنوم چه يكى ميگويد دبير الملك از ديگرى ميشنوم سالار الدوله از ديگرى امين السلطان از ديگرى آقاى فلان و كذا هركس محبوب خود را ميخواهد برياست و وليعهدى و صدارت و يا حجة الاسلامى برساند به همان قصد سينه مىزند اين شد كه به خيال افتاديم انجمن طلاب را تشكيل دهيم تا طلاب از غير طلاب تميز داده شوند و آنان كه براى نجات وطن خدمت ميكنند از آنهائيكه براى اشخاص ميدوند فرق داده شود .\r\nبارى مردم على الظاهر خدمت آقايان ميرسند و رجال دربارى هم تقرب به آقايانرا اهمّ مقاصد خويش قرار داده‌اند .\r\nمظفر الممالك و اعظام الممالك پيشكار صدارت از براى ملاقات آقازاده‌ها شب و روز در تلاش ميباشند دو مجلس در خانهء آقا ميرزا مصطفى و آقا ميرزا هاشم منعقد شد كه آقازاده‌ها مشورت كردند آيا صلاح هست بخانهء عين الدوله بروند يا خير مجلس خانهء آقا ميرزا هاشم را آقا ميرزا ابو القاسم\r\n\r\n","description":"","footnote":"","page_name":" 318 ","page_number":48},
  {"content":"\r\n\r\nبىنتيجه گذارد كه فرمود صلاح هيچ كدام ما نيست با عين الدوله دوستى كنيم تا مقاصد خود را برآورده و مدرسهء مروى را برنگردانيم بخانهء عين الدوله نبايد رفت مجلس خانهء آقا ميرزا مصطفى را چون اعظام الممالك آنجا بود و قول انجاح مقاصد را داد بىنتيجه نگذاردند لكن پس از تفرق مجلس آقا ميرزا محمد صادق به اعظام الممالك پيغام داد كه من بايد شما را ملاقات كنم مشار اليه آمد به او گفت تا دستخط شاه اجراء نشود هيچ يك از اين آقايان براى دوستى با عين الدوله همراهى نخواهند كرد بر فرض كه همراهى كنند من ضديت خواهم كرد پدر و برادر خود را مانع خواهم بود بهرجهت قول خود را پس گرفت عين الدوله امر نمود قانونى براى عدليه بنويسند كه بعد از اين خواهد آمد و نيز شاه را بعزم ييلاق بباغ شاه نقل داد و در اوايل ربيع الاول 1324 مجلس مشورتى در دربار تشكيل داد كه در باب اجراء دستخط شاه مشاورت نمايند چنانچه بعد از اين خواهد آمد .\r\nنوشته‌جات بعنوان شبنامه و اعلانات ژلاتينى بسيار در اين ايام نشر مىشود كه مضمون همه تقاضاى عدالتخانه و بيدارى مردم است نگارنده فقط يكى از شبنامه‌ها را كه چند مسئلهء تاريخى مبتنى بر آنست در اين مقام ذكر مىكند كه هم وضع مطبوعات اين زمان بر خواننده معلوم باشد و هم از رشتهء تاريخ خود خارج نشود و آن اين است :\r\n\r\nصورت شبنامه\r\nسئوال و جواب ميرزا حسينخان با ميرزا احمد خان در خيابان علاء الدوله :\r\nسئوال - چه‌طور است احوال شما .\r\nجواب - چه ميپرسى برادر از حال من هرروز از خدا مرگ ميخواهم شغل و كارى كه نيست ، عيالات كه زياد ، نان و گوشت هم حالش معلوم است ، گدائى هم كه نميتوانيم بكنيم ، غير از مرگ از براى ما صلاح نيست .\r\nس - بايد راضى بود خداوند همچو خواسته است بايد صبر كرد .\r\nج - خاك بر سر ما اهل اين مملكت بكنند چطور شد كه خدا از براى يكصد و بيست مملكت كه در روى زمين است بايد عزت و ثروت و امنيت و عدالت و آسايش و مكنت و غنى بخواهد با آنكه همه كافر هستند و از براى يكمشت مسلمان نكبت و فقر و ذلت و احتياج و ظلم و پريشانى بخواهد اينكه ظلم است خدا ظلم نميكند .\r\nس - پس شما كه ميفرمائيد اين خرابى از جانب خدا نيست پس از جانب كيست .\r\nج - تقصير از شاه است كه مال و جان سى كرور نفوس را به چند نفر دزد راهزن خدانشناس جاهل داده كه اين اشخاص با اين يكمشت مردم درماندهء اسير ذليل هرچه اراده مينمايند ميكنند نه مال از براى مردم مانده و نه جان و نه عرض و نه ناموس يك مشت استخوان اين مردم فقير ذليل را همه روز در آسياب ظلم خورد مينمايند هرچند سلطان خود بشخصه ظلم نميكند اما چون ظالم را او مسلط بر مظلوم مينمايد ناچار زشتى امر مستند به او خواهد بود .\r\n\r\n","description":"","footnote":"","page_name":" 319 ","page_number":49},
  {"content":"\r\n\r\nس - شاه كه دستخط تأسيس عدالتخانه و اجراء قانون در كليهء امور مملكتى داده و مكرر حكم فرموده كه اجراء نمايند ديگرچه تقصير دارد .\r\nج - چه فايده كى حكم شاه بيچاره را ميخواند اتابك كه خودش يك سلطان مستقلى است هرچه را كه ميل دارد اجراء مينمايد هرچه را كه ميل ندارد زير سبيل ميگذارد .\r\nس - اتابك مجلسى فراهم فرموده كه وزراء رأى بدهند امير بهادر و حاجب الدوله و ناصر الملك نگذاشتند كه كار مملكت و مسلمانان اصلاح شود .\r\nج - هرچند امير بهادر و حاجب الدوله يك پارچه ظلم و حماقت هستند و قانون را مضر به حال خيانتهائى كه كرده و ميكنند ميدانند اما ناصر الملك كه مرد عاقلى بود شايد چنين فهميده كه اين مجلس صورت سازيست و اتابك به اين كار باطنا راضى نيست .\r\nس - ما از حال اتابك چنين فهميده بوديم كه مايل باجراء قانون است زيرا كه فايدهء اين كار از براى خودش بيشتر است به جهت آنكه مال و خانه و درجهء او در سلطنت بىقانون بىشرط همواره در معرض تلف است و تا قانون نباشد از اين جهات اطمينان براى او حاصل نخواهد شد .\r\nج - بلى خود اتابك هم ملتفت اين نكته هست ولى نخوت و غرور و خودپرستى او را مانع شده كه چون رؤساى ملت مطالبهء قانون نمودند اگر اجراء شود باسم آنها خواهد شد پس معلوم شد كه اتابك خيلى آدم كم مغزى است كه كار به اين بزرگى و شرف به اين ستركى را از براى يك خيال به اين كوچكى واهى تعطيل نمايد ما گمان ميكرديم كه اين اتابك آدمى است حال معلوم شد كه هيچ بارش نيست .\r\nس - اين تقصير با علماء و آقايانست زيرا كه جد و جهد در كارى نميكنند و اين خيال پوچ را از كله اين مرد بيرون نمينمايند كه غرض خودنمائى نيست بلكه غرض اصلاح مفاسد ملك و ملت است باسم هركس ميخواهد بشود بشود .\r\nج - پس شما خبر نداريد كه آقاى آقا سيد محمد ديروز چه كاغذ خوبى در اين باب به اتابك نوشته كه ما تا جان در بدن داريم دست از مطالبهء حقوق ملت برنميداريم .\r\nبلى خبر دارم سواد كاغذ را هم ديدم ( بعد از اين ذكر مىشود ) خداوند به آقاى آقا ميرزا سيد محمد عمر بدهد باز ميانهء ملاها اگر يك نفر باشد اوست كه بفكر ملت است آقايان ديگر بفكر خودشان هستند ماها بايد زحمت بكشيم و آنها همه روز بفكر ترقى و توسعهء اداره و جلب منافع و مداخل خود باشند آخر مگر فايدهء پيغمبر صلى اللّه عليه و آله از براى مردم همين بيان طهارت و نجاست بود يا در مقام ترويج احكام سياسيّه و مملكت دارى و تهذيب اخلاق هم بود آقايان نجف و اينجا پس از يك عمر كه از پرتو امّت پيغمبر صلى اللّه عليه و آله ميخورند و زندگانى ميكنند آخر فايدهء ايشان منحصر است باينكه در حاشيهء رساله يك مرتبه بر عدهء غسلات استنجاء بيفزايند يا كم كنند ديگر در فكر اين نيستند كه ظلم عالم را فراگرفت مسلمانان از دست رفتند دولت و ملت اسلام كه پيغمبر و\r\n\r\n","description":"","footnote":"","page_name":" 320 ","page_number":50},
  {"content":"\r\n\r\nامير المؤمنين و ائمه عليهم السلام براى ترويج آن شهيد شدند از ميان رفت دشمنان دين از هر طرف روى آوردند و علماء ببعضى از فروع چسبيده اصل را از دست داده‌اند .\r\nس - شما بفرمايش علماء و آقايان هم گوش بدهيد ايشانهم حرفى دارند ميگويند ما كه زحمت براى مردم ميكشيم مردم خودشان بيغيرت و نادان هستند چرا در مقام عدل و داد برنميآيند فرض ما نبوديم مردم نبايد بفكر حال خودشان باشند مردم ميخواهند بىزحمت لقمه توى دهن آنها بگذاريم اگر صدر اسلام را ملاحظه كنيد ميدانيد كه حضرت رسول ( ص ) يك تنه كار از پيش نميبرد بلكه مردم از جان و مال خود ميگذشتند و پيغمبر خود را يارى مينمودند و پيش ميبردند\r\n ( نابرده رنج گنج ميسر نميشود . . . . ) \r\nمستدعى است مرخصم فرمائيد انشاء اللّه فردا شب خدمت جنابعالى در همين موقع ميرسم و عرايض لازمه بنحو اوفى و اتمّ خواهيم كرد تا بدانيد و تصديق فرمائيد اين همه ظلمى كه بمردم مىشود از بىهمتى و بىغيرتى خود مردم است ( انتهى ) .\r\nدر شبنامهء مزبور در يكى از سئوالات مينويسد اتابك مجلسى فراهم نموده كه وزراء رأى بدهند الى آخر .\r\nدر اين سئوال اشاره كرده است بمجلسى كه بعنوان شوراى دولتى در باغ شاه تشكيل يافت و شرح آن از اين قرار است كه پس از هياهو و گفتگوهاى بسيار بين مردم و انعقاد انجمنهاى مخفى و علنى از قبيل حوزهء اسلاميه كه آقايان و علماء در ايام دوشنبه و جمعه مجمعى سيّار در خانه‌هاى يكديگر باسم حوزهء اسلاميه برپا مينمودند و از قبيل انجمن علمى اتحاديه كه طلاب تشكيل نموده و ساير مجامع و انداختن اعلانات و شبنامه‌هاى ژلاتينى در كوچه‌ها و خيابانها و مدارس و مكاتب . عين الدوله صدر اعظم ايران را بخاطر رسيد كه بتدبير مردم را ساكت نموده و تقصير را به گردن كسى ديگر وارد آورد لذا يك روز در باغ شاه كه نزديك به شهر و در پشت خندق بين شمال و مغرب طهران واقع است مجلسى منعقد نمود و شاه هم براى رفتن به ييلاق نقل مكان كرده و در آنجا چند روزى توقف فرمود رجال دربارى و وزراء دولتى را در آن انجمن گرد آورده و گفت همه ميدانيد كه اعليحضرت پادشاه دستخط تأسيس عدالتخانه را صادر فرموده اگرچه گفته‌ام نظامنامهء عدليه را بنويسند و الان مشغول اتمام و تصحيح آن ميباشند لكن من تا به امروز بمسامحه و مماطله گذرانيده‌ام و اجراء دستخط شاه و انعقاد عدالتخانه را كه ملّاها ميخواهند بعهدهء تعويق انداخته لكن آقايان از اين كار دست برنميدارند و هر روز مكاتيب و پيغامات آنها ميرسد مردم هم از نوشتن اعلانات و شبنامه‌ها منصرف نميشوند آيا صلاح ميدانيد دستخط اعليحضرت را بموقع اجراء گذارده و بر طبق آن رفتار و يا صريح جواب گفته آنها را مأيوس كنيم و در مقابل ايستاده ممانعت از تقاضاى مستدعيات آنها كرده اگرچه باستعمال قواى دولتى باشد اهل مجلس خاموش شده جوابى ندادند مجددا عنوان و مذاكره نمود و جواب خواست .\r\nاحتشام السلطنه كه از رجال متدين و متموّل بود و هيچوقت ملاحظه از كسى نداشت و غرض نوعى را مقدم بر غرض شخصى ميداشت مدتى هم در خارجه بعنوان سفيرى و وزير مختارى بسربرده در جواب گفت صلاح دولت بر اجراء دستخط است چه اگر دستخط اعليحضرت را اجراء نداريد ديگر ملت اعتماد بقول و دستخط شاه نميكند و نيز شرف دولت ميرود چه ملت آن هم رؤساى آنها و روحانيون\r\n\r\n","description":"","footnote":"","page_name":" 321 ","page_number":51},
  {"content":"\r\n\r\nتقاضاى عدالتخانه ميكنند تأسيس عدالتخانه و تشكيل آن بطور صحيح ضررى بر دولت وارد نخواهد آورد اگر دولت بر طبق ميل ملت رفتار نكند هم مخالف قول خود را نموده و هم در نزد خالق و مخلوق مسئول است .\r\nوزير دربار ( امير بهادر ) گفت خير چنين نيست صلاح دولت بر عدم اجراء دستخط است البته بايد اين دستخط اجراء نشود چه اگر عدالتخانه برپا شود آنوقت پسر پادشاه با بقال مساوى خواهد بود و نيز ديگر هيچ حاكمى نميتواند دخلى بكند و راه دخل امناء دولت مسدود خواهد شد .\r\nاحتشام السلطنه گفت جناب وزير دربار ديگر بس است دخل تا كى ظلم تا چه‌وقت مردم را ذليل و رعيت را بچه اندازه فقير ميخواهيد دخل و جمع مال حدى دارد خوبست قدرى به حال رعيت رحم كنيد ملت را با دولت طرف نكنيد رعيت را از شاه دلخور نخواهيد علماء و روحانيين را دشمن شاه قرار ندهيد .\r\nحاجب الدوله گفت اگر عدالتخانه برپا شود سلطنت منقرض خواهد شد .\r\nناصر الملك وزير ماليه گفت بلى چنين است امروز صلاح نيست هنوز در ايران وقت تأسيس مجلس نيست عدالتخانه منافى با اين سلطنت است .\r\nوزير دربار گفت جناب احتشام السلطنه شما كه از قاجاريه ميباشيد نبايد راضى شويد برفتن سلطنت از اين خانواده .\r\nاحتشام السلطنه گفت و اللّه قوت دولت و ترقى سلطنت با اتفاق و همراهى ملت است امروز كوكب اقبال دولت طلوع نموده كه ملت در مقام اصلاح نواقص برآمده است قدر بدانيد با ملت متفق شويد دست بهم داده نواقص را تكميل كنيد دولت را صاحب اعتبار و مايه كنيد قانونى در ايران داير كنيد كه احدى تخلف از آن نتواند ديگر دخل بس است ظلم كفايت است شاه را بدنام نكنيد دولت را مفتضح نسازيد .\r\nامير بهادر روى به اتابك نمود و گفت احتشام السلطنه خيال دارد شاه را ضعيف كند احتشام السلطنه گفت من ميل دارم پادشاه و ولىالنعمى خود را مانند امپراطور آلمان و انگليس مقتدر و صاحب اعتبار به‌بينم لكن شما ميخواهيد پادشاه را مثل خديو مصر و امير افغانستان نمائيد .\r\nامير بهادر گفت من تا جان دارم نميگذارم عدالتخانه برپا شود خوب است شما كه احتشام السلطنه ميباشيد برويد به مملكت آلمان و خدمت براى امپراطور آلمان كنيد آقاى من پادشاه من اين‌گونه خدمات را لازم ندارد .\r\nعين الدوله ديد مقصودش به عمل آمد و بيش از اين صلاح نيست چشم و گوش مردم باز شود گفت من بايد اين مذاكرات را خدمت اعليحضرت عرض كنم و از خود شاه تكليف بخواهم مجلس منقضى گرديد چند روز بعد از آن احتشام السلطنه مأمور برفتن بسرحد ايران و عثمانى و از طهران خارج شد .\r\nتبعيد احتشام السلطنه با تبعيد سعد الدوله تفاوتى كه داشت اين بود كه احتشام السلطنه محترما تبعيد\r\n\r\n","description":"","footnote":"","page_name":" 322 ","page_number":52},
  {"content":"\r\n\r\nشد و سعد الدوله بطور بد بقول خودش سه فرسخ پياده با شلاق قزاق طى راه يزد را نمود .\r\nاينكه در شبنامه مينويسد امير بهادر و حاجب الدوله و ناصر الملك نگذاشتند كه كار مملكت و مسلمانان اصلاح شود الى آخره .\r\nاز قرار مذكور عين الدوله قبل از انعقاد مجلس بناصر الملك گفته بود اين‌طور جواب بگويد و يا آنكه ناصر الملك هنوز صلاح نميداند در ايران اين مذاكرات بشود و استعداد ملت را به اين اندازه نميداند كه طرف با دولت شوند و با نبودن استعداد ضعف دولت پسنديده نيست و الا ناصر الملك كسى نيست كه مانع تمدن و ترقى گردد يا مجبور بود باينكه همراهى از عين الدوله بكند و يا واقعا عقيده‌اش اين بود كه هنوز وقت نرسيده است .\r\nاينكه در شبنامه ميگويد پس شما خبر نداريد كه آقاى آقا ميرزا سيد ديروز چه كاغذ خوبى در اين باب به اتابك نوشته كه ما تا جان داريم دست از مطالبهء حقوق ملت برنميداريم الى آخره .\r\nشرح آن از اين قرار است كه بعد از آنكه مردم ديدند از طرف دولت خبرى نميشود عين الدوله هم بمسامحه و مماطله و دفع الوقت ميگذراند و در مقام اجراء دستخط شاه برنميآيد حتى آنكه در يك شب آقايان بالاجماع بازديد كردند از عين الدوله آقاى طباطبائى به عين الدوله فرمود اين عدالتخانهء كه ما مطالبه ميكنيم اول ضررش بماها ميرسد كه ديگر مردم آسوده ميشوند و ظلم نمىبينند و ديگر محتاج بماها نميباشند و درب خانه‌هاى ما نميآيند ولى چون عمر من و تو گذشته است كارى بكنيد كه نام نيكى از شما در عالم بماند و در صحايف تاريخ بنويسند بانى مجلس و عدالتخانه عين الدوله بوده و از تو اين يادگار در ايران باقى بماند .\r\nاين فرمايشات و نصايح در او اثر نكرد بلكه از شنيدن لفظ مجلس اگرچه آقاى طباطبائى بكنايه اداء فرمود ابروها را درهم كشيده و مكدّر شد عليهذا طلاب و دانشمندان براى تذكار آقايان شروع كردند در نوشتن كاغذها و خطابه‌ها به آقايان .\r\nآقاى طباطبائى چون ديد مردم سخت گرفته‌اند طلاب هم على الظاهر ايراد وارد ميآورند فلذا مكتوبى مفصل به عين الدوله نوشت كه در شبنامهء مذكور اشاره به آن كرده است ليكن نگارنده براى آنكه ترتيب را از دست نداده باشم نخست يكى از كاغذهاى ژلاتينى را كه بعنوان خطابه نوشته‌اند نقل ميكنم سپس مكتوب آقاى طباطبائى را .\r\nاز درج همين يك خطابه مضمون ساير لوايح و اعلانات بر قارئين محترم مستفاد و معلوم خواهد شد .\r\n\r\nخطابهء مردم بآقايان\r\nاى رؤساى دين و پيشوايان مسلمين عرض و استدعاى عموم ما بيچارگان و ستمديدگان اهالى و سكنهء طهران از سلسلهء طلاب و ساير طبقات و اصناف حضور مبارك رؤساى روحانى و پيشوايان دينى حجج الاسلام و علماء اعلام متع اللّه المسلمين به طول بقائهم آنكه تمام اعضاء و جوارح در مملكت بدن خادم و كارگذار اعضاء رئيسه هستند رفع مضرات و جلب خيرات بواسطهء اين اعضاء و جوارح است كه به حكم\r\n\r\n","description":"","footnote":"","page_name":" 323 ","page_number":53},
  {"content":"\r\n\r\nرؤساء اين كاركنان بدن در نفع و ضرر و خير و شر متحرك هستند قوام و دوام و ثبات اين مملكت را به قدر المقدور و الاستطاعه برقرار دارند و همچنين شما پيشوايان دين مبين راهنماى منهاج شرع و آئين هستيد چشم ملت بر اقدامات حسنهء شما آقايانست كه اين بوستان شريعت مطهّره را كه خار و خاشاك اختلاف فراگرفته رياحين و اشجار آن از بروزات جور و اعتساف اهل ظلم و طغيان از طراوت و ثمر افتاده عنقريب اسم بىرسم دين و آئين از ميان برخواسته بازار عدل و داد كه اسّ اساس شرع قويم و اصل بنياد طريق مستقيم است كاسد و اخلاق و طبايع اسلاميان بطورى فاسد بشود كه جز بغزوات احمد مختار و بحملات حيدر كرّار اصلاح نشود هرق دماء را عظمى نماند و سبى نساء را مقدارى نباشد نهب و غارت اموال بتطاول خائنين جهان رواج گيرد و اختلاف امور ملك و ملت بدست بوالهوسان خودپرست نفس‌پسند آشكارتر گردد اگر بوساوس شيطانى و تخيّلات نفسانى بعضى مردمان با غرض و مرض خرابى مملكت را بطبقهء اهل علم و علماء نسبت ميدادند و آنانرا موجب عدم پيشرفت ترقى و اجراء قوانين عدل و نصفت ميشمردند به حمد اللّه رفع اين اشتباه از اين راه شد و در موقع امتحان ( كه يكرم الرّجل اويهان ) بر عارف و عامى واضح گرديد كه در اين اقدامات حسنهء شما آقايان عظام اول طبقهء كه در اقدام و خدمتگذارى جانفشانى كردند و خواهان قوانين عدل و داد مقررهء در دين مقدس احمدى و مساوات و مواسات مؤسسه در آئين محمدى شدند اين سلسله بودند كه افتخار مهاجرت و مجاهدت فى سبيل اللّه را اختيار و شرف خود قرار داده در زاويهء مقدسهء حضرت عبد العظيم شب و روز ( المستغاث بك يا صاحب الزمان ) گويان در طريق دادخواهى پويان بودند و ما رعايا و بيچارگان تأسى به آنها كرده بعد كه غرض را نوعى دانسته آسايش عموم را مقصود و ملحوظ شما آقايان ديده به قدر الاستطاعة در همراهى حاضر شده چه گفتيد كه نكرديم چه خواستيد كه امتناع نموديم تا كم‌كم پرده از روى كار برداشته شد و بعقيدهء مردم خودبين با غرض شوخى بجدى و اصل مطلب بعرض آستان مبارك ملوكانه رسيد و رفع اشتباه خاطر معدلت مظاهر گرديد كه غرض ثبات و دوام دولت است نه معارضه و ضديت مقصود دعاى وجود مسعود خسروانه است باجراء قوانين معدلت و آبادى مملكت نه مجادله و خصومت روسياهى خائنان دولت ظاهر و اغراض نفسانى مفسدين ملك و ملت آشكار گرديد كه آنهائيكه خود را از هواخواهان سلطنت ميشمردند اولين دشمن جان و نخستين خصم قوى پنجه شخص سلطان هستند اسم خود را بهانهء كامرانى خويش قرار داده بستگى و نوكرى دولت را مايهء ثروت و احتشام خود نموده از مراسم رسومات عدالت و افتتاح معدلتخانه چون ديو رجيم از كلمهء مباركه ( لا حول ) گريزان و در هراسند بلى اگر قوانين اسلام بميان آمد هريك از اين نفس‌پرستان در اندك زمانى داراى دولت بيشمار و صاحب ضياع و عقار نخواهند شد تا القاء شبهات نمايند و خاطر مبارك شاهانه را بدسايس و مفتريات نيالايند نميتوانند به مقصود رسيد بلكه از مقصود باز ميمانند حيله و نيرنك بهم آميخته و طرح نوى برانگيخته به خيال خود حيله كردند و صرفه بردند اسكات شما آقايان و اضطرار و الجاء ما بيچارگان در صدور دستخط ملوكانه بر انجام مقاصد و تقبيل و القاء شبهه بر اذهان صافيهء شما پيشوايان كه جز خيرخواهى عموم مردم درنظر نداشتيد و نداريد بدان‌گونه نمودند كه دستخط ملوكانه شرف صدور يافته و حاجات شما به خوبى و\r\n\r\n","description":"","footnote":"","page_name":" 324 ","page_number":54},
  {"content":"\r\n\r\nخوشى برآمده اگرچه بعضى از مردمان مجرب و نفوس مهذب كه همه وقت آثار را از مؤثر شناخته‌اند اظهار داشتند كه به اين حيله‌هاى بيّن و آشكار دست از كار كشيدن نشايد كه هرگز از گرگ آدمى خوار رسم رحم و شبانى نيايد . نماز گربهء عابد براى گرفتن موش است و الا در خاطرش جز تصوّر طعمه هرچه هست فراموش است مكرر عرض شد تا دست تطاول اين گرگ‌سيرتان آدمى صورت در قبض و بسط امور مملكت مبسوط است و اجراء مصداق دستخط مبارك كه حاكى از نيّت پاك ملوكانه است بىميل اين دزدان منوط و مربوط است از حيّز امكان خارج بلكه محقق البطلان است چرا كه اين سراپاى ملت بيچاره را در مقابل خيالات نفسانيهء خود جزو ترانه و اين حكايات جانسوز يكمشت رعيت فلك‌زدهء آواره را مثل افسانه پندارند هيچ غرض از صدور اين دستخط ندارند مگر اينكه وقتى را فرصت شمارند و بعد از اسكات خلق حيله آغازند بلكه بتوانند در ميان علماء و آقايان سنك تفرقهء نفاق اندازند تا بر خر خود سوار شده و اين يكمشت فقير بيچارگان گرسنه را در جلو مركب كامرانى و شهوت‌پرستى خود پياده بدوانند و از اموال ما بيچارگان كه داراى روح و حيات و جان و مال نيستيم باغ و عمارت بسازند هرچه داد زديم نشنيديد ، بلكه در جواب فرموديد قول سلطان تالى امر يزدانست و دستخط شاهان قويم البنيان و لازم الاذعان چگونه مىشود از مصدر منيع سلطنت كبرى امرى صادر و بامضاى صدارت عظمى برسد و قرارى داده شود كه باجراء نرسد چون كمال اميدوارى و اطمينان بفطرت سليمه و نيت خالص اعليحضرت همايون داشته و داريم كه قلبا مايل بنفوذ قوانين شرع و عدل و داد هستند از صميم قلب تشكرات فائقه را در حرم محترم امامزادهء واجب التعظيم نموديم با كمال شوق و شعف قلبى و اطمينان خاطر پاىكوبان و دست‌افشان بمنازل خود مراجعت كرده همى خوانديم ( حاجت ما برآمده ) با نهايت ميل و دلبستگى بافتتاح مجلس عدالت تصور نموديم بعد از رفع خستگى به اين نعمت عظمى نايل خواهيم شد هروقت خدمت شما آقا رسيديم و عرض كرديم جوابى شنيديم .\r\nيك روز فرموديد حضرت اتابك كسالت دارد روز ديگر بنقاهت وجود مبارك شاهانه متعذر شديد گاهى امورات مهمهء دولتى را پيش آورديد بمذاكرات و شورى برگذار كرديد تا به خوبى بر تمام مردم معلوم شد نتيجهء آن اقدامات و تضرّرات ازدياد لجاجت گرديد و معنى  ( وَ لا يَزِيدُ الظَّالِمِينَ إِلَّا خَساراً )  در وجود آنان مكشوف تمام آفاق شد گوشت و نان را به قيمت جان رسانده برادران و خواهران ما در قوچان و سيستان بهمسايگان كه قصد مال و جانمان دارند فروختند و مال و منال اندوخته بر ظلم و جور افزودند آنچه از دستشان برآمد نمودند على رؤس الاشهاد انّا بكم مستهزؤن گفتند و شنيديد بر ما بيچارگان بسخره خنديدند .\r\nآخر آقايان دين و پيشوايان آئين ( مگر خداوند شرف و ناموس را در اروپ از براى زنار و ناقوس آفريده بايد اين يكمشت مسلمان دستخوش هوا و هوس نفس‌پرستان باشند در اول عرض شد ) اعضاء و جوارح خدمهء اعضاء رئيسه هستند و حفظ و حراست شما آقايان كه در مملكت اسلام بمنزلهء اعضاء رئيسه هستيد بسته بوجود ما بيچارگان است اگر در ما قوه و توان باشد و صلاحيت كارگذارى داشته باشيم كه بتوانيم رفع مضرات بكنيم شماها ميتوانيد آسوده بمانيد اگر در وقتى در اعضاء استرخاء و\r\n\r\n","description":"","footnote":"","page_name":" 325 ","page_number":55},
  {"content":"\r\n\r\nعلتى عارض شد كه به كلى از حركت افتادند بىخادم و كارگر ميمانند آنوقت اول كسى كه دستخوش اين هواپرستان و پايمال ستم و ظلم اين ظالمان شوند شما خواهيد بود و هرچه بآواز بلند و استغاثه ( هل من ناصر ) بگوئيد يار و معين نخواهيد ديد تا زود است بايد چاره كرد ( انتهى ) .\r\nچون مردم اين مقالات و خطابه‌ها را نوشته آقايان مجبور گرديدند كه در مقام مطالبهء اجراء دستخط شاه برآيند آقاى طباطبائى كاغذى به عين الدوله نوشت كه در شبنامه اشاره به آن شده بود ذيلا درج گرديد و هذا صورته .\r\n\r\nصورت مكتوب آقاى طباطبائى به عين الدوله صدر اعظم ايران\r\nكو آنهمه راز و عهد و پيمان - مسلم است از خرابى اين مملكت و استيصال اين مردم و خطراتى كه اين صفحه را احاطه نموده است خوب مطلعيد و هم بديهى است و ميدانيد اصلاح تمام اينها منحصر است بتأسيس مجلس و اتحاد دولت و ملت و رجال دولت با علماء عجب در اين است كه مرض را شناخته و طريق علاج هم معلوم اقدام نميفرمائيد اين اصلاحات عما قريب واقع خواهد شد ليكن ما ميخواهيم بدست پادشاه و اتابك خودمان باشد نه بدست روس و انگليس و عثمانى ما نميخواهيم در صفحات تاريخ بنويسند دولت بمظفر الدين شاه منقرض و ايران در عهد آن پادشاه برباد رفته شيعه از آنزمان ذليل و خوار شدند .\r\nخطر نزديك و وقت مضيق و حال ايران حال مريض مشرف بموت است احتمال برء ضعيف در علاج چنين مريض آيا مسامحه رواست و يا علاج را بتاخير انداختن سزاوار است به خداوند متعال و بجميع انبياء و اولياء قسم باندكى مسامحه و تأخير ايران ميرود للّه الحمد حضرت و الا مسلمان و بر خلاف سابقين معتقد بشرع و روز جزا هستيد ملاحظه فرمائيد اين‌طور كه شد جوابى براى امير المؤمنين ( ع ) داريد كه بفرمايند دولت شيعهء من منحصر بايران بود ايرانرا چرا بباد داده دولت شيعه را منقرض نمودى من اگر جسارت كرده و بكنم معذورم زيرا كه ايران وطن من است اعتبارات من در اين مملكت است خدمت من باسلام در اين محل است عزت من عنوان من تمام بسته به اين دولت است مىبينم اين مملكت بدست اجانب ميافتد و تمام شئونات و اعتبارات من ميرود پس تا نفس دارم در نگهدارى اين مملكت ميكوشم بلكه هنگام لزوم جانرا در راه اين كار خواهم گذاشت سيد الشهداء عليه السلام براى بقاء طايفهء شيعه از جان و اولاد و عشيره و عيال گذشت شهادت آن بزرگوار اگر نبود از شيعه اسمى نميماند سزاوار است ما برايگان اين مملكت\r\n\r\n","description":"","footnote":"","page_name":" 326 ","page_number":56},
  {"content":"\r\n\r\nرا بچنگ اجانب انداخته اين يك مشت شيعه را ضعيف و خوار و ذليل نمائيد امروز بايد اغراض شخصيه را كنار گذارده محض خدا و ابقاء اين مذهب جان‌نثارى كرد و خيال نكرد اين كار چرا باسم فلان و فلان انجام گيرد وقت تنگ و مطلب مهم است وقت اين خيالات نيست من حاضرم در اين راه از همه‌چيز بگذرم شأن و اعتبار را كنار گذارده انجام اين كار را اگر موقوف باشد باينكه در دولت منزل حضرت و الا كفش بردارى و دربانى كنم حاضرم ( براى ملت و رفع ظلم )\r\nحضرت و الا را به خدا و رسول ( ص ) و صديقهء طاهره و ائمهء هدى قسم مىدهم بريزيد آنچه در دامانست اين مملكت و اين مردم را اسير روس و انگليس و عثمانى نفرمائيد عهد چه شد قرآن چه ، عهد ما براى اين كار يعنى تأسيس مجلس بود و الّا ما به الاشتراك نداشتيم مختصرا اقدام در اين كار فرموديد ما هم حاضر و همراهيم اقدام نفرموديد يك تنه اقدام خواهم كرد يا انجام مقصود يا مردن از هيچ پروا ندارم زيرا اول از جان گذشتم بعد اقدام نمودم چيزى از عمر من باقى نمانده و از چيزى محظوظ نميشوم پس حظّم اقدام باينكار و منتهى آمالم انجام اين كار است با جان دادن دراين راه كه مايهء آمرزش و افتخار خود و اخلافم است اين كار را بلند و اسمى براى خود در صفحهء روزگار باقى بگذارم اين كار اگر صورت نگيرد بر ما لعن خواهند كرد چنان كه ما به اسلافمان خوب نميگوئيم باز عاجزانه التماس ميكنم هرچه زودتر اين كار را انجام دهيد تأخير اين كار ولو يك روز هم باشد اثر سم قاتل را دارد فعلا دفع شرّ عثمانى نميشود مگر به اين مجلس و اتحاد ملت و دولت و رجال دولت و علماء نتايج حسنهء ديگر محتاج به بيان است فعلا بيش از اين مصدع نميشوم . و السلام\r\n\r\nتوضيح يا حاشيه\r\nآقاى طباطبائى در اول مكتوب مينويسد ( كو آنهمه راز و عهد و پيمان ) و نيز در طى آن مينويسد عهد چه شد قرآن چه عهد ما براى اين كار يعنى تأسيس مجلس بود و الا ما به الاشتراك نداشتيم خوانندهء تاريخ البته مايل است كه بداند اين چه عهديست كه رئيس ملت به شخص اول دولت مينويسد فلذا نگارنده چند سطرى توضيحا و يا حاشيتا مينويسم آنوقت برميگردم برشتهء مطلب :\r\nدر اواخر ماه صفر 1324 در يكى از شبها احتشام السلطنه خدمت آقاى طباطبائى رسيده ديگر برحسب تحريك عين الدوله بود و يا برحسب وطنخواهى مشار اليه پس از آنكه شرحى از همراهى خود با مقصود آقاى طباطبائى بيان نموده قرآن را از بغل خويش درآورده و گفت به اين كلام اللّه قسم ميخورم\r\n\r\n","description":"","footnote":"","page_name":" 327 ","page_number":57},
  {"content":"\r\n\r\nكه رسيدن به مقصود منوط است باينكه يك مجلس عين الدوله را تنها ملاقات كنيد و الا در زحمت خواهيد افتاد اگر نجات اين مملكت و آسودگى ملت و بقاى اسلام را ميخواهيد كه للّه و فى اللّه يك مجلس عين الدوله را ملاقات كنيد كه مقدمات كار را ديده‌ايم فقط همين يك مجلس ملاقات است كه منتج نتيجه است .\r\nآقاى طباطبائى چون به خوبى احتشام السلطنه را شناخته و صحت و درستى و تدين او را مسبوق بود لذا فرمود من براى اين مقصود حاضرم كه خود را فدا كنم چه جاى ملاقات عين الدوله همان آن در ظلمت شب با احتشام السلطنه روانهء منزل عين الدوله گرديد در آن مجلس محرمانه كه احتشام السلطنه هم از آن مجلس خارج شد عين الدوله قرآن حاضر كرد و قسم قرآن ياد نمود كه من با مقصود شما حاضرم و قول مىدهم كه به همين زودى مجلس تشكيل گردد من خيال شما را مقدس ميدانم تاكنون هم كه مسامحه كردم خواستم موانع را از جلو بردارم اينك بشما قول مىدهم كه همين چند روزه عدالتخانهء صحيح برپا شود الى آخره .\r\nليكن كلام الليل يمحوه النهار قول و عزم اين شاهزادهء بزرگ و سوگند اتابك و صدر اعظم ايران همان بود مسامحه و مماطله و تشكيل مجلس باغ شاه و تبعيد احتشام السلطنه و عزم بر عدم اجراء دستخط شاه همان اين شد كه پس از مدتى آقاى طباطبائى اين مكتوبرا به او بعنوانى كه ذكر شد نوشت .\r\nبارى عين الدوله كه مكتوب آقاى طباطبائى را خواند عبارت ( اقدام نفرموديد يك تنه اقدام خواهم كرد ) اين‌طور خواند اقدام نفرموديد ( يك‌شنبه ) اقدام خواهم كرد لذا ترسيد كه روز يكشنبه آقايان بلوائى خواهند نمود لذا چند فوجى از نظام كه در خارج شهر اردو زده بودند به شهر فرستاد قراولخانه‌ها و ارك دولتى و جاهاى لازمه را در تحت‌نظر آورده از آنطرف بشاه عرض كرد ملاها خيال دارند در روز يكشنبه بلوا كنند و پادشاه را بكشند بهرجهت شاه را ترسانيده و در بين مردم همهمه افتاد كه روز يكشنبه جهاد است لذا متواليا از طرف عين الدوله پيغامهاى سخت و سست وعد و وعيد بترسد و بترساند بآقاى طباطبائى و سايرين ميرسيد اگرچه يكشنبه گذشت و كارى نشد ليكن دو نتيجه داد يكى آنكه مردم جرى شده دانستند كه ممكن است صدر اعظم هم بترسد ديگر آنكه اعليحضرت پادشاه را از ملت ترسانيده از اين جهت در وقت سوارى شاه كسى عارض ميشد او را ميزدند و از اطراف كالسكه بدور ميكردند و بشاه عرض ميكردند كه اين شخص دشمن شاه و قصد جان شاه را نموده اجزاء خلوت و خواجهء سرايانرا نيز بوعد و وعيد تطميع و تهديد نموده كه شاه را دربارهء ملاها متغيّر نمايند .\r\nفرمانفرما هم از كرمانشاه مأمور بحكومت كرمان گرديد در قم توقف نمود بلكه ببهانه وارد طهران شود و آنچه اصرار كرد كه اذن بدهند بلكه چند روزى خانه و لانهء خود را ببيند عين الدوله مانع گرديد تا اينكه اين ايام وارد خطهء كرمان شد حاج ميرزا محمد رضا مجتهد كرمانرا كه مدتى منفى و مبعّد از بلد بود مجبورا روانهء مشهد نمود با اينكه معاودت مشار اليه بكرمان جزو مستدعيات آقايان بود سبب تخلف از اين قول و عدم اجراء دستخط شاه در اين مورد با اينكه معاودت يكنفر عالم دماغ سوخته و صدمه ديده بكرمان اهميتى نداشت على الظاهر شاهزادهء فرمانفرما گرديد چه شاهزادهء فرمانفرما از شاهزادگان بزرگ ايران و مدعى صدارت و سپهسالارى بود پس از ورودش به خاك كرمان با اينكه\r\n\r\n","description":"","footnote":"","page_name":" 328 ","page_number":58},
  {"content":"\r\n\r\nدر رفسنجان كه سه منزلى كرمانست چند روزى توقف نمود حاج ميرزا محمد رضا نه ديدن از فرمانفرما كرد و نه كسى را فرستاد و نه عريضه عرض كرد فلذا خاطر حاكم رنجيده و اين سلوك را منافى با سياست خود دانسته جنابان آقا يحيى و بحر العلوم را كه از مستقبلين و واردين بر حكومت بودند در خلوت طلبيد و گفت از طهران حكم شده است كه حاج ميرزا محمد رضا برود مشهد و ليكن من فردا على الظاهر شما را ميفرستم كه او را به طرف كرمان حركت دهيد ولى بدانيد كه تكليف او رفتن بمشهد است روز بعد در مجلس علنى گفت از شما دو نفر خواهش ميكنم كه جناب آقا را حركت داده و بياوريد بكرمان حضرات روانه جلال‌آباد كه در چند فرسخى بود شده جنابش را به طرف ارض اقدس و مشهد مقدس حركت دادند كه سابقا ذكر شد .\r\nاين ايام خبر بطهران رسيد كه اين‌طور در مادهء حاج ميرزا محمد رضا رفتار شده است آقاى طباطبائى پيغام داد براى عين الدوله كه شما قول داديد و شاه دستخط صادر فرمود كه حاج ميرزا محمد رضا را مجللا و محترما عودت بكرمان دهيد حالا برعكس رفتار كرديد عين الدوله جواب داد كه سفر زيارت را نميتوان مانع شد بخصوص كه بميل و ارادهء خودش رفته است بمشهد اين تلگراف فرمانفرما حاضر است كه واسطه و شفيع شده است كه ما اذن بدهيم مسافرت او را كه بر طبق نذريست كه كرده است مجددا از طرف آقايان پيغامات مؤكده برده شد پس از مقاوله و مكالمه صورت تلگرافى از طرف عين الدوله صادر گرديد كه قريب به اين مضمون بود .\r\nكه شاهزادهء فرمانفرما چند سوار روانه داريد جناب حاج ميرزا محمد رضا را مانع شوند از رفتن بخراسان و ايشانرا وارد كرمان نمائيد پس از دو سه روز ايشان مختارند در رفتن بارض اقدس و يا آمدن به طهران .\r\nآقاى طباطبائى كه اين تلگراف را ديد متغيّر شد و آن صورت را براى عين الدوله پس فرستاد كه اين تلگراف اگر مخابره شود باعث اضرار شخص عالمى مانند حاج ميرزا محمد رضا خواهد گرديد چه امروز ايشان نزديك به خاك خراسان مىباشد او را مجبور كردن بمعاودت بكرمان و پس از سه روز باز او را نفى بلد كنند كه برود بخراسان و يا بيايد بطهران البته موجب ضرر بلكه انعدام او خواهد گرديد باشد تا خداوند سببى بسازد .\r\nبارى حاج ميرزا محمد رضا با نهايت عزت و احترام كه از طرف ملت خراسان درباره‌اش به عمل آمد وارد ارض اقدس شده و از طرف علماء طهران بعلماء مشهد تلگراف توصيه مخابره شد و هم مكاتيب مخفيه بعنوان هريك از بزرگان نوشته شد .\r\nحاج شيخ محمد كرمانى كه متوقف در مشهد است و از اشخاص متدين و موثق است بنگارنده گفت در ورود حاج ميرزا محمد رضا به شهر مشهد هنگامهء غريبى برپا شد از طرق تا حرم مطهر با پاى پياده راه رفت چند دفعه عبا عوض كرد كه مردم لباس اين عالم را براى تبرك پاره‌پاره كرده و ميبردند حاج آصف الدوله كه حاكم خراسان بود پانصد تومان تقديم آقا كرد جنابش قبول نكرد و رد نمود از قرار مذكور فرمانفرما هم از كرمان برايش پول فرستاد قبول نكرد جنابش در مشهد\r\n\r\n","description":"","footnote":"","page_name":" 329 ","page_number":59},
  {"content":"\r\n\r\nبود تا مهاجرت آقايان طهران بقم پس از عزل عين الدوله و رسيدن شغل صدارت بمشير الدوله تلگراف آزادى ايشان مخابره گرديد ( حاج ميرزا محمد رضا پسر مرحوم حاج ابو جعفر نوهء مرحوم حاج آقا احمد كرمانى است امروز از علماء بزرگ كرمانست اين فاميل هيچوقت نان ملائى را نخورده امر معاششان از زراعت و فلاحت گذشته و ميگذرد ) .\r\nبلى حاج ميرزا محمد رضا در استبداد صغير چند تلگراف بمشير السلطنه مخابره نمود كه بر ضد ملت‌خواهى او بود و نگارنده سواد آنها را در مجلدات بعد درج نموده و عما قريب خواننده تاريخ خواهد خواند ديگر مجعوليت و يا واقعيت آنها را پس از فحص بليغ مينويسم بهرجهت با آن احتراماتيكه از طرف ملت نسبت بحاج ميرزا محمد رضا به عمل آمد طرف سوءظن ملت واقع گرديد .\r\nدر اين ايام خبر اغتشاش شيراز رسيد و متواليا تلگرافات سخت از علماء اعلام شيراز مخابره مىشود .\r\n\r\nسبب هيجان اهالى فارس\r\nباعث اغتشاش و هيجان اهالى شيراز بطور اجمال از اين قرار است كه شاهزادهء شعاع السلطنه ملك منصور ميرزا پسر مظفر الدين شاه حاكم فارس بود و املاك خالصهء فارس را از دولت در مبلغى قليل خريدارى نمود و شروع كرد در تصرف خالصه‌جات شيراز و ضمنا املاك خالصهء كه در زمان ناصر الدين شاه برعايا فروخته شده بود نيز بحيّز تصرف درميآورد بقول شاعر :\r\n اگر ز باغ رعيت ملك خورد سيبى * برآورند غلامان او درخت از بيخ \r\nاين خريدارى خالصه‌جات و تصرف كردن آنها خورده خورده تجاوز نمود باملاك اجزاء حكومت افتادند بجان و مال مردم صاحب ملك اگر قبالهء نداشت كه حالش معلوم است و اگر قباله و سندى اظهار ميداشت از دست او گرفته پس از چندى ملك را هم متصرف ميشدند تا اينكه شاهزادهء حاكم بعزم معالجهء مرض مسافرت بفرنگستان نمود سردار مكرم كه نايب الحكومه فارس بود بناى بدسلوكى را گذارده مردم از شدت فشار ظلم بشاه چراغ كه محل بست و پناه مظلومين بود متحصن گرديده سردار مكرم ببهانهء نظم شهر حكم شليك داده متجاوز از بيست نفر از اطفال و مردمان بيچاره هدف گلولهء ظلم و به خاك هلاك افتادند بعضى هم پناه بقونسولخانهء انگليس بردند اين اخبار متواليا و متواترا بطهران رسيد شعاع السلطنه از حكومت فارس معزول گرديد حكومت فارس موقتا داده شد بوزير مخصوص ( صاحب اختيار ) از طرف دولت هم تلگرافى بعلماء شيراز شد كه وزير مخصوص را براى اصلاح فرستاديم اگرچه وزير مخصوص آدم خوش‌ذات و هواخواه معدلت بود اهالى فارس هم مايل او بودند ليكن چون لفظ اصلاح در تلگراف مندرج بود اهالى شيراز گمان كردند وزير مخصوص مأموريت اصلاح بين رعايا و شعاع السلطنه را دارد نه مأموريت حكومتى را فلذا در جواب تلگراف دولت مخابره كردند اگر وزير مخصوص براى حكومت ميآيد ما او را با نهايت تشكر و اطاعت ميپذيريم و اگر براى اصلاح بين ما اهالى فارس و شعاع السلطنه ما او را راه نميدهيم آنوقت چشم از مملكت فارس بپوشيد باز از طرف دولت مخابره شد كه شعاع السلطنه بواسطهء مرض و نقاهت از حكومت فارس استعفاء داد و دولت\r\n\r\n","description":"","footnote":"","page_name":" 330 ","page_number":60},
  {"content":"\r\n\r\nهم استعفاء او را قبول نموده است وزير مخصوص هم چاپارى در نهايت تعجيل و اختصار روانه گرديد اين اخبار هم هرروز از طرف شيراز ميرسيد .\r\nتلگرافى هم از طرف آقايان شيراز بوليعهد كه در تبريز است مخابره شد كه سواد آن را براى اطلاع خوانندگان تاريخ درج ميكنيم و اين تلگراف باملاء جناب حاج ميرزا ابراهيم شيرازى كه شاهزاده شعاع السلطنه\r\nاز فحول علماء و مربّاى مرحوم حجة الاسلام حاج ميرزا محمد حسن شيرازيست نوشته شد در همين ايام سواد آن مخابره و در طهران منتشر گرديد در واقع اين تلگراف قوتى بهواخواهان حريت داد چه در اين زمان صدور اين قسم عبارات از طرف علماء خيلى تازگى دارد هم علماء طهران از اين تلگراف\r\n\r\n","description":"","footnote":"","page_name":" 331 ","page_number":61},
  {"content":"\r\n\r\nمستظهر شده و هم مقصود هواخواهانرا كاشف و مشعر است بعلاوه معلوم شد كه علماء ساير بلاد با علماء طهران همراه و متّفقند .\r\n\r\nصورت تلگراف علماء شيراز بوليعهد محمد على ميرزا\r\nحضور حضرت اقدس وليعهد ايده اللّه تعالى - حمايت حوزهء اسلاميت و رعايت ناموس طريقهء اثنى عشريه كسى را شايسته خواهد بود كه وارث تخت و تاج است و حارس مملكت و گزيدهء خراج . اردشير بابك با همهء هوش و فرهنگ تا با دستوران امين همرنگ نشد ايران نيافت آخرين اندرز او بشاه‌پور اين بود كه سلطنت با منبر توام است . شاه عباس كبير با آنكه سرسلسلهء صفويه بود همين كه شيخ احمد اردبيلى قدس سره برايش در عنوان نگاشت ( برادرم ) شاه عباس در دربار بارعام داده و گفت اين نامه را در كفن من گذاريد تا بواسطهء اخوت اين عالم اسلامى از آتش دوزخ در امان باشم .\r\nچنگيز خون‌ريز با شعشعهء هزاران قشون تاتارى تسخير بلاد كرد عاقبت اولادش براى حفظ دودمان سلطنت مانند عبد ذليل در زير لواى اسلام پناهنده شدند .\r\nاعراب باديه به قوت كلمهء توحيد از پشت ديوار چين تا درياى روم را متصرف شدند صلاح الدين ايوب كردى را در جنگ حلب بحمايت اسلام نام يافت تا زمانيكه اشخاص مذكور مانند نادر شاه خود را كمر بستهء دستور آن امين و علماى دين ميدانستند خورشيد ملك جهان پرچم بيرق آنها بود همين كه با هيئت جامعهء اسلاميه كج افتادند نه نادر بجا ماند نه نادرى .\r\nخاقان مغفور فتحعليشاه نور اللّه مضجعه اساس سلطنت را بر رقعه‌جاتى محكم فرمود كه به خط خودش بعلماء اسلام فدايت شوم نوشت ؟ از حرم‌سراى سلطنت تا كلبهء دهقانى امّهات مسلمين و بنات مسلمات عقد و طلاقش از زبان ما علماء جارى است مصطبعهء ما يملك مسلمين مسجل به امهار ما است اقامهء شهود و بيّنهء هرحقى در محضر علما است .\r\nاينك قريب پنجاه روز است بعلم حضور و شهادت جمهور ارباب بصيرت ملت فارس بمركز سلطنت قاهره تظلم نموديم و تعديات حاكم غير محكوم مطلق خود را باز نموديم جوابى كه از مصدر صدارت عظمى رسيد تعيين مأمورى واحد براى صدق و كذب مجموع علماى جامع الشرايط اسلام است اكنون براى اين توهين عظيم و ظلم ما لا يطاق حكومت تمام اين خادمين شريعت محمديّه و سكنهء شهر و توابع شيراز در بقاع متبرّكه به باطن شريعت مقدسه پناهنده‌ايم و تا آخرين شريان در جنبش است براى رفع فاعل اين توهين باسلام و رفع حاكم ظالم حاضريم .\r\nتاكنون عقيدهء ما اين بود كه دولت عبارت است از هيئت رجال دانشمندان سياسىدان نه منحصر بيكى از فرنگىمآبان تازه و از طبيعى مذاقان پوسيده و روزنامه‌خوان خوشيده كه لفظ دولت مطلقهء مستبده آموخته و حال آنكه ايران جمهورى اسلامى است چه از عهد سلف تا حال خلف علماء ملت هر شهرى بحكومت شورش كردند دولت با مصلحت جمهور حاكم را عزل فرمود بلكه رعاياى هر دهكده كه بكدخداى خود شوريدند مالك قهرا بعزل كدخدا حكم داد بلكه كلانتر و خان هيچ طايفه و ايلى\r\n\r\n","description":"","footnote":"","page_name":" 332 ","page_number":62},
  {"content":"\r\n\r\nرا نتوانستند عزل كنند و خارجى را بجاى او نصب ، بلكه مجبورا از همان طايفه و ايل خان و كلانتر را انتخاب نمودند و به اين معنى باز يك جمهورى مارشك فرانسه و آمريك است .\r\nالغرض رفع اين توهين مشؤم و حاكم ظالم بر ذمهء حضرت ولايتعهد است چه كه ( مادر را دل سوزد و دايه را دامن ) .\r\n توئى شمع روشن بفانوس ملك * به تو ميرسد ننك و ناموس ملك \r\nهرگاه بعرايض ما تهاون رود و جهت جامعهء اسلاميت رعايت نشود هرآينه عاقبت وخيم خواهد داشت ( امضاء علماء و اعيان و رعاياى فارس )\r\nتلگرافى هم قريب به اين مضمون بتوسط آقاى طباطبائى حضور اعليحضرت مظفر الدين شاه مخابره گرديد آقاى طباطبائى تلگراف را فرستاد نزد عين الدوله و كتبا هم وخامت مسامحه و تغافل را اظهار فرمود عين الدوله در جواب نوشت كه دستخط شاه را فرستادم خودتان در جواب علماء شيراز مخابره كنيد مضمون دستخط شاه از اين قرار بود كه علاء الدوله را ميفرستيم بعرايض شما برسد اما در باب خالصه ما اين املاك را مرحمت فرموديم بشعاع السلطنه ديگر برگشت ندارد .\r\nآقاى طباطبائى عين دستخط شاه را مخابره نمود اهالى فارس پس از يأس و حرمان از معدلت شاهنشاهى پناه بردند بقونسلخانهء انگليس اين اخبار موحشه پىدرپى بطهران ميرسيد در همين اثناء واقعهء مشهد و شليك بحرم مطهر و گنبد رضوى اتفاق افتاد كه باعث هيجان عامه و خاصه شد كه مجمل آن واقعهء عظمى كه تاكنون از مسلمان و شيعه ديده و شنيده نشده از اين قرار است .\r\n\r\nواقعهء مشهد رضوى\r\nدر اين سال حكومت خراسان بآصف الدوله تفويض شد مشار اليه شاهسوند و شخص مجربى بود اظهار قدس و زهد ميكرد ريش نميتراشيد مسكرات استعمال نميكرد زيارت عاشوراء ميخواند اما از جوانان امرد بىريش بدش نميآمد آدم‌كشى ميكرد ظلم را بىنهايت مينمود در شب نماز نوافل را ترك نميكرد اما در هر شبى جماعتى را بىنان ميگذارد تعقيب نماز را طول ميداد ليكن از اول شروع بتعقيب نماز تا فراغ از آن يك بيچاره در زير چوب فلكه فراشهايش جان ميداد .\r\nگويند وقتى مشغول با امردى بود به او اعتراض كرد كه چرا بند شلوارت را ابريشم كردى چه لباس حرير و ابريشم بر مرد حرام است . تجارت ميكرد اما تجارت احتكار گندم ، در هرجا كه حكومت كرد نخست گندم آنجا را احتكار و حبس ميكرد مثلا گندم را از قرار خروارى دو تومان از خالصهء دولت و يا خاصهء رعيت ميخريد و از قرار خروارى ده يا بيست تومان ميفروخت گاه‌گاهى هم در ساير اجناس از قبيل روغن و گوشت و غيره هم همين رفتار را داشت .\r\nخلاصه در حكومت خراسان بواسطهء گران كردن نان و گوشت زن و مرد سيستانى كه در خارج شهر مشهد منزل داشتند ازدحام نموده بصحن مقدس و چهار بست ريخته مشغول گردش شدند تا غروب آفتاب در آن محل فيض آثار بودند و از امر نان و گوشت شكايت داشتند فرياد الجوع الجوع ، گرسنه‌ام\r\n\r\n","description":"","footnote":"","page_name":" 333 ","page_number":63},
  {"content":"\r\n\r\nگرسنه‌ام ، نان كو ، گوشت كو ، ساير مأكولات كو ، پدر جان از گرسنگى مردم ، مادر جان گرسنه‌گى مرا كشت ، برادر جان يك لقمه نان به من برسان ، خواهر جان عمه جان خاله جان دو شب است نان در خواب مىبينم ، خدايا تخت سلطنت را سرنگون كن يا امام رضا از بقيهء انگورى كه براى دشمنت گذاردى بدوستانت برسان و آنها را راحت كن ، به آسمان بلند بود ( اين شيوهء غير مرضيهء آصف الدوله سرمشقى گرديده بود براى ساير رؤساء از عين الدوله صدر اعظم گرفته تا حاكم سولقان از احتكار فوايدى بردند كه هريك را در مقام خود ذكر ميكنيم اللهم العن بنى اميّة قاطبة ) روز ديگر جمعيت فقراء و حزب رنجبر زياده از روز سابق در صحن و چهاربست ازدحام نموده و هجوم آوردند بمدارس و عدهء از طلاب لنكرانى كه رعيت خارجه بودند با جمعى از طلاب متفرقه را بيرون كشيده بصحن رضوى آوردند و اظهار كردند كه ما رعيت داخله هستيم و مستوجب قبول ظلم اما شما كه رعيت خارجه هستيد و محترم چرا بايد مثل ما در سختى و ضيق باشيد علاجى كنيد راه چاره بجوئيد تكليف ما را معين كنيد طلاب عموما مقصود را به ايالت عريضه كردند ايالت ابدا اعتنائى به اين هياهو نكرد و توجهى دربارهء متظلمين نفرمود چرا كه مجرب بود اين واقعه بروز بعد منجر شده پس از آنكه همهء طلاب جمع شده عموم كسبه و اهل بازار چون ستم‌زدگان دكاكين خود را بسته به حالت اجتماع به طرف خانه‌هاى علماء روانه شدند ملاهائيكه با حكومت مراوده و كارى نداشته و همه‌وقت جانب رعيت را ملحوظ داشته با آنها همراه و بصحن مطهر و مسجد گوهرشاد وارد شده و براى طرفدارى طلاب لنكرانى حاج سيد ابراهيم و سيد عباس لنكرانى كه سمت رياست را بر آنها داشته و دارند باهم متفق و متحد گرديده كه از طلاب معاونت و همراهى كنند فلذا پيغام دادند براى آصف الدوله كه اگر قول ميدهى كه عمل نان و گوشت را اصلاح نمائى كه ما اين بلوا را ساكت و اين آتش را خاموش و ازدحام را متفرق و عموم رعيت را آسوده و راحت نمائيم و هرگاه قبول اين مسئول را نميكنيد كه ما هم شما را بقوهء جبريهء مليه معزول ميكنيم تا مردم از ظلم تو آسوده شوند آصف الدوله چندان اعتنائى به حرف آنها نكرد و بر پيغام آنان اثرى مترتّب ننمود جمعى از متملقين كه همه‌وقت اطراف حكومت را دارند به آصف الدوله گفتند اين بلوا را متولى باشى براى عزل شما فراهم نموده چه طلاب با ميرزا كاظم آقا متولى باشى خصوصيتى دارند و اين تحريك طلاب را او سبب است و الا رعيت هيچوقت قدرت طرفيت با حكومت را ندارد اگرچه آصف الدوله شخص زيرك و هوشيارى بود و امر بر خودش مشتبه نبود ليكن براى آنكه بهانه دست آورد كه باعث هيجان مردم را تحريك متولىباشى جلوه دهد نه گرانى نان و گوشت لذا بمتولى باشى پيغام داد كه چون مردم در صحن و بست جمع شده‌اند برعهدهء شماست كه آنها را متفرق نمائيد مشار اليه در جواب اظهار داشت من اگرچه متولىباشى آستانه و داماد شاهم اما از قوهء من خارج است كه ده هزار نفر گرسنه را متفرق نمايم من نه توپ دارم و نه سرباز حكومت با شماست قوهء نظام در دست شماست منهم در واقع از اجزاء شما محسوب ميشوم اين چه تكليف است كه به من ميكنيد اهالى از نان و گوشت و ظلم اجزاء حكومت تشكّى دارند .\r\nبارى همين كه مردم ديدند آصف الدوله اعتنائى نميكند و بعرض و تظلم رعيت گوش نميدهد يك مرتبه بنقاره‌خانه حضرتى ريخته آلات نقاره را بيرون آورده مشغول زدن نقاره شدند چنان حرارتى در\r\n\r\n","description":"","footnote":"","page_name":" 334 ","page_number":64},
  {"content":"\r\n\r\nمردم پديد آمد كه طلاب هم معاونت ميكردند از نقاره زدن ، چون اين فعل باعث انقلاب و شورشى بزرگ ميشد و از بلواى بزرگى خبر ميداد لذا بر عدهء شورشيان افزوده گرديد در ضمن اين جمعيت بعضى هم ميگفتند آصف الدوله بهمدستى حاج معاون التجار دخل نان را ميبرد بايد اول علاج معاون را كرد . بارى مقدمهء شورشيان كه همه‌وقت و همه‌جا اطفال بىخيال و مردمان بىحال و سادات ساده ميباشند به طرف ارك روانه شدند معاون التجار هم از پيش تهيهء دفاع را ديده و ميدانست كه دخالت او در گرانى نان عاقبتى وخيم برايش دارد لذا قبل از وقت جمعى از رعايا و نوكرهاى خويش را كه اكثر آنها بربرى و از كاكرى و سنّى بودند در خانهء خود حاضر نموده و هريك از آنانرا يك قبضه تفنگ ورندل داده بهانهء دفاع را دست‌آويز نمود همين كه جمعيت شورشيان در واقع گروه متظلمين بنزديك خانه او كه در راه ارك واقع بود رسيد و هجوم اطفال را به خانه خود معاينه ديد امر بشليك نمود آن نامردها هم كه منتظر اين امر بودند بناى تير انداختن را گذارده مردم بيچاره كه نه اسلحه داشتند و نه صداى تفنگ را شنيده تاب و طاقت ايستادگى و طرفيت با آدمهاى معاون التجار را نداشته فرار بر قرار اختيار كرده رو بصحن مقدس آوردند وقتى كه بدرب صحن گوهرشاد رسيدند و ديدند كه آدمهاى معاون التجار از سقف بازار و روزنه‌ها تير مياندازند و بعض مردم براى تحصن به جائى كه از تيررس محفوظ بمانند به طرف بانك كه در آن محل بود فرار نموده قزاقهائى كه مستحفظ بانك بودند بحمايت اجزاء معاون التجار برآمده از اطراف بمردم بيچاره حمله‌ور گشتند مردم هم ريختند در صحن مطهر رضوى كه شايد به احترام آن مكان قدس آن ظالمين از خدا بىخبر دست از آنها بردارند لكن تفنگچى و قزاق ملاحظهء احترام را ننموده تا توى صحن عقب جمعيت افتاده گلوله ميزدند به اين جهت چند گلوله بدر صحن رسيد و چند گلوله هم بگنبد منور زده شد عدهء از سادات و طلاب و غيرهما هدف گلوله گرديدند خبر به حاكم رسيد ديد اگر اين واقعه بفردا افتد كار در نهايت سختى خواهد بود آنوقت است كه مردم با اسلحه و تهيه حاضر خواهند گرديد و انتقام خود و مقتولين را خواهند كشيد لذا مجددا بمتولىباشى اظهار كرد كه اين نزاع را شما بايد مرتفع سازيد و راهش اين است كه آقا سيد عباس و حاج سيد ابراهيم را كه در زمرهء علماء و سردسته طلاب ميباشند احضار نمائيد و آنها را نگاهداريد تا مردم متفرق شوند متولىباشى هم يكنفر را فرستاد نزد سيد عباس و سيد ابراهيم و پيغام داد كه اگر مطلبى و منظورى داريد بيائيد كه باهم گفتگو و قطع نمائيم .\r\nبارى با تمهيد مقدمات و وسايل مشار اليهما در توليتخانه حاضر شده همين كه ديدند متولىباشى از حرفهاى آصف الدوله برداشت سخن را مينمايد و حمايت از حاكم دارد از نزد او برخواسته خبر حركت آنها كه به آصف الدوله رسيد براى متولىباشى پيغام داد كه بايد اين دو نفر سيد را در آستانه توقيف كنيد اين خبر بقونسولخانه روس رسيد فورا قائم مقام قونسول روس يكنفر منشى خود را نزد متولىباشى فرستاد كه اين دو نفر سيد رعيت دولت روس هستند شما حق بىاحترامى به آنها را نداريد و با نهايت احترام سيدين را به طرف قونسولخانه جلب نمود آصف الدوله يك نفر از نوكرهاى مخصوص خود را نزد قائم مقام قونسولخانه فرستاد كه اين دو نفر سيد بايد در قونسولخانه محبوس و توقيف گردند قائم مقام جواب\r\n\r\n","description":"","footnote":"","page_name":" 335 ","page_number":65},
  {"content":"\r\n\r\nداد كه ما رعيت خود را بدون تقصير نميتوانيم توقيف نمائيم بايد ايالت مطالب خود را رسما بكارگذارى بنويسد و او تقصيرات حاج سيد ابراهيم و سيد عباس را معين كرده و به من اظهار دارد تا ما هم استنطاق خود را دربارهء آنها به عمل آوريم پس از آن قرارى كه مرسوم است خواهم داد و الا بدون جهت و به صرف خواهش شما رعيت خود را توقيف و سلب احترام از آنها نخواهيم كرد .\r\nچون آصف الدوله واقعه را موحش ديد فورا بتوسط عبد الحسين خان مظفر نظام وجهى براى قهوه‌خانهء دو نفر آقا داد و خواهش نمود فردا شما در بلوا و جمعيت حاضر نشويد لذا حضرات در خانهء خود خزيده متولىباشى هم از يك طرف بصحن رفته خدّام و دربانان حضرتى را حاضر نموده امر نمود درهاى مدارس صحن را بستند كه عبور و مرور از جاى ديگر بشود باين‌طور و بقول باينكه نان و گوشت فراوان خواهد شد مردم را متفرق نمودند و بتدابير شورش و بلوا را آرام نمودند .\r\nاين اخبار به اين قسم بطهران نرسيد بلكه مشهور گرديد به حكم آصف الدوله شليك نمودند بگنبد منوّر رضوى و تا يك اندازه باعث هيجان عامه گرديد آقاى طباطبائى در بالاى منبر واقعهء مشهد را عنوان و گريهء زيادى نمود و بعض شبنامه‌ها در اين خصوص منتشر گرديد .\r\nآقاى طباطبائى عريضهء به اعليحضرت مظفر الدين شاه نوشته شش صورت از آن برداشته از شش طريق فرستادند جوابى بتوسط معتمد الحرم كه رئيس خواجه‌سرايان است رسيد كه هيچ مطابق با عريضه نبود بلكه در دستخط جوابيه نوشته بود كه شما عدالتخانه خواستيد ما هم قبول كرديم و عدالتخانه را حكم كرديم برپا كنند عما قريب نظامنامهء عدليه طبع و نشر خواهد گرديد . آقايان دانستند كه اين جواب را خود اتابك نوشته است شاه بىاطلاع است و در فكر چاره برآمدند .\r\nباز از طرف مردم خطابه رسيد به آقايان و شبنامه‌هاى ژلاتين طبع شده درب خانه‌هاى آقايان و مجامع عمومى ديده ميشد خطابهء دوّم كه اين ايام بآقايان رسيد از اين قرار است :\r\n\r\nخطابهء دوّم بعلماء\r\nعلاع واقعه قبل از وقوع بايد كرد . امروز بفرع پرداختن و اصل مقصود را كنار انداختن و جزئيات فرعيه را وجههء مقصود ساختن از طريق حزم و احتياط دور است چرا كه همچنانكه ملت كم‌كم دارد از خواب غفلت بيدار مىشود و مردمان خورده خورده پى بحقوق خود مىبرند كه امروزه در هر ملت و دولتى كه در روى زمين است از براى عموم رعيت و قاطبهء افراد ملت حقوق معينه است كه بايد از طرف دولت اداى آن حقوق بشود و نيز از براى طبقات نوكر و خدمتگذاران دولت حقوقى است شخصى كه بايد در راه خدمت بملت و دولت بدان حقوق برسند و بدرستى و راستى و خدمتگذارى و جانفشانى بدرجات و امتيازات عاليه نايل شوند و بهواى نفسانى و اغراض شخصى نميتوانند رعيت را دستخوش خيالات خود و اجراء مقاصد خود قرار دهند و تا يك اندازه راه تقلب و دزدى و خيانت مسدود خواهد شد همچنين خائنان اين دولت ابد مدت و نفس‌پرستان بيمروت كه هنوز در مقام انسانيت قدمى نگذارد ، و از آدميت بوئى نشنيده مراتب را منوط به لباس و نشان و نفر و نوكر و اسب و استر و اسباب تجمّل\r\n\r\n","description":"","footnote":"","page_name":" 336 ","page_number":66},
  {"content":"\r\n\r\nو زينت ظاهرى ميدانند و همين‌كه راهى در بساط قرب سلطنت پيدا كردند ما بيچارگانرا بالاستحقاق اماء و عبيد خود دانسته مال و جان ما را بر خود مباح ميشمردند و ميبردند و اين نكته را نيز درك كرده‌اند كه اگر مجلس بزرگ مفتوح شود و اين امر بزرگ صورت گيرد و قوانين عدالت و دين نبوى در مملكت شايع گردد هرقدر بر ترقى ملت و آبادى مملكت افزوده شود از قدر و قيمت و شأن اين ديوسيرتان كاسته خواهد شد حتى الامكان در مقام ردع و منع هستند كه مضمون دستخط ملوكانه مجرى نشود و اين مجلس صورت خارجى بهم نرساند و نيز در خاطر مبارك شاهانه القاء شبهات مينمايند كه مشتى مردمان بىسر و پا بخيالات واهى افتاده اسمى از انارشيست شنيده ميخواهند تقليد از آنان بكنند بر ضد سلطنت و دولت اقدام نمايند و مقصودشان جز هرزگى و شرارت چيزى نيست چاره اين است كه بايد چند نفر از ملاها را پولى داد و بقيهء مفسدين را دستگير و تبعيد نمود تا سستى در استقلال سلطنت و استبداد ما دزدان ديوسيرت راه ننمايد ولى غافلند از اينكه اين ترهات از براى همان دور هم نشستن و خلوت كردن و صدق مطلب را پنهان داشتن و بعرض نرسانيدن و خاطر مبارك ملوكانه را از حقيقت امر آگاه نساختن خوب است بعد از اينكه گريهء اطفال رضيع كه از گرسنگى شير در پستان مادرها نمانده و نالهء يتيمان بىپدر كه از شدت جوع به آسمان رسيده و گريهء بيوه‌زنان كه كارشان از فقر و استيصال به اضطرار كشيده و نداى تكبير كه از دلهاى مردمان دين‌دار باغيرت ملت‌پرست شاه دوست بلند و صداى وا ملّتاه واديناه واوطناه از جگرهاى بريان پير و جوان وطنخواهان از قوى و ناتوان از چند كرور رعيت ايران برخيزد آنوقت چراغ كذب و دو روئيشان در پيش آفتاب صدق و حقيقت نور و فروغى نخواهد داشت جز ندامت حاصلى و غير از وخامت عاقبت سودى نخواهد ديد پشت دست بر دندان گزند و باقدامات سيّئهء خود تأسف خورند نمونهء روز محشر را عيان و عذاب الهى را كه صاحب شريعت مطهره بدست اهل بيت خود بر آنها نازل فرمود مشاهده نموده  ( يا لَيْتَنِي كُنْتُ تُراباً )  گويند و راه چاره و خلاصى بجويند .\r\nخوب آقايان عظام اعليحضرت اقدس همايونى ارواحنا فداه كه خدايش عمر دهد و به حق عصمت و آل عصمت به زودى رفع نقاهت از وجود مسعودش نمايد الحق امروزه از براى يكمشت رعيت بيچاره پدريست مهربان كمال ميل و رغبت را به افتتاح مجلس عدل و داد دارند همه‌وقت اوامر مطاعه بر اجراء و امضاء دستخط مبارك شده و مىشود شما آقايان هم كه استدعا و مطلبتان از دربار همايون همين است و سلسلهء طلاب و ما بيچارگان و رعايا هم كه همين دادخواهى را داريم پس جهت تعويق و سبب تأخير چيست عينا همان حكايت عنب و ازم و انگور است كه تمام يك مقصود داريم و از يك مقصود و مقصد سخن ميرانيم پس يك زبان فهم ميخواهيم كه اين اختلاف اصطلاح را از ميان بردارد تا كارها آسان شده و مردم در راحت و امان باشند چه‌قدر پست فطرتى و دون‌همتى است كه بيست كرور نفوس كه اقلا امروزه يك كرور بيدار شده داراى هوش و تميز و چيزفهمى و نكته‌سنجى شده‌اند زبون و ذليل چند تن معدود قليل كه واقعا قابل اشاره حسيّه نبوده و نيستند و نخواهند بود ترس و واهمه از چيست با ميل « 1 » سلطان رأى شيخ عليخان درخور ملاحظه نيست درصورتيكه تمام طبقات مردم از رعيت و كاسب و عالم و طبقات نوكر\r\n\r\n\r\n","description":"","footnote":"\r\n( 1 ) اين عبارت از امثال سايره فارس است .\r\n","page_name":" 337 ","page_number":67},
  {"content":"\r\n\r\nاز سرباز و قزاق و سواره و پياده دين‌دار و مسلمان و شاه‌دوست و ملت‌پرست و وطنخواه هستند جاى حرف باقى نميماند واقعا اگر به القاء شبهه و دسيسهء مغرضين امر شود كه سرباز و سوار و قزاق ما بيچارگانرا كه برادران و هواخواهان آنان هستيم و از براى آسايش آنها داد ميكشيم و سينه مىزنيم و اولاد و عيال ما مادران و خواهران آنان هستند ما را هدف گلوله نمايند ما چرا از سپركردن سينه و خريدن گلوله را به قيمت جان مضايقه نمائيم من كه بايست بميرم چه از گلولهء دولت و چه از گرسنگى و حسرت نان و گوشت باكمال استقامت بدون اينكه در مقام ستيز و آويز يا جنگ و گريز كنيم سر تسليم و ارادت پيش نهاده قيد مذلت و ننك ملت و دين‌فروشى را بر خود هموار نميكنيم اگر آنها زيربار اين مطلب بروند كه به روى مشتى بىگناه معدلت‌خواه تيغ كشند كه اسم بىشرفى و بىغيرتى در صفحهء تواريخ ملل عالم بگذارند نقلى ندارد ( سر و جانرا نتوان گفت كه مقدارى هست ) و الا چگونه مىشود سرباز و سواريكه دعوى دينى اسلام مينمايند و شب و روز در نماز و دعاست و چشم شفاعت به پيغمبر دارد و آرزوى زيارت كربلا در دل اوست يا كسانى كه در راه اجراء قوانين دين مبين زحمت ميكشند و شب و روز هم خود را همّ واحد شمرده‌اند طرف شوند و گلوله بر آنها زنند بچه قسم راضى خواهيد شد كه خون پدر در پيش چشم پسر و برادر روبروى خواهر و اطفال در روى سينهء مادر ريخته شود به حمد اللّه امروز قدرى چشم و گوشها باز شده تمام طبقات نوكر فهميده‌اند كه آلت دافعه از توپ و تفنگ از براى مدافعه و جنگ با ملت خارجه است كه به خانه ما داخل نشوند و مال و ثروت و شرف و دين ما را ببرند نه از براى ستيز با ملت داخله ( انتهى ) قريب به همين مضمون شبنامه‌ها و خطابه‌هاى متعدّده درب خانه‌هاى آقايان انداخته مىشود آقاى طباطبائى مجددا لايحهء بمظفر الدين شاه نوشت كه صورت آن از اين قرار است :\r\n\r\nعريضهء آقاى طباطبائى به اعليحضرت مظفر الدين شاه\r\nفرياد دل وطن‌پرستان - بعرض اعليحضرت اقدس شهريارى خلد اللّه سلطانه مىرساند چون حضورا فرموديد هروقت عرضى داريد بلا واسطه به خود من اظهار داريد به اين جهت به اين عرايض مصدع خاطر مبارك مىشود اين ايام طرق را بر دعاگويان سد نموده‌اند عرايض دعاگويانرا نميگذارند بحضور مبارك مشرف شود با اين حال اكر مطلبى را بر اعليحضرت همايون مشتبه كرده باشند چگونه رفع اشتباه كنيم محض پيشرفت مقاصدشان دعاگويانرا بدخواه دولت و شخص همايونى قلم داده خاطر مبارك را مشوّش نموده‌اند تا اگر مفاسد اعمالشان را عرض كنيم مقبول نيفتد .\r\nبه خداوند متعال و رسول اكرم و امير المؤمنين ( ع ) و صدّيقهء طاهره و امام زمان عجل اللّه فرجه قسم دعاگويان اعليحضرت را دوست داريم صحت و بقاى وجود مبارك را روز و شب از خداوند تعالى ميخواهيم پادشاه رؤف مهربان بىطمع باگذشت را چرا نخواهيم راحت و آسايش ماها از دولت\r\n\r\n","description":"","footnote":"","page_name":" 338 ","page_number":68},
  {"content":"\r\n\r\nاعليحضرت است مقاصد دعاگويان در زمان همايونى صورت خواهد گرفت چنين پادشاهى را ممكن است دوست نداشته باشيم حاشا ماها طالب دنيا باشيم يا آخرت غرضمان رياست باشد و جلب نفع يا خدمت بشرع منحصر در اين دولت است حال علمائى را كه در ممالك خارجه هستند ميدانيم ايران وطن و محل انجام مقاصد دعاگويان است بايد در ترقى ايران و نجات آن از خطرات جاهد باشيم ممكن نيست بد اين دولت را بخواهيم عقل حكم نميكند كه دعاگويان با اين خطرات ساكت و اضمحلال دولت را طالب باشيم نميگذارند اعليحضرت بر حال مملكت و خرابى و خطرات آن و پريشانى رعيت و ظلم ظلمه از حكام و غيرهم و قضاياى ناگوار واقعه مطلع شوند متصل عرض ميكنند مملكت آباد و منظم و دور از خطر رعيت راحت و آسوده بدعاگوئى مشغول و قضيهء ناگوارى واقع نشده و نميشود .\r\nاعليحضرتا مملكت خراب رعيت پريشان و گداست تعدى حكام و مأمورين بر مال و عرض و جان رعيت دراز ظلم حكام و مأمورين اندازه ندارد از مال رعيت هرقدر ميلشان اقتضا كند مىبرند قوهء غضب و شهوتشان بهرچه ميل و حكم كند از زدن و كشتن و ناقص كردن اطاعت ميكنند اين عمارت و مبلها و وجوهات و املاك در اندك زمان از كجا تحصيل شده تمام مال رعيت بيچاره است اين ثروت همان فقراى بىمكنت‌اند كه اعليحضرت بر حالشان مطلعيد در اندك زمان از مال رعيت صاحب مكنت و ثروت شدند پارسال دخترهاى قوچانى را در عوض سه رى گندم ماليات كه نداشتند بدهند گرفته بتركمانها و ارامنهء عشق‌آباد به قيمت گزاف فروختند ده هزار رعيت قوچانى از ظلم به خاك روس فرار كردند هزارها رعيت ايران از ظلم حكام و مأمورين بممالك خارجه هجرت كرده بحمالى و فعله‌گى گذران ميكنند و در ذلت و خوارى ميميرند بيان حال اين مردم را از ظلم ظلمه به اين مختصر عريضه ممكن نيست تمام اين قضايا را از اعليحضرت مخفى ميكنند و نميگذارند اعليحضرت مطلع شده در مقام چاره برآيد حالت حاليهء اين مملكت اگر اصلاح نشود عنقريب اين مملكت جزء ممالك خارجه خواهد شد البته اعليحضرت راضى نميشوند در تواريخ نوشته شود در عهد همايونى ايران بباد رفت اسلام ضعيف و مسلمين ذليل شدند .\r\nاعليحضرت تا تمام اين مفاسد را مجلس عدالت يعنى انجمنى مركب از تمام اصناف مردم كه در آن انجمن بداد عامهء مردم برسند شاه و گدا در آن مساوى باشند فوايد اين مجلس را اعليحضرت همايونى بهتر از همه ميدانند\r\n\r\n","description":"","footnote":"","page_name":" 339 ","page_number":69},
  {"content":"\r\n\r\nمجلس اگر باشد اين ظلمها رفع خواهد شد خرابيها آباد خواهد شد خارجه طمع به مملكت نخواهد كرد سيستان و بلوچستانرا انگليس نخواهد برد فلان محل را روس نخواهد برد عثمانى تعدى بايران نميتواند بكند وضع نان و گوشت كه قوت غالب مردم است و مايه الحيوة خلقند بسيار مغشوش و بد است بيشتر مردم از اين دو محروم‌اند اعليحضرت همايونى اقدام به اصلاح اين دو فرمودند بعض خيرخواهان حاضر شدند افسوس آنها كه روزى مبلغ گزاف از خباز و قصاب ميگيرند نميگذارند اين مقصود حاصل و مردم آسوده شوند .\r\nحال سرباز كه حافظ دولت و ملت‌اند بر اعليحضرت مخفى است جزئى جيره و مواجب را هم به آنها نميدهند پيشتر بعمله‌گى و فعله‌گى قوتى تحصيل ميكردند آن را هم غدغن نمودند همه روزه جمعى از آنها از گرسنگى ميميرند براى دولت نقصى از اين بالاتر تصور نميشود .\r\nدر زاويهء حضرت عبد العظيم ( ع ) سى روز باكمال سختى گذرانيديم تا دستخط همايونى در تأسيس مجلس مقصود صادر شد شكرها بجاآورديم و بشكرانهء مرحمت چراغانى كرده جشن بزرگى گرفته شد بانتظار انجام مضمون دستخط مبارك روز ميگذرانيم اثرى ظاهر نشد همه را بطفره گذرانيده بلكه صريحا ميگويند اين كار نخواهد شد و تأسيس مجلس منافى سلطنت است نميدانند سلطنت صحيح بىزوال با بودن مجلس است بىمجلس سلطنت بىمعنى و در معرض زوال است .\r\nاعليحضرتا - سى كرور نفوس را كه اولاد پادشاه‌اند اسير استبداد يك نفر نفرمائيد براى خاطر يكنفر مستبد چشم از سى كرور فرزندان خود نپوشيد مطلب زياد است فعلا بيش از اين مصدع نميشوم مستدعيم اين عريضه را بدقت ملاحظه بفرمائيد و پيش از انقطاع راه چارهء فرموده تا مملكت از دست نرفته و يكمشت رعيت بيچاره كه بمنزله فرزندان اعليحضرتند اسير و ذليل خارجه نشوند . الامر الاعلى مطاع\r\n( محمد بن صادق الحسينى الطباطبائى )\r\nعريضهء مذكور را كه آقاى طباطبائى نوشتند احدى يافت نشد كه آن را برساند چه عين الدوله طرق را بر روى آقايان بسته بود ليكن حاج غفار خان قوام ديوان كه از دوستان آقاى طباطبائى است و در راه مشروطيت زحماتى كشيده متقبل شد كه بمعتمد الحرم برساند بلكه او بشاه بدهد چه معتمد الحرم از سادات محترم و رئيس خواجه‌سرايان و شخص متديّنى است بالجملة حاجى غفار خان عريضه را برد نزد معتمد الحرم و گفت آقاى طباطبائى فرموده‌اند كه چون شما از سلسلهء جليلهء سادات صحيح النسب ميباشيد\r\n\r\n","description":"","footnote":"","page_name":" 340 ","page_number":70},
  {"content":"\r\n\r\nلذا خواهشمندم محض استرضاى صاحب شريعت اين پاكت را بشاه برسانيد معتمد الحرم نخست قدرى تشدد و نكول از رسانيدن نمود و گفت پسرهء فضول ميخواهى بدهم سرت را ببرند تو را چه‌كار به اين امور و اين فضوليها و جسارتها برو عقب كارت و متشكر باش كه ندادم سرت را ببرند حاج غفار خان گفت من دخيل هيچ كار نميباشم و در اين پاكت نميدانم چه نوشته‌اند خير است يا شرّ ربطى به من ندارد من از ارادت كيشان آقاى طباطبائى ميباشم بعد از مدتى به من فرمودند اين پاكت را ببر و بده بجناب معتمد الحرم منهم اطاعت مجتهد و رئيس اسلام را نمودم چه اطاعت اوامر او را فرض ميدانم و به تكليف خود عمل و تبليغ رسالت نمودم حالا هم هرچه بفرمائيد بايشان عرض ميكنم اين را گفته و مراجعت كرد ( بر خوانندهء تاريخ واضح باشد كه در اين تاريخ يك كلمه اغراق و خلاف واقع ننوشتم و اگر هم چيزى به نظر اغراق آيد نه من اغراق نوشتم بلكه به نظر خواننده اغراق خواهد آمد و مندرجات اين تاريخ سابق در كوكب درّى نشر يافت و هنوز هم اشخاصى كه اين وقايع را ديده‌اند حاضرند مثلا نوشتم معتمد الحرم گفت ميخواهى بدهم سرت را ببرند از اين قرار استشمام رايحهء اغراق ميآيد ولى خواننده تاريخ اگر زمان قبل را به نظر آورد و يا آنكه حاج غفار خان را ملاقات كند و از او كه شخص راست‌گوئى است استفسار نمايد هرآينه صدق واقعه را تصديق خواهد كرد .\r\nدر پنج سال قبل معتمد الحرم قادر بود كه يك عده جماعتى را بقتل برساند و احدى جرئت مخالفت و اعتراض را نداشته باشد معتمد الحرم كه سهل است پست‌تر از او اگر اراده ميكرد يك ايل و يا اهل يك ده را بكشتن بدهد هرآينه قادر بود در اين مقام نگارنده يك تلگراف را استشهاد مياورم ديگر خواننده ميداند آدم كشتن و مال رعيت را بغارت دادن كار يك فراشى بوده است و نيز خواهد تصديق كرد كه معتمد الحرم در ادارهء دولت يك سيد عادل و نجيب و صحيح العمل و خداترس بود كه حاج غفار خان را نكشت و بكشتن هم نداد و پاكت آقاى طباطبائى را رسانيد در اين تاريخ زمان كه سنه 1324 هجرى است اگر نوكرهاى ديوان را از صدر اعظم گرفته تا ادنى فراش تقسيم بسى كنيم يعنى صدر اعظم و شخص اول دولت را نمرهء يك بدهيم و آخر فراش را كه ديگر بعد از او صفر است نمره سى بدهيم ميرزا حسينخان صديق الممالك آشتيانى نمرهء 25 واقع مىشود و اين شخص مزبور خود را در عداد نوكرهاى شعاع السلطنه پسر شاه داخل نمود و رفت بفارس و يك سال حكومت دشتى دشتستان و برازجان با او بود پس از آنكه صداى فارسيها و تظلم آنان بلند شد شعاع السلطنه معزول و علاء الدوله بعنوان حكومت فارس روانه شيراز شد صديق الممالك در حكومتش باقى بود علاء الدوله او را معزول و در شيراز او را مأخوذ داشت آقاى طباطبائى تلگرافى در استخلاص صديق الممالك بعلاء الدوله مخابره فرمود جوابى كه از طرف علاء الدوله مخابره شده است در اينمقام درج ميكنيم آنوقت خوانندهء تاريخ ميداند كه پايهء ظلم و ستم بچه حد است و حال آنكه امروز از ده سال قبل ظلم به ده درجه كمتر شده است صورت تلگراف از اين قرار است :\r\nشيراز جواب نمره 42 تاريخ 1324\r\nخدمت ذيسعادت جناب مستطاب شريعتمدار حجة الاسلام آقاى آقا سيد محمد مجتهد دامت افاضاته - تلگراف مبارك را در مسئلهء صديق الممالك\r\n\r\n","description":"","footnote":"","page_name":" 341 ","page_number":71},
  {"content":"\r\n\r\nدر چند روز قبل زيارت نمود مشغول اصلاح كار او شده اما اين آدم كارى نكرده است كه بتوان اصلاح كرد هفتاد نفر را بدون جهت كشته است كه وارث آنها در اينجا آه و ناله دارند و دادخواهى مينمايند مردم با او خونى شده درصدد تلف او بودند بيست و دو هزار تومان باقى او بود گفتم برود طهران حسابش را بدهد همين دو روزه حركت خواهد كرد در انجام فرمايشات حاضرم .\r\n( علاء الدوله )\r\nحالا خوانندهء تاريخ خواهد دانست كه چه ميگذشته است بر اهالى زمان استبداد در صورتى كه نمره 25 در يكسال حكومت هفتاد نفر رعيّت بيچارهء رنجبر را بكشد پس معتمد الحرم كه نمرهء ( 20 ) واقع است ميتوانست حاج غفار خان را سر ببرد و طورى هم نشود ) .\r\nبارى حاج غفار خان هنوز از در خارج نشده كه او را برگردانيدند بيچاره رنك از رويش پريده ( آيسا من الحيوة عازما على الموت ) در مقابل معتمد الحرم ايستاد و منتظر كه آيا كدام يك از نوكرهايش باعدام او مبادرت نمايد معتمد الحرم گفت به آقاى طباطبائى بگو من عريضهء شما را بشاه ميرسانم ليكن متوقع و منتظر جواب مباشيد اگر اعليحضرت جوابرا صادر فرمودند كه خودم ميفرستم و الّا ديگر مطالبهء جواب نميكنم چه عين الدوله غدغن كرده است كه عرايض را مطلقا بشاه ندهم مشار اليه همين‌طور جواب آورد و ليكن پس از سه روز جوابى از طرف اعليحضرت رسيد به اين مضمون :\r\nجناب آقا سيد محمد مجتهد عرايض شما را خوانديم سفارش باتابك ميكنيم كه مقاصد شما را انجام دهد ليكن شما هم در وظيفهء خود كوتاهى نكنيد و بدعاگوئى مشغول باشيد البته اشرار و الواد را بموعظه و نصيحت ساكت نمائيد هيجان و فتنه را خاموش كنيد و راضى نشويد كه غضب و قهر ما عموم را شامل گردد .\r\nآقايان ملتفت شدند كه اين جواب از طرف اتابك بوده و اعليحضرت شاه را از اين جواب اطلاعى نيست لذا در مقام چاره برآمدند .\r\nعين الدوله هريك از ارباب حل و عقد را ديده كه اسبابى فراهم آورند آقايانرا علنا و به حالت اجماع ببرند بخانهء او چند مجلس در اين باب منعقد گرديد تا آنكه يك روز در خانهء آقاى بهبهانى مجلسى تشكيل يافت آقاى بهبهانى فرمود من چنين صلاح ميدانم كه به حالت اجماع برويم بخانهء عين الدوله و از او جدا مطالبهء عدالتخانه را بنمائيم امر از دو شق خارج نيست يا قبول مىكند و عدالتخانه را برپا مىكند و يا نكول و جواب ميدهد اگر قبول كرد فبها المطلوب و الّا باز ميرويم بزاويهء مقدسه اكثر از حضار رأى آقا را پسنديده نزديك بود به همين قسم رفتار كنند كه آقاى ميرزا ابو القاسم طباطبائى گفت اين رأى صحيح نيست و سخيف است چه اگر قبول كرد و گفت مشغول نوشتن نظامنامهء عدالتخانه ميباشم شما ديگر حقى و ايرادى بر او نداريد و اين لا اقل دو سال وقت لازم دارد چه اولا ترجمه قانون عثمانى و به امضاء علماء و دانايان رسانيدن كاريست مشكل و ثانيا چند سال وقت لازم دارد و در اين مدت آنچه بخواهند ميكنند ( اليوم كه مشغول نوشتن و طبع اين تاريخ ميباشم پنج سال يا\r\n\r\n","description":"","footnote":"","page_name":" 342 ","page_number":72},
  {"content":"\r\n\r\nكمتر از آن وقت فرمايش آقازادهء طباطبائى ميگذرد با آنكه خونها براى اين كلمه ريخت و خسارات بر اهل ايران وارد آمده هنوز عدالتخانه بوجود نيامده است يعنى مردم ثمرهء عدالت را نديده‌اند و قانون و مجرى عدل ظاهر نشده است ) و اگر شق ديگر را بگيريم كه نكول كرد آنوقت برگرديد به حالت اوليه بر فرض كه شما در مقابل او ايستادگى كرديد آخرش مثل امروز خواهد شد آقاى بهبهانى گفت اگر قبول كرد و گفت دو سال وقت لازم دارد آنوقت سند و نوشتهء از او ميگيريم كه پس از انقضاء موعد بوعده وفا كند آقازادهء طباطبائى فرموده بر فرض سند و نوشته داد عمل بنوشتهء خود نميكند سند عين الدوله معتبرتر از دستخط شاه نيست كه سه ماه قبل دستخط بشما دادند و امروز اجراء نميدارند و بطفره ميگذرانند همين عذرى كه امروز مياورد در عدم اجراء دستخط شاه آن روز هم در مقام سند و نوشتهء خود مياورد ديگر آنكه شايد عين الدوله در دو سال ديگر بر اين مسند صدارت متمكّن نباشد و كسى ديگر صدر اعظم باشد البته خواهد گفت عمل صدر اعظم سابق ربطى به من ندارد چنانچه اين شيوه مرسوم مسندهاى ايرانست آقاى بهبهانى فرمود پس لا رأى لمن لا يطاع من ديگر حرفى ندارم آنچه صلاح ميدانيد عمل كنيد آقا شيخ محمد رضا كاشانى گفت خوب است تفأل بكلام اللّه و استخاره به قرآن كنيم رأى او را پسنديده قرآن آوردند آقاى طباطبائى گرفته و تفأل به قرآن زده اين آيهء مباركه در اول صفحه آمد :\r\nبسم اللّه الرحمن الرحيم -   يا أَيُّهَا الَّذِينَ آمَنُوا لا تَتَّخِذُوا عَدُوِّي وَ عَدُوَّكُمْ أَوْلِياءَ تُلْقُونَ إِلَيْهِمْ بِالْمَوَدَّةِ وَ قَدْ كَفَرُوا بِما جاءَكُمْ مِنَ الْحَقِّ يُخْرِجُونَ الرَّسُولَ وَ إِيَّاكُمْ أَنْ تُؤْمِنُوا بِاللَّهِ رَبِّكُمْ إِنْ كُنْتُمْ خَرَجْتُمْ جِهاداً فِي سَبِيلِي وَ ابْتِغاءَ مَرْضاتِي تُسِرُّونَ إِلَيْهِمْ بِالْمَوَدَّةِ وَ أَنَا أَعْلَمُ بِما أَخْفَيْتُمْ وَ ما أَعْلَنْتُمْ وَ مَنْ يَفْعَلْهُ مِنْكُمْ فَقَدْ ضَلَّ سَواءَ السَّبِيلِ .  \r\nيعنى اى آنكسانيكه گرويده‌ايد به خدا و رسول فرانگيريد دشمنان من و دشمنان خود را دوستان و با ايشان طرح مصاحبت ميفكنيد القاء ميكنيد و ميفرستيد بسوى ايشان دوستى را بسبب مكاتبه در حالتى كه كافرند و تصديق نكرده‌اند به آنچه آمده است بشما از سخن درست و راست و كار درست و درحالتى كه بيرون ميكنند پيغمبر را از مكه و شما را نيز بسبب آنكه ميگرويد بخدائيكه پروردگار شماست يعنى ايشان بسبب ايمان شما شما را از ديار خود بيرون ميكنند پس ايشانرا دوست نگيريد و با ايشان مودت نكنيد اگر هستيد شما كه بيرون آمده‌ايد از وطنهاى خود به جهت جهاد و قتال در راه من و براى طلب خشنودى من و به پنهانى ميفرستيد بسوى ايشان دوستى را بسبب كتابت يا سخنان سرى و محرمانه بايشان ميفرستيد بسبب دوستى و من داناترم از شما به آنچه پنهان ميكنيد از مودت اعداء و آنچه ظاهر ميسازيد از اعتذار و هركه نكند اين كار را كه القاء خير است بايشان از شما پس بدرستيكه گم كرده راه راست را و خطا نموده طريق حق و صواب را .\r\n إِنْ يَثْقَفُوكُمْ يَكُونُوا لَكُمْ أَعْداءً وَ يَبْسُطُوا إِلَيْكُمْ أَيْدِيَهُمْ وَ أَلْسِنَتَهُمْ بِالسُّوءِ وَ وَدُّوا لَوْ تَكْفُرُونَ  يعنى اگر بيابند شما را كفار يعنى بر شما قادر شوند و ظفر يابند ميباشند مرشما را دشمنان و بگشايند بسوى شما دستهاى خود را و زبانهاى خود را ببدى يعنى بزدن و كشتن و دشنام دادن و دوست دارند كه شما\r\n\r\n","description":"","footnote":"","page_name":" 343 ","page_number":73},
  {"content":"\r\n\r\nكافر شويد چنان كه ايشان هستند و از دين خود برگرديد و چون حال ايشان با شما به اين طريق است پس مودت نمودن و مناصحه كردن با امثال ايشان خطاى عظيم است از شما .\r\nمناسبت اين آيهء مباركه با حال حاليهء آقايان و مراودت مخفيانه با عين الدوله به حدى واضح و آشكار است كه از حد تحرير خارج است .\r\nاشخاصيكه معاصر ما ميباشند ميدانند چه مينويسم بالجمله حضرات آقايان از رفتن به منزل عين الدوله به حالت اجماع و آشكار منصرف شدند ولى اكثر از اجزاء مراوده مخفيانه داشتند آقاى بهبهانى نيز يكشب در ساعت پنج و شش رفت منزل عين الدوله و صبح خبر ملاقات ايشان منتشر گرديد ليكن عين الدوله در ترويج از موافقين خود كوتاهى و دريغ نداشت و توسطهاى آنانرا به خوبى ميپذيرفت در اين ايام واقعهء پسرهاى منتخب الممالك اتفاق افتاد كه مختصر آن از اينقرار است كه منتخب الممالك مازندرانى با حاج شيخ فضل اللّه سمت خويشاوندى را داشت يك روز شيخ مزبور به خيال افتاد كه خدمتى از براى پسرهاى منتخب الممالك از عين الدوله خواهش نمايد لذا آن دو پسر را كه قابل اشارهء حسى بودند با خود برد نزد عين الدوله چون ملاحت و صباحت آن دو جوان شانزده و هفده ساله را حس نمود تمناى شيخ را به خوبى تلقى نمود و آن دو پسر را در عداد پيشخدمتهاى خود داخل نمود پس از مراجعت شيخ امير بهادر وزير دربار بر عين الدوله وارد گرديد عين الدوله به او گفت برفيقت امين السلطان بنويس آن كسى كه تو دولت را از او ميترسانيدى و از ترس او از صدارت استعفاء دادى امروز از براى من اين گونه خدماترا مينمايد ( سابقا شغل جاكشى در ايران از اقبح اعمال و اشغال بود و آن بردن زنى و يا جوان امردى است براى يكى از اعيان ) .\r\nاز اين قرار معلوم مىشود صدر اعظم ايران چندان عقيدهء بشيخ نداشت مجملا پسرهاى منتخب الممالك در آن روز جز بردن يكى دو غليان براى حضرت صدارت پناهى ديگر قبول زحمتى ننمودند شب را كه به خانه خويش مراجعت كردند و پدرشان كه مطلع بر اين منصب و شغل جديد شد كه در آن روز باعث افتخار بود و اكثر اعيان و شاهزادگان مايل به اين شغل بودند متغيّر گرديد روز بعد يا چند روز ديگر دو فرزند دلبند خود را برداشته از طهران فرار كرد عين الدوله پس از اطلاع بر فرار آنها بگمانش اين واقعه از روى استهزاء بوده و شيخ خيال تضييع او را داشته لذا در فكر تلافى بود و حال آنكه اگر مملكت آذربايجان را برده بودند حضرت و الا در مقام تلافى و تكدر خاطر خود برنميآمد و اگر پسرش شمس الملك را برده بودند اين اندازه محزون نميشد و نيز اين فرار منتخب الممالك و اظهار غيرتش براى جنبه ايلياتى اوست و الا اگر يكى ديگر از اعيان و شاهزادگان بود نهايت رضايت‌مندى را داشت بلكه دو روز بعد يا وزير تجارت ميشد و يا حاكم كرمان و نيز پاداش خدمت شيخ را هم از بين برد چه هركس ديگر اين خدمت را براى صدر اعظم ايران مينمود نيز حكومت يك مملكتى را به او ميدادند چنانچه براى امين السلطان هركس يك زن و يا جوان امردى بردى حاكم شهرى و يا وزير بر مسندى شدى بارى خيال انتقام در كله صدر اعظم ايران بود تا آنكه در يك روز حاج ملا حسين شريعتمدار مازندرانى كه از اجزاء و بستگان شيخ بود وارد شد بر عين الدوله درحالتيكه صدر اعظم ايران با يكى از اجزاء سفارتخانه‌ها\r\n\r\n","description":"","footnote":"","page_name":" 344 ","page_number":74},
  {"content":"\r\n\r\nخلوت داشت حجاب و خدام در مقام منع مشار اليه برآمدند كه ورود بر حضرت و الا غدغن است آخوند لوس شده و اعتنائى به اين منع نكرده و بر عين الدوله وارد شد حضرت و الا از اين عمل آخوند متغيّر شده از سابق هم خيال انتقام و خفتى به اين آقاى آخوند داشت فلذا حكم داد او را با پشت‌گردنى و كتك مفصلى خارج نمودند ليكن چون ديد يكنفر از دوستانش كم و بر عدهء مخالفينش افزوده خواهد گرديد لذا در مقام عذرخواهى برآمد پولى « 1 » براى حاج آخوند فرستاد و با حاج شيخ فضل اللّه على الظاهر صلح نمود يعنى حكومت بيرجند و قاينات را داد بشوكت الملك كه واسطهء او حاج شيخ فضل اللّه بود و ضمنا سى هزار تومان بكيسهء شيخ و اجزاى او داخل گرديد .\r\nاز طرف ديگر در مقام جلب شاهزادهء شعاع السلطنه پسر شاه برآمد و مدتى او را بتغيير ولايتعهد نويد داد .\r\nآقايان حجج الاسلام قرار گذاردند كه هر شب مسجد و جماعت را داشته باشند آقاى بهبهانى شبهاى جمعه را در مسجد سرپولك منبر رفت موعظه شروع و بناى بيدارى مردم تجديد گرديد مردم باز به خيال بلوا و شورش به لباس جهاد افتادند كه مدافعه و احقاق حق قسمى از جهاد است عين الدوله در پشت دروازهء شهر تشكيل اردوى مفصلى داده و حكم كرد اگر آقايان شورش كردند سرباز و سوار بريزند به شهر و اموال مردم را غارت كنند در يك شب دوشنبه آقاى طباطبائى رفت بالاى منبر و فرمود از گوشه و كنار مىشنوم كه ميگويند ملاها خيال جهاد دارند اين شايعه دروغ و خلاف واقع است ما نه جنگى داريم و نه نزاعى ما حقوق خود را بتوسط قرآن و دعا مطالبه ميكنيم پادشاه ما مسلمانست با پادشاه مسلمان جهاد متصور نيست و ليكن از شما مردم طهران خواهش و استدعا ميكنيم چندى صبر و تأمل كنيد تا ما يكدفعهء ديگر عريضه بشاه عرض كنيم و اتمام حجت نمائيم بلكه مظلوميت خود را باهل عالم برسانيم و فرمود خيال نكنيد ما پولى گرفته باشيم قرآن را از بغل درآورد و قسم ياد فرمود كه ماها پول نگرفته و ساكت نخواهيم شد حاضريم كه خود و اولاد خود را در تحصيل آزادى ملت و نجات وطن فدا كنيم تا عدالتخانه تشكيل و تأسيس نيابد آرام نخواهيم نشست مقصود من و آقاى بهبهانى اين است كه تا ممكن باشد خون مسلمان ريخته نشود و مال مردم بتاراج نرود مستمعين عرض كردند فرمايشات حضرتعالى صحيح و مطاع است احدى نسبت بد و سوءظنى بساحت مقدست نداده مقصود ما اين است كه چنان كه ما در فرمايشات شما آقايان حاضر و مطيعيم آقايان هم در خيال ما باشند كه ما از دست رفته و ديگر تاب و توان در ما نيست و قوهء تحمل ظلم را نداريم .\r\nاين مختصر موعظهء آقاى طباطبائى هم مردم را بيدار و هم جلوگيرى از بلواى بزرگى نمود كه در فرداى آنشب مطمح نظر وطن‌دوستان بود آقاى بهبهانى هم جلوگيرى فرمود از فتنهء كه مقدمات آن از دو طرف ديده شده بود عين الدوله ديد كه اجتماع شبها در مساجد به زودى مردم را بيدار خواهد نمود لذا غدغن كرد كه ساعت سه از شب گذشته احدى در كوچه و خيابان نگذرد و اگر كسى را در ساعت سه از\r\n\r\n\r\n","description":"","footnote":"\r\n( 1 ) - اين ايام كه زمان طبع اين جزوات است از جناب حاج شريعتمدار استعلام نموده مذكور ساخت صد تومان با يك عبا برايم فرستاد عبا را قبول كرده و صد تومان را به او رد نمودم .\r\n","page_name":" 345 ","page_number":75},
  {"content":"\r\n\r\nشب گذشته ميديدند او را مأخوذ و بنظميه ميبردند و اين حكم دربارهء همه‌كس مجرى بود هركس را كه ميديدند چه از ارباب عمايم و چه از تجار و چه از كسبه ميگرفتند در اوايل به حدى اين غدغن سحت شد كه اجزاء نظميه منتظر ساعت سه نميشدند و در ساعت دو از شب گذشته شروع بگرفتن ميشد تا ساعت سه ديگر احدى را ابقاء نكرده مساجد آقايان در شب موقوف گرديد مراودهء شبانه ممنوع شد يك عدهء از سوار و شب‌گرد در كوچه و بازار و خيابان گردش ميكردند در يكى از ليالى متجاوز از صد نفر تجار و مردمان محترم را كه از بازار و يا منازل دوستان بخانه‌هاى خود مراجعت مينمودند گرفته و بادارهء نظميه بردند صبح آنشب اعظم السلطنه وزير نظميه ( سابق بر اين وزارت اختصاص بوزراء هشت‌گانه نداشت هريك از رؤساء ادارات را وزير ميگفتند ) آنانرا احضار نمود كه چرا با اين غدغن اكيد از منازل خود بيرون آمديد بيچاره‌ها جواب دادند كه دولت غدغن كرده است در ساعت سه از شب گذشته كسى در كوچه راه نرود لكن ماها را در ساعت دو از شب گذشته بلكه كمتر از شب گذشته بود كه گرفتند وزير نظميه جواب داد ديشب شيپورچى اشتباها شيپور را كشيده فلذا مرخصيد هرجا ميخواهيد برويد كسى را با شما كارى نيست مأخوذين اظهار داشتند وقتى كه ما را مأخوذ داشتند كيسه و بغل ما را خالى كردند ساعت و اسباب و پول ما را از ما گرفتند بفرمائيد آنها را بما رد نمايند اعظم السلطنه وزير نظميه متغيّر شده گفت حالا نوكر ديوان را متهم مينمائيد رو كرد باجزاء نظميه و گفت اين اشرار را گرفته ببريد بمحبس در زندان بمانند بعضى را كه چيزى اظهار نكرده بودند مرخص كرد اما پس از شفاعت و گرفتن يك تومان جريمه .\r\nاين حكم سمت رسميت را حاصل نموده شبهاى ديگر هركس را كه ميگرفتند على الرسم يك تومان و دهشاهى از او ميگرفتند كه يك تومان براى رئيس نظميه و دهشاهى براى خود گيرنده و تا صبح هم آن بيچاره را نگاه ميداشتند اگر تعارفات معتدّبه به آن گيرنده ميداد بعلاوهء مرسومى كه او را رها ميكردند و الا تا صبح او را نگاهداشته و در روز على الرسم و الحكم همان يكتومان و دهشاهى را از او ميگرفتند و اگر كسى فقير و گدا و بىچيز بود در عوض جريمه او را چوب زده و يا در محبس او را نگاه داشته تا مريض و يا تلف ميشد و لا اقل در محبس تنك و تاريك با آن وضع زندان بسر ميبرد .\r\n\r\nزندان\r\nزندان عبارتست از اطاق تاريك مرطوبى كثيف كه در آن جز كنده براى پا و زنجير براى گردن و پشه و كيك و شپش و صاص براى اذيت ديگر هيچ پيدا نميشود در بيست و چهار ساعت شبانه روز پنج سير نان خشك بهريك ميدهند آب خيلى بندرت و كم ميدهند بملاحظهء آنكه زياد محتاج به ادرار نگردد .\r\nدر اواخر زمان ناصر الدين شاه يك زندانبان عاقلى پيدا شد كه دو چيز براى حبسيها راه انداخت يكى كسب و ديگرى نذر . اما كسب عبارتست از درست كردن گلوشور غليان و افراز و رشتهء شتر و قاطر كه هريك نفر ميتوانست در بيست و چهار ساعت كارى بكند كه صد دينار عايدى او گردد و اما نذر عبارت بود از خيراتى كه مردم دربارهء زندانيها ميكردند .\r\nبهرجهت روزى يك ديزى صد دينارى و يا قدرى سيرابى بهريك ميرسانيدند و اين عمل خير\r\n\r\n","description":"","footnote":"","page_name":" 346 ","page_number":76},
  {"content":"\r\n\r\nهنوز در زندان جاريست اگر زندانبان باانصاف باشد . بارى اين حكم اعظم السلطنه جارى بود و شايد يكنفر كه استطاعت داشت و بعلاوهء يك تومان و دهشاهى كه تعارف ميداد و خود را مستخلص مينمود در كوچهء ديگر گرفتار دستهء ديگر ميشد و كرارا اتفاق افتاد كه يكنفر گير چند نفر ميافتاد از آن جمله خود نگارنده در يك شب به سه دسته برخورده و پنج تومان متضرر شدم كه سه تومان به دو دسته و پانزده قران هم بيك نفر دادم كه همراهم آمد و درب خانه گرفت و در بين راه به چند نفر سوار شب‌گرد برخوردم ولى همان پليس كه همراهم بود گفت من مأمورم كه اين شخص محترم را بخانه‌اش برسانم و اگر پول همراه بود و پليس پول را گرفته بود البته اين دسته سوار يا مرا مأخوذ ميداشتند و يا مرسومى را ميگرفتند . بارى كار به جائى رسيد كه اگر در شب كسى عقب طبيب ميرفت او را ميگرفتند و شايد تا صبح مريض مرده بود بدون دوا و طبيب و يا اگر زنى را درد مخاض و زائيدن ميگرفت و پى قابله ميرفتند تا صبح زن و طفل تلف ميشدند بسيارى از مرضى و عدهء از زنهاى حامله و اطفال بىگناه شهيد راه استبداد و اين حكم عين الدوله شدند كار به جائى كشيد كه در دو ساعت از شب گذشته احدى از خانهء خود خارج نميشد مساجد تعطيل دكاكين زود بسته ميشد به اين جهت دخل اجزاى نظميه كم شد تدبيرى كردند كه باز دخل بجاى خود آيد و آن از راه آب بود باين‌طور كه چون در طهران تعيّش مردم از آب جاريست و آب هم كمياب و عزيز الوجود لذا در شب آب را مىانداختند بخانه‌هاى مردم مردم هم يا براى جلب آب و يا براى بستن راه آب كه بخانه‌ها خرابى وارد نياورد از خانهء خود بيرون ميآمدند و فورا گرفتار ميشدند و چند شبى هم از اين راه بر مردم سخت گرفتند .\r\nيك شب بندهء نگارنده گرفتار اين ظلم شدم و ليكن آخرش بخير گذشت و تفصيل آن از اين قرار است كه در يك شب از خانه خارج شدم براى بستن راه آب يك دفعه صدائى بلند شد كه اگر از جاى خود حركت كردى گلوله را منتظر باش و تفنگ را به طرف من دراز كرد نگارنده گفت آسوده باش از طرف من ممانعت و فرارى نيست ايستاده‌ام تا بيائى و در جاى خود ايستادم آن گوينده پيش‌آمد او را دوست ديدم پس از سلام عليكم گفتم رفيق اگرچه قزاق و نوكر دولتى ولى با اينكه از اجزاى انجمن مخفى ميباشى خوب بود اين شغل پست را متقبل نميشدى جوابداد اين شغل را براى اين قبول كردم كه خدمت كنم برفقاى خود چنانچه الان بشما خدمت ميكنم گفتم چه خدمت گفت امشب مأمور شديم مجد الاسلام كرمانى را مأخوذ داريم « 1 » اگرچه مجد الاسلام از اجراى انجمن مخفى نيست ولى از قرارى\r\n\r\n\r\n","description":"","footnote":"\r\n( 1 ) مجد الاسلام كرمانى مدير روزنامهء نداى وطن اسمش شيخ احمد است پسر آقا يوسف از خانوادهء خاندانقلى بيك افشار اروميهء كه بدست نادر شاه كشته شد در كرمان املاك بسيار داشت كه پس از قتل خاندانقلى بيك خالصهء دولتى گرديد مدرسهء خاندانقلى بيك امروز از مدارس معتبرهء كرمان است مجد الاسلام در حدود 1290 هجرى متولد گرديد مقدمات را در كرمان به خوبى تحصيل نموده در سنه 1309 به اصفهان سفر كرد و پس از چند سال توقف مراجعت نمود بكرمان و زمانى اندك در كرمان توقف نموده پس از تأهل باز مهاجرت نمود باصفهان و در آنجا مشغول تحصيل بود و گاه‌گاهى در وكالت دار الشرع وارد ميشد تا در سال 1322 به حكم ظل السلطان از اصفهان مبعّد و منفى گرديد و بطهران آمد در اوايل ورودش منشى بقيهء حاشيه صفحهء بعد\r\n","page_name":" 347 ","page_number":77},
  {"content":"\r\n\r\nكه معلوم است نسبتى بانجمن دارد به اين جهت خيلى زحمت كشيدم تا خود را بشما رسانيدم و از رفقاى خود جدا گشتم ديگر زياده بر اين فرصت و وقت ندارم نگارنده گفت مجد الاسلام از اعضاى رسمى انجمن نيست ولى من او را دعوت كرده‌ام و قبول دعوت هم كرده است خوب كرديد كه مرا مطلع نموديد گفت اما شما نبايست مطلب را بصراحه و آشكار بمجد الاسلام بگوئيد چه مشار اليه با دبير حضور ( قوام السلطنهء حاليه ) دوست است فورا مطلب را به او ميگويد بالاخره خواهند دانست كه ما او را اطلاع داده‌ايم ولى بطور كنايه و اشاره فردا او را باخبر كنيد كه تهيهء خود را ببيند و شب را در جائى مخفى گردد .\r\n\r\n\r\n","description":"","footnote":"\r\n- بقيهء از صفحهء قبل\r\nدر ادارهء روزنامهء ادب و پس از مدتى مدير روزنامهء ادب گرديد در سال 1323 بجهاتى كه در تاريخ مذكور است بكلاتش فرستادند در سال 1324 مراجعت نمود بطهران در زمان استبداد صغير مردود الطرفين بود تا آنكه در سنهء 1326 سفرى باصفهان كرد و در محال بختيارى كارها كرد زمان مراجعتش بطهران كه برحسب احضار سعد الدوله وزير امور خارجه بود مقارن گرديد با فتح طهران و مقهور شدن محمد على ميرزا در ماه شعبان 1327 به حكم هيئت مديره او را گرفته در باغ شاه با مقصرين پلتيكى محبوس گرديد در ماه مبارك همان سال استنطاق مختصرى از او شد و حكم پنجسال حبس در كلات درباره‌اش صادر گرديد پس از تبديل حكم مجازات او بواسطهء پارهء امور پلتيكى به تبعيد ابدى از طهران و توقف در هر مكانى كه بخواهد جز در طهران در ماه شوال سال 1327 به طرف كرمان حركت كرد پس از چندى توقف در يزد اليوم كه ماه رجب 1329 مىباشد در كرمان مشغول امور عيشيهء خود مىباشد .\r\nمجد الاسلام در روزنامهء ادب و روزنامهء نداى وطن و روزنامهء محاكمات و روزنامهء كشگول و روزنامهء الجمال خدمات بزرگ بمشروطيت كرد اگرچه او را بحسب ظاهر مقصر كردند ولى اگر به نظر دقت و انصاف در حالات مجد الاسلام تأمل شود چندان گناهى نداشت چه دو تقصير بر او وارد آوردند اولا رفتن باصفهان و مأموريت از طرف محمد على ميرزا براى انداختن نفاق بين بختيارى دوم آنكه راپورت‌نويس روسها بود اما تقصير اولى او اولا آنكه چهار نفر به اين مأموريت از طهران خارج و باصفهان وارد شدند يكى ميرزا ابراهيم خان كه امروز در عداد وكلاء مجلس است ديگر شاهزادهء محمد جعفر ميرزا كه امروز در يكى از ادارات دولتى است ديگر صدر الانام كه امروز با نهايت عزت و احترام در طهران زندگى مىكند چه‌شد كه از بين اين چهار نفر كه بيك عزم و بيك خيال و بيك مقصود باصفهان رفتند فقط همان مجد الاسلام مقصر گرديد ثانيا آنكه پس از ورود اين چهار نفر به اصفهان هر چهار نفر را استنطاق نمودند هريك در جواب گفتند ما براى خدمت بملت آمديم چون در بين راه مانع داشتيم فلذا به امير بهادر گفتيم كه ميرويم براى شما خدمت كنيم و پول هم از امير بهادر گرفتيم و ظاهر گرديد كه قصد بدى نداشتند .\r\nو اما تقصير ديگر آنكه مجد الاسلام نه وكيل بود و نه وزير و نه مأمور دولت اين كارى كه بر او عيب گرفتند بهركس رجوع ميكردند بانهايت افتخار ميپذيرفت وانگهى خبرنگارى روزنامه‌نويس چندان اهميتى نداشت چه همان اخبارى كه در روزنامه مينوشت و به تمام عالم ميداد يك روز قبل از انتشار به ديگرى ميداد ديگر آنكه مجد الاسلام خبرنگار يكى از روزنامه‌نگاران روسى بود نه دولت روس و خبرنگار جرايد خارجه امروز در مجلس بملت هم خدمت مىكند مجملا حالات تاريخيهء مجد الاسلام در تاريخ مسطور است و در هر محلى آنچه كرده است نوشته‌ايم در آينده اشخاصيكه باعث گرفتارى مجد الاسلام شدند با علت گرفتارى او خواهد آمد انشاء اللّه .\r\n","page_name":" 348 ","page_number":78},
  {"content":"\r\n\r\nپس از خداحافظى روانه گرديد و رفت نگارنده هم آمدم به خانه روز بعد كه جمعهء ( 23 ) ربيع الثانى 1324 بود انجمن مخفى در خانهء جناب ذو الرياستين كرمانى بعنوان مهمانى تشكيل يافت پس از مذاكرات لازمه مجد الاسلام كرمانى وارد شد به او گفتيم اين روزها خطرى بزرگ متوجه بشما است شبها به خانه نمانيد يا بيائيد منزل نگارنده و يا جائى كه مطمئن باشيد در جواب گفت خودم اطلاع دارم و تا يك اندازه در مقام علاج ميباشم و شبها هم در خانه نميمانم .\r\nقبل از آمدن مجد الاسلام يك مسئله در انجمن مذاكره شد كه ذكر آن خالى از فايدهء تاريخى نيست و آن از اين قرار است .\r\nدر روز جمعهء شانزدهم ربيع الثانى 1324 در انجمن مخفى مذاكره شد كه راپورتى بمركز انجمن رسيده است كه روز قبل در خانهء جناب ذو الرياستين جمعى مجلس و انجمن كرده‌اند مذاكرات مكتوم و مخفى است واردين به آنجا آقا ميرزا محمد گلپايگانى و صدر العلماء شيرازى - وثوق الدوله - آقا سيد محمد رضا شيرازى - آقا ميرزا سيد على شيرازى و يك ساعت بغروب مانده آقا ميرزا آقا اصفهانى كه تازه از اسلامبول آمده است بوده‌اند چون اين راپورت در نظر اهميتى حاصل كرد و ذو الرياستين هم در اين روز حاضر انجمن نبود فلذا قرار گذاردند كه روز بعد را در مدرسهء سپهسالار جديد در اطاق آقا سيد برهان انجمن كنند ذو الرياستين و ساير مؤسسين انجمن را هم اطلاع داده كه البته حاضر شوند لذا روز شنبه 17 در اطاق آقا سيد برهان گرد آمده صورت راپورت سابق قرائت شد .\r\nجناب ذو الرياستين اظهار داشت ورود آقا ميرزا آقا اصفهانى مربوط بمطلب نيست چه او براى ملاقات آقا سيد محمد رضا آمده بود اما سايرين كه در راپورت صورت آنها ثبت است براى امرى لازم آمدند كه عازم بودم ديروز در انجمن آمده مذاكره نمايم و از اعضاى انجمن استمداد و معاونت بجويم و ليكن براى تحقيق همين امر وقت رسيدن بانجمن گذشت تا آنكه در شب خبر رسيد كه انجمن فوق العاده در امروز تشكيل خواهد شد اينك حاضرم كه مطلب را اظهار دارم و آن از اين قرار است .\r\n\r\nتكفير آقاى بهبهانى مظفر الدّين شاه را\r\nاين چند روزه يك امر غير مترقب غريبى اتفاق افتاده است كه يا از سوء اتفاق است و يا از دسايس درباريان خدا كند دروغ باشد و الا تمام زحمات ما و وطن‌دوستان بهدر رفته است بلكه يك احداث نفاقى بد بين مسلمين كه ضررش راجع باسلام خواهد بود شده است .\r\nباندازهء جناب ذو الرياستين مطلب را اهميت داد كه خيال همه را گرفت بالاخره فرمود از قرارى كه شنيده شده است عباسعلى خان شوكت كه منشى سفارت عثمانى است يك استفتائى از آقاى بهبهانى صورت گرفته است كه مدلول آن اين است هرگاه يكى از امراء اسلام وادار كند جمعى از ارامنه را بقتل خليفهء مسلمين و يا آنكه همراهى كند از كفارى كه اقدام بقتل سلطان اسلام كرده‌اند و پناه دهد بچنين اشخاصى حكم او چه خواهد بود .\r\nآقاى بهبهانى نوشته‌اند كه چنين شخصى كافر و مهدور الدم است . حالا اين حكم بدست سفير\r\n\r\n","description":"","footnote":"","page_name":" 349 ","page_number":79},
  {"content":"\r\n\r\nعثمانى رسيده و آن را سند قرار داده و بهانه كرده است كه مظفر الدين شاه اعانت كرده است از اشخاصى كه اقدام بر قتل اعليحضرت سلطان عبد الحميد كرده‌اند و بمفاد اين حكم مظفر الدين شاه كافر و واجب القتل است .\r\nاين اصل مطلب است كه سه روز قبل از اين حضرات مذكور آمدند كه بايد علاجى كرد حالا چند احتمال مىدهم يكى آنكه اين شايعه اصل نداشته باشد و درباريان خائن بتحريك حاج شيخ فضل اللّه و امام جمعه اين شايعه را جعل كرده‌اند كه قلب اعليحضرت مظفر الدين شاه را از ملت برنجانند و ناسخ دستخط مستدعيات آقايان را صادر و زحمات آقاى طباطبائى و آقاى بهبهانى و ساير آقايان را ضايع كنند .\r\nيكى آنكه شايد ميخواهند به اين بهانه القاء عداوتى ميانه ملت اسلام و ارامنهء ايران اندازند تا اينكه رفته‌رفته اين فتنه بزرگ شود و يك خونريزى ميانه ارامنه و مسلمين راه اندازند چنانچه در اسلامبول و قفقاز اليوم واقع است يا اينكه سفير عثمانى ميخواهد اين مطلب را بهانه كند و از بابعالى بخواهد كه بر عدهء اردوى سرحدى بيفزايد على ايحال اگر شايعه صدق باشد كار خيلى مشكل و بايد اقدام صحيحى كرد . آقا سيد برهان گفت بايد هر قسم باشد اين مسئله را تعقيب كنم اگر بىاصل باشد و چنين استفتائى نشده باشد و همچو جواب هم نوشته نشده باشد خوشا به حال ما بر فرض كه اين مطلب را بسمع اعليحضرت مظفر الدين شاه رسانيده باشند ما ميتوانيم كه خود سفير عثمانى را در حضور اعليحضرت شاه حاضر كنيم تا اين اشاعه را تكذيب كند آنوقت اعليحضرت اغراض اين خائنين را خواهد فهميد و ديگر هيچ اعتماد و اعتبارى باقوال درباريان نخواهد ماند و شخص اعليحضرت از اين خائنان رنجيده خاطر خواهد شد و به طرف ملّت بيشتر مايل خواهد گرديد ليكن اگر چنين حكمى صادر شده باشد بايد فورا صاحب اين حكم را از ميان برداشت تا اين حكم رسميت پيدا نكند و صدور اين حكم معلوم و محقق نگردد .\r\nفيلسوف گفت اين عباسعليخان شوكت از قرارى كه ميگويند خيلى جوان بدقلب بدذاتى است گويا اين جوان عداوت مخصوصى با اين ملت دارد ( شرح بدرفتارى و سوء سلوك اين جوانرا نسبت بمتحصنين سفارتخانهء عثمانى را در موقع خود شرح خواهيم داد ) .\r\nاديب بهبهانى باكمال تحيّر گفت من گمان نميكنم آقاى بهبهانى عالما عامدا چنين حكمى را نوشته باشد بر فرض كه چنين استفتائى شده باشد استفتاء كه حكم قطعى در مادهء شخص معينى نخواهد شد ذو الرياستين گفت من نميگويم چنين حكمى صادر شده يا نشده و نميگويم اين استفتاء است يا حكم كارى به اين ندارم كه عامدا عالما صادر شده يا نشده من ميگويم اشاعهء اين مطلب و ابراز اين صحبت باعث اين خواهد شد كه بالمره اين همه زحمات و خسارات مالى و جانى اين ملت بهدر خواهد رفت و خائنين حالا در نظر مظفر الدين شاه چنين جلوه ميدهند كه اينها همه نتيجهء حلم و بردبارى است كه اعليحضرت متحمل شده‌ايد اگر همان روز اول اين چهار نفر آخوند و سيد را قلع و قمع كرده بوديد امروز حكم بكفر شما نميكردند و حكم بقتل شما نميدادند فرداست كه احكام ديگر هم خواهند كرد بلكه تخت و تاج شما را تصرف خواهند نمود و باينگونه حرفها قلب شاه را از ملت ميرنجانند\r\n\r\n","description":"","footnote":"","page_name":" 350 ","page_number":80},
  {"content":"\r\n\r\nو حقوق ملت بيچاره بعد از همهء اين زحمات ضايع و پايمال خواهد شد ديگر نتايج وخيمهء آتيه چه بشود و چه پيش آيد خدا داناست بالاخره قرار شد نگارنده آقاى طباطبائى را ملاقات كنم و اين شايعه را بايشان بگويم و آقايان هم هركدام كارى را متقبل گرديدند .\r\nبه اين جهت روز جمعهء بيست و سوم ربيع الثانى 1324 كه در خانهء جناب ذو الرياستين مجلس ضيافت بود طرف صبح قبل از آمدن مهمانان كه عضو انجمن نبودند اعضاء انجمن حاضر شده و هريك نتايج اقدامات و زحمات خود را اظهار كردند از آن جمله نگارنده وقايع را گفت كه اعضاء خرّم و خورسند گرديدند كه مجمل و مختصر مطلب را در طى يك مسئلهء تاريخى در اين مقام ذكر ميكنيم آنوقت شروع برشتهء تاريخ خود كه گرفتارى آقا ميرزا آقا اصفهانى و مجد الاسلام كرمانى و آقا ميرزا حسن مدير رشديه است مينمايم و چون اين واقعه مربوط به ارامنه است فلذا مختصرى هم از تاريخ ارامنه را در اين مقام ذكر كرده از خوانندهء تاريخ معذرت ميخواهم .\r\n\r\nارمن\r\nارمن و ارمنى بنابر آنچه در دائرة المعارف نوشته است قديم‌تر و بزرگتر طايفه و ملت بوده كه بعد از طوفان تشكيل شد كه سيصد نفر از اولاد و نوهء ( يافث بن نوح ) از بابل به طرف ارمنستان مسافرت نموده و در آنجا شهرى بنا كردند موسوم به ( هايكا عمار ) يعنى شهر ( هايك ) كه رئيس آن جماعت بود بعضى گويند اصل اين طايفه از كلدانيين است ابن خلدون گويد جدّ آنها ( قموئيل ) پسر ( ناحور ) برادر حضرت ابراهيم است در اوّل معروف به ( هايكانيين ) بودند پس منسوب به ارمن گرديدند چه يكى از ملوك بزرك اين طايفه بعد از ( هايك ) آرام بوده است بعضى گويند ارمنى منسوب است به ( ارميناك ) پسر ( هايك ) بهرجهت مملكت ارمن به چهار دولت بزرك منقسم ميگردد اوّل دولت ( هيكاظاض ) منسوب به ( هايك ) اوّل مؤسس دولت ارمن . دوم دولت ( ارشاكونيين ) منسوب به ( ارشاك برثى ) كه اوّل پادشاه اين سلسله بود . سوّم دولت ( باكرادونيين ) منسوب به ( قاشود باكرادونى ) اوّل پادشاه اين سلسله . چهارم دولت ( روبينيين ) منسوب بروبين كبير اوّل پادشاه و اول مؤسس اين سلسله . پس از انقراض و اضمحلال هردولتى تا تأسيس و تشكيل دولتى ديگر بعض امراء و واليهاى غير قانونى فاصله شدند اما تشكيل دولت اول پس از آنكه ( هايك ) لشكرى گرد آورده و با پادشاه بابل كه يكى از نمرودها بود و خلق را بپرستش خود مجبور مينمود جنك كرد و بر نمرود غالب آمده در سنه 3107 قبل از ميلاد تشكيل سلطنت قانونى داد و منظّم كرد نظامات سياسيه و قوانين اساسيه و تعمير كرد عمارات بسيار را و از جهت عدل و داد قسمى رفتار نمود كه دولتش بزرك و پايدار گرديد و پنجاه و نه كس پادشاهان قانونى اين دولت بودند و هفت نفر واليها و امراء كه پس از انقراض دولت هريك بقهر و غلبه مدتى در ارمن سلطنت كردند . بالجمله پس از آنكه هايك در سنه 2026 درگذشت پسرش ارميناك كه وليعهد او بود بجاى پدر نشست و برادرهايش را از مركز حكومت با خود برداشت و به طرف شمال ارمنيه رفت و ( اركاس ) را مقرّ و\r\n\r\n","description":"","footnote":"","page_name":" 351 ","page_number":81},
  {"content":"\r\n\r\nمكان خود قرار داد پس جمعيت خانوادهء پدرى او بسيار شدند و بسه طايفه منقسم گرديدند از اين قرار ( منانافلسيون ) ( خوريون ) ( باطيون يا بظنويوكيون ) ارميناك 46 سال سلطنت كرد و ارمايوس پسر او در سنهء 1980 قبل از ميلاد بجاى پدر نشست و چهل سال سلطنت كرد پس از آن ( اماسيوس ) در سال 1940 و بعد از 32 سال سلطنت پسرش كيغام در سنه 1908 بجاى پدر نشست و پنج سال سلطنت كرد پس پسرش ( حارموس ) بجاى او نشست و 31 سال سلطنت كرد در سنه 1858 قبل از ميلاد و بعد از آن پسرش ( آرام ) در سنه 1827 قبل از ميلاد بجاى پدر نشست و در اينمدت كه از سنه 2026 تا سنه 1827 باشد مورخين امر مهمى كه قابل باشد ننوشته‌اند الا آنكه بواسطهء تعيش سلاطين و راحت‌طلبى آنها دشمنان مملكت بر آنها تاخته و بدون مزاحمت و ممانعت اكثر از بلاد ارمنستانرا متصرف شدند تا آنكه آرام از خواب غفلت بيدار شده و اعداء مملكت را پراكنده و شهرهاى ارمنيه را استرداد نموده و شهرى بنا نمود موسوم به ( مازاكا ) كه بعد معروف به ميساريه كبادوكيه گرديد و مملكت آرام گرفته و منظم و باحسن حال برگشت پس از 58 سال سلطنت درگذشت و پسرش ( قارا اوارا ) در سنه 1769 قبل از ميلاد بجاى پدر نشست و در ايام سلطنت او ملكهء سريان مسمى ( بشميرانه سيميراميس ) به ارمنستان تاخت آورد و خواست پادشاه ارمنستانرا بشوهرى خود اختيار كند پادشاه ارمنستان امتناع كرد و جنگ ما بين آنها درگرفت پادشاه ارمنستان كشته گرديد و مملكت به تصرف ملكهء سريان درآمد و پسر پادشاه را كه مسمى به ( كارطوس ) بود پادشاه ارمن قرار داد و شهرى هم بنا كرد موسوم به ( شميراما كرد ) كه بعدها موسوم به ( فتان اووان ) گرديد و در آن وقت مملكت ارمنيه در تحت نفوذ ممالك سريان درآمد تا آنكه ( نينوس ) پسر شميرانه ملكه مادرش و كارطوس قارطوس را كشت و مملكت را گرفت پس از مدتى ( قانوشافثان ) پسر ( كارطوس ) ظاهر شد ( نينوس ) او را بر قسمتى از ارمنيه حكومت داد و جزيه بر او بربست و اين كار جزيه در سنه 1725 بود و قانوشافثان بتدبير و حسن خلق سلوك و رفتار مينمود تا آنكه مملكت ارمنيه را بتمامه متصرف گرديد پس از آنكه شصت و سه سال سلطنت مطلقهء مقتدره كرد وفات نمود چون بلاعقب بود ( بارد ) يا ( باردبد ) كه از نسل هايك بود در سنه 1662 قبل از ميلاد بجاى او پادشاه گرديد و پنجاه سال سلطنت كرد پس از او پادشاهان يكى پس از ديگرى از قرار ذيل سلطنت كردند .\r\nارباك در سنه 1612 - ظافان در سنه 1568 - بارناك اوّل در سنه 1531 - سور در سنه 1478 - هافاناك در سنه 1433 - فاشداد در سنه 1403 - هايكاك اول در سنه 1381 - فامباك اول در سنه 1363 - ارناك در سنه 1349 - شافارش اول در سنه 1332 - نوارير در سنه 1326 فسدام در سنه 1302 - كار در سنه 1285 - كوراك در سنه 1285 - هراند اول در سنه 1267 - انصاك در سنه 1242 - كلاك در سنه 1227 - هورو در سنه 1197 - ظارمابر در سنه 1194 - شافارش ثانى در سنه 1118 - برج اول در سنه 1137 - اربون در سنه 1102 - برج ثانى در سنه 1075 - باظوك در سنه 1035 - هره در سنه 985 - هرساك در سنه 910 - كايباك در سنه 883 - بارنافاس اوّل در سنه 838 - بارناك ثانى در سنه 805 - اسكاورطى در سنه 765 - باروير در سنه 748 - هيراحيا در سنه 700 - بارنافاس ثانى در سنه 678 - باجويچ در سنه 665 قبل از\r\n\r\n","description":"","footnote":"","page_name":" 352 ","page_number":82},
  {"content":"\r\n\r\nميلاد - كورناك 630 قبل از ميلاد - بافوس 622 - هايكاك ثانى 605 قبل از ميلاد - برفانط اول 569 قبل از ميلاد - ديكرانس اول 565 - فاهاكن 520 - ارافان 493 - نيرسيح 475 - طاريح 440 قبل از ميلاد - ارموك 394 - بايكام 385 - فثان 371 قبل از ميلاد - فثاحه 351 قبل از ميلاد .\r\nواليهاى پيش از ارشاكونيين از اين قرار است :\r\nميخران در سنه 335 قبل از ميلاد - نيوبولوميوس 319 - ارضا فارط 317 - هراندم كايظاك 284 - ارضافاس 239 - ارضا شاس 189 - ارضا فاسط 159 قبل از ميلاد .\r\nدر زمان ديكر انوس اوّل بين ارمنستان و ايران اتحادى واقع شد كه در جنك ارمن با ديلم لشكرى از طرف ايران به يارى پادشاه ارمن رفت و در جنگ ايران با پادشاه بابل از طرف ارمن از پادشاه ايران همراهى و معاونت كردند و اين اتحاد و يگانگى بين ايران و ارمن باقى بود تا زمانيكه اسكندر بر ايران غالب آمده و پادشاهى ايران منتقل به اسكندر و يونانيان گرديد كه در اين وقت ارمن ملوك الطوايف و دولت آنها منقرض گرديد .\r\n\r\nدولت ارشا كونيّين\r\nدر سنه 149 قبل از ميلاد درحالتيكه ارمنيه در تحت نفوذ سلفكيان بود اگر هم از خود ارمنيه سلطانى چند روزى سلطنت ميكرد ولى باج و خراج را باسم سلفكيان ميگرفت تا آنكه آرشاك اول سلطنت يافت و بطريق مداهنه و حصافت عقل رفتار كرد در سنه 149 پسر او آرشاك ثانى سلطنت يافت و ممالك ارمن را استرداد نمود برادر خود فاغار شاك را پادشاه كرد بر ارمنيه و رعايا در زمان اين دو برادر در راحت و آسايش بودند پس از او آرشاك ثالث در سنه 127 قبل از ميلاد پادشاهى يافت و قوانين عدل و داد را برقرار نمود پس پسرش ارضا شيش را در سنه 114 جانشين خود قرار داد و درگذشت و در زمان اين پادشاه ارمنستان وسعت و قدرتى بيحد و اندازه بهم رسانيد فتوحات بسيارى نصيب اين پادشاه گرديد شهرهاى فارس ضميمهء مملكت او گرديد در مدت بيست و پنج سال سلطنت بر روم و فارس و ارمنيه كرد تا اينكه او را كشتند پسرش ( ديكرا نوس ثانى ) در سنه 89 قبل از ميلاد سلطنت يافت مانند پدرش كارهاى خوب كرد و در زمانش چند شهر بنا شد ( نصيبين ) را پايتخت خويش قرار داد تا آنكه بعد از 54 سال سلطنت درگذشت و پسرش ارضا فاسط اول در سنه 35 سلطنت يافت و در زمان اين پادشاه ارمن ضعيف گرديد بحدّيكه جزيه بدولت رومان ميدادند و باج و خراج بدولت ايران در سنه 30 قبل از ميلاد ارشام پادشاهى يافت و در زمانش ارمنيه بين پادشاه ايران و ارمن منقسم گرديد و بيست و هفت پادشاه از ارمن و بيست و دو والى از طرف پادشاه ايران در ارمنيه فرمانروا بودند و هريك در حصهء خود تا آنكه در زمان خليفهء سوّم عثمان بن عفّان لشكر عرب بر ارمنستان تاخت آورده رئيس لشكر سلمان بن ربيعه باهلى بامر وليد بن عقبه ارمنستانرا فتح نمود و فرمانفرمايان عجم را از آنجا بيرون كرد و از يك طرف هم دولت يونان بعض شهرهاى آنانرا تصرّف نمود و آنانرا\r\n\r\n","description":"","footnote":"","page_name":" 353 ","page_number":83},
  {"content":"\r\n\r\nذليل و خوار كردند تا آنكه دولت ( باكرادونيين ) شروع شد و بواسطهء اختلاف مسلمين و يونان و بعض امراء عجم ارامنه باهم متحد شده قاشود اول در سنه 859 بعد از ميلاد بر تخت سلطنت نشست و هيجده پادشاه از اين سلسله بر ارمنستان سلطنت كردند .\r\nتا زمان غلبهء اسكندر بر ايران همه‌وقت ارمنستان در تحت نفوذ و حمايت ايران بود پس از اسكندر مدتى كه ايران ملوك الطوايف بود ارمنستان مستقل گرديد و ليكن باز در تحت حمايت ايران بودند تا آنكه در زمان غلبهء عرب كه به كلى مغلوب عرب بودند .\r\nدر زمان حجاج بن يوسف هم صدمات بسيار بر ارامنه وارد آمد و بين ذلّت و ترقى و استقلال و تبعيت بود تا آنكه در زمان سلاطين سلجوقيه كه سنه 1049 بعد از ميلاد باشد طغرل بيك ارمنستانرا متصرف گرديد و در زمان ملك شاه سلجوقى شيرازهء سلطنت و مليت ارامنه از هم گسيخت .\r\n\r\nدولت روبينيّين\r\nدر سنهء 1080 بعد از ميلاد تشكيل سلطنت روبينيين در ارمنستان شد روبيين اول در سنه 1080 بتخت سلطنت نشست بيست و دو پادشاه از اين سلسله در ارمنستان پادشاهى كردند پنج نفر هم از لوسينيانيون بر ارمنيه سلطنت كردند تا آنكه در سنه 1373 بعد از ميلاد سلطنت ارامنه از روى زمين منقطع گرديد چه در اين تاريخ از طرف مصريها لشكرى به ارمن حركت كرد و از تاراج و نهب و قتل فروگذارى نكردند بلدان ارمن را خراب و سركشان را اسير كرده به كلى نام سلطنت و دولت از ارمن برداشته شد .\r\nدر زمان سلطان محمد فاتح و شاه عباس پادشاه ايران بين عثمانى و ايران در باب ارمنستان نزاعى واقع شد چه سلطان محمد از ارامنه حمايت ميكرد و شاه عباس در اين واقعه و وقايع ديگر با سلطان محمد مخالف بود تا آنكه شاه عباس لشكرى جرار به طرف ارمن سوق نمود و باقى ماندهء ارمنستانرا محو و نيست كرد و متجاوز از پنج هزار نفر از بزرگان و اهل صنعت را باسيرى آورد و در نزديكى اصفهان قريهء موسوم بجلفا براى آنها عطا فرمود بقية السيف به اطراف عالم پراكنده گرديدند عدهء بسيارى به طرف عثمانى فرار كرده و متحصن بعثمانيها گرديده در قسطنطنيه و بغدان توقف كرده بامر زراعت و فلاحت و تجارت مشغول شده و در عثمانى ترقى نموده در نظام عثمانى و امور دولتى وارد شده و صاحب درجات و مراتب عاليه گرديده جمعيتى بسيار از ارامنه به طرف روسيه ملتجى شده و در گرجستان و قريم و بولينا و شهرهاى ديگر منزل گرفته و در روسيه اجتماعات آنها بسيار و ترقيات فوق العاده بر ايشان حاصل گرديد .\r\nآن عدهء كه بايران آمده و در جلفا مسكن گرفته در اوايل بصنعت و علوم معروف و كم‌كم در همهء شهرهاى ايران متفرق شدند تا آنكه در زمان نادر شاه اين جماعت اهميت را بدرجهء رسانيده و ليكن بعد از كشته شدن نادر شاه بواسطهء فتنه و اغتشاش ايران صدمه بزرگى به آنها رسيد كه اكثر آنها فرارى شدند .\r\n\r\n","description":"","footnote":"","page_name":" 354 ","page_number":84},
  {"content":"\r\n\r\nجماعت كثيرى هم به نمسا و هندوستان مهاجرت نمودند و در آنجا بمدارج عاليه نايل آمدند بالجمله اين طايفه در هر مملكتى نام نيكى به خود جلب نموده و خود را محبوب اهالى آن مملكت نمودند تا آنكه در زمان سلطان عبد الحميد پادشاه عثمانى طرف سوءظن دولت واقع شده سلطان عبد الحميد حكم به طرد و نفى و قتل آنها داد هريك كه توانستند خود را به طرف و گوشهء انداخته عدهء هم بايران آمدند از آن جمله در عداد مهاجرين يكى پرنس داديان بود كه نگارنده آنچه را كه از او شنيده به اين رشته وصل مىكند .\r\nموسى بيك گرد برادر بحرى پاشا حاكم اسكندار پس از مراجعت از فرانسه كارهاى زشت و فضيع از قبيل قتل و نهب و بىناموسى و غيرها را دربارهء ارامنهء كه در اسكندار متوطن و مشغول زراعت و فلاحت و تجارت بودند هروقت كه بعزم شكار سوار ميشد هرگاه شكارى هدف گلولهء او نميشد يكى دو تا از اطفال ارامنه را هدف گلوله مينمود ارامنه عرايض تشكّى و تظلم به آستانهء سلطان عبد الحميد عرض و ارسال داشته مفيد نيفتاد تا آنكه بتوسط قونسولهاى خارجه متظلم و شاكى شدند از سدهء سنيهء خلافت امر باحضار موسى بيك صادر گرديد كه در اسلامبول او را بتحت محاكمه درآورند و نود و شش نفر شاهد از مسلمانان و ارامنه با او وارد اسلامبول گرديدند حمايت بحرى پاشا و معاونت اجزاء خلوت پادشاهى و حارسين سلطان امر را مشتبه نمود سلطان عبد الحميد از پرنس داديان كه آدم بيغرض و امينى بود و محل اعتماد سلطان راپورت اين امر را خواست پرنس داديان راپورت را اين‌طور داد كه امروز طايفهء ارامنه در مملكت عثمانى پراكنده و در زراعت و تجارت و خدمت بدولت مشغول براى خاطر يكنفر ظالم اگرچه برادر بحرى پاشا باشد شايسته نيست جمعى را از معدلت سلطان مأيوس كرد هرگاه معدلت سلطان موسى بيك را مجازات و كيفر ندهد ارامنه شورش خواهند نمود . . . در اين اثنا پرنس داديان براى فوت مادر زن خود ( كنتس ) مسافرت به اطريش نمود در غياب او امر موسى بيك منقلب گرديد ظالم خادم بقلم رفت نود و شش نفر شهود را شاهد زور دانستند حكم مجازات دربارهء شهود صادر گرديد بحرى پاشا برادر خود موسى بيك را با چهل نفر سوار به طرف كوتاهيه حركت داد ارامنه از سلطان مأيوس گرديدند تشكيل كميته‌ها و انجمنهاى سرى دادند كه شورش كنند چند روز بعد از رفتن موسى بيك سفراء خارجه متفقا رفتند بعمارت سلطنتى و اصرار كردند كه بايد ثانيا موسى بيك محاكمه شود امر صورت اهميت را حاصل نمود سابقه اعمال او را قونسولها تصديق كردند و بسلطان رسانيدند كه عدليه اظهار غرض كرده است بالاخره سلطان عبد الحميد تلگراف كرد كه موسى بيك را در بحريه مأخوذ و روانه داشتند پس از محاكمه محكوم شد بنفى ابدى كه در مكه متوقف و محبوس باشد اگرچه شهود برى الذمه و ارامنه از سلطان راضى شدند ليكن كميته‌ها و مجامع سرى برقرار بود و شروع ببعض اقدامات كه مقدمهء شورش بود شد پس از چند روز پرنس داديان از اطريش مراجعت به اسلامبول كرد بحرى پاشا بسلطان عرض كرد كه محرك شورش ارامنه پرنس داديان است و دليل او همان راپرتى است كه ششماه قبل داد كه اگر سلطان عدالت نكند ارامنه شورش خواهند نمود .\r\nپرنس داديان يك روز برحسب عادت كه به بابعالى ميرفت بقراول‌خانهء حسام پاشا مستحفظ و\r\n\r\n","description":"","footnote":"","page_name":" 355 ","page_number":85},
  {"content":"\r\n\r\nيلدوز كه در آنجا پرنس را خواست پس از قدرى مذاكره گفت وزير نظميه با شما كار مهمى دارد اول برويد نزد او پرنس داديان از رفتن بدربار منصرف و رفت نزد وزير نظميه پس از ملاقات وزير نظميه گفت به حكم سلطان محبوسيد زيرا كه شورش ارامنه را شما باعث شديد بهرجهت پرنس سه ماه در اطاق وزير نظميه محترما محبوس بود آنچه تقاضاى محاكمه كرد كسى گوش بتقاضاى او نداد تا آنكه در ماه سوم دستخط سلطان صادر گرديد كه چون امر باشتباه گذشت لذا باز بيائيد سرخدمت و مشغول كار خود باشيد پانصد ليره هم با نشان عثمانى به او عطا شد و يك مرتبه هم از درجهء كه داشت بالا رفت زمانيكه پرنس حضور سلطان رسيد و عرض كرد آنچه من نشان دارم از خدمت بوده و هفده سال خدمت كردم صد و پنج سال اجداد من خدمت كردند بدولت عثمانى هيچ‌وقت خيانتى از ما ديده نشده حالا كه بدون تحقيق و به صرف سعايت ساعى مرا چند ماه حبس كرديد من ديگر خدمت نميكنم و از خدمات نظامى استعفاء ميخواهم تا چند روز هم استعفاء او را قبول نكردند جودت پاشا وزير عدليه و سايرين هرقدر او را نصيحت كردند فايده نكرد بالاخره دو ماه در اسلامبول مستعفى بود پس از آن اذن و ارادهء سلطانى را حاصل نمود كه برود فرنك فلذا باشبرت گرفته وزير نظميه و جمعى از اعيان از او مشايعت نمود محترما از اسلامبول حركت و روانهء ايطاليا گرديد و هفده ماه در پاريس و لندن و ساير جاها سياحت و گردش كرد چون شاهزاده خانم زن پرنس با زن قوام السلطنه خويش بود و مشار اليه در اطريش از طرف ايران سفير بود فلذا قوام السلطنه نريمان خان تكليف آمدن بايرانرا به او نمود پرنس بعزم سياحت با قوام السلطنه در تاريخ 1309 وارد طهران گرديد و بناصر الدين شاه پادشاه ايران معرفى شد شاهزاده خانم زوجهء پرنس به انيس الدوله زن شاه نيز معرفى شد چون مشار اليها دختر كنت سه جين از معاريف مملكت مجارستان و صاحب كمالات صورى و معنوى و شش زبان را تكلم مينمود فلذا اطراف شور و دوستى انيس الدوله واقع شد خود پرنس داديان هم بعض اوقات طرف شور ناصر الدين شاه واقع گرديد كه ناصر الدين شاه بعض اوقات پارهء تحقيقات از او مينمود صدر اعظم ايران امين السلطان نيز تا يك اندازه خوش‌رفتارى مينمود و ليكن از جهت دوستى پرنس با امين الدوله سوء ظنى به او بهمرسانيد در اين اوقات سفير كبير عثمانى در طهران خليد بيك گرد بود كه از دوستان بحرى پاشا بود بسلطان عبد الحميد راپورت داد كه پرنس داديان آمده است بايران و طرف اعتماد پادشاه و مشغول است كه براى ارامنه امتيازى بگيرد وزراء ناصر الدين شاه خصوص امين الدوله با او مراودات مخفى دارند الى آخره سلطان عثمانى كه عدهء بسيارى از ارامنه به اشارهء او در يك روز بقتل رسيدند و اگر جلوگيرى سفراء خارجه نبود يك نفر از آنها در مملكت عثمانى زنده نميماند و آنهمه مقدمات كه براى حفظ خود و مملكت خود ديده بود البته از خواندن اين راپورت به خيال افتاد عليهذا اولا از طرف سوريا پاشا منشىباشى سلطان يك تلگراف به پرنس داديان مخابره شد كه سلطان شما را ميخواهد البته بيائيد اسلامبول پرنس جواب داد كه من نوكر نيستم و از نوكرى دولت استعفاء دادم كارى با سلطان ندارم و نخواهم آمد ثانيا از طرف پدرزن پرنس كنت سپى جينى تلگرافى مخابره شد كه اگر نيائيد در حق خودتان بد كرديد پرنس جواب داد كه زمستان و سردى هوا مانع است از مسافرت امتناع\r\n\r\n","description":"","footnote":"","page_name":" 356 ","page_number":86},
  {"content":"\r\n\r\nاول و معذرت ثانى مؤيد و مصدق راپورت سفير كبير خليد پاشا گرديد فلذا تلگرافات متواليه از طرف سلطان وزير خارجه بسفارت مخابره شد كه او را مانع شويد و نگذاريد كه بماند قهرا و جبرا او را از دولت ايران بخواهيد و روانه داريد خليد بيك به ناصر الدين شاه اظهار كرد ناصر الدين شاه هروقتى بيك عذرى جواب ميداد تا آنكه يك روز ميرزا ابو ترابخان نظم الدوله پرنس را ملاقات نموده به او گفت شاه فرموده است كه چندى در سرى ظاهر نشويد و از منزل خود بيرون نيائيد كه اجزاء سفارتخانه عثمانى ميخواهند تو را بگيرند بصدر اعظم امين السلطان سپرده‌ام كه تلگراف كند و كار را اصلاح نمايد بالجمله امين السلطان تلگرافا استفسار نمود كه پرنس داديان مهمان است بر ما نميتوان بدون جهت او را مأخوذ داشت مگر آنكه جانى و يا مقصر دولت باشد در جواب مخابره نمودند كه پرنس نه جانى است و نه مقصر بلكه طرف اعتماد و محبت سلطان است اما چون مرخصى گرفته و نوكر دولت است فلذا سلطان او را خواسته است ناصر الدين شاه جواب داد چون چنين است و خودش مايل نيست من نميگذارم جبرا او را ببريد باز تلگراف شد كه تا مدت تبعيت او كه پنجسال است منقضى نشود كار به او رجوع نكنيد و پول و مواجبى هم به او ندهيد و ماليهء او را كه در اسلامبول داشت توقيف كردند و نگذاردند از خانوادهء خودش هم كمكى به او بشود زن پرنس پولى در بانك اطريش داشت آن را هم توقيف كردند امرگذران بر پرنس مغشوش شد و شاهزاده خانم گرفتار مرض سختى شد ناصر الدين شاه محرمانه يك دفعه بتوسط امين الدوله چهار صد تومان و يك دفعه هم بتوسط امين السلطان پولى برايش فرستاد انيس الدوله هم از شاهزاده خانم همراهى كرد و تولزان طبيب مخصوص شاه را برايش فرستاد تا آنكه بهتر شد و پرنس در هر ادارهء كه كار خواست به او ندادند و از سفير عثمانى ملاحظه داشتند در ادارهء كمپانى امنيه كار خواست ماهى پنج تومان بيشتر مواجب نميدادند لذا پرنس از لابدى در وكالت دعاوى وارد شد چند كار بزرك از پيش برد و پولى جمع كرد امين الدوله پستخانه را به او واگذارد قوانينى در پستخانه برقرار كرد كه هنوز باقى است ليكن پس از ششماه باز سفارت عثمانى در مقام بازخواست برآمد لذا پرنس به حكم شاه استعفاء داد .\r\nدو روز قبل از مقتول شدن ناصر الدين شاه كه روز چهارشنبه بود شاه در قلهك از او ديدن كرد و در آنجا وعده داد كه بعد از جشن حكم تبعيّت او را صادر كند .\r\nدر زمان مظفر الدين شاه كه نصر السلطنه وزير گمرك شد پرنس داديان را مدير كل گمركات قرار داد هفت ماه و نيم در گمرك ماند باز عثمانيها عقبه كردند و او را از كار انداختند پس از گذشتن مدتى قليل پنج سال مدت تبعيّت او منقضى گرديد تذكرهء تبعيّت دولت ايران به او داده شده و او را آجودان مخصوص و رئيس مستحفظين شخصى شاه قرار دادند ديگر عثمانيها اقدامى رسمى نكردند ولى باطنا در كار بودند « 1 » .\r\nبواسطهء تقرب پرنس داديان به دو پادشاه مقتدر كه يكى ناصر الدين شاه و ديگرى مظفر الدين شاه بود ارامنه در ترقى و در ازدياد بودند در پستخانه و ادارات دولتى وارد شدند اين واقعه يا باعث سوءظن عثمانيها گرديد و يا درباريها به خيال افتادند كه به اين بهانه بين ملت و دولت نفاقى اندازند و\r\n\r\n\r\n","description":"","footnote":"\r\n( 1 ) حالات پرنس داديان با خدمات او بايران بعد از اين ذكر مىشود .\r\n","page_name":" 357 ","page_number":87},
  {"content":"\r\n\r\nمظفر الدين شاه را دربارهء علماء متغيّر كنند لذا صورت استشهادى در اسلامبول و كردستان در خفاء تمام كردند كه مظفر الدين شاه محرك شده است ارامنه را بر قتل سلطان عبد الحميد و در همين اثناء يك كالسگه كه در آن بامب بود در اسلامبول نزديك به مسجد سلطان تركيد و يك نفر جوان ارمنى اين تدبير را كرده بود كه سلطان را بقتل رساند در اين ايام در طهران عباسعلى خان شوكت صورت استفتائى نوشت و از آقاى بهبهانى جواب گرفت كه صورت سؤال باينمضمون بود :\r\nچيست حكم كسى كه محرك شود ارامنه را بر قتل پادشاه اسلام ( صورت جواب قريب به اين مضمون بود ) هركس كه محرك شود ارامنه را بر قتل سلطان اسلام او مفسد است و حكم مفسد بنصّ شريفهء قرآن قتل و صلب و نفى است الخ\r\nاستفتاء را آوردند خدمت آقاى طباطبائى كه ايشان هم چيزى بنويسند جنابش بواقعه مسبوق و كاغذ را دور انداخته متغيّر شده و فورا در مقام علاج برآمده و بتوسط جناب آقا ميرزا محسن پيغام داد براى آقاى بهبهانى كه اگر اين استفتاء را پس نگيريد پادشاه بر ما متغيّر خواهد شد و زحمات ما بهدر خواهد رفت ديگران جناب اعتماد الاسلام آقا سيد علاء الدين داماد ديگر آقاى بهبهانى را ديده او را محرك شدند كه آقاى بهبهانى را ملاقات كند ليكن جناب آقا ميرزا محسن كار را به خوبى انجام داد و آنچه لازم بود بجاآورد و آقاى بهبهانى را با آن قوت قلب كه همه‌كس ميداند ترسانيد تا آنكه آقاى بهبهانى بنفس نفيس خود بسفارتخانه عثمانى رفت و بهرقسم بود استفتاء را گرفته پاره كرد و فرمود شما با من دوست و من با شما دوستم اين استفتاء يك روز موجب قتل من ميشد و باعث اضرار و فتنه بارى خورده كاغذها را برداشت و همان ساعت آمد منزل آقاى طباطبائى و مژدهء معدوم شدن استفتاء را داد اين بود واقعهء تكفير .\r\nنگارنده كه اين بيان را بطريق اختصار باجزاء انجمن گفت فرح و انبساطى فوق العاده شامل همگى گرديد . ديگر از وقايع تاريخى كه اين ايام در انجمن مذاكره شد اين است كه بايد داعى به ايلات فرستاد و سرداران ايران را از قبيل سردار ارفع معز السلطنه و حاج على قلى خان سردار اسعد و امير مفخم و ساير سرداران بختيارى و سرداران قشقائى و ايل شاهسوند و غيرها را با خود كنيم و نيز تجارتخانه‌هاى معتبر را از قبيل جمشيديان و جهانيان و غيرهما را با خود متحد كنيم كه در موقع مفيد افتد .\r\nديگر آنكه از قراريكه مسموع مىشود از طرف روسها بعض اقدامات مىشود و بعضى را پول ميدهند نميدانيم مقصود از اين پولها چه مىباشد و روسها براى چه پول خرج ميكنند آقايان علماء اجراء دستخط شاه و عدالتخانه را تقاضا ميكنند جمعى از دوست‌داران وطن در خيال اصلاح ادارهء دولت گروهى در خيال عزل عين الدوله و نصب امين السلطان ميباشند اينها هيچ كدام راجع بروس نميباشد خرج كردن روس و انگليس و دلسوزى آنها براى ما از روى چه مأخذ است .\r\nجناب ذو الرياستين فرمود پول دادن انگليس و روس را ببعضى منهم شنيده‌ام ليكن معلوم نيست واقعيت داشته باشد نگارنده گفت من از جاهاى ديگر اطلاعى قطعى ندارم و ليكن بطور قطع و يقين ميدانم كه در چند شب قبل از اين هزار تومان از طرف روسها براى آقاى طباطبائى برده‌اند و جنابش رد\r\n\r\n","description":"","footnote":"","page_name":" 358 ","page_number":88},
  {"content":"\r\n\r\nفرموده است اين هزار تومان از طرف روسها بتوسط ملك و رشيد بيك برده شده است آقاى طباطبائى فرموده است اگر اين پول را ميدهند كه من بر نفع آنها اقدامى كنم اين امريست محال و اگر بايد بر ضرر آنها اقدام كرد كه هيچ عاقلى پول نميدهد كه در مقام ضرردهنده خرج شود وآنگهى من آنچه پول بخواهم ملت من خواهد داد و از من مضايقه ندارند پس چگونه من ملت خود را گذارده از دشمن ملت خود پولى كه نميدانم بچه قصد به من ميدهند قبول كنم بالجمله آقاى طباطبائى پول را قبول نكرده و رد فرمود حتى آنكه در وقتى كه حاج ملك و رشيد بيك از منزل آقا خارج شدند رشيد بيك كه از اشخاص درست و صحيح بود عرض مىكند باجداد طاهرينت قسم است كه اگر اين پول نحس را قبول كرده بودى اول كسى كه بشما بىاخلاص ميشد و سلب عقيده‌اش ميشد من بودم و از اين امتناع و رد من نهايت اميدوارى را حاصل نمودم .\r\nحالا كه معلوم مىشود پولى در كار هست خوبست ما مردم را بيدار كنيم و از اين كار جلوگيرى نمائيم . در اين مقام كه رشتهء تاريخ را به اعتراض چند جمله قطع كردم مناسب بود از ادارهء جمشيديان و جهانيان و شرح حالات بعضى سرداران ايران خصوص سردار ارفع و سردار اسعد را نيز ذكر كنم ليكن چون اين جمل مشروح و مفصل است خصوص وقايع ارباب جمشيد كه حاوى بعض وقايع تاريخى است و در جلب او بانجمن مخفى دوم كه در خانهء اسد اللّه خان ابو الفتح‌زاده بود و همچنين همراهى ادارهء جهانيان در بعض مواقع كه مشتمل بر بسيارى از وقايع تاريخى است فلذا در اين مقام از ذكر آنها اغماض و در آخر همين جلد دوّم در طى حالات رجاليه بدرج آنها ميپردازيم پس برميگرديم برشتهء تاريخ و گوئيم .\r\nروز جمعه بيست و سوم ربيع الثانى 1324 كه انجمن در خانهء جناب ذو الرياستين تشكيل يافت يكساعت بغروب مانده مجد الاسلام رفت منزل دبير حضور منشى رسائل لدى الورود دبير حضور خطرى كه متوجه به او بود بطريق كنايه و اشاره به او رسانيد ليكن از آن جائى كه مجد الاسلام مطمئن بمبادى عاليه بود اهميت بواقعه نداد نگارنده آمد بخانهء خود در ساعت هشت از شب گذشته در بستر راحت خفته بودم كه شنيدم درب حياط را ميكوبند پس از جواب و استفسار معلوم گرديد از محل و مكان مجد الاسلام استفسار ميكنند بعد از دقت و تأمل معلوم شد جمعى سواره و پياده كه متجاوز از صد نفر بودند اطراف خانه را گرفتند چون از پيش احتياط خود را ديده بودم و هرشب درب خانه را از پشت قفل مينمودم كه احدى نتواند در را باز كند به اين جهت درب خانه با نهايت استحكام بود از آنها اصرار از من انكار كه صداى نايب هادى خان را كه ملقب بخبير دربار بود شنيدم كه گفت ما مجد الاسلام را ميخواهيم اگر اينجاست بگوئيد در جواب گفتم تا عصر باهم بوديم او رفت بخانهء دبير حضور من آمدم بخانهء خود ديگر مرا اطلاعى نيست بالاخره خبير دربار كه شخص درويش مسلكى بود و در اين گونه موارد دستگيرى از فقراء و مراعات مظلومين را مينمود به آدم مجد الاسلام گفت رفقاى مجد الاسلام را بما نشان ده و بعد از اندكى توقف روانه شدند .\r\nصبح آنشب معلوم گرديد مجد الاسلام را گرفتار و دستگير نمودند چه بعد از آنكه در خانه فرصت شيرازى و خبير الممالك و غيره ريختند و مجد الاسلام را نديده اسباب و اموال مردم را بغارت بردند چنانچه\r\n\r\n","description":"","footnote":"","page_name":" 359 ","page_number":89},
  {"content":"\r\n\r\nمرسوم آن زمان بود كه نوكر ديوان بهرخانه وارد ميشدند اسباب خانه را بغارت ميبردند عجب آنكه مأمورين در هر خانه كه براى فحص از مجد الاسلام وارد شدند اسباب خانه را كه قابل و ممكن الحمل بود با خود بردند جز خانه خود مجد الاسلام كه جز نوكر او را گرفتند و اذيت كردند ديگر چيزى نبردند گويا بيچارگى اهل و عيال مجد الاسلام بر آنها مؤثر افتاد .\r\nبارى اول طلوع صبح صادق ردّ مجد الاسلام را به خانه حاجى عبد الحسين تاجر اصفهانى رسانيده از پشت‌بام به خانه ريخته در حالت خواب مجد الاسلام را گرفتار نموده و آنچه از اسباب خانهء حاجى عبد الحسين كه ممكن بود بغارت رفت .\r\nمجد الاسلام بنگارنده گفت مرا پياده آوردند تا نزديك قهوه‌خانه‌اى و آنجا براى حاضر كردن درشكه توقف كردند گفتم قدرى آب بدهيد كسى آب نداد درشكه حاضر شد مرا در درشكه نشانيده بخانهء نير الدوله حاكم طهران بردند از آنجا بخارج دروازه و در كهريزك دو فرسخى طهران رسانيده ساعت و كيف بغلى و قدرى پول كه با او بود از او گرفته قبل از گرفتارى مجد الاسلام ميرزا حسن آقا مدير رشديه را هم گرفتار نموده و بكهريزك برده بودند ديگر از مأخوذين ميرزا آقا اصفهانى بود او را گرفته به خانه عين الدوله برده از آنجا به خانه نير الدوله و از آنجا به كهريزك رسانيده و از قرار تقرير ميرزا آقاى اصفهانى هزار تومان اسكناس در بغل مشار اليه بوده آن را هم در خانهء نير الدوله از بغل او بيرون آوردند .\r\nسه نفر از تجار بابيّه را نيز گرفتار نمودند يكى آقا محمد جواد اصفهانى و ديگرى آقا ميرزا على خان اصفهانى و ديگرى حاج حيدر نجف‌آبادى لكن بعد از مدتى از هريك صد و پنجاه تومان گرفته و آنها را رها كردند ( در زمان صدارت مرحوم مشير الدوله حاجى حيدر پولش را پس گرفت ) با بيّت اين سه نفر چون مشهور بود براى اتهام ديگران نيز بهانه و مستمسكى بود پس از گرفتارى حضرات آنها را تبعيد بكلات نمودند آقاى طباطبائى پيغام داد براى عين الدوله كه سبب گرفتارى مجد الاسلام چه بود مجد الاسلام از دوستان حضرت و الا بود كه راپورت و اخبارات ما را بشما ميداده است عين الدوله در جواب گفت از قراريكه ميگويند مجد الاسلام بابى است لكن اعظام الممالك فراشباشى عين الدوله محرمانه پيغام داد كه گرفتارى مجد الاسلام براى نوشتجاتى بوده كه بدست آمده و الان حاضر است بعلاوه اعليحضرت شاهنشاه مدتى است كه دستخط فرموده‌اند كه او را نفى بلد كنند .\r\nدر گرفتارى مجد الاسلام و سايرين اقوال مختلف است ولى آنچه كه نگارنده تحقيق كرد و از هريك از آنها شنيده و ديده در اين مقام ذكر ميكنم .\r\n\r\nسبب گرفتارى مجد الاسلام\r\nمجد الاسلام از اشخاص عالم و طالب تجدد در روزنامهء ادب خدمات بزرگ كرد روى مردم را بدولت باز نمود فضاحت اعمال درباريان را به گوش مردم رسانيد اول مقالهء كه در روزنامهء ادب برضد دولت استبداديه نوشت مقاله‌ايست كه در شمارهء صد و شصت در صفحهء اول بعنوان مجلس مبعوثان مقالهء\r\n\r\n","description":"","footnote":"","page_name":" 360 ","page_number":90},
  {"content":"\r\n\r\nدرج نمود و نيز در همان روزنامه در صفحهء سوم كه واقعهء ارامنه و مسلمانان قفقاز را مينويسد بعض كنايات و تعريضات را درج نموده و نيز در شمارهء صد و شصت و چهار در صفحهء پنجم در عنوان بقيهء تدين مايهء تمدن احتياج مردم را به مجلس مبعوثان و قانون عدالت و مساوات را بالصراحة و لزوم سلطنت مشروطه را گوشزد مردم مينمايد و نيز در كاريكاتورهايش خرابى ادارات دولتى و بيحسى مردم را به خوبى اظهار و نشان ميدهد .\r\nديگر آنكه مجد الاسلام بدوستى عين الدوله متهم گرديد و مردم را گمان اين بود كه مجد الاسلام راپورت ده و خفيه‌نويس عين الدوله است و براى رفع اتهام از خود در مجالس علنا از عين الدوله بد ميگفت و كرارا به عين الدوله خبر دادند بد گفتن او را .\r\nديگر آنكه در واقعهء چوب زدن ظفر السلطنه بحاج ميرزا محمد رضا كرمانى مجد الاسلام در تهران در مقام مذاكره برآمد و خاطر عين الدوله را مكدّر نمود .\r\nديگر آنكه مجد الاسلام بستگى خود را بانجمن مخفى در مجالس اظهار ميداشت بحديكه موجب خيال عين الدوله گرديد و دستخطى از پادشاه صادر كرد كه مجد الاسلام را تنبيه و تبعيد دارد دبير حضور بمجد الاسلام رسانيد فلذا مجد الاسلام يك شال شيروانى و يك قلمدان تقديم عين الدوله نمود و عكس او را در روزنامهء ادب ترسيم و نقش نمود عريضه عرض كرد و هزار تومان پول‌خانه از عين الدوله استدعا كرد عين الدوله تقديمى او را ردّ نمود و پنجاه تومان هم برحسب توسط ميرزا آقا اصفهانى به او داد اگرچه پول خانه را نداد اما ديگر در مقام تبعيد و سياست مجد الاسلام برنيامد تا آنكه مجد الاسلام نقل مكان از خانه بخانهء نمود پارهء از كاغذهاى باطله كه در طاقچهء خانه‌اش مانده بود بدست يكى از كرمانيها افتاد كه در خانهء اول او منزل گرفته بود چند كاغذ خطرناك در بين آنها بود بتوسط يكى از اهل كرمان به اعظام الممالك رسيد كه كاشف از خيالات مجد الاسلام بود .\r\nديگر آنكه عين الدوله خواست ترسى بآقايان بدهد اين بيچاره‌ها را مأخوذ داشت كه ديگران عبرت بگيرند .\r\nعلت ديگر علت مشتركه بود كه در بيان سبب گرفتارى مدير رشديه خواهد آمد ( مجد الاسلام را يك امر بزرك كرده است در نزد عقلاء و آن اين است كه در زمان استبداد مجد الاسلام را بكلات فرستادند در زمان خرابى مجلس و بمباردمان مجد الاسلام طرف بغض و عداوت امير بهادر گرديد حتى آنكه خواستند او را چوب زده نفى بلد نمايند در زمان مشروطه هم مجد الاسلام را گرفتار و نفى بلد نمودند با آنكه دشمنانش بمجالست و مخالطت و مراودت با او افتخار مينمودند چنان كه در موقع خواهد آمد انشاء اللّه ) .\r\n\r\nسبب گرفتارى ميرزا آقا اصفهانى\r\nميرزا آقا اصفهانى از تجار اصفهان بود كه چند سال در اسلامبول بعنوان تجارت زيست كرد در سفر آخر مظفر الدين شاه بفرنگستان بعنوان ملاقات درباريها به فرنگستان مسافرت نمود از معاشرت با رجال دربار هم ضعف آنانرا دانست و هم ديد خلاف و نفاق آنانرا فقط از بين آنها ناصر الملك را پسنديد\r\n\r\n","description":"","footnote":"","page_name":" 361 ","page_number":91},
  {"content":"\r\n\r\nو ليكن مقصود را در دوستى با عين الدوله يافت به اين جهت عازم به مسافرت ايران گرديد در سيزدهم ماه رجب 1323 وارد طهران شد و حرفهاى تازه در مجالس ميگفت و از وطن مدافعه مينمود و دوستى خود را با عين الدوله تكميل مينمود تا اينكه عين الدوله دانست كه پارهء مقالات حبل المتين از قبيل مدافعه وطن و غيره از ترشحات قلم مشار اليه است فلذا از ميرزا آقا خواهش نمود كه قانونى از براى دولت ايران بنويسد مشار اليه قانونى نوشت و در خيال بود كه عين الدوله را وادار نمايد باينكه دولت را مقننه نمايد كتابچهء قانون را داد به عين الدوله او هم داد بممتاز الدوله كه آن را بخواند و اگر كسرى دارد به آن ضميمه نمايد ممتاز الدوله پس از خواندن كتابچه بميرزا آقا گفت خيلى تند رفتيد اين مرد به خيال خواهد افتاد و سوءظن از تو حاصل خواهد نمود بهرجهت عين الدوله از كتابچه قانون سخت متوحش گرديد نسخهء اول آن كتابچه در نزد نگارنده موجود است و عما قريب خواهد آمد .\r\nديگر آنكه ميرزا آقا در مجالس مردم را بيدار و آنان را بحقوق خود آگاه ميكرد ديگر آنكه با علماء و آقازاده‌ها مراوده مينمود و آنانرا محرك بود .\r\nديگر آنكه تأسيس كتابخانهء ملى را باعث شد و در واقع اول مؤسس آن كتابخانه ميرزا آقا گرديد آقا سيد نصر اللّه كه از سادات اخوى بود با نصرة السلطان و ملك المتكلمين و جمعى ديگر از دانشمندان را با خود متحد نمود و پول معتد به داد و هم جمع نمود تا صورة كتابخانه ملى را داير نمود اين كتابخانه محل اجتماع دانشمندان و وطن دوستان و تجددخواهان بود چنانچه در موقع خواهد آمد .\r\nعلت ديگر علت مشتركه بود كه در واقعه مدير رشديه خواهد آمد ( پس از خرابى مجلس الى كنون كه وقت تنقيد و طبع اين تاريخ است پارهء امور از ميرزا آقا صادر شد كه موجب سوءظن ملت واقع شد و همه‌وقت يك عده جماعت با او طرف بودند كه در موقع خواهد آمد ) عجالة كه وقت رفتن اوست به طرف كلات مبغوض دولت و محبوب در نزد ملت است .\r\n\r\nسبب گرفتارى مدير رشديه\r\nميرزا حسن آقا مدير رشديه از اشخاص باحرارت و درست‌كار در زمان امين الدوله صدر اعظم ايران پس از آنكه مدتى در تبريز در تأسيس مدارس و مكاتب زحمات كشيده بطهران آمد و تأسيس مدرسهء رشديه را نمود در واقع مؤسس مكاتب به وضع جديد اين شخص است در اوايل ورودش مقدسين و بعض از مردم او را مثل يكنفر كافر نجس العين ميدانستند چه كه الف و باء را تغيير داد فتحه را كه تا آنوقت زبر ميگفتند صداى بالا نام نهاد ضمّه را كه تا آنوقت پيش ميناميدند صداى وسط ميگفت كسره را كه تا آنوقت زير ميخواندند صداى پائين ميخواند و همچنين خط عمودى و خط افقى ياد اطفال داد و كذا در مكتب خانه‌ها كه در سرگذرها و بازارها پسران و دختران باهم مىنشستند چه ضرر داشت كه بايد در مدرسه بيايند ديگر آنكه چوب و فلكه در مدرسه نيست اطفال خودسر بار ميآيند شيخ سعدى\r\n\r\n","description":"","footnote":"","page_name":" 362 ","page_number":92},
  {"content":"\r\n\r\nصد سال قبل گفته است :\r\n استاد معلم كه شود كم آزار * خرسك بازند طفلان در بازار \r\nفرياد مقدسين در مجالس بلند شد كه آخر الزمان نزديك شده است كه جماعتى بابى و لامذهب ميخواهند الف و باء ما را تغيير دهند قرآن را از دست اطفال بگيرند و كتاب به آنها ياد بدهند ديگر آنكه اطفال را زبان خارجه تعليم داده است كه به آنها گفته است شمار لفظى و شمار خطى و اين صورت را ياد اطفال داد 987654321 مجملا رساله هم از بعض علماء تأليف شد در رد مدارس و تكفير اولياء مدارس ليكن پس از دخول آقاى طباطبائى و تأسيس مدرسهء اسلام مردم كم‌كم دانستند كه اين مدارس عبارت از همان مكاتب است و اين ارقام حساب است نه زبان خارجه و تغييرى هم در الف و باء داده نشد همان الف و باء قديم است منتها قدرى مشكل‌تر از آن حاج ميرزا حسن آقا هم دانست كه اين مردم قابل نيستند خورده خورده از حرارت افتاد و براى ترويج مقصود خود روزنامه ايجاد كرد موسوم بروزنامهء مكتب خواست كه در روزنامه مردم را بيدار كند و بترويج معارف بكوشد ليكن وزير علوم و وزير انطباعات از روزنامهء او و ساير جرايد جلوگيرى كردند در اين اثناء كه متهم بود در نزد عين الدوله كه اين شخص را اگر به حال خود گذارد علاوه بر اينكه الف و باء را تغيير خواهد داد و روزنامه‌نويس هم شده است گناه روزنامه‌نويسى كمتر از گناه مدرسه تأسيس كردن نيست و گاه‌گاهى هم بكتابخانهء ملى ميرود كه اينهم گناهى است كه عفو ندارد بعض اوقات هم در خانه و مدرسه بعضى را دور خود جمع مىكند خبر دادند به عين الدوله كه ميرزا حسن مدير رشديه را ديدند كه شبنامه منتشر مينموده است باز راپورت رسيد كه عصر سه‌شنبهء 21 ربيع الثانى 1324 هجرى در منزل مدير رشديه انجمنى تشكيل يافته است كه اجزاء آن از اين قرار است مجد الاسلام كرمانى - ناظم الاسلام كرمانى - ميرزا آقا اصفهانى و صداى مدير رشديه بلند بود كه چرا بايد ( سانسور ) براى جرايد قرار دهند چرا بايد روزنامهء علمى به نظر وزير انطباعات برسد و نيز راپورتى ديگر رسيد به عين الدوله كه مدير رشديه عصر چهارشنبه 22 ربيع الثانى 1324 در خانهء آقاى طباطبائى مذكور داشته است كه مواجب خود را تقديم دولت كردم و به عين الدوله گفتم مواجب و حقوق‌بگير از دولت بر سه قسم است اول نظام و مستخدمين در ادارات دولتى - دوم عجزه و فقراء - سوم مفت‌خورها . حقوق دو قسم اول را بدهيد ولى قسم سوم را چند سالى ندهيد و در عوض قرض دولت را بدهيد و امر ماليه را هم اصلاح كنيد و من اول مواجب خود را تقديم ميكنم فرمان مواجب را دادم به عين الدوله عين الدوله پس داد و گفت من متشكر شدم از انسانيت و شاه‌پرستى تو به او گفتم من اين مواجب را به تو ندادم كه تو متشكر شوى و به من ردّ كنى من تقديم دولت كردم اين ردّ خيانتى است بنوع عين الدوله فرمانرا قبول كرد پس از ده روز خبر شدم مواجب مرا دربارهء سه نفر از بستگان خود برقرار كرده است اين است كه امر دولت اصلاح نخواهد شد تا اين گونه اشخاص جاهل بىعلم در اين مسندها باشند حال ماها اين قسم خواهد بود راپرت اين دو مجلس عين الدوله را ترسانيد و سه نفرى كه در آن مجلس بودند كه مجد الاسلام و ميرزا آقا و مدير رشديه است گرفتار شدند نگارنده را بواسطهء بستگى بآقاى طباطبائى متعرض نشدند اين بود علل\r\n\r\n","description":"","footnote":"","page_name":" 363 ","page_number":93},
  {"content":"\r\n\r\nگرفتارى اين سه نفر ولى نگارنده عما قريب نوشتجات اين سه نفر را كه دست آورده‌ام درج در اين تاريخ ميدارم كه حالات آنانرا نيز كاشف خواهد بود .\r\nصبح شنبهء ( 24 ) ربيع الثانى 1324 از جهت تبعيد حضرات ترس و واهمه افتاد در بين مردم احدى در خيال توسط و استخلاص آنها برنيامد چند روز بعد از آن طلاب در خانهء آقاى طباطبائى اجتماع نموده اديب المجاهدين كرمانى فرياد برآورد كه امروز مجد الاسلام و ميرزا آقا و مدير رشديه را گرفتند و تبعيد كردند جواب شما آقايان را دادند كه بابى بودند فردا خودتانرا گرفته و تبعيد ميكنند و به همين اسم و اتهام متهم خواهيد شد اگر براى وقايهء خودتان هم باشد ساكت نباشيد لكن فريادهاى اديب المجاهدين « 1 » مفيد نيفتاد بلكه اين هياهوى اديب المجاهدين به صورت يك گلوله شد كه بعدها او را مجروح و نزديك بود مقتول نمايد .\r\nدر همين ايام بيچاره صحافباشى عريضهء بشاه عرض كرد و محبوس گرديد كه مجمل آن از اين قرار است :\r\nصحافباشى پولى از ارباب جمشيد گرفته و خانهء عيالش را بعنوان رهن يا بيع شرط داد بارباب جمشيد مدت منقضى شد ارباب جمشيد در مقام تصرف خانه برآمد صحافباشى عريضه حضور شاه عرض كرد كه ارباب جمشيد طلبى از من دارد و ميخواهد خانهء سى هزار تومانى عيال مرا در عوض چهارده هزار تومان ببرد مستدعى است كه دستخط مبارك را صادر فرمايند كه مهلتى به من بدهد تا بمرور طلب او را بپردازم حكم جوابيه و دستخط اين بود :\r\nجناب اشرف اتابك اعظم - صحافباشى را زنجير كنيد تا طلب ارباب جمشيد را بپردازد فلذا صحافباشى را گرفته حبس نمودند پس از توسط آقايان علماء او را از زندان خارج نموده در خانهء شريف الدوله كه رئيس محاكمات خارجه بود محترما حبس نمودند گاه‌گاهى بندهء نگارنده و جناب آقا ميرزا محمد صادق پسر آقاى طباطبائى ديدن او ميرفتيم يك شب كه آنجا بوديم مستحفظين و نوكرها مشغول كارهاى شخصى خودشان بودند به او گفتيم اگر ميل داريد شما را فرار داده ببريم خانهء آقاى طباطبائى اجزاء انجمن مخفى هم همه‌گونه با شما همراهى دارند در جواب گفت من مال كسى را نخورده‌ام خانهء سى هزار تومانى مرا ميخواهند در مقابل دوازده هزار تومان ببرند دو هزار تومان دستى هم به من ميدهند بگذاريد مردم اين ظلمها را به‌بينند بلكه بيدار شوند تاكنون كسى نديده است كه عارض و متظلم را حبس و زنجير كنند فقها در تعريف مدعى مينويسند المدعى من لو ترك ترك يعنى مدعى كسى است كه اگر ترك دعوى كند واگذارده مىشود من مدعى و عارضم حالا محبوس و زنجيرى شده‌ام هرقدر از اين ظلمها بيشتر شود ملت زودتر بيدار مىشود قدر عين الدوله را بدانيد كه اين فشارها را مىآورد هرچه فشار بيشتر باشد ملت زودتر به خود خواهد آمد بارى صحافباشى در خانهء شريف الدوله ماند تا آنكه خانهء خود را واگذار نمود و از ايران خارج شد .\r\n\r\n\r\n","description":"","footnote":"\r\n( 1 ) شرح حالات اديب المجاهدين بعد از اين مشروحا خواهد آمد انشاء اللّه .\r\n","page_name":" 364 ","page_number":94},
  {"content":"\r\n\r\nروز دوشنبهء نهم جمادى الاولى تلگراف مجد الاسلام از كلات آمد چند روز بعدهم كاغذهاى آنها رسيد كه نگارنده بعض از آن مكاتيب را كه كاشف از حالات محبوسين است در اين تاريخ خود درج مينمايد كه خوانندگان تاريخ وضع محبوسين و سلوك دولتيان را از اين مكاتيب استنباط نمايند .\r\n\r\nمكتوب مجد الاسلام بعنوان آقاى طباطبائى\r\nاز كلات محضر مبارك حضرت مستطاب حجة الاسلام و المسلمين آقاى آقا ميرزا سيد محمد روحنا فداه - شرح حال اين بندهء شكسته بال بنحو اجمال آنكه بعد از آنكه برحسب فرمايش شاهزادهء نير الدوله حاكم طهران جمعى فراش اوباش بسرم ريختند و از رختخوابم كشيدند و به منزل ايشان بردند بدون سؤال و جواب و ملاقات درشكه حاضر با جمعى سوارهء كشيكخانه بكهريزك « 1 » آوردند در آنجا جناب آقا ميرزا آقا هم ملحق شد حاج ميرزا حسن هم از صبح حاضر بود عصرى از آنجا بخاتون‌آباد آوردند شب را مانديم و صبح به طرف خراسان حركت كرديم حالا صدماتيكه در بين راه وارد شده است لايق مذاكره نيست روز هشتم كه شنبهء غرهء جمادى الاولى باشد وارد خراسان شديم سه روز در مشهد بوديم ترتيب پذيرائى جناب حاج آصف الدوله بماند براى هنگام شرفيابى بعد از آن ما را بكلات آورده‌اند شرح آنچه در عرض راه ديده‌ايم مناسبت با اين مختصر عريضه ندارد اجمالا چهل منزل راه را در سيزده روز طى كرديم و اللّه سيزده ساعت خواب نكرديم اما حالت حاليه طوريست كه بطور حتم ميدانيم كه اگر تا يك ماه ديگر اينجا باشيم خواهيم مرد زيرا كه هواى كلات بقدرى گرم است كه روزها مثل ماهى كه از آب دور افتاده باشد از اين طرف به آن طرف هلهله‌كنان ميرويم و ديوانه‌وار ميدويم شبها هم بواسطهء زراعت شالى آن‌قدر پشه دارد كه امكان ندارد بشود خوابيد اهالى اينجا تماما بالاى بامهاى بلند در وسط پشه‌بند ميخوابند ولى ما كه جائى غير از محبس نداريم پشه‌بند هم نداريم بعلاوه قلعهء كلات مارهاى غريب دارد كمتر از روزيست يكى دو تا كشته نشود اغلب روزها تب و لرز هم بديدن ما خواهد آمد اما دوا و غذا چه عرض كنم بلى چيزى كه هست حاكم اينجا شخص مسلمانى است و اللّه اگر او فى الجمله ملاحظه نميكرد حالا ديگر هزار مرتبه مرده بوديم لباس ما همان لباسى است كه از طهران داشتيم هرقدر كه قابل نبوده و يغما نشده باقى است در كلات هم يكذرع كرباس پيدا نميشود ما هم كه يك دينار پول نداريم بهركس\r\n\r\n\r\n","description":"","footnote":"\r\n( 1 ) كهريزك مزرعه‌ايست در دو فرسخى طهران و در آنجا كارخانه قندسازى را داير كردند .\r\n","page_name":" 365 ","page_number":95},
  {"content":"\r\n\r\nهم در طهران تلگراف كرديم و جزئى وجهى خواستيم جواب نداد با تمام اينمطالب جگرم براى غربت اهل خانه كباب است زيرا كه بنده در طهران كسى را ندارم كه پرستار عيالم باشد يك زن علويهء غريبهء حامله در شهرى مثل طهران با پنج نفر صغير معلوم است چه خواهد گذرانيد از تمام اطلاعات در اينجا محروم مانده‌ام پست در اينجا نيست تلگراف هست ولى ما پول نداريم كه تلگراف نمائيم مجملا خداوند قهار منتقم ميداند كه بر من بيگناه چه صدمات وارد آورده‌اند بذات پاك خداوند از هيئت آدميت خارج شده‌ايم يك ماه است حمام نديده‌ايم وووو اگر حالات را شرح بدهم اسباب كسر قلب مباركت مىشود و چون ميدانم حضرت حجة الاسلام فراموش نفرموده‌ايد و اگر پيشرفت داشته باشد در استخلاص بيگناه بيچارهء آواره اقدام بلكه اهتمام خواهند فرمود لهذا استدعائى ندارم مگر آنكه گاه‌گاهى بفرستيد در بنده منزل از مخدرهء علويه و اطفالم دلجوئى نمائيد و او را اميدوار كنيد و سلامتى آنها را هم تلگرافا به بنده اطلاع فرمائيد كه خيالم آسوده باشد وصيت‌نامهء هم شروع كرده‌ام اميد است اجل مهلت بدهد تمام نموده بحضور مبارك بفرستم شايد بآسودگى بميرم با دست بسته و قدم شكسته و تن تب‌دار و هواى آتشبار و مراقبت مستحفظين بهتر از اين نميتوانم جسارت كنم خداوند سايه‌ات را بر اهالى مستدام فرمايد و مقاصد قلبيهء حضرتت را در اصلاح مملكت و ترفيهء حال مسلمانان برآورد ( فدائيت مجد الاسلام )\r\n\r\nمكتوب ميرزا آقا اصفهانى به آقاى طباطبائى\r\nحضور مبارك امام المجاهدين حجة الاسلام و المسلمين ملجاء الفقراء و المساكين آقاى آقا ميرزا سيد محمد دامت بركاته -  أُفَوِّضُ أَمْرِي إِلَى اللَّهِ  - عرفا بايد هنگام حركت خداحافظى كرده باشم ولى چون حركت بلا اراده بود موفق نشدم لذا اين عريضه را در مقام شكر و عذر مينويسم اما عذر از عدم شرفيابى هنگام حركت در كف شير نر يا روباه ماده هركدام را كه تصور فرمائيد .\r\nترتيب حركت صبح شنبهء بيست و چهارم شهر ربيع الثانى 1324 اتابك ( عين الدوله ) احضارم فرمود بعد از احضار امر بملاقات نير الدوله و آمدن وزير دربار ( امير بهادر ) با درشكه بكهريزك و از آنجا به طرف خراسان روز هشتم وارد خراسان و بعد از سه روز توقف عازم كلات و امروز نهم است كه وارد كلات شده‌ايم در منزل حكمران كلات كه محمد ابراهيم خان از خوانين\r\n\r\n","description":"","footnote":"","page_name":" 366 ","page_number":96},
  {"content":"\r\n\r\nپازكى برادر جليل الملك بيگلربيكى خراسان مهمان هستم هواى كلات با مزاج ما سازى ندارد من كه نميدانم چرا آمده‌ام از مجد الاسلام هم هرچه سؤال ميكنم ميگويد نميدانم .\r\n بملازمان سلطان كه رساند اين دعا را * كه بجرم عشقبازى ز چه ميكشند ما را \r\nاما شكر اين است كه بعضى از دوستان همچو تصور كرده بودند كه اين مرد از من دلخوشى دارد و من با او هم‌عقيده هستم ولى هرچه تصور ميكنم جز آنكه دستور العملى از من خواست در 24 شهر صفر فرستادم كه اساس يك سلطنت مشروع قانونى بود از آن تاريخ ببعد از من دل‌سرد شده بود بهمه‌حال گذشته است به همين قدر گذشته از اينكه به قدر سى هزار تومان ضرر اين حركت را دارم از روز حركت الى حال از وضع خانه و زندگى خودم هم اطلاع ندارم اگر بخواهم از حضور مبارك خواهش كنم كه بفكر محبوسين هم باشيد لزوم ما يلزم است همين‌قدر خيلى از خودتان محافظت فرمائيد كم‌كم خبث فطرت و سريرت اينمرد ( عين الدوله ) ظاهر مىشود خداوند امورات را بر خير و صلاح امّت جريان دهد از شرح مفصل معذورم به همين قدر خيلى در خصوص خانهء مجد الاسلام بايد سفارشى بحضور مبارك كنم كه مقرر فرمائيد ناظم الاسلام از اينجهت آسوده‌اش كند توفيق پيشرفت مقاصد شما را از خداوند خواهانم . ( اقلّ اصفهانى )\r\n\r\nمكتوب مجد الاسلام بنگارندهء تاريخ بيدارى\r\n در كلاتم خم ابروى تو در ياد آمد * حالتى رفت كه افلاك بفرياد آمد\r\nاز من اكنون طمع صبر و دل و هوش مدار * كان تحمل كه تو ديدى همه بر باد آمد \r\nشرح حال ما بسيار رقت‌انگيز و قصهء پرغصهء ما خيلى ملالت‌خيز است نماند صدمهء كه نخورديم و باقى نيست از ما مگر يك جسم بسيار نحيف و قوائى خيلى ضعيف اجمالا مسافرت از طهران تا خراسان را در هفت روز پيموديم اما بچه حالت يا بچه جلالت سر و پاى برهنه مسلوب العمامة و الرداء در اين هواى گرم روزها از شدت گرما مثل ماهى كه از آب بيرون افتاده باشد در اضطراب و شبها از شدت سرما مثل مرغ سركنده در التهاب بوديم غذاى ما نان خشك و دواى ما . . . . غلامان كشيكخانه در هيچ‌جا چاپارخانه ما را اجازت خواب بلكه توقف و آرام ندادند و هرجا كه رسيديم فورا اسب عوض كردند و ما را در قعر درشكه انداختند و بسرعت برق و باد تاختند تا\r\n\r\n","description":"","footnote":"","page_name":" 367 ","page_number":97},
  {"content":"\r\n\r\nبه منزل ديگر آنقدر رنج ديديم و بيخوابى كشيديم كه مكرر از غلبهء خواب از درشكه به زمين خورديم و خيلى غريب است كه در زير چرخ درشگه خورد نشديم از طهران رئيس سوارها كه سالار نصرت باشد بسرهنگ نوشته بود ما را زنجير كند و كند بپاى ما بگذارد اما خوش‌فطرتى سرهنگ اجازه نداد و ميدانست ما خود افتادگان مسكينيم و پاى فرار نداريم .\r\nسوارهاى مستحفظ ما در گارى بآسودگى ميخوابيدند اما براى ماها ممكن نميشد كه نيم ساعت در زمين غير متحرك بخوابيم در چند محل مردم دهات ميخواستند ما را مستخلص نمايند خودمان مانع شديم و خود را به قضا و قدر سپرديم و گمان داشتيم در ورود بارض اقدس فرج ما قريب باشد و اميدوار بوديم كه آصف الدوله با آنهمه ديانت از ما كاملا پذيرائى مينمايد ولى بدبختانه چون بخلق اميدوار و از رحمت خداوند فراموش كرديم در خراسان از همه‌جا بر ما سخت‌تر و ناگوار گذشت و بقدرى از مهماندارى آصف الدوله سختى كشيديم كه بصدمات بين راه راضى شديم عمارتى را كه براى پذيرائى ما معين كردند همان انبار دولتى يا محبس حكومتى بود كه زياده از هشتاد نفر مردمان بدبخت اجل برگشته در آنجا محبوس و از تمام لوازم زندگانى مأيوس بودند سيماى آنها مثل خودمان از گرما و سرماى زندان ابدا شباهت بسيماى انسان نداشت از گرسنگى رنك از روى آنها پريده بود و با اين ضعف و ناتوانى در زير زنجير بسيار سنگين و كندهاى خيلى گران خسته و نالان بودند مستحفظين محبس هم‌گاهى توجهى به آنها ميكردند و با آهن تفتيده ابدان ناتوان آن بيچارگانرا رنجه و گاهى هم با اسبابهاى ديگر آنها را شكنجه ميكردند سبحان اللّه چگونه ميتوان تصور كرد فردى از افراد بنى آدم اين‌طور سنگين دل و بىرحم باشد كه با برادران وطنى خودش اين‌طور سلوك كنند هنوز ناله‌هاى جانگداز محبوسين در گوش من صدا مىكند و هروقت متذكر ميشوم مثل ديوانگان فرياد ميزنم و به طرف مرك ميروم خدا گواه است من از روزيكه اين محبس را ديده‌ام از زندگانى خود سير شدم كلات بهشت من شده است و مرگ آرزوى من است و حالا مىفهمم چه لذتى داشته‌اند كسانى كه در فرانسه براى تحصيل آزادى ملت و تبديل اساس ظلم و استبداد بمشروطيت شدن دولت جان داده‌اند و بسر دار رفته‌اند يا قطعه‌قطعه شده‌اند و معلوم مىشود آنها هم نظير همين اوضاع بسيار ناگوار را ديده‌اند و مرارت حبس و شكنجه را چشيده‌اند و دانسته‌اند با استقلال « 1 » دولت ممكن نيست افراد بنى آدم روى آسايش به‌بينند و ساعتى فارغ بنشينند\r\n\r\n\r\n","description":"","footnote":"\r\n( 1 ) گويا مراد از استقلال استبداد بوده است و يا اين لفظ سهوا از قلم مجد الاسلام به روى كاغذ آمده است .\r\n","page_name":" 368 ","page_number":98},
  {"content":"\r\n\r\nآخر برادر عزيزم فكر كن براى چه نصف شب بخانهء من ريختند و بچه دليل اطفال صغير و نوكرهاى فقير مرا آنقدر اذيت كردند و بكدام سند چندين خانهء مرا شبانه غارت كردند و خواب و آسايش را بر جماعتى حرام نمودند فرضا من مقصر و گناهكار بودم چرا جمعى را به آتش من سوزانيدند و در كدام محكمهء عدليه مرا محاكمه نمودند و از كدام قاضى بر لزوم تبعيد من حكم صادر شد خوب بر فرض كه بزعم آنها من گناهكار بوده‌ام آيا خانوادهء من چه گناهى داشته‌اند اجزاء و نوكر مرا چرا اذيت كردند اموال مرا چرا بردند عبا و عمامه و ساعت و وجه نقد و اسناد مرا چرا بردند بدوستان من چرا صدمه زدند از همه گذشته چرا مدت حبس ما را معين نكردند و بچه دليل سوارهاى مستحفظ ما را در بين راه اين همه اذيت كردند و هزار هزار چرا چرا كه ماحصل همه اين است كه تا امنيت تامّه نباشد انسان نميتواند اساس آسايش خود را فراهم كند و در دولت مستبدهء ظالمه ممكن نيست براى احدى امنيت تامّه حاصل شود و هميشه مثل عين الدوله و نيّر الدوله و آصف الدوله پيدا خواهد شد كه براى يك ساعت راحت خيالى خودشان عمر چندين خانواده را گرفتار زحمت كند پس بايد فكرى كرد كه اساس را صحيح نمود من الان از صميم قلب شكر ميكنم كه در راه تحصيل نعمت حريّت گرفتار اينهمه زحمت و مبتلاى خسارت شدم و دشمنى با كسى ندارم و تعدى بحقوق احدى ننموده‌ام و در اين محبس تنك كلات باكمال نااميدى بسر ميبرم و هرروز انتظار حكم قتل خود را دارم از اهل و عيال و ادارهء خودم بهيچوجه خبر ندارم و اين اول كاغذيست كه از محبس كلات بشما مينويسم ولى ابدا راضى نيستم جنابعالى و ساير اعضاء انجمن فقط در فكر استخلاص من باشيد و ابدا نبايد قواى خودتانرا در اين امور جزئيه صرف نمائيد بلكه صريحا عرض ميكنم كارى بكنيد اساس را درست كنيد اگر اساس درست شد هزار محبوس بدبخت مثل من از محبسهاى تنگ و تاريك آزاد ميشوند و اين‌گونه محبسها موقوف مىشود و الا از اينكه مرا مرخص و رفقايم را مستخلص نمايند چه نتيجه عايد ملت و مملكت مىشود بعلاوه من و رفقايم امروز بواسطهء حسن فطرت و عالم اسلاميت آقاى محمد ابراهيم خان حاكم كلات در نهايت خوبى ميگذرانيم و چندان زحمتى نداريم و دو سال هم به همين وضع ميتوانيم عمر بگذرانيم براى كسان هم آنقدرها نقلى ندارد هرقسم باشد ميگذرد ولى حالا كه دست زده‌ايم بايد انجام بدهيم و ناكام نمانيم اگر در خاطر داشته باشيد در مجلس آخر كه در منزل ذو الرياستين مهمان بوديم يعنى روز جمعهء بيست و دوم شهر ربيع الثانى 1324 كه همانشب بنده گرفتار شدم و در حضور تمام رفقاى حاضر صريحا گفتم براى\r\n\r\n","description":"","footnote":"","page_name":" 369 ","page_number":99},
  {"content":"\r\n\r\nشخص من خطريست نزديك و از شماها ابدا توقع حمايت ندارم اما استدعا دارم رشتهء مطلب را كه سه چهار سال است دنبال كرده‌ايم از دست ندهيد امروز هم همين كلمه را عرض ميكنم و ميگذرم شخص آقاى آقا ميرزا سيد محمد را همه‌وقت در مدّ نظر داشته باشيد بلكه چند نفر از اجزاء انجمن را براى محافظت وجود او بگماريد چرا كه تمام اميدوارى آزادىطلبان بوجود اوست اگر خداى نخواسته بر او صدمهء وارد شود تمام رشته‌هاى ما چلّه خواهد شد .\r\nدر باب اهل خانهء ما چندان فكر مكنيد عيال من يكى از زن‌هاى مجرّب روزگار است تاكنون چهارده سال است كه در خانهء من است و سه سال باهم نبوده‌ايم و سه مرتبه تبعيد مرا ديده است و از اين حرفها وحشت نخواهد كرد همين‌قدر كارى بكنيد كه از حيث مخارج بر آنها بد نگذرد و راه معاش آنها اين است كه آنچه كتاب و اسباب دارم تدريجا بفروشند و مخارج كنند ولى تا جنابعالى شخصا توجه نفرمائيد فروش كتاب و اسباب انجام نخواهد گرفت و كتابهاى بسيار خوب اعلى دارم اما تا اهل خبره فروشنده نباشد به قيمت مناسب فروخته نخواهد شد از كرمان هم پول براى آنها خواهد رسيد و انشاء اللّه گرسنه نخواهند ماند خود علويه هم مقدارى اسباب و آلات زنانه دارد اگر محتاج باشند بفروشند اگر بنده زنده ماندم نقلى ندارد ممكن است باز هم برايش بخرم و اگر مردم . . . . نورچشمى ميرزا محمد را در مدرسه ببريد نگذاريد فاسد شود . هرچند خيلى زحمت دادم و خسته شدم اما در آخر عريضه باز جسارت ميكنم كه از مسلك معهود خارج نشويد و مبادا بترسيد كه اگر ترسيديد تمام زحمات ما باطل خواهد شد رفقا سلام ميرسانند راستى اينهم از خوشبختى من است كه در اين محبس تنها نيستم و دو نفر رفيق دارم مخصوصا آقا ميرزا آقا همزبان دانشمنديست و نصف زحمت حبس ما را موانست و مجالست رفقا تخفيف ميدهد - از اوضاع طهران ابدا خبر ندارم استدعا ميكنم همه هفته به آدرس ذيل بنويسيد :\r\n( خاكستر ) توسط ميرزا هدايت اللّه خان رئيس پست و گمرك در كلات نادرى كبود گنبد بفلانى برسد . از طرف من تمام اعضاء انجمن مقدس را سلام برسانيد و به همه بگوئيد\r\n ( سر كه نه اندر ره ملت بود * بار گرانى است كشيدن بدوش ) \r\nكارى بكنيد كه اين يكمشت ملت فلك‌زده را از چنگال ظلم عين الدولهء نوعى مستخلص كنيد و الا نفى عين الدولهء شخصى چندان فايده ندارد ديگرى بجايش مىنشيند بدتر و ظالم‌تر . ( زياده قربانت احمد كرمانى )\r\n\r\n","description":"","footnote":"","page_name":" 370 ","page_number":100},
  {"content":"\r\n\r\nاينكه مكاتيب محبوسين را در اين تاريخ درج ميكنم براى اين است كه خواننده بداند با اين همه ظلم و ستم و خوارى و ذلت كه ديده‌اند چگونه مىشود دشمن مشروطه و حريّت باشند و حال آنكه اگر دولت ايران مشروطه نشده بود حضرات در كلات مرده بودند بارى پس از آمدن مجد الاسلام بطهران كه نگارندهء تاريخ بيدارى را بطريق اختصار در روزنامهء كوكب درى درج و نشر ميداد مكتوبى بنگارنده نوشت و خواهش نمود كه ضميمهء تاريخ نمايم چون در كوكب درّى درج شد لذا در اين تاريخ ملحق شد و صورت آن از اين قرار است :\r\nخدمت ذيشرافت جناب . . . . . آقاى ناظم الاسلام دامت افاضاته عرض مينمايد در شمارهء يازدهم از سال چهارم جريدهء شريفهء ( كوكب درّى ) در ضمن تاريخ بيدارى بمناسبت مقام شرح گرفتارى و مسافرت و حبس و تبعيد اين بنده بكلات مرقوم شده بود و مشتمل بر بعضى مطالب مهمه بود براى آنكه تاريخ جنابعالى ناقص نماند بعضى توضيحات را كه جنابعالى از قلم انداخته‌ايد يا مسبوق نبوده‌ايد بعرض ميرسانم و استدعا دارم در ضمن همان تاريخ مرقوم بفرمائيد .\r\nاولا - در خصوص دوستى بنده با عين الدوله اشاره فرموده‌ايد كه مبنى بر مصلحت بوده ولى تعيين آن مصلحت را نفرموده‌ايد و حال آنكه خودتان خوب مستحضر هستيد با عين الدوله ارتباط و آشنائى و مراوده نداشته‌ام و هرگز با او مكالمه و محاوره نكرده‌ام ولى با جناب دبير حضور دوستى داشتم و گاهى خدمتشان ميرسيدم و ايشانهم از حسن فطرت و كرم اخلاق در بعض مقاصد مساعدت داشتند چنان كه در موقع طرد و تبعيد جناب آقا سيد جمال و اختفاء ايشان در منزل جنابعالى به حكم و تصويب انجمن قرار شده بنده با ايشان ملاقات نموده و او را نزد عين الدوله شفيع نموده كه چشم از اذيت جناب آقا سيد جمال الدين بپوشند و در ملاقات اولى صريحا گفتند اين كار غيرممكن است و شاه حكم فرموده‌اند كه هرجا سيد جمال الدين را به‌بينند با گلوله بزنند و حالت وحشت آقا سيد جمال و كسان ايشانرا خودتان خوب مسبوقيد حق هم داشتند بنده به زحمت بسيار و التماس و اصرار بىشمار جناب دبير حضور را راضى كردم كه در مقام شفاعت برآيد و او هم زحمتها كشيد تا بالاخره نوشتهء امان براى حفظ جان آقا سيد جمال صادر كرد به بنده داد ولى مشروط بر اينكه ديگر در منابر از آن چيزى عنوان نكند بلكه تا چند روزى از اصل منبر نرود و از خانه بيرون نيايد و آن نوشته را شبانه بعد از ملاحظهء انجمن در منزل جناب عالى بجناب آقا سيد جمال ارائه كردم و قدرى مايهء تسلّاى ايشان شد .\r\n\r\n","description":"","footnote":"","page_name":" 371 ","page_number":101},
  {"content":"\r\n\r\nاما مسئلهء اعانه فرستادن انجمن براى بنده بكلات البته وظيفهء دوستان و معاهدين من همين بوده كه جانا و مالا در مقام آسايش بنده اهتمام فرمايند بلى يك نفر جوانمرد هم در تمام اين مملكت پيدا شده كه هنوز اظهارى از فتوّت او نكرده‌ام اما امروز ميگويم كه در تاريخ ثبت شود . روزيكه بنده را بكلات بردند هزار و چهار صد تومان وجه نقد در طهران در چند محل داشتم و قريب دو هزار تومان مطالبات و حساب در طهران و ساير ولايات داشتم اما وجه نقد ابدا نداشتم قدرى اسكناس كه كمتر از هشتاد تومان بود در بغل بنده بود و چند عدد اشرفى كهنهء آنتيك در كيف بنده كه آنها را بضميمهء باقى بردند و چون اهل بيت من غريب و بىاطلاع از معاملات بنده با هركس بوده‌اند خيلى وحشت داشتم كه مبادا از بىپولى بر آنها به دو سخت بگذرد اما از مرقومات آنها معلوم شد كه به خوبى و خوشى گذرانيده‌اند بعد از مراجعت از كلات حضورا تحقيق كردم و هرچه پول از كرمان و انجمن براى آنها فرستاده بودند مطابق ثبت شمردند از جمله گفتند كه روز دوّم حركت شما شخصى آمد در خانه سؤال كرد كه مخارج شما در ماه چقدر است ما گفتيم اگر قناعت كنيم ماهى سى تومان كفايت است آن شخص گفت از امروز تا هروقت كه مجد الاسلام برگردد ماه به ماه اين وجه بشما ميرسد خيالتان آسوده باشد و فورا سى تومان داد و هكذا و ابدا از خودش معرفى نكرد چهار ماه بعد از اين واقعه سعيد خان گماشتهء بنده بزحمات زياد در مقام شناسائى او برآمده و خيلى زحمت كشيده و فحص كرد تا بالاخره معلوم شد كه آورندهء پول گماشتهء حضرت مستطاب اجل آقاى سردار اعظم مىباشد كه بامر ايشان اين وجه را ماه به ماه بخانهء ما مىرساند و عجب‌تر آنكه بعد از اينكه بنده بطهران آمدم و چندين مرتبه خدمت ايشان رسيدم ابدا اظهارى نفرمودند بلكه دو مرتبه هم بنده بكنايه اظهار داشتم غير از تجاهل جوابى نشنيدم .\r\nاين عمل را جز بر فتوّت و كمال انسانيت حمل كنيم ابدا محمل ديگر به نظر بنده نميرسد و تا قيام قيامت از وجود اين مرد محترم متشكرم و براى استحضار جنابعالى مينويسم كه سردار اعظم صارم الدوله فرزند ارشد اكبر حضرت عليه بانوى عظمى صاحب مقامات جليلهء علميه و اخلاقيه است و بنده در طايفهء قاجاريه تاكنون كسى را به اين فضل و اخلاق و مروّت و فتوّت نديده‌ام و اگر اسم او را در تاريخ بيدارى ننوشته باشيد بتاريخ‌خوانان ظلم كرده بوديد تا اهل ايران بدانند عمل خير هرگز گم نميشود و هروقت باشد نتيجه خواهد داد ايام افاضت مستدام باد ( داعى مجد الاسلام )\r\n\r\n","description":"","footnote":"","page_name":" 372 ","page_number":102},
  {"content":"\r\n\r\nنظير اين فتوّت سردار اعظم از چند نفر ديگر تاكنون ديده شده است اوّل از صحافباشى ديده شد كه در زمان اختفاء سيد جمال در خانهء نگارنده اين شخص ملت دوست رفت درب خانهء آقا سيد جمال و گفت تا ما دامى كه آقا سيد جمال ظاهر نشود و به خانه نيايد ماهى دوازده تومانرا هرماهه ميرسانم بشما و مبلغ دوازده تومان بخانهء سيد داد و ساعى بود كه ديگرانرا محرك شود كه اعانت نمايند . دوّم رشيد بيك قفقازى كه از اجزاء بانك استقراضى است اينمرد در زمان پنهان شدن نگارنده كه در يوم بمباردمان مجلس بود بتوسط جناب آقا ميرزا ابو القاسم مجتهد طباطبائى بيست تومان بنگارنده رسانيد درحالتى كه هيچ قسم دوستى و آشنائيت ما بين نبود و شايد اگر زمان اختفاء طول كشيده بود در ماه دوّم هم اين مبلغ را ميرسانيد .\r\nسوّم آقا ميرزا عبد المطلب خلف مرحوم آقا شيخ صادق مجتهد يزدى بود كه در زمان اختفاء مرحوم شاطرباشى ملك خود را فروخت و مخارج آنمرحوم را داد شاطرباشى از مشروطه‌خواهان واقعى بود كه از ترس محمد على ميرزا مخفى شده بود و در موقع خواهد آمد .\r\nدر اين ايام مهدى گاوكش كه مدعوّ بيوز باشى است به حكم عين الدوله گرفتار گرديد با اينكه برادرش نايب ميدان و نوكر ديوان بود بواسطهء بستگى او به آقاى بهبهانى طرف سوءظنّ عين الدّوله واقع شد يك روز در يكى از قهوه‌خانه‌ها بد گفته بود به عين الدّوله و راپورت كارهايش به عين الدّوله داده شد عين الدّوله ديد كه اين شخص در محلهء سرپولك اقتدارى دارد و جمعى اطراف او را دارند اگر وقتى بخواهد صدمه بيكى از بستگان آقا وارد آورد اين شخص قدرت جمع‌آورى هزار نفر از مشديها و جوانان دارد لذا بىبهانه بود كه شنيد مهدى گاوكش علنا در حضور جمعى از مردم اعمال سيّئهء او را ذكر نموده به اين جهت جمعى را مأمور نمود كه او را دستگير نمودند باين‌طور كه در ساعت پنج از شب گذشته درحالتى كه بيچاره در بستر راحت خوابيده بود از بالاى بام ريختند به خانه او عيالش كه حامله بود مانع گرديد كه نگذارد او را به اين حال گرفتار و ببرند او را با چوب و قدّاره بحدّى زدند كه طفل جنين او سقط شد و يك طفل چهار پنج سالهء او را در حوض انداختند كه همان شب زندگانى را وداع گفت و چند نفر ديگر از اطفال و بستگان آن بيچاره را زخمى و تلف نمودند اموال و اسباب خانهء او را بغارت بردند اگرچه در زمان استبداد بالاتر و بزرگتر از اين ظلم بمردم ميرسيد خانه‌ها غارت كردند نفوس را كشتند اطفال را به آب و آتش انداختند ولى براى جبران اعمال خودشان اسمى رويش ميگذاردند مثلا ميگفتند فلان شخص بابى بوده خانه‌اش را بايد غارت كرد مالش را حلال دانست زنش را مباح اطفالش را كشت و يا فلان كس مقصر و ياغى دولت است هستى او را بباد فنا بايد داد نام او و فاميلش را از صفحهء عالم برانداخت ليكن اين وحشيگرى عين الدّوله خيلى مؤثر افتاد چه مهدى گاوكش را نميشد بابى گفت و نه ياغى دولت و نه دزد و نه غير آن بر فرض مهدى گاوكش دشمن گاو و مقصر حضرت و الا لكن زن و طفل جنين و اطفال خوردسال بىگناه را تقصيرى نبود بارى صبح آنشب مهدى گاوكش را بردند حضور عين الدوله چوب و شلاق مفصلى به او زده و در انبار دولتى و محبس بزرك او را انداختند كه چندين وقت پاها و بدن او مجروح بود ( اين‌قدر در زندان و انبار دولتى\r\n\r\n","description":"","footnote":"","page_name":" 373 ","page_number":103},
  {"content":"\r\n\r\nبر اين بيچاره سخت گذشت كه زمانيكه محمد على ميرزا مخالفت با ملت را ظاهر كرد و آثار غلبه در او ظاهر شد مهدى گاوكش كه آنزمان بواسطهء مشروطه شدن دولت ايران آزاد بود از ترس گرفتارى و افتادن بزندان مجدّدا با نهايت آزادى خود را مسموم نمود و يك مثقال ترياك خورد كه ديگر علاج و برئى برايش نباشد و از زحمات و صدمات پادشاه ايران خلاصى يافت ) .\r\nچون امر بر اهالى طهران سخت شد و شبها احدى جرئت نميكرد از خانهء خود خارج شود و ايام وفات حضرت صدّيقه عليها السلام رسيد مردم بناى ذكر مصيبت را گذاردند مجالس ذكر مصيبت برپا گرديد طرف صبح در خانهء آقاى بهبهانى و طرف عصر در خانهء آقاى طباطبائى مجلس روضه منعقد گرديد عصر روز چهاردهم شهر جمادى الاولى سال 1324 آقاى طباطبائى برحسب اصرار مردم تشريف بردند بالاى منبر ازدحام و جمعيت مردم بحدّى بود كه ما فوق آن متصوّر نبود و جمعى از حاضرين موعظهء ايشانرا نوشتند از آن جمله لواء الدّوله كه از اعضاء انجمن مخفى است نوشت كه نگارنده تحرير خود را مطابق با تحرير ايشان نموده پس از آنكه به نظر آقاى طباطبائى رسانيده درج تاريخ بيدارى نمودم و هى هذه .\r\n\r\nموعظهء آقاى طباطبائى در چهاردهم جمادى الاولى 1324 هجرى\r\nپس از حمد خدا و ثناى بر پيغمبر صلى اللّه عليه و آله فرمود اعوذ باللّه من الشيطان الرّجيم  يا داوُدُ إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ وَ لا تَتَّبِعِ الْهَوى فَيُضِلَّكَ عَنْ سَبِيلِ اللَّهِ  - يعنى اى داود بدرستيكه گردانيدم تو را جانشين در روى زمين يعنى تدبير امور عباد را در كف باكفايت تو نهاديم پس حكم كن ميان مردمان براستى و درستى يعنى بر وفق امر ما اشياء را در موضع خود وضع نما و پيروى مكن هواى نفس و آرزوهاى آنانرا كه اگر تابع نفس شوى و بخلاف حق حكم كنى پس گمراه سازد تو را هواى نفس و بگرداند تو را از راه خدا و طريق حق كه آن جادهء شريعت و قانون خدائى است .\r\nخداوند حكم ميفرمايد بر آنكه مردم بطريق عدل رفتار نمايند انبياء و اولياء مردم را واداشتند بعدل با اينكه عدل و مساوات تكليف اوليهء انسانيت است و بقاء نوع منوط بعدل است و در قرآن و اخبار معصوم تأكيد شده است بعدل  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها وَ إِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ إِنَّ اللَّهَ نِعِمَّا يَعِظُكُمْ بِهِ إِنَّ اللَّهَ كانَ سَمِيعاً بَصِيراً . \r\n يا أَيُّهَا الَّذِينَ آمَنُوا كُونُوا قَوَّامِينَ لِلَّهِ شُهَداءَ بِالْقِسْطِ وَ لا يَجْرِمَنَّكُمْ شَنَآنُ قَوْمٍ عَلى أَلَّا تَعْدِلُوا اعْدِلُوا هُوَ أَقْرَبُ لِلتَّقْوى وَ اتَّقُوا اللَّهَ إِنَّ اللَّهَ خَبِيرٌ بِما تَعْمَلُونَ . \r\nامروز كفّار و ملل اجانب طريق عدل را مسلوك داشته‌اند ما مسلمانان از طريق عدل منحرف شده‌ايم يا ظالم و ستمكاريم و يا معاون ظلمه ميباشيم هشت ماه بلكه زيادتر مىباشد كه بجز اين يك كلمهء عدل ديگر چيزى نگفته‌ايم در خلوت و جلوت در بالاى منبر در مسجد و خانه واضح و آشكار صراحة و علنا اين كلمه را گفتيم و از دولت تاكنون جز عدل چيزى نخواسته‌ايم حالا بعضى ميگويند ما مشروطه‌طلب\r\n\r\n","description":"","footnote":"","page_name":" 374 ","page_number":104},
  {"content":"\r\n\r\nو يا جمهورى طلب ميباشيم بخداى عالميان و باجداد طاهرينم قسم است كه اين حرفها را مردم بما مىبندند اگر گفتيم معدلت ميخواهيم غرض اين بوده كه مجلسى تشكيل شود و مجلس و انجمنى داشته باشيم كه در آن مجلس بداد مردم برسند و بدانند كه اين رعيت بيچاره چه‌قدر از دست ظلم حكام ستم ميكشند و بچه اندازه نفوس و عرض رعيت از ظلم ديوانيان در سال تلف ميشوند ما نگفتيم پادشاه نميخواهيم ما نگفتيم دشمن پادشاه ميباشيم مكرر چه در حضرت عبد العظيم و چه در شهر و چه در منبر تمام را از اين پادشاه اظهار رضايت كرديم الحق و الانصاف پادشاه رؤف و مهربان و رحم‌دل مىباشد و اگر عدالتخانه برپا شود در عهد اين پادشاه رؤف و رحم‌دل مىباشد اگر اصلاحى شود در زمان اين پادشاه مسلمان خواهد شد حالا مرض و ناخوشى و علت و بيحالى مانع باشد ربطى به او ندارد ولى آنچه داد كرديم و آنچه نوشتيم تمام را به عكس حاليش كردند و گفتند مردم تو را نميخواهند و غرضشان عزل شاه مىباشد و حال آنكه به تمام انبياء و اولياء قسم است كه ما بجز مجلسى كه جمعى در آن باشند كه به درد مردم و رعيت برسند كارى ديگر و غرضى نداريم قدرى كه سخت ميگيريم ميگويند مشروطه و جمهورى را ميخواهند زمانيكه سكوت ميكنيم ميگويند آقايان زير زانوئى گرفته‌اند كه ديگر صدايشان بريده شده است يك دفعه ميگويند بيست هزار تومان گرفته‌اند يك دفعه ميگويند مقصودشان مدرسهء خان مرويست آخر اى مردم فكر كنيد مدرسهء خان بر فرض كه به متولى شرعى برگردد چه به درد ما مىخورد ( مدرسهء خان مروى از مدارس معتبرهء طهرانست توليت آن با جناب حاج شيخ مرتضى مجتهد آشتيانى بود بعد از واقعهء مسجد شاه عين الدوله مدرسه را واگذار بميرزا ابو القاسم امام جمعهء طهران نمود ) اگر زير زانوئى ميخواستيم تابحال صد مرتبه كار گذشته بود به خدا قسم است كه اينمطالب و شايعات دروغ است مدرسه را ميخواهيم چكنيم قصد ما عدل و رفع ظلم است كه رعيت از دست نرود مردم بخارجه پناه نبرند مملكت خراب نشود از بسكه حكام ظلم و ستم بمردم ميكنند ميترسم رفته‌رفته رعيتى باقى نماند يكسال است اهل فارس متظلم‌اند چندين تلگراف كرده‌اند جواب ندادند حال يك ماه است دكاكين را بسته‌اند در اينخصوص كرارا عريضه بشاه نوشتيم جوابش را اتابك نوشته و شاه هم دستخط كرده بود كه املاك مال دولت است و بشعاع السلطنه مرحمت كرديم رعيت حق گفتگو ندارد و بعلاء الدوله كه حاكم فارس شده است حكم كرديم كه رسيدگى نمايد اعظام الممالك كه جواب را آورد به او گفتم شاه خالصهء فارس را داده است بشعاع السلطنه نه املاك مردم را شعاع السلطنه هر ملك خوبى را در فارس تصرف كرده است صاحب ملك عارض شده كه اين ملك است نه خالصه مطالبهء سند كرده‌اند از متصرف اكر صاحب ملك قباله نداشته است كه ملك او را ببهانهء خالصه تصرف كرده‌اند و اگر اظهار قباله و حكم شرعى كرده است اسناد او را گرفته و پاره كرده‌اند هركس هم از طرف دولت برود بفارس ملاحظهء پسر شاه را مىكند گفتم صحيح و مناسب اين است كه خود درباريان رسيدگى نمايند و در دفتر و كتابچهء خالصه‌جات رجوع نمايند و صحيح نيست كه اين گونه به اهالى فارس رفتار شود و اگر رعاياى فارس مأيوس شوند خوش‌آيند نخواهد بود جواب دادند شاه دستخط فرموده كه املاك را داديم بشعاع السلطنه و\r\n\r\n","description":"","footnote":"","page_name":" 375 ","page_number":105},
  {"content":"\r\n\r\nبايد بر طبق دستخط عمل شود گفتم همين دستخط را در جواب اهالى فارس مخابره ميكنم گفت مخابره كنيد باز سه مرتبه پيغام دادم كه اگر اين دستخط باهل فارس برسند نتيجهء خوشى نخواهد داشت جواب دادند كه جواب همين است كه گفتيم ما هم تلگراف كرديم همين كه اهالى فارس ديدند كه اين گونه جواب آنها را دادند بقونسولخانه انگليس پناهنده شدند آنچه نبايد بشود شد حالا فارس هم از دست ما رفت نه تنها فارس خواهد رفت بلكه تمام بنادر و سرحدات ايران رفته است اگر اين مطالب را بطوريكه ما ميگوئيم بشاه بگويند و برسانند گمان ندارم كه كارها اين شكل بشود از قراريكه يكى از اهل درب خانه نقل كرد و ميگفت آنچه شماها ميگوئيد بشاه نميرسانند و اگر هم بعض اوقات بعرض شاه برسانند ميگويند كه اينها شاه را نميخواهند اينها جمهورىطلب ميباشند و اللّه به خدا و به اجداد طاهرينم و به صد و بيست و چهار هزار پيغمبر قسم است كه مقصود ما يك كلمهء عدل است مگر در مملكتى كه پادشاه هست نبايد مجلس عدلى بوده باشد اين يكمشت مردم بيچارهء ايران بكه عرض و داد كنند شماها نميدانيد كه در ولايتها اين حكام چه ظلمها ميكنند رعيت بيچارهء ايران خودش و اهل و عيالش بايد نان ذرت و جو بخورند كه ماليات ديوان را بپردازند نه رعيتى باقى مانده و نه در خزانهء پادشاه چيزى موجود است پادشاه بواسطهء خزانه پادشاه خواهد بود و خزانه معمور نميشود مگر بواسطهء آبادى مملكت و مملكت آباد نميشود مگر بواسطهء عدل . حكايت قوچان را مگر نشنيده‌ايد كه پارسال زراعت به عمل نيامد و ميبايست هر يكنفر مسلمان قوچانى سه رى گندم ماليات بدهد ( سه رى گندم دوازده من گندم است به وزن تبريز كه هر يكمن تبريز ششصد و چهل مثقال است و هر مثقالى به وزن بيست و چهار نخود است . ) چون نداشتند و كسى هم بداد آنها نرسيد حاكم آنجا سيصد نفر دختر مسلمانرا در عوض گندم ماليات گرفته هر دخترى به ازاء دوازده من گندم محسوب و بتركمان فروخت گويند بعضى از دخترها را در حالت خواب از مادرهايشان جدا ميكردند زيرا كه بيچاره‌ها راضى بتفرقه نبودند .\r\nحالا انصاف دهيد ظلم از اين بيشتر تصور مىشود همه‌جا خراب است از طهران بگذريد هرچه باشد پايتخت است بملاحظهء ما هم باشد چندان متعرّض نميشوند در ساير ولايات نه رعيتى مانده و نه مالى مانده چيزى نگذرد كه تماما خودشانرا از دست اين ظلمها بروس و انگليس خواهند بست خداوند خودش رحم كند هرچه ما داد ميكنيم بخرج نميرود و مردم نمىفهمند كه غرض ما غرض شخصى نيست و اللّه به خدا و انبياء و اولياء قسم است اگر مجلسى باشد هم به جهت دولت خوبست و هم براى ملت و رعيت اما كو كسى كه بفهمد اگر هم هزار مرتبه در بالاى منبر بگوئيم و فرياد كنيم كه نخواهند فهميد اى مردم بدانيد و بفهميد همهء شماها مكلفيد برفع ظلم در زمان حضرت امير المؤمنين عليه السلام اهل مصر خدمت حضرت امير المؤمنين ( ع ) شكايت از عمال عثمان كردند حضرت فرمود عدهء مظلومين زيادتر است يا عدهء ظالمين عرض كردند عدهء مظلومين زيادتر است فرمودند پس سبب ظلم خودتان ميباشيد عارضين مقصود را درك كرده جمع شدند و عثمانرا از بين برداشته عمال عثمانرا از كار انداختند و ريشهء ظلم را كشيدند اينك بشما اعلام مىدهم امروز هم باعث ظلم يكنفر شده است كه اتابك باشد او را علاج كنيد شاه رؤف و مهربان و مريض است راضى بظلم و تعدى نيست خبر از مملكت ندارد . آه چه كنيم كه همين\r\n\r\n","description":"","footnote":"","page_name":" 376 ","page_number":106},
  {"content":"\r\n\r\nمقصود و حرفهاى مرا نمىفهميد و عمل نميكنيد گوش بموعظه و نصيحت نميدهيد كو كسى كه بفهمد حكايت ما و شما حكايت آن واعظ است كه در بالاى منبر موعظه ميكرد و در پاى منبرش يكى از همه بيشتر گريه ميكرد و بسر و سينه ميزد واعظ بمردم گفت خوب است همهء شما مثل اين مرد چيز بفهميد و متّعظ و متأثر شويد به‌بينيد اين مرد چه‌گونه گريه مىكند و چه‌طور موعظه و پند در او اثر كرد پس معلوم مىشود كه اين مرد پير چيزفهم و عاقل و باشعور است آن مرد گفت و اللّه من هيچ نمىفهمم كه آقاى واعظ چه ميفرمايند مردم گفتند پس براى چه گريه ميكنى و بسر و سينه ميزنى گفت از فراق از فراق از جدائى از جدائى مردم گفتند خوب است واضح‌تر بگوئى و سبب فراق و گريه و زارى خود را بما نقل كنى گفت سبب گريهء من اين است وقتى كه آقاى واعظ حرف مىزند ريشش تكان مىخورد و من به ياد بزى كه داشتم ميافتم كه آن هم ريشى داشت مانند ريش آقاى واعظ و تكان مىخورد و ميلرزيد مانند ريش آقا .\r\nحالا شما هم در پاى اين منبر كه موعظهء مرا ظاهرا استماع مينمائيد هركدامى به خيال كارهاى شخصى خودتان ميافتيد بلى بعضى در اين مجلس ميباشند كه مىفهمند من چه ميگويم ولى آنها هم كه چيزى از آنها ساخته نيست و كارى از دست آنها برنيمآيد و نميتوانند كارى صورت بدهند آنها هم كه كار و بارى دارند متّصل در خيال جمع مال و اندوخته ميباشند و هيچ نميدانند و فكر نميكنند كه اگر عدل و معدلت باشد براى آنها بهتر است سابقا مردم ميگفتند ما ميخواهيم كارى صورت بدهيم آقايان علماء مانع ميشوند و نميگذارند اى مردم حال چه شده است كه هرچه ما داد مىزنيم كسى نميشنود نه غيرت در شما مانده و نه تعصب همين ظلمهاست كه روز بروز زيادتر مىشود حاكم وقتى كه ديد مردم كنيز و غلام اويند معلومست آنوقت هرجا زن خوشگل ببيند ميبرد و هرجا مال و ملك خوبى ديد تصرف مىكند من كه چيزى ندارم كه به جهت خودم دفع ظلم را طالب باشم و اگر هم داشته باشم ميتوانم مال خودم را حفظ كنم تمام اين داد و فريادها به جهت شماست شما نميدانيد كه معنى سلطنت چيست شما نميدانيد معنى عدل چيست از تاريخ ربطى نداريد از علوم جديد اطلاعى نداريد يك وقتى مردم علوم قديم را تحصيل ميكردند و درصدد علوم جديد نبودند حال ميگويم كه علوم جديد هم دانستنش لازم است هروقت اقتضائى دارد شما بايد علم حقوق بين‌المللى را هم بدانيد بلكه علوم رياضى بلكه زبان خارجه را تا يك اندازه بايد بدانيد چه سبب دارد كه از تمام ملل داعى و نماينده به طرف ژاپون رفت و از ايران نرفت چرا بايد در يك ايران يكنفر از علماء زبان خارجه را نداند شما اگر از علوم جديده ربطى داشتيد اگر از تاريخ و علم حقوق اطلاعى داشتيد اگر عالم بوديد آنوقت معنى سلطنت را ميدانستيد در بين حيوانات انسان مدنى بالطبع است انسان محتاج بتمدن است زيرا كه خداوند عالم هر حيوانى را كه خلق كرده است اسباب معاش آن را هم با خود آن خلق كرده است مثلا شير محتاج است بچنگال كه به درد و به دندان كه بخورد و به پوست محكمى كه از سرما و گرما محفوظ باشد هر سه را هم با خود دارد و كذا ساير حيوانات لكن انسان در امور معاش چنين نيست محتاج به امور متعدده و اسباب و آلات زياد است آب و آتش و نان و لباس و دوا و غذا و مسكن و عمارت و خيلى چيزها را لازم دارد يكنفر نميتواند همه را مهيا و آماده نمايد مثلا در امر غذا نان ميخواهد نان از گندم به عمل مىآيد گندم از زراعت حاصل مىشود زراعت\r\n\r\n","description":"","footnote":"","page_name":" 377 ","page_number":107},
  {"content":"\r\n\r\nآب و آهن و آتش و خيلى چيزهاى ديگر ، خياط لازم است كه لباس بدوزد ، آهنگر لازم است كه اسباب زراعت را درست نمايد ، بافنده لازم است كه نخ لباس را ببافد ، زارع لازم است كه پنبه را زراعت كند ، نجار لازم است ، خباز لازم است و و و . . . يكنفر نميتواند همهء اسباب و ادوات و لوازم را مهيا نمايد پس بايد جماعتى تشكيل شود براى انتظام امر يك نفر و اين جماعت بواسطهء دو قوهء شهويّه و غضبيّه كه دارند باهم مزاحمت خواهند كرد زيرا كه شهوت جذب ملايم است و غضب دفع منافق هر شخصى بواسطهء قوهء شهويّه طالب است ملايم را و هركس مخالف او شود در مقام دفع او خواهد برآمد و كذلك رفيقش پس معلوم شد كه انسان محتاج است بتمدّن و اجتماع با نوع خود و اين است معنى الأنسان مدنى بالطّبع .\r\nعقلا و دانشمندان يكنفر را مشخص و معين و انتخاب نمودند براى حفظ نوع خود و گفتند ما مال و جان ميدهيم كه تو ما را حفظ كنى از اينكه به يكديگر ظلم و ستم و اجحاف و تعدى نمائيم ما مال يعنى ماليات و جان يعنى سرباز ميدهيم و تو بقوهء جان و مال ما حافظ و نگاهبان ما باش اين شخص را پادشاه گويند پس پادشاه يعنى كسى كه از جانب ملت منصوب شود و ماليات و سرباز بگيرد براى حفظ رعيت از ظلم كردن به يكديگر اين پادشاه ما دامى كه حفظ كند رعيت را و ناظر به حال رعيت باشد رعيت بايد مال و جان بدهد اما اگر پادشاه بيحال و شهوت‌پرست و خودغرض باشد رعيت بايد مال و جان به او ندهد و مال و جان را به كسى ديگر بدهد كه حافظ رعيت باشد زيرا كه ماليات بايد بمخارج قشون برسد تا آنكه قشون در حراست و حفظ آنها مستغنى باشد پس سلطان يعنى كسى كه داد مظلوم را از ظالم بگيرد نه اينكه هر كار دلش بخواهد بكند و مردم را عبيد و اماء خود داند پس علوم جديده لازم است كه همه‌كس آن را تحصيل كند تا معنى سلطنت را بدانند .\r\nبابا جان پادشاه هم مثل ما يكنفر است نه اينكه بقول بعضى مالك الرقاب و آنچه بخواهد بكند مگر در اروپا پادشاه نيست كى اين كارها كه در اين مملكت اتفاق ميافتد آنجا باشد روزبروز كارشان بهتر و مملكتشان آبادتر هرچه خرابى و ظلم هست در سر اين يك مشت ايرانى بيچاره است و اينهم بواسطهء اين است كه نميدانيم معنى سلطنت را تمام انبياء براى عدل و داد آمدند اين همه شورش در خارجه براى عدل است و ما هرچه داد و فرياد ميكنيم بخرج مردم نميرود و تمام را مشتبه كارى ميكنند كه آقايان رياست ميخواهند رياست نميخواهيم جمهورىطلب نيستيم به اين زودى مشروطه نميخواهيم يعنى مردم ايران هنوز به آن درجه تربيت نشده‌اند و قابل مشروطيت و جمهوريت نميباشند زيرا كه مشروطيت در وقتى است كه افراد ملت عالم باشند . ما ميگوئيم اين همه ظلم و ستم برعيت چرا ميكنيد آخر اگر اين رعيت نباشد تو هيچ ندارى مثل اينكه رعيت فرارى شده خزانه تهى گرديده چيزى ندارد حتى لجنش هم تمام شده اين همه قرض باز هم سعى در قرض ، طولى نميكشد كه اين كارها رعيت و مملكت را بخارجه خواهد داد يعنى داده و ميدهد مطالب و مقاصد ماها اين است و الا به من تنها چه مىشود چه كارم خواهند كرد بر فرض گفتند از اينجا برويد يا اينكه آمدند مرا كشتند باز اولادهايم ميمانند و اين حرفها را خواهند گفت بقول آقا سيد قاسم مرحوم كه گفت اى مردم ميگويند آقا سيد حسن مرحوم شده اين آقا سيد حسن\r\n\r\n","description":"","footnote":"","page_name":" 378 ","page_number":108},
  {"content":"\r\n\r\nآن آقا سيد حسن و اولادهاى آقا سيد حسن را نشان ميداد فرض ميكنم مرا كشتند اولادم بجاى خواهد ماند سايرين را كشتند اولادهايشان باقى خواهند ماند آنها مقاصد ما را اجراء خواهند داشت باجدادم قسم است تا زنده‌ام دست بردار نيستم وقتى كه من نباشم سايرين هستند منكه بايد بميرم حال كشته شوم بهتر است جدم را كشتند اسم مباركش شرق و غرب عالم را گرفت يك روز و يكشب تشنه ماند دين اسلام را آبيارى و زنده داشت منهم اگر كشته شوم اسمم تا دامنهء قيامت باقى خواهد ماند خون من عدالت را استوار خواهد نمود و ظلم ظالمين را دافع و مانع خواهد گرديد گفتم بعضى نمىفهمند كه من چه ميگويم و بعضى كه ميدانند قوهء حركت را ندارند و بعضى هم كه در اين مجلس هستند نميدانم چه اسم دارند راپورت ده يا خفيه‌نويس . مرد كه اگر مينويسى درست بنويس صدق و راست راپورت بده آنچه من ميگويم بنويس نه اينكه هرچه دلت ميخواهد بنويسى .\r\nاين مسئله راپورت‌نويسى تازگى ندارد سابق هم بوده ولى نه اين شكل اين قرار را سلاطين و وزراء عادل باكفايت گذاشته‌اند چون دست مردم بشاه نميرسيد يا راهش دور بوده و يا آنكه قوه نداشته بيايد در پاى تخت و عرض خود را بكند و يا آنكه مدعيان آنها نميگذاردند و مانع بودند اين قرار را گذاشتند كه در هر شهرى يك يا دو نفر خفيه‌نويس داشته باشند تا از وضع مردم با اطلاع باشند و بواسطهء راپورت‌ده و خفيه‌نويس بشاه برسانند كه در آن مملكت چه رخ داده و چه شده و چه كرده‌اند ظالم كى و مظلوم كدام است حالا كارها به عكس شده است صد هزار دروغ و راست از خودشان جعل كرده اسمش را راپورت‌نويسى ميگذارند آخر اى احمق آنچه ميشنوى بنويس بقول يكى كسى راپورت صحيحى داده بود برده بود پيش يكى از وزراء آن وزير بعد از خواندن گفته بود اينجا كه چيزى نبود يعنى خبر دروغى بايد نوشته باشى و الا اگر مقاصد و مذاكرات ما را بشاه برسانند اين همه طول و تفصيل نخواهد كشيد غرضم اين است كه اگر بخواهند مملكت داشته باشند بايد رعيت دارى كنند نه اينكه اين قدر ظلم و ستم كنند كه مملكت از دستشان برود .\r\nآقا سيد احمد پسر عمو وقتى كه در عتبات بود نقل كرد از امير نظام اتابك مرحوم كه خدايش رحمت كند حيف آن اسم و لقب كه به ديگران داده‌اند اينها كفش پاى او حساب نميشوند بارى سيد عموزاده در سامره منزلش در بنده‌منزل بود تعريف ميكرد كه يكى از آقازاده‌هاى تبريز در خيال مسافرت به وطن خويش بود پول براى مخارج سفر نداشت آمد نزد من پول معتد به از من قرض كرد و رفت بعد از مدتى كه ديدم پول را نفرستاد رفتم تبريز آنچه كردم پول وصول نشد بمسامحه و مماطله ميگذرانيد آخرش بانكار كشيد خداوندا چه بكنم بكى درد دل خود را اظهار نمايم با امام‌جمعه كه نميشود طرف شد عدليه و محكمه و حاكمى كه به او اظهار و تظلم كنم نيست دوستى داشتم رفتم نزد او مطلب را به او گفته از او استمداد خواستم گفت ميروى در فلان مكان و سه مرتبه به آواز بلند ميگوئى اى امير كبير اى اتابك اعظم بفرياد من برس من گفتم اين امريست محال امير كبير در طهران من در تبريز دست من كوتاه و خرما بر نخيل وآنگهى طرف شدن من غريب با كسى كه امروز رئيس اين شهر است خارج از عقل است دوست من گفت من آنچه شرط بلاغ است با تو ميگويم جز اين راه راهى براى وصول طلب\r\n\r\n","description":"","footnote":"","page_name":" 379 ","page_number":109},
  {"content":"\r\n\r\nخود ندارى لاعلاج و ناچار روزى به آن محل رفته ديدم تلى در آنجا واقع است و شخص آجيل‌فروشى طبق آجيل خود را آنجا گذارده و خود محض رفع خستگى آنجا خوابيده است چون او را در خواب پنداشته سه مرتبه بآواز بلند گفتم اى امير كبير اى اتابك اعظم بفرياد من برس و طلب مرا از اين آقا . .\r\nوصول كن اسم آقاى مديون را هم بردم بعد ديدم اشخاصيكه براى گردش و بيكارى گردش ميكنند دو سه نفرى آنجا جمع شدند محض اينكه كسى برحال من مطلع نشود و نگويد اين سيد ديوانه است برخواسته به منزل خويش مراجعت نمودم بعد از مدتى يعنى بقدرى كه چاپار تبريز برود بطهران و مراجعت كند يكروز آقا فرستاد عقب من رفتم نزد او بالتماس و اصرار گفت نصف پول تو را نقد مىدهم و نصف ديگر را ششماه ديگر مىدهم گفتم من حرفى ندارم ولى نميتوانم ششماه در تبريز بمانم بايد بروم طهران گفت حوالهء تاجر مىدهم بفرجهء ششماهه كه در طهران بپردازند قبول كرده نصف پول را نقد و نصف ديگر را حوالهء طهران گرفته به طرف طهران حركت كردم روزى در كوچهء از كوچه‌هاى طهران گردش ميكردم كوكبهء امير نمودار شد محض تماشاى امير گوشهء ايستاده امير اتابك رسيد سلامى كردم جواب شنيدم فرمود آقا سيد احمد شما ميباشيد عرض كردم بلى فرمود چرا راضى شدى كه نصف پول را ششماه ديگر بگيرى ميبايست تمام را نقد بگيرى گفتم من از اين پول مأيوس بودم فرمود بعد از آنكه مرا بفريادرسى طلب كردى و صدا زدى البته بفريادت ميرسيدم ديگر يأس و حرمان چه بوده خيلى تعجب كردم و اظهار تشكر و دعاگوئى نمودم فرمود تعجب و تشكرى ندارد تكليف من دادرسى و رسيدگى بعرايض و اعانت مظلومين است من به تكليف خود عمل نمودم بر كسى منّتى ندارم .\r\nبارى حال و تفصيل خود را بيكى از دوستان خويش كه اسمش مير هاشم آقا بود گفتم جواب داد كه در آنوقتى كه فرياد كردى اى امير بفرياد من برس و مقصود خود را گفتى كسى آنجا بود يا نه گفتم يكنفر طبق‌دار آجيل فروش بود در آنجا خوابيده بود گفت همان شخص آجيل‌فروش خفيه‌نويس و راپورت‌نويس امير بوده و حال بيچارگى تو را اطلاع داده است بامير اين است معنى راپورت‌نويسى آخر اى مردم احمق اگر كارى ميكنيد اقلا اين گونه راپورت‌نويسى كنيد نه اينكه صد هزار دروغ بهم بسته مردم را بهم اندازيد بكنيد تا به‌بينيم آخر چه خواهد شد ما كه تا جان داريم دست‌بردار نيستيم اى مسلمانان اينهمه كار است آن از كارهاى حكومتها و اينهم كارهاى بىمعنى كه شبها پيش گرفته‌اند تا چه اندازه ظلم مگر ما ياغى هستيم مگر ما قشون و لشگرى داريم كه شما اين قسم رفتار ميكنيد من نميگويم فلان لوطى را تنبيه نكنيد من نميگويم نظم ندهيد آخر سياست و نظم حدى دارد مثلا مهدى گاوكش را گرفته‌ايد كه هرزگى كرده است بد به اتابك گفته است ديگر بچه شيرخواره‌اش چه كرده است كه او را از بغل مادرش بگيرند و در آب حوض اندازند و او را غرق كنند ، زنش چه تقصير كرده بود كه با زخم شمشير او را مجروح كرده‌اند ، جوان شانزده سالهء او را چرا بضرب ته تفنگ كشتند عجب است كه مردى ميرود پى طبيب كه بچه‌اش خناق گرفته بلكه او را معالجه كند در راه بيچاره را گرفته تا صبح نگاه ميدارند صبح كه برميگردد كه پسرش مرده است زن حامله است ميروند پى ( ماما ) و قابله او را ميگيرند صبح كه برميگردد زن و طفل هردو مرده‌اند كدام يك از كارها را بگويم اگر بدانيد در اين شبها چه ظلمها\r\n\r\n","description":"","footnote":"","page_name":" 380 ","page_number":110},
  {"content":"\r\n\r\nكه مىشود مردم كه ياغى دولت نميباشند يك كلمهء عدل كه اين همه داد و فرياد و صدمه ندارد .\r\nبارى اى مردم بيدار شويد درد خود را بدانيد دواى درد را پيدا كنيد و زود در مقام معالجه برآئيد هر دردى يك دوائى دارد انسان وقتى كه سرش درد بگيرد همان سرش درد دارد دواى آن را استعمال مىكند دست و پايش درد كند دوايش را كه استعمال كرد دست و پايش خوب و مرض او رفع مىشود دلش درد كند ساير اعضايش ديگر درد ندارد اما ظلم دردى است كه تمام اعضاء را به درد ميآورد عالجوا دائكم بالدواء معالجهء داء را بدوا كنيد داء بمعنى درد است دوا چيزيست كه رفع درد را كند بعضى ميگويند داء ظلمست و دوايش عدل است چون عدل ريشه‌كن ظلم است فلذا دوايش عدالت است بعضى گويند داء شرك است  ( إِنَّ الشِّرْكَ لَظُلْمٌ عَظِيمٌ )  و دوايش توحيد است بعضى ميگويند داء استبداد است و دوايش شور و مشاورت است معنى استبداد اين است كه چيزى را كه شهوت و نفس اماره ميخواهد او را بكند .\r\nانسان كه خالى از شهوت نيست همين استبداد است كه وقتى زن خوش‌صورت مىبيند دلش ميخواهد حاكم هم كه هست مانعى ندارد يا ملك خوبى مىبيند ميخواهد استبداد ضد عدل و انصاف است همين استبداد بود كه جده‌ام زهرا را سيلى زدند براى مطالبهء حقوقش بود كه استبداد بازويش را بتازيانه سياه كرد استبداد طفلش را سقط نمود آه همين استبداد بود كه حضرت سيد الشهداء را شهيد كرد چه آنحضرت فرمود اى مردم بنشينيد مجلس كنيد باهم شور و مشاورت نمائيد به‌بينيد صلاح است كه مرا بقتل آوريد الى آخر .\r\nپس از ذكر مصيبت فرمود امروز پادشاه حقيقى و بزرك ما امام زمان عجل اللّه تعالى فرجه مىباشد و ما نوكر آن حضرت ميباشيم و از احدى ترس و واهمه نداريم و در راه عدالت كشته شويم و از آنحضرت كمك ميخواهيم و مدد ميطلبيم و در سر اين مقصود باقى هستيم اگرچه يك سال يا دهسال طول بكشد ما عدل و عدالتخانه ميخواهيم ما اجراى قانون اسلام را ميخواهيم ما مجلسى ميخواهيم كه در آن مجلس شاه و گدا در حدود قانونى مساوى باشند ما نميگوئيم مشروطه و جمهورى ما ميگوئيم مجلس مشروعهء عدالتخانه تمام شد موعظهء آقاى طباطبائى پس از موعظهء آقاى طباطبائى شور غريبى در مردم احداث شد درباريها به خيال افتادند كه تفرقه اندازند بين آقايان علماء فلذا مجلسى عين الدوله ( صدر اعظم ) در پارك خود تشكيل داد كه ذيلا نگاشته مىشود .\r\n\r\nشوراى سرّى عين الدوله\r\nعين الدوله اتابك معظم صدر اعظم چون شنيد آقاى طباطبائى در بالاى منبر مقصود خود را بلفظ مشروطيت ادا كرد جمهوريت را لباس مشروطيت و مشروعيت پوشانيد و اگر تسامح كند آقايان مسند را از وجودش خالى مينمايند فلذا مجلس شورائى در خانهء خودش منعقد نمود پس از تشكيل مجلس و جمع وزراء و دوستانش شروع به مذاكرات نمودند نتيجهء آن مجلس و خلاصهء آراء آن شد كه نفاق و تفرقه اندازند بين آقاى بهبهانى و آقاى طباطبائى يعنى كارى كنند كه آقاى طباطبائى را از اين مقصود مقدس منصرف\r\n\r\n","description":"","footnote":"","page_name":" 381 ","page_number":111},
  {"content":"\r\n\r\nنمايند و پس از انصراف ايشان آقاى بهبهانى را به آسانى ميتوان علاج نمود حالا چگونه ميتوان آقاى طباطبائى را از اين مقصود منصرف نمود زيرا كه پولكى و رشوه‌اى نيست كه پول سد طريق ايشان شود و جاهل نيست كه بگويند عدالت خلاف اسلاميت است طالب رياست هم نيست كه بگويند مشروطه خلاف نفوذ و مانع رياست و مضر بمسند است پس چه كنند و چه گويند بايد يكنفر از اشخاص بىغرض كه در نزد جنابش محل وثوق و اطمينان است بطريق برهان و دليل مبرهن و محقق دارد كه امروزه صلاح ايرانى و ايران در مشروطيت و جمهوريت نيست مشروطيت امرى است مرغوب و مستحسن و منظور نظر تمام عقلاء و دانشمندان اما امروز صلاح در استبداد است چه استبداد استقلال را حافظ است و مشروطيت زوال را موجب و لكن اين خيال را به صورت برهان آوردن در نزد شخص حجة الاسلام امريست مشكل و محال فعلهذا ناصر الملك كه در بين وزراء بسادگى و صلاح و علم و وطنخواهى موصوف است و محل وثوق آقاى طباطبائى است لايحهء در اينخصوص بآقاى طباطبائى مرقوم دارد و بعضى از واعظين و ناطقين را هم بتخويف و تهديد و تطميع اشغال دارند و نظامنامهء عدالتخانه را هم طبع و منتشر دارند آنوقت هم خلاف نفاق بين آقاى بهبهانى و آقاى طباطبائى مىافتد و هم واعظين خاموش ميشوند و هم مردم بنظامنامهء عدليه اميدوار ميشوند فلذا شروع به مقصود كردند اول لايحه را نوشتند دوم آنكه حكم گرفتارى بعضى از واعظين را دادند سوم آنكه نظامنامه را به ادارهء روزنامهء ايران و اطلاع فرستادند كه نگارنده صورت لايحه را در اين جلد دوم و نظامنامه را در جلد سوم تاريخ بيدارى مندرج ميدارد .\r\n\r\nصورت لايحهء ناصر الملك كه بآقاى طباطبائى نوشته است\r\nبشرف عرض حضور مقدس عالى مىرساند اين بنده يكى از ستايش‌كنندگان وجود مبارك حضرتعالى هستم به جهت اينكه از روى انصاف مىبينم درد وطن داريد و بترقى ملت شايقيد و ملتفت بدبختىهاى نوع خود شده‌ايد و آرزو داريد كه علاجى براى اين دردها پيدا كنيد و باب سعادت و نيكبختى را به روى اين ملت قديم كه در شرف زوال است بگشائيد و همچو فهميده‌ام كه اين همه داد و فرياد و قال و مقال شما از روى نفس‌پرستى نيست مقصودتان چارهء امراض ملى است ولى خيلى افسوس و غصه ميخورم وقتى كه مىبينم از شدت شوق و عجله كه در علاج اين مريض داريد نميدانيد بكدام معالجه دست بزنيد و از كدام دوا شروع بفرمائيد كه به حال مريض مفيد باشد چون نتيجهء رفع مرض و عود صحت را در رفتار چست و چالاك مريض ميدانيد اين بيچاره مريض كه قادر به حركت نيست مدتهاست غذائى بمعده‌اش داخل نشده و بدل ما يتحللى به بدنش نرسيده رمق حركت و قدرت تكلم ندارد تازيانه برداشته كتكش ميزنيد كه بدود و از خندق جست و خيز نمايد و اين بدبختى كه بواسطه طول مرض و نخوردن غذا همهء روده‌هايش خشكيده و امعاء و احشايش از كار افتاده يك ران شتر نيم‌پخته بدهانش فروميكنيد كه ببلعد واضح است نتيجهء آن دوا و اين غذا چه خواهد شد طبيب حاذق كه تشخيص مرض را داد اول باستعمال داروهاى مفيده دمبدم ميپردازد اگر از راه گلو نتوانست تزريق مىكند آب گوشت غليظ روانى بدوا آهسته آهسته بحلقش ميچكاند باز اگر نشد بوسائل ديگر بمعدهء او مىرساند تا كم‌كم قوت بگيرد بعد\r\n\r\n","description":"","footnote":"","page_name":" 382 ","page_number":112},
  {"content":"\r\n\r\nزير بازوهايش را ميگيرند روزى چند قدم توى اطاق راهش مىبرند پس از آن بحياط و باغ آورده ملايم ميگردانند تا وقتى كه تدريجا قوت دويدن و استعداد جست‌وخيز را پيدا كند .\r\nامروز تقاضاى مجلس مبعوثان و اصرار در ايجاد قانون مساوات و دم زدن از حريّت و عدالت كامله ( آنطوريكه در تمام ملل متمدنهء سعادتمند وجود دارد ) در ايران همان حكايت تازيانه زدن و ران شتر طپانيدن است خداى قادر عالم گواه است كه در اين عرايض خود تملق از احدى منظورم نيست فقط قصدم حق‌گوئى و توضيح ريشهء مسئله است لاغير همه‌جاى مملكت وسيع ايران مثل خيابانهاى طهران نيست كوه دارد كتل جنگل دارد ماهور دارد سباع دارد وحوش دارد الوار دارد اكراد دارد شاهسون دارد قشقائى دارد . . . . . . مسلما پادشاهان ممالك در همه‌جا براى رعاياى خود حالت پدر را دارند بصيرتشان به حال رعيت و ملت از افراد آن قوم بيشتر و مهر محبتشان در حق آنها از خودشان زيادتر است قسم بربّ كعبه و منا كه اعليحضرت نيكلاى دوم امپراطور روسيه براى حفظ استبداد بوالهوسانه نيست كه بملت روسيه آزادى نميدهد بلكه از روى بصيرت شاهانه و محبت پدرانه هنوز آن ملت را قابل نميداند كه بتوانند بآزادى حركت نمايند هنوز در آنها آنقدر علم و تربيت سراغ ندارد كه از عهدهء اداره امور خود برآيند پس اين حرفها كه در همه‌جاى دنيا عصارهء سعادت و شرافت و افتخار است بعقيدهء بنده در ايران امروز مايهء هرج‌ومرج و خرابى و ذلت و عدم امنيت و هزاران مفاسد ديگر خواهد بود زيرا كه براى استقرار و اجراى ترتيبات جديده هنوز علم و استعداد نداريم و نشر اين حرفها رعب و صلابت قدرت حاليه را هم از انظار ميبرد - نتيجه پيداست كه چه مىشود ! ! ! كبك نشديم كلاغى هم از يادمان رفت ! ! ! فرض بفرمائيد امروز بندگان اعليحضرت شاهنشاهى بميل خاطر و كمال رضايت به اين مملكت دستخط آزادى كامل مرحمت فرمايد و به شخص محترم مقدس حضرت مستطاب حجة الاسلام عالى امر بشود كه مجلس مبعوثان تشكيل بدهيد چه خواهيد كرد اقلا هزار نفر آدم كامل بصير بمقتضاى عصر آگاه از حقوق ملل و دول لازم داريد تا اين يك مجلس تشكيل يابد حالا ساير شعب و ادارات كه همه مربوط بهم است و اجزاى عالم لازم دارد بماند استدعا ميكنم از روى بيطرفى و بيغرضى چنانچه شيوهء طبيعى حضرتعالى است نه از روى طرفدارى و خاطرخواهى دويست نفر آنطور آدم براى بنده بشماريد اما اين را هم فراموش نفرمائيد اگر كسى تمام اشعار عرب و عجم را حفظ داشته باشد و براى فهميدن كلماتش شخص محتاج بقاموس و فرهنگ باشد و تمام لغاتش از مقامات حريرى باشد براى عضويت آن مجلس كافى و قابل نيست بلكه اشخاصى بايد باشند كه وقتى از ايشان بپرسند چه جهت دارد كه روزبروز پول ما در تنزل است و حال آنكه نقره‌اش از نقرهء فرنك و مارك و شيلنك و بن و روپيه بيشتر بار ندارد جهت صحيحش را بگويد و چاره‌اش را هم بداند يا از ساير شعبات سياسى و مالياتى و تجارتى و فلاحتى و نظامى آنچه امروز به كار زندگى و ترقى يك ملتى مىخورد همه را بتواند بمطرح مذاكره و حل و عقد بياورند گمان بلكه يقينم اين است بر صحتش قسم ميخورم كه اگر از روى انصاف بخواهيد انتخاب بفرمائيد در تمام ايران يكصد نفر نميتوانيد پيدا كنيد - پس براى چه فرياد ميكنيد ؟ براى كه سنك به سينه ميزنيد ؟ . . . خوب نتيجهء اين درازنفسيهاى بنده چه شد و مقصود بنده چه‌چيز است ؟ مقصودم اين است\r\n\r\n","description":"","footnote":"","page_name":" 383 ","page_number":113},
  {"content":"\r\n\r\nكه حضرتعالى را از اين اقدامات غيورانه كه خير و سعادت و عزت و افتخار ملت منحصر به نتيجهء آن است باز دارم - نه و اللّه - مقصودم اين است كه طرفدارى تملق‌آميزى از دولتيان بكنم - نه باللّه - بلكه ميخواهم اين اقدامات از راه صحيح باشد كه منتج نتيجهء صحيح بشود در اين صورت اگر اجازه بدهيد راهش را هم عرض ميكنم به شرط اينكه از روى دقت و انصاف در آن غور بفرمائيد . آيا اين مسئله يقين و مسلم شد كه براى تغيير اوضاع حاليه و اختيار طرز و ترتيبات جديده آدم عالم لازم داريم ( يعنى عالم بعلوم عصر جديد ) . و اللّه آدم عالم لازم داريم . باللّه عالم لازم داريم . به قرآن عالم لازم داريم .\r\nبه پيغمبر عالم لازم داريم . بمرتضى على عالم لازم داريم . باسلام بكعبه بدين بمذهب عالم لازم داريم عالم لازم داريم عالم لازم داريم ! ! ! ! پس معلوم شد و تصديق ميفرمائيد كه منتها وسيلهء ترقيات و مساوات و عدالت و سعادت و سيادت و سرافرازى بوجود علم و عالمين بمقتضيات عصر است در اين صورت ملت ايرانى در روز حساب در پيشگاه عدالت كاملهء مطلقه با حضور جد بزرگوارت دامان حضرتت را خواهند گرفت و عرض خواهند كرد الهى خير و سعادت ما در دست پادشاه نبود در دست اتابكها و صدور نبود در دست وزراء نبود فقط در دست اين آقايان كه ميتوانستند و نكردند و ما را در ذلت و بدبختى و اسارت در دست ملل اجنبيه باقى گذاردند حضرتعالى هم البته جواب عرض خواهيد كرد بار الها همه را ميدانيد كه من و رفقاى من همه قسم اقدامات كرديم حضرت عبد العظيم رفتيم ؟ كاغذهاى سخت نوشتيم جوابهاى سخت شنيديم ؟ چه شبها كه با تزلزل بروز آورديم ؟ چه روزها كه در تحمل ناملايمات شب كرديم ولى پيشرفت نكرد تقصير ما چيست ؟ ملت جواب خواهند گفت تمام اين اقدامات شما ناصواب بود و شالوده و بنايتان بر آب به جهت اينكه از راهش برنيامديد ؟ راهش اين بود كه اول ما را عالم بمقتضيات عصر و زمان بكنيد و از جهل و عمى خلاصى بخشيد كه بالطبع با نور علم لوازم شرف و نيكبختى خود را فراهم كنيم و بعد با شرحى كه ذيلا بعرض خواهد رسيد استدلال ميكنند و به ثبوت ميرسانند كه وسيلهء تعميم علوم فقط در دست آقايان علماء بود لاغير ؟ آنوقت يقين دارم حضرت مستطاب عالى جوابى نخواهيد داشت اين يك فقره را تمثيلا عرض كنم بعد باصل مطلب بپردازم . امروز حالت آقايان علماء يعنى آنهائيكه با حضرتعالى هم‌عقيده هستند و درد دين و وطن و ملت دارند و دلشان ميخواهد اين ملت را باوج سعادت برسانند يقين مثل حالت كسى است كه در انبارهاى متعدّد همه قسم حبوبات و ارزاق و گوشت و روغن ذخيره انباشته داشته باشد و خود با يك جمعيت كثيرى از عيال و اطفال از گرسنگى نزديك به هلاكت و اين در و آندر براى يك گرده نان تكدى نمايند يا مثل كسى كه تمام لوازم طعامى را در ديگ ريخته و حاضر كرده زير ديگ را هم هيزم چيده در يكدست دسته گونى و در دست ديگر چراغى گرفته بدر خانه‌هاى همسايه براى يك گل آتش ميدود كه زير ديگ را روشن نمايد و ملتفت نيست كه آتشى هم در دست خود دارد گون را روى شعلهء چراغ بگيرد مشتعل مىشود .\r\nاعطاى حكم بمثال بس است اين مطلب را عرض كنم و عريضه را بدعاى وجود مبارك ختم نمايم هيچيك از دول متمدنه بمنتها درجهء عزت و سعادت نرسيدند مگر وقتى كه دولت و ملت باهم متحد شده دلشانرا به روى سم گذارده باتفاق رفع نواقص خود را نموده اسباب ترقيات ملى را فراهم كردند و اين\r\n\r\n","description":"","footnote":"","page_name":" 384 ","page_number":114},
  {"content":"\r\n\r\nاتفاق و اتحاد براى هيچ دولت و ملتى دست نداده مگر وقتى كه افراد و اجزاى آن ملت بنور علم و تربيت منور شده پرورش يافتند هيچ پادشاه و امپراطورى بطيب خاطر اقتدار خود را محدود و ملت را شريك سلطنت و طرف مشورت قرار نداد مگر اعليحضرت ميكادو ( موتسواىتو ) امپراطور ژاپون و چون طلوع كوكب اقبال ژاپون از عجايب واقعات روزگار است و امروز براى سرمشق ملل غافل خواب‌آلوده هيچ نمونهء بهتر از ژاپون نيست اگر اجازه بدهيد مختصرى از شرح احوال آن ملت نجيب و آن امپراطور بزرگوار بعرض برسانم .\r\nاگر بتواريخ رجوع شود هيچ ملتى وحشىتر از ژاپون ديده نميشود ترتيب حكومت اين مملكت تا سنه 1868 ميلادى كه سى و هشت سال قبل از اين باشد اين بود كه يك نفر امپراطور داشته ملقب بميكادو كه دو هزار و چهار صد سال است همين خانواده در ژاپون سلطنت دارند ولى فقط اسم سلطنت باميكادو بود ولى رسم آن با ( تايكونها ) بوده است تايكون كسى بود كه برحسب ظاهر از طرف ميكادو منصوب و ناميده ميشد ولى عادت بر اين جارى شده بود كه اقتدار ميكادو فقط همين‌قدر بود كه فرمان تايكون را امضاء كند و يك ذره در امورات سلطنت به او مداخله نميدادند و چون رئيس روحانى و مذهبى هم خود ميكادو بود او را هميشه در پردهء غيب الغيوب مخفى ميداشتند تمام اختيارات با تايكونها بود و تايكونها در يك شهر ديگر اقامت داشته و معمولا آنها را پادشاه ظاهر و ميكادو را پادشاه باطن ميناميدند كليهء مملكت ژاپون بهجده ايالت تقسيم شده و سلطنت هر ايالتى با يكى از شاهزاده‌هاى بزرگ بود كه آنها هم هميشه ميان خود جنگ و نزاع داشته و ابدا گوش باوامر ميكادو نميكردند اگر حسابى ميبردند باز از تايكون بود تا سنه 1868 كه ميكادو پدر ميكادوى حاليه وفات كرد و اين ميكادو در سن هفده سالگى بجاى پدر ميكادو شد مقارن همان حال تايكون عصر هم ترك حيات گفت دو نفر از بزرگترين شاهزاده‌هاى حكام ايالات به شهر پايتخت تاخت آورده داخل عمارت سلطنتى شده ميكادوى جوانرا در تحت حراست خود محبوس نگاهداشته خود آنها باسم او بسلطنت شروع كردند و از قبل ميكادو احكام صادر ميكردند و از عمارت سلطنتى بيرون ميفرستادند و چون مقام تايكونيّت رفته‌رفته موروثى شده بود بعد از فوت تايكون سابق پسر جوان بلكه طفل او را تايكون كرده بودند آن دو نفر شاهزاده كه به اسم ميكادو سلطنت ميكردند اول كارى كه از پيش بردند مقام تايكونى را برانداخته سلطنت ظاهره و باطنهء خود را منحصر به شخص ميكادو قرار دادند قريب دو سال به همين منوال گذشت تا اينكه ميكادوى جوان با قوت عقلائى آمد و شاهزاده‌ها را از ميان برداشته مستقلا زمام سلطنت را بدست گرفته مشغول حكمرانى گرديد در سال سوم سلطنت خود مسافرتى بقطعهء اروپا كرد شيفتهء وضع و ترتيبات و تربيت آنها شد بدقت و غور رسى اين نكته را درك كرد كه تمام آن ترقيات بواسطهء اتحاد ملت و دولت و عدم استبداد است مصمم شد كه در مملكت خود همان رسم را مجرى دارد ولى به خوبى ملتفت شد كه بيك ملت وحشى بىعلم و تربيتى نميتوان آزادى داد و از يك مشت مردمان جاهل بهيچوجه اميدوارى نميتوان حاصل كرد پس در كمال عجله تربيت را پيشنهاد همت ساخته هزاران معلم ماهر از هر علم و صنعت از ممالك مختلفهء فرنك بژاپون خواست و كرورها شاگرد از ژاپون\r\n\r\n","description":"","footnote":"","page_name":" 385 ","page_number":115},
  {"content":"\r\n\r\nبمدارس فرنك فرستاد بسرعت برق مشغول تربيت ملت گرديد تا بعد از هجده يا بيست سال كه سه چهار طبقه شاگردهاى عالم فارغ التحصيل شدند و افكار و خيالات وحشيانه به كلى در مملكت ژاپون تغيير كرد در سنهء 1889 كه هفده سال قبل باشد ديد ملت قدرى عالم شده است كه ميتواند از عهدهء امورات خود برآيد فورا اعلان و حكم مشروطيت و آزادى داد مجالس پارلمان منعقد شد و ملت شروع به كار كرد اين است كه در ظرف شانزده هفده سال خود را به جائى رسانيده‌اند كه دولت روس را بدان روز نشانيد كه ملاحظه فرموديد .\r\nاعليحضرت اقدس شاهنشاهى پدر تاجدار ما مظفر الدين شاه خلد اللّه ملكه در احساسات قلبيه و افكار تمدن بمراتب بالاتر از ميكادو است ولى با اينكه از اول جلوس بتخت سلطنت كمال جد و جهد در تأسيس مدارس و نشر معارف و تعميم علوم به عمل آورده كارى از پيش نبرده‌اند چند مدرسهء ناقص در اين يازده سال ايجاد شده كه جز اسم بىرسم چيزى نيست و جهت اينكه نتوانسته‌اند مثل ميكادو كار را از پيش ببرند بعقيدهء بنده اين است كه چون ميكادو رياست روحانى و مذهبى هم دارد و ملت ژاپون او را از اولو الامر ميدانند نفاذ فرمانش بيشتر و موانعش در اجراى افكار مقدسه خيلى كمتر بود پس تأسيس مدارس ملى در ايران تكليف آقايان و علماى روحانى و رؤساى مذهب است و از حسن اتفاق و باطن شريعت مطهرهء اسلاميه اساس مدارس ملى و اسباب نشر علوم آنطوريكه در ايران فراهم است در هيچ‌جاى دنيا نبوده است ساير ملل وقتى كه از خواب غفلت بيدار شده به خيال تربيت و تعليم ملت افتادند چه زحمتها كشيدند و چه جانها كندند تا يك مدرسه ايجاد كردند ولى در ايران امروز هزاران مدارس ملى حاضر و موجود كه همه صاحب موقوفات معين و ترتيبات صحيحه است فقط در طهران قريب يكصد و سى و پنج مدرسهء ملى بزرگ و كوچك داريم و در ساير بلاد ايران حتى قصبات مدارس مليه موجود است كه روى هم بايد سه هزار مدارس در تمام ايران داشته باشيم منتها از سوء ادارهء آنها تمام اين وسايل نازنين ضايع و عاطل مانده به قدر دينارى براى ملت فايده ندارد فلان گاوچران طالقانى يا زارع مازندرانى در سن بيست سالگى داخل مدرسه مىشود حجره را معطل مىكند حاصل موقوفه را مصرف مىرساند در هفتاد سالگى نعشش را از مدرسه بيرون مىبرند درصورتيكه هنوز در تركيب ميم الكلمة « 1 » مبهوت و مات است و با روز اول\r\n\r\n\r\n","description":"","footnote":"\r\n( 1 ) صاحب انموزج شبى دير وقت بمدرسه وارد شد در حجره‌اى روشنائى مشاهده كرد رفت داخل شد طلبه قوى الهيكل طويل اللّحيهء ديد كه به روى كتابى افتاده غرق مطالعه است بعجز و فروتنى گفت غريبم جائى ندارم اجازه بدهيد امشب در اين حجره بيتوته نمايم صاحب حجره برآشفت كه اى مرد احمق مرا از مطالعه باز داشتى و حواسم را مختل ساختى بيا در آن گوشه بتمرگ و مرا آسوده بگذار صاحب انموزج در گوشهء نشست مدتى ملتفت آن طلبه بود كه چشم را از نقطهء معينى از كتاب برنميدارد با خود خيال كرد كه آيا اين چه كتابست و در چه مطلب غامض اين شخص تفكر مينمايد با كمال احتياط گردن كشيد ديد كتاب انموزج است و همان صفحهء اول است كه اينقدر باعث دقت طلبه شده است گفت جناب آخوند اين چه كتاب است و در چه مسئله از براى شما اشكال پيش‌آمده است من هم از اهل علمم بفرمائيد شايد چيزى بدانم و بعرض برسانم آخوند با كمال تغيّر گفت كتاب انموزج است مصنف ميگويد الكلمة مفرد در تركيب آن معطلم الف الف استفهام لام حرف جرّ كاف كاف تشبيه لام باز حرف جرّ اين ميم و ت چه است صاحب انموزج گفت مرده‌شور تركيبت ببرد آن ميم ميم مرك و تاء تاء تابوت است پاشو كپهء مرك كن الكلمه خودش يك لفظ است و تركيب هم ندارد .\r\n","page_name":" 386 ","page_number":116},
  {"content":"\r\n\r\nفرقى نكرده است و در حقيقت اين مدارس ملى ما را به صورت تنبل‌خانه درآورده‌اند در اين مدت كدام مجتهد محاز از مدارس ايران خارج شده است بنده عرض نميكنم ترتيب مدارس را به كلى برهم بزنيد مظفر الدين شاه\r\nعين الدوله\r\nكه مخالف شريعت و منافى با نيت واقف باشد بنده با جرئت ميتوانم قسم بخورم كه ترتيبات حاليهء مدارس مليّه ما هيچكدام با نيت اصلى واقف موافق نيست پس باندك اهتمام و همت آقايان علماء ممكن است تمام اين مدارس مصداق صحيح پيدا كنند و مدرسه ملى بشوند نه كاروانسرا و مهمانخانه و آن كارى\r\n\r\n","description":"","footnote":"","page_name":" 387 ","page_number":117},
  {"content":"\r\n\r\nكه در يد قدرت آقايان است اين است كه همه باهم متفق شده پرگرام يا فهرست مرتبى براى تحصيل و درسهاى مدارس بنويسند و مدت و دورهء تحصيل را هم معين كنند همين دو فقره را منظم كرده لوازمش را فراهم نمائيد . . . . . و در آن فهرست براى هر مدرسه يك دوره از علوم عصر جديد را مجبورى قرار بدهند دوازده سال نميگذرد كه دو طبقه شاگردهاى فارغ التحصيل از اين مدارس بيرون خواهد آمد آنوقت مملكت ايران به قدر كفايت آدم عالم خواهد داشت كه بتواند اين حرفهائى كه امروز ميزنند و ابدا ثمر و فايده ندارد از روى علم و بصيرت بموقع اجراء بگذارند .\r\nبخداى متعال خون از دلم جارى مىشود وقتى كه فكر ميكنم اين همه استعداد حاضر و وسايل موجود اين‌طور عاطل مانده و ضايع مىشود اگرچه اين ترتيب براى مدارس مليه بسيار كار سهل آسانى است ( يعنى در صورت ميل و اتفاق علماء ) ولى بقدرى مهم و بزرك است كه مؤسسين آن و اسم بزرگوارشان را با هزار سلام و صلوة ذكر كنند .\r\nگوهر يگانه اين خيال مقدس را من بنده بحضور مبارك تقديم كردم و بعقيدهء خودم در عالم انسانيت و اسلاميت داراى اجر جميل خواهم بود حالا البته شرح و بسط و موشكافيها و ترتيب مفصل اين كار بزرك بسته بمذاكرات و مجالس عديده است چون اين بنده اسباب ژلاتين و محرر و ميرزا ندارم و ضعف باصره‌ام نيز مانع از تحرير زياد است استدعا ميكنم سواد اين عريضهء بنده را از لحاظ اقدس انور ساير آقايان بزرگوار هم كه با حضرتعالى در اين افكار عاليه متفق هستند برسانيد - زياده سلامتى و عزت و اقبال وجود مبارك حضرتعالى و همهء آقايان عظام را طالبم .\r\nصاحب اين خيال مقدس را كه الحق بكنز مخفى ميتوان تعبير كرد اگر دوست داشتيد كه بشناسيد ( يعنى اگر اين خيال مطبوع طبع مبارك شد ) بعد از آنكه آقايان همه در اجراى آن متفق شدند سراغش را در مدرسهء عبد اللّه خان از جناب مستطاب علّام فهّام آقاى شريعتمدار سلمه اللّه تعالى بگيريد او حاضر است كه يك كتابچه براى ترتيبات اين كار بحضور مبارك تقديم نمايد كه اجراى آن در كمال سهولت از قوه به عمل آيد ( بندهء دولتخواه وطن‌پرست ملت‌دوست . . . . كم نامست ) .\r\nعين الدوله را از اين خيال چند چيز در خاطر بود اول آنكه آقاى طباطبائى را واقعا از اين خيال منصرف دارد ثانى آنكه از انصراف آقاى طباطبائى ساير آقايان را عموما و آقاى بهبهانى را خصوصا همراه و يا معدوم نمايد ثالث آنكه از اشتغال ذهن و توجه آقايان بمدارس و اوقاف اوقات آنان را مصروف اين شغل دارد .\r\nبارى عجب است از ناصر الملك كه با اينكه در لايحهء خود مينويسد مدارس ملى چنين و چنانست در مدت رياست و نايب السلطنه‌گى خود نميتواند يك مدرسهء سپهسالار را كه بعهدهء شخص اوست و تكليف شرعى و عرفى و سلطنتى او تنظيم آن است منظم و مرتب دارد و لا اقل در مدرسهء به اين بزرگى كه نزديك مجلس و پارلماست و هرروز در منظر و مراى داخله و خارجه است ده نفر طلبهء صحيح و طالب علم و محصل واقعى برقرار دارد با اين عدم استطاعت چه‌گونه ميتوان چشم اصلاح از سايرين داشت لعل اللّه يحدث بعد ذلك امرا .\r\n\r\n","description":"","footnote":"","page_name":" 388 ","page_number":118},
  {"content":"\r\n\r\nدراين ايام اعليحضرت اقدس شاهنشاه مظفر الدين شاه در ييلاق گرفتار مرض و ناخوشى است از اين هياهو و هيجان مردم اطلاعى ندارد عين الدوله هم به خيال انصراف آقايان علماء از اين مقصود مقدس و تقاضاى اجراى دستخط و هم در خيال اظهار قدرت و مخذول نمودن اعوان و انصار آقايان و هواخواهان سيد محمد امام جمعه سيد جعفر صدر العلماء\r\nميرزا على اصغر خان امين السلطان اتابك سابق است چه عين الدوله را گفتند آقاى بهبهانى را مقصودى جز آوردن امين السلطان نيست و خرج اين اجتماعات از پول امين السلطان است به اين جهت در مقام\r\n\r\n","description":"","footnote":"","page_name":" 389 ","page_number":119},
  {"content":"\r\n\r\nاذيت و آزار بعضى برآمده و هم براى جلب قلوب شاهزادگان و ابناء سلطنت ببعض از دوستان خود گفت امين السلطان در تعيين وليعهد خيانت كرد من بايد پادشاه را وادارم كه محمد على ميرزا را عزل و شعاع السلطنه يا سالار الدوله و يا ناصر الدين ميرزا را بولايت عهد برقرار نمايد اين مسئله هم موجب جلب قلوب شاهزادگان شد و هم باعث خيال آقايان چه بعضى مايل بشعاع السلطنه و بعضى طالب سالار الدوله بودند ولى القاء اين خيال باعث طمع شاهزادگان گرديد و هريك به طرف عين الدوله مايل شدند و از همراهى آقايان منصرف اما احداث نفاق بين آقايانرا موجب نگرديد چه عقلاء به خوبى آقايانرا ناظر بودند ترقى آقاى بهبهانى و آقاى طباطبائى و آقاى صدر العلماء باندازهء مشهور و به حدى رسيد كه انصراف شاهزادگان مضر به آنها نبود هرچه عين الدوله سخت‌گيرى ميكرد بر اعتبار آقايان افزوده ميگرديد بعلاوه آقاى بهبهانى بناى خرّاجى را گذارد ائمهء مساجد و نيمچه ملاها را در اطراف خود نگاهدارى ميفرمود از طلاب به خوبى ترويج مينمود كابينه و ادارهء تحرير در خانهء خود برقرار نمود و نوشتجات و مكاتيب وارده را نمره ميگذاردند كه باعث تعطيل جواب و اغتشاش نوشتجات نگردد آقاى صدر العلماء هم جلب قلوب طلاب را بمهربانى و مساوات و مواسات دانسته اين طريق عقلائى را مسلوك داشته به حدى رسيد كه ميتوانست مجمع طلاب و ملاذ فضلاء را خانهء صدر دانست بخصوص حسن سلوك جناب آقا ميرزا محسن برادر ايشان و بودن آقا شيخ محمد ربيع شريف العلماء همدانى در ادارهء ايشان كه اين شريف العلماء از اشخاص عالم و عاقل و بصير بنكات است صدر العلماء را قسمى به راه ترقى انداخته است كه اگر طبيعت مانع‌تراشى نكند و ارادهء خداوندى باشد يك زمان خيلى نزديكى خواهد آمد كه صدر العلماء شخص اول ايران و اسلام خواهد گرديد .\r\nاما آقاى طباطبائى بر خلاف هردو رفتار خود را قرار داده نه جلب خواص را طالب و نه ميل عوام را مايل فقط سعى و كوشش خود را در تأسيس مجلس عدالتخانه مىپندارد .\r\nآقايان بهبهانى و صدر رسيدن به مقصود را برياست و نفوذ كلمهء خود ميدانند و در رسيدن بآنمقام كوشش مينمايند آقاى طباطبائى رسيدن به مقصود را در هيجان عموم و نفوذ شخصى را مضر و مانع ميداند فلذا مردمرا از خود تنفر ميدهد باشتغال بگلدان و گل و باغ و باغچه آنچه را كه موجب ترقى و رياست است از خود دور مىكند كار به جائى رسيد كه اجزاء انجمن مخفى دوم در مقام برآمدند كه به آقاى طباطبائى برسانند كه اين‌طور سلوك و رفتار منافى با رسيدن به مقصود است فلذا با تمهيد مقدمات يك روز ظهر بعنوان دعوت بنهار آقاى طباطبائى را در خانهء بهاء دفتر حاضر كردند يك دفعه آقا ملتفت شد كه تنها در ميان جمعى گرفتار است و ما شرح اين واقعه را در كتاب سوم تاريخ بيدارى درج كرده‌ايم كه عماقريب خواهد آمد ولى در اين مقام اشارهء اجماليه بتأسيس و مؤسس انجمن مخفى دوم مينمائيم و تتمهء آن را در كتاب سوم مينويسيم .\r\nمؤسس انجمن مخفى دوم جناب آقا ميرزا محمد صادق طباطبائى است كه شرح حالش را در مقدمهء تاريخ ذكر نموديم بواسطهء بودن بعض از اعضاء انجمن اوليه در اين انجمن ميتوان گفت اين انجمن\r\n\r\n","description":"","footnote":"","page_name":" 390 ","page_number":120},
  {"content":"\r\n\r\nشعبهء از آن انجمن است ولى چون مؤسس قصدش استقلال بود و در مسلك هم اخيرا مخالف شدند فلذا نگارنده مينويسد انجمن مخفى دوم .\r\nمجملا اين انجمن بعد از مراجعت آقايان از حضرت عبد العظيم ( ع ) بطريق خفا منعقد گرديد و در هفتهء يك يا دو جلسه شبها بطور سيّار تشكيل مىيافت و اعضاء آن از اينقرار است :\r\nآقا ميرزا محمد صادق طباطبائى پسر آقاى طباطبائى - آقا ميرزا مهدى پسر حاج شيخ فضل اللّه آقا ميرزا محمود اصفهانى - اسد اللّه خان ابو الفتح‌زاده - سيف اللّه خان ابو الفتح‌زاده قزاق برادر اسد اللّه خان - حاج جلال الممالك - لواء الدوله - معين حضور - بهاء دفتر - آقا سيد قريش - آقا شيخ محمد مازندرانى - ميرزا ابراهيمخان منشىزاده - ناظم الاسلام نگارنده تاريخ بيدارى - شوكت الوزاره - ميرزا كاظم خان مستعان السلطان - آقا ميرزا عليمحمد زرگر .\r\nكارهاى اين انجمن با بعض ديگر از اعضاء را كه بعد از اين وارد بانجمن شدند و علت تعطيل آن را در كتاب سوم نوشته‌ام كه انشاء اللّه خواهد آمد .\r\nدر اين ايام اشخاصى كه امور معاشيهء آنها از ظلم و استبداد ميگذرد مايل بعدل و مشروطه شده و با آقايان همراه شدند از جمله بعض از اشخاصى كه در انجمن مذكور وارد شده‌اند جدا كار ميكنند در حالتى كه سابقا ظالم و مستبد بوده و شايد اين ورود و اين الحاق موجب پيشرفت مقصود آقايانهم شود و ليكن عقلاء ميدانند كه عدل و سلطنت ملى بايد برحسب تقاضا و هيجان فقراء و مظلومين و عامه باشد مشروطيت يا جمهوريت و يا بناى عدالتخانه اگر از راه و طريق خاصه شد بنايش محكم و پايدار نخواهد بود چه همين ظالم و همين رئيس و همين مستبد و دزد كه امروز معدلت‌خواه شده است فردا كه ديد مخالف ميل شخصى او رفتار مىشود بر ضد سلوك مىكند و حالت ارتجاع را حاصل مينمايد ديگر آنكه همين اشخاص فردا بر مردم مسلط ميشوند امروز يك عين الدوله داريم فردا هزار عين الدوله پيدا مىشود شايد همين آقا كه امروز رأيت عدالت را دست گرفته است فردا رأيت استبداد را بدست بگيرد پس نبايست خورسند شد از اينكه بعضى با آقايان همراه شده‌اند بلى همراهى اين اشخاص متنفذ بآقايان قوتى ميدهد ولى مقصود بر وجه اتم و اكمل حاصل نميشود جز به بيدارى عامه و عالم شدن عموم اين است كه فيلسوف در انجمن مخفى اول گفت دعوت رئيس و ايلخانى ايل قشقائى مثلا مضر به مقصود است چه اين شخص امورش از استبداد و ظلم گذشته و خواهد گذشت ولى فايدهء كه دارد بتوسط او ميتوان فقراء ايل را بيدار كرد كه بدانند ظلم و ستم بد است خواه در دست شاه جارى شود خواه در دست ايلخانى رئيس ظالم را بايد برداشت خواه عين الدوله باشد يا قوام الملك مسندى كه بر خلاف اسلام گسترده شده است بايد بهم پيچيد خواه مسند صدارت باشد و خواه مسند وزير تجارت خواه مسند فلان ملا باشد خواه مسند فلان درويش حاصل آنكه بايد ظلم را برداشت و عدل را بجايش گذارد جهل را بايد دور انداخت و علم را بايد ترويج كرد و الا اين ره كه تو ميروى بتركستانست .\r\nاين ايام اعضاء انجمن مخفى چنين صلاح ديدند كه از طرف رئيس ملت آقاى طباطبائى تلگرافى\r\n\r\n","description":"","footnote":"","page_name":" 391 ","page_number":121},
  {"content":"\r\n\r\nبپادشاه مملكت ژاپون مخابره شود فلذا صورت تلگرافى از طرف آقاى طباطبائى صادر شد كه سواد آن از اين قرار است :\r\n\r\nسواد تلگراف آقاى طباطبائى به اعليحضرت پادشاه ژاپون\r\nحضور ميمنت ظهور اعليحضرت امپراطور معظم دولت بهيهء ژاپون اگرچه با اخلاق مرضيهء آن اعليحضرت و تمدن فوق العادهء دولت بهيهء ژاپون به اين اظهار احتياج نبود ولى مقام اخوت با برادران مسلمين ساكنين آن مملكت مقتضى اين توصيه شده استدعا مينمايم كه توجه ملوكانه نسبت به آن برادران دينى طورى باشد كه آسوده و محترم بتوانند از عهدهء تكاليف دينى و دنيوى برآيند . ( رئيس ملت اسلام در ايران محمد الحسينى الطباطبائى )\r\nاگرچه فوايد اين تلگراف و نتايج مترتبهء بر آن بر احدى مخفى و مستور نيست و ليكن مقصود و منظور اعضاء انجمن از صدور اين تلگراف تشويق و تهيّج آقاى بهبهانى بود كه عين خط آقاى طباطبائى و امضاء ايشانرا بردند نزد آقاى بهبهانى و مذكور داشتند يكى از فوايد همراهى با ملت اين است كه امروز آقاى طباطبائى طرف با سلاطين و امپراطوران سترك شده است شما هم اگر بر اين عزم و خيال باقى هستيد كه به كلى مراودات مخفيانهء اجزاء خودتانرا با عين الدوله مانع شويد و جدا در مقام تأسيس عدالتخانه برآئيد و اگر ملت بمقاصد خود نايل آيد كه اختيار تاج و تخت ايران با حضرت آقا خواهد بود بالاخره آقاى بهبهانى در مقام تجديد و استحكام پايه عهد قول صريح و عهد مؤكد داده اعضاء انجمن هم قول دادند كه بعد از اين اين‌گونه تلگرافاترا به امضاء ايشان هم برسانند . . . . . .\r\nعين الدوله ديد كه بهيچوجه نميتواند آقايانرا بهم اندازد و اگر بخواهد از راه پول و طرز و طور امين السلطان جلوگيرى نمايد آن قوه و قدرت و آن بلند همتى را ندارد فلذا همان شيوهء استبداديهء خويش را پيش گرفته جمعى را صورت داد كه مأخوذ و نفى نمايند كه از آن جمله بود عدهء از واعظين و ناطقين بزرگ مانند سيد جمال الدين اصفهانى و حاج شيخ محمد واعظ و حاج شيخ مهدى واعظ و غيرهم را كه در كتاب سوم تاريخ بيدارى خواهد آمد و ديگر عدهء از بستگان امين السلطان كه با آقايان مراوده دارند كه از آن جمله است معين حضور كه در خانه آقاى طباطبائى على الظاهر متحصن است و چون كارهاى عمده و مهم از معين حضور صادر شد فلذا اشارهء اجماليه بتحصن معين حضور در اين مقام مينمائيم كه بعد از اين خوانندهء تاريخ معين حضور را بشناسد و هم وضع زمان استبداد به خوبى ظاهر شود ميرزا حسينخان معين حضور پسر ميرزا ابو القاسم خانست كه از خويشان و بستگان و اجزاء امين السلطان بود و درب خانه امين السلطان صدر اعظم سابق مقامى عالى داشت و طرف وثوق و اعتماد و جملة الملك امين السلطان بود پس از عزل امين السلطان و رفتن او بفرنگ معين حضور بعض از دهات خالصهء خوار و ورامين را اجاره نمود و يك مزرعهء ملكى هم كه متجاوز از صد هزار تومان قيمت او بود در نزديكى\r\n\r\n","description":"","footnote":"","page_name":" 392 ","page_number":122},
  {"content":"\r\n\r\nايوان كيف و در راه طهران و خراسان داشت شمس الملك پسر عين الدوله طالب و مايل آن ملك گرديد وسايل و وسايط برانگيخت كه آن ملك را در شصت هزار تومان بخرد معين حضور راضى نشده اباء و امتناع نمود شمس الملك اگرچه پسر عين الدوله و در نزد مظّفر الدين شاه بىنهايت مقبول و مقرب بود ولى بملاحظهء حفظ مقامات مسند پدر هنوز دست‌اندازى باموال و نفوس و ناموس رعيت نكرده است و على الظّاهر نميخواهد او را ظالم و متعدى بدانند و چون رياست خالصهء ورامين و ايالات آنسامان ضميمهء شغلهايش بود در خفاء محرك يك ايلى گرديد كه زراعت آن خالصهء را كه به اجاره معين حضور بود غارت كرده و آتش زدند و در ملك معين حضور هم خيلى خرابى وارد آوردند و مدعى هم برايش پيدا كردند از اينطرف هم مطالبهء مال الاجاره و جنس خالصه را نمود معين حضور چون حال را بدين منوال ديد در اواسط ماه مبارك 1323 به خانه آقاى طباطبائى آمد و بآنحضرت پناهنده گرديده تقريبا هشت ماه در آنجا متحصن بود در زمانيكه آقايان بزاويهء مقدسهء حضرت عبد العظيم ( ع ) مهاجرت نمودند معين حضور در خانه‌ها مخفى بود در اين اثناء نگارنده او را بانجمن مخفى دعوت نمود در روزيكه آقايان از زاويهء مقدسه بطهران مراجعت نمودند معين حضور در استقبال و ورود آقايان و در جشن و چراغانى بسيار خدمت كرد به اين جهت امير خان سردار ( امير اعظم ) متقبل شد كه در نزد عين الدوله شفاعت كرده و معين حضور را آسوده كند ولى اين ايام امير خان سردار براى خلاف عهد عمويش و اينكه بآقايان قول داده بود كه دستخط اعليحضرت را اجراء و مقاصد آقايانرا برآورده نمايد از عمّ خويش رنجش حاصل نمود و از طهران ببهانهء شكار خارج شد بلكه عين الدوله خدمات امير خان سردار را فراموش و او را با آقايان و ملت همدست و هم‌مسلك دانسته عازم گرديد كه گوشمالىها بپسر برادر خويش بدهد بارى معين حضور از هرجهت بيچاره گرديد اين ايام پيغام داد بشمس الملك كه براى فروش ملك راضى شده و ملك را تقديم حضرت و الا ميدارم شمس الملك جواب داد كه ملك بيش از سى هزار تومان ارزش ندارد مرا هم به آن ملك بىميل كرده‌اند فلذا بيچاره معين حضور ملك را على الظاهر بحاج سيف الدوله عموى شمس الملك كه اين ايام رياست تجار وزارت تجارت با اوست فروخت در شصت هزار تومان كه نصف پول را به او بدهند و نصف ديگر را بابت باقى او محسوب دارند اگرچه اين ملك از دست معين حضور خارج شد ولى بعض از مقاصد آقايان از اين پول پيشرفت كرد ( انتهى ) .\r\nنگارنده را عزم جزم بود كه در آخر هر كتابى از كتب بيدارى حالات رجالى را كه اسامى آنها در تاريخ برده شده است درج نمايم ليكن بملاحظهء انقلابات اخيره و تغيير حالات رجال و اينكه بسيارى از خادمين خائن و عدهء از خائنين خادم شده‌اند از اين عزم منصرف شده عجالة حالات رجاليه را ميگذارم بوقتى ديگر و جلدى غير از اين جلد فلذا حالات چند نفر از بزرگان و مؤسسين مشروطيت را كه مسلم عند الكل و خالى از شايبهء ريب و رياء است و هم حالات آنها محتوى بر وقايع تاريخى است در اينمقام درج ميدارد و اميدوار است كه خدايم توفيق دهد كه در ضمن مجلدات ديگر حالات رجاليه را درج و منتشر دارم .\r\n\r\n","description":"","footnote":"","page_name":" 393 ","page_number":123},
  {"content":"\r\n\r\n\r\nحالات آقاى سيد مهدى طباطبائى كه يكى از مؤسسين بزرگ مشروطيت است\r\nعالم عامل فاضل كامل سيد كافى آقاى سيد محمد مهدى طباطبائى ابن مرحوم حجة الاسلام آقا ميرزا جعفر طاب ثراه پسر اكبر ارشد اعلم مرحوم حجة الاسلام آقا سيد صادق طباطبائى اعلى اللّه مقامه در سنه 1275 در طهران متولد شد پس از سه سال در خدمت والدش بنجف اشرف مشرف شد پس از تشرف ناصر الدين شاه بعتبات برحسب خواهش پادشاه ايران و امر مرحوم آقا سيد صادق و تصديق اساتيد بر فراغت از تحصيل مرحوم آقا ميرزا جعفر بطهران مراجعت كردند و مرجع انام شدند در سال 1289 آقا ميرزا جعفر مرحوم شد و آقا سيد مهدى در حجر جد بزرگوارش تربيت يافته در ماه محرم 1304 براى تكميل مراتب علميه و عمليه بسامره مشرف شده در آن محل قدس در حوزهء درس آية اللّه ميرزاى شيرازى و خدمت عمّ خود آقاى طباطبائى اقتباس علوم ميفرمود تا اينكه مرحوم حاج ميرزا محمد حسن شيرازى در 24 شهر شعبان 1312 بدار باقى رحلت فرمود بعد از آنمرحوم دو سال در خدمت جناب آقا ميرزا محمد تقى شيرازى مستفيد ميگرديد در غره شهر رجب 1314 بطهران مراجعت نموده از كثرت احتياط و زهد مشغول امرى نگرديد جز آنكه برحسب اصرار مردم گاه‌گاهى مسجد چاله حصار را امامت ميفرمود و در مهاجرت اوليهء آقايان بزاويهء مقدسه و در مهاجرت ثانويه بقم با آقاى طباطبائى همراه و در تمام وقايع داخل و قبول همه‌گونه زحمات و صدماترا نمود زمان واقعهء بامباردمان مجلس در باغ شاه در عداد آقايان گرفتار بود تا اينكه آقاى طباطبائى از طهران بارض اقدس و مشهد مقدس مشرف شده جناب آقا سيد محمد مهدى هم با آن جناب روانه مشهد گرديد مدت زمانى در آن مكان مقدس بسربرده تا اينكه در ماه شوال 1326 بطهران مراجعت فرمود و در ماه ذى القعدهء همان سال بسفارتخانهء عثمانى به جهت مطالبهء حق مشروع ملت متحصن گرديد مدت پنج ماه در شدت سرماى زمستان با ساير علماء اعلام در سفارتخانه عثمانى هر ساعتى منتظر قتل خود بودند و بانواع صدمات روحانى گرفتار بودند تا آثار فرج ظاهر و دستخط مشروطه صادر و حقوق مغصوبهء ملت را مسترد فرمودند تا آنكه در غرهء شهر ذى القعده 1327 مجلس شوراى ملى مفتوح گرديد و در جشن مبارك مجلس حاضر بودند جنابش در همهء مجالس حاضر و ناظر بود تا اينكه امر منقلب خواص خانه‌نشين جوانان غير مجرب روى كار آمدند و آنچه كه مقصود از مشروطه بود حاصل نشد بلكه برعكس نتيجه داد وكلاء در عوض خدمت بموكلين خود مشغول نزاع مسلكى و جنگ انقلاب و اعتدال و همّ خود را مصروف گرفتن ماهيانه و دخل خود كردند وزراء در خيال جمع مال و اندوخته علماء طهران به همان برقرارى مستمرى قانع گرديدند گويا نتيجهء قتل نفوس و خسارت ملت همين بود كه كردند عموم رعيت در صدمه و اذيت ماليات بر همه چيز حتى سفيدى نمك و سياهى ذغال بسته بلكه افزوده رؤساء روحانى را خانه‌نشين احكامشان را پشت گوش انداخته صريح گفتند و نوشتند تفكيك قواى روحانى از قواى جسمانى مرحوم آقاى بهبهانى را در ازاء آنهمه صدمه و اذيت كه در طريق مشروطيت متحمل شد مقتول نمودند آقاى طباطبائى را در خانهء خود نشاندند و پيغام\r\n\r\n","description":"","footnote":"","page_name":" 394 ","page_number":124},
  {"content":"\r\n\r\nدادند كه اگر مداخله در امور كنيد مثل آقاى بهبهانى خواهيد شد اما عدالتخانه چه عدليه و چه اشخاص و چه اعضاء اميد است در موقع خود ذكر شود در اين مقام بيك سطر جملهء معترضه ميپردازم و آن اين است يكى از موثقين نقل كرد كه روزى رئيس ادارهء جهادن ارباب بهرام كه از تجار بزرك طايفهء زردشتى و شخص عاقل بزرگى است در عدليه بود رو كرد بيكى از سادات و گفت مشروطه مانند اسلام شد چه جد شما زحماتى در اسلام كشيد ولى نفعش را بنى اميه بردند و اولادش را كشتند حالا زحمات مشروطه را آقايان علماء و طلاب و سادات كشيدند نتيجه را اين جوانان بىاطلاع و غير مجرب مىبرند و مؤسسين را هم ميكشند بارى جناب آقا سيد محمد مهدى طباطبائى كه اين گونه پيش‌آمد امور را ديد با عدم استطاعت عازم بر مهاجرت از طهران گرديد در ماه رمضان سال 1329 كتابخانه و اسباب خانهء خود را حراج كرد و با فرزند خود آقا ميرزا جعفر كه جوانى است در حدود سى و از حيث علم و تربيت آراسته و در همه‌جا با پدر بزرگوارش بود به طرف ارض اقدس و مشهد مقدس حركت فرمود الى اكنون كه زمان طبع جلد دوم تاريخ بيداريست اين سيد جليل در جوار حضرت ثامن الائمه ( ع ) مشغول خدمت بشرع مطهر است اگرچه اين سيد بزرگوار مثل ساير مؤسسين مشروطه در طهران دشنام و بدگوئى از عامهء مردم نشنيد و از اعمال بعضى خجالت نكشيد ولى صدمات ديگر را خواهد ديد مگر آنكه عقلاء و دانشمندان خراسان قدر زحماتش را بدانند چه اشخاص عالم بصير به خوبى ميدانند و مىبينند زمانى را كه اهالى آن زمان قدر اين گوهر گرانبهاى مشروطه را خواهند دانست و نيز اميدواريم كه به زودى قوانين مشروطيت مجرى شود و عموم ايرانيان از زير بار استبداد و رقيّت خلاص شوند تا عامهء مردم لذت حريّت و معنى عدالت و سلطنت ملى را بدانند نگارنده در اينموقع آقايان علماء اعلام كه در زاويهء مقدسهء حضرت عبد العظيم و در بلدهء قم و در سفارتخانهء عثمانى متحصن بوده متذكر ميسازيم و نيز خاطر محترم بعضى از تجار محترم را كه در سفارتخانهء عثمانى متحصن بودند جلب مينمائيم كه از جملهء مؤسسين بزرك مشروطه كه خالصا مخلصا بدون ريبه و ريا و بدون توقع اجرى زحمت در اين راه مقدس كشيد و در واقع در مقام فداكارى از مال و اولاد مضايقه نكرد چنانچه تاريخ ايام شاهد حال است جناب آقا سيد محمد مهدى طباطبائى است كه صورت ايشانرا تيمنا و تبركا صحايف تاريخ مترسم خواهد نمود .\r\n\r\nحالات آقا شيخ يحيى مدير روزنامهء مجلس\r\nبيداركنندهء ايرانيان منادى مسلمانان هواخواه حريت مؤسس مشروطيت دبير و مدير جريدهء مجلس آقا شيخ يحيى كاشانى تولدش در دهم ذى الحجة الحرام 1293 در بلدهء كاشان بوده بعد از تحصيلات فارسى و مقدمات عربى در نزد جد خود مرحوم ملا محمد حسين نطنزى تلمذ نمود مختصرى از هيئت و حساب قديم را نيز در نزد والد خود آموخته در سال 1312 براى تكميل تحصيلات خود باصفهان مسافرت نموده يك سال و نيم در خدمت مرحوم آقا ميرزا محمد هاشم چهارسوئى و آقا سيد محمد باقر دريچهء فقه و اصول خارج را استفاده نموده بالاخره مهاجرت بنجف اشرف نمود و در حوزهء درس آقاى خراسانى و ساير علماء اعلام وارد شد از آن بحار فياض استفاضه فرموده بعزم وطن معاودت بكاشان و از آنجا در\r\n\r\n","description":"","footnote":"","page_name":" 395 ","page_number":125},
  {"content":"\r\n\r\nسال 1316 هجرى بعزم سياحت و تكميل علوم عقليه وارد طهران شده در سال 1317 در مدرسهء افتتاحيه بتعليم علوم عربى و فارسى به طرز جديد مشغول بود در آنجا از اختلال و خرابى انجمن معارف اطلاعى حاصل نموده مدرسه را ترك و مقالهء بعنوان مقالهء مخصوص بادارهء حبل المتين كلكته نوشته و در آن مقاله بعلاوهء تغلبهاى انجمن معارف را آشكار كردن از امين السلطان هم بد نوشته بود از جهت استقراض و غيره وقتى كه روزنامهء حبل المتين در طهران انتشار يافت اشخاصى كه مطلع شدند بر اينكه نويسندهء آن مقاله بطور بيغرضى و اطلاع معلومات خود را روى كاغذ آورده است او را دعوت كردند بانجمن سرّى و اجزاء آن انجمن آقا ميرزا سيد حسن برادر مؤيد الاسلام و مرحوم آقا ميرزا محمد عليخان پسر مؤتمن لشكر و اعتضاد السلطان رئيس فوج خلج و مثمر الملك و جمعى ديگر بودند مسلك انجمن قلع و قمع امين السلطان و كشف خيالات انجمن معارف بود و اصلاحات معارف به اين جهت او را بمدرسهء رشديهء و انجمن سرى جلب نمودند .\r\nدر انجمن سرى مشغول نوشتن مقالات و فرستادن بادارهء حبل المتين بود مقالهء چند در اعمال امين السلطان و رسالهء مفصلى در تاريخ پلتيكى امين السلطان نيز نوشته و اين مقالات در حبل المتين كلكته درج و نشر شده و تدريجا بمدير روزنامهء پرورش سرايت نمود اين مقالات باعث شد كه امين السلطان عموم جرايد فارسى را كه در خارج طهران طبع ميشد غدغن و منع از ورود بايران كرد و هرچه اين انجمن سعى در آزادى جرايد كرد مفيد نيفتاد تا آنكه قرار دادند كه امتياز روزنامه گرفته در طهران شروع به كار كنند دستخط مظفر الدين شاه بتوسط ميرزا نصر اللّه خان مشير الدوله صادر و امين السلطان آن را ضبط و منع كرد ناچار مطالب خود را در كتابيكه براى اطفال رشديه بايد نوشت نوشتند و در زير هزار پرده بعضى بيانات ميكردند در بين طبع اعتماد السلطنه وزير مطبوعات كتابرا گرفته مانع از طبع آن شد و اين مطلب را بامين السلطان راپرت داد كه يك مجمعى بر ضد او در مدرسهء رشديه تشكيل شده امين السلطان چند نفر را در خفيه بر آنها گماشت كه راپورت اعمال آنها را به او بدهند خفيه‌نويسها اطراف آنانرا احاطه كرده بمحض آنكه يك كلمه در اثناء درس بشاگردان حالى ميكردند فورا راپورت آن را مىدادند امين السلطان به اين مجمع كه هنوز اجزايش را نمىشناخت دشمن شده با مدرسهء رشديه هم بواسطهء مؤسس آن‌كه امين الدوله بود و براى آنكه در بيدارى اهالى ساعى بود بد شد و سخت در صدد اين مجمع و انجمن برآمد اين هيئت هم موقع را مناسب ديدند كه مسئلهء استقراض را عنوان كرده در بيدارى ملت كوشش كنند و بواسطهء منع جرايد و نطق ناچار از نوشتن لوايح و اوراق ژلاتينى شدند و اوراق زياد كه همه بدون فحش مشتمل بر حقايق تاريخى و پلتيكى بود نشر دادند مظفر الدين شاه كه ساده‌لوح و خيلى زود حرف در او اثر ميكرد نيز پادشاه وقت بود امين السلطان هم دشمن دربارى زياد داشت اين اوراق ژلاتينى را بشاه عرضه ميكردند در يكى از آن اوراق يك مقالهء پلتيكى و يك غزل مندرج بود مقاله مبتنى بود بر بيان علت ترجيح دادن امين السلطان روس را بر انگليس و قرض كردن از روس و غزل از اثر طبع فخر الواعظين كاشانى بود و چند بيتش اين است :\r\n\r\n","description":"","footnote":"","page_name":" 396 ","page_number":126},
  {"content":"\r\n\r\n ارمنىزاده ميازار مسلمانانرا * به كف كفر مده سلطنت ايمانرا\r\nعاقبت خانهء ظلم تو كند شاه خراب * پس چه حاجت كه بافلاك كشى ايوانرا\r\nدرس غيرت چه شود در كف ملت ظاهر * پاك از لوث وجود تو كند بستانرا\r\nعورت مرد و زن از ظلم نمودى مكشوف * باش تا بركنم از پاى تو اين تنبانرا\r\nكاسه ليسىّ تو از روس نه آرد ثمرى * كاين سيه كاسه در آخر بكشد مهمانرا \r\nامين السلطان مضطرب شد كه مبادا اين گونه لوايح بشاه رسيده مؤثر گردد و شاه او را عزل كند كسى كه تمام جرايد را غدغن كرده و معارف را محو نموده پيداست كه چه حد پريشان خواهد شد .\r\nاكيدا به آقا بالا خان ( سردار افخم ) سپرد كه اين اشخاص را بايد پيدا كنيد و به او حالى كرد كه در مدرسهء رشديه يك خبرى هست بهر شكلى بود خانبابا خان نامى بعنوان ناظمى رخنه در مدرسه كرده و ميرزا حسين برادر ميرزا حسن رشديه را با خود متفق كرده و او را بقيطريه برده سيصد تومان ميرزا حسين گرفت و نوشت كه من ميدانم برادرم با شيخ يحيى و آقا سيد حسن حبل المتين و ميرزا محمد عليخان و مثمر الملك همه بابى و اين فتنه‌ها را برپا ميكنند و اين اوراق خط آنهاست اعتضاد السلطان اتفاقا يك ماه قبل از اين واقعه بساوه رفته بود و الا او هم گرفتار ميشد .\r\nشب 19 جمادى الاخر 1319 آقا شيخ يحيى را در خانه‌اش كه در محله هفت تن بود گرفتار نموده با صاحب‌خانه و چند نفر ديگر كه بعد از چند ساعت آنها را آزاد كردند و در همانشب اشخاص ذيل نيز گرفتار شدند :\r\nآقا سيد حسن حبل المتين - ميرزا مهديخان وزير همايون - قوام الدوله - ناصر خاقان - موقر السلطنه - مثمر الملك - ميرزا محمد عليخان - ميرزا سيد محمد مؤتمن لشكر نورى . ميرزا محمد عليخان در موقع گرفتارى از شدت اضطراب راه بام را گرفته مأمورين او را تعاقب نموده يا خودش افتاد يا او را افكندند هرچه بود از بام افتاد و بعد از چند ساعت در نظميه بدرود حيات گفت بارى آقا شيخ يحيى را در آنشب در خانهء عين الدوله كه در آنزمان حاكم طهران بود نگاه داشتند و كاغذهاى او را آورده جستجو كردند و چيزى نيافتند فرداى آنشب آقا شيخ يحيى و آقا ميرزا سيد حسن را بردند بقريهء مبارك‌آباد كه ملك عين الدوله و در نزديكى طهران است آقا ميرزا سيد حسن را در آنجا محبوس نموده متجاوز از دو سال او را بواسطهء ملاحظهء از برادرش مؤيد الاسلام كه مدير روزنامهء حبل المتين بود در محوطهء باغ مبارك‌آباد محبوس داشتند .\r\nخلاصه عكس آقا شيخ يحيى را برداشته و به امين السلطان دادند او هم به نظر شاه رسانيده كه اين شخص ميخواست شاه را بكشد و بقدرى مسئله را اهميت داد كه پس از دو سال و نيم كه عين الدوله صدر اعظم شده بود و امين السلطان مطرود و مغضوب بود باز مظفر الدين شاه راضى نميشد كه شيخ يحيى آزاد باشد در بيستم جمادى الاولى 1319 چهار نفر سوار كشيكخانه حاضر شد دستهاى آقا شيخ يحيى را بسته و او را سوار كرده به طرف اردبيل حركت كردند پس از هشت روز او را باردبيل رسانيده و قبض رسيد گرفته مراجعت كردند حاكم اردبيل شاهزادهء امامقلى ميرزا و نايب الحكومهء او شاهزادهء\r\n\r\n","description":"","footnote":"","page_name":" 397 ","page_number":127},
  {"content":"\r\n\r\nمحمد حسين ميرزا ظهير السلطان بودند و فوق العاده در آسايش اين محبوس همراهى كردند چه آنزمان اهل علم را مراعات ميكردند و اعمال آقا شيخ يحيى هم شاهد بر مظلوميت او بود .\r\nدر اين اثناء آقا شيخ يحيى مريض شد اين دو نفر اصيل مسلمان كمال مراعات و مواظبت را از او داشتند از هر حيث راحت و آسوده بود و براى استخلاص او هم زحمت كشيدند ولى بالجاجت امين السلطان مفيد واقع نشد از قراريكه فخر الاطباء برادر لقمان الممالك براى آقا شيخ يحيى نقل كرده بود و بعض شواهد صدق هم داشت امين السلطان تلگراف كرد كه اين شيخ را در چاه افكنند چاه هم تهيه شد ولى امامقلى ميرزا حكم را اجراء نكرد و بهانه نمود كه اردبيل جزء آذربايجانست بايد حكم از طرف وليعهد صادر شود نه از طهران .\r\nعلماء طهران و اردبيل و كاشان هرچه بامين السلطان در باب استخلاص شيخ گفتند و نوشتند مفيد نيفتاد تا امين السلطان از صدارت ايران معزول و عين الدوله بجايش منصوب گرديد در اين بين طلاب را كه در مقدمهء تاريخ ذكر شد مغلولا باردبيل فرستادند و در آنجا مغلول و پاهايشان در خليلى بود آقا شيخ يحيى بواسطهء آزادى مختصرى كه داشت به آنها سركشى ميكرد و همه روزه از مال خود يا از رفقاى موقتى كه در آنمدت تحصيل كرده بود و اكثر آنها از علماء بودند به آنها مخارج ميرسانيد بالاخره در ( 15 ) رمضان تلگراف آزادى از طرف عين الدوله مخابره شد در اين هنگام از قلعه خارج شده منزل نايب عباد اللّه مسكن گرفته در اينمدت رسالهء در حجيّت قطع نوشته بجناب ميرزا على اكبر مجتهد ارائه داده و شرح حالش را گفته آقاى مجتهد زياده متألم شد تا موقع حركت نهايت همراهى را از او نموده اعانهء نقدى بعنوان خرج حركت برايش فرستاد .\r\nنهم شوال 1321 از راه آستارا برشت آمده مرحوم امين الدوله مسبوق شد مبلغى وجه برايش فرستاد و عماد السلطانرا فرمود كه باتفاق خود شيخ را بطهران رساند و او را راحت سازد .\r\nبارى پس از مراجعت از اردبيل حرارتش زياده گرديد و كار خود را منحصر به نوشتن مقالات سياسى داشته دو سال براى حبل المتين كلكته مقالات و اخبار نوشته و فرستاد كه از نمره ( 31 ) سال يازده شروع شده تا اواسط سال سيزده ممتد مىشود از آن جمله مقالهء اصلاحات جديده و ملاحظهء حال شرق و غرب و ملاحظات تجارتى راجع براه‌آهن و غيره و غيره يكسالهم مدرسهء رشديه را اداره كرد بالاخره ميل به وطن اصلى نموده به طرف كاشان حركت نمود و يك سال تقريبا در كاشان اقامت نمود و يكباب مدرسه بنام مدرسهء علميه در آنجا دائر نمود در به دو مشروطيت بطهران آمده و دبيرى جريدهء حبل المتين يوميه را برعهده گرفته از شمارهء اول تا نمرهء ( 220 ) يا بيشتر نوشته آنگاه تحرير جريدهء مجلس را متقبل شده از نمره هجده از سال دوم تا نمرهء ( 154 ) كه تعطيل شد تحرير مينمود در موقع استبداد صغير به قدر مقدور در سفارت عثمانى و مجلس سرى بعض خدمات نموده بعد از اعادهء مشروطيت روزنامهء مجلس را در غياب مدير اداره نمود پس از نايل شدن آقا ميرزا محمد صادق بوكالت مجلس آقا شيخ يحيى مديرى روزنامه را بعهدهء خود گرفته تاكنون كه زمان طبع اين تاريخ است با نهايت راستى\r\n\r\n","description":"","footnote":"","page_name":" 398 ","page_number":128},
  {"content":"\r\n\r\nو درستى و وطن دوستى و ملاحظهء نزاكت رفتار نموده و ليكن اين ايام از دماغ سوختگى و خجلت از اعمال جوانان جاهل بىاندازه كدر و تيره است وا عجب من ذلك بىاحترامى به اين شخص محترم و مؤسس مشروطيت است كه در اين اوقات واقع شد كه نگارنده را شرمسارى مانع است كه در اينموقع درج سازد و اميدوارم كه در موقع ذكر شود ولى همين‌قدر مينويسم آقا شيخ يحيى مانند ساير مؤسسين مشروطيت صدمه ديد و اگر همراهى نايب السلطنه و بعض وزراء نبود شايد به كلى اجر خدماتش را برعكس ميديد .\r\n\r\n","description":"","footnote":"","page_name":" 399 ","page_number":129},
  {"content":"\r\n . \r\n\r\n","description":"","footnote":"","page_name":" 400 ","page_number":130}
  ]