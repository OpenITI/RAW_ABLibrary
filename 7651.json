[
  {"content":"\r\n\r\nتاريخ كامل\r\nوقايع قبل از اسلام\r\nتأليف\r\nعز الدين علي بن الأثير\r\nترجمهء :\r\nابو القاسم حالت\r\nجلد دوم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nسخن دربارهء ابراهيم خليل عليه السلام و فرمانروايان عجم كه در روزگار او مىزيستند\r\nاو ابراهيم بن تارخ بن ناخور بن ساروغ بن ارغو بن فالغ بن غابر بن شالخ بن قينان بن ارفخشد بن سام بن نوح عليه السلام است .\r\nدربارهء جائى كه ابراهيم عليه السلام مىزيسته و جائى كه تولد يافته ، اختلاف است .\r\nبرخى گفته‌اند كه او در شهر شوش ، از سرزمين اهواز ، به جهان آمد .\r\nهمچنين گفته‌اند كه در بابل پا به جهان گذاشت .\r\nو نيز گفته شده است : در كوثى ( كه كوثا خوانده مىشود ) تولد يافت .\r\n( كوثى موضعى است در سواد عراق ، در خاك بابل و مشهد\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nابراهيم خليل عليه السلام در همين جاست . ) [ ( 1 ) 
  ]\r\nگروهى نيز گفته‌اند كه حضرت ابراهيم در حران زاده شده و بعد ، پدرش او را از آن جا به جاى ديگر برده است .\r\nاما عموم اهل علم گفته‌اند كه او در روزگار فرمانروائى نمرود بن كوش به جهان آمده است .\r\nعامهء اهل اخبار نيز مىگويند :\r\n« نمرود كارگزار اژدهاك ، يا ضحاك بود كه برخى گمان مىكنند نوح براى راهنمائى او فرستاده شده بود . »\r\nاما جماعتى از علماء گذشته ، مىگويند : « نمرود شخصا پادشاهى مىكرد . »\r\nابن اسحاق گفته است :\r\n« پادشاهى و فرمانروائى نمرود ، سراسر خاور و باختر روى زمين را فرا مىگرفت .\r\nمركز فرمانروائى او نيز در بابل بود . »\r\nابن اسحاق ، همچنين ، گفته است :\r\n« مىگويند : فرمانروائى سراسر روى زمين ، تنها نصيب سه تن از پادشاهان شد :\r\nنمرود ، و ذو القرنين و سليمان بن داود . »\r\nبجز ابن اسحاق ، شخص ديگرى بخت النصر را بر آن سه تن افزوده است .\r\nولى ما بطلان اين سخن را به زودى بيان خواهيم كرد .\r\nدر فاصله ميان روزگار نوح تا زمان ابراهيم جز هود و صالح پيامبران ديگرى نيامدند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - معجم البلدان\r\n","page_name":" 4 ","page_number":4},
  {"content":"\r\n\r\nهنگامى كه زمان ظهور ابراهيم عليه السلام نزديك شد و خداوند خواست تا او را به رهبرى آفريدگان خود برانگيزد و براى پيغمبرى به سوى بندگان خويش فرستد ، ستاره شناسان پيش نمرود رفتند و گفتند :\r\n« ما ، به كمك علم نجوم ، پى برده‌ايم كه پسرى در اين سرزمين به جهان خواهد آمد .\r\nاو - كه ابراهيم خوانده مىشود - در چنان ماه از چنان سال بت‌هاى شما را خواهد شكست و دين شما را از ميان خواهد برد . »\r\nوقتى ، سالى كه ذكر كرده بودند فرا رسيد ، نمرود تمام زنان آبستنى را كه در سرزمين او مىزيستند به زندان انداخت جز مادر ابراهيم را . چون به آبستنى او پى نبرد زيرا نشانه‌اى از آبستنى در او آشكارا ديده نمىشد .\r\nآنگاه همه‌ى پسرانى را كه در آن سال به جهان آمدند ، كشت .\r\nمادر ابراهيم ، هنگامى كه دچار درد زايمان شد ، شبانه از سراى خويش بيرون رفت و به سوى غارى روانه گرديد كه در نزديكى خانهء وى بود .\r\nدر آن غار ، ابراهيم را زاد و آنچه را كه براى نوزاد لازم بود آماده ساخت .\r\nآنگاه در غار را بست و شتابان به سوى خانه خويش بازگشت .\r\nپس از آن پيوسته پنهانى به غار مىرفت و نوزاد خود را زير نظر مىگرفت تا ببيند كه چگونه به سر مىبرد و چه مىكند .\r\nابراهيم در يك روز به اندازه كسى كه در يك ماه بزرگ\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nمىشود ، رشد مىكرد .\r\nمادرش همچنين دريافت كه خداوند ، روزى نوزاد را در ميان انگشتان او قرار داده و او با مكيدن انگشتان خويش زنده مىماند .\r\nآزر ، پدر ابراهيم ، از همسر خود ، راجع به وضع حمل وى پرسيده ، و زنش در پاسخ گفته بود :\r\n« من پسرى آوردم كه زنده نماند و در همان دم درگذشت . »\r\nآزر نيز اين سخن را باور كرد .\r\nو نيز گفته شده است كه :\r\n« آزر از ولادت ابراهيم آگاهى يافت ولى اين راز را پنهان داشت تا هنگامى كه پادشاه - يعنى نمرود - موضوع را از ياد برد . »\r\nآنگاه آزر به كسان نمرود گفت :\r\n« من پسرى دارم كه او را پنهان كرده‌ام . اگر او را بيرون بياورم ، آيا پادشاه را از وجود او هراسان خواهيد ساخت ؟ » گفتند : « نه . »\r\nآزر نيز به سوى غار رفت و پسر خود را از آن جا بيرون آورد .\r\nابراهيم كه تا پيش از آن زمان جز پدر و مادر خود هيچ كس ديگرى را نديده بود ، همين كه به چار پايان و مردم نگريست ، به پرسش پرداخت و هر چه را كه مىديد از پدر خود مىپرسيد :\r\n« اين چيست ؟ » پدر پاسخ مىداد كه مثلا شتر يا گاو و يا حيوان ديگرى است .\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nابراهيم با خود گفت :\r\n« اين آفريدگان ناگزير بايد آفريدگارى داشته باشند . »\r\nو چون بعد از غروب آفتاب از غار بيرون آمده بود ، سر را به سوى آسمان بلند كرد .\r\nدر اين هنگام ستاره‌اى مىدرخشيد كه برجيس بود .\r\nبا خود گفت : « اين پروردگار من است . »\r\nولى چيزى نگذشت كه آن ستاره از ديده پنهان شد . از اين رو گفت :\r\n« من ستارگانى را كه افول مىكنند و درخشندگى آنها پايدار نيست ، دوست ندارم . »\r\nبيرون رفتن او از آن غار هم در پايان ماه بود . از اين رو پيش از آن كه ماه را ببيند آن ستاره را ديد .\r\nهمچنين گفته شده است :\r\n« ابراهيم وقتى در غار به سر مىبرد ، بيش از پانزده ماه از عمرش نگذشته بود كه به تفكر پرداخت و در انديشه فرو رفت . »\r\nيك بار به مادر خود گفت :\r\n« مرا از اين غار بيرون ببر تا جهان را ببينم . »\r\nمادرش نيز شبانگاه او را از غار بيرون برد .\r\nابراهيم چشمش به اختران افتاد و درباره آفرينش آسمان‌ها و زمين انديشيد و راجع به آن ستاره - يعنى برجيس - سخنى گفت كه پيش از آن ذكر كرديم .\r\n«  فَلَمَّا رَأَى الْقَمَرَ بازِغاً قالَ : هذا رَبِّي . فَلَمَّا أَفَلَ قالَ : لَئِنْ لَمْ يَهْدِنِي رَبِّي لَأَكُونَنَّ مِنَ الْقَوْمِ الضَّالِّينَ  » [ ( 1 ) 
  ] .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره انعام ، آيه 77\r\n","page_name":" 7 ","page_number":7},
  {"content":"\r\n\r\n( چون ماه تابان را ديد ، گفت : اين است خداى من . و آنگاه كه ماه افول كرد ، گفت : اگر خداى من ، مرا راهنمائى نكند بىگمان از گروه گمراهان خواهم بود . )\r\nهنگامى كه روز فرا رسيد و خورشيد دميد ، ابراهيم روشنائى و فروغى ديد برتر و بزرگ‌تر از هر چه پيش از آن ديده بود .\r\nاز اين رو گفت :\r\n«  هذا رَبِّي هذا أَكْبَرُ . فَلَمَّا أَفَلَتْ قالَ : يا قَوْمِ إِنِّي بَرِيءٌ مِمَّا تُشْرِكُونَ  » [ ( 1 ) 
  ] .\r\n( اين كه از آن ستاره و ماه بزرگتر و درخشان‌تر است پروردگار من مىباشد . ولى چون آن نيز غروب كرد و از ديده پنهان شد ، گفت : اى مردم ، من از آنچه شما شريك خدا قرار مىدهيد ، بيزارم . )\r\nابراهيم آنگاه به نزد پدر خويش بازگشت در حالى كه تازه پروردگار راستين خود را شناخته و از دين قوم خود - يعنى بت‌پرستى و شرك - بيزارى جسته ، ولى اين مطلب را با ايشان در ميان ننهاده بود .\r\nدر اين هنگام مادر ابراهيم تولد فرزند خود را - كه از آزر پنهان مىداشت - به دو باز گفته و آزر ، از شنيدن اين خبر ، شادمان شده بود .\r\nآزر ، پدر ابراهيم ، بت‌هائى را مىساخت كه مردم مىپرستيدند .\r\nاين بت‌ها را به ابراهيم مىداد تا بفروشد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره انعام ، آيه 78\r\n","page_name":" 8 ","page_number":8},
  {"content":"\r\n\r\nابراهيم در هنگام فروش آن بت‌ها فرياد مىزد و مىگفت :\r\n« چه كسى خريدار چيزهائى است كه نه زيانى برايش دارد ، نه سودى ؟ » بديهى است كه با اين طرز تبليغ ، هيچ كس از او بتى نمىخريد .\r\nاز اين گذشته ، ابراهيم براى ريشخند كردن قوم خود ، بت‌ها را برمىداشت و به كنار رودخانه مىبرد و سرشان را به سوى آب خم مىكرد و مىگفت : « آب بنوشيد . »\r\nاين گونه كارها را به اندازه‌اى پيگيرى كرد كه سرانجام همه مردم فهميدند كه او به بت‌ها عقيده ندارد . و بت‌پرستان را ريشخند مىكند .\r\nولى اين مطلب را به نمرود خبر ندادند .\r\nهنگامى كه ابراهيم پيامبرى را آغاز كرد و بر آن شد تا از قوم خود بخواهد كه آنچه را مىپرستند ترك گويند و به بندگى خداى بزرگ پردازند ، نخست پدر خويش را به يكتاپرستى فرا خواند .\r\nولى پدرش دعوت او را نپذيرفت و سخنش را نشنيد .\r\nبعد ، مردم را به پرستش خداى يگانه خواند .\r\nمردم ازو پرسيدند :\r\n« تو چه كسى را مىپرستى ؟ » در پاسخ گفت :\r\n« كسى را كه پروردگار جهانيان است . »\r\nپرسيدند :\r\n« منظورت نمرود است ؟ » گفت :\r\n\r\n","description":"","footnote":"","page_name":" 9 ","page_number":9},
  {"content":"\r\n\r\n« نه . من خدائى را بندگى مىكنم كه مرا آفريده است . »\r\nدر اين هنگام بود كه كار او آشكار شد و همه از انديشه او آگاهى يافتند .\r\nبه نمرود خبر دادند كه ابراهيم مىخواهد ناتوانى بت‌هائى را كه قوم او مىپرستند به آنان نشان دهد و از اين راه ثابت كند كه چنين چيزهائى را نبايد پرستيد .\r\nابراهيم نيز در پى فرصتى مىگشت كه همين منظور را درباره بت‌هاى ايشان عملى كند . از اين رو يك بار به ستاره‌ها نگاهى افكند و گفت :\r\n« من بيمارم . يعنى طاعون زده‌ام . »\r\nاين سخن را از آن رو گفت كه مردم همين كه آن را شنيدند ، از او دورى جويند و بگريزند . چون مىخواست پس از رفتن آنها تنها بماند و بر بت‌هاى ايشان دست يابد .\r\nدر همين هنگام عيدى فرا رسيده بود كه مردم براى برگزارى آن ، همه از شهر بيرون مىرفتند .\r\nهمين كه از شهر خارج شدند ، ابراهيم بيمارى را بهانه كرد و همراه ايشان براى شركت در جشن نرفت و به سوى بت‌ها برگشت در حالى كه مىگفت :\r\n«  تَاللَّهِ لَأَكِيدَنَّ أَصْنامَكُمْ  » [ ( 1 ) 
  ] ( به خدا سوگند كه من - به هر تدبيرى كه بتوانم - - بت‌هاى شما را درهم مىشكنم . )\r\nاين سخن را بيشتر آن مردم ، و كسانى كه در اواخر جمعيت بودند ، شنيدند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از آيه 57 - سوره انبياء\r\n","page_name":" 10 ","page_number":10},
  {"content":"\r\n\r\nابراهيم ، سپس به سوى بت‌ها كه در تالار بزرگى قرار داشتند روانه شد .\r\nدر آن جا بت‌ها به ترتيبى در كنار هم ديده مىشدند كه هر بتى بالا دست بت كوچك‌تر از خود قرار گرفته بود . بزرگ‌ترين بت بر فراز تالار جاى داشت و بت‌هاى ديگر ، به ترتيب قد ، در زير دست او تا دم در تالار چيده شده بودند .\r\nبت‌پرستان ، تازه خوراكى در پيش بت‌هاى خود گذاشته و گفته بودند :\r\n« اين خوراك را مىگذاريم كه خدايان ما تا وقتى كه باز به نزدشان برگرديم ، بخورند ! » ابراهيم وقتى به خوراكى كه در پيش آنها بود نگريست ، گفت :\r\n«  أَ لا تَأْكُلُونَ ؟  » [ ( 1 ) 
  ] آيا نمىخوريد ؟ ) و وقتى كه هيچيك از آن بت‌ها به دو پاسخى نداد ، گفت :\r\n«   ما لَكُمْ لا تَنْطِقُونَ ؟ فَراغَ عَلَيْهِمْ ضَرْباً بِالْيَمِينِ .   » [ ( 2 ) 
  ]\r\n( شما را چه مىشود كه سخنى نمىگوئيد ؟ آنگاه به دست راست ضربتى به آنها فرود آورد . )\r\nبدين گونه با تبرى كه در دست داشت بت‌ها را شكست و تنها بزرگترين بت را بر جاى نهاد و تبر خود را در دست او گذاشت و از بتخانه بيرون رفت .\r\nمردم همين كه برگزارى جشن را به پايان رساندند و برگشتند و ديدند بت‌ها به چه حالى افتاده‌اند وحشت كردند و به خشم آمدند و گفتند :\r\n\r\n\r\n\r\n\r\n","description":"","footnote":"\r\n[ ( 1 ، 2 ) 
  ] - از سوره الصافات - آيه‌هاى 91 ، 92 و 93\r\n","page_name":" 11 ","page_number":11},
  {"content":"\r\n\r\n«   مَنْ فَعَلَ هذا بِآلِهَتِنا إِنَّهُ لَمِنَ الظَّالِمِينَ ! قالُوا : سَمِعْنا فَتًى يَذْكُرُهُمْ يُقالُ لَهُ إِبْراهِيمُ .   » [ ( 1 ) 
  ]\r\n( كسى كه چنين كارى كرده ، بىگمان از ستمكاران است و بايد به كيفر برسد .\r\nگفتند : ما جوانى را شنيديم كه ابراهيم خوانده مىشد و از بت‌هاى ما سخن مىگفت . )\r\nمنظورشان اين بود كه :\r\n« از بت‌هاى ما به بدى ياد مىكرد و عيب مىگرفت و بدانها دشنام مىداد . ما اين بدگوئى درباره بتان را از هيچكس نشنيده بوديم جز از او . و او همان كسى است كه به گمان ما چنين كارى در حق بت‌ها كرده است . »\r\nهمين كه خبر بت شكنى ابراهيم به گوش نمرود و بزرگان قوم او رسيد ، گفتند :\r\n«  فَأْتُوا بِهِ عَلى أَعْيُنِ النَّاسِ لَعَلَّهُمْ يَشْهَدُونَ  » [ ( 2 ) 
  ] ( او را پيش چشم مردم بياوريد شايد « مشاهده » كنند - كه ما با او چه مىكنيم . ) يا : شايد - به كار او - « شهادت » دهند .\r\nو چون نمىخواستند ابراهيم را بدون دليل و مدرك به كيفر برسانند ، همين كه او را آوردند ، مردم در بارگاه پادشاه خود نمرود ، در اطراف ابراهيم گرد آمدند و از او پرسيدند :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره انبياء - آيه‌هاى 59 و 60\r\n[ ( 2 ) 
  ] - سوره انبياء - آيه 61\r\n","page_name":" 12 ","page_number":12},
  {"content":"\r\n\r\n«  أَ أَنْتَ فَعَلْتَ هذا بِآلِهَتِنا يا إِبْراهِيمُ ؟  » [ ( 1 ) 
  ] ( اى ابراهيم ، آيا تو با خدايان ما چنين كرده‌اى ؟ ) در پاسخ گفت :\r\n«  بَلْ فَعَلَهُ كَبِيرُهُمْ هذا ، فَسْئَلُوهُمْ إِنْ كانُوا يَنْطِقُونَ .  » [ ( 2 ) 
  ]\r\n( نه ، بلكه اين كار را بزرگ آنها كرده است . اگر اين بت‌ها سخن مىگويند ، از آنها بپرسيد . )\r\nابراهيم به سخن خود ادامه داد و چنين گفت :\r\n« بت بزرگ وقتى ديد ، او از همه بزرگ‌تر است ولى مردم آن بت‌هاى كوچك را مىپرستند ، به خشم آمد و همهء آنها را شكست . »\r\nمردم به شنيدن اين سخن از او دست برداشتند و از آنچه درباره شكستن بت‌ها به دو نسبت مىدادند دم فرو بستند و برگشتند و با هم گفتند :\r\n« راستى كه ما در حق اين جوان ستم كرديم چون جز آنچه مىگفت چيزى ديگرى از او نديده‌ايم . »\r\nبعد ، چون دريافته بودند كه آن بت‌ها نه زيانى ميرسانند و نه سودى دارند و نه آزار مىكنند ، به او گفتند :\r\n« تو مىدانى كه اين بت‌ها سخن نمىگويند . بنابر اين به ما بگو كه چه كسى اين كار را كرده و چه دستى اين آزار را رسانده است . ما هر چه تو بگويى باور مىكنيم . »\r\nخداى بزرگ براى اين كه ذى حق بودن ابراهيم را برساند ،\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره انبياء ، آيه 62\r\n[ ( 2 ) 
  ] - سوره انبياء ، آيه 63\r\n","page_name":" 13 ","page_number":13},
  {"content":"\r\n\r\nدر قرآن كريم مىفرمايد : «  ثُمَّ نُكِسُوا عَلى رُؤُسِهِمْ  » [ ( 1 ) 
  ] يعنى هنگامى كه مىخواستند آن سؤال را از ابراهيم بكنند ، در برابر او سرافكنده شدند .\r\nوقتى به ابراهيم گفتند : « تو مىدانى كه اين بت‌ها سخن نمىگويند . » ، ابراهيم گفت :\r\n«   أَ فَتَعْبُدُونَ مِنْ دُونِ اللَّهِ ما لا يَنْفَعُكُمْ شَيْئاً وَ لا يَضُرُّكُمْ ! أُفٍّ لَكُمْ وَ لِما تَعْبُدُونَ مِنْ دُونِ اللَّهِ أَ فَلا تَعْقِلُونَ ؟   » [ ( 2 ) 
  ] ( آيا خداى جهان را رها كرده و بت‌هائى را مىپرستيد كه هيچ سود و زيانى براى شما ندارند ! اف بر شما و بر آنچه بجز خداى يكتا مىپرستيد . مگر شما عقل خود را به كار نمىبريد ؟ ) بعد هنگامى كه نمرود به ابراهيم گفت : « ميدانى خدائى كه مىپرستى و مردم را به پرستش او مىخوانى ، كيست ؟ » گفت : « پروردگار من كسى است كه زنده مىكند و مىميراند . »\r\nنمرود گفت :\r\n« من هم زنده مىكنم و مىميرانم . »\r\nابراهيم پرسيد : « چگونه ؟ » جواب داد :\r\n« دو مرد را مىگيرم كه هر دو بايد كشته شوند . يكى از آن دو تن را مىكشم . در اين صورت مانند كسى هستم كه او را ميرانده و ديگرى را مىبخشم . و مانند كسى هم كه او را زنده كرده است . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره انبياء - از آيه 65\r\n[ ( 2 - ) 
  ] سوره انبياء - آيه‌هاى 66 و 67\r\n","page_name":" 14 ","page_number":14},
  {"content":"\r\n\r\nابراهيم گفت :\r\n«  فَإِنَّ اللَّهَ يَأْتِي بِالشَّمْسِ مِنَ الْمَشْرِقِ فَأْتِ بِها مِنَ الْمَغْرِبِ . فَبُهِتَ .  » [ ( 1 ) 
  ]\r\n( خداوند خورشيد را از مشرق برآورد ، تو آن را از مغرب بيرون آور . نمرود در اين جا درماند . )\r\nآرى . نمرود درماند و ديگر درين باره سخنى نگفت .\r\nسپس او و يارانش درباره كشتن ابراهيم هماهنگ شدند و گفتند :\r\n«  حَرِّقُوهُ وَ انْصُرُوا آلِهَتَكُمْ .  » [ ( 2 ) 
  ]\r\n( او را بسوزانيد و خدايان خود را يارى دهيد . )\r\nعبد الله بن عمر گفت :\r\n« مردى از اعراب فارس پيشنهاد كرد كه ابراهيم را بسوزانند . »\r\nبه عبد اللّه بن عمر گفته شد :\r\n« مگر ايرانيان هم اعرابى دارند ؟ » گفت :\r\n« آرى ، اكراد آنها اعراب آنها هستند . »\r\nگفته شده است :\r\n« نام آن مرد ، هيزن بود كه زمين او را فرو برد و او در آن جا تا روز رستاخيز فرياد برمىآورد . » [ ( 3 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره بقره - آيه 58\r\n[ ( 2 ) 
  ] - سوره انبياء - آيه 68\r\n[ ( 3 ) 
  ] - جاى تعجب است كه ابن اثير با اينكه خود كرد بوده ، چنين روايت نيشدار و نامعقولى را نقل كرده است .\r\nمترجم\r\n","page_name":" 15 ","page_number":15},
  {"content":"\r\n\r\nبنابر اين ، نمرود فرمان داد تا از چوب فروشان هر چه مىتوانند هيزم بگيرند و گرد آورى كند .\r\nكار به جائى رسيد كه اگر زنى مىخواست نذرى بكند ، عهد مىكرد كه چنانچه به آرزوى خود برسد ، هيزمى براى افروختن آتش ابراهيم فراهم آورد .\r\nهنگامى كه مىخواستند ابراهيم را در آتش افكنند ، او را به جائى كه هيزم انباشته بودند بردند و آتش را برافروختند .\r\nگرمى آتش به اندازه‌اى بود كه اگر پرنده‌اى مىخواست از فراز آن بگذرد ، از شدت سوزش آن پر و بالش مىسوخت .\r\nوقتى همه گرد آمدند تا ابراهيم را در آتش اندازند ، آسمان و زمين و همه آفريدگانى كه در آن قرار داشتند ، جز انس و جن ( آدميان و پريان ) ، همه يكباره و هماهنگ فرياد برآوردند كه :\r\n« پروردگارا ! ابراهيم - كه اكنون در روى زمين هيچ كس جز او ترا نمىپرستد - اينك به خاطر پرستش تو در آتش مىسوزد .\r\nبنابر اين به ما اجازه ده تا او را يارى كنيم . »\r\nخداى بزرگ فرمود :\r\n« اگر از شما هر گونه يارى خواست ، بر شماست كه او را يارى كنيد . ولى اگر هيچ كس جز مرا به يارى خود نخواند ، آنگاه من يار و ياور او خواهم بود . »\r\nوقتى ابراهيم را بالاى ديوارى بردند كه آتش را احاطه كرده بود ، سر به سوى آسمان بلند كرد و گفت :\r\n« پروردگارا ! تو يكتائى و در آسمان و زمين همتا ندارى .\r\nتنها توئى كه خداى منى . خداى من بهترين ياور است و يارى او مرا بس باشد ! »\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nدر اين هنگام جبرائيل كه مورد اعتماد ابراهيم بود ، بر او ظاهر شد و پرسيد :\r\n« اى ابراهيم ، آيا نيازى دارى ؟ » پاسخ داد :\r\n« ولى به تو ، نه ! » آنگاه او را در آتش افكندند و در همان دم به آتش ندا رسيد كه :\r\n«  يا نارُ كُونِي بَرْداً وَ سَلاماً عَلى إِبْراهِيمَ  » [ ( 1 ) 
  ] ( اى آتش ، براى ابراهيم سرد و سالم باش . )\r\nگفته شده است كه جبرائيل چنين ندائى در داد . و اگر پس از واژه « سرد شدن » واژه « سالم بودن » نمىآمد ، آتش به اندازه‌اى سرد مىشد كه ابراهيم از شدت سرماى آن جان مىسپرد .\r\nدر آن روز كه اين ندا رسيد ، هيچ آتشى نماند جز اين كه خاموش شد . زيرا هر آتشى گمان مىبرد كه آن فرمان خطاب به اوست .\r\nسپس خداوند ، فرشته سايه‌گستر را به صورت ابراهيم درآورد كه پهلوى او نشست و همنشين او شد .\r\nنمرود چند روزى درنگ كرد و شكى نداشت در اين كه آتش ابراهيم را فرو خورده است . ولى چنان كه گوئى به چشم خود مىنگرد ، به نظرش رسيد كه آتش هنوز شعله‌ور است و برخى از هيزمهاى مشتعل برخى ديگر را مىسوزانند . اما ابراهيم در آن ميان سالم نشسته و مردى همانند او نيز همدم اوست .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره انبياء - آيه 69 .\r\n","page_name":" 17 ","page_number":17},
  {"content":"\r\n\r\nاز اين رو به كسان خود گفت :\r\n« چنين به نظر من رسيده كه ابراهيم هنوز زنده است .\r\nبىگمان امر به من مشتبه شده است . بنابر اين براى من كاخ بلندى بسازيد كه بر آتش تسلط داشته باشد و من بتوانم از بالاى آن درون آتش را بنگرم . »\r\nبراى او كاخ بلندى ساختند .\r\nنمرود به بالاى كاخ رفت و از آن جا ابراهيم را ديد كه نشسته و مرد ديگرى نيز كه صورتا شبيه اوست پهلويش قرار گرفته است .\r\nوقتى آن منظره را ديد بانگ برآورد و گفت :\r\n« اى ابراهيم ! خداى تو بسيار بزرگ است كه با توانائى و شكوه خود توانسته ميان من و آنچه به چشم خويش مىبينم ، حائل گردد . آيا مىتوانى از اين آتش بيرون آئى ؟ » گفت : « آرى . »\r\nپرسيد : « آيا از ماندن در آن جا بيمناك هستى و مىترسى كه آتش به تو زيانى برساند ؟ » جواب داد : « نه » .\r\nابراهيم اين را و گفت و برخاست و از ميان آتش گذشت و بيرون رفت .\r\nپس از خروج او ، نمرود پرسيد :\r\n« اى ابراهيم ، آن مردى كه من در كنار تو ديدم و چهره‌اى همانند چهره تو داشت ، كه بود ؟ » جواب داد :\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n« او فرشته سايه‌گستر بود . پروردگار من او را به پيش من فرستاده بود تا همدم و همنشين من باشد . »\r\nنمرود گفت : « وقتى كه تو جز خداى خود ، خداى ديگرى را نپرستيدى ، خدا كارى با تو كرد كه من به خاطر نيرومندى و شكوهى كه از او ديده‌ام مىخواهم به درگاهش قربانى كنم . »\r\nابراهيم گفت :\r\n« پس تا وقتى كه به نحوى در كيش باطل خود پايدار هستى ، خدا از تو هيچ قربانى را نخواهد پذيرفت . »\r\nنمرود گفت :\r\n« اى ابراهيم ، من نمىتوانم از فرمانروائى و پادشاهى خود چشم بپوشم . »\r\nآنگاه چهار هزار گاو قربانى كرد . از ابراهيم نيز درگذشت . بدين گونه خداوند ابراهيم را از خشم نمرود بر كنار داشت .\r\nمردانى از قوم نمرود نيز ، با وجود بيمى كه از نمرود و بزرگانش داشتند ، وقتى ديدند كه خدا با ابراهيم چه كرد ، همانند او ، به خداى يگانه ايمان آوردند .\r\nلوط بن هاران هم كه برادر زاده ابراهيم بود ، ايمان آورد .\r\nآنان برادر سومى هم داشتند كه ناخور بن تارخ خوانده مىشد .\r\nاو پدر بتويل ، و بتويل پدر لابان و همچنين پدر ربقا -\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nهمسر اسحاق بن ابراهيم و مادر يعقوب - بود .\r\nساره - دختر عموى ابراهيم - نيز به دو ايمان آورد . اين ساره دختر هاران بزرگ‌تر ، عموى ابراهيم ، بود .\r\nو نيز گفته شده است :\r\n« ساره دختر پادشاه حران بود . و به يارى ابراهيم به خداى بزرگ ايمان آورد . »\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\nسخن درباره هجرت ابراهيم عليه السلام و كسانى كه به او ايمان آوردند\r\nابراهيم و كسانى كه فرمان وى را پيروى كرده بودند ، با يك ديگر هم آهنگ شدند كه از قوم خود دورى جويند و آنان را ترك گويند .\r\nاز اين روى به هجرت پرداختند و در راه خدا از آن سرزمين بيرون رفتند .\r\nهمراه ابراهيم ، پدر او - آزر - بود كه از كفر خود برنگشت و در حران درگذشت و به حال كفر از جهان رفت .\r\nلوط نيز با ابراهيم بود .\r\nهمچنين ساره ، زن او ، همراهش بود كه مىخواست آسوده خاطر به بندگى خداى بزرگ پردازد .\r\nابراهيم با همراهان خويش در شهر حران فرود آمد و مدتى در آن جا ماند . سپس به هجرت خود ادامه داد تا به مصر رسيد .\r\nدر مصر ، فرعونى از فراعنه نخستين ، فرمانروائى مىكرد .\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nنام او سنان بن علوان بن عبيد بن عولج بن عملاق بن لاوذ بن سام بن نوح بود .\r\nگفته شده است كه او برادر ضحاك بود و ضحاك او را از سوى خود به حكومت مصر گماشته بود .\r\nساره ، همسر ابراهيم ، زيباترين زنان بود و به هيچ روى از فرمان ابراهيم سرپيچى نمىكرد .\r\nفرعون همين كه وصف زيبائى او را شنيد ، براى ابراهيم پيام فرستاد و از او پرسيد :\r\n« اين خانم كه همراه تست ، كيست ؟ » جواب داد : « خواهر من است . »\r\nمنظورش آن بود كه : « خواهر دينى من است . » چون مىترسيد اگر بگويد : « او زن من است . » ، به دست فرعون كشته شود .\r\nفرعون به دو گفت :\r\n« او را آرايش كن و به نزد من بفرست . »\r\nابراهيم نيز به همسر خويش دستور داد كه خود را بيارايد .\r\nساره دستور شوهر را به كار بست و ابراهيم او را به پيش فرعون فرستاد .\r\nهنگامى كه خانم وارد بارگاه فرعون شد ، فرعون دست خود را به سوى او دراز كرد .\r\nابراهيم همين كه زن خود را پيش فرعون فرستاد ، برخاست و به نماز ايستاد و به درگاه خداوند درباره همسر خويش دعا كرد .\r\nاز اين رو ، وقتى فرعون دست به سوى آن خانم گشود ، دستش ناگهان به جاى خشك شد و از حركت باز ماند .\r\nناچار به او گفت : از خداى خود بخواه كه دست مرا آزاد\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nكند ، من نيز به تو آزارى نمىرسانم .\r\nساره دعا كرد و دست فرعون آزاد شد . ولى دوباره دست به سوى ساره دراز كرد .\r\nباز دستش به سختى ، گرفت و از حركت فرو ماند .\r\nبار ديگر به ساره گفت :\r\n« از خداى خود بخواه كه دست مرا آزاد كند . من ديگر به تو كارى ندارم . »\r\nساره بار ديگر دعا كرد و دست فرعون آزاد شد و حركت خود را باز يافت .\r\nفرعون براى سومين بار نيز به سوى او دست گشود ولى به يادش آمد كه باز مانند دو بار پيشين دستش خشك خواهد شد .\r\nاز اين رو ، يكى از پست‌ترين پرده‌داران و خدمتگزاران خويش را فرا خواند و به او گفت :\r\n« تو براى من انسان نياورده ، بلكه شيطان آورده‌اى ! » اين زن را بيرون ببر و هاجر را به دو ببخش . »\r\nاو نيز چنين كرد و ساره هاجر را با خود برد .\r\nابراهيم همين كه دريافت زنش آزاد شده ، نماز خود را به پايان رساند و به دو گفت :\r\n« گمراه شدى ؟ » ساره گفت : « خداوند آسيب كافران را از سرما دور كرد و هاجر را نيز خدمتكار ما ساخت . »\r\nابو هريره مىگفت : « آن خانم ، مادر شما بود ، اى فرزندان ماء السماء [ ( 1 ) 
  ] » .\r\n\r\n\r\n\r\n\r\n","description":"","footnote":"\r\n[ ( 1 - ) 
  ] ماء السماء : عامر بن حارثة الغطريف الازدى از يعرب : امير غسانى\r\n","page_name":" 23 ","page_number":23},
  {"content":"\r\n\r\nابو هريره از زبان پيامبر صلى اللّه عليه و سلم روايت كرده است كه فرمود :\r\nابراهيم عليه السلام دروغ نگفت مگر سه بار : دو بار در راه خداپرستى : يكى آنجا كه گفت : « من بيمارم . » ( و با اين سخن مىخواست از همراهى با بت‌پرستان سر باز زند و به جشنشان نرود . )\r\nدوم آنجا كه گفت : « بت بزرگ بت‌هاى ديگر را شكسته است » ( و با اين سخن مىخواست ثابت كند كه از بت‌ها هيچ كارى ساخته نيست . )\r\nنوبت سوم نيز سخن او درباره ساره ، زنش ، بود كه گفت :\r\n« او خواهر من است . » ( چون مىترسيد اگر بگويد : « زن من است » ، به دست فرعون مصر كشته شود . )\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nو به سبب جودش او را ماء السماء لقب داده‌اند .\r\nاز يمن مهاجرت كرد و در بادية الشام ساكن شد و فرزندانش را بنى ماء السماء ناميدند - از اعلام زركلى .\r\nلغتنامه دهخدا\r\n","page_name":" 24 ","page_number":24},
  {"content":"\r\n\r\n\r\nسخن درباره ولادت اسماعيل عليه السلام و بردن او به مكه\r\nگفته شده است كه هاجر كنيزى خوش سيما بود و بدين جهة ساره او را به ابراهيم بخشيد و گفت :\r\n« او را بگير ( و به همسرى خويش درآور ) شايد خداوند از او به تو پسرى بخشد . »\r\nساره ، خود ، تا هنگامى كه به پيرى رسيد فرزندى نياورد .\r\nدر نتيجه پيوند ابراهيم و هاجر ، اسماعيل به جهان آمد .\r\nاز اين روست كه پيامبر ، صلى اللّه عليه و سلم فرمود :\r\n« هنگامى كه مصر را گشوديد با مردمش به اندرز گوئى و آرامى و نيكخواهى رفتار كنيد زيرا با ما پيوند خويشاوندى دارند . »\r\nمنظور حضرت رسول ( ص ) از اين سخن ، فرزند آوردن هاجر از حضرت ابراهيم بود .\r\nابراهيم كه از بيم فرعون با خانواده خويش از مصر بيرون رفته بود ، به سبع در سرزمين فلسطين ، منزل گزيد .\r\nلوط نيز در مؤتفكه فرود آمد . از مؤتفكه تا سبع يك\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nشبانه روز راه بود . در آن جا خدا او را به پيامبرى برانگيخت .\r\nابراهيم در سبع تازه چاهى حفر كرده و مسجدى ساخته بود .\r\nآب چاه گوارا و پاك بود . مردم سبع ابراهيم را آزار رساندند . ابراهيم نيز از آن جا رفت .\r\nپس از رفتن او آب چاه كم شد . از اين رو در پى ابراهيم رفتند و از آن حضرت درخواست كردند كه بدان سرزمين باز گردد .\r\nابراهيم بدان جا برنگشت ولى هفت بز ماده بدان‌ها داد و گفت :\r\nوقتى اينها را بر سر چاه برديد ، آب چاه بالا مىآيد و فزونى مىيابد و رفته رفته پاك و گوارا مىشود . اما زن حائضه نبايد از اين آب برگيرد .\r\nمردم بزها را گرفتند و بر سر چاه بردند . همين كه بزها بر سر چاه رسيدند ، آب جوشيد و زياد شد و بالا آمد .\r\nاز آن پس مردم آب اين چاه را مىنوشيدند تا هنگامى كه زنى حائضه از آن آب برداشت و آب به صورتى برگشت كه امروز هست .\r\nحضرت ابراهيم عليه السلام كه از سبع كوچ كرده بود ، در شهرى ساكن شد - ميان رمله و ايليا - كه آن را قط ( به فتح قاف ) يا قط ( به كسر قاف ) مىگفتند .\r\nمؤلف گويد :\r\nهنگامى كه اسماعيل زاده شد ، ساره به اندوهى سخت دچار گرديد ( زيرا نتوانسته بود براى ابراهيم فرزندى بياورد . )\r\nاز اين رو خداوند به ساره ، اسحاق را بخشيد در حالى كه\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nاو هفتاد سال و شوهرش ابراهيم يكصد و بيست سال داشت .\r\nاسماعيل و اسحاق ، وقتى بزرگ شدند با هم به دشمنى و زد و خورد پرداختند و ساره ( به پشتيبانى و هوادارى از فرزند خود ، اسحاق ) با هاجر - مادر اسماعيل - خشم گرفت و او را از پيش خود راند . بعد او را برگرداند و آنچه داشت از وى گرفت و بار ديگر او را بيرون كرد و سوگند خورد كه پاره‌اى از گوشت او را خواهد بريد .\r\nآنگاه از بريدن گوش و بينى او در گذشت تا بد تركيب نشود . ولى چون سوگند ياد كرده بود كه پاره‌اى از گوشت او را ببرد ، پاره‌اى از گوشت فرج او را بريد و بدين گونه او را ختنه كرد . از آن پس ختنه كردن زنان رايج شد .\r\nو نيز گفته شده است :\r\n« اسماعيل پسر خردسالى بود و ساره هاجر را بيرون كرد زيرا بر او رشك مىبرد . » اين روايت درست است .\r\nساره به هاجر گفت : « با من در يك شهر نبايد بمانى . »\r\nاز اين رو خداوند به حضرت ابراهيم عليه السلام وحى فرستاد كه به مكه برود .\r\nمكه در آن زمان آباد نبود و گياهى در آن جا نمىرست .\r\nابراهيم اسماعيل و هاجر را همراه خود به مكه برد و در محل زمزم گذاشت .\r\nهنگامى كه مىخواست برگردد ، هاجر به دو گفت :\r\n« اى ابراهيم ، چه كسى به تو دستور داد كه ما را در سرزمينى رها كنى كه نه گياه و سبزه‌اى دارد ، نه همانندى ، نه آبى ، نه توشه‌اى ، نه همدمى ؟ » ابراهيم پاسخ داد :\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n« پروردگار من ، اين فرمان را به من داده است . »\r\nگفت :\r\n« پس خداوند حال ما را تباه نخواهد ساخت . »\r\nابراهيم ، هنگامى كه برگشت ، گفت :\r\n«  رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ عِنْدَ بَيْتِكَ الْمُحَرَّمِ رَبَّنا لِيُقِيمُوا الصَّلاةَ فَاجْعَلْ أَفْئِدَةً مِنَ النَّاسِ تَهْوِي إِلَيْهِمْ .  » [ ( 1 ) 
  ]\r\n( پروردگارا ، من خانواده خود را به وادى بىكشت و زرعى نزديك بيت الحرام تو ، براى به پا داشتن نماز ، مسكن دادم . بار خدايا دلهاى مردم را به سوى آنان مايل گردان . )\r\nاسماعيل همين كه تشنه شد ، از بيتابى با پاى خود به زمين كوفت .\r\nهاجر نيز دويد و از كوه صفا بالا رفت تا بنگرد كه آيا چيزى مىبيند .\r\nاما چيزى نديد .\r\nبعد ، به سوى دره سرازير شد و رفت تا به كوه مروه رسيد و از آن جا نگاهى به هر سوى افكند تا ببيند كه آيا چيزى به چشمش مىخورد .\r\nولى باز هم چيزى نديد .\r\nاين كار را هفت بار تكرار كرد . اين ريشه « سعى » است كه در مراسم حج بين صفا و مروه انجام مىگيرد چون « سعى » به معنى دويدن و دور زدن است .\r\nهاجر ، پس از رفت و آمد ميان صفا و مروه ، به پيش فرزند خود ، اسماعيل ، بازگشت كه با دو پاى خود بر زمين مىكوفت و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره ابراهيم - آيه 37\r\n","page_name":" 28 ","page_number":28},
  {"content":"\r\n\r\nدر نتيجه پاكوبى او چشمه‌اى به وجود آمده بود .\r\nاين همان چشمه زمزم است .\r\nآبى كه از چشمه زمزم بيرون آمد به هر سوى روان شد و هاجر ( براى اين كه آب‌ها به هدر نرود ) با دست خود خاك جمع مىكرد و جلوى آنها مىريخت .\r\nبدين گونه ، در هر جا كه آب جمع مىشد ، آن را بر مىگرفت و در مشك خويش مىريخت .\r\nمولف گويد :\r\nپيامبر اكرم ، صلى اللّه عليه و سلم ، فرموده است : « خدا هاجر را بيامرزاد ! اگر اين چشمه را همچنان به حال خود باقى مىگذاشت و جلوى آبش را نمىگرفت ، امروز چشمه‌اى پر آب و روان بود . »\r\nقبيله جرهم در دره‌اى نزديك مكه مىزيستند .\r\nپرندگان همين كه در وادى ميان صفا و مروه ، آب ديدند در اطراف آن گرد آمدند .\r\nقبيله جرهم وقتى ديدند پرندگان بدان سو روى آورده‌اند ، گفتند :\r\n« پرندگان بدان جا نرفته‌اند مگر از اين جهة كه در آن جا آب وجود دارد . »\r\nاز اين رو ، پيش هاجر رفتند و به او گفتند :\r\n« ما بىآب مانده‌ايم و اين آب ، آب تست . اگر بخواهى ، ما پيش تو مىمانيم و همدم و همنشين تو مىشويم . »\r\nهاجر پيشنهاد ايشان را پذيرفت و گفت :\r\n« بسيار خوب . »\r\nآنان در پيش هاجر ماندند تا اسماعيل بزرگ شد و هاجر\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nاز جهان برفت .\r\nاسماعيل با زنى از قبيله جرهم زناشوئى كرد . او و فرزندانش از ايشان زبان عربى را آموختند . از اين رو آنان را عرب متعربه مىگويند .\r\nابراهيم - كه مدتى از هاجر دور مانده بود - از ساره اجازه خواست كه به ديدن هاجر برود .\r\nساره به او اجازه داد ولى شرط كرد كه به خانه هاجر فرود نيايد . يعنى او را ببيند و برگردد .\r\nابراهيم به مكه رفت و هنگامى بدان جا رسيد كه هاجر تازه درگذشته بود . از اين رو به خانه اسماعيل رفت و به همسر او گفت :\r\n« شوهرت كجاست ؟ » جواب داد :\r\n« در اين جا نيست . به شكار رفته است . »\r\nاسماعيل هميشه از خانه بيرون مىرفت و به شكار مىپرداخت و باز مىگشت .\r\nابراهيم پرسيد :\r\n« آيا پيش تو هيچ خوراكى هست كه من گرسنگى را رفع كنم ؟ » جواب داد :\r\n« در اين جا نه خوراكى پيدا مىشود و نه كسى هست . »\r\nابراهيم كه اين سخن شنيد ، گفت :\r\n« وقتى كه شوهرت آمد ، سلام مرا به او برسان و بگو بايد آستانه در خانه خود را تغيير دهد . »\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nابراهيم اين را گفت و بازگشت . پس از او اسماعيل آمد و بوى پدر خود را دريافت . از همسر خود پرسيد :\r\n« آيا كسى پيش تست ؟ » جواب داد :\r\n« پيرمردى بدين جا آمد كه چنين و چنان بود . » و از او طورى وصف كرد كه گوئى او را خوار مىانگاشت و به چيزى نمىشمرد .\r\nاسماعيل پرسيد :\r\n« به تو چه گفت ؟ » جواب داد :\r\n« گفت : سلام مرا به شوهرت برسان و به او بگو بايد آستانه در خانه‌اش را تغيير ديد . »\r\nاسماعيل كه اين سخن شنيد ، همسر خود را طلاق داد و زن ديگرى گرفت .\r\nابراهيم به نزد ساره برگشت و مدتى كه خدا مىخواست با او بسر برد . آنگاه از او اجازه خواست كه به ديدن اسماعيل برود .\r\nساره به او اجازه داد . ولى اين بار نيز شرط كرد كه به خانه اسماعيل فرود نيايد و پيش او نماند .\r\nابراهيم به راه افتاد تا به در خانه اسماعيل رسيد .\r\nاز زن او پرسيد :\r\n« همسر تو كجاست ؟ » پاسخ داد :\r\n« به شكار رفته است و به خواست خداى بزرگ به زودى برمىگردد . خدا يار شما باشد . بفرمائيد بنشينيد . »\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nابراهيم به خانه او وارد نشد . ولى پرسيد :\r\n« از خوراكى ، چيزى دارى كه من رفع گرسنگى كنم ؟ » جواب داد :\r\n« آرى . »\r\nپرسيد :\r\n« پس نانى ، گندمى ، جوى ، خرمائى در اين جا يافت مىشود ؟ » ولى آن خانم براى او گوشت و شير آورد و ابراهيم دعا كرد كه خداوند اين دو ماده خوراكى را بركت بدهد .\r\nاگر همسر اسماعيل در آن روز براى پدر شوهر خويش خرما يا گندم يا جو مىآورد ، در بيش‌ترين قسمت زمين خدا ازين محصولات مىروئيد .\r\nزن اسماعيل ، سپس به ابراهيم گفت :\r\n« فرود آى تا سرت را بشويم . »\r\nولى ابراهيم به خانه او فرود نيامد . از اين رو همسر وى او را بر سر سنگى كه محل شست و شو بود برد و او را در قسمت راست سنگ قرار داد .\r\nابراهيم پاى خود را بر سنگ نهاد و نشانهء پاى او بر آن ماند .\r\nهمسر اسماعيل در آن جا قسمت راست سر ابراهيم را شست .\r\nبعد سنگ را به سمت چپ گرداند و قسمت چپ سرش را شست و شو داد .\r\nابراهيم كه اين مهمان نوازى را از عروس خود ديد به دو گفت :\r\n« هنگامى كه همسرت آمد ، از من به دو سلام برسان و بگو :\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nآستانه در خانه‌ات بسيار خوب شده است . » [ ( 1 ) 
  ]\r\nوقتى اسماعيل آمد ، بوى پدر خود دريافت و از همسر خويش پرسيد :\r\n« آيا كسى پيش تو آمده است ؟ » جواب داد :\r\n« آرى ، پير مردى در اين جا آمد كه خوشروترين و خوشبوترين مردم بود . به من چنين و چنان گفت و من هم با او چنين و چنان گفتم . سرش را شستم و اين جا هم جاى پاى اوست .\r\nبه تو سلام مىرساند و مىگويد : آستانه در خانه تو بسيار خوب شده است . »\r\nو نيز گفته شده است :\r\nكسى كه آن چشمه آب - يعنى : زمزم - را پديد آورد ، جبرائيل بود كه به سوى هاجر فرود آمد .\r\nهاجر در ميان صفا و مروه مىگشت كه وجود جبرائيل\r\n\r\n\r\n\r\n\r\n","description":"","footnote":"\r\n[ ( 1 - ) 
  ] درباره پذيرائى همسر اسماعيل از ابراهيم و شستن او تاريخ بلعمى كه ترجمه تاريخ طبرى است ، چنين مىنويسد :\r\n. . زن ، ابراهيم را گفت : فرود آى . نيامد ، و از آن طعام نخورد . زن گفت : اگر طعام نخورى ، بارى ، بباش تا سر و رويت بشويم كه گرد و خاك آلودست . ابراهيم پاى از براق بگردانيد و سنگى بر در سراى اسماعيل بود بزرگ و بلند . پاى راست بر آن سنگ نهاد و پاى چپ همچنان در ركيب داشت . زن آب آورد و سر و روى ابراهيم از خاك بشست . ابراهيم پاى از سنگ برگرفت و بر براق راست بنشست و نشان انگشتان ابراهيم در آن سنگ بماند و آن سنگ آن است كه امروز « مقام » خوانند به مكه . . .\r\nتاريخ بلعمى ، چاپ زوار ، ج 1 ، ص 112\r\n","page_name":" 33 ","page_number":33},
  {"content":"\r\n\r\nرا حس كرد و بانگ او را شنيد . از اين رو به دو گفت :\r\n« اكنون كه مرا از حضور خود آگاه ساختى و صداى خود را به گوشم رساندى ، پس كمكم كن و پناهم ده جان من و كسى كه با من است از تشنگى به لب رسيده است . »\r\nجبرائيل او را به محل زمزم برد و با پاى خويش بدان جا كوفت و از جاى پاى او چشمه‌اى جوشيد .\r\nهاجر شاد شد و شتابان به برداشتن آب و ريختن در مشك خود پرداخت .\r\nجبرائيل كه چنين ديد به دو گفت :\r\n« ديگر نبايد از تشنگى بيمى داشته باشى . »\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nسخن درباره ساختن خانه خدا در شهر مكه\r\nگفته شده است :\r\nبعد ، خداوند به حضرت ابراهيم عليه السلام فرمان داد كه بيت الحرام يعنى خانه كعبه را بسازد .\r\nچون ابراهيم اندازه اين بنا و جاى ساختمان آن را نمى - دانست ، خداوند بادى را فرستاد كه آرام مىوزيد و دو سر داشت .\r\nابراهيم همراه اين باد روان شد تا به محل خانه كعبه رسيد ، باد مانند سپرى دايره‌وار از دو سو آن محل را احاطه كرد .\r\nبه ابراهيم امر شده بود كه هر جا آن باد ايستاد ، خانه خدا را در همان جا بسازد .\r\nابراهيم نيز در آن محل به ساختن كعبه پرداخت .\r\nهمچنين گفته شده است :\r\nخداوند ، ابر مانندى را فرستاد كه سرى داشت و به زبان آمد و گفت :\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n« اى ابراهيم ، خانه خدا را در جائى كه سايه من افتاده بساز و اندازه بنا را از سايه من نه بيش‌تر گير و نه كم‌تر . »\r\nابراهيم نيز بدين گونه بناى كعبه را ساخت .\r\nدو قول مذكور از على بن ابو طلحه روايت شده است .\r\nولى اسماعيل بن عبد الرحمن سدى گفته است :\r\n« كسى كه حضرت ابراهيم عليه السلام را به محل خانه خدا رهبرى كرد ، جبرائيل بود . »\r\nبارى ، ابراهيم به سوى مكه روانه شد و همين كه بدان جا رسيد ، اسماعيل را يافت كه در آن سوى زمزم براى خود تير مىساخت تا به شكار پردازد .\r\nابراهيم به دو گفت :\r\n« اى اسماعيل ، خدا به من فرمان داده است كه براى او خانه‌اى بسازم . »\r\nاسماعيل گفت :\r\n« در اين صورت ، فرمان پروردگار خويش را به كار بند . »\r\nابراهيم گفت :\r\n« خداوند ترا نيز فرمان داده كه در ساختن اين بنا مرا يارى كنى . »\r\nجواب داد :\r\n« در اين صورت من نيز فرمان پروردگار را به كار خواهم بست . »\r\nبعد با هم برخاستند و كار را آغاز كردند .\r\nابراهيم به ساختن بنا پرداخت و اسماعيل براى او سنگ مىآورد .\r\nسپس ابراهيم به اسماعيل گفت :\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n« سنگ خوبى براى من بياور كه در پاى بنا بگذارم تا براى مردم نشانه‌اى باشد . »\r\nدر اين هنگام كوه ابو قبيس بانگ برآورد و به دو گفت :\r\n« تو در نزد من سپرده‌اى دارى . » ( كه حجر الاسود است . )\r\nو نيز گفته‌اند :\r\n« بل جبرائيل ابراهيم را از حجر الاسود آگاه ساخت كه او نيز آن سنگ را برگرفت و در جاى خود گذارد .\r\nاين دو تن ، يعنى ابراهيم و اسماعيل ، در تمام مدتى كه سرگرم ساختمان كعبه بودند ، خدا را مىخواندند و گفتند :\r\n«  رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ  » [ ( 1 ) 
  ] ( پروردگارا ! اين خدمت را از ما بپذير . توئى كه فرياد نياز همه را مىشنوى و از همه آگاهى ) .\r\nهنگامى كه مقدارى از آن ساختمان بالا رفت ، ابراهيم كه پير و سالمند بود ، وقتى از برداشتن سنگ‌ها فرو مىماند ، بر روى سنگى رفع خستگى مىكرد ، سپس سنگ را برمىداشت و در ساختمان به كار مىبرد .\r\nآن جا همان « مقام ابراهيم » است .\r\nهمين كه ابراهيم ساختمان خانه كعبه را به پايان رساند خداوند به دو فرمان داد كه ميان مردم گلبانگ برآورد و آنان را به اداى مراسم حج فرا خواند .\r\nابراهيم گفت : « پروردگارا ! چه گونه صداى من به گوش مردم خواهد رسيد ؟ » خداوند فرمود : « تو ندا در ده ، و من آن را به گوش\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره بقره - آيه 127\r\n","page_name":" 37 ","page_number":37},
  {"content":"\r\n\r\nجهانيان خواهم رسانيد . »\r\nابراهيم بانگ برآورد و گفت :\r\n« اى مردم ، خداوند حج بيت العتيق [ ( 1 ) 
  ] را بر شما نوشته است . »\r\nگلبانگ او به گوش آنچه در ميان زمين و آسمان و پشت‌هاى مردان و رحم‌هاى زنان بود ، رسيد .\r\nبدين جهة ، آن عده از مؤمنان كه در علم خداى بزرگ گذشته است كه تا روز رستاخيز مراسم حج خواهند گزارد ، سخن ابراهيم را پذيرفتند و در پاسخ او گفتند :\r\n« لبيك ، لبيك ! آرى ، فرمان خداى را مىپذيريم . »\r\nابراهيم سپس اسماعيل را با خود براى برگزارى ترويه برد كه روز هشتم ذى الحجه انجام مىيابد .\r\nاو و خداپرستانى كه همراهش بودند ، در منى فرود آمدند .\r\nابراهيم با آنان نماز ظهر و عصر و مغرب و عشاء را خواند .\r\nبعد ، شب را در همان جا به روز رساند و سپيده دم نيز با آنان نماز خواند .\r\nآنگاه با ايشان رهسپار عرفه شد و در آن جا ماند تا هنگامى\r\n\r\n\r\n\r\n\r\n","description":"","footnote":"\r\n[ ( 1 - ) 
  ] بيت العتيق : كعبه . و معنى لفظى آن « خانه قديم » است چرا كه اول براى عبادت آدم عليه السلام مقرر بود و بعد از طوفان نوح ، ابراهيم عليه السلام تجديد آن كرد .\r\nعتيق به معنى كريم و معزز هم آمده . يا آنكه آزاد كرده شده است از غرق طوفان . يا آنكه آزاد است از دست خراب كردن ظالمان - غياث و آنندراج .\r\n( لغتنامهء دهخدا\r\n","page_name":" 38 ","page_number":38},
  {"content":"\r\n\r\nكه خورشيد به سوى باختر گرويد و روز از نيمه گذشت .\r\nدرين هنگام ابراهيم نماز ظهر و عصر را با هم خواند .\r\nبعد با آنان به موقفى [ ( 1 ) 
  ] از عرفه كه امام در آن جا مىايستد رفت و در اراك ( كه از مواقف عرفه است ) ايستاد .\r\nپس از غروب آفتاب با همراهان خويش از آن جا به راه افتاد تا به مزدلفه [ ( 2 ) 
  ] رسيد . در آن جا دو نماز مغرب و عشاء را با هم خواند و شب را با همراهان خويش در آن جا به صبح رساند .\r\nهمين كه سپيده دميد ، نماز بامداد را گزارد . بعد در قزح [ ( 3 ) 
  ] ايستاد تا اينكه هوا درخشيد و روز روشن شد .\r\nاز آن جا با همراهان خويش به راه افتاد در حالى كه به آنان نشان مىداد و مىآموخت كه چه گونه بايد مراسم را انجام دهند . تا به رمى جمره [ ( 4 ) 
  ] رسيد . و محل قربانى را به آنان نشان داد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - موقف : جاى ايستادن حاجيان در عرفات .\r\n( فرهنگ فارسى دكتر معين )\r\n[ ( 2 ) 
  ] - مزدلفه : جائى در حجاز ميان منى و عرفات كه حاجيان شبى را كه ميان نهم و دهم ذى الحجه است در آن جا مىگذرانند .\r\n( اعلام المنجد )\r\n[ ( 3 ) 
  ] - قزح ( به ضم قاف و فتح زاء ) : كوهى است در مزدلفه در طرف راست امام . و آن موضعى است كه در جاهليت در آن آتش مىافروختند و موقف قريش بوده است . زيرا آنان در عرفه وقوف نداشتند - از معجم البلدان .\r\n( لغتنامه دهخدا )\r\n[ ( 4 - ) 
  ] رمى جمره : از مناسك حج است و آن انداختن سنگ در جمره\r\n","page_name":" 39 ","page_number":39},
  {"content":"\r\n\r\nبعد ، قربانى كرد و سر تراشيد و به آنان نشان داد كه چگونه طواف كنند .\r\nسپس آنان را به منى برگرداند و طرز پرتاب سنگريزه را به ايشان آموخت ، تا مراسم حج را به پايان رساند .\r\nاز پيامبر اكرم ، صلى اللّه عليه و سلم ، روايت شده است كه فرمود :\r\n« اين جبرائيل بود كه چگونگى اجراى مراسم حج را به ابراهيم نشان داد . »\r\nاين را ابن عمر از زبان پيامبر روايت كرده است .\r\nخانه خدا به همان گونه كه حضرت ابراهيم عليه السلام ساخته بود ، همچنان بر جاى ماند تا سى و پنج سال پس از ولادت پيامبر اكرم ، صلى اللّه عليه و سلم ، كه قبيله قريش آن را ويران ساخت به نحوى كه ما - اگر خداى بزرگ بخواهد - در جاى خود شرح خواهيم داد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nعقبه است . جمره در لغت ، كومه و تلى از سنگ‌ريزه را گويند و در منى سه جمره است و يكى از آنها جمره عقبه است و اين عمل انداختن هفت سنگريزه جمع آورى شده از حرم است به جمره عقبه ، و بايد رمى به جمره اصابت نمايد - از شرح تبصره علامه ، چاپ دانشگاه - ص 228 ( لغتنامه دهخدا )\r\n","page_name":" 40 ","page_number":40},
  {"content":"\r\n\r\n\r\nداستان قربانى\r\nمسلمانان گذشته ، دربارهء فرزندى كه حضرت ابراهيم عليه السلام مىخواست به راه خدا قربانى كند ، اختلاف دارند .\r\nبرخى از ايشان گفته‌اند كه او اسماعيل بود و برخى ديگر برآنند كه اسحق بوده است از پيامبر اكرم ، صلى اللّه عليه و سلم ، هر دو قول روايت شده و اگر به نظر ما يكى از آن دو درست بود به ديگرى اشاره نمىكرديم .\r\nاما حديث درباره قربان شدن اسحاق چنين است كه احنف ، از عباس بن عبد المطلب و عباس نيز از پيامبر خدا ، صلى اللّه عليه و سلم روايت كرده كه در آيه  وَ فَدَيْناهُ بِذِبْحٍ عَظِيمٍ .  [ ( 1 ) 
  ] ( قربانى بزرگى را براى او سر بها داديم . ) منظور از « او » ، اسحاق است .\r\nاحنف حديث فوق را از عباس روايت كرده ولى آن را صريحا به پيامبر خدا ( ص ) نسبت نداده است .\r\nاما حديث ديگر درباره قربان شدن اسماعيل را صنابحى روايت كرده كه گفته است :\r\n« ما در نزد معاوية بن ابو سفيان بوديم كه از اين قربانى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره الصافات - آيه 107\r\n","page_name":" 41 ","page_number":41},
  {"content":"\r\n\r\nياد كردند .\r\nمعاويه گفت : شما در اين باره به مرد آگاهى رسيده‌اند .\r\nما نزد پيامبر خدا ، صلى اللّه عليه و سلم بوديم كه شخصى پيش او آمد و گفت : « اى پيغمبر خدا ، اى فرزند دو قربانى ، از آنچه خدا ترا بخشيده ، چيزى هم به من ببخش . »\r\nپيامبر خدا ، صلى اللّه عليه و سلم ، از شنيدن اين سخن به خنده افتاد .\r\nاز معاويه پرسيدند : « منظور از دو قربانى چيست ؟ » جواب داد : عبد المطلب نذر كرد كه اگر خدا كندن چاه زمزم را بر او آسان سازد يكى از فرزندان خويش را قربان كند .\r\nهنگامى كه مىخواست به عهد خويش وفا كند قرعه كشيد و قرعه به نام عبد الله - پدر حضرت رسول ( ص ) - افتاد .\r\nبعد براى عبد اللّه صد شتر فديه داد . يعنى به جاى او صد شتر قربان كرد . ( كه ما اگر خدا بخواهد ، در جاى خود به ذكر آن خواهيم پرداخت . )\r\nقربانى دوم نيز اسماعيل بود . »\r\n\r\n","description":"","footnote":"","page_name":" 42 ","page_number":42},
  {"content":"\r\n\r\n\r\nسخن درباره كسانى كه مىگويند اين قربانى اسحاق بوده است\r\nعكرمه و عبد الله بن مسعود و كعب و ابن سابط و ابن ابى الهذيل و مسروق روايت كرده‌اند كه عمر بن خطاب و على بن - ابو طالب و عباس پسر عبد المطلب و پسر ديگرش عبد الله - كه خدا از ايشان خرسند باد - عقيده داشتند كه اين قربانى ، اسحاق عليه السلام بوده است .\r\nعمرو بن ابى سفيان بن اسيد [ ( 1 ) 
  ] بن ابى جارية الثقفى [ ( 2 ) 
  ] نقل كرده است كه كعب از ابو هريره پرسيد :\r\n« مىخواهى درباره اسحاق بن ابراهيم به تو خبرى بدهم ؟ » گفت : « آرى . »\r\nگفت : وقتى حضرت ابراهيم عليه السلام در خواب ديد كه\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اسيد به فتح همزه و كسر سين\r\n[ ( 2 ) 
  ] - در تاريخ طبرى : عمرو بن ابى سفيان بن اسيد بن جارية بن الثقفى\r\n","page_name":" 43 ","page_number":43},
  {"content":"\r\n\r\nبايد اسحاق را قربان كند ، شيطان گفت : « به خدا سوگند كه اگر من امروز فرزندان ابراهيم را فريب ندهم ، بعد از اين نيز هيچيك از آنان را نخواهم توانست فريفتن . »\r\nبراى اين كار به صورت مردى درآمد كه كسان ابراهيم او را مىشناختند .\r\nبا اين شكل به راه افتاد و هنگامى كه ابراهيم ، فرزند خود اسحاق را براى قربانى از خانه بيرون برد ، پيش ساره ، همسر ابراهيم ، رفت و پرسيد :\r\n« امروز صبح ، ابراهيم اسحاق را با خود به كجا برد ؟ » جواب داد :\r\n« براى انجام برخى از كارها برد . »\r\nگفت :\r\n« به خدا چنين نيست . او امروز بامداد او را برد كه سرش را ببرد ! » ساره گفت :\r\n« ابراهيم كسى نبود كه سر فرزند خود را ببرد . »\r\nشيطان گفت :\r\n« بله . به خدا سوگند كه او گمان مىكند خدا به او فرمان داده تا فرزندش را قربانى كند . »\r\nساره گفت :\r\n« اگر خدا فرموده ، پس اين بهترين راه براى اطاعت از فرمان خداست . »\r\nشيطان كه در خانه ابراهيم كارى از پيش نبرد ، بيرون رفت و خود را به اسحاق رساند كه همراه پدرش بود .\r\nبه دو گفت :\r\n\r\n","description":"","footnote":"","page_name":" 44 ","page_number":44},
  {"content":"\r\n\r\n« بىگمان ابراهيم مىخواهد ترا قربانى كند . »\r\nاسحاق گفت :\r\n« پدر من كسى نيست كه چنين كارى از وى سر بزند . »\r\nشيطان گفت :\r\n« بله . به خدا او گمان مىكند كه پروردگارش به دو چنين فرمان داده است . »\r\nاسحاق گفت :\r\n« پس به خدا اگر پروردگار او چنين فرمانى به او داده باشد ، بىچون و چرا بايد آن را به كار بندد . »\r\nشيطان كه از اسحاق نيز نااميد شد ، او را رها كرد و به ابراهيم پيوست .\r\nاز او پرسيد :\r\n« امروز بامداد پسر خود را براى چه با خود بيرون آوردى ؟ » ابراهيم پاسخ داد :\r\n« براى انجام برخى از كارها . »\r\nشيطان گفت :\r\n« نه به خدا . بلكه تو مىخواهى سر او را ببرى ! » ابراهيم پرسيد :\r\n« براى چه مىخواهم اين كار را بكنم ؟ » شيطان جواب داد :\r\n« براى اين كه معتقدى خداوند فرموده او را قربان كنى . »\r\nابراهيم عليه السلام گفت :\r\n« پس اگر پروردگار من چنين فرموده ، به خدا كه بىچون و چرا فرمانش را اطاعت خواهم كرد . »\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nبعد ، هنگامى كه ابراهيم مىخواست اسحاق را قربان كند ، خداوند او را از انجام اين كار معاف فرمود تا به جاى اسحاق قربانى بزرگى بكند .\r\nآنگاه خداوند به اسحاق وحى فرستاد كه :\r\n« از من چيزى بخواه تا نياز تو را روا سازم . »\r\nاسحاق عرض كرد :\r\n« پروردگارا ! از بندگان اولين و آخرين تو ، هر بنده‌اى كه براى تو شريكى قرار نمىدهد ، هنگامى كه به ديدار تو مىرسد ، او را در بهشت جاى ده . »\r\nعبيد بن عمير گفته است :\r\nحضرت موسى عليه السلام هنگام راز و نياز با خدا گفت :\r\n« پروردگارا ، مردم مىگويند : اى خداى ابراهيم و اسحاق و يعقوب . اين سه تن به چه سبب شايسته تقرب به تو شده‌اند ؟ » خداوند در پاسخ فرمود :\r\n« ابراهيم ، هنگامى كه در سخت‌ترين وضع قرار گرفته بود ، تنها مرا برگزيد و جز من از هيچ كس ديگر كمك نخواست .\r\nاسحاق حاضر شد در راه من از جان خويش بگذرد و اين بالاترين درجه گذشت است .\r\nيعقوب نيز به همان اندازه كه من به بلاها و مصائبش افزودم ، او به حسن ظن در حق من افزود . »\r\n\r\n","description":"","footnote":"","page_name":" 46 ","page_number":46},
  {"content":"\r\n\r\n\r\nسخن درباره كسانى كه مىگويند : اين قربانى اسماعيل ( ع ) بوده است\r\nسعيد بن جبير و يوسف بن مهران و شعبى و مجاهد و عطاء بن ابى رباح همه از ابن عباس روايت كرده‌اند كه گفت :\r\n« اين قربانى ، اسماعيل بوده است . »\r\nو گفت :\r\n« يهوديان گمان برده‌اند كه او اسحق بوده ولى اين درست نيست ، و دروغ است . »\r\nابو طفيل و مجاهد و حسن و محمد بن كعب قرطبى گفته‌اند :\r\n« او اسماعيل بوده است . »\r\nشعبى گويد :\r\n« من شاخ‌هاى قوچى را كه به جاى اسماعيل قربانى شد در كعبه ديدم . »\r\nمحمد بن كعب گفته است :\r\nاز دو فرزند ابراهيم ، آن كه ابراهيم مىخواست به فرموده خدا قربانى كند ، اسماعيل بود . چون ما از كتاب خدا ، ضمن\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nداستان ابراهيم كه فرمان يافت تا پسر خود را قربانى كند در مىيابيم كه اين پسر ، اسماعيل بوده است .\r\nدريافت ما از اين روست كه خداى بزرگ پس از پايان دادن به داستان قربانى يكى از دو فرزند ابراهيم ، فرمود :\r\n وَ بَشَّرْناهُ بِإِسْحاقَ نَبِيًّا مِنَ الصَّالِحِينَ .  [ ( 1 ) 
  ]\r\n( و مژده اسحاق را كه پيغمبرى از شايستگان است به او - يعنى به ابراهيم - داديم . )\r\nخدا مىفرمايد : « ما مژده اسحاق را ، كه پيغمبر است ، به او داديم . » پس از اسحاق پسرش يعقوب و پس از او پسرش و همچنين پسر پسرش پيغمبر بوده‌اند .\r\nاز اين رو فرمان قربان كردن اسحاق به ابراهيم داده نشده ، چون امر نبوت كه خداى عز و جل وعده فرموده بستگى به وجود او داشته است .\r\nبنابر اين ، كسى كه خدا فرمان قربانى او را داده ، جز اسماعيل نبوده است .\r\nاين مطلب را محمد بن كعب در حضور عمر بن عبد العزيز ذكر كرد .\r\nعمر بن عبد العزيز ، كه در آن زمان خليفه بود ، گفت :\r\n« اين چيزى است كه من تا كنون بدان توجه نكرده بودم و اكنون مىبينم همچنان است كه تو مىگوئى . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره الصافات - آيه 112\r\n","page_name":" 48 ","page_number":48},
  {"content":"\r\n\r\n\r\nسخن درباره علت اين كه خداوند به ابراهيم فرمان قربانى داد و چگونگى قربانى\r\nگفته شده است :\r\nخداوند به حضرت ابراهيم عليه السلام فرمود تا پسر خويش را قربانى كند چون ابراهيم دعا كرده بود كه چنانچه خدا پسر شايسته‌اى به دو بخشد ، او را در راه خدا قربان كند .\r\nاز اين رو ، گفته بود :\r\n رَبِّ هَبْ لِي مِنَ الصَّالِحِينَ .  [ ( 1 ) 
  ]\r\n( پروردگارا مرا فرزندى ببخش كه از بندگان شايسته تو باشد ) .\r\nو وقتى فرشتگان به دو مژده دادند كه داراى پسرى بردبار خواهد شد ، گفت :\r\n« در اين صورت او بايد به راه خدا قربانى شود . »\r\nهنگامى كه اين پسر زاده شد و به تكاپو افتاد ، به ابراهيم\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره الصافات - آيه 100\r\n","page_name":" 49 ","page_number":49},
  {"content":"\r\n\r\nگفته شد :\r\n« اكنون نذرى كه كرده بودى بجاى آور و به عهدى كه با خدا بسته‌اى وفا كن . »\r\nاين بنا بر قول كسانى است كه گمان مىكنند آن قربانى ، اسحق بوده است .\r\nهمچنين ، گوينده اين سخن گمان مىبرد كه آن قربانى در شام ، محلى به فاصله دو ميلى ايليا ، روى داده است .\r\nاما كسانى كه اسماعيل را قربانى مىدانند برآنند كه : اين قربانى در شهر مكه صورت گرفته است .\r\nمحمد بن اسحاق گفته است :\r\nحضرت ابراهيم عليه السلام كه به فرمان خدا مامور قربان كردن فرزند خود شده بود ، به پسر خويش گفت :\r\n« فرزندم ، ريسمان و كارد بردار و همراه من به دامنه كوه بيا تا براى خانواده خود هيزم گرد آورى كنيم . »\r\nهمين كه به راه افتادند ، ابليس راه بر ابراهيم گرفت تا او را از انجام كار باز دارد .\r\nابراهيم به دو گفت :\r\nاى « اى دشمن خدا ، از پيش من دور شو . به خدا سوگند كه من به فرمان خدا تن در داده‌ام و هرطور كه باشد آن را انجام خواهم داد . »\r\nابليس بعد خود را به اسماعيل رساند و او را از كارى كه ابراهيم مىخواست با او بكند آگاه ساخت .\r\nاسماعيل گفت :\r\n« من فرمان پروردگار خود را بجان مىشنوم و اطاعت مىكنم . »\r\nابليس سپس پيش هاجر رفت و او را آگاه ساخت .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nهاجر نيز گفت :\r\n« اگر پروردگار ابراهيم به او فرمان چنين كارى را داده ، پس من نيز تسليم فرمان خدا هستم . »\r\nابليس بازگشت در حالى كه خشمناك بود چون هيچيك از آنان را نتوانست بفريبد .\r\nوقتى ابراهيم در آن كوه - كه ثبير نام داشت - خود را با اسماعيل تنها يافت ، به دو گفت :\r\n يا بُنَيَّ إِنِّي أَرى فِي الْمَنامِ أَنِّي أَذْبَحُكَ فَانْظُرْ ما ذا تَرى . قالَ : يا أَبَتِ افْعَلْ ما تُؤْمَرُ ، سَتَجِدُنِي إِنْ شاءَ اللَّهُ مِنَ الصَّابِرِينَ .  [ ( 1 ) 
  ]\r\n( اى فرزند ، من در خواب ديده‌ام كه تو را در راه خدا قربان مىكنم . بنگر كه در اين كار چه مىبينى و چه نظرى دارى ؟\r\nگفت : پدر جان ، هر چه را كه خدا به تو فرمان داده به انجام رسان . انشاء الله مرا از بندگان شكيبا خواهى يافت . )\r\nبعد گفت : « پدر جان ، وقتى كه خواستى مرا قربان كنى ، دست و پايم را با ريسمان ، محكم ببند تا ( زياد دست و پا نزنم ) و چيزى از خون من تو را آلوده نكند و اجر من به هدر نرود چون اين مرگ بسيار سخت است . كارد خود را هم خوب تيز كن كه سر مرا به آسانى ببرى . همچنين ، هنگامى كه خواستى مرا بخوابانى ، به روى بخوابان چون مىترسم كه در حين انجام كار چشمت به صورت من بيفتد و دلت به رحم آيد و اين رحم و شفقت ميان تو و اجراى فرمان خدا حائل گردد .\r\nپس از كشتن من نيز ، اگر ديدى كه چنانچه پيراهن مرا به هاجر ، مادرم ، بدهى براى او تسلى بيش‌ترى خواهد بود ، اين\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره الصافات - آيه 102\r\n","page_name":" 51 ","page_number":51},
  {"content":"\r\n\r\nكار را بكن . »\r\nابراهيم به او گفت :\r\n« تو ، اى فرزند ! بهترين ياور من در انجام فرمان خدا هستى . »\r\nبعد ، چنان كه اسماعيل گفته بود ، او را با ريسمان بست .\r\nسپس كارد خود را تيز كرد .  وَ تَلَّهُ لِلْجَبِينِ  [ ( 1 ) 
  ] ( او را به روى در افكند ) .\r\nآنگاه كارد را به گلوى او زد . ولى خداوند لبه تيز كارد را برگرداند .\r\nابراهيم دوباره لبه تيز كارد را به گلوى فرزند گذاشت تا كارش را تمام كند كه خداوند فرمود :\r\n  أَنْ يا إِبْراهِيمُ قَدْ صَدَّقْتَ الرُّؤْيا   [ ( 2 ) 
  ] .\r\n( اى ابراهيم ، فرمانى را كه در عالم رؤيا به تو داده شده بود براستى انجام دادى ) اكنون اين ( قوچ ) سربهائى براى پسر تست . آن را قربانى كن .\r\nگفته شده است :\r\nخداوند به گلوى اسماعيل لوحه‌اى مسين قرار داد ( تا كارد بر گلوى او كارگر نشود . )\r\nابن عباس مىگويد :\r\nآن قوچ - كه به جاى اسماعيل قربانى شد - از بهشت براى ابراهيم فرستاده شده بود و چهل خزان در بهشت چريده بود .\r\nهمچنين گفته شده است :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره الصافات - آيه 103\r\n[ ( 2 ) 
  ] - سوره الصافات - از آيه‌هاى 104 و 105\r\n","page_name":" 52 ","page_number":52},
  {"content":"\r\n\r\nاين همان قوچى بود كه هابيل قربانى كرد .\r\nو على عليه السلام فرموده است :\r\nاين قوچ ، شاخدار و فراخ چشم و سپيد رنگ بود .\r\nو حسن بصرى گفته است :\r\nفديه براى اسماعيل فرستاده نشد مگر بز نرى از بزهاى كوهى كه در كوه ثبير فرود آمد و ابراهيم آن را به جاى اسماعيل قربانى كرد .\r\nبرخى گفته‌اند در « مقام ابراهيم » و برخى ديگر برآنند كه در قربانگاه منى قربانى شد .\r\n\r\n","description":"","footnote":"","page_name":" 53 ","page_number":53},
  {"content":"\r\n\r\n\r\nسخن درباره آنچه خداوند ابراهيم عليه السلام را به آنها آزمود\r\nچنان كه ديديم خداى بزرگ ، حضرت ابراهيم عليه السلام را نخست به آنچه نمرود بر سرش آورد ، آزمود و بعد كه او به سود و آسايشى اميدوار شد ، وى را به قربان كردن فرزند ، امتحان فرمود .\r\nسپس خداوند او را به كلماتى آزمود چنان كه در قرآن كريم فرموده است :\r\n وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ  [ ( 1 ) 
  ] ( و هنگامى كه ابراهيم را پروردگارش به كلماتى امتحان فرمود و او همه را انجام داد . )\r\nميان علماء گذشته پيشوايان اسلام درباره اين كلمات اختلاف است .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره بقره - آيه 124\r\n","page_name":" 54 ","page_number":54},
  {"content":"\r\n\r\nابن عباس از روايت عكرمه درباره اين فرموده خداى بزرگ :  وَ إِذِ ابْتَلى إِبْراهِيمَ رَبُّهُ بِكَلِماتٍ فَأَتَمَّهُنَّ  نقل كرده كه گفت :\r\nهيچ كس به چنين كلماتى آزموده نشده مگر ابراهيم كه همه را به انجام رساند و وفا كرد چنان كه خداوند فرمود :  وَ إِبْراهِيمَ الَّذِي وَفَّى  [ ( 1 ) 
  ] .\r\nهمچنين گفته شده است :\r\nمنظور از آن كلمات ، كلمات دهگانه در سوره براءة يا ، سوره توبه است در اين آيه :\r\n التَّائِبُونَ الْعابِدُونَ الْحامِدُونَ السَّائِحُونَ الرَّاكِعُونَ السَّاجِدُونَ الْآمِرُونَ بِالْمَعْرُوفِ وَ النَّاهُونَ عَنِ الْمُنْكَرِ وَ الْحافِظُونَ لِحُدُودِ اللَّهِ وَ بَشِّرِ الْمُؤْمِنِينَ .  [ ( 1 ) 
  ]\r\n( توبه كاران ، خداپرستان ، شكر گزاران ، روزه داران ، نماز گزاران ، كسانى كه امر به معروف مىكنند ، كسانى كه نهى از منكر مىكنند و كسانى كه حدود خداى را نگاه مىدارند - همه از مؤمنان هستند - اى پيامبر ، اين مؤمنان را - به رستگارى - مژده ده . )\r\nيعنى : ابراهيم شامل صفات تمام كسانى گرديد كه در بالا ذكر شده است .\r\nهمچنين كلمات دهگانه در اين آيه از سوره احزاب :\r\n إِنَّ الْمُسْلِمِينَ وَ الْمُسْلِماتِ وَ الْمُؤْمِنِينَ وَ الْمُؤْمِناتِ وَ الْقانِتِينَ وَ الْقانِتاتِ وَ الصَّادِقِينَ وَ الصَّادِقاتِ وَ الصَّابِرِينَ وَ الصَّابِراتِ وَ الْخاشِعِينَ وَ الْخاشِعاتِ وَ الْمُتَصَدِّقِينَ وَ الْمُتَصَدِّقاتِ وَ الصَّائِمِينَ وَ الصَّائِماتِ \r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره توبه - آيه 112\r\n","page_name":" 55 ","page_number":55},
  {"content":"\r\n\r\n وَ الْحافِظِينَ فُرُوجَهُمْ وَ الْحافِظاتِ وَ الذَّاكِرِينَ اللَّهَ كَثِيراً وَ الذَّاكِراتِ أَعَدَّ اللَّهُ لَهُمْ مَغْفِرَةً وَ أَجْراً عَظِيماً  [ ( 1 ) 
  ] .\r\n( مردان و زنان خداپرست و با ايمان و پارسا و راستگوى و شكيبا و فروتن و صدقه دهنده و روزه دار و پرهيزگار و خويشتن‌دار و مردان و زنانى كه بسيار خدا را ياد مىكنند ، خداوند براى ايشان آمرزش و پاداشى بزرگ آماده ساخته است . )\r\nيا كلمات دهگانه در سوره مؤمنون است از آغاز سوره تا آنجا كه خداوند فرموده است :\r\n وَ الَّذِينَ هُمْ عَلى صَلَواتِهِمْ يُحافِظُونَ  [ ( 2 ) 
  ] ( و كسانى كه شرايط نمازهاى خود را نگاه مىدارند . )\r\nبرخى ديگر گفته‌اند كه منظور از آن كلمات ، ده خصلت است .\r\nابن عباس به استناد روايت طاوس و ديگران گفته است :\r\nاز اين كلمات دهگانه پنج كلمه درباره سر است كه عبارتند از :\r\nكوتاه كردن سبيل ، شستن دهان با آب ، شستن بينى با آب ، مسواك كشيدن دندان و باز كردن فرق در ميان سر .\r\nپنج كلمه نيز درباره تن است كه عبارتند از :\r\nچيدن ناخن ، تراشيدن موى زهار ، ختنه كردن ، تراشيدن يا كندن موى زير بغل و شست و شوى پليدى پس از قضاء حاجت .\r\nبرخى ديگر گفته‌اند : منظور از « كلمات » ، مناسك حج است چنان كه خداى بزرگ فرمايد :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره احزاب - آيه 35\r\n[ ( 2 ) 
  ] - سوره مؤمنون - آيه 9\r\n","page_name":" 56 ","page_number":56},
  {"content":"\r\n\r\n إِنِّي جاعِلُكَ لِلنَّاسِ إِماماً  [ ( 1 ) 
  ] ( اى ابراهيم ! من ترا به پيشوائى مردم برگزينم ) [ ( 2 ) 
  ] گفته بالا از ابو صالح و مجاهد است .\r\nگروهى ديگر مىگويند : آن كلمات ، شش است كه عبارتند از :\r\nكواكب ، ماه ، خورشيد ، آتش ، هجرت و ختنه .\r\nحسن بصرى در اين باره به قربانى كردن فرزند نيز اشاره كرده و گفته است :\r\nخداوند ، حضرت ابراهيم خليل عليه السلام را در معرض آزمايش‌هاى گوناگون قرار داد و ابراهيم از نگريستن در شب به ماه و ستارگان و در روز به خورشيد ، پروردگار خود را شناخت كه جاويدان و زوال ناپذير است از اين جهة به پرستش خدائى روى آورد كه آسمان‌ها و زمين را آفريده است .\r\nهمچنين ابراهيم از وطن خود هجرت كرد و خواست پسر خود را در راه خدا قربانى كند و خويشتن را نيز ختنه كرد .\r\nجز اينها هم گفته شده كه در اين تاريخ مختصر ، نيازى به ذكر همه نيست . اين اندازه هم كه گفتيم بدان سبب بود كه مىخواستم فصول اين كتاب از ذكر آن خالى نباشد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره بقره - از آيه 124\r\n[ ( 2 ) 
  ] - چنان كه پيش از اين گذشت ، حضرت ابراهيم عليه السلام مردم را در انجام اعمال حج پيشوائى و راهنمائى كرد .\r\n","page_name":" 57 ","page_number":57},
  {"content":"\r\n\r\n\r\nسخن درباره دشمن خدا ، نمرود و جان سپردن او\r\nاكنون باز مىگرديم به سرگذشت دشمن خدا نمرود و كار او كه جاه و مقام جهانى او را از دستش ربود و پست و خوارش ساخت . و سرپيچى او از فرمان خداى بزرگ و سرنوشتى كه پروردگار براى او معين فرمود .\r\nاو نخستين فرمانرواى نيرومند و گردنكش روى زمين بود . او بود كه حضرت ابراهيم خليل عليه السلام را در آتش افكند به گونه‌اى كه ما پيش از اين ، ذكر كرديم .\r\nبعد ، ابراهيم عليه السلام را از شهر خويش براند و سوگند ياد كرد كه بر آسمان برود و خداى ابراهيم را بجويد .\r\nاز اين رو چهار جوجه كركس را گرفت و آنها را با گوشت و شراب پرورش داد تا بزرگ و نيرومند شدند .\r\nآنگاه جعبه بزرگى از چوب بساخت و چهار كركسى را كه پرورده بود بر آن ببست .\r\nسپس در درون جعبه نشست با مردى كه براى خوراك\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nكركس‌ها گوشت با خود داشت .\r\nكركس‌ها به پرواز درآمدند و نمرود را به هوا بردند تا جائى رسيدند كه وقتى او به زمين مىنگريست ، كوه‌ها را مانند مورچگان در حال خزيدن مىديد .\r\nبعد گوشت را بالا گرفت ، و پرندگان به شوق ربودن گوشت برتر پريدند و بالاتر رفتند تا جائى كه نمرود چون به زمين نگاه انداخت ، ديد دريا چنان از هر سو آن را فرا گرفته كه گوئى زمين در آن ميان مانند كشتى بر روى آب است .\r\nسپس گوشت را به جلو برد و كركس‌ها به پيش راندند تا به جاى تاريكى رسيدند كه نمرود نه بالا را توانست ببيند و نه پائين را .\r\nاز اين رو هراسان و بيتاب شد و گوشت از دستش افتاد .\r\nدر اين هنگام كركس‌ها براى ربودن گوشت در هوا ، به گونه آشفته‌اى رو به پائين نهادند . چنان كه وقتى كوه‌ها پرندگان را با آن جعبه بزرگ در حال فرود آمدن ديدند و سرو صداى آنها را شنيدند از وحشت به لرزه افتادند و چيزى نمانده بود كه فرو ريزند و از ميان بروند . ولى چنين نشد .\r\nاز اين جاست فرموده خداى بزرگ :\r\n وَ إِنْ كانَ مَكْرُهُمْ لِتَزُولَ مِنْهُ الْجِبالُ .  [ ( 1 ) 
  ]\r\n( اگر چه مكرشان چنان باشد كه كوه‌ها را از جاى\r\n\r\n\r\n\r\n\r\n","description":"","footnote":"\r\n[ ( 1 - ) 
  ] سوره ابراهيم - آيه 46 كه چنين است :\r\n ماوَ قَدْ مَكَرُوا مَكْرَهُمْ وَ عِنْدَ اللَّهِ مَكْرُهُمْ وَ إِنْ كانَ مَكْرُهُمْ لِتَزُولَ مِنْهُ الْجِبالُ . \r\n( بزرگترين مكر خود را به كار بردند ولى در نزد خداوند ، مكرشان هيچ است . اگر چه مكرشان چنان باشد كه كوه‌ها را از جاى بركند . )\r\n","page_name":" 59 ","page_number":59},
  {"content":"\r\n\r\nبركند ) پرواز اين پرندگان از بيت المقدس و افتادن آنها در جبل الدخان بود .\r\nنمرود همين كه ديد از آن راه توانائى انجام كارى را ندارد ، به ساختن برج پرداخت .\r\nكسانى كه برج را ساخته بودند ، از ويرانى ناگهان آن هراسان و سرآسيمه شدند و چنان از ترس زبانشان بند آمد و آشفته شدند كه همه زبان خود را فراموش كردند و در زبان‌ها اختلاف افتاد .\r\nبدين جهة از آن پس به هفتاد و سه زبان گفت و گو مىكردند در صورتى كه تا پيش از آن واقعه همه به زبان سريانى سخن مىگفتند .\r\nهمچنين روايت شده است كه نمرود قضاى حاجت نمىكرد و اين به هيچ وجه درست نيست زيرا دفع فضولات بدن جزء طبيعت بشر است كه هيچ كس از آن رهائى ندارد و حتى پيامبران - كه درود خدا بر ايشان باد - با اينكه با عالم بالا پيوند بيشتر دارند و از همه مردم گرامىتر و والاترند ، مىخورند و مىآشامند و قضاى حاجت مىكنند . اگر قرار بود كسى از اين قيود رهائى يابد پيامبران به خاطر بزرگى و نزديكى و قربى كه به خداى بزرگ دارند براى احراز چنين امتيازى شايسته‌تر بودند .\r\nاگر هم بگوييم نمرود به سبب پهناورى قلمرو فرمانروائى خود ويژگى خارق العاده‌اى داشت ، درست اين است كه او تنها فرمانرواى روى زمين نبود و فرمانروائى بالاستقلال را اسكندر بيش از او داشت . با اين همه ، هرگز چنين سخنانى درباره او گفته نشده است .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nزيد بن اسلم گفته است :\r\n« خداى بزرگ ، پس از ابراهيم فرشته‌اى را به پيش نمرود فرستاد تا او را هدايت كند .\r\nآن فرشته چهار بار نمرود را به خداپرستى خواند .\r\nولى نمرود نپذيرفت و گفت :\r\n« آيا پروردگارى جز من وجود دارد ؟ » فرشته كه چنين ديد ، به دو گفت :\r\n« در سه روز تمام كسان خود را گرد آورى كن . »\r\nنمرود همه لشكرهاى خود را گرد آورد . در همين هنگام خداوند درى از پشه‌ها به روى او گشود .\r\nانبوهى پشه‌ها چنان بود كه هوا را تيره و تار كرد به اندازه‌اى كه خورشيد تابان در آسمان ديده نمىشد .\r\nخدا اين پشه‌ها را بر لشكر نمرود چيره ساخت چنان كه همه را خوردند و برجا نگذاشتند جز استخوان‌هاى ايشان و آن فرشته را كه هيچ آسيبى به دو نرسيد .\r\nدر اين گير و دار خدا پشه‌اى فرستاد كه در بينى نمرود جاى گرفت و چنان سرش را به درد آورد كه با چكش به سر خود مىكوفت تا شايد درد را سبك سازد .\r\nمهربان‌ترين مردم با او ، كسى بود كه دو دست خود را به هم گره مىكرد و بر سر او مشت مىزد .\r\nبدين سان چهار صد سال فرمانروائى كرد تا خداى بزرگ او را از جهان برد .\r\nنمرود كسى است كه برج بابل را ساخت . »\r\nگروهى گفته‌اند :\r\nنمرود بن كنعان بر سراسر روى زمين از خاور تا باختر\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nفرمانروائى كرد .\r\nاين گفته‌اى است كه مورخان و كسانى كه از اخبار پادشاهان آگاهى دارند آن را رد كرده‌اند .\r\nآنان منكر اين نيستند كه ابراهيم خليل در روزگار ضحاك - كه برخى از اخبار پادشاهى او را در گذشته ذكر كرديم - به جهان آمده و ضحاك بر سراسر روى زمين از خاور تا باختر فرمان رانده و پادشاهى كرده است .\r\nولى سخن كسى كه مىگويد : « ضحاك كه پادشاهى روى زمين را يافت ، همان نمرود است » ، درست نيست . زيرا دانشمندان و مورخان پيشين يادآورى مىكنند كه دوده نمرود در نبط معروف و دوده ضحاك در ايران مشهور است .\r\nضحاك نمرود را به نمايندگى از سوى خود در سواد عراق و آنچه از چپ و راست بدان ناحيه مىپيوست به كار گماشت . و او و فرزندان او را در آن سرزمين كارگزاران خود ساخت .\r\nضحاك ، خود به شهرها كوچ مىكرد و مىگشت . اما زادگاه او و نياكان او دنباوند ( دماوند ) از كوه‌هاى طبرستان بود .\r\nدر آن جا بود كه فريدون به دو تاخت و بر او چيره شد .\r\nهمچنين بخت النصر ، كه گفته‌اند بر تمام روى زمين دست يافت و پادشاهى كرد . ولى چنين نيست . او اسپهبدى بود ميان اهواز تا ارض الروم از كرانه غربى دجله ، كه به نمايندگى از طرف لهراسب حكومت مىكرد . زيرا لهراسب سرگرم جنگ با تركان بود و در بلخ مىزيست .\r\nاو چون به خاطر جنگ با تركان اقامتش در آن نواحى به درازا كشيد ، بلخ را ساخت .\r\nهيچ كس از مردم نبط حتى در يك وجب از روى زمين\r\n\r\n","description":"","footnote":"","page_name":" 62 ","page_number":62},
  {"content":"\r\n\r\nبالاستقلال فرمانروائى نكرد . چگونه ممكن است بر تمام روى زمين فرمانروائى كرده باشد ؟\r\nتنها روزگار نمرود در سواد چهارصد سال طول كشيد .\r\nبعد ، از نسل او گروهى پديد آمدند . از آن ميان نبط بن قعود ، پس از نمرود صد سال حكومت كرد . سپس كداوص بن نبط هشتاد سال ، آنگاه بالش بن كداوص يكصد و بيست سال . بعد ، نمرود بن بالش يك سال و يك ماه فرمان راند . و اين مدت هفتصد و يك سال از روزگار فرمانروائى ضحاك بود . و گروهى - چنان كه گفتيم - گمان مىبرند كه در روزگار نمرود بود .\r\nهنگامى كه فريدون به فرمانروائى رسيد و بر ضحاك چيرگى يافت نمرود بن بالش را كشت و قوم نبط را تار و مار ساخت و در ميانشان كشتار عظيمى به راه انداخت .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\nداستان لوط و قوم او\r\nپيش از اين از رفتن لوط و حضرت ابراهيم عليه السلام به مصر و بازگشت ايشان به شام و اقامت لوط در سدوم ياد كرديم .\r\nهمين كه لوط در سدوم ماند ، خداوند او را به پيامبرى و رهبرى مردم سدوم فرستاد .\r\nاهل سدوم از فرمان خداى بزرگ سر مىپيچيدند و به كارهاى زشت و ناپسند و شرم آور مىپرداختند ، چنان كه خدا فرموده است :\r\n  إِنَّكُمْ لَتَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ ، أَ إِنَّكُمْ لَتَأْتُونَ الرِّجالَ وَ تَقْطَعُونَ السَّبِيلَ وَ تَأْتُونَ فِي نادِيكُمُ الْمُنْكَرَ . . .   [ ( 1 ) 
  ]\r\nلوط به قوم خود گفت : ( شما به كار زشتى كه هيچيك از جهانيان پيش از شما مرتكب نشده مىپردازيد . آيا با مردان شهوت مىرانيد و راه مىزنيد و در انجمن‌هاى خويش كارهاى ناپسند مىكنيد . )\r\nراه زدن آنان اين بود كه وقتى مسافرى از شهرستان\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره عنكبوت - از آيه‌هاى 28 و 29\r\n","page_name":" 64 ","page_number":64},
  {"content":"\r\n\r\nمىگذشت او را مىگرفتند و با او كارى زشت ، يعنى همجنس بازى ، مىكردند .\r\nاما درباره كار ناپسندى كه در انجمن‌هاى خود انجام مىدادند گفته شده است كه وقتى كسى به ايشان مىرسيد او را مىانداختند و مىزدند و ريشخند مىكردند . همچنين گفته شده كه در مجالس خود به هم تيز مىدادند ! برخى هم گفته‌اند كه در حضور همديگر هم جنس بازى مىكردند .\r\nلوط آنان را به پرستش خداى يگانه مىخواند و از انجام كارهائى كه خدا نمىپسنديد ، مانند راهزنى و زشت رفتارى و همجنس بازى ، منع مىكرد و آنان را مىترساند كه چنانچه در گناه پافشارى و از توبه خوددارى كنند به عذابى دردناك گرفتار خواهند شد .\r\nولى پند و اندرز او آنان را از اين كارها باز نمىداشت جز اين كه سياهكارى خود را پى گيرى مىكردند و كيفر خدائى را كه در حقشان مقرر شده بود ، جلو مىانداختند چون تهديدهاى لوط را به هيچ مىانگاشتند و باور نمىداشتند و به او مىگفتند :\r\n« اگر راست مىگوئى عذاب خدا را براى ما بفرست ! » لوط كه ديد كار نافرمانى آنان به درازا كشيد و در گمراهى خود پا برجا مانده‌اند ، سرانجام براى گوشمالى آنان از پروردگار خويش يارى خواست .\r\nخداوند ، همين كه نابودى آنان و يارى پيامبر خود را اراده فرمود ، جبرائيل و دو فرشته ديگر را - كه يكى ميكائيل و ديگرى اسرائيل بود - به سوى سدوم فرستاد تا ، چنان كه گفته شده ، به صورت مردان درآيند و در شهر به گردش پردازند .\r\nخداوند به اين سه فرشته فرمان داد كه به حضرت ابراهيم\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nعليه السلام و همسرش ساره وارد شوند و به ابراهيم مژده دهند كه داراى فرزندى به نام اسحاق خواهد شد و از پشت اسحاق نيز يعقوب خواهد آمد .\r\nخداوند حضرت ابراهيم را گشايشى داده و فراخ روزى ساخته بود چنان كه هر كس به او مىرسيد ، از وى مهمانى و پذيرائى مىكرد .\r\nمهمانى داشت كه پانزده روز پيش او درنگ كرده و نرفته ، و از ماندن بسيار خود ، او را خسته و افسرده خاطر ساخته بود .\r\nولى همين كه آن سه فرشته - به شكل سه مرد - بر او وارد شدند ، از ديدارشان شاد شد چون مهمانانى را ديد كه در نيكوئى و زيبائى همانندشان را نديده بود .\r\nاز اين رو با خود گفت :\r\n« هيچ كس نبايد از اين مهمانان پذيرائى كند جز من كه به دست خود بايد به خدمت آنان پردازم . »\r\nبدين منظور پيش خانواده خود رفت و گوساله فربهى را كه پرورش داده بود ، براى مهمانان سر بريد .\r\nولى آنان از دست زدن به گوشت او خوددارى كردند .\r\n    فَلَمَّا رَأى أَيْدِيَهُمْ لا تَصِلُ إِلَيْهِ نَكِرَهُمْ وَ أَوْجَسَ مِنْهُمْ خِيفَةً . قالُوا : لا تَخَفْ ، إِنَّا أُرْسِلْنا إِلى قَوْمِ لُوطٍ . وَ امْرَأَتُهُ قائِمَةٌ فَضَحِكَتْ . فَبَشَّرْناها بِإِسْحاقَ وَ مِنْ وَراءِ إِسْحاقَ يَعْقُوبَ . قالَتْ يا وَيْلَتى أَ أَلِدُ وَ أَنَا عَجُوزٌ وَ هذا بَعْلِي شَيْخاً إِنَّ هذا لَشَيْءٌ عَجِيبٌ . قالُوا : أَ تَعْجَبِينَ مِنْ أَمْرِ اللَّهِ رَحْمَتُ اللَّهِ وَ بَرَكاتُهُ عَلَيْكُمْ أَهْلَ الْبَيْتِ إِنَّهُ حَمِيدٌ مَجِيدٌ .     [ ( 1 ) 
  ]\r\n( ابراهيم چون ديد دستشان بر آن نمىرسد از ايشان پرهيز\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره هود - آيه‌هاى 70 تا 73\r\n","page_name":" 66 ","page_number":66},
  {"content":"\r\n\r\nكرد و بيمناك شد . گفتند : مترس كه ما به سوى قوم لوط فرستاده شده‌ايم . همسر او - ساره - كه ايستاده بود ، خنديد . به او اسحاق و از پشت اسحاق يعقوب مژده داده شد . زن گفت : آيا مىشود از من كه پيرزنى هستم و شوهرم كه پير مردى فرتوت است فرزندى پديد آيد ؟ اين چيزى بسيار شگفت‌انگيز است . گفتند : آيا از كار خداوند كه رحمت و بركات او شامل اهل بيت رسالت است تعجب مىكنى ؟ بىگمان خداوند بسيار ستوده صفات و بزرگ است . )\r\nدر اين هنگام ساره نود سال و ابراهيم خليل يكصد و بيست سال داشت .\r\nابراهيم ، همين كه بيم و هراسش از ميان رفت و مژده داشتن داشتن فرزند را شنيد ، با جبرائيل درباره قوم لوط به گفت و گو و چون و چرا پرداخت .\r\nاز ايشان پرسيد :\r\n« آيا اگر پنجاه تن خداپرست در ميان اين مردم باشند ، مقرون به مصلحت مىبينيد كه چنين شهرى نابود شود ؟ » در پاسخ گفتند :\r\n« اگر پنجاه نفر خداپرست در ميان اين مردم باشند ، خدا براى چه اين مردم را عذاب دهد ؟ » گفت :\r\n« اگر پنجاه نفر خداپرست نباشند ، چهل نفر كه هستند ؟ » پرسيدند :\r\n« آيا براستى چهل نفر خداپرست در ميان اين مردم پيدا مىشوند ؟ »\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nابراهيم گفت : « سى تن » و همچنان پائين آمد تا به ده تن رسيد . ولى آنان باز هم نپذيرفتند و پرسيدند :\r\n« آيا باور مىكنى كه در ميان اين مردم ده تن خداپرست و نيك نهاد باشند ؟ » ابراهيم كه چنين ديد ، گفت :\r\n« پس از قومى كه حتى ده نفر نيكوكار و خداپرست ميانشان نباشند ، هيچ خير و صلاحى ديده نخواهد شد . »\r\nبعد گفت :\r\n« ولى لوط در ميانشان هست ! »  قالُوا : نَحْنُ أَعْلَمُ بِمَنْ فِيها لَنُنَجِّيَنَّهُ وَ أَهْلَهُ إِلَّا امْرَأَتَهُ كانَتْ مِنَ الْغابِرِينَ .  [ ( 1 ) 
  ]\r\n( گفتند : ما از حال كسى كه درين سرزمين است آگاهى بيشترى داريم . بىگمان او و خانواده‌اش را رهائى مىبخشيم جز همسرش را كه از نابودشوندگان است . )\r\nبعد فرشتگان به سوى سدوم روانه شدند و در قريه لوط رفتند .\r\nآنجا لوط را در زمينى سرگرم كار ديدند .\r\nخداى بزرگ به فرشتگان گفته بود :\r\n« تا لوط چهار بار به سياهكارى مردم سدوم گواهى ندهد ، آنان را نابود نكنيد . »\r\nاز اين رو ، پيش وى رفتند و گفتند :\r\n« ما امشب مهمان تو خواهيم بود . »\r\nلوط با آنان به سوى خانه خويش روانه شد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره عنكبوت - آيه 32\r\n","page_name":" 68 ","page_number":68},
  {"content":"\r\n\r\nپس از ساعتى كه قدم زدند رو به ايشان كرد و گفت :\r\n« آيا مىدانيد كه مردم اين سرزمين چه مىكنند ؟ به خدا من بر روى زمين كسانى بدنهادتر و ناكس‌تر از ايشان نمىشناسم . »\r\nلوط اين سخن را چهار بار تكرار كرد .\r\nبنا به روايت ديگر ، گفته شده است :\r\nفرشتگان دختر لوط را ديدند و پرسيدند :\r\n« اى خانم ، آيا ممكن است كه اين جا از مادر سرائى پذيرائى كنند ؟ » در پاسخ گفت :\r\n« آرى ، خانه ما خانه شماست . ولى داخل نشويد تا من به نزد شما برگردم . »\r\nآن دختر كه به خاطر قوم لوط از پذيرائى آنان مىترسيد ، پيش پدر خود رفت و گفت :\r\n« پدر جان ! من درين شهر به جوانانى رسيدم كه زيباروىتر از آنان نديده‌ام . مبادا مردم سدوم آنان را بگيرند و رسوا كنند ! » مردم سدوم ، لوط را منع كرده بودند از اين كه مردى را در خانه خود بپذيرد و مهمان كند .\r\nاز اين رو ، لوط پنهانى ايشان را به خانه خود برد چنان كه جز خانواده او هيچ كس ديگر از اين پذيرائى آگاهى نداشت .\r\nولى همسرش از خانه بيرون رفت و قوم لوط را خبر داد و گفت :\r\n« در خانه ما چند مرد مهمان شده‌اند كه من زيباروىتر و خوشبوتر از آنها هرگز نديده‌ام . »\r\nقوم لوط كه اين سخن شنيدند ، شتابان پيش لوط رفتند تا مهمانان او را ببينند .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nلوط به آنان اندرز داد و گفت :\r\n فَاتَّقُوا اللَّهَ وَ لا تُخْزُونِ فِي ضَيْفِي أَ لَيْسَ مِنْكُمْ رَجُلٌ رَشِيدٌ ؟  [ ( 1 ) 
  ] ( از خدا بپرهيزيد و مرا - با كار زشت خود - در نزد مهمانان خوار و سرافكنده نكنيد . آيا در ميان شما يك مرد خردمند و خداپرست نيست ؟ ) بدين گونه آنان را از كار بد منع و به كار نيك تشويق كرد و گفت :\r\n هؤُلاءِ بَناتِي ، هُنَّ أَطْهَرُ لَكُمْ  . [ ( 2 ) 
  ]\r\n( اين دختران - يعنى جنس زنان - براى شما مردان ، پاك‌تر و شايسته‌ترند . ) از آنچه مىخواهيد .\r\n قالُوا : لَقَدْ عَلِمْتَ ما لَنا فِي بَناتِكَ مِنْ حَقٍّ وَ إِنَّكَ لَتَعْلَمُ ما نُرِيدُ  . [ ( 3 ) 
  ]  أَ وَ لَمْ نَنْهَكَ عَنِ الْعالَمِينَ ؟  [ ( 4 ) 
  ] ( گفتند : تو مىدانى كه ما به امثال دختران تو كارى نداريم و خوب مىدانى كه چه مىخواهيم . آيا ما تو را از پذيرائى جهانيان - و مسافران - در خانه خود منع نكرديم ؟ ) لوط هر چه آنان را پند داد سودى نبخشيد و پندش را نپذيرفتند .\r\n قالَ : لَوْ أَنَّ لِي بِكُمْ قُوَّةً أَوْ آوِي إِلى رُكْنٍ شَدِيدٍ  [ ( 5 ) 
  ] ( گفت : اى كاش نيروئى داشتم تا بر شما چيره شوم يا پايه استوارى داشتم تا از دست شما بر آن پناه برم . )\r\n\r\n\r\n\r\n\r\n","description":"","footnote":"\r\n[ ( 1 ، 2 - ) 
  ] سوره هود - آيه 78\r\n[ ( 3 ) 
  ] - سوره هود - آيه 79\r\n[ ( 4 ) 
  ] - سوره حجر - از آيه 70\r\n[ ( 5 ) 
  ] - سوره هود - آيه 80\r\n","page_name":" 70 ","page_number":70},
  {"content":"\r\n\r\nمنظورش اين بود كه :\r\n« اگر من ياران يا كسان و خاندانى داشتم ، مرا از گزند شما رهائى مىدادند . »\r\nهمين كه اين سخن را گفت ، فرشتگانى كه از سوى خدا فرستاده شده بودند ، به پيش آمدند و گفتند :\r\n« يقين بدان كه پايه و پناهگاه تو استوار است و خداوند هيچ پيامبرى را نفرستاده مگر اين كه او را در ميان مردم خود ، توانگر ساخته و در بين خاندان خويش ، ايمن نگاه داشته است . »\r\nآنگاه لوط در خانه خود را بست ولى بر اثر پافشارى آنان ناچار دوباره در را گشود .\r\nهمين كه آنان به درون خانه راه يافتند ، جبرائيل از پروردگار خويش اجازه خواست تا آنان را به كيفر برساند .\r\nپروردگار جهان به دو اجازه داد .\r\nجبرائيل بال خود را گشود و چشم‌هاى ايشان را از كاسه بيرون آورد چنان كه از آن خانه بدر آمدند در حالى كه كور كورانه يك ديگر را لگدمال مىكردند و مىگفتند : « به فرياد برسيد ! به فرياد برسيد ! در خانه لوط جادوگرترين مردم روى زمين وجود دارند . »\r\nدر اين هنگام فرشتگان به لوط گفتند :\r\n إِنَّا رُسُلُ رَبِّكَ لَنْ يَصِلُوا إِلَيْكَ فَأَسْرِ بِأَهْلِكَ بِقِطْعٍ مِنَ اللَّيْلِ وَ لا يَلْتَفِتْ مِنْكُمْ أَحَدٌ إِلَّا امْرَأَتَكَ  [ ( 1 ) 
  ]  وَ اتَّبِعْ أَدْبارَهُمْ  . . .  وَ امْضُوا حَيْثُ تُؤْمَرُونَ  [ ( 2 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره هود - آيه 81\r\n[ ( 2 ) 
  ] - سوره حجر - آيه 65\r\n","page_name":" 71 ","page_number":71},
  {"content":"\r\n\r\n( ما فرستادگان پروردگار توايم . هرگز دست آزار اين مردم به تو نرسد . تو با خانواده خود شبانه از اين سرزمين بيرون شو . هيچ كس از شما شايسته نيست كه باز پس بنگرد جز همسرت . . .\r\nدر پى خانواده خود برو . . . و با هم به جائى كه مأمور شده‌ايد برسيد . )\r\nخداوند آنان را به سوى شام روانه ساخت .\r\nلوط هنگام حركت به فرشتگان گفت :\r\n« در همين ساعت آنان را نابود كنيد . »\r\nفرشتگان در پاسخ او گفتند :\r\n« به ما فرمان داده نشده كه اين كار را بكنيم مگر در بامداد . »\r\n أَ لَيْسَ الصُّبْحُ بِقَرِيبٍ ؟  [ ( 1 ) 
  ] ( آيا اين بامداد نزديك نيست ؟ ) همين كه بامداد فرا رسيد ، جبرائيل - و به گفته برخى :\r\nميكائيل - بال خود را در زير سرزمين آنان - كه داراى پنج قريه بود - فرو برد و چنان همه را از جاى بركند و به آسمان برد كه اهل آسمان بانگ خروس‌ها و عوعو سگ‌هاى ايشان را شنيدند .\r\nبعد آن را سرنگون ساخت و زير و زبر كرد چنان كه بارانى از سنگ و گل و خاك بر سرشان باريد و همه كسانى را كه در قريه لوط نبودند - يعنى ازو پيروى نمىكردند - نابود ساخت .\r\nهمسر لوط كه آن رويداد دلخراش را ديد و آن بانگ سهمناك را شنيد گفت :\r\n« اى واى كه قوم من از دست رفت ! »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره هود - از آيه 81\r\n","page_name":" 72 ","page_number":72},
  {"content":"\r\n\r\nدر اين هنگام سنگى بر او خورد و او را كشت .\r\nبدين گونه خداوند لوط و همه خانواده‌اش را رهائى بخشيد جز همسرش را .\r\nگفته شده است كه در سدوم چهار صد هزار تن به سر مىبردند .\r\nحضرت ابراهيم عليه السلام هميشه به سدوم مىآمد و مىفرمود :\r\n« سدوم روزى نابود خواهد شد . »\r\nقوم لوط پنج شهر داشتند :\r\nسدوم ، صبعه ، عمره ، دوما و صعوه .\r\nسدوم بزرگترين شهر بود .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\nسخن درباره درگذشت ساره ، زن ابراهيم عليه السلام و فرزندان و همسران ابراهيم\r\nهيچيك از اهل علم اين مطلب را رد نكرده كه ساره - همسر ابراهيم خليل عليه السلام - در شام درگذشت .\r\nساره يكصد و بيست و هفت سال درين جهان زندگانى كرد .\r\nو نيز گفته شده است كه او در قرية الجبابره - از زمين كنعان - جهان را بدرود گفت .\r\nهمچنين گفته‌اند كه هاجر پس از ساره مدتى زنده ماند .\r\nولى درست آن است كه هاجر پيش از ساره فوت كرد چنان كه ما در رفتن ابراهيم به مكه باز گفتيم و اين انشاء الله تعالى درست است .\r\nپس از درگذشت ساره ، حضرت ابراهيم با قطورا دختر يقطن زناشوئى كرد .\r\nاين خانم ، زنى از مردم كنعان بود و براى ابراهيم شش\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nفرزند آورد به نام‌هاى :\r\nيقشان ، مران ، مديان ، مدن ، نشق و سرح .\r\n( اين نام‌ها در تاريخ طبرى چنين آمده است :\r\nيقسان ، زمران ، مديان ، يسبق ، سوح ، بسر . )\r\nبنابر اين همه فرزندان حضرت ابراهيم ، با اسماعيل و اسحاق هشت تن بودند .\r\nاسماعيل نخستين فرزند او بود .\r\nدرباره فرزندان ابراهيم جز اين هم گفته شده است .\r\nبربرها از فرزندان يقشان ، و اهل مدين يا قوم شعيب از فرزندان مديان بودند .\r\nهمچنين گفته شده است :\r\nحضرت ابراهيم ، پس از قطورا با زن ديگرى نيز زناشوئى كرد كه نامش حجون ، دختر اهير ، بود .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nسخن درباره درگذشت حضرت ابراهيم و شماره صحيفه‌هائى كه بر او نازل شد\r\nگفته شده است :\r\nخداوند هنگامى كه خواست جان ابراهيم را بگيرد ، عزرائيل را به صورت پيرى فرتوت نزد او فرستاد .\r\nابراهيم كه سرگرم خوراك دادن به مردم و پذيرائى از ايشان بود ، او را ديد كه با پيرى و سالخوردگى در هواى گرم گام برمىدارد .\r\nبراى اين كه از رنج او بكاهد خرى را به نزدش فرستاد كه سوارش شد و پيش او آمد .\r\nپيرمرد بر خوان او نشست و لقمه‌اى برگرفت و خواست به دهان خود برد ولى در چشم و گوش خود برد و سرانجام آن را داخل دهان خود كرد .\r\nلقمه هنوز به درون معده او نرفته از نشيمن او بيرون ريخت ! حضرت ابراهيم از پروردگار خويش خواسته بود كه\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nجانش را نگيرد تا هنگامى كه خود ازو مرگ خويش را بخواهد .\r\nوقتى ديد آن مرد ، حتى خوراك هم نمىتواند بخورد و هضم كند ، از او پرسيد :\r\n« اى بزرگوار ، چه چيزى تو را به اين روز انداخته است ؟ » در پاسخ گفت :\r\n« اى ابراهيم ، اين پيرى است كه مرا بدين حال درآورده ! » ابراهيم پرسيد :\r\n« مگر تو چند سال دارى ؟ » در پاسخ او سال عمر خود را به اندازه‌اى گفت كه دو سال از سن ابراهيم فزونى داشت .\r\nابراهيم كه اين شنيد ، با خود گفت :\r\n« پس تنها دو سال مانده تا من از حالى كه اكنون دارم به حال و روز اين پيرمرد درآيم . پروردگارا ، جان مرا بگير و مرا به سوى خويش ببر ! » در اين هنگام عزرائيل كه به شكل آن مرد درآمده بود ، برخاست و جانش را گرفت .\r\nبدين گونه حضرت ابراهيم خليل عليه السلام درگذشت در حالى كه دويست سال عمر كرده بود .\r\nبرخى گفته‌اند يكصد و هفتاد و پنج سال عمر كرد .\r\nمن در درستى داستانى كه در بالا آورده شد ترديد دارم .\r\nزيرا حضرت ابراهيم آنقدر خالى الذهن نبود كه نتواند بفهمد او دو سال يا بيشتر ازو بزرگ‌تر است . و كسى كه خود دويست سال عمر كرده ، چگونه به سن و سال كسى كه فقط دو سال از او\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nبزرگتر است پى نمىبرد ؟\r\nولى داستان ، به همين صورت روايت شده است .\r\nاز اين گذشته ، ابراهيم بىگمان داستان نوح را شنيده بود كه عمرى دراز كرد و به زبونى و ناتوانى چنان پيرمردى نيز هرگز دچار نشد .\r\nابو ذر از پيامبر ، صلى اللّه عليه و سلم ، روايت كرده است كه فرمود :\r\n« خداوند به حضرت ابراهيم ده صحيفه فرستاد . »\r\nابو ذر مىگويد : من پرسيدم :\r\n« اى پيامبر خدا ، صحيفه‌هاى ابراهيم چه بود ؟ » در پاسخ فرمود :\r\n« همه ، امثال و اندرزها بود مانند اين كه : اى پادشاه چيره دست مبتلاى گمراه ، من تو را به فرمانروائى برنيانگيختم كه مال جهان را گرد آورى و روى هم انباشته كنى . بلكه تو را برانگيختم تا به فرياد ستمديده برسى ، چون من دادخواهى ستمديده را رد نمىكنم اگر چه كافر باشد . »\r\nو سخنان ديگرى در آن صحيفه‌ها بود . از آن جمله :\r\nخردمند مادام كه در برابر خرد خود ، مغلوب هواى نفس نشده بايد ساعات شبانه روز خود را به گونه‌اى مرتب كند كه در ساعت معينى به راز و نياز با پروردگار خود پردازد و ساعتى درباره آفرينش خداوند بينديشد ، ساعتى به حساب سود و زيان و صواب و خطاى خود برسد و ساعتى نيز صرف خوردن و آشاميدن كند و بدانچه حلال است نياز خويشتن را برآورد .\r\nبر خردمند است كه گام برندارد مگر در سه راه : توشه اندوختن براى آخرت ، بهبود بخشيدن به زندگى و كام جستن از\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nآنچه حرام نيست .\r\nبر خردمند است كه به اوضاع روزگار خود بينا باشد .\r\nوظيفه خود را انجام دهد و زبان خود را نگاه دارد .\r\nكسى كه گفتار خود را با كردار خود مىسنجد ، كم لب مىگشايد و نمىگويد جز سخنى كه به كارش آيد .\r\nابراهيم نخستين كسى بود كه ختنه كرد و نخستين كسى بود كه به مهمانى و مهمان نوازى پرداخت و نخستين كسى بود كه شلوار پوشيد .\r\nاز اين گونه كارهاى ديگر نيز هست كه انجامش را به دو نسبت داده‌اند .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\nسخن درباره فرزندان اسماعيل بن ابراهيم\r\nپيش از اين سبب اقامت اسماعيل را در جوار خانه خدا بيان كرديم و گفتيم كه با زنى از قبيله جرهم زناشوئى كرد و به دستور ابراهيم او را طلاق داد و زنى ديگر گرفت .\r\nاين خانم - كه زن دوم او شمرده مىشد - دختر مضاض جرهمى بود . همان خانمى بود كه حضرت ابراهيم به او گفت :\r\n« من آستانه در خانه تو را پسنديدم . »\r\nاين زن براى اسماعيل دوازده پسر زاد به نام‌هاى :\r\nنابت ، قيدار ، اذيل ، ميشا ، مسمع ، رما ، ماش ، آذر يا آزر ، قطورا ، قافس يا نافس يا قاقس ، طميا و قيدمان .\r\n( اين نام‌ها با نام‌هائى كه در تاريخ طبرى آمده ، اختلاف دارند . )\r\nعمر اسماعيل - چنان كه گمان مىبرند - يكصد و سى و هفت سال بوده است .\r\nاز نابت و قيدار ، خداوند نسل عرب را به وجود آورد .\r\nاما فرزندان اسماعيل به الفاظى غير از آنچه ذكر كردم سخن مىگويند .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nحضرت اسماعيل را خداوند به پيامبرى و رهبرى عماليق و قبائل يمن فرستاد .\r\nهمين كه زمان مرگ آن حضرت نزديك شد ، كار خود را به برادرش - اسحق - سپرد و دختر خود را به عقد پسر او درآورد كه عيص بن اسحاق نام داشت .\r\nحضرت اسماعيل در حجر ، پهلوى آرامگاه مادرش ، هاجر ، به خاك سپرده شده است .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nسخن درباره اسحاق بن ابراهيم و فرزندان او\r\nگفته شده است :\r\nحضرت اسحاق با رفقا ، دختر بتويل ، زناشوئى كرد .\r\nرفقا ، همسر او ، برايش عيص و يعقوب را آورد ، كه همزاد بودند و از اين دو ، عيص بزرگتر بود .\r\nاسحاق ، هنگامى كه داراى فرزند شد ، شصت سال داشت .\r\nبعد عيص ، پسر اسحاق ، با نسمه ، دختر عمويش اسماعيل ، زناشوئى كرد .\r\nنسمه براى او روم بن عيص را آورد و همهء بنو الاصفر [ ( 1 ) 
  ] از فرزندان او هستند .\r\n\r\n\r\n\r\n\r\n","description":"","footnote":"\r\n[ ( 1 - ) 
  ] بنو الاصفر : مردمان يونان و همه فرنگيان - ناظم الاطباء بقيه ذيل در صفحه بعد\r\n","page_name":" 82 ","page_number":82},
  {"content":"\r\n\r\nبرخى نيز گمان برده‌اند كه اشبان ( اسپانيائىها ) از اولاد او مىباشند .\r\nيعقوب بن اسحاق ، كه همان اسرائيل است ، با دختر دائى خويش ، ليا ، دختر لبان بن بتويل زناشوئى كرد .\r\nليا براى او روبيل را زاد كه بزرگترين فرزند يعقوب بود .\r\nبعد ، شمعون ، لاوى ، يهوذا ، زبالون و لشحر يا ويشحر يا ويسحر را آورد .\r\nليا سپس درگذشت و يعقوب با خواهر او ، راحيل ، زناشوئى كرد .\r\nراحيل براى يعقوب ، يوسف و بنيامين را زاد .\r\nيعقوب از دو كنيز نيز داراى چهار فرزند شد به نام‌هاى :\r\nدان ، نفتالى ، جاد و اشر .\r\nبدين گونه يعقوب داراى دوازده پسر گرديد .\r\nاسماعيل بن عبد الرحمن سدى گفته است :\r\nاسحاق با دوشيزه‌اى زناشوئى كرد و همسرش از او به دو پسر توأمان آبستن گرديد كه يكى يعقوب و ديگرى عيص ناميده شد .\r\nهنگام زايمان ، يعقوب مىخواست پيش از عيص به جهان آيد .\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nمردم روم است به مناسبت زرد چردگى در آنان . برخى گفته‌اند به علت اينكه اجداد اوليه‌شان زردچرده بوده‌اند - المرصع نامى است كه مردم عرب به روميان داده‌اند .\r\n( از لغتنامه دهخدا )\r\n","page_name":" 83 ","page_number":83},
  {"content":"\r\n\r\nولى عيص گفت :\r\n« به خدا اگر تو پيش از من بيرون به روى ، من در رحم مادر آشوب خواهم كرد و مادرم را خواهم كشت . »\r\nيعقوب كه اين شنيد ، درنگ كرد و عيص نخست زاده شد و يعقوب در پى عيص به جهان آمد . و - چنان كه گفتيم - او « يعقوب » ناميده شد چون در « عقب » آمد و برادرش « عيص » ناميده شد چون « عصيان » كرد .\r\nاز اين دو تن ، عيص را پدرش بيش‌تر دوست داشت و يعقوب را مادرش .\r\nعيص اهل شكار بود . و اسحاق ، پدرش ، هنگامى كه پير و نابينا شده بود ، به دو گفت :\r\n« اى فرزند ! قدرى از گوشت شكار به من بده تا بخورم .\r\nو نزديك من بيا تا دعائى كه پدر من دوبارهء من كرده ، من هم در حق تو بكنم . »\r\nعيص مردى پر موى و پشم آلود ، و يعقوب ، بر عكس ، كم موى بود .\r\nمادر اين دو پسر ، وقتى كه شنيد اسحاق مىخواهد در حق عيص دعا كند ، به يعقوب گفت :\r\n« فرزندم ! يك گوسفند بكش و بريان كن و پوستش را بپوش و گوشتش را پيش پدرت ببر و بگو : من پسرت ، عيص ، هستم . »\r\nيعقوب نيز چنين كرد و هنگامى كه گوشت را پيش پدر خود برد ، گفت :\r\n« پدر جان ، بخور ! » اسحاق - كه نابينا بود - پرسيد :\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n« تو كه هستى ؟ » در پاسخ گفت :\r\n« من پسرت ، عيص ، هستم . »\r\nاسحاق به بدن او دست كشيد و چون آن را پشم آلود يافت ، گفت :\r\n« تماس ، تماس عيص است و بوى ، بوى يعقوب . »\r\nمادر يعقوب گفت :\r\n« او عيص است . بنابر اين از گوشتى كه برايت آورده ، بخور ! » اسحاق هم خورد و درباره او دعا كرد كه از ميان فرزندان و بازماندگان او ، پيامبران و پادشاهان برخيزند ! يعقوب برخاست و عيص آمد كه تازه از شكار برگشته بود .\r\nبه پدر خود گفت :\r\n« شكارى كه مىخواستى ، برايت آورده‌ام . »\r\nاسحق كه اين شنيد ، گفت :\r\n« پسرجان ، هم اكنون پيش از تو برادرت براى من گوشت آورد . »\r\nعيص به شنيدن اين سخن سوگند خورد كه يعقوب را بكشد .\r\nاسحق - كه به خشم فرزند خويش پى برد - گفت :\r\n« فرزندم ، براى تو نيز دعائى باقى مانده است . »\r\nآنگاه درباره او دعا كرد كه فرزندانش به اندازه خاك‌هاى روى زمين فزونى يابند و هيچكس بر آنان فرمان نراند جز كسى كه از خودشان باشد .\r\nيعقوب از بيم برادرش ، عيص ، گريزان شد و به سوى خانه\r\n\r\n","description":"","footnote":"","page_name":" 85 ","page_number":85},
  {"content":"\r\n\r\nدائى خود شتافت .\r\nاز ترس ، هميشه روز در گوشه‌اى پنهان مىماند و شب « سير » مىكرد و « سارى » بود . از اين رو « اسرائيل » ناميده شد .\r\nبعد كه با دو دختر دائى خود زناشوئى كرد ، هر دو را با هم در يك زمان به عقد خويش درآورد . [ ( 1 ) 
  ] بدين مناسبت است كه خداى بزرگ فرمود :\r\n أَنْ تَجْمَعُوا بَيْنَ الْأُخْتَيْنِ إِلَّا ما قَدْ سَلَفَ .  [ ( 2 ) 
  ]\r\n( حرام است بر شما كه دو خواهر را در يك زمان براى خود عقد كنيد ، مگر عقدى كه پيش از نزول اين حكم ، شده است . )\r\nيعقوب از اين دو خواهر داراى فرزندانى شد و راحيل هنگام زادن بنيامين درگذشت .\r\nيعقوب هنگامى كه مىخواست به بيت المقدس بازگردد دائى او گله‌اى گوسفند به دو داد .\r\nدر آغاز حركت ، چون زاد و توشه‌اى با خود نداشتند ، همسر يعقوب به يوسف گفت :\r\n« بتى از بت‌هاى پدرم را بدزد تا با آن براى خود زاد و توشه‌اى فراهم كنيم . »\r\nيوسف نيز بتى از بت‌هاى پدر او را دزديد .\r\nيعقوب ، يوسف و برادرش بنيامين را چون بىمادر بودند ،\r\n\r\n\r\n\r\n\r\n","description":"","footnote":"\r\n[ ( 1 - ) 
  ] اين مطلب با آنچه در صدر اين مقال آمد اختلاف دارد چون در آنجا گفته شده كه يعقوب نخست با ليا دختر دائى خود زناشوئى كرد و پس از درگذشت او خواهرش را گرفت . ممكن است قسمت دوم روايت سدى و قسمت اول روايت ديگران باشد - م\r\n[ ( 2 ) 
  ] - سوره نساء - آيه 23\r\n","page_name":" 86 ","page_number":86},
  {"content":"\r\n\r\nبسيار دوست مىداشت .\r\nهمچنين يعقوب به يكى از چوپانان خويش سپرده بود كه اگر كسى پيش شما آمد و پرسيد : « شما كه هستيد ؟ » بگوييد :\r\n« ما چوپانان يعقوب هستيم كه بنده عيص است . »\r\nبعد كه عيص به چوپانان رسيد و از ايشان چنان پرسشى كرد ، به دو همان پاسخ را دادند كه يعقوب گفته بود .\r\nعيص - كه ديد يعقوب خود را « بنده » او خوانده - از كشتن وى چشم پوشيد .\r\nيعقوب در شام سكونت گزيد . اسحاق نيز در شام درگذشت در حالى كه يكصد و شصت سال زندگانى كرده بود .\r\nپيكر او در پهلوى آرامگاه پدرش ، ابراهيم عليه السلام ، به خاك سپرده شد .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n\r\nداستان ايوب عليه السلام\r\nايوب مردى اهل روم ، از فرزندان عيص بود .\r\nاو ايوب بن موص بن رازج بن عيص ( يا - به گفته برخى - موص بن روعيل بن عيص ) بن اسحاق بن ابراهيم است .\r\nهمسر او كسى بود كه دستور داده شد تا ليا ، دختر يعقوب بن اسحاق ، او را با دسته‌اى از تركه بزند .\r\nو نيز گفته شده است كه زن او رحمة ، دختر افراهيم بن يوسف بود .\r\nمادر ايوب هم از فرزندان لوط بود .\r\nكيش او يكتاپرستى و سر و سامان دادن به كار مردم بود و هنگامى كه چيزى از خداوند مىخواست ، نخست به سجده مىافتاد آنگاه نياز خويش را بر زبان مىآورد .\r\nسرگذشت او و سبب آسيبى كه به دو رسيد اين بود كه ابليس شنيد وقتى ايوب خدا را ياد مىكند ، فرشتگان به دو پاسخ مىگويند و بر او درود مىفرستند .\r\nاز اين رو دچار رشك شد و از خدا درخواست كرد كه او را به ايوب چيره سازد تا ايوب را بفريبد و از يكتاپرستى باز دارد .\r\nخدا ابليس را تنها به دارائى ايوب چيره ساخت .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nابليس نيز براى گمراه ساختن ايوب همه عفريت‌هاى بزرگى را كه يار و ياورش بودند گرد آورد .\r\nسراسر البثنيه - از توابع دمشق - با آنچه داشت ، از آن ايوب بود .\r\nدر آنجا هزار گوسپند داشت كه چوپانانى به نگهدارى آنها مىپرداختند . همچنين پانصد گاو نر داشت .\r\nپانصد غلام داشت كه ازو پيروى مىكردند و هر غلامى نيز همسر و فرزندان و دارائى داشت .\r\nبراى حمل آلات كشاورزى كه به گاوان نر بسته مىشد ، خرهاى نر و ماده‌اى وجود داشتند و اين خرها نيز داراى كره‌هائى بودند .\r\nاينها و چيزهائى بيش از اينها ثروت ايوب را تشكيل مىدادند .\r\nابليس ، همين كه دستياران خود را گرد آورد ، به آنها گفت :\r\n« مرا از هر چه توانائى و دانائى داريد ، آگاه سازيد چون مىخواهم به يارى شما بر دارائى ايوب دست يابم . »\r\nهر يك از آن اهريمنان درين باره سخنى گفتند .\r\nابليس آنان را دستورهائى داد و به سوى ايوب فرستاد .\r\nآنها همه دارائى ايوب را نابود ساختند در حالى كه ايوب همچنان خداى را سپاس مىگفت و از كوشش در بندگى و پرستش خداوند روى نمىگرداند . براى آنچه خدا به دو بخشيده بود شكر مىكرد و در برابر آسيب‌هائى كه به وى رسيده بود شكيبائى مىورزيد .\r\nابليس ، هنگامى كه شكر و شكيبائى ايوب را ديد و به\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nاستوارى او در خداپرستى پى برد ، از خدا خواست تا او را به فرزندان ايوب چيره سازد .\r\nخداوند نيز براى آزمايش ايوب ، ابليس را به فرزندان وى چيرگى بخشيد . ولى او را به پيكر و خرد و دل و جان ايوب چيره نساخت .\r\nابليس همه فرزندان او را نابود كرد . بعد به صورت آموزگارى درآمد كه به فرزندان وى حكمت مىآموخت .\r\nبدين شكل ، با چهره‌اى ماتمزده و پريشان پيش ايوب رفت و خبر مرگ فرزندانش را داد و كارى كرد كه ايوب بيتاب شود .\r\nايوب دلش سوخت و ديده‌اش به گريه افتاد و در اين ماتم مشتى خاك از زمين برگرفت و به سر خود ريخت .\r\nابليس ازين پيروزى خود شادمان شد .\r\nبعد هنگامى كه ايوب از بيتابى و ناشكيبائى خويش پشيمان گرديد و به پرستش خداوند كوشيد و توبه كرد و از خدا خواست كه او را ببخشد ، فرشتگانى كه نگهبان او بودند - پيش از ابليس - به درگاه خداوند رفتند و توبه او را به پيشگاه الهى تقديم كردند .\r\nابليس همين كه ديد ايوب باز هم از بندگى و ستايش پروردگار خود برنگشته و در برابر آسيب‌هائى كه ديده شكيبائى مىكند ، از خداى بزرگ خواست تا او را بر پيكر ايوب چيره سازد .\r\nخدا درخواست ابليس را پذيرفت و او را بر سراپاى پيكر ايوب چيرگى بخشيد ، جز بر زبان و دل و خرد او . چون بر اينها ابليس را مسلط نكرده بود .\r\nابليس پيش ايوب كه در حال سجده بود ، رفت و بادى در\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nسوراخ او دميد كه از گرمى آن پيكرش بسوخت و كارش به جائى رسيد كه گوشت تنش از هم پاشيد و پيكرش پر از كرم شد . و اگر كرمى از تنش مىافتاد ، آن را برمىداشت و بر جانش مىگذاشت و مىگفت : « از روزى خدا بخور ! » همچنين گرفتار جذام شد .\r\nاز اين بدتر آن كه به تنش دمل‌هائى بيرون مىزد به بزرگى پستان زن . بعد مىتركيد و مىگنديد تا جائى كه هيچ كس ياراى تحمل بوى گند او را نداشت .\r\nاز اين رو مردم آن قريه ، او را به سوى زباله دانى كه در بيرون قريه بود ، راندند تا كسى به دو نزديك نشود .\r\nتنها همسرش پيش او مىرفت كه او نيز درباره آنچه شايسته وى بود ، با وى اختلاف داشت .\r\nبدين گونه ، ايوب هفت سال در آن زباله‌دان ماند .\r\nدرين مدت هرگز از خدا نمىخواست كه آن بلا را از او بگرداند با اين كه در سراسر روى زمين هيچ كس پيش خداوند ، گرامىتر از او نبود .\r\nو نيز گفته شده است :\r\nسبب آسيبى كه به ايوب رسيد آن بود كه سرزمين شام دچار خشكسالى شد . از اين رو فرعون مصر براى ايوب پيام فرستاد كه :\r\n« اگر پيش ما بيائى ، از خشكسالى رها خواهى شد و درين جا گشايشى خواهى يافت . »\r\nايوب نيز با خانواده و كسان و چارپايان و گله‌هاى گاو و گوسپند خود رهسپار مصر شد .\r\nفرعون نيز زمين‌هائى را براى كشت و زرع و بهره‌بردارى\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nدر اختيارش گذاشت .\r\nبعد ، روزى شعيب پيغمبر داخل بارگاه فرعون شد و به او گفت :\r\n« اى فرعون ! آيا نمىترسى از اين كه خدا بر تو خشم آورد و چنان سخت گيرد كه به خاطر خشم او اهل آسمان و زمين و درياها و كوه‌ها نيز نسبت به تو خشمناك شوند ؟ » در تمام مدتى كه شعيب فرعون را از خشم خدا مىترساند و مىكوشيد كه او را به راه راست هدايت كند ، ايوب خاموش بود و هيچ حرفى نمىزد .\r\nهنگامى كه اين دو تن - يعنى شعيب و ايوب - از بارگاه فرعون بيرون رفتند ، خداوند به ايوب وحى فرستاد و فرمود :\r\n« اى ايوب ! تو از اندرز دادن به فرعون خوددارى كردى و از همزبانى با شعيب خاموش ماندى تنها براى اين كه فرعون ترا در سرزمين خويش پذيرفته بود . پس اكنون كه چنين است آماده بلا باش ! » ايوب عرض كرد :\r\n« آيا من كسى نبودم كه يتيم را سرپرستى مىكردم و غريب را پناه مىدادم و گرسنه را سير مىكردم و زن شوهر مرده را روزى مىرساندم ؟ » در اين هنگام ابرى بر آسمان پديد آمد كه از آن ده هزار بانگ رعد و برق شنيده مىشد كه مىگفتند :\r\n« اى ايوب ، اين كارها را چه كسى كرد ؟ » ايوب - كه به لغزش خود پى برد - خاك از زمين برگرفت .\r\nو به سر ريخت و عرض كرد :\r\n« پروردگارا ، همهء اين كارها را تو كردى . »\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nخداوند به او وحى فرستاد و فرمود :\r\n« آماده بلا باش ! » ايوب پرسيد :\r\n« پس دين من چه مىشود ؟ » خداوند فرمود :\r\n« دين تو محفوظ خواهد ماند و آن را به تو خواهم داد . »\r\nايوب گفت :\r\n« درين صورت ، از آسيب‌هاى ديگر پروائى ندارم . »\r\nهمچنين براى ابتلاء و آزمايش ايوب سبب ديگرى نيز ذكر كرده‌اند كه نزديك است به آنچه ما شرح داديم .\r\nبارى ، هنگامى كه خداوند ايوب را دچار گزند و آسيب ساخت و بلاى او را تشديد كرد ، همسرش به دو گفت :\r\n« تو مردى هستى كه خداوند نياز تو را برآورده مىسازد .\r\nاز خدا بخواه كه بيمارى تو را بهبود بخشد . »\r\nايوب پاسخ داد :\r\n« ما هفتاد سال در ناز و نعمت و آسايش به سر برده‌ايم .\r\nبنابر اين هفتاد سال نيز بايد در اين بلا بردبارى و شكيبائى كنيم .\r\nاگر خدا مرا از اين بيمارى بهبود بخشد ، به همان خدا سوگند كه تو را يكصد تازيانه خواهم زد . »\r\nو نيز گفته شده است :\r\nسوگندى كه ايوب درباره تازيانه زدن زن خود ياد كرد ، سببش اين بود كه ابليس به نزد همسر او پديدار شد و از او پرسيد :\r\n« براى چه اين همه گزند و آسيب به شما رسيده است ؟ » پاسخ داد :\r\n« براى اين كه خداوند مىخواست . »\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nابليس گفت :\r\n« برخورد من و تو هم به خواست خداست . پس به دنبال من بيا ! » همسر ايوب به دنبال او روانه شد .\r\nابليس او را به دره‌اى برد و در آنجا همهء دارائى ايوب را كه تلف شده بود ، نشانش داد و گفت :\r\n« به من سجده كن تا تمام اين دارائى را به شما برگردانم . »\r\nهمسر ايوب پاسخ داد :\r\n« من شوهرى دارم كه بايد از او اجازه بگيرم . »\r\nهنگامى كه پيش ايوب رفت و اين خبر را به دو داد ، ايوب گفت :\r\n« آيا نمىدانى كه آن مرد شيطان است ؟ يقين بدان كه اگر من از اين بيمارى بهبود يابم ، تو را صد تازيانه خواهم زد . »\r\nبعد ، همسر خود را از نزد خويش راند و به او گفت :\r\n« خوردنى و آشاميدنى تو بر من حرام است . ديگر از هر چه برايم بياورى هرگز نخواهم چشيد . از پيشم دور شو كه ديگر نمىخواهم تو را ببينم . »\r\nايوب هنگامى كه ديد زن خود را رانده و ديگر نه خوردنى و آشاميدنى دارد و نه دوست و همدمى ، به درگاه خداوند سجده كرد و گفت :\r\n« پروردگارا !  أَنِّي مَسَّنِيَ الضُّرُّ وَ أَنْتَ أَرْحَمُ الرَّاحِمِينَ  [ ( 1 ) 
  ] ( مرا گزندى رسيد - ولى باكى نيست - چون تو مهربان‌ترين مهربانانى ) .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره انبياء - از آيه 83\r\n","page_name":" 94 ","page_number":94},
  {"content":"\r\n\r\nاين سخن را مكرر كرد تا هنگامى كه به دو گفته شد :\r\n« از سجده سر بردار كه رحمت خداوند شامل حال تو شده است .  ارْكُضْ بِرِجْلِكَ هذا مُغْتَسَلٌ بارِدٌ وَ شَرابٌ  [ ( 1 ) 
  ] ( پاى بر زمين بزن و در اين چشمه آب سرد كه از زير پاى تو بيرون مىآيد شست و شو كن و از آن بيا شام تا از درد و رنج رهائى يا بى ) .\r\nآنگاه خداوند چهره و اندام او را به همان درستى كه نخست بود ، به دو باز گرداند .\r\nاما همسر ايوب هنگامى كه از پيش او رانده شد با خود گفت :\r\n« چگونه من اين مرد را تنها بگذارم چون هيچ كس پيش او نيست . و او از گرسنگى مىميرد و درندگان او را مىخورند ؟ » در پى اين انديشه به نزد شوهر خويش بازگشت و ايوب را در حالى ديد كه به كلى بهبود يافته و چنان دگرگون شده بود كه او نتوانست وى را بشناسد . از اين رو دچار شگفتى شد چون روزگارى دراز مىگذشت كه شوهر خود را بدان حال نديده بود .\r\nاز اين رو پيش وى رفت و پرسيد :\r\n« اى بنده خدا ، آيا مردى را كه در اين جا بيمار افتاده بود ، نديدى ؟ » ايوب پرسيد :\r\n« اگر او را ببينى ، مىشناسى ؟ » جواب داد :\r\n« آرى . »\r\nگفت :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره ص - آيه 42\r\n","page_name":" 95 ","page_number":95},
  {"content":"\r\n\r\n« پس آن مرد منم . »\r\nبدين گونه آن زن همسر خويش را شناخت .\r\nو نيز گفته شده است :\r\nايوب تنها هنگامى گفت : « پروردگار به من گزندى رسيد » ، كه كرم به زبان و قلب او رسيد . و او ترسيد كرم‌هائى كه به تنش افتاده‌اند زبان و دلش را نيز از ميان ببرند و او از ذكر خداى بزرگ و فكر درباره او باز ماند .\r\nخداوند خانوادهء ايوب و همانند آنچه را كه از دستش رفته بود به دو باز پس داد .\r\nبرخى همه گفته‌اند كه عين آنها را به دو برگرداند .\r\nهمچنين گفته شده است :\r\nخداوند به ايوب ، همسر او و جوانى او را باز داد . و همسرش براى او بيست و شش پسر آورد .\r\nخداوند ، همچنين فرشته‌اى را پيش ايوب فرستاد كه به دو گفت :\r\n« اى ايوب ، خداوند تو را به خاطر صبر و شكيبى كه در اين بلا نشان دادى ، سلام مىفرستد . اكنون برخيز و به سوى خرمنگاه خويش برو ، و فراوانى محصول خود را ببين . »\r\nايوب به سوى خرمنگاه خود از خانه بيرون رفت .\r\nدرين هنگام خدا ابرى را برانگيخت كه ملخى از طلا فرود افكند . ايوب كه ملخ را در هوا پران ديد ، او را دنبال كرد و در پىاش رفت تا ملخ را به خرمنگاه خود رساند و در آن جا جاى داد .\r\nفرشته كه چنين ديد به دو گفت :\r\n« مگر آنچه در داخل اين خرمنگاه برايت انباشته شده\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nسيرت نمىكند كه به آنچه در خارج هم هست چشم دوخته‌اى ؟ » در پاسخ گفت :\r\n« اين بركت هم از بركات خداى من است و من از آن سير نمىشوم . »\r\nايوب ، پس از اين كه آن آسيب‌ها ازو برداشته شد ، هفتاد سال بزيست .\r\nهنگامى كه بهبود يافت خداوند به دو فرمان بداد تا يك چوب خوشه خرما را كه صد شاخه داشته باشد برگيرد و با آن همسر خويش را بزند تا از قيد سوگندى كه ياد كرده ، رهائى يابد .\r\nايوب نيز چنين كرد .\r\nاين گفته ايوب كه : « پروردگارا ! به من گزندى رسيد . »\r\nدعاست و شكوه نيست . دليلش هم قول خداى بزرگ است كه فرمود  فَاسْتَجَبْنا لَهُ  [ ( 1 ) 
  ] ( ما دعاى او را مستجاب كرديم ) .\r\nيكى از دعاهاى ايوب اين بود كه :\r\n« به خدا پناه مىبرم از گزند همسايه‌اى كه مرا به ديده‌اى مىنگرد كه اگر خوبى در من ببيند پنهان مىكند و اگر بدى ببيند بر زبان مىآورد . »\r\nو گفته شده است :\r\nسبب دعاى مذكور اين بود كه سه تن از كيش او پيروى مىكردند . يكى از آنان يلدد ، ديگرى اليفر و سومى صافر ناميده مىشد . ( در تورات ، سفر ايوب ، آيه يازدهم از فصل دوم ، نام آن سه تن چنين آمده است : اولى بلدد الشوخى ، دومى اليفاز اليتمانى ، سومى صوفر النعمانى ) .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره انبياء - از آيه 84\r\n","page_name":" 97 ","page_number":97},
  {"content":"\r\n\r\n« اين سه تن پيش ايوب رفتند كه گرفتار آن بلا بود . به حال او سخت گريستند و گفتند :\r\n« بىگمان تو گناهى كرده‌اى كه هيچ كس نكرده است .\r\nبه همين جهة از اين شكنجه رهائى نيافته‌اى . »\r\nدرين باره گفت و گو ميانشان بسيار شد تا جوانى كه همراهشان بود ، سخنى عليه آنان بر زبان راند و گفت :\r\n« شما درين سخنگوئى بهترين سخن ، و درين سگالش نيك - ترين انديشه و درين كار نيكوترين راه را فرو گذاشتيد . ( يعنى به جاى اين كه به روى خوب مسئله بنگريد به روى بد آن نگاه كرديد . ) اين ايوب بيش از آن حق به گردن شما دارد ، و بالاتر از كسى است كه شما مىپنداريد و او را وصف مىكنيد . هيچ مىدانيد كه حق چه كسى را ضايع مىكنيد و حرمت چه كسى را از ميان مىبريد و اين مرد كه ازو خرده مىگيريد كيست ؟ آيا نمىدانيد كه ايوب پيامبر خدا و بهترين بنده برگزيده او در روزگار شماست ؟ بعد هم شما ندانسته‌ايد و خدا هم شما را آگاه نساخته كه او به مال و جسم و جان ايوب خشم گرفته ولى از آن ارجمندى كه به او و همه بندگان خود عطا كرده چيزى نكاسته است . ايوب هم در سراسر مدتى كه شما همنشين وى بوده‌ايد جز در راه راستى و درستى گام برنداشته است . گمان مىبريد آسيب و گزندى كه به او رسيده ، از ارزش او در پيش شما مىكاهد و و پايه او را در ميان شما پست مىكند . ولى مىدانيد كه خداوند پيامبران و خداپرستان راستين و شهيدان و نيكوكاران را بدين - گونه بلاها گرفتار مىسازد كه آنان را بيازمايد . آسيبى كه به چنين بزرگانى مىرسد نشانه خشم خداوند نسبت به ايشان يا دليل غفلت ايشان از پرستش خداوند نيست ، بلكه نشانه لطف خداوند درباره\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nآنان و بزرگوارى و برگزيدگى آنان است . »\r\nآن جوان از اين گونه سخنان بسيار به ميان آورد .\r\nبعد به آنان گفت :\r\n« بىگمان در بزرگى و شكوه خداوند و يادآورى مرگ اثرى است كه زبان‌هاى شما را مىبندد و دلهاى شما را مىشكند و جاى چون و چرا براى شما باقى نمىگذارد . درين صورت نمىدانيد كه خداوند بندگانى دارد كه از بيم او زبانشان از گفتار خاموش مىماند بىاين كه زبون يا لال و گنگ باشند ؟ در ميان آنها سخندانان و خردمندان و دانايان و آگاهان از ذات پروردگار و آيات او هستند . ولى همين كه به ياد بزرگى خداوند مىافتند دلهاى ايشان مىشكند و زبان‌هاى ايران بسته مىشود و روياها و خردها و انديشه‌هاى ايشان ، در نتيجه ترس از خداوند و هيبت او ، آشفته مىگردد و از خود بىخود مىشوند و هنگامى كه به خود مىآيند ، با انجام كارهاى نيك به سوى خدا مىروند . خود را از بدان مىشمارند در حالى كه از نيكان هستند و خود را از گنهكاران مىپندارند با اينكه از پاكانند . در پيشگاه خداوند عبادت بسيار را به چيزى نمىشمارند و به عبادت كم خرسند نمىشوند و در برابر پروردگار به كارهاى نيك خود نمىبالند ، بلكه هر جا به آنان برسيد مىبينيد از ياد بزرگى و خشم خدا بيمناك و آشفته و سرگردانند . »\r\nايوب همين كه سخن او را شنيد گفت :\r\n« خداوند با مهربانى ، نهال فرزانگى را در دل خرد و بزرگ مىكارد . اين نهال هنگامى كه در دل كاشته شد بر زبان آشكار مىگردد . فرزانگى بسته به سالمندى و پيرى و آزمودگى و جهانديدگى نيست . بنده‌اى كه خداى بزرگ ، او را از كودكى\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nفرزانگى بخشيده ، هرگز در چشم بزرگان كوچك نمىشود و پايه‌اش در نزد فرمانروايان ، پست نمىگردد . »\r\nايوب بعد روى بدان سه تن كرد و گفت :\r\n« شما ترسيديد پيش از آن كه ترسانيده شويد و گريستيد پيش از آن كه ضربتى ببينيد ، پس چه مىكرديد اگر به شما مىگفتم براى من از دارائى خويش صدقه‌اى بدهيد شايد خداوند مرا رهائى بخشد يا قربانى بكنيد شايد خداوند بپذيرد و از من خرسند گردد ؟\r\nشما را غرور دچار خود بينى ساخته و گمان مىبريد اين تندرستى و سلامتى كه داريد بواسطه نيكى و احسانى است كه مىكنيد . از اين رو گمراه شده‌ايد و به خود مىباليد .\r\nاگر از روى راستى و دوستى ميان خود و پروردگار خود نگاهى مىافكنديد ، بىگمان پى مىبرديد كه عيب‌هائى داريد و خداوند با تندرستى و آسايشى كه به شما بخشيده ، آن عيوب را پوشانيده است .\r\nمن پيش ازين ، كسى بودم كه بزرگان ، مرا گرامى مىداشتند و سخنانم را به گوش جان مىشنيدند . از آنچه داشتم صرف كار نيك مىكردم و با دشمن خويش نيز به دادگرى مىپرداختم .\r\nبا اين وصف ، امروز به چنين حالى دچار شده‌ام .\r\nبا شما ديگرى نه نظرى دارم و نه سخنى مىگويم زيرا ديدار و گفتار با شما از آسيبى كه اكنون به من رسيده ، دشوارتر است . »\r\nسپس از ايشان روى گرداند و به درگاه پروردگار خويش روى آورد و از او پناه خواست و به زارى پرداخت و عرض كرد :\r\n« پروردگارا ! براى چه مرا آفريدى ؟ اگر از من بيزار بودى ، ايكاش مرا نمىآفريدى . اى كاش من زن حائضه‌اى بودم\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nولى كسى از ديدنم بيزار نبود . و اى كاش مىدانستم چه گناهى كرده‌ام كه تو روى مرحمت خود را از من برتافته‌اى .\r\nاگر مرا از جهان مىبردى ، مرگ براى من ازين زندگى نيكوتر بود . آيا اين من نبودم كه غريب را در سراى خود جاى مىدادم و تنگدست را قرار و آرام مىبخشيدم و يتيم را سرپرستى و زن شوهر مرده را نگهدارى مىكردم ؟\r\nخدايا ، من بنده‌اى خوار و خاكسار هستم . اگر نيكى كرده‌ام به يارى و خواست تو بوده و اگر بدى كرده‌ام ، كيفر گناهانم به دست تست ! مرا در معرض بلا قرار دادى و گزند و آسيبى به من رسيد كه اگر اين بار گران بر دوش كوه نهاده مىشد از تحملش در مىماند و از پاى در مىآمد . من با اين ناتوانى چگونه در زير اين بار پايدارى كنم ؟\r\nدارائى من از دستم رفت تا جائى كه دست نياز به سوى اين و آن دراز كردم . اكنون هر كس كه لقمه‌اى به من مىخوراند ، منت‌ها بر سرم مىگذارد و مرا نكوهش‌ها مىكند ! فرزندانم همه نابود شدند و اگر يكى از آنان زنده مانده بود ، امروز مرا يارى مىكرد .\r\nخانواده من از من رميدند و خويشاوندانم از من بريدند .\r\nآشنايانم از من بيزار شدند و دوستانم از من برگشتند . هر حقى كه داشتم پايمال شد و هر كار نيكى كه كرده بودم از يادها رفت .\r\nدادخواهى مىكنم ولى به دادم نمىرسند . پوزش مىخواهم ولى پوزش مرا نمىپذيرند . بنده خود را فرا مىخوانم ولى پاسخم نمىدهد . در پيش كسان خود زارى مىكنم ولى به حالم رحمت نمىآورند . اين خواست تست كه من آزار بينم و اين فرمان\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nتست كه من بيمار مانم .\r\nاى كاش خداى من اين ترس و بيم را از دل من برمىگرفت و زبان مرا آزاد مىساخت به اندازه‌اى كه بتوانم سخن بگويم .\r\nو اى كاش هر بنده‌اى حق داشت كه درباره خويش با سرور خود به چون و چرا پردازد و بهبود حال خود را از او بخواهد . درين صورت ، من اميدوار مىشدم كه خداوند مرا از اين بيمارى و گرفتارى رهائى بخشد . ولى آن كه مرا در افكنده و پست ساخته ، بسى برتر و بلندتر از من است چنان كه او مرا مىبيند ولى من او را نمىبينم . او فرياد مرا مىشنود ولى من نداى او را نمىشنوم .\r\nنه به من نگاه لطف مىافكند تا به حالم رحمت آورد ، و نه به من نزديك مىشود تا درباره بىگناهى خويش سخن گويم و از خود دفاع كنم . »\r\nهمين كه ايوب اين سخنان را گفت ، ابرى در آسمان سايه افكند و از آن اين ندا به گوش رسيد :\r\nاى ايوب ! خداوند مىفرمايد :\r\n« من به تو نزديكم و هميشه نزديك بوده‌ام . پس برهان خود را بياور و درباره بىگناهى خويش سخن بگو . و در جاى يك گردنكش بايست زيرا شايسته نيست كه با من چون و چرا كند جز كسى كه گردنكش و خودپسند باشد .\r\nتو گوئى مىخواهى شير را با ريسمان ببندى و اژدها را افسار بزنى و پيمانه‌اى از نور را بسنجى و مثقالى از باد را وزن كنى و پوشه‌اى بر خورشيد بپيچى و روز گذشته را برگردانى .\r\nنيكىهائى كه تو كرده‌اى كارى بوده كه از دست خود تو با چنين توانائى اندكى كه دارى برنمىآمده است . ( يعنى : اين يارى من بوده كه تو را توفيق نيكو كارى بخشيده است . )\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nاكنون مىخواهى با اين ناتوانى با من به چون و چرا پردازى يا با اين زبونى با من درافتى يا با ياوه‌هاى خود براى من دليل آورى ! روزى كه من زمين را آفريدم تو در كجا بودى ؟ آيا مىدانستى كه اين زمين چه قدرتى دارد ؟ كجا بودى روزى كه من اين آسمان را مانند سقفى به هوا برافراشتم كه براى نگهدارى آن نه بندهايى لازم است نه پايه‌هائى ؟ آيا فرزانگى و خرد تو به اندازه‌اى هست كه روشنائى آسمان را به جريان اندازد و اخترانش را به گردش درآورد يا به فرمان تو روز و شبش در پى هم آيند ؟ » ندائى كه از ميان آن ابر به گوش مىرسيد ، از آفريده‌هاى خداوند ، بسيار ياد كرد .\r\nايوب كه اين سخنان شنيد ، گفت :\r\n« پروردگارا ! من درين كار كوتاهى كردم ! اى كاش زمين دهان باز مىكرد و مرا فرو مىبرد و من سخنى نمىگفتم كه تو را به خشم آورد . خدايا ، گزندها را بر من گرد آور . من مىدانم كه آنچه فرمودى ، آفريده دست قدرت و تدبير حكمت تست . هيچ چيزى تو را از آنچه مىخواهى باز نمىدارد و هيچ پوشيده‌اى ، از ديده تو پنهان نيست . آنچه را كه در دل‌ها نهان است تو مىدانى و درباره گزند و آسيبى كه به من رسيده چيزى مىدانستى كه من نمىدانستم . از خشم و چيرگى تو چيزهائى شنيده بودم ولى اكنون به چشم مىبينم .\r\nمن هر سخنى كه گفتم تنها براى اين بود كه پوزش مرا بپذيرى ، و تو خاموش ماندى تنها براى اين كه درباره من مهربانى كنى . اكنون به يقين من دست بر دهان گذاشته و زبان خود را بسته\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nو چهره خويش بر زمين نهاده و روى خود بر خاك ماليده‌ام و ديگر سخنى نمىگويم كه آن را ناروا شمارى . »\r\nآنگاه به دعا پرداخت .\r\nدر اين هنگام خداوند فرمود :\r\n« اى ايوب ! فرمان من درباره تو روا شد و مهربانى من بر خشم من پيشى گرفت . تو را بخشيدم و آمرزيدم و خانواده تو و دارائى تو را به تو برگرداندم . همانند آنها را نيز با آنها به تو دادم كه براى بازماندگان خويش نشانه و درس عبرتى شوى تا هنگامى كه آسيب و ماتمى مىبينند ، از بردباران باشند .\r\nاكنون  ارْكُضْ بِرِجْلِكَ هذا مُغْتَسَلٌ بارِدٌ وَ شَرابٌ .  [ ( 1 ) 
  ] پاى بر زمين بزن و درين چشمه آب سرد كه از زمين بيرون مىآيد ، شست و شو كن و از آن بياشام تا بيمارى تو بهبود پذيرد و از درد و رنج رهائى يا بى . به ياران خود نيز نزديك شو و از من بخواه تا از گناهشان درگذرم چون رفتارشان درباره تو مانند نافرمانى درباره من بود . »\r\nايوب پاى خويش را بر زمين كوفت و چشمه آبى از زير پايش جوشيد كه در آن شست و شو كرد و خداوند آن بلا را از او برداشت .\r\nآنگاه بيرون رفت و نشست و همسرش به نزدش رفت و سراغش را گرفت .\r\nايوب پرسيد :\r\n« آيا او را مىشناسى ؟ » پاسخ داد :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره ص - آيه 42\r\n","page_name":" 104 ","page_number":104},
  {"content":"\r\n\r\n« آرى . چگونه ممكن است او را نشناسم ! » ايوب لبخندى زد و زن از خنده شوهرش وى را شناخت و در آغوش گرفت و از او دور نشد تا همه دارائى و فرزندانى را كه داشتند ، باز يافتند .\r\nمن سرگذشت ايوب را تنها از اين رو پيش از يوسف و داستان او شرح دادم كه برخى از رويدادهاى زندگانى او مىرساند كه او پيامبرى بوده كه در روزگار يعقوب مىزيسته است .\r\nگفته شده است كه ايوب نود و سه سال زندگانى كرد و در هنگام مرگ ، كار خود را به پسر خويش - حومل ( يا حوصل ) - سپرد و او را جانشين خويش ساخت .\r\nهمچنين گفته‌اند كه :\r\nخداوند ، پس از ايوب ، پسرش بشر بن ايوب را به پيامبرى برانگيخت و او را ذى الكفل ناميد كه در شام مىزيست تا درگذشت .\r\nعمر او هفتاد و پنج سال بود و در هنگام مرگ ، كار خويش را به پسر خود - عيدان - واگذاشت .\r\nپس از او خداوند ، شعيب بن ضيعون ( يا صيفون ) بن عنقا بن ثابت بن مدين بن ابراهيم عليه السلام را به پيامبرى برانگيخت .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n\r\nسخن درباره داستان يوسف ، عليه السلام\r\nگفته‌اند كه اسحاق درگذشت در حالى كه عمر او به يكصد و شصت سال رسيده بود .\r\nقبر او پهلوى آرامگاه پدرش ، حضرت ابراهيم خليل عليه السلام ، واقع شد و دو فرزندش يعقوب و عيص ، او را در كشتزار حبرون ( يا جيرون ، يا حيرون ، يا عيرون ) به خاك سپردند .\r\nيوسف ، پسر يعقوب ، زيبائى خود را نيمى از پدر و نيمى از مادر بهره برده بود .\r\nيعقوب ، يوسف را پيش خواهر خود - كه دختر اسحاق و عمه يوسف محسوب مىشد - فرستاده بود تا از وى نگهدارى كند .\r\nيوسف را ، هم عمه‌اش بسيار دوست داشت هم پدرش ، يعقوب .\r\nاز اين رو يعقوب به خواهر خود گفت :\r\n« خواهر جان ، يوسف را پيش من بفرست . به خدا من حتى يك ساعت هم نمىتوانم دورى او را تحمل كنم . »\r\nخواهر او در پاسخ گفت :\r\n« به خدا من هم نمىتوانم ساعتى از او كناره گيرم . »\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nولى وقتى يعقوب در گرفتن يوسف از او اصرار ورزيد ، گفت :\r\n« پس چند روز بگذار پيش من بماند شايد از محبت زيادى كه به او دارم كاسته شود . »\r\nيعقوب نيز پيشنهاد خواهر خويش را پذيرفت .\r\nآن زن ، بعد براى نگهداشتن يوسف به نيرنگى دست زد و آن هم استفاده از كمربند اسحاق بود .\r\nكمربند اسحاق به اين خانم رسيده بود زيرا او بزرگترين فرزند اسحاق به شمار مىرفت .\r\nاو كمربند را به كمر يوسف بست . بعد گفت :\r\n« كمربندى كه يادگار پدرم بود گم شده . ببينيد چه كسى آن را برداشته است . »\r\nسپس در اين باره اصرار ورزيد و گفت :\r\n« همه اهل خانه را بگرديد . »\r\nگشتند و كمربند را به كمر يوسف يافتند .\r\nدر آن زمان اين آئين ايشان بود كه اگر دزد زده‌اى دزد مال خود را پيدا مىكرد ، او را مىگرفت و بردهء خويش مىساخت و هيچ كس هم نمىتوانست او را از اين كار باز دارد .\r\nاز اين رو عمه يوسف به بهانه دزدى كمربند ، يوسف را پيش خود نگاه داشت تا هنگامى كه مرگش فرا رسيد .\r\nپيش از درگذشت او ، يعقوب توانست فرزند خويش را كه بسيار دوستش مىداشت به نزد خود باز آورد .\r\nبدين مناسبت بود ، كه برادران يوسف گفتند :\r\n إِنْ يَسْرِقْ فَقَدْ سَرَقَ أَخٌ لَهُ مِنْ قَبْلُ  [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 77\r\n","page_name":" 107 ","page_number":107},
  {"content":"\r\n\r\n( اگر اين - يعنى بنيامين - دزدى كند ، برادرش - يعنى يوسف - نيز پيش از اين دزدى كرده است . )\r\nدرباره دزدى او جز اين هم گفته شده ، كه ذكرش پيش از اين گذشت . ( آن هم هنگامى بود كه زن پدر يوسف به او گفت :\r\n« يكى از بت‌هاى پدر مرا بدزد . » و او هم دزديد . ) [ ( 1 ) 
  ]\r\nبرادران يوسف كه مىديدند پدرشان چقدر يوسف را دوست دارد و هميشه به دو توجه مىكند ، اين موضوع به خاطرشان گران مىآمد و آتش رشك نسبت به يوسف در نهادشان شعله مىكشيد .\r\nدر اين اوقات شبى يوسف در خواب ديد كه يازده ستاره و خورشيد و ماه بر او سجده مىبرند .\r\nاو كه درين هنگام پسر دوازده ساله‌اى بود ، بامداد خواب دوشين را براى پدر باز گفت .\r\nيعقوب به دو سفارش كرد كه :\r\n يا بُنَيَّ لا تَقْصُصْ رُؤْياكَ عَلى إِخْوَتِكَ فَيَكِيدُوا لَكَ كَيْداً إِنَّ الشَّيْطانَ لِلْإِنْسانِ عَدُوٌّ مُبِينٌ .  [ ( 2 ) 
  ]\r\n( اى فرزند ، زنهار خواب خود را براى برادرانت باز مگو كه درباره تو نيرنگى شيطانى به كار خواهند برد . شيطان براى آدميزاد دشمن آشكارى است . )\r\nبعد ، خواب او را برايش تعبير كرد . و به او گفت :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - راجع به اين موضوع به « سخن درباره اسحاق بن ابراهيم و فرزندان او » رجوع فرمائيد .\r\n[ ( 2 ) 
  ] - سوره يوسف ، آيه 5\r\n","page_name":" 108 ","page_number":108},
  {"content":"\r\n\r\n كَذلِكَ يَجْتَبِيكَ رَبُّكَ وَ يُعَلِّمُكَ مِنْ تَأْوِيلِ الْأَحادِيثِ  [ ( 1 ) 
  ] ( بدين گونه خدا تو را برگزيند و تعبير خواب‌ها و تأويل احاديث بياموزد ) .\r\nهمسر يعقوب آنچه را كه يوسف به پدر خود گفته بود ، شنيد .\r\nاز اين رو ، يعقوب به همسر خويش گفت :\r\n« آنچه را كه يوسف به من گفت ، پنهان كن و فرزندانت را از آن آگاه مساز . »\r\nزن گفت : « بسيار خوب . »\r\nولى همين كه فرزندان يعقوب از چراگاه فراز آمدند ، از خوابى كه يوسف ديده بود ، آگاهشان ساخت .\r\nاين آگاهى ، رشك و كينه آنان را نسبت به يوسف افزون ساخت و به مادر خويش گفتند :\r\n« در خوابى كه يوسف ديده خورشيد هيچ معنائى ندارد جز پيامبران و ماه هم معنائى ندارد جز تو ، آن يازده ستاره هم هيچ معنائى ندارند جز ما . بنابر اين ، يوسف كه مادرش راحيل است مىخواهد بر ما فرمانروائى كند و بگويد : من سرور شما هستم . »\r\nبعد در ميان خويش به كنكاش پرداختند و بر آن شدند كه بين يوسف و پدرش يعقوب جدائى اندازند . و گفتند :\r\n  لَيُوسُفُ وَ أَخُوهُ أَحَبُّ إِلى أَبِينا مِنَّا وَ نَحْنُ عُصْبَةٌ ، إِنَّ أَبانا لَفِي ضَلالٍ مُبِينٍ . اقْتُلُوا يُوسُفَ أَوِ اطْرَحُوهُ أَرْضاً يَخْلُ لَكُمْ وَجْهُ أَبِيكُمْ  \r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 6 .\r\n","page_name":" 109 ","page_number":109},
  {"content":"\r\n\r\n  وَ تَكُونُوا مِنْ بَعْدِهِ قَوْماً صالِحِينَ .   [ ( 1 ) 
  ]\r\n( يوسف و برادرش - بنيامين - از ما در پيش پدرمان گرامىتر و محبوب‌تر هستند ، با اينكه ما چند برادريم - و از آنها بيش‌تر هستيم - پدر ما ، در دوست داشتن يوسف ، از حد گذشته و به گمراهى آشكار افتاده است . يوسف را بكشيد يا در زمين دور افتاده‌اى بيفكنيد تا پدر يكباره به شما توجه كند . آنگاه ، پس از انجام اين كار ، توبه كنيد و از مردان شايسته و درستكار شويد .\r\nيكى از آنان كه يهودا نام داشت و از برادران ديگر خود برتر و خردمندتر بود ، گفت :\r\n« يوسف را نكشيد ، چون اين خونريزى گناهى بسيار بزرگ است . بلكه او را در ته چاهى بيفكنيد تا كاروانى به دو برخورد و او را برگيرد و با خود ببرد . »\r\nيهودا ، به دنبال اين سخن ، از برادران خود پيمان گرفت كه يوسف را نكشند .\r\nبرادران ، سپس ، هماهنگ شدند كه با هم پيش يعقوب بروند و از او درخواست كنند تا يوسف را همراهشان به صحرا بفرستد .\r\nاز اين رو به نزد يعقوب رفتند و پيش او ايستادند چون هميشه هنگامى كه از يعقوب چيزى مىخواستند بدين گونه رفتار مىكردند .\r\nيعقوب كه چنين ديد ، از ايشان پرسيد : « چه مىخواهيد ؟ » در پاسخ گفتند :\r\n  يا أَبانا ، ما لَكَ لا تَأْمَنَّا عَلى يُوسُفَ وَ إِنَّا لَهُ لَناصِحُونَ . أَرْسِلْهُ  \r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه‌هاى 8 و 9\r\n","page_name":" 110 ","page_number":110},
  {"content":"\r\n\r\n مَعَنا غَداً يَرْتَعْ وَ يَلْعَبْ وَ إِنَّا لَهُ لَحافِظُونَ .  [ ( 1 ) 
  ]\r\n( اى پدر ، چرا تو درباره يوسف به ما اطمينان نمىكنى - و خاطرت از اين بابت آسوده نيست ، در صورتى كه ما همه خيرخواه او هستيم و به او گزندى نمىرسانيم . فردا او را با ما به صحرا فرست كه در چراگاه‌ها بگردد و بازى كند . بىگمان ما نگهبانان او هستيم و او را از هر آسيبى حفظ خواهيم كرد . )\r\nيعقوب به آنان گفت :\r\n إِنِّي لَيَحْزُنُنِي أَنْ تَذْهَبُوا بِهِ وَ أَخافُ أَنْ يَأْكُلَهُ الذِّئْبُ وَ أَنْتُمْ عَنْهُ غافِلُونَ  [ ( 2 ) 
  ] ( من اندوهگين مىشوم از اين كه شما او را با خود ببريد و مىترسم از او غفلت كنيد و گرگ او را بخورد . )\r\nيعقوب اين سخن را از آن رو به پسران خويش گفت كه در خواب ديده بود مثل اين كه يوسف بر سر كوهى است و ده گرگ بر او تاخته‌اند تا او را بكشند . تنها يكى از گرگ‌ها به يارى او مىشتابد و از او پشتيبانى مىكند ولى در اين هنگام گوئى زمين شكاف برمىدارد و يوسف در آن شكاف فرو مىرود و بيرون نمىآيد مگر سه روز بعد .\r\nروى اين اصل بود كه يعقوب مىترسيد گرگ در صحرا يوسف را به درد .\r\nپسران يعقوب به او گفتند :\r\n لَئِنْ أَكَلَهُ الذِّئْبُ وَ نَحْنُ عُصْبَةٌ إِنَّا إِذاً لَخاسِرُونَ .  [ ( 3 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه‌هاى 11 و 12\r\n[ ( 2 ) 
  ] - سوره يوسف - آيه 13\r\n[ ( 3 ) 
  ] - سوره يوسف - آيه 14\r\n","page_name":" 111 ","page_number":111},
  {"content":"\r\n\r\n( با اين كه ما چند مرد هستيم اگر بگذاريم كه يك گرگ او را بخورد ، پس بسيار زبون و زيانكار خواهيم بود . )\r\nيعقوب كه اين سخن شنيد به ايشان اطمينان كرد .\r\nيوسف نيز به پدر گفت :\r\n« پدر جان ! مرا همراه آنان بفرست . »\r\nيعقوب از او پرسيد :\r\n« آيا دوست دارى كه همراهشان به روى ؟ » پاسخ داد :\r\n« آرى . »\r\nيعقوب نيز به او اجازه داد .\r\nيوسف جامه خويش را پوشيد و با آنان بيرون رفت .\r\nبرادران يوسف نخست او را نوازش مىكردند ولى همين كه به بيابان رسيدند دشمنى خود را به دو آشكار ساختند و به زدن او پرداختند .\r\nوقتى يكى از برادرانش او را كتك مىزد ، او به برادر ديگر پناه مىبرد ، ولى از او هم كتك مىخورد تا جائى كه ديد هيچيك از ايشان به دو مهربان نيست .\r\nبه اندازه‌اى يوسف را زدند كه نزديك بود او را بكشند .\r\nيوسف فرياد مىزد و پدر خود را نام مىبرد و مىگفت :\r\n« اى پدر ، اى يعقوب ، كاش مىدانستى كه برادران ناتنى من ، با پسر تو چه مىكنند ! » وقتى نزديك بود او را بكشند ، يهودا به ايشان گفت :\r\n« آيا شما به من قول نداده بوديد كه او را نكشيد ؟ » برادران كه اين سخن شنيدند ، او را به سر چاهى بردند و پيرهنش را درآوردند و دستهايش را بستند و او را در آن چاه\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nافكندند .\r\nيوسف گفت :\r\n« اى برادران ، پس پيرهن مرا باز دهيد و به من بپوشانيد تا در چاه مرا از سرما نگه دارد . »\r\nبرادران به طعنه پاسخ دادند .\r\n« همان خورشيد و ماه و يازده ستاره‌اى را كه در خواب ديده‌اى ، صدا كن تا يار و نگهدارت باشند . »\r\nگفت :\r\n« من چيزى نديده‌ام . »\r\nيوسف را به سوى چاهى بردند و او را در آن افكندند و مىخواستند كه او بيفتد و بميرد .\r\nدر آن چاه ، آب بود و يوسف كه افتاد ، به صخره‌اى برخورد و بر روى آن ماند .\r\nبرادران او را صدا زدند و يوسف به گمان اين كه به حالش رحمت آورده و بر سر مهر آمده‌اند ، به آنان پاسخ داد .\r\nهمين كه دانستند او هنوز زنده است بر آن شدند كه با سنگ او را از پاى درآورند ولى يهودا ايشان را ازين كار باز داشت .\r\nدرين هنگام خداوند به يوسف وحى فرستاد و فرمود :\r\n لَتُنَبِّئَنَّهُمْ بِأَمْرِهِمْ هذا وَ هُمْ لا يَشْعُرُونَ  [ ( 1 ) 
  ] ( بىگمان تو روزى آنان را ازين كار بدشان آگاه مىسازى كه نمىفهمند . )\r\nگفته شده : منظور اين است كه در آن روز نمىفهمند او يوسف است .\r\nآن چاه نيز در سرزمين بيت المقدس معروف است .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 15\r\n","page_name":" 113 ","page_number":113},
  {"content":"\r\n\r\nآنگاه شب هنگام ، گريان به پيش پدر خود بازگشتند و گفتند :\r\n يا أَبانا إِنَّا ذَهَبْنا نَسْتَبِقُ وَ تَرَكْنا يُوسُفَ عِنْدَ مَتاعِنا فَأَكَلَهُ الذِّئْبُ  [ ( 1 ) 
  ] ( اى پدر ، ما براى مسابقه به صحرا رفتيم و يوسف را بر سر كالاهاى خود گذاشته بوديم كه گرگ او را خورد . )\r\nپدرشان در پاسخ گفت :\r\n بَلْ سَوَّلَتْ لَكُمْ أَنْفُسُكُمْ أَمْراً ، فَصَبْرٌ جَمِيلٌ .  [ ( 2 ) 
  ]\r\n( چنين نيست ، بلكه شيطان شما را به انجام كارى واداشته است . بنابر اين براى من شكيبائى نيك‌ترين چاره است . )\r\nيعقوب سپس به پسران خود گفت : « پيراهن يوسف را به من نشان بدهيد . »\r\nآنان پيرهن را نشانش دادند .\r\nيعقوب كه پيرهن را درست نگريست ، گفت :\r\n« به خدا من گرگى از اين آرام‌تر نديده‌ام كه پسر مرا بخورد ولى پيرهنش را پاره نكند ! » بعد ، فرياد زد و از هوش رفت و ساعتى بيهوش ماند .\r\nهمين كه به هوش آمد ، سخت به گريه افتاد و مدتى دراز گريست . آنگاه پيراهن يوسف را برگرفت و آن را مىبوسيد و مىبوئيد .\r\nيوسف سه روز در آن چاه ماند . خداوند نيز فرشته‌اى را فرستاد كه بند از دست و بازوى او گشود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 17\r\n[ ( 2 ) 
  ] - سوره يوسف - آيه 18\r\n","page_name":" 114 ","page_number":114},
  {"content":"\r\n\r\nبعد ،  جاءَتْ سَيَّارَةٌ فَأَرْسَلُوا وارِدَهُمْ  [ ( 1 ) 
  ] ( كاروانى از آن جا گذشت و آبرسان قافله را به دنبال آن فرستادند . )\r\nاو بر سر چاه رفت و دلو خود را در چاه انداخت . يوسف به دلو درآويخت و آن مرد ، بدين گونه ، يوسف را با دلو از چاه بيرون آورد .\r\nهمين كه چشمش به يوسف افتاد ، گفت :\r\n يا بُشْرى هذا غُلامٌ وَ أَسَرُّوهُ بِضاعَةً  [ ( 2 ) 
  ] ( به به از اين مژده كه چنين پسرى به دست ما افتاده است . و او را پنهان داشتند تا سرمايه سودجوئى قرار دهند . ) يعنى آن آبرسان و يارانش ترسيدند از اين كه اگر بگويند ما اين پسر را خريده‌ايم ، همسفران آنها بگويند : « پس ما را هم در سودى كه از فروش آن بدست مىآيد شريك كنيد . » اين بود كه گفتند : « مردمى كه بر سر آب بودند ، اين پسر را به ما دادند تا از آن ما باشد . »\r\nاز سوى ديگر يهودا براى يوسف خوراك آورد ولى او را در آن چاه نيافت . به هر سو نگريست تا او را در منزلى كه كاروان فرود آمده بود ، نزد كسى ديد كه « مالك » نام داشت .\r\nلذا پيش برادران خود رفت و آنان را ازين رويداد آگاه ساخت .\r\nآنان پيش مالك رفتند و گفتند : « اين پسر ، برده‌اى است كه از پيش ما گريخته است . »\r\nيوسف كه اين سخن شنيد چون از برادران خود بيمناك بود ، حقيقت را نگفت و حال خود را شرح نداد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 19\r\n[ ( 2 ) 
  ] - سوره يوسف - آيه 19\r\n","page_name":" 115 ","page_number":115},
  {"content":"\r\n\r\nاز اين رو كاروانيان به بهائى اندك - كه برخى گفته‌اند بيست و برخى گفته‌اند چهل درهم - يوسف را از برادرانش خريدند و به مصر بردند .\r\nهمين كه به مصر رسيدند ، او را جامه پوشاندند و به فروش درآوردند .\r\nقطفير - يا به گفته برخى : اطفير - او را خريد .\r\n( در توراة باب 39 از سفر پيدايش آيه 1 ، اين نام ، فوطيفار آمده است . )\r\nقطفير ، عزيز مصر بود و انبارها و گنجينه‌هاى آن سرزمين را در اختيار داشت .\r\nپادشاه مصر نيز در آن هنگام ريان بن وليد ، مردى از عمالقه ، بود .\r\nگفته‌اند كه اين پادشاه نمرد تا وقتى كه به حضرت يوسف عليه السلام ايمان آورد و هنگامى از جهان رفت كه يوسف هنوز زنده بود .\r\nپس از او قابوس بن مصعب به فرمانروائى رسيد و يوسف او را به پرستش خداى يگانه فرا خواند ولى او ايمان نياورد .\r\nعزيز مصر كه يوسف را خريد ، او را به خانه خود برد و به همسر خويش كه راعيل [ ( 1 ) 
  ] نام داشت گفت :\r\n أَكْرِمِي مَثْواهُ عَسى أَنْ يَنْفَعَنا  [ ( 2 ) 
  ] ( مقام او را گرامى دار ، زيرا چه بسا كه ما را سود بسيار بخشد . ) ما را يارى دهد\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اين همان زنى است كه در همه جا زليخا ناميده شده است .\r\nمترجم\r\n[ ( 2 ) 
  ] - سوره يوسف - آيه 21\r\n","page_name":" 116 ","page_number":116},
  {"content":"\r\n\r\nو همين كه به سن بلوغ رسيد و با برخى از كارهاى ما آشنا شد ، به درد ما برسد ،  أَوْ نَتَّخِذَهُ وَلَداً  [ ( 1 ) 
  ] ( يا ما او را به فرزندى بپذيريم . )\r\nعزيز مصر نمىتوانست با زنان نزديكى كند ، در مقابل ، همسر او زيباترين زن در مصر و سراسر جهان بود .\r\nسى و سه سال كه از عمر يوسف گذشت ، خداوند - پيش از آن كه او را به پيامبرى برانگيزد - به دو دانش و فرزانگى بخشيد .\r\nراعيل ، همسر عزيز مصر ، كه فريفتهء زيبائى يوسف شده بود ، خود را به يوسف رساند و همهء درها را به روى خود و او بست و او را در آغوش خويش خواند .\r\nيوسف گفت :\r\n مَعاذَ اللَّهِ إِنَّهُ رَبِّي أَحْسَنَ مَثْوايَ إِنَّهُ لا يُفْلِحُ الظَّالِمُونَ  [ ( 2 ) 
  ] ( به خدا پناه مىبرم . پروردگار من - يعنى شوهر تو كه سرور من است - مرا مقامى نيكو بخشيده . خدا هرگز ستمكاران را رستگار نخواهد ساخت . ) يعنى : خيانت به او ، ستم است .\r\nهمسر عزيز مصر كه اين شنيد ، به گفت و گو از زيبائىهاى يوسف پرداخت و كوشيد تا او را دلگرمى دهد و در آغوش خويش كشد .\r\nاز اين رو به يوسف گفت : « اى يوسف ! چقدر موهاى تو زيباست ! » يوسف جواب داد : « اين نخستين چيزى است كه از پيكر من فرو خواهد ريخت . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 21\r\n[ ( 2 ) 
  ] - سوره يوسف - آيه 23\r\n","page_name":" 117 ","page_number":117},
  {"content":"\r\n\r\nگفت : « اى يوسف ! چقدر چشمان تو فريبنده است ! » جواب داد : « اين دو چشم نيز نخستين چيزهائى هستند كه چون دو چشمه از پيكرم روان خواهند شد . »\r\nگفت : « چقدر روى تو نيكوست ! » جواب داد : « اين چهره براى آن است كه به خاك ماليده شود . »\r\nزن ، از اين گونه سخنان همچنان گفت تا سرانجام آهنگ يوسف كرد و يوسف نيز آهنگ او كرد و رفت تا شلوار خويش را بگشايد كه ناگهان چهرهء پدر خود ، يعقوب ، را در برابر خويش آشكار ديد كه انگشت خود مىگزيد و به دو مىگفت :\r\n« اى يوسف ، با او هماغوشى مكن ، زيرا تا هنگامى كه با اين زن همخوابه نشده‌اى ، همانند پرنده‌اى هستى كه در آسمان پرواز مىكند و سرنگون نمىشود . ولى اگر با او جفت شدى ، پرنده‌اى را مانى كه در آسمان بميرد و به زمين افتد . »\r\nو نيز گفته شده است :\r\nيوسف در ميان دو پاى آن زن نشست و ناگهان چشمش به ديوار افتاد كه چنين نوشته بود :\r\n وَ لا تَقْرَبُوا الزِّنى إِنَّهُ كانَ فاحِشَةً وَ ساءَ سَبِيلًا .  [ ( 1 ) 
  ]\r\n( هرگز به زنا نزديك نشويد كه كارى بسيار زشت و راهى بد است . )\r\nهمين كه سخن پروردگار خويش را ديد ، برخاست و گريزان به سوى در شتافت .\r\nهمسر عزيز مصر ، او را ، پيش از آن كه بيرون برود ،\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره اسراء - آيه 32\r\n","page_name":" 118 ","page_number":118},
  {"content":"\r\n\r\nگرفت و پيرهنش را از پشت كشيد چنان كه پشت پيرهن پاره شد .\r\n وَ أَلْفَيا سَيِّدَها لَدَى الْبابِ . قالَتْ ما جَزاءُ مَنْ أَرادَ بِأَهْلِكَ سُوءاً إِلَّا أَنْ يُسْجَنَ  [ ( 1 ) 
  ] .\r\n( در اين حال شوهر آن زن را بر در خانه يافتند . زن گفت : سزاى كسى كه درباره خانواده تو انديشه بدى داشته باشد ، جز زندان چيست ؟ ) يوسف گفت :\r\nچنين نيست بلكه  هِيَ راوَدَتْنِي عَنْ نَفْسِي  [ ( 2 ) 
  ] او خود با من پيوست و من از دست او گريختم و او مرا گرفت و پيرهنم پاره شد .\r\nپسر عموى آن زن كه همراه عزيز مصر به خانه آمده بود ، درين باره به داورى پرداخت و گفت :\r\n« اين موضوع را مىتوان از روى پيرهن يوسف روشن كرد . اگر پيرهن او از جلو پاره شده باشد ، همسر تو راست مىگويد و اگر از پشت پاره شده باشد ، همسر تو دروغ گفته است .\r\nعزيز مصر پيرهن يوسف را گرفت و نگريست و چون ديد از پشت پاره شده ، گفت :\r\n إِنَّهُ مِنْ كَيْدِكُنَّ إِنَّ كَيْدَكُنَّ عَظِيمٌ .  [ ( 3 ) 
  ]\r\n( اين از نيرنگ شما زنان است و نيرنگ و فريب شما بسيار بزرگ است ) .\r\nو نيز گفته شده است :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 25\r\n[ ( 2 ) 
  ] - سوره يوسف - آيه 26\r\n[ ( 3 ) 
  ] - سوره يوسف - آيه 28\r\n","page_name":" 119 ","page_number":119},
  {"content":"\r\n\r\n« كسى كه به بىگناهى يوسف گواهى داد ، بچه‌اى در گاهواره بود . »\r\nابن عباس گفته است :\r\nچهار كودك خردسال كه هنوز در گهواره بودند ، به زبان آمدند و سخن گفتند :\r\nاين چهار تن عبارت بودند از : پسر آرايشگر زن فرعون ، گواه يوسف ، گواه جريح [ ( 1 ) 
  ] و عيسى بن مريم .\r\nبعد ، شوهر او به يوسف گفت :  أَعْرِضْ عَنْ هذا  [ ( 2 ) 
  ] ( ازين موضوع درگذر ) يعنى : آنچه را كه از زن من ديده‌اى به ياد مياور و به هيچ كس مگوى .\r\nسپس به همسر خويش گفت :\r\n اسْتَغْفِرِي لِذَنْبِكِ إِنَّكِ كُنْتِ مِنَ الْخاطِئِينَ .  [ ( 3 ) 
  ]\r\n( از گناه خود آمرزش بخواه و توبه كن زيرا تو بىگمان از لغزش كاران هستى . )\r\nداستان يوسف و همسر عزيز مصر ( يعنى راعيل ، يا زليخا ) فاش شد و زنان درين باره به گفت و گو پرداختند و همسر عزيز را سرزنش كردند .\r\nهمين كه سرزنش ايشان به گوش زليخا رسيد ، در پى آن\r\n\r\n\r\n\r\n\r\n","description":"","footnote":"\r\n[ ( 1 ) 
  ] - جريح راهبى است كه پيش از خاتم انبيا و پس از رفع مسيحا در ميان بنى اسرائيل به زنا متهم شد و تكلم كردن طفل زن زانيه باعث معترف شدن بنى اسرائيل بر عصمت او شد - از حبيب السير ( لغتنامه دهخدا )\r\n[ ( 2 ) 
  ] - سوره يوسف - آيه 29\r\n[ ( 3 ) 
  ] - سوره يوسف - آيه 29\r\n","page_name":" 120 ","page_number":120},
  {"content":"\r\n\r\nخانم‌ها فرستاد و بالش‌هائى براى آنان آماده ساخت تا بر آنها تكيه دهند .\r\nوقتى همه حاضر شدند ترنج‌هائى پيششان آورد و به هر يك از ايشان كاردى داد تا ترنج را ببرند .\r\nيوسف در اطاقى كه ازين خانم‌ها پذيرائى مىشد حضور نداشت و در اطاق ديگرى بود . همين كه خانم‌ها كارد برداشتند تا ترنج پاره كنند ، زن عزيز مصر يوسف را فرا خواند و گفت :\r\n اخْرُجْ عَلَيْهِنَّ ، فَلَمَّا رَأَيْنَهُ أَكْبَرْنَهُ وَ قَطَّعْنَ أَيْدِيَهُنَّ وَ قُلْنَ : حاشَ لِلَّهِ ما هذا بَشَراً إِنْ هذا إِلَّا مَلَكٌ كَرِيمٌ  [ ( 1 ) 
  ] ( اى يوسف ، در ميان اين خانم‌ها بيا . يوسف نيز وارد آن اطاق شد . زنان همين كه چهرهء زيباى يوسف را ديدند به ستايش او پرداختند و از حيرت به جاى ترنج دست خود را بريدند و گفتند :\r\nتبارك الله ، اين پسر ، آدميزاد نيست بلكه فرشته‌اى بزرگوار است . )\r\nوقتى به ديدن يوسف ، دست خود را بريدند و هوش از سرشان پريد و دانستند كه در بدگوئى از زن عزيز دچار لغزش شده‌اند ، در پيش او به لغزش خود اعتراف كردند .\r\nزليخا كه اعتراف ايشان را شنيد ، گفت :\r\n فَذلِكُنَّ الَّذِي لُمْتُنَّنِي فِيهِ وَ لَقَدْ راوَدْتُهُ عَنْ نَفْسِهِ فَاسْتَعْصَمَ وَ لَئِنْ لَمْ يَفْعَلْ ما آمُرُهُ لَيُسْجَنَنَّ وَ لَيَكُوناً مِنَ الصَّاغِرِينَ  [ ( 2 ) 
  ] ( اين است پسرى كه مرا در عشق او سرزنش مىكرديد .\r\nمن خواستم با او بپيوندم ولى او از اين كار سر باز زد و پاكى نشان داد . و اگر باز هم دستور مرا به كار نبندد - و كام مرا ندهد -\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 31\r\n[ ( 2 ) 
  ] - سوره يوسف - آيه 32\r\n","page_name":" 121 ","page_number":121},
  {"content":"\r\n\r\nبىگمان به زندان خواهد رفت و خوار و سرافكنده خواهد شد . )\r\nولى يوسف ، زندانى شدن را به گناه كردن و سرپيچى از فرمان خدا ترجيح داد و گفت :\r\n رَبِّ السِّجْنُ أَحَبُّ إِلَيَّ مِمَّا يَدْعُونَنِي إِلَيْهِ وَ إِلَّا تَصْرِفْ عَنِّي كَيْدَهُنَّ أَصْبُ إِلَيْهِنَّ  [ ( 1 ) 
  ] ( پروردگارا ، زندان براى من خوشتر از كارى است كه اينان مرا به انجام آن مىخوانند . اگر تو نيرنگشان را از من دور نگردانى ، به آنان خواهم گرويد و خواهم لغزيد . )\r\n فَاسْتَجابَ لَهُ رَبُّهُ فَصَرَفَ عَنْهُ كَيْدَهُنَّ  [ ( 2 ) 
  ] ( خدا دعاى يوسف را مستجاب كرد و نيرنگ و فريب زنان را از او بگرداند . )\r\nبعد عزيز مصر كه پارگى پيراهن يوسف و خراش چهره و گواهى طفل و دست بريدن زنان ، همه را در نظر گرفت به اين نتيجه رسيد كه يوسف بىگناه است و بايد او را آزاد بگذارد .\r\nولى گفته شده است :\r\nزن عزيز مصر نزد شوهر خود شكايت كرد و گفت :\r\n« اين غلام ، مرا پيش مردم رسوا كرده و به آنها خبر داده كه من مىخواسته‌ام ازو كام بگيرم . »\r\nعزيز مصر نيز بر آن شد كه مدت كوتاهى يوسف را به زندان اندازد تا سر و صدا بخوابد . ولى يوسف هفت سال در زندان ماند .\r\nبا يوسف دو جوان ديگر نيز زندانى شدند كه از ياران\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 33\r\n[ ( 2 ) 
  ] - سوره يوسف - آيه 34\r\n","page_name":" 122 ","page_number":122},
  {"content":"\r\n\r\nفرعون بودند :\r\nيكى از آن دو تن ، خوانسالار و ديگرى شرابدار فرعون بود و مىگفتند قصد داشته‌اند كه فرعون را مسموم سازند .\r\nيوسف ، هنگامى كه در زندان افتاد به آن دو تن گفت :\r\n« من از تعبير خواب سر رشته دارم . »\r\nبه شنيدن اين سخن ، يكى از آن دو جوان به ديگرى گفت :\r\n« بيا تا او را امتحان كنيم . »\r\nروى اين قرار ، آن كه خوانسالار بود و نان فرعون را فراهم مىآورد ، گفت :\r\n إِنِّي أَرانِي أَحْمِلُ فَوْقَ رَأْسِي خُبْزاً تَأْكُلُ الطَّيْرُ مِنْهُ  [ ( 1 ) 
  ] ( من در خواب ديدم كه روى سر خويش نان حمل مىكنم و پرندگان از آن مىخورند . )\r\nديگرى گفت :\r\n إِنِّي أَرانِي أَعْصِرُ خَمْراً  [ ( 2 ) 
  ] ( من در خواب ديدم كه انگور مىفشارم و شراب مىگيرم . )\r\nيوسف در پاسخ آن دو جوان گفت :\r\n لا يَأْتِيكُما طَعامٌ تُرْزَقانِهِ إِلَّا نَبَّأْتُكُما بِتَأْوِيلِهِ قَبْلَ أَنْ يَأْتِيَكُما  [ ( 3 ) 
  ] ( من پيش از آن كه براى شما خوراك بياورند ، شما را از تعبير خوابى كه ديده‌ايد آگاه مىسازم ) .\r\nيوسف نمىخواست درباره خوابى كه آن دو جوان ديده و تعبيرش را ازو خواسته بودند سخنى بگويد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 36\r\n[ ( 2 ) 
  ] - سوره يوسف - آيه 36\r\n[ ( 3 ) 
  ] - سوره يوسف - آيه 37\r\n","page_name":" 123 ","page_number":123},
  {"content":"\r\n\r\nاز اين رو ، به موضوع ديگرى پرداخت و گفت :\r\n يا صاحِبَيِ السِّجْنِ أَ أَرْبابٌ مُتَفَرِّقُونَ خَيْرٌ أَمِ اللَّهُ الْواحِدُ الْقَهَّارُ ؟  [ ( 1 ) 
  ] ( اى دو همزندان من ، آيا خدايان بىشمار و پراكنده بهترند يا خداى يكتاى توانا ؟ ) نام خوانسالار فرعون ، مخلت ( يا مجلت يا محبت ) و نام ديگرى نبو ( يا لنسبو يا نسبو ) بود .\r\nاين دو جوان ديگر با يوسف سخنى نگفتند تا هنگامى كه به تعبير خوابشان پرداخت و به جوانى كه خواب ديده بود انگور مىفشارد و شراب مىگيرد ، گفت :\r\n أَمَّا أَحَدُكُما فَيَسْقِي رَبَّهُ خَمْراً  [ ( 2 ) 
  ] ( اما يكى از شما دو تن ، ساقى پادشاه خواهد شد . ) يعنى :\r\nپادشاه مقام او را بالا خواهد برد .\r\n وَ أَمَّا الْآخَرُ فَيُصْلَبُ فَتَأْكُلُ الطَّيْرُ مِنْ رَأْسِهِ .  [ ( 3 ) 
  ]\r\n( اما ديگرى به دار آويخته خواهد شد و بر فراز دار آنقدر خواهد ماند كه پرندگان از مغز سر او بخورند . )\r\nآن دو جوان كه سخن او را شنيدند گفتند : « ما از اين تعبير چيزى نفهميديم ! » يوسف گفت :\r\n قُضِيَ الْأَمْرُ الَّذِي فِيهِ تَسْتَفْتِيانِ  [ ( 4 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 39\r\n[ ( 2 ) 
  ] - سوره يوسف - آيه 41\r\n[ ( 3 ) 
  ] - سوره يوسف - آيه 41\r\n[ ( 4 ) 
  ] - سوره يوسف - آيه 41\r\n","page_name":" 124 ","page_number":124},
  {"content":"\r\n\r\n( خواست خداوند درباره كارى كه راجع به آن از من پرسيديد بىگمان اجرا مىشود ) يوسف چون فكر مىكرد كه نبو به زودى از زندان رهائى مىيابد و به مقام بلندى مىرسد ، به او گفت :\r\n اذْكُرْنِي عِنْدَ رَبِّكَ  [ ( 1 ) 
  ] ( از من در نزد پادشاه خود ياد كن ) و به او خبر ده كه من مظلوم و بىگناه به زندان افتاده‌ام :\r\n فَأَنْساهُ الشَّيْطانُ ذِكْرَ رَبِّهِ  [ ( 2 ) 
  ] ( در آن هنگام ، شيطان ياد پروردگار را از خاطر يوسف برد . ) بدين جهة او بجاى اين كه از خدا يارى بخواهد از بنده خدا يارى خواست .\r\nدر نتيجه غفلتى كه از سوى شيطان به يوسف دست داده بود ، خداوند به دو وحى فرستاد كه :\r\n« اى يوسف ، تو به كس ديگرى جز من پناه مىبرى ! بنابر اين من هم دوره زندان ترا طولانى خواهم ساخت . »\r\nاز اين رو يوسف مدت هفت سال در زندان ماند .\r\nبعد ، پادشاه مصر - كه ريان بن وليد بن هروان بن اراشة بن فاران بن عمرو بن عملاق بن لاوذ بن سام بن نوح بود ، خواب هراس آورى ديد كه هفت گاو لاغر هفت گاو فربه را مىخورند ، همچنين هفت خوشه سرسبز را هفت خوشه زرد و خشك دنبال مىكنند .\r\nبامداد كه از خواب برخاست جادوگران و كاهنان و دانايان و پيشگويان را گرد آورد و خواب خود را براى ايشان باز گفت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 42\r\n[ ( 2 ) 
  ] - سوره يوسف - آيه 42\r\n","page_name":" 125 ","page_number":125},
  {"content":"\r\n\r\nآنان گفتند :\r\n  أَضْغاثُ أَحْلامٍ وَ ما نَحْنُ بِتَأْوِيلِ الْأَحْلامِ بِعالِمِينَ . وَ قالَ الَّذِي نَجا مِنْهُما وَ ادَّكَرَ بَعْدَ أُمَّةٍ أَنَا أُنَبِّئُكُمْ بِتَأْوِيلِهِ فَأَرْسِلُونِ   [ ( 1 ) 
  ] ( اين خواب پريشان است و ما تعبير خواب پريشان را نمىدانيم . يكى از آن دو همزندانى يوسف كه رهائى يافته بود ، پس از چندى به ياد يوسف افتاد و گفت : من شما را از تعبير اين خواب آگاه مىسازم . مرا به نزد يوسف بفرستيد . )\r\nاو را پيش يوسف فرستادند و او همين كه به يوسف رسيد خوابى را كه پادشاه مصر ديده بود برايش بيان كرد .\r\nيوسف با در نظر گرفتن تعبير آن خواب به دو گفت :\r\n   تَزْرَعُونَ سَبْعَ سِنِينَ دَأَباً فَما حَصَدْتُمْ فَذَرُوهُ فِي سُنْبُلِهِ إِلَّا قَلِيلًا مِمَّا تَأْكُلُونَ . ثُمَّ يَأْتِي مِنْ بَعْدِ ذلِكَ سَبْعٌ شِدادٌ يَأْكُلْنَ ما قَدَّمْتُمْ لَهُنَّ إِلَّا قَلِيلًا مِمَّا تُحْصِنُونَ . ثُمَّ يَأْتِي مِنْ بَعْدِ ذلِكَ عامٌ فِيهِ يُغاثُ النَّاسُ وَ فِيهِ يَعْصِرُونَ .    [ ( 2 ) 
  ]\r\n( بايد هفت سال پى در پى گندم بكاريد و از هر چه مىدرويد ، جز كمى كه مىخوريد باقى را با خوشه در انبار ذخيره كنيد . پس از اين هفت سال - كه سالهاى حاصلخيزى و بركت است - هفت سال ديگر پيش آيد كه سالهاى قحط و خشكى خواهد بود و در اين هفت سال آنچه در هفت ساله نخستين غله اندوخته‌ايد خوراك مردم مىشود جز اندكى از آن كه - براى دانه كاشتن - بايد نگه داريد . اين دوره خشكى و قحط كه سپرى شد ، سالى آيد :\r\nكه مردم از آسايش و فراوانى بهره خواهند برد . )\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه‌هاى 47 و 48 و 49\r\n[ ( 2 ) 
  ] - سوره يوسف - آيه‌هاى 47 و 48 و 49\r\n","page_name":" 126 ","page_number":126},
  {"content":"\r\n\r\nبنابر اين ، آن هفت گاو فربه كه پادشاه مصر در خواب ديده بود نشانه هفت سال حاصلخيزى و بركت و آن هفت گاو لاغر نشانهء هفت سال خشكى و قحط بود . همچنين آن هفت خوشهء سرسبز و تازه و آن هفت خوشهء زرد و خشك .\r\nنبو كه اين تعبير خواب را از يوسف شنيد به پيش فرعون مصر بازگشت و او را از آنچه يوسف گفته بود ، آگاه ساخت .\r\nفرمانرواى مصر دانست كه آنچه يوسف گفته ، راست است .\r\nاز اين رو گفت :\r\n« او را به نزد من بياوريد ! » وقتى كه فرستادهء فرعون به پيش يوسف رفت و او را به نزد پادشاه فرا خواند ، يوسف همراه وى نرفت و گفت :\r\n ارْجِعْ إِلى رَبِّكَ فَسْئَلْهُ ما بالُ النِّسْوَةِ اللَّاتِي قَطَّعْنَ أَيْدِيَهُنَّ  [ ( 1 ) 
  ] ( برگرد به نزد سرور خود و از او بپرس چه شد كه آن بانوان دست‌هاى خويش را بريدند . )\r\nهمين كه پيك پادشاه از پيش يوسف بازگشت و پيام يوسف را به او رساند ، پادشاه از آن زنان جريان قضيه را پرسيد .\r\nزنان در پاسخ گفتند :\r\n حاشَ لِلَّهِ ما عَلِمْنا عَلَيْهِ مِنْ سُوءٍ  [ ( 2 ) 
  ] ( پناه بر خدا ، ما هيچ بدى از او نديده‌ايم ) ولى همسر عزيز مصر به ما خبر داد كه مىخواسته از يوسف كام بگيرد .\r\nدر اين هنگام همسر عزيز مصر نيز كه از رفتار خود با يوسف پشيمان شده بود ، بر آن شد كه به حقيقت اعتراف كند و\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 50\r\n[ ( 2 ) 
  ] - سوره يوسف - آيه 51\r\n","page_name":" 127 ","page_number":127},
  {"content":"\r\n\r\nگفت :\r\n أَنَا راوَدْتُهُ عَنْ نَفْسِهِ .  [ ( 1 ) 
  ]\r\n( من مىخواستم با يوسف بپيوندم و از او كام برگيرم . )\r\nيوسف كه در زندان بود گفت :\r\n« من پيك پادشاه را برگرداندم و همراهش نرفتم تا سرور من - يعنى عزيز مصر - بداند كه من پنهان از او به دو خيانت نكرده و با همسرش در نياميخته‌ام . »\r\nدرين هنگام جبرائيل از او پرسيد : حتى وقتى كه آهنگ او كردى ، بدين انديشه نبودى ؟ » يوسف در پاسخ گفت :\r\n ما أُبَرِّئُ نَفْسِي ، إِنَّ النَّفْسَ لَأَمَّارَةٌ بِالسُّوءِ  [ ( 2 ) 
  ] ( من نمىكوشم كه خود را پاك و بىگناه نشان دهم زيرا خواهش نفس ، آدمى را به انجام كار زشت فرمان مىدهد . )\r\nهمين كه پاكى و امانت يوسف بر پادشاه روشن شد ، گفت :\r\n ائْتُونِي بِهِ أَسْتَخْلِصْهُ لِنَفْسِي  [ ( 3 ) 
  ] ( او را پيش من آوريد تا نجاتش دهم و براى خود نگاهش دارم . )\r\nهمين كه فرستاده پادشاه مصر ، خود را به يوسف رساند ، يوسف همراه او از زندان بيرون رفت و درباره زندانيان دعا كرد و بر در زندان نوشت :\r\n« اين جا گور زندگان و خانهء اندوه‌ها و مايهء آزمايش دوستان و شادى دشمنان است . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 51\r\n[ ( 2 ) 
  ] - سوره يوسف - آيه 53\r\n[ ( 3 ) 
  ] - سوره يوسف - آيه 54\r\n","page_name":" 128 ","page_number":128},
  {"content":"\r\n\r\nسپس شست و شو كرد و جامهء خويش را پوشيد و روانهء دربار فرعون شد .\r\nهمين كه با پادشاه مصر روبرو گرديد ، پادشاه به سخن پرداخت و به دو گفت :\r\n إِنَّكَ الْيَوْمَ لَدَيْنا مَكِينٌ أَمِينٌ .  [ ( 1 ) 
  ]\r\n( امروز تو در نزد ما صاحبمنصبى امين خواهى بود . )\r\nيوسف گفت :\r\n اجْعَلْنِي عَلى خَزائِنِ الْأَرْضِ  [ ( 2 ) 
  ] ( خزانه و انبارهاى اين كشور را به عهدهء من بگذار . )\r\nاگر او نگفته بود كه : « خزانه‌ها و انبارهاى اين كشور را بر عهدهء من بگذار . » ، پادشاه در همان ساعت او را به كار مىگماشت .\r\nولى پس از يك سال او را به كار واداشت و همه - گنجينه‌هاى خود را به دو سپرد و داورى و دادگسترى را نيز بر عهدهء او گذاشت چنان كه فرمان او در همه جا روا بود و به كار بسته مىشد .\r\nقطفير - يا عزيز مصر ، سرور پيشين يوسف - نيز در يكى از آن شب‌ها به هلاك رسيد و پس از درگذشت او ، پادشاه مصر كار او را هم به يوسف سپرد .\r\nو نيز گفته شده است :\r\n« او نمرد ، بلكه پادشاه او را از كار بر كنار كرد و يوسف را در جاى او به كار گماشت . »\r\nولى روايت نخستين درست‌تر است زيرا يوسف با همسر او\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 54\r\n[ ( 2 ) 
  ] - سوره يوسف - آيه 55\r\n","page_name":" 129 ","page_number":129},
  {"content":"\r\n\r\nزناشوئى كرد چنان كه ما به شرح آن خواهيم پرداخت .\r\nيوسف هنگامى كه همه كارهاى مصر را بر عهده گرفت ، پادشاه ريان را به خداپرستى فرا خواند .\r\nپادشاه نيز ايمان آورد و سپس درگذشت و خداپرست از جهان رفت .\r\nپس از او قابوس بن مصعب بن معاوية بن نمير بن سلواس بن فاران بن عمرو بن عملاق به پادشاهى نشست .\r\nيوسف او را به پرستش خداى يگانه فرا خواند . ولى او ايمان نياورد . و يوسف در روزگار فرمانروائى او از جهان رفت .\r\nهنگامى كه پادشاه ريان ، ميان يوسف و راعيل ( يا : زليخا ) - همسر عزيز ، سرور پيشين وى - عقد زناشوئى بست ، يوسف در شب زفاف به زن خود گفت :\r\n« آيا اكنون اين كار حلال بهتر از آن كار حرام نيست كه تو نخست مىخواستى ؟ » راعيل جواب داد :\r\n« اى دوست ، مرا سرزنش مكن زيرا من زيباترين زن بودم كه از دارائى و جاه نيز بهرهء بسيار داشتم ولى شوهرم نمىتوانست با زنان نزديكى كند . تو را هم خداى بزرگ بسيار زيبا آفريده بود . از اين رو هواى نفس بر من چيره شد و از خويشتن دارى باز ماندم . »\r\nيوسف در آن شب ، او را همچنان دوشيزه يافت ، همسرش براى او دو فرزند ، به نام‌هاى افرائيم و منشا ، آورد .\r\n( در تورات - سفر پيدايش - به جاى منشا ، منسى آمده است . )\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nپس از اين كه يوسف همهء خزانه‌ها و انبارهاى سرزمين مصر را در اختيار خويش گرفت . در طى هفت سال حاصلخيزى و بركت ، گندم‌ها را با خوشه گرد آورد و انباشت .\r\nاين هفت سال سپرى شد و پس از آن ، چنان كه پيش بينى كرده بود ، سالهاى قحط و خشكى پيش آمد و مردم گرفتار بىنانى شدند و به گرسنگى افتادند .\r\nشهرى هم كه يعقوب در آن مىزيست ، از اين خشكسالى آسيب ديد . از اين رو يعقوب پسران خويش را براى بدست آوردن غله به مصر فرستاد .\r\nولى بنيامين برادر يوسف را كه هر دو از يك پدر و مادر بودند پيش خود نگاه داشت .\r\nپسران يعقوب كه به يوسف رسيدند ، يوسف ايشان را شناخت ولى آنان يوسف را نشناختند ، زيرا روزگارى دراز مىگذشت كه او را نديده بودند .\r\nاز اين گذشته ، جامهء يوسف نيز دگرگون شده و جامهء پادشاهان را پوشيده بود .\r\nيوسف ، همين كه به آنان نگريست ، پرسيد : « بگوييد ببينم ، درين جا براى چه آمده‌ايد ؟ » در پاسخ گفتند : « ما از سرزمين شام بدين جا براى تهيهء خوراك آمده‌ايم . »\r\nگفت : « شما دروغ مىگوئيد . شما جاسوس هستيد .\r\nبنابر اين ، مرا از احوال خود به راستى آگاه سازيد . »\r\nگفتند : « ما ده برادر فرزند يك مرد پاكدامن و راستگوى هستيم . نخست دوازده برادر بوديم . يكى از برادران ما با ما به صحرا آمد و در آن جا از دست رفت . پدر ما او را بيش‌تر از همهء\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nما دوست داشت . »\r\nيوسف پرسيد : « پس از هلاك او ، پدر شما خود را چگونه تسكين مىدهد ؟ » جواب دادند : « با ديدن يكى ديگر از برادران ما - كه كوچك‌تر از اوست - خود را دلدارى مىدهد . »\r\nيوسف گفت : « پس آن برادرتان را هم به اين جا بياوريد تا من او را ببينم » .\r\n  فَإِنْ لَمْ تَأْتُونِي بِهِ فَلا كَيْلَ لَكُمْ عِنْدِي وَ لا تَقْرَبُونِ . قالُوا : سَنُراوِدُ عَنْهُ أَباهُ   [ ( 1 ) 
  ] ( اگر آن برادر را نياوريد ، ديگر پيش من نيائيد چون من چيزى به شما نخواهم داد .\r\nگفتند : درين باره با پدرش گفت و گو خواهيم كرد و او را با خود خواهيم آورد . )\r\nگفت : « پس از ميان خود يك تن را پيش من بگذاريد كه درين جا گروگان باشد تا برگرديد . »\r\nبرادران قرعه كشيدند كه به نام شمعون افتاد و او را در نزد يوسف گرو گذاشتند .\r\nيوسف بار و بنهء ايشان را مرتب ساخت و به كسان خود گفت :\r\n« درهم‌هائى كه در بهاى غله پرداخته‌اند دربارهاى ايشان بگذاريد تا شايد باز گردند . » اين را از آن رو گفت كه مىدانست آنان را امانت و ديانتشان وادار خواهد كرد كه براى برگرداندن بهاى غله ، باز گردند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه‌هاى 60 و 61\r\n","page_name":" 132 ","page_number":132},
  {"content":"\r\n\r\nو نيز گفته شده است :\r\nيوسف بهاى غله را به ايشان برگرداند زيرا مىترسيد پدرش ، يعقوب ، ديگر پولى نداشته باشد كه باز هم آنان را براى خريد غله بفرستد . ولى وقتى ديدند هنوز سرمايه‌اى دارند براى خريد برمىگردند .\r\nيوسف ، همچنين ، به هيچ كس بيش از يك بار شتر گندم نمىداد . وقتى ديد ، برادران مىكوشند تا گندم بيش‌ترى بگيرند ، از آنان خواست كه برادر ديگرشان را نيز به همراه بياورند و بدين وسيله آنها را به طمع انداخت تا با آوردن برادر ، يك بار گندم اضافه بگيرند .\r\nبرادران ، هنگامى كه با بارهاى خويش به نزد پدر خود برگشتند ، به دو گفتند :\r\n« اى پدر ، عزيز مصر ، ما را بسيار گرامى داشت و حتى اگر يكى از فرزندان يعقوب يعنى اگر يكى از برادران ما هم به جاى او بود ، بيش از او دربارهء ما نيكى نمىكرد . او برادر ما ، شمعون ، را گروگان نگاه داشت و گفت :\r\n« آن برادرتان را هم كه پدرتان ، پس از نابودى برادر ديگرتان به دو دل بسته ، پيش من بياوريد . اگر نياورديد ، ديگر به نزد من نيائيد چون ديگر گندم به شما نخواهم داد . »\r\nيعقوب كه اين سخن را از فرزندان خود شنيد ، گفت :\r\n  هَلْ آمَنُكُمْ عَلَيْهِ إِلَّا كَما أَمِنْتُكُمْ عَلى أَخِيهِ مِنْ قَبْلُ   ! . . .  وَ لَمَّا فَتَحُوا مَتاعَهُمْ وَجَدُوا بِضاعَتَهُمْ رُدَّتْ إِلَيْهِمْ ، قالُوا : يا أَبانا ما نَبْغِي ، هذِهِ بِضاعَتُنا رُدَّتْ إِلَيْنا وَ نَمِيرُ أَهْلَنا وَ نَحْفَظُ أَخانا وَ نَزْدادُ كَيْلَ بَعِيرٍ .  [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 64 و 65\r\n","page_name":" 133 ","page_number":133},
  {"content":"\r\n\r\nيعقوب گفت :\r\n( آيا دربارهء او نيز به همان اندازه به شما اطمينان كنم كه پيش از اين دربارهء برادرش اطمينان كردم ! برادران هنگامى كه بارهاى خود را گشودند و ديدند بهاى گندم‌ها به ايشان پس داده شده گفتند :\r\nپدر جان ، ما ديگر چه مىخواهيم ؟ اكنون كه سرمايهء ما به ما برگشته ، باز براى خانوادهء خود گندم تهيه مىكنيم و برادر خويش را نيز با خود مىبريم و او را خوب حفظ مىكنيم و يك بار شتر گندم هم به خاطر او ، اضافه مىگيريم . )\r\nيعقوب گفت :  ذلِكَ كَيْلٌ يَسِيرٌ  [ ( 1 ) 
  ] ( اين يك بار شتر چيزى نيست . »\r\nبعد به سخن خود ادامه داد و گفت :\r\n لَنْ أُرْسِلَهُ مَعَكُمْ حَتَّى تُؤْتُونِ مَوْثِقاً مِنَ اللَّهِ لَتَأْتُنَّنِي بِهِ إِلَّا أَنْ يُحاطَ بِكُمْ . فَلَمَّا آتَوْهُ مَوْثِقَهُمْ ، قالَ : اللَّهُ عَلى ما نَقُولُ وَكِيلٌ .  [ ( 2 ) 
  ]\r\n( او را با شما نخواهم فرستاد جز در صورتى كه پيش من به خدا سوگند بخوريد كه او را حتما به من باز گردانيد و گرنه به خشم خدا گرفتار شويد .\r\nو هنگامى كه فرزندانش سوگند ياد كردند ، گفت : خدا به آنچه ما مىگوئيم وكيل و گواه است . )\r\nيعقوب پس از آن كه به بنيامين اجازه داد تا همراه برادرانش برود ، به فرزندان خود سفارش بسيار كرد و گفت :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 65\r\n[ ( 2 ) 
  ] - سوره يوسف - آيه 66\r\n","page_name":" 134 ","page_number":134},
  {"content":"\r\n\r\n يا بَنِيَّ لا تَدْخُلُوا مِنْ بابٍ واحِدٍ وَ ادْخُلُوا مِنْ أَبْوابٍ مُتَفَرِّقَةٍ  [ ( 1 ) 
  ] ( اى فرزندان من ، چون به مصر رسيديد از يك دروازه وارد نشويد و از دروازه‌هاى مختلف وارد شويد . )\r\nاين پند را از آن رو به فرزندان خود داد كه از چشم زخم مىترسيد زيرا همه داراى روئى زيبا بودند .\r\nبارى آنان دستورى را كه پدرشان داده بود به كار بستند .\r\n وَ لَمَّا دَخَلُوا عَلى يُوسُفَ آوى إِلَيْهِ أَخاهُ  [ ( 2 ) 
  ] ( و هنگامى كه بر يوسف وارد شدند ، او برادر خويش ، بنيامين ، را به سوى خود خواند و در كنار خود نشاند . ) او را شناخت . و آنان را در خانه‌اى جاى داد و وسائل پذيرائى ايشان را فراهم ساخت .\r\nهنگامى كه سفره گسترده شد و خوراك به ميان آمد ، برادران دو به دو در كنار يك ديگر نشستند .\r\nبنيامين تنها ماند و به گريه افتاد و گفت :\r\n« اگر برادر من زنده بود اكنون مرا در پهلوى خود مىنشاند . »\r\nيوسف كه اين سخن از بنيامين شنيد ، رو به برادران وى كرد و گفت :\r\n« اين برادر شما اكنون تنها مانده است . »\r\nآنگاه او را در پهلوى خود نشاند و خود نيز نشست و همخوراك او شد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 67\r\n[ ( 2 ) 
  ] - سوره يوسف - آيه 69\r\n","page_name":" 135 ","page_number":135},
  {"content":"\r\n\r\nهمين كه شب فرا رسيد ، يوسف براى ايشان بستر افكند و گفت :\r\n« هر دو نفر از شما بايد در يك بستر بخوابند . »\r\nدر اين جا باز هم بنيامين تنها ماند و يوسف گفت : « اين برادر شما با من مىخوابد . »\r\nبدين گونه شب او را همبستر خود ساخت و تا بامداد همچنان او را مىبوئيد و تنگ در بر مىگرفت .\r\nبنيامين كه اين گرمى و مهربانى را ازو ديد ، به ياد از دست رفتن يوسف افتاد و داغ دلش تازه شد و سرگذشت اندوهبار برادر را براى او باز گفت .\r\nيوسف كه سخنان او را شنيد ، گفت : « آيا دوست دارى كه من به جاى برادر از دست رفتهء تو باشم ؟ » بنيامين پاسخ داد : « خوشا به حال كسى كه برادرى مانند تو داشته باشد . ولى افسوس كه تو نه فرزند يعقوب هستى و نه فرزند راحيل . »\r\nيوسف ديگر تاب نياورد و گريست و برخاست و او را در آغوش گرفت و گفت :\r\n« من همان يوسف ، برادر تو هستم . بنابر اين از رفتارى كه برادران ما در گذشته با ما كرده‌اند اندوهگين مباش . زيرا خدا با ما مهربانى و نيكى كرده است . از آنچه هم كه من اكنون با تو گفتم ، برادران خود را آگاه مكن . »\r\nو نيز گفته شده است :\r\nهنگامى كه برادران به يوسف وارد شدند و گندم خواستند ، به پيمانهء گندم تلنگر زد و گفت :\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n« اين به من خبر مىدهد كه شما دوازده مرد بوده و يكى از برادران خويش را فروخته‌ايد . »\r\nبنيامين كه سخن او را شنيد در برابرش به سجده افتاد و گفت :\r\n« از پيمانه خود بپرس كه آن برادرم هنوز زنده است يا نه ؟ » يوسف به پيمانه‌اى كه در دست داشت تلنگرى زد و جواب داد : « زنده است و به زودى او را خواهى ديد . »\r\nبنيامين گفت :\r\n« درين صورت با من هر كارى كه مىخواهى بكن چون او اگر از حال من آگاه شود ، مرا رهائى خواهد بخشيد . »\r\nيوسف به شنيدن اين سخن داخل اطاق خود شد و گريست .\r\nسپس وضو گرفت و به نزد برادران برگشت .\r\nهمچنين مىگويند :\r\nيوسف هنگامى كه بار گندم را بر پشت شتر برادران خويش مىنهاد ، ظرفى را كه با آن گندم پيمانه مىكرد - يعنى همان پيمانه را كه از نقره بود - در بار غله برادر خود ، بنيامين ، نهاد .\r\nو نيز گفته شده است :\r\nاين ظرفى بود كه يوسف با آن آب مىنوشيد و بنيامين نفهميد كه يوسف آن را در ميان گندم او پنهان كرده است .\r\nهمچنين گفته شده است :\r\nبنيامين همين كه دانست عزيز مصر همان يوسف برادر اوست ، گفت :\r\n« من ديگر از تو جدا نمىشوم . »\r\nيوسف گفت :\r\n\r\n","description":"","footnote":"","page_name":" 137 ","page_number":137},
  {"content":"\r\n\r\n« مىترسم كه پدرم از دورى تو اندوهگين شود . و من نمىتوانم تو را زندانى كنم مگر پس از اين كه تو را به تهمت رسوا - كننده‌اى متهم سازم . »\r\nبنيامين گفت : « پس همين كار را بكن . »\r\nيوسف گفت : « درين صورت ، من اين پيمانهء نقره را در بار تو مىگذارم ، بعد تو را به دزديدن آن متهم مىكنم تا بدين بهانه تو را از برادرانت بگيرم و براى بازپرسى نگه دارم . »\r\nبنيامين اين تدبير را پسنديد و بدان رضا داد . بنابر اين همين كه بارهاى خود را بستند و خواستند كه به راه افتند ، جارچى جار زد و گفت :\r\n أَيَّتُهَا الْعِيرُ إِنَّكُمْ لَسارِقُونَ .  [ ( 1 ) 
  ]\r\n( اى كاروانيان ! شما بىگمان دزديد ! ) برادران گفتند :\r\n تَاللَّهِ لَقَدْ عَلِمْتُمْ ما جِئْنا لِنُفْسِدَ فِي الْأَرْضِ وَ ما كُنَّا سارِقِينَ  [ ( 2 ) 
  ] ( به خدا سوگند شما به خوبى مىدانيد كه ما براى تباهكارى بدين سرزمين نيامده‌ايم و دزد نيستيم . ) چون بهاى گندمى را هم كه دريافت كرديم به يوسف پرداخته‌ايم .\r\nكسان يوسف همين كه اين سخن را شنيدند ، گفتند :\r\n  فَما جَزاؤُهُ إِنْ كُنْتُمْ كاذِبِينَ ؟ قالُوا : جَزاؤُهُ مَنْ وُجِدَ فِي رَحْلِهِ فَهُوَ جَزاؤُهُ .   [ ( 3 ) 
  ]\r\n( اگر دروغ گفته باشيد ، كيفر كسى كه دزدى كرده ،\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 70\r\n[ ( 2 ) 
  ] - سوره يوسف - آيه 73\r\n[ ( 3 ) 
  ] - سوره يوسف - آيه‌هاى 74 و 75\r\n","page_name":" 138 ","page_number":138},
  {"content":"\r\n\r\nچيست ؟\r\nگفتند :\r\nهر كس كه پيمانه در بارش پيدا شود ، همو نيز بايد به كيفر برسد . ) او را بگيريد و پيش خود نگه داريد .\r\nبنابر اين بازرسى و جست و جو را آغاز كردند . نخست به بازرسى بارهاى برادران پرداختند . بعد پيمانه را از بار بنيامين بيرون آوردند .\r\nبرادران ، كه اين را ديدند ، گفتند :\r\n إِنْ يَسْرِقْ فَقَدْ سَرَقَ أَخٌ لَهُ مِنْ قَبْلُ .  [ ( 1 ) 
  ]\r\n( اگر او دزدى مىكند ، برادر ديگرى هم پيش از اين داشته كه دزدى كرده است . ) منظورشان يوسف بود . دزدى يوسف نيز هنگامى روى داد كه بتى از بت‌هاى پدر زن باباى خود را دزديد و آن را شكست و بدين سبب مورد سرزنش واقع شد .\r\nو نيز گفته‌اند :\r\nمنظور از دزدى يوسف ، موضوع تهمت دزديدن كمربند جدش اسحاق است ، كه شرح آن پيش از اين گذشت .\r\nهنگامى كه پيمانهء دزدى شده از ميان بار بنيامين پيدا شد ، برادرانش به او گفتند :\r\n« اى فرزندان راحيل ، هميشه ما از دست شما آسيب ديده‌ايم . »\r\nبنيامين پاسخ داد :\r\n« ولى ، برعكس ، فرزندان راحيل هميشه از دست شما عذاب ديده‌اند . اين پيمانه را هم همان كسى در بار من گذاشته كه آن درهم‌ها را در بارهاى شما گذاشته بود . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 77\r\n","page_name":" 139 ","page_number":139},
  {"content":"\r\n\r\nبارى ، يوسف بنيامين را گرفت و برادران بنيامين چون ديدند براى رهائى او چاره‌اى ندارند ، از يوسف درخواست كردند كه او را به ايشان واگذارد . و گفتند :\r\n يا أَيُّهَا الْعَزِيزُ إِنَّ لَهُ أَباً شَيْخاً كَبِيراً فَخُذْ أَحَدَنا مَكانَهُ  [ ( 1 ) 
  ] ( از عزيز ، او پدرى دارد كه پيرمرد سالخورده‌اى است - و تاب دورى او را نخواهد آورد - بنابر اين ، يكى از ما را به جاى او بگير . )\r\nيوسف گفت :\r\n مَعاذَ اللَّهِ أَنْ نَأْخُذَ إِلَّا مَنْ وَجَدْنا مَتاعَنا عِنْدَهُ .  [ ( 2 ) 
  ]\r\n( پناه بر خدا ازين كه ما بگيريم جز كسى را كه مال خود را در نزدش يافته‌ايم . )\r\nوقتى از رهائى دادن بنيامين نااميد شدند ، پنهانى با هم به چاره‌جوئى پرداختند چنان كه هيچ كس ديگرى جز خودشان درين گفت و گو شركت نداشت .\r\nبرادر بزرگ ايشان ، شمعون ، گفت :\r\n أَ لَمْ تَعْلَمُوا أَنَّ أَباكُمْ قَدْ أَخَذَ عَلَيْكُمْ مَوْثِقاً مِنَ اللَّهِ  [ ( 3 ) 
  ] ( مگر نمىدانيد كه پدرتان ، شما را به خدا سوگند داده ) كه بنيامين را به او برگردانيم و گرنه به خشم خداوند گرفتار خواهيم شد ؟\r\n وَ مِنْ قَبْلُ ما فَرَّطْتُمْ فِي يُوسُفَ فَلَنْ أَبْرَحَ الْأَرْضَ حَتَّى يَأْذَنَ لِي أَبِي  [ ( 4 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 78\r\n[ ( 2 ) 
  ] - سوره يوسف - آيه 79\r\n[ ( 3 ) 
  ] - سوره يوسف - آيه 80\r\n[ ( 4 ) 
  ] - سوره يوسف - آيه 80\r\n","page_name":" 140 ","page_number":140},
  {"content":"\r\n\r\n( پيش از اين هم دربارهء يوسف ستم روا داشتيد . بنابر اين من از اين سرزمين دور نمىشوم تا هنگامى كه پدرم به من اجازه دهد ) كه خارج شوم . شما پيش پدرتان برگرديد و آنچه را كه پيش آمده براى او باز گوئيد .\r\nهنگامى كه برادران به پيش پدر خود ، يعقوب ، بازگشتند و خبر گرفتارى بنيامين و نيامدن شمعون را به دو دادند ، يعقوب گفت :\r\n بَلْ سَوَّلَتْ لَكُمْ أَنْفُسُكُمْ أَمْراً ، فَصَبْرٌ جَمِيلٌ عَسَى اللَّهُ أَنْ يَأْتِيَنِي بِهِمْ جَمِيعاً  [ ( 1 ) 
  ] ( چنين نيست ، بلكه شما را هواى نفس به انجام اين كار فريب داده است . بنابر اين باز هم من شكيبائى پيشه مىكنم كه كارى نيكوست . چه بسا كه خداوند ، آنها را به من باز رساند . )\r\nمنظورش از « آنها » بنيامين و يوسف و شمعون ( يا به گفته برخى :\r\nروبيل ) بود .\r\nبعد ، از پسران خويش روى گرداند و گفت : « واى از داغ دورى يوسف ! »  وَ ابْيَضَّتْ عَيْناهُ مِنَ الْحُزْنِ فَهُوَ كَظِيمٌ .  [ ( 2 ) 
  ]\r\n( و از گريهء اندوه چشمانش سپيد شد در حالى كه مىكوشيد تا درد و غم خود را فرو خورد و پنهان دارد . )\r\nپسرانش كه او را سراپا غرق در اندوه و خشم يافتند ، گفتند :\r\n تَاللَّهِ تَفْتَؤُا تَذْكُرُ يُوسُفَ حَتَّى تَكُونَ حَرَضاً أَوْ تَكُونَ مِنَ  -\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 83\r\n[ ( 2 ) 
  ] - سوره يوسف - آيه 84\r\n","page_name":" 141 ","page_number":141},
  {"content":"\r\n\r\n الْهالِكِينَ  [ ( 1 ) 
  ] ( به خدا كه تو آنقدر از ياد يوسف داغ دل خود را تازه كنى كه يا بيمار شوى يا خود را نابود سازى . )\r\nيعقوب در پاسخ ايشان گفت :\r\n إِنَّما أَشْكُوا بَثِّي وَ حُزْنِي إِلَى اللَّهِ وَ أَعْلَمُ مِنَ اللَّهِ ما لا تَعْلَمُونَ  [ ( 2 ) 
  ] ( من از اندوه و درد خويش ، تنها به خداى خود شكوه مىبرم و از لطف خدا چيزى مىدانم كه شما نمىدانيد . ) چون دربارهء يوسف خوابى ديده بود كه آن را راست مىپنداشت . [ ( 3 ) 
  ]\r\nو نيز گفته شده است :\r\nبيتابى و زارى هفتاد گرفتار و مبتلى برابر با بيتابى و ناآرامى يعقوب بود و به او در مقابل تحمل اين سختى پاداش يكصد شهيد داده شد .\r\nهمچنين گفته شده است :\r\nيعقوب به يكى از همسايگان خويش رسيد . همسايه به دو گفت :\r\n« اى يعقوب ، چرا رفته رفته فرسوده مىشوى و از ميان مىروى در صورتى كه هنوز به سنى نرسيده‌اى كه پدرت رسيد ؟ »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 85\r\n[ ( 2 ) 
  ] - سوره يوسف - آيه 86\r\n[ ( 3 ) 
  ] - . . . گويند كه يعقوب ملك الموت را به خواب ديد و او را پرسيد كه : « جان يوسف من استدى ؟ » گفت : « هنوز نه . » يعقوب دانست كه يوسف هنوز زنده است . . .\r\nتاريخ بلعمى ، چاپ زوار ، ج 1 ص 315\r\n","page_name":" 142 ","page_number":142},
  {"content":"\r\n\r\nيعقوب در پاسخ گفت :\r\n« آنچه مرا فرسوده ساخته و از ميان برده ، داغ دورى يوسف است كه خدا مرا بدان گرفتار كرده است . »\r\nپس از اين پيشآمد خدا به دو وحى فرستاد و فرمود : « آيا از دست من پيش بندگان من شكوه مىكنى ؟ » يعقوب كه به لغزش خود پى برد ، گفت : « پروردگارا ، گناهى از من سر زده است . مرا ببخش ! » خداوند فرمود : « از اين گناه تو در گذشتم . »\r\nاز آن ببعد ، هر گاه كسى دربارهء درد و اندوه يعقوب پرسشى مىكرد ، يعقوب در پاسخ مىگفت :\r\n إِنَّما أَشْكُوا بَثِّي وَ حُزْنِي إِلَى اللَّهِ  [ ( 1 ) 
  ] ( من از اندوه و درد خود ، تنها پيش خداوند شكايت مىبرم . )\r\nسپس خداوند به دو وحى فرستاد و فرمود :\r\n« حتى اگر دو فرزند تو مرده بودند ، هر دو را براى تو زنده مىكردم . من تو را از آن جهة به داغ دورى گرفتار ساختم كه گوشتى كباب كردى و در برابر همسايه‌ات تنگ چشمى نشان دادى و از آن كباب به دو نخوراندى . »\r\nو نيز گفته شده است :\r\nسبب گرفتارى يعقوب اين بود كه ماده گاوى داشت و اين گاو ماده داراى گوساله‌اى بود . يعقوب گوساله را در پيش روى مادرش كشت .\r\nحيوان از كشته شدن فرزند خود رنج مىبرد و مىناليد\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 76 .\r\n","page_name":" 143 ","page_number":143},
  {"content":"\r\n\r\nولى يعقوب به دو رحم نمىكرد . به كيفر اين سنگدلى بود كه به درد دورى عزيزترين فرزند خود گرفتار شد .\r\nهمچنين گفته شده است :\r\nيعقوب در خانه گوسفندى را سر بريد در حالى كه فقير تنگدستى بر روى بام ايستاده بود و گوشت دلش مىخواست ولى يعقوب به دو چيزى از آن نداد .\r\nاز اين رو خداوند درين باره به دو وحى فرستاد و از سبب آن گرفتارى آگاهش ساخت .\r\nپس از آن يعقوب خوراك آماده ساخت و جار زد :\r\n« هر كس كه روزه دار و گرسنه است بايد در پيش يعقوب روزهء خود را بگشايد . »\r\nيعقوب به پسران خود كه از مصر پيشش آمده بودند دستور داد تا به مصر برگردند و در آن جا از يوسف و برادرش خبرهائى به دست آورند .\r\nآنان به مصر بازگشتند و پيش يوسف رفتند و گفتند :\r\n يا أَيُّهَا الْعَزِيزُ مَسَّنا وَ أَهْلَنَا الضُّرُّ وَ جِئْنا بِبِضاعَةٍ مُزْجاةٍ فَأَوْفِ لَنَا الْكَيْلَ وَ تَصَدَّقْ عَلَيْنا  [ ( 1 ) 
  ] ( از عزيز مصر ، به ما و خانواده ما از گرسنگى آسيب رسيده است و اكنون سرمايهء اندكى بدين جا آورده‌ايم . در برابر اين هر مايهء ناچيز پيمانه‌اى لبريز از گندم به ما بده و دربارهء ما بخشش كن . )\r\nگفته شده است كه سرمايهء آنها چند درهم يا چند سكهء قلب بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 88 .\r\n","page_name":" 144 ","page_number":144},
  {"content":"\r\n\r\nهمچنين گفته‌اند كه سرمايهء ايشان روغن و پشم بود .\r\nبرادران كه به يوسف گفتند : « دربارهء ما بخشش كن » منظورشان اين بود كه : « لطف كن و تفاوت سرمايهء ناچيز ما و جنس گرانبهاى خود را ناديده بگير . »\r\nهمچنين گفته‌اند : منظورشان اين بوده كه : « لطف كن و برادر ما را به ما ببخش و به ما برگردان . »\r\nيوسف همين كه سخن ايشان را شنيد ديگر تاب نياورد و به گريه افتاد و اشكش سرازير شد . سپس آنچه را كه از ايشان پنهان مىكرد فاش ساخت .\r\nو نيز گفته شده است :\r\nيوسف آنچه را كه پوشيده مىداشت تنها از اين رو براى ايشان آشكار كرد ، كه يعقوب وقتى شنيد كه او بنيامين را به كيفر دزدى گرفته و پيش خود نگاه داشته ، نامهء ذيل را به دو نگاشته بود :\r\n« از يعقوب ، اسرائيل الله ، پسر اسحاق ذبيح الله ، پسر پسر ابراهيم خليل الله ، به عزيز مصر كه نمودار دادگرى است .\r\nاما بعد ، ما اعضاء خانواده‌اى هستيم كه پيوسته در معرض گزند و آسيب بوده‌ايم . نياى من كسى بود كه دست و پايش را بستند و او را در آتش افكندند ولى خداوند آتش را بر او سرد و سالم ساخت .\r\nپدر من هم كسى بود كه دست و پايش بسته و كارد بر گلويش كشيده شد تا قربانى گردد ولى خداوند سربهاى او را گوسفندى فرستاد تا به جاى او قربان شود .\r\nاما من داراى پسرى بودم كه او را از همه فرزندان خود بيش‌تر دوست مىداشتم . برادرانش او را با خود به صحرا بردند و برگشتند و پيراهنش را كه به خون آلوده بود آوردند و گفتند :\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nاو را گرگ خورده است .\r\nپسر ديگرى داشتم كه از جهة مادرى نيز با آن پسرم برادر بود و من از روزى كه آن پسرم از دست رفت به ديدن اين پسر تسكين مىيافتم و خود را دلدارى مىدادم .\r\nولى او را نيز پسرانم با خود به مصر بردند و برگشتند و گفتند : او دزدى كرد و تو نيز بدين جرم او را به زندان افكندى .\r\nما اعضاء خانواده‌اى هستيم كه نه دزدى مىكنيم و نه فرزند دزد مىآوريم . جگر گوشهء مرا به من برگردان و گرنه درباره‌ات نفرينى مىكنم كه تا هفت پشت از بازماندگان تو را گرفتار سازد . »\r\nيوسف ، همين كه نامهء بالا را خواند ، نتوانست از گريستن خوددارى كند و پيش برادران آمد و گفت :\r\n  هَلْ عَلِمْتُمْ ما فَعَلْتُمْ بِيُوسُفَ وَ أَخِيهِ إِذْ أَنْتُمْ جاهِلُونَ ؟ قالُوا : أَ إِنَّكَ لَأَنْتَ يُوسُفُ ؟ قالَ أَنَا يُوسُفُ وَ هذا أَخِي ، قَدْ مَنَّ اللَّهُ عَلَيْنا .   [ ( 1 ) 
  ]\r\nيوسف گفت :\r\n( آيا مىدانيد هنگامى كه جاهل و نادان بوديد با يوسف و برادرش چه كرديد ؟\r\nبرادران به خود آمدند و گفتند : آيا تو همان يوسف هستى ؟\r\nجواب داد : آرى ، من همان يوسفم و اين برادر من است . خدا دربارهء ما احسان فرمود ) و ما را باز گرد هم آورد .\r\nبرادران شرمگين شدند و از كردهء خود پوزش خواستند و گفتند :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 89 و 90\r\n","page_name":" 146 ","page_number":146},
  {"content":"\r\n\r\n  تَاللَّهِ لَقَدْ آثَرَكَ اللَّهُ عَلَيْنا وَ إِنْ كُنَّا لَخاطِئِينَ . قالَ : لا تَثْرِيبَ عَلَيْكُمُ الْيَوْمَ يَغْفِرُ اللَّهُ لَكُمْ وَ هُوَ أَرْحَمُ الرَّاحِمِينَ .   [ ( 1 ) 
  ]\r\n( به خدائى كه ترا بر ما برترى بخشيده سوگند كه ما خطا كرده‌ايم .\r\nيوسف گفت : هيچ شرمگين مباشيد كه من امروز گناه شما را به چشم شما نمىكشم . خدا گناه شما را ببخشد كه مهربان‌ترين مهربانان است ) .\r\nيوسف ، بعد ، احوال پدر خود را از ايشان پرسيد :\r\nدر پاسخ گفتند : « وقتى بنيامين نيز از دستش رفت ، آنقدر گريست كه نابينا شد . »\r\nيوسف پيراهن خود را به ايشان داد و گفت :\r\n اذْهَبُوا بِقَمِيصِي هذا فَأَلْقُوهُ عَلى وَجْهِ أَبِي يَأْتِ بَصِيراً وَ أْتُونِي بِأَهْلِكُمْ أَجْمَعِينَ .  [ ( 2 ) 
  ]\r\n( اين پيرهن مرا ببريد و به چهره پدرم افكنيد تا - از بوى آن - بينائى خويش را باز يابد . آنگاه همه خانواده با هم به پيش من بيائيد . )\r\nيهودا گفت :\r\n« من اين پيرهن را پيش پدرم مىبرم . چون پيرهن خون - آلود يوسف را هم من پيشش بردم و به دو خبر دادم كه گرگ يوسف را خورده است . بنابر اين اكنون هم خبر زنده بودن يوسف را من بايد به دو بدهم و با اين مژده شادش كنم همچنان كه اول اندوهگينش كرده بودم . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه‌هاى 91 و 92\r\n[ ( 2 ) 
  ] - سوره يوسف - آيه 93\r\n","page_name":" 147 ","page_number":147},
  {"content":"\r\n\r\nبدين گونه يهودا آن « بشير » شد كه مژده زنده بودن يوسف را به يعقوب داد .\r\nهمين كه كاروانيان از مصر به راه افتادند ، باد بوى يوسف را به يعقوب رساند . در حالى كه ميان آن دو تن هشتاد فرسنگ فاصله بود زيرا يوسف در مصر و يعقوب در سرزمين كنعان به سر مىبرد .\r\nاز اين رو بود كه يعقوب گفت :\r\n إِنِّي لَأَجِدُ رِيحَ يُوسُفَ لَوْ لا أَنْ تُفَنِّدُونِ .  [ ( 1 ) 
  ]\r\n( اگر مرا تخطئه نكنيد ، من بوى يوسف را مىشنوم . )\r\nبرخى از فرزندانش كه در پيشش بودند ، گفتند :\r\n تَاللَّهِ إِنَّكَ لَفِي ضَلالِكَ الْقَدِيمِ .  [ ( 2 ) 
  ]\r\n( به خدا تو در همان گمراهى پيشين خود پايدار مانده‌اى ) زيرا هنوز از يوسف ياد مىكنى .\r\n فَلَمَّا أَنْ جاءَ الْبَشِيرُ أَلْقاهُ عَلى وَجْهِهِ فَارْتَدَّ بَصِيراً ، قالَ : أَ لَمْ أَقُلْ لَكُمْ إِنِّي أَعْلَمُ مِنَ اللَّهِ ما لا تَعْلَمُونَ ؟  [ ( 3 ) 
  ] ( ولى هنگامى كه بشير آمد و پيراهن يوسف را به چهرهء يعقوب افكند و چشمانش بينائى را باز يافت ، به فرزندان خود گفت :\r\nآيا نگفتم به شما كه من از خدا چيزى مىدانم كه شما نمىدانيد ؟ ) آنگاه از يهودا كه « بشير » يا مژده رسان بود ، پرسيد :\r\n« يوسف در آن جا چه مىكند ؟ »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 94\r\n[ ( 2 ) 
  ] - سوره يوسف - آيه 95\r\n[ ( 3 ) 
  ] - سوره يوسف - آيه 96\r\n","page_name":" 148 ","page_number":148},
  {"content":"\r\n\r\nجواب داد :\r\n« فرمانرواى مصر است . »\r\nپرسيد :\r\n« چگونه فرمانروائى مىكند و چه آئينى دارد ؟ » در پاسخ گفت :\r\n« آئين او پرستش خداى يكتاست . »\r\nيعقوب گفت :\r\n« اكنون نعمت‌هاى خداوند بر ما تمام شده است . »\r\nآن عده از فرزندان يوسف كه در پيشش بودند ، همين كه پيراهن يوسف را ديدند و مژده او را شنيدند گفتند :\r\n يا أَبانَا ، اسْتَغْفِرْ لَنا ذُنُوبَنا .  [ ( 1 ) 
  ]\r\n( اى پدر ، از خداوند بخواه كه گناهان ما را ببخشد . )\r\nيعقوب گفت :\r\n سَوْفَ أَسْتَغْفِرُ لَكُمْ رَبِّي  [ ( 2 ) 
  ] ( به زودى براى شما از خدا آمرزش خواهم خواست . ) و در شب آدينه ، نزديك سپيده دم درباره ايشان دعا كرد .\r\nسپس يعقوب و فرزندانش به سوى مصر روانه گرديدند .\r\nهمين كه به مصر نزديك شدند ، يوسف براى ديدار او بيرون آمد و مردم مصر نيز براى بزرگداشت پدر يوسف ، او را همراهى كردند .\r\nيعقوب كه تكيه به پسر خود ، يهودا ، داده بود و گام برمىداشت ، همين كه به يوسف رسيد و تودهء انبوه مردم و اسبان\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 97\r\n[ ( 2 ) 
  ] - سوره يوسف - آيه 98\r\n","page_name":" 149 ","page_number":149},
  {"content":"\r\n\r\nو خدم و حشم و شكوه او را ديد ، از يهودا پرسيد :\r\n« پسرجان ، آيا اين فرعون مصر است ؟ » جواب داد :\r\n« نه . اين پسر تو يوسف است . »\r\nهمين كه نزديك يوسف رسيد ، يوسف خواست نخست به او سلام كند ولى يعقوب بر او پيشى گرفت و گفت : « سلام بر تو ، اى نابود كننده اندوه‌ها . » و اين را از آن رو گفت كه در سراسر مدت غيبت يوسف ، هيچگاه از گريه و اندوه نياسوده بود .\r\nمؤلف گويد :\r\nآنان همين كه به سرزمين مصر وارد شدند ، يوسف پدر و مادر خود را بنواخت و بر تخت نشاند .\r\nو نيز گفته‌اند كه مادرش نبود و خاله‌اش بود ، زيرا مادرش درگذشته بود .\r\nيعقوب و مادر يا خالهء يوسف و برادران او در برابر يوسف به سجده افتادند و اين سجده نشانهء شادباش مردم به پادشاهان بود . اما درين سجود چهرهء خود را به زمين نمىسائيدند زيرا اين كار روا نيست جز هنگام سجده به درگاه خداى بزرگ .\r\nاز آن سجده تنها مىخواهند هنگام درود به پادشاهان و بزرگداشت تخت و تاجشان سر فرود آورند و كوچكى و فروتنى خود را نشان دهند ، چنان كه امروز نيز مرسوم است .\r\nدر آن حال يوسف گفت :\r\n يا أَبَتِ هذا تَأْوِيلُ رُءْيايَ مِنْ قَبْلُ قَدْ جَعَلَها رَبِّي حَقًّا  [ ( 1 ) 
  ] ( اى پدر ، اين تعبير خواب پيشين من است كه خداوند\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يوسف - آيه 100\r\n","page_name":" 150 ","page_number":150},
  {"content":"\r\n\r\nآن را راست گردانيد . )\r\nميان خواب يوسف و رفتن يعقوب به مصر چهل سال - و به گفته برخى : هشتاد سال - طول كشيد زيرا هنگامى كه يوسف در چاه افتاد پسرى هفده ساله بود و هنگامى كه بار ديگر پدر خود را ديد نود و هفت سال داشت .\r\nپس از گرد آورى خانوادهء خود نيز تا بيست و سه سال ديگر زندگى كرد .\r\nبنابر اين ، هنگامى كه جهان را بدرود گفت ، يكصد و بيست سال از عمرش مىگذشت .\r\nيوسف ، همين كه مرگ خود را نزديك ديد كار خود را به برادر خويش ، يهودا ، سپرده و او را جانشين خويش ساخت .\r\nو نيز گفته شده است :\r\nمدت دورى يوسف از يعقوب هجده سال بود .\r\nهمچنين ، گفته‌اند :\r\nيوسف ، هنگامى كه به سرزمين مصر رسيد ، هفده سال داشت و سيزده سال پس از ورود او به مصر ، فرعون وزارت خويش را به دو داد . و مدت دورى او از يعقوب بيست و دو سال بود .\r\nيعقوب و خانواده‌اش نيز در مصر هفده سال ماندند . جز اين هم گفته‌اند . خدا حقيقت را بهتر مىداند .\r\nيعقوب هنگام مرگ خويش از يوسف درخواست كرد كه او را پهلوى آرامگاه پدرش اسحاق به خاك سپارد .\r\nيوسف نيز چنين كرد و او را به شام برد و در كنار پدرش\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nبه خاك سپرد . آنگاه به مصر بازگشت .\r\nيوسف نيز وصيت كرد كه او را پس از مرگش ، از مصر ببرند و در كنار پدرانش به خاك سپارند .\r\nاين كار را حضرت موسى انجام داد و هنگامى كه بنى اسرائيل را از مصر بيرون مىبرد ، پيكر يوسف را نيز با خود برد .\r\nيوسف دو فرزند به نام‌هاى افرائيم و منشى آورد . افرائيم ، نون . و نون ، يوشع را آورد كه مصاحب و وصى حضرت موسى بود .\r\nمنشى نيز موسى را آورد كه موسى بن عمران خوانده شده است . و اهل توراة عقيده دارند كه آن موسى ، مصاحب خضر است .\r\nبنا به گفته‌اى ، او نيز رحمة را آورد كه همسر ايوب شد .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\n\r\nداستان شعيب عليه السلام\r\nگفته شده است :\r\nنام شعيب ، يثرون [ ( 1 ) 
  ] بن ضيعون ( يا : صيفون ) بن عنقا بن ثابت بن مدين بن ابراهيم است .\r\nو نيز گفته شده است :\r\nاو شعيب بن ميكيل از فرزندان مدين است .\r\nهمچنين گفته‌اند :\r\nشعيب از فرزندان ابراهيم نبود ، بلكه فرزند يكى از كسانى بود كه به حضرت ابراهيم عليه السلام ايمان آورد و با او به شام كوچ كرد . او پسر دختر لوط بود . بنابر اين جدهء شعيب دختر لوط بود .\r\nشعيب نابينا بود و از همين روست كه خداى بزرگ در قرآن كريم فرموده است :\r\n إِنَّا لَنَراكَ فِينا ضَعِيفاً  [ ( 2 ) 
  ] قوم او به او گفتند : « ما تو را در ميان خود مردى زبون\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اين نام در تاريخ طبرى يزون آمده است .\r\n[ ( 2 ) 
  ] - سوره هود - آيه 91\r\n","page_name":" 153 ","page_number":153},
  {"content":"\r\n\r\nو ناتوان مىبينيم . » منظور از اين زبونى و ناتوانى ، نابينائى اوست .\r\nپيامبر اكرم ، صلى اللّه عليه و سلم ، هر گاه كه به ياد شعيب مىافتاد ، مىفرمود : « او خطيب الانبياء ، يعنى : سخنران پيغمبران بود . » زيرا با كسان خود بسيار شيوا سخن مىگفت .\r\nخداوند او را به پيامبرى ، به سوى اهل مدين فرستاد كه اصحاب الايكه بودند . « ايكه » به معنى درختان درهم پيچيده است .\r\nاصحاب الايكه اهل كفر و خدا ناشناسى بودند . كم فروشى مىكردند و هر چه را كه به مردم مىفروختند از پيمانه يا وزنى كه بايد به ايشان بدهند كم‌تر مىدادند و دارائى مردم را تباه مىساختند .\r\nخدا در كار آنان گشايشى فراهم آورده و با وجود كفرى كه دربارهء خدا روا مىداشتند ، زندگى ايشان را از فراوانى نعمت برخوردار ساخته بود .\r\nشعيب به ايشان گفت :\r\n يا قَوْمِ اعْبُدُوا اللَّهَ ما لَكُمْ مِنْ إِلهٍ غَيْرُهُ وَ لا تَنْقُصُوا الْمِكْيالَ وَ الْمِيزانَ إِنِّي أَراكُمْ بِخَيْرٍ وَ إِنِّي أَخافُ عَلَيْكُمْ عَذابَ يَوْمٍ مُحِيطٍ .  [ ( 1 ) 
  ]\r\n( اى مردم ، خداى يكتا را بپرستيد كه براى شما جز او خدائى نيست و از پيمانه و ترازو كم نگذاريد . من شما را در وضعى مرفه و نيكو مىبينم و مىترسم از عذاب روز دردناكى كه شما را فرا گيرد . )\r\nولى آن مردم در گمراهى و تباهكارى خود پايدار ماندند و هر چه شعيب لغزش‌هاى ايشان را يادآورى كرد و آنان را از\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره هود - آيه 84\r\n","page_name":" 154 ","page_number":154},
  {"content":"\r\n\r\nعذاب خداوند ترساند ، سودى نبخشيد جز اين كه به گناهان خويش ادامه دادند .\r\nاز اين رو خشم خداوند را برانگيختند و خدا هنگامى كه خواست آنان را نابود سازد ، عذاب روز ظله را بر آنان چيره ساخت .\r\nيوم الظله به معنى : « روز سايبان » همان است كه ابن عباس از آن ياد كرده در تفسير گفتهء خداى بزرگ كه فرموده است :\r\n فَأَخَذَهُمْ عَذابُ يَوْمِ الظُّلَّةِ إِنَّهُ كانَ عَذابَ يَوْمٍ عَظِيمٍ  [ ( 1 ) 
  ] ( آن مردم به عذاب روز سايبان گرفتار شدند - يعنى روزى كه مردم از شدت گرما به سايبانى پناه مىبردند - و آن روز عذاب ، روز بزرگى بود . )\r\nعبد الله بن عباس درين باره گفته است :\r\nخداوند به مردم مدين سوز و گرماى سختى فرستاد كه نفس‌هاى ايشان را گرفت . بدين سبب ، گريزان از خانه‌هاى خود به صحرا شتافتند .\r\nدر صحرا خدا ابرى فرستاد كه از تابش خورشيد بر سرشان سايه افكند .\r\nدر زير اين ابر ، سردى و خنكى يافتند و شاد شدند و همديگر را آگاه كردند تا همه در زير آن ابر گرد آمدند .\r\nدرين هنگام خداوند آتشى بر سرشان باريد .\r\nعبد الله بن عباس گفته است :\r\nآن روز كه ابر بر سر مردم سايبان شد و از آن آتش فرو ريخت ، « يوم الظله » يا « روز سايبان » ناميده شد و منظور از « عذاب يوم الظله » نيز همان عذاب است .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره شعرا - آيه 189\r\n","page_name":" 155 ","page_number":155},
  {"content":"\r\n\r\nو قتاده گفته است :\r\nخداوند شعيب را به پيامبرى و رهبرى دو گروه از مردم برانگيخت : يكى قوم خود او كه اهل شهر مدين بودند و ديگر « اصحاب الايكه » .\r\nهمچنان كه در بالا گفته شد ، « ايكه » به معنى بيشه و درختان بهم پيچيده بود و « اصحاب ايكه » درين بيشه‌ها به سر مىبردند يا از درختان اين بيشه‌ها استفاده مىكردند .\r\nخداوند هنگامى كه خواست ايشان را كيفر دهد ، گرماى سختى را بر آنان فرستاد و عذاب را به گونهء ابرى درآورد كه در آسمان بالا آمد و همين كه به ايشان نزديك شد به اميد سايه و سردى آن بيرون دويدند و هنگامى كه در زيرش جمع شدند ، بارانى از آتش بر سرشان باريد .\r\nقتاده سپس مىگويد :\r\nبدين جهة است كه خداوند مىفرمايد :  فَأَخَذَهُمْ عَذابُ يَوْمِ الظُّلَّةِ . \r\nاما مردم مدين ، مردمى بودند كه در شهر مدين مىزيستند و گروهى از آنان فرزندان مدين بن ابراهيم خليل عليه السلام بودند .\r\nخداوند آنان را با زمين لرزه عذاب فرمود و زلزله‌اى فرستاد كه همه را نابود ساخت .\r\nبرخى از علما گفته‌اند :\r\nقوم شعيب اندازهء راستى و درستى را نگه نداشتند . ولى خداوند در روزى ايشان فراخى و گشايشى فراهم آورد . باز هم حد راستى و درستى را شكستند و باز هم خداوند ايشان را از فراوانى و فراخى روزى بهره‌مند ساخت همينطور ، هر چه آنان به\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nنادرستى و ناراستى مىافزودند ، خداوند به روزى ايشان مىافزود .\r\nهنگامى كه نافرمانى و كفرشان از حد در گذشت و خدا خواست كه نابودشان كند گرماى سختى را بر آنان چيره ساخت كه تاب تحمل آن را نداشتند . نه از پناه بردن به سايه سودى مىبردند و نه از شست و شو در آب .\r\nسرانجام يكى از آنان به زير سايه ابرى رفت و در آن جا آسايشى يافت . اين بود كه ياران خويش را فرا خواند و گفت :\r\n« بيائيد كه در اين جا از گرما آسوده خواهيد شد . »\r\nبه شنيدن اين سخن مردم شتابان پيش او رفتند و همين كه همه گرد هم آمدند خداوند آتشى بر آنان فرستاد و اين عذاب يوم الظله ناميده شد .\r\nاما عامر از عبد الله بن عباس روايت كرده كه به او گفت :\r\n« هر كس كه دربارهء عذاب يوم الظله برايت حديثى نقل كرد ، تكذيبش كن . »\r\nمجاهد گفته است :\r\nعذاب يوم الظله عبارت است از اظلال يعنى سايه افكندن عذاب بر قوم شعيب و زيد بن اسلم درباره اين سخن خداى بزرگ كه فرموده است :\r\n يا شُعَيْبُ ، أَ صَلاتُكَ تَأْمُرُكَ أَنْ نَتْرُكَ ما يَعْبُدُ آباؤُنا أَوْ أَنْ نَفْعَلَ فِي أَمْوالِنا ما نَشؤُا ؟  [ ( 1 ) 
  ] ( اى شعيب ، اين نماز تو ترا فرمان مىدهد كه - دعوى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره هود - آيه 87\r\n","page_name":" 157 ","page_number":157},
  {"content":"\r\n\r\nپيغمبرى كنى - و ما را باز دارى از آنچه پدرانمان مىپرستيدند يا از اين كه با دارائى خود هر چه دلمان مىخواهد بكنيم ؟ ) گفته است :\r\nاين كه شعيب نمىگذاشت با دارائى خود هر چه دلشان مىخواهد بكنند ، از آن جهة بود كه ايشان هنگام فروش كم فروشى مىكردند و هنگام خريد و پرداخت بها نيز از درهم‌هائى كه ميبايست به فروشنده بدهند مقدارى مىبريدند و مىكاستند .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nداستان خضر و سرگذشت او با موسى\r\nاهل كتاب گفته‌اند :\r\nآن موسى كه با خضر همنشينى و دوستى داشت ، موسى بن منشى بن يوسف بن يعقوب بود .\r\nولى حديث درست از پيامبر ، صلى اللّه عليه و سلم ، اين است كه موساى دوست خضر ، موسى بن عمران بوده است چنان كه ما به ذكر آن خواهيم پرداخت .\r\nآن خضر ، به گفته علماء اهل كتب نخستين ، از كسانى بوده كه در روزگار افريدون بن اثغيان مىزيسته و پيش از موسى بن عمران بوده است .\r\nگفته شده است كه او از پيشروان لشكر ذو القرنين بزرگ بود كه در ايام ابراهيم خليل عليه السلام به سر مىبرد .\r\nاو همراه ذو القرنين به چشمه آب زندگانى رسيد و از آب آن نوشيد در حالى كه ذو القرنين و كسانش ازين پيشآمد آگاهى نداشتند .\r\nدر نتيجه ، خضر عمر جاودانى يافت و - به عقيده آن گروه از علماء - تا امروز زنده است .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nبرخى از آنان نيز گمان برده‌اند او از فرزندان كسى است كه به حضرت ابراهيم ايمان آورد و با او كوچ كرد . نام او نيز يليا ( يا : بليا ) بن ملكان بن فالغ بن غابر بن شالخ بن ارفخشد بن سام بن نوح است . و پدرش پادشاهى بزرگ بود .\r\nديگران گفته‌اند :\r\nذو القرنينى كه در روزگار حضرت ابراهيم عليه السلام ظهور كرد ، افريدون بن اثغيان بود و خضر از پيشروان لشكر او به شمار مىرفت .\r\nعبد الله بن شوذب گفته است :\r\nخضر از فرزندان فارس و الياس از فرزندان اسرائيل بود و اين دو تن هر سال در فصلى يك ديگر را ملاقات مىكردند .\r\nابن اسحاق گفته است :\r\nخداوند در ميان بنى اسرائيل مردى از آنان را به خلافت رساند كه ناشية بن اموص خوانده مىشد و با او خضر را نيز به پيغمبرى برانگيخت .\r\nابن اسحاق همچنين گفته است :\r\nنام اين خضر ، چنان كه بنى اسرائيل مىگويند ، ارميا بن حلقيا ، است و از نوادگان هارون بن عمران است .\r\nميان آن پادشاه - يعنى ناشية بن اموص و فريدون - هزار سال فاصله بوده است .\r\nگفتهء كسانى كه مىگويند اين خضر در روزگار فريدون و ذو القرنين بزرگ - پيش از موسى بن عمران - ميزيسته شبيه‌تر است به اين حديث صحيح از حضرت رسول ( ص ) كه موسى بن عمران را خدا فرمان داد تا به جست و جوى خضر برخيزد . و پيغمبر خدا ، صلى اللّه عليه و سلم ، به حقيقت هر پيشامدى آگاه‌تر از مردم\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nديگر بوده است .\r\nبنابر اين احتمال دارد كه خضر ، پيش از حضرت موسى عليه السلام ، جزو پيشروان لشكر ذو القرنين بوده و چون از چشمه آب زندگانى نوشيده ، عمرى دراز يافته و در روزگار حضرت ابراهيم عليه السلام به پيغمبرى نرسيده بلكه در روزگار ناشية بن اموص اين مقام را يافته است .\r\nناشيهء مذكور نيز در روزگار بشتاسب بن لهراسب مىزيست .\r\nاين حديث را نيز ابى بن كعب از پيغمبر ، صلى اللّه عليه و سلم روايت كرده است :\r\nسعيد بن جبير گفته است :\r\nمن به ابن عباس گفتم : « نوفا ( يا : لوقا ) عقيده دارد كه خضر مصاحب موسى بن عمران نبوده است . »\r\nگفت : دشمن خدا دروغ گفته است . ابى بن كعب از پيغمبر ، صلى اللّه عليه و سلم ، براى من روايت كرد ، كه فرمود :\r\nحضرت موسى عليه السلام در ميان بنى اسرائيل به موعظه برخاست .\r\nازو پرسيدند : چه كسى از همه داناتر است ؟ » موسى جواب داد : « من . »\r\nچون در آن هنگام هنوز آن اندازه دانائى به دو داده نشده بود ، خدا او را به خاطر آن سخن ، مورد سرزنش قرار داد .\r\nحضرت موسى عرض كرد : « پروردگارا ، آيا داناتر از من هم در اين جا كسى هست ؟ » خدا فرمود : « آرى ، بنده‌اى از بندگان من كه در مجمع البحرين است . »\r\nموسى پرسيد : « پروردگارا ، چگونه من خود را به دو\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nبرسانم ؟ » فرمود : « يك ماهى بگير و آن را در زنبيلى بگذار . هر جا كه آن ماهى گم شد ، آن مرد در آن جاست . »\r\nحضرت موسى يك ماهى گرفت و در زنبيلى گذاشت و به جوانى كه همراهش بود گفت :\r\n« هر گاه اين ماهى را گم كردى ، مرا آگاه كن . »\r\nبعد ، هر دو در كرانهء دريا به راه افتادند تا به صخره‌اى گذشتند و به آبى رسيدند كه آب زندگانى بود و هر كس كه از آن مىنوشيد ، عمر جاويدان مىيافت و هر مرده‌اى كه بدان نزديك مىشد زنده مىگرديد .\r\nآن ماهى نيز در اثر برخورد بدين آب زنده شد . درين هنگام موسى خفته بود .\r\nماهى در زنبيل تكان خورد و پريد و به دريا افتاد و ناپديد شد .\r\nدرين هنگام خدا روانى آب را گرفت چنان كه آب به صورت طاقى در آمد و براى ماهى مانند گذرگاه سرپوشيده‌اى شد .\r\nو اين رويدادى شگفت‌انگيز بود .\r\nبعد ، كه موسى بيدار شد ، هر دو به راه افتادند .\r\nهمين كه هنگام صرف غذا رسيد ، موسى به دوست جوان خود گفت :\r\n« خوراك ما را بياور كه درين سفر خستگى بسيار ديده‌ايم . »\r\nابن عباس گفته است :\r\nموسى ، تنها هنگامى بدان خستگى دچار شد كه از آن محل كه خدا به او فرمان داده بود پيش‌تر رفت .\r\nهمسفر موسى در پاسخ او گفت :\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n  أَ رَأَيْتَ إِذْ أَوَيْنا إِلَى الصَّخْرَةِ فَإِنِّي نَسِيتُ الْحُوتَ وَ ما أَنْسانِيهُ إِلَّا الشَّيْطانُ أَنْ أَذْكُرَهُ ، وَ اتَّخَذَ سَبِيلَهُ فِي الْبَحْرِ عَجَباً . قالَ ذلِكَ ما كُنَّا نَبْغِ فَارْتَدَّا عَلى آثارِهِما قَصَصاً .   [ ( 1 ) 
  ]\r\n( ديدى هنگامى كه بر سنگى منزل گرفتيم ، من ماهى را فراموش كردم و باعث اين فراموشى ، تنها شيطان بود كه مرا از يادآورى آن باز داشت . ماهى نيز به گونهء شگفت انگيزى راه خود را در دريا پيش گرفت .\r\nموسى گفت : « آنجا - كه ماهى در آب فرو رفت - همان جائى است كه ما مىجوئيم . » و از راهى كه آمدند بدان جا برگشتند . )\r\nپس از اين كه جاى پاى خود را دنبال كردند ، به همان صخره بازگشتند كه نخست بودند در آن جا مردى با لباس خود آرميده بود . موسى پيش رفت و او را درود گفت .\r\nمرد پرسيد : « رسم سلام كردن از كجا بدين سرزمين وارد شده است ؟ » ( يعنى : سلام درين جا مرسوم نيست . )\r\nجواب داد : « من موسى هستم . »\r\nپرسيد : « موساى بنى اسرائيل ؟ » جواب داد : « آرى . »\r\nگفت : اى موسى ، من دانشى دارم كه خداوند از - دانش‌هاى خود به من آموخته و آن دانش را تو ندارى . تو نيز دانشى از دانش‌هاى خدا دارى كه من ندارم . »\r\nموسى گفت : « پس من تو را پيروى مىكنم تا از آموزش و پرورشى كه نصيب تو شده ، مرا نيز بياموزى . »\r\nگفت :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره كهف - آيه‌هاى 63 و 64\r\n","page_name":" 163 ","page_number":163},
  {"content":"\r\n\r\n فَإِنِ اتَّبَعْتَنِي فَلا تَسْئَلْنِي عَنْ شَيْءٍ حَتَّى أُحْدِثَ لَكَ مِنْهُ ذِكْراً .  [ ( 1 ) 
  ]\r\n( پس اگر به دنبال من مىآئى ، از هيچ چيز نبايد پرسشى بكنى تا هنگامى كه من خود از آن سخن بگويم . )\r\nبدين قرار با هم در كرانهء دريا به راه افتادند . بعد سوار بر كشتى شدند .\r\nكشتى روان بر روى آب بود كه گنجشكى آمد و بر لبهء كشتى نشست و منقار خود را در آب زد و قطره‌اى آب نوشيد .\r\nخضر درين هنگام به حضرت موسى گفت : « من و تو از درياى دانش خداوند به همان اندازه برداشته‌ايم كه اين گنجشك از اين دريا آب برداشته است . »\r\nدرين كشتى موسى هيچ جا غافلگير نشد مگر در آن جا كه ديد خضر ميخى به كف كشتى مىكوبد يا تخته‌اى از آن مىكند .\r\nموسى كه ديد اهل كشتى آن دو را به رايگان سوار كرده‌اند و اكنون خضر مىخواهد كشتى را سوراخ كند ، تاب نياورد و گفت :\r\n   أَ خَرَقْتَها لِتُغْرِقَ أَهْلَها لَقَدْ جِئْتَ شَيْئاً إِمْراً . قالَ أَ لَمْ أَقُلْ إِنَّكَ لَنْ تَسْتَطِيعَ مَعِيَ صَبْراً ؟ قالَ : لا تُؤاخِذْنِي بِما نَسِيتُ .    [ ( 2 ) 
  ]\r\n( كشتى را شكستى تا مردم كشتى را به دريا غرق كنى ؟\r\nبسيار كار زشتى كردى .\r\nگفت : « نگفتم كه تو وقتى همراه من باشى نمىتوانى خاموشى و شكيبائى پيشه كنى ؟ »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره كهف - آيه 70\r\n[ ( 2 ) 
  ] - سوره كهف - آيه‌هاى 71 و 72 و 73\r\n","page_name":" 164 ","page_number":164},
  {"content":"\r\n\r\nموسى جواب داد : « براى اين فراموشى به من خرده مگير . » ) و اين نخستين فراموشى موسى بود .\r\nبعد ، از كشتى بيرون آمدند و به راه افتادند . تا پسرى را ديدند كه با پسران ديگر بازى مىكرد .\r\nخضر پسر را گرفت و سر بريد .\r\nموسى به دو گفت :\r\n         أَ قَتَلْتَ نَفْساً زَكِيَّةً بِغَيْرِ نَفْسٍ ! لَقَدْ جِئْتَ شَيْئاً نُكْراً . قالَ أَ لَمْ أَقُلْ لَكَ إِنَّكَ لَنْ تَسْتَطِيعَ مَعِيَ صَبْراً ؟ قالَ : إِنْ سَأَلْتُكَ عَنْ شَيْءٍ بَعْدَها ، فَلا تُصاحِبْنِي ، قَدْ بَلَغْتَ مِنْ لَدُنِّي عُذْراً . فَانْطَلَقا حَتَّى إِذا أَتَيا أَهْلَ قَرْيَةٍ اسْتَطْعَما أَهْلَها فَأَبَوْا أَنْ يُضَيِّفُوهُما فَوَجَدا فِيها جِداراً يُرِيدُ أَنْ يَنْقَضَّ فَأَقامَهُ قالَ لَوْ شِئْتَ لَاتَّخَذْتَ عَلَيْهِ أَجْراً . قالَ هذا فِراقُ بَيْنِي وَ بَيْنِكَ سَأُنَبِّئُكَ بِتَأْوِيلِ ما لَمْ تَسْتَطِعْ عَلَيْهِ صَبْراً ، أَمَّا السَّفِينَةُ فَكانَتْ لِمَساكِينَ يَعْمَلُونَ فِي الْبَحْرِ ، فَأَرَدْتُ أَنْ أَعِيبَها ، وَ كانَ وَراءَهُمْ مَلِكٌ يَأْخُذُ كُلَّ سَفِينَةٍ ، غَصْباً ، وَ أَمَّا الْغُلامُ فَكانَ أَبَواهُ مُؤْمِنَيْنِ فَخَشِينا أَنْ يُرْهِقَهُما طُغْياناً وَ كُفْراً ، فَأَرَدْنا أَنْ يُبْدِلَهُما رَبُّهُما خَيْراً مِنْهُ زَكاةً وَ أَقْرَبَ رُحْماً وَ أَمَّا الْجِدارُ فَكانَ لِغُلامَيْنِ يَتِيمَيْنِ فِي الْمَدِينَةِ وَ كانَ تَحْتَهُ كَنْزٌ لَهُما وَ كانَ أَبُوهُما صالِحاً فَأَرادَ رَبُّكَ أَنْ يَبْلُغا أَشُدَّهُما وَ يَسْتَخْرِجا كَنزَهُما رَحْمَةً مِنْ رَبِّكَ وَ ما فَعَلْتُهُ عَنْ أَمْرِي ذلِكَ تَأْوِيلُ ما لَمْ تَسْطِعْ عَلَيْهِ صَبْراً .          [ ( 1 ) 
  ]\r\nموسى وقتى ديد كه خضر آن پسر را كشت ، گفت : « آيا آدم پاكى را كه كسى را نكشته ، كشتى ؟ كار بسيار ناپسنديده‌اى كردى ! » خضر جواب داد :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره كهف - آيه‌هاى 74 تا 82\r\n","page_name":" 165 ","page_number":165},
  {"content":"\r\n\r\n« به تو نگفتم كه تو تا با منى ، نمىتوانى خاموشى و شكيبائى پيشه كنى ؟ » موسى گفت :\r\n« اگر باز هم از تو چيزى پرسيدم ، ديگر بعد از آن با من دوستى و همگامى مكن زيرا براى ترك دوستى با من عذر موجهى يافته‌اى . »\r\nسپس باز به راه افتادند تا به مردم قريه‌اى رسيدند و از آنان خوراك خواستند ولى ايشان از مهمانى و پذيرائى آن دو تن خوددارى كردند .\r\nآن دو نيز بر آن شدند كه از شهر بيرون بروند .\r\nنزديك دروازه شهر ديوارى يافتند كه چيزى نمانده بود فرو بريزد .\r\nخضر به تعمير ديوار پرداخت و آن را استوار ساخت .\r\nحضرت موسى به دو گفت :\r\n« اگر مىخواستى چنين كارى بكنى ، خوب بود اين زحمت را در جائى مىكشيدى كه براى آن دستمزدى بگيرى . »\r\nخضر گفت :\r\n« در اين جا ديگر من و تو بايد از هم جدا شويم و من هم اكنون دليل كارهائى را كه تو براى دانستنش صبر نداشتى ، خواهم گفت . اما آن كشتى كه شكستيم ، از آن خانواده تنگدستى بود كه در دريا با آن كار مىكردند و روزى خود را بدين گونه فراهم مىآوردند . و چون در آن حدود پادشاهى بود كه كشتىهاى بىعيب را به زور مىگرفت و غصب مىكرد ، من خواستم كشتى را معيوب كنم تا آن را از صاحبش نگيرند . اما آن پسر كه من او را كشتم پدر و مادر مؤمنى داشت و ترسيدم اگر زنده بماند پدر و مادر\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nخود را نيز - مانند خود - گمراه سازد و به نافرمانى و خدا ناشناسى وادارد . خواستم تا خدا به جاى او فرزند بهتر و مهربان‌ترى به آن پدر و مادر دهد . آن ديوار هم كه تعمير كردم به دو كودك يتيم در اين شهر تعلق داشت . پدر نيكو كارشان گنجى در زير آن ديوار براى ايشان نهفته بود . پروردگار تو مىخواست كه آن دو كودك بزرگ شوند و گنج را خود به لطف خداوند از زير ديوار بيرون آورند . من اين كارها را نه از پيش خود - بلكه به فرمان خدا - كردم . اين بود علت كارهائى كه تو براى دانستنش صبر نكردى » .\r\nابن عباس مىگفت : « آن گنج چيزى جز دانش نبود . »\r\nبه ابن عباس گفته شد : « ما نشنيديم كه از آن مصاحب موسى ديگر يادى شده باشد . »\r\nدر پاسخ گفت :\r\n« او از آب زندگانى خورد و عمر جاودانى يافت و با كشتى به دريا رفت و تا روز رستاخيز در دريا روان خواهد بود . »\r\nحديث فوق دلالت مىكند بر اين كه خضر ، هم پيش از موسى بوده و هم در روزگار او مىزيسته است . همچنين دلالت مىكند بر لغزش كسانى كه گفته‌اند : « او همان ارمياست » زيرا ارميا در عهد بخت النصر به سر مىبرده است و ميان روزگار موسى و بخت النصر مدتى فاصله است كه در دنيا با عمر آدميزاد برابرى نمىكند . يعنى ارميا نمىتوانسته تا زمان موسى زنده باشد .\r\nحضرت موسى نيز پيغمبرى بوده در روزگار منوچهر .\r\nمنوچهر نيز پس از جد خود فريدون به پادشاهى رسيد .\r\n\r\n","description":"","footnote":"","page_name":" 167 ","page_number":167},
  {"content":"\r\n\r\n\r\nسخن دربارهء منوچهر و رويدادهاى روزگار او\r\nپس از افريدون بن اثغيان بن گاو ، منوچهر به پادشاهى رسيد .\r\nمنوچهر از نوادگان ايرج ، پسر فريدون ، بود كه در دماوند ، و برخى نيز گفته‌اند : در رى ، به جهان آمد . ولى از بيم تور و سلم ولادت او را پنهان داشتند .\r\nمنوچهر وقتى بزرگ شد ، پيش نياى بزرگ خويش ، فريدون رفت . فريدون آينده خوبى براى او پيش بينى كرد و از كشور دارى ، آنچه را كه به نياى او بخشيده بود به او نيز بخشيد و افسر پادشاهى را بر سرش نهاد .\r\nبرخى از مورخان برآنند كه اين پادشاهى به منوچهر بن شجر ( يا : منسحر ) بن افريقش بن اسحاق بن ابراهيم رسيده است\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nو درين باره شعر جرير بن عطيه را گواه مىآورند كه چنين است :\r\n و ابناء اسحاق الليوث اذا ارتدوا * حمائل موت لابسين السنورا\r\nاذا انتسبوا عدوا الصبهبد منهم * و كسرى و عدوا الهرمزان و قيصرا\r\nو كان كتاب فيهم و نبوة * و كانوا باصطخر الملوك و تسترا\r\nفيجمعنا و الغر ابناء فارس * اب لا نبالى بعده من تأخرا\r\nابونا خليل اللّه و اللّه ربنا * . رضينا بما اعطى الإله و قدرا \r\n( پسران اسحاق ، شيرانى هستند كه وقتى حمايل مرگ مىپوشند به جامه گربه در مىآيند و هنگامى كه از خويشاوندى آنان سخن مىرود ، سپهبد و خسرو و هرمزان و قيصر از دودمان ايشان شمرده مىشوند .\r\nكتاب آسمانى و پيغمبرى در ميانشان بوده و در استخر و شوشتر پادشاهى كرده‌اند .\r\nگروه ما و بزرگان ما را كه پسران شهسوارى هستيم پدرمان گرد هم آورده و باكى نداريم از اين كه پس از او چه كسانى پديدار آمده‌اند .\r\nپدر ما خليل الله و خداى ما سرور ماست و به آنچه خدا به ما بخشيده و براى ما خواسته ، خرسند هستيم . )\r\nاما ايرانيان اين دودمان را باور ندارند و در ايران\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nپادشاهى - به نام منوچهر - نمىشناسند جز از فرزندان فريدون ، و جز فرمانروائى دودمان فريدون فرمانروائى ديگران را نمىپذيرند .\r\nمن ( يعنى : ابن اثير ) مىگويم :\r\nراست آن است كه ايرانيان مىگويند . زيرا نام‌هاى پادشاهان ايشان ، بيش از اسكندر ، بلند آوازه است ، همچنين پس از روزگار او كه ملوك الطوائف بوده‌اند .\r\nاگر منوچهر در روزگار حضرت موسى به پادشاهى نشسته باشد ، بايد به ياد آورد كه ميان موسى و اسحق ، پنج پدر مشهور بوده و هر پنج تن پيوسته در مصر به سر برده‌اند . فرزندان ايشان در چه زمانى بسيار شده و در جهان پراكنده گرديده و در شهرهاى ايران به فرمانروائى رسيده‌اند ؟ و جرير بن عطيه از كجا چنين دانشى يافته كه گفتارش مدرك قرار گيرد ، به ويژه ازين جهة كه همه آن پادشاهان را پسران اسحق به شمار آورده است ! هشام بن كلبى گفته است :\r\nتور و سلم پس از برادر خود ، ايرج ، سيصد سال پادشاهى كردند .\r\nبعد ، منوچهر يكصد و بيست سال فرمانروائى كرد .\r\nدرين ميان پسر تور - كه ترك و اهل توران زمين بود - درست در هشتادمين سال پادشاهى منوچهر ، بر او تاخت و او را از شهرهاى ايران بيرون كرد .\r\nمنوچهر پس از دوازده سال دورى از ايران ، سرانجام بر دشمن خود دست يافت و او را از شهرهاى خويش راند و اورنگ فرمانروائى را باز يافت و پس از آن ، بيست و هشت سال ديگر\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nپادشاهى كرد .\r\nمنوچهر به دادگسترى و نيكوكارى موصوف و ستوده بود و نخستين كسى شمرده مىشد كه خندق كند و جنگ افزار گرد آورد .\r\nهمچنين نخستين پادشاهى بود كه دهقانى را پايه نهاد و در هر قريه‌اى دهقانى گماشت و به مردم آن قريه فرمان داد كه ازو پيروى كنند .\r\nگفته مىشود كه حضرت موسى عليه السلام در شصتمين سال پادشاهى منوچهر ظهور كرد .\r\nمورخ ديگرى ، غير از هشام بن كلبى گفته است :\r\nمنوچهر همين كه به پادشاهى رسيد ، به خونخواهى نياى خود ، ايرج پسر فريدون ، برخاست و به سوى شهرهاى تركستان يا توران زمين لشكر كشيد و تور پسر فريدون ، و همچنين سلم برادر تور را كشت .\r\nپس از كشته شدن تور به دست منوچهر ، افراسياب بن پشنگ بن رستم بن ترك ، يعنى همان كسى كه تركان دودمان تور پسر فريدون به دو نسب مىرسانند ، با منوچهر به جنگ پرداخت و شصت سال اين نبرد را پيگيرى كرد و او را در طبرستان محاصره نمود .\r\nبعد بدين قرار صلح كردند كه مردى از ياران منوچهر به نام ايرشى ( آرش ) كه تيراندازى سخت افكن بود ، تيرى بيندازد و هر جا كه آن تير افتاد مرز ميان ايران و توران باشد .\r\nآرش كمانگير تيرى از طبرستان انداخت كه در رود بلخ ( جيحون ) فرود آمد و آن رود مرز ميان تركان فرزند تور ( يا :\r\nتوران زمين ) و قلمرو فرمانروائى منوچهر ( يا : ايران ) گرديد .\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nمن ( ابن اثير ) مىگويم :\r\n« اين از شگفت‌انگيزترين دروغ‌هاى ايرانيان است كه پرتاب تيرى آن همه راه طى كند . » [ ( 1 ) 
  ]\r\nگفته‌اند كه منوچهر از رودهاى فرات و دجله و نهر بلخ ( يعنى رود جيحون ) نهرها يا كانال‌هائى منشعب ساخت و به آبادانى زمين پرداخت .\r\nهمچنين گفته شده است :\r\nدر سى و پنجمين سال پادشاهى منوچهر ، تركان به سرزمين او تاختند و از هر سو به نابود ساختن ايرانيان پرداختند .\r\nمنوچهر ياران خود را سرزنش كرد و به ايشان گفت :\r\n\r\n\r\n\r\n\r\n","description":"","footnote":"\r\n[ ( 1 - ) 
  ] آرش معروف به كمانگير : در داستان‌هاى ملى ، از پهلوانان باستانى ايران است كه در تيراندازى بىمانند محسوب شده است .\r\nگويند در روزگار باستان ايرانيان از تورانيان شكست سختى خوردند و پس از مذاكرات صلح و آشتى براى تعيين مرز دو كشور ، قرار بر اين داده شد كه مرز ايران از نقطه شكست به اندازه يك تير پرتاب عقب رود .\r\nايرانيان آرش را برگزيدند و او را فرمودند تا تيرى به سمت مشرق بيندازد .\r\nآرش كه مىدانست جانش را درين راه از دست خواهد داد ، نخست بدن عريان خويش را به همگان بنمود و گفت :\r\n« در تن من هيچ عيب و علتى نيست . اما من تمام نيروى خود را بر سر اين كار خواهم گذاشت ، و پس از پرتاب تير زنده نخواهم ماند .\r\nآنگاه به كوه بر آمد و تيرى در كمان نهاد و به قوت تمام بكشيد و پرتاب كرد .\r\n","page_name":" 172 ","page_number":172},
  {"content":"\r\n\r\n« شما تنها مردمى نيستيد كه به جهان آمده‌ايد ، مردم شايسته و راستين كسانى هستند كه درباره زندگانى خود انديشه و خرد را به كار مىبرند و دشمن را از خويش مىرانند .\r\nاين كه تركان از هر سو به شما تاخته‌اند نيست جز براى آن كه شما از پيكار با دشمن خود كناره مىگيريد .\r\nخداوند اين فرمانروائى را به ما بخشيده كه ما را بيازمايد تا آشكار شود كه ما اين برترى را سپاس مىگوئيم يا كفران نعمت مىكنيم ، و درين صورت ، ما را كيفر دهد . »\r\nياران و نزديكان منوچهر كه اين سخنان را شنيدند ، روز بعد مردم را به دربار پادشاه فرا خواندند .\r\nهمين كه همه مردم و لشكريان و بزرگان گرد آمدند ، منوچهر به پا برخاست . حاضران نيز برخاستند .\r\nمنوچهر گفت :\r\n« شما بنشينيد . من از آن جهة برخاستم كه سخنم به گوش شما برسد . »\r\n\r\n\r\n\r\n\r\n","description":"","footnote":"\r\n[ ( ) 
  ] ايزدان ، آن تير را كه به اختلافات روايات ، از دماوند يا سارى يا آمل رها شده بود ، بگرفتند و مدتى دراز در هوا ببردند ، و سرانجام تير آرش در مرو بر تنهء درخت گردوئى فرود آمد ، و مرز ايران تعيين شد .\r\nبدن برومند آرش نيز ، پس از اين دلاورى ، پاره پاره گشت .\r\nداستان آرش در شاهنامه فردوسى نيامده ، اما در اوستا و - تاريخ‌هاى مفصل ايران به زبان عربى و فارسى به تفصيل ياد شده است .\r\n( دائرة المعارف فارسى )\r\n","page_name":" 173 ","page_number":173},
  {"content":"\r\n\r\nهمه نشستند .\r\nآنگاه منوچهر به سخنرانى پرداخت و گفت :\r\n« اى مردم ! آدميان همه بنده پروردگارند و بايد سپاسگزار او باشند كه نعمت مىبخشد و خود را به دو بسپارند كه از همه تواناتر است و از پذيرش آنچه بودنى است چاره‌اى نيست .\r\nهيچ كس ناتوان‌تر از مخلوق نيست خواه طالب باشد و خواه مطلوب . ( زيرا اگر طالب چيزى باشد ، بىخواست خداوند آن را به دست نياورد و اگر مطلوب خداوند باشد ، از آنچه خدا برايش مقدر فرموده ، رهائى ندارد . ) و هيچ كس تواناتر و نيرومندتر از خالق نيست كه هر چه بخواهد در دست اوست و هيچ كس زبون‌تر از كسى نيست كه در دست طالب خود گرفتار است ( يعنى بنده است در دست پروردگار خويش و از آنچه او برايش خواسته ، نجات نيابد . )\r\n\r\n\r\n\r\n\r\n","description":"","footnote":"\r\n[ ( ) 
  ] چنان كه در بالا ملاحظه مىشود ، درين داستان كه تفصيل بسيار شيرين و زيبائى دارد ، آرش جان خود را بر سر اين كار مىگذارد زيرا تا آخرين حد نيروى خود را به كار مىبرد تا هر چه بيشتر بر وسعت خاك ايران بيفزايد و اين عالىترين سرمشق ميهن‌پرستى است . از اين گذشته ، تير تنها به نيروى بازوى او آن همه راه طى نكرده بلكه ايزدان آن را برده‌اند . و اين هم مىرساند كه لطف خدا يا خدايان يار ايرانيان بوده است .\r\nبه هر حال آنچه به نظر ابن اثير « دروغى شگفت‌انگيز » جلوه كرده ، يك داستان ملى و ميهنى غرورانگيز است كه در ادبيات رزمى بسيارى از ملت‌ها نظائرش يافت مىشود .\r\nمترجم\r\n","page_name":" 174 ","page_number":174},
  {"content":"\r\n\r\nانديشيدن مانند روشنائى ، و غفلت مانند تاريكى ، و گمراهى زادهء بىخردى است . نخست ، اول مىآيد و بعد آخر ، و هر آخرى چاره ندارد از اين كه به اول بپيوندد ( يعنى سرگذشت آيندگان بستگى به سرنوشت گذشتگان دارد و ما بايد از پيشينيان خود عبرت گيريم . )\r\nخداوند ، اين فرمانروائى را به ما ارزانى داشته و بايد سپاس او گوئيم و از او بخواهيم كه الهام بخش ما در راه رشد و راستى و يقين باشد .\r\nناچار هر پادشاهى بر مردم كشور خويش حقى دارد و مردم كشورش نيز به گردان او حقى دارند . حق پادشاه و آنچه او از مردمش مىخواهد اين است كه از او فرمانبردارى كنند و راه‌هاى نيك را به دو نشان دهند و با دشمنان او بجنگند .\r\nآنچه مردم نيز از پادشاه مىخواهند اين است كه روزى ايشان را در همه حال فراهم آورد زيرا زندگى آنان به رزق آنان بستگى دارد . و پادشاه خزانه‌دار و انباردار مردم است .\r\nاز حقوق ديگر مردم بر پادشاه اين است كه پادشاه ايشان را ناچيز نشمرد و خوار ننگرد و با آنان مهربان باشد و بارى سنگين‌تر از اندازه توانائى ايشان بر دوششان نگذارد . اگر آسيبى به محصول بوستانشان رسيد كه از ميوه‌هاى ايشان كاست ، به اندازه آن كاهش ، از ميزان ماليات بكاهد و اگر پيشامد سخت‌ترى روى داد كه ويرانى به بار آمد ، در صدد جبران آن برآيد و به مردم چيزى دهد كه بتوانند به آبادانى پردازند و ويرانى را از ميان ببرند . سپس آنچه را كه به مردم داده ، به گونه‌اى كه بر آنان ستم روا نشود ، در يك يا دو سال بگيرد .\r\nآگاه باشيد كه پادشاه بايد داراى سه خوى پسنديده باشد :\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nراست بگويد و دروغ نگويد ، بخشنده و جوانمرد باشد و تنگ چشمى نكند ، و هنگام خشم خويشتن دار باشد و بر خود چيرگى يابد .\r\nپادشاه را سزد كه گشاده دست باشد و از مالياتى كه به دو مىرسد نياز لشكر و مردم را برآورد و از آنچه بايد صرف تهيه ما يحتاج ايشان كند چيزى نكاهد و به خود تخصيص ندهد .\r\nچشم پوشى و بخشايش بسيار داشته باشد زيرا هيچ پادشاهى نيرومند و پايدارتر از پادشاه بخشاينده و پوزش‌پذير نيست . و پادشاه اگر در بخشيدن كسى خطا كند بهتر از آن است كه در كيفر دادن او .\r\nآگاه باشيد كه تركان چشم به كشور شما دوختند و ما را به زانو درآوردند . اگر چه ظاهرا آنان ما را شكست داده‌اند ولى در حقيقت اين شما هستيد كه مايهء شكست خود شده‌ايد . اكنون به شما فرمان مىدهم كه جنگ افزار برگيريد و ساز و برگ پيكار فراهم آوريد و آماده نبرد شويد . من نيز با شما در هر چه صلاح بدانيد شريك و هماهنگ خواهم بود .\r\nاينك ، از اين پادشاهى براى من تنها نامى بر جاى مانده ، با پيروى و اطاعتى كه شما از من مىكنيد .\r\nولى بدانيد كه پادشاه ، پادشاهى است كه دستورش را به كار بندند . و اگر به دو گوش ندهند و با او مخالفت ورزند ، ديگر پادشاه نيست و بنده‌اى از بندگان است .\r\nآگاه باشيد كه وقتى آسيبى مىرسد ، بهترين چاره كار شكيبائى پيش گرفتن و پايدارى كردن و يقين داشتن به پيروزى است .\r\nپس هر كس كه در پيكار با دشمن كشته شود ، اميدوارم كه خرسندى خداى خويش را فراهم آورد و به رستگارى و پيروزى جاودانى برسد .\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nاين جهان تنها گذرگاهى است براى رفتن به جهان ديگر ، و جهانيان بارى كه دارند از دوش نمىافكنند مگر در جهان ديگر . »\r\nاين سخنرانى ، بسيار دراز است [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 - ) 
  ] ابن اثير ، اين سخنرانى را كه پيداست از تاريخ طبرى گرفته ، كوتاه كرده ، و شايد هم از آن جهة دست بدين كار زده كه در سخنان منوچهر ، آنطور كه طبرى نقل كرده ، مقدارى مطالب تكرارى است . با اين وصف ، نكاتى را ابن اثير از قلم انداخته كه شايد نقل آنها درين جا بىمناسبت نباشد .\r\nاز اين رو ، همه‌ى سخنان منوچهر ، از تاريخ بلعمى ، كه ترجمه تاريخ طبرى است ، درين جا نقل مىشود :\r\n« اى مردمان ، اين همه خلق را كه شما بينيد ، بدين چندين بسيارى و چندين گونه خلق كه اندر اين جهانند ، اين همه را خالقى است كه آفريدگار ايشان است . و نعمت بر ايشان از اوى است آفريدگار را ببايد پرستيدن ، و بر نعمت او سپاسدارى بايد كردن ، و خويشتن بر قضاى او سپردن كه هر چه بودنى است چاره نيست كه بباشد .\r\nهيچ كس نيست ضعيف‌تر از مخلوق به دست خالق كه اگر مخلوق چيزى بجويد نيابد . و اگر او را بجويند ، بيابند . و هيچ كس نيست قوىتر از خالق بر مخلوق زيرا كه خالق هر گه مخلوقى را بجويد ، اين مخلوق به دست او اندر باشد . پس ، از همه ، خالق قوىتر و قادرتر و از همه ، اين مخلوق ، ضعيف‌تر ، كه هر چه بجويد ، يافت نتواند . و چون او را بجويند ، گريخت نتواند .\r\nانديشه كردن اندر كار خالق و مخلوق روشنى افزايد اندر دل ، و غفلت و ناانديشيدن از اين ، تاريكى افزايد اندر دل .\r\n","page_name":" 177 ","page_number":177},
  {"content":"\r\n\r\nمنوچهر ، همين كه سخنرانى خويش را به پايان رساند ،\r\n\r\n\r\n\r\n\r\n","description":"","footnote":"\r\n[ ( ) 
  ] نادانى ، گم بودگى ( يعنى : گمراهى ) است و ( نادان ) هميشه بر هر رهى كه رود ، ره گم كند .\r\nپيشينگان رفتند و جهان به ما دست باز داشتند و ما را چاره نيست از پس ايشان رفتن ، و ايشان ما را چنانند چون بيخ درخت و ما ايشان را چون شاخ درخت ، كه ( چون ) درخت را از بيخ بر كنند ، شاخ از پس او چه مايه پاى دارد ؟ ما نيز از پس ايشان پاى نداريم اندرين جهان .\r\nخداى عز و جل به بزرگى خويش اين ملك ، ما را بداد و ما او را سپاس داريم ، از وى خواهيم كه ما را بر سپاسدارى نيرو دهد و بر راه راست بدارد ، و دل ما بر يقين بدارد ، تا ما بدانيم كه اين همه از وى است و ما را بازگشتن بدوست .\r\nآگاه باشيد كه مر ملك را بر سپاه و رعيت حقى است و رعيت را نيز بر ملك حق است و سپاه را نيز همچنين .\r\nحق رعيت بر ملك آنست كه ايشان را نگاه بدارد و رفق و آهستگى كند ، و بر آنچه طاقت آن ندارند ايشان را بر آن برنگمارد و اگر آفاتى از آسمان يا زمين برگشت و بوستان رعيت فرود آيد و به حاصل و بار آنان زيان رسد ، خراج آنچه به زيان آمده است از رعيت نستاند ، و اگر مصيبت بزرگ شد ، از بيت المال رعيت را يارى دهد و ايشان را بر عمارت خرابىها مدد كند و پس از آن به سالى يا به دو سال ، آن دادهء بيت المال به رفق و مدارا باز ستاند .\r\nاما حق ملك بر سپاه آن است كه او را فرمان كنند و با دشمن حرب كنند ، و او را نصيحت كنند اندر آن حرب ، تا دشمن ازو باز دارند .\r\n","page_name":" 178 ","page_number":178},
  {"content":"\r\n\r\nدستور داد كه مهمانى كنند و به پذيرائى از مردم پردازند .\r\n\r\n\r\n\r\n\r\n","description":"","footnote":"\r\n[ ( ) 
  ] حق ايشان ( يعنى : مردم ) بر او ( يعنى : بر پادشاه ) آن است كه ايشان را روزىها بدهد و به وقت بديشان برساند و تأخير نكند . و ايشان ملك را چنانند كه چون پر ، مرغ را ، و مرغ بىپر به كار نيايد .\r\nاما حق ملك بر رعيت آن است كه او را فرمان برند و جهان آبادان دارند و كشت و زر كنند و درخت نشانند و بنا كنند تا جهان آبادان بود تا ايشان خراج ملك بتوانند گزاردن ، و خراج از وقت تأخير نكنند .\r\nحق رعيت بر ملك آن است كه بر ايشان داد كند و ستم نكند و خراج از ايشان به رفق و نرمى بستاند و بر ايشان دشخوارى نكند ، و سخت نگيرد ، و ستمكاران بر ايشان نگمارد ، و ايشان را كارى نفرمايد كه نتوانند كردن ، و اگر ايشان را به كار آبادانى جهان اندر به كشت و ورز ، نفقه حاجت آيد ، ملك ايشان را از خواسته خود يارى كند تا خراج او نشكند و قوت ايشان نشود ( يعنى : از دست نرود . ) و اگر سالى از آسمان آفت آيد كه ثمره را زيانى باشد ، آن سال خراج ايشان بيفكند . و اگر آن ديگر سال باران نيايد ، خراج نبايد خواستن از ايشان ، تا ايشان بدان ، جهان آبدان كنند . و آنگاه كه باز خواهند ، چندان ستانند كه ايشان تباه نشوند .\r\nو بدانيد كه ملك ايدون بايد كه اندر او سه خصلت بود : يكى راست - گوى بود و دروغ نگويد .\r\nدو ديگر ، با سخاوت بود و بخيلى نكند ، سه ديگر ، خشم نگيرد زيرا كه خلق همه اندر دست وى است ، و دست او بر ايشان دراز است .\r\nهر چه خواهد بر ايشان تواند كردن و فرمودن .\r\nو ايدون بايد كه هر چيزى ( كه ) او را بود ، از نعمت و خواسته و\r\n","page_name":" 179 ","page_number":179},
  {"content":"\r\n\r\nمردم خوردند و آشاميدند و در حالى از بارگاه او بيرون\r\n\r\n\r\n\r\n\r\n","description":"","footnote":"\r\n[ ( ) 
  ] فراخى نعمت ، رعيت را همچنان بدهد ، مگر آن چيزى كه ملك را بود خاصه ، كه رعيت را به كار نيايد چون اسبان و آلت سلاح و گوهرها و چيزها كه آن جز ملكان را به كار نيايد .\r\nاما آن چيز كه خلق را به كار آيد نبايد كه او خويشتن را چيزى خاصه بدارد و خلق را از آن باز دارد ، چنان كه ايدون گويد : « فلان طعام مخوريد تا من بخورم يا فلان شراب مخوريد تا من خورم يا فلان جامه مپوشيد تا اين خاصه مرا بود ، يا فلان اسپرغم مبوييد تا من بويم . »\r\nو ايدون بايد كه ملك هميشه عفو كننده بود و عقوبت كم كند . جائى كه عفو بايد كردن ، عفو كند ، و چون عقوبت بايد كردن ، بسيار جاى نيز عفو كند تا عفو بيش‌تر بود از عقوبت ، كه اگر به عفو خطا كند به كه به عقوبت اگر جائى عقوبت بايد كردن و او به غلط عفو كند ، تواند كردن كه اندر يابد ، و اگر جائى كه عفو بايد كردن به غلط عقوبت كند ، آن از دست گذشت و نيز اندر نتواند يافت . ( پس در عقوبت كردن تعجيل نكند كه تعجيل كردن در كارها را فساد بسيار است . )\r\nو ايدون بايد كه اگر كسى از رعيت پيش ملك گله كند از كاردارى كه بر او ستم كرد ، ملك بايد آن كاردار را محابا نكند و به سوى او ميل نكند و آن كاردار را با متظلم گرد آورد . اگر ستم كرده است ، آن ستم ازو بردارد ، و اگر چيزى آن كاردار بستده است به ستم ، بفرمايد كه باز دهد . اگر كار دار نداد ، ملك بدهد و آن كاردار را ادب كند تا ديگر باره چنان نكند ، و هم ( او را ) بدان جاى باز فرستد تا هر تباهى كه كرده است او خود نيكو كند و هر ستمى كه كرده است داد بدهد .\r\n","page_name":" 180 ","page_number":180},
  {"content":"\r\n\r\nرفتند كه سپاسگزار و فرمانبردار او بودند .\r\n\r\n\r\n\r\n\r\n","description":"","footnote":"\r\n[ ( ) 
  ] و اگر كسى مر كسى را به ستم بكشد ، ملك بايد آن كشنده را عفو نكند ، داد اولياى كشته باز دهد ، و ديت او بستاند مگر آن اولياى كشته او را عفو كنند .\r\nاين است رسم عدل و داد ، و شما را اين همه بر من واجب است و من بر اين همه ايستاده‌ام و تمام كردم . اكنون از شما آن خواهم كه مرا بر شما واجب است از فرمانبردارى كردن و حرب كردن با دشمنان . و اين دشمن ترك اندر مملكت ما طمع كرد و از حد خويش به حد ما اندر آمد .\r\n( و تنها خانه من در اين ملك نيست ، همه را خانه و زن و بچه درين ملك است . پس پشت بر پشت يك ديگر نهيد و خود را و ما را باز رهانيد ) با او حرب كنيد و مرا و خويشتن را از ايشان برهانيد . و بهره شما اندرين بيش است كه بهره من . و تدبير و رأى من با شما يكى است . هر تدبيرى كه بكنيد من آن كنم و شما آن كنيد و من يكى انباز شماام اندر تدبير رأى و مرا ازين ملك چيزى نيست جز نام و فرمانبردارى . اگر فراخى بود ، يا نعمت بسيار بود ، يا نرخ ارزان بود ، شما را بهره بيش است اندر آن كه مرا . و من از شما به فرمانبردارى بس كردم . و هر كه مرا فرمان كند ، او را پاداش نيكو كنم . و هر كه مرا خبر آرد از كسى كه او فرمانبردار نيست ، آن كس كه خبرى دهد نپذيرم و به سخن او ، اين را عقوبت نكنم تا اين بيازمايم . چون يقين شودم كه اين فرمانبردار نيست و مرا مخالف است ، آنگه به جاى مخالفان دارمش .\r\nو بدانيد كه اندر مصيبت‌ها چيزى بهتر از صبر نيست . و يقين بدانيد كه هر چه بودنى است بباشد . و هر كه او بدين جهان به حرب دشمن كشته شود خداى از او خشنود شود .\r\n","page_name":" 181 ","page_number":181},
  {"content":"\r\n\r\nمنوچهر يكصد و بيست سال پادشاهى كرد .\r\n\r\n\r\n\r\n\r\n","description":"","footnote":"\r\n[ ( ) 
  ] خويشتن به خداى سپاريد كه از كارها آن به كه خويشتن به خداى سپارند و به رضاى او بايستند ، ور نايستند ، چه كنند و كجا گريزند از آنچه بودنى است ؟\r\nو اين جهان سفر است كه مردمان بارها بسته و به سفر همىروند و هر چه با ايشان است همه عاريتى است . و اين همه عاريت ببايد گذاشتن ايدر ، و از اين سراى بدان سراى چيزى نبرند مگر شكر نعمت كردن قضا را و كار نيك كردن و خويشتن سپردن بدان كسى كه از وى گريختن نتوان و جز او كس ( نتوان داشت ) و هر گاه كه نيت شما با خداى درست بود ، و بدانيد كه نصرت جز او كس را ندهد . خداى شما را نصرت دهد .\r\nو بدانيد كه پادشاهى نتوان داشتن مگر به راه راست و به فرمانبردارى ، و هر گاه كه ملك راه راست دارد و سپاه و رعيت او را فرمانبردار باشند ، داد گسترده بود و دشمن شكسته ، و كران‌هاى مملكت از دشمن نگاه داشته ، و داروى اين كار به دست شماست . اگر فرمان بريد و با دشمن حرب كنيد ، شما راست ، بر من راست داشتن و داد دادن . ( يعنى : فرمانبردارى و جنگيدن با دشمن با شماست و راستروى و اجراى حق و عدالت با من ) و مرا و شما را نيرو خداى تعالى دهد و شما كه رعيت‌ايد و سپاه منيد اين كه گفتم كار بنديد .\r\nو شما كه كاردارانيد ، بر رعيت داد كنيد و ستم مكنيد كه اين رعيت خورش و طعام و شراب ما و از آن شمااند .\r\n( يعنى : اين مردمند كه روزى من و شما را فراهم مىسازند . )\r\nهر چند كه داد كنيد و رعيت آبادان داريد ، خراج من زودتر برآيد و روزيها تأخير نشود و هر گاه بيداد و ستم كنيد رعيت دست از آبادانى جهان باز دارد\r\n","page_name":" 182 ","page_number":182},
  {"content":"\r\n\r\nابن الكلبى بر آن است كه رايش - كه نامش حرث بن قيس بن صيفى بن سبا بن يعرب بن قحطان است و پس از يعرب بن قحطان پادشاه يمن شد ، در روزگار فرمانروائى منوچهر ، به پادشاهى رسيد . و چون غنائمى به دست آورد و آنها را به يمن برد ، « رايش » ناميده شد . زيرا رايش ( بر وزن فاعل ) به معنى ميانجى است در بين\r\n\r\n\r\n\r\n\r\n","description":"","footnote":"\r\n[ ( ) 
  ] بقيه ذيل از صفحه قبل :\r\nو جهان ويران كند و خراج من ناچيز گردد و روزيهاى شما تأخير گردد .\r\nاكنون اين رعيت را به داد ، نيكو داريد و هر جاى اندر جهان آبادانى بايد كردن و نفقهء آن از بيت المال بود ، زود بدهيد و آبادانى كنيد پيش از آن كه خرابى به افزون شود تا آنچه خرد است بزرگ شود و آنچه اندك است بسيار گردد .\r\nو هر چيزى كه نفقهء آن بر رعيت است ، بخواهيد . و اگر ندارند ، از بيت المال ، ايشان را وام دهيد تا آبادانى ، كرده ببود . پس وقت غله آن وام از ايشان بازستانيد . و اگر وام به يك سال نتوانند دادن ، به دو سال و سه سال و چهار سال بازستانيد . هر سال چهار يكى يا سه يكى يا نيمى .\r\nچندان كه بديشان پديد نيايد و حال ايشان تباه نشود . اين است راهى كه من دارم و اين است فرمانى كه مر شما را فرمودم . شنيديد و دانستيد ؟ » همه رعيت و سپاس بانك كردند كه « سخت نيكو گفتى و ما شنوديم و دانستيم و فرمانبرداريم . »\r\nمنوچهر گفت : « اى موبد ، تو بر اين گواه باش ، اين سخن از من نگاه دار و هر چه امروز از من بشنودى ، وفاى آن از من بخواه . »\r\nپس از پاى بنشست و بفرمود تا خوان‌ها بنهادند و آن همه خلق را طعام داد ، و بپراكندند .\r\n( تاريخ بلعمى ، چاپ زوار - ج 1 - ص 351 تا 356 )\r\n","page_name":" 183 ","page_number":183},
  {"content":"\r\n\r\nكسى كه چيزى را مىدهد و كسى كه آن را مىگيرد .\r\nبعد به هندوستان لشكر كشيد و گروهى را كشت و اسير كرد و غنائمى گرفت و به يمن بازگشت .\r\nسپس به كوه طى رفت .\r\nآنگاه به شهر انبار حمله برد .\r\nپس از آن به موصل تاخت و هنگامى كه ازين لشكر كشى بازگشت ، يكى از ياران خويش را كه شمر بن عطاف نام داشت با سپاه خود روانه آذربايجان ساخت .\r\nاو در سرزمين آذربايجان به كشتار تركان پرداخت و خانواده‌هاى ايشان را اسير كرد و در راه خود بر دو سنگ مطالبى نوشت .\r\nاين دو سنگ نبشته ، در آذربايجان معروف است . [ ( 1 ) 
  ]\r\nپس از رايش ، پسرش ابرهه به فرمانروائى رسيد كه لقبش ذو المنار بود . و اين لقب تنها از آن رو به دو داده شد كه شتابان از راه دريا و خشكى به شهرهاى كشور مغرب تاخت و چون مىترسيد كه سپاهيانش هنگام بازگشت راه خود را گم كنند ، منارى ساخت تا بدان وسيله راه خود را باز يابند .\r\nمردم يمن برآنند كه او پسر خويش ، عبد بن ابرهه ، را در جنگ‌هاى خود به ناحيه‌اى از نواحى دور دست كشور مغرب فرستاد\r\n\r\n\r\n\r\n\r\n","description":"","footnote":"\r\n[ ( 1 - ) 
  ] تاريخ بلعمى پس از اشاره به اين دو سنگ نبشته ، مىنويسد :\r\n« . . . نام خويش و آمدن و رفتن و مقدار سپاه خويش و ظفرها كه وى را بود بر آن سنگ بنوشت ، به كنده ، و تا امروز مردمان همى خوانند و بزرگى آن همى دانند . »\r\n( تاريخ بلعمى ، چاپ زوار - ج 1 - ص 357 )\r\n","page_name":" 184 ","page_number":184},
  {"content":"\r\n\r\nكه غنائمى به چنگ آورد و گروهى را اسير كرد و مردم از قهر او دچار « ذعر » يعنى بيم و هراس بسيار شدند . از اين رو ، او را « ذو الاذعار » ناميدند .\r\nبه هر صورت ، ابرهه نيز يكى از پادشاهان يمن است كه به شهرها تاخته و پيكار كرده است .\r\nمن آنچه از پادشاهان يمن در اين جا شرح دادم به سبب گفته كسانى بود كه عقيده دارند رايش در روزگار منوچهر مىزيسته و پادشاهان يمن كارگزاران فرمانروايان ايران بوده‌اند .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\n\r\nداستان موسى عليه السلام و دودمان او و رويدادهاى روزگار او\r\nگفته شده است :\r\nاو موسى بن عمران بن يصهر بن قاهث بن لاوى بن يعقوب بن اسحاق بن ابراهيم است .\r\nيعقوب هشتاد و نه ساله بود كه لاوى را خدا به دو داد .\r\nلاوى نيز چهل و شش سال از عمرش مىگذشت كه قاهث را آورد .\r\nقاهث داراى فرزندى به نام يصهر شد .\r\nيصهر شصت ساله بود كه عمران را آورد . و عمر او بر روى هم يكصد و سى سال بود .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nمادر موسى ، يوخابد نام داشت . همسر او نيز صفورا ، دختر شعيب پيغمبر ، بود .\r\nفرعون مصر در روزگار موسى ، قابوس بن مصعب بن معاويه بود كه دومين سرور و ولىنعمت حضرت يوسف عليه السلام به شمار مىرفت .\r\nهمسر فرعون نيز آسيه ، دختر مزاحم بن عبيد ، پسر ريان بن وليد بود . اين ريان بن وليد پيش از قابوس بر مصر فرمانروائى مىكرد و نخستين فرعون شمرده مىشد كه يوسف خزانه‌دارى و ساير امور كشور او را بر عهده گرفت .\r\nو نيز گفته شده است :\r\nاين آسيه از بنى اسرائيل بود . و هنگامى كه به موسى ندا رسيد تا رهبرى مردم را بر عهده گيرد ، آگاهى داشت كه قابوس فرعون مصر درگذشته و برادرش ، وليد بن مصعب ، به جايش نشسته است .\r\nوليد عمرى دراز كرد و بيدادگرتر و سبك مغزتر و تبهكارتر از قابوس بود .\r\nدر روزگار اين فرعون به حضرت موسى عليه السلام فرمان داده شد كه با يارى برادر خود هارون ، به پيغمبرى برخيزد .\r\nوليد پس از مرگ برادر خويش ، قابوس ، با آسيه كه همسر او بود ، زناشوئى كرد .\r\nحضرت موسى عليه السلام با برادر خود ، هارون ، به نزد فرعون ، يعنى وليد ، براى پيغمبرى رفت .\r\nاز روز ولادت حضرت موسى تا هنگامى كه فرزندان اسرائيل را از مصر بيرون برد ، هشتاد سال مىگذشت .\r\nپس از بيرون رفتن از مصر و گذشتن از رود نيل ، با پيروان خويش به صحراى سينا رفت .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nموسى و پيروانش مدت چهل سال در آن جا ماندند تا با يوشع بن نون از آن جا بيرون رفتند .\r\nبنابر اين زندگانى حضرت موسى عليه السلام از روز تولد تا هنگام وفات يكصد و بيست سال بود .\r\nابن عباس و ديگران ، كه گفته برخى از ايشان در گفته برخى ديگر داخل شده ، برآنند كه :\r\nهنگامى كه خداى بزرگ ، يوسف را از جهان برد و پادشاهى كه با او بود به ديار نيستى شتافت و فرعون‌ها اورنگ فرمانروائى مصر را به ارث بردند و شماره فرزندان اسرائيل را خداوند فزونى بخشيد ، اين مردم ، يعنى همين فرزندان اسرائيل ، همچنان در زير دست فراعنه مىزيستند . ولى هنوز كيش ايشان آئين يكتاپرستى بود كه يوسف و يعقوب و اسحاق و ابراهيم ، آن را در ميانشان رواج داده بودند .\r\nچنين بود تا روزگار فرمانروائى فرعونى كه در عهد موسى بر اورنگ نشست .\r\nاو از همه‌ى فرعون‌ها گردنكش‌تر و نسبت به خدا نافرمان‌تر بود ، از همه‌ى آنها بدزبان‌تر بود و درازتر عمر كرد .\r\nنام او - چنان كه گفته‌اند - وليد بن مصعب بود .\r\nاو بر فرزندان اسرائيل به بدترين گونه‌اى فرمان مىراند .\r\nايشان را آزار مىكرد و به بردگى مىكشاند و سخت‌ترين شكنجه را در حقشان روا مىداشت .\r\nهنگامى كه خداوند خواست تا فرزندان اسرائيل را رهائى بخشد ، موسى توانائى و نيرو يافت و به پيغمبرى برانگيخته شد .\r\nپيش از زاده شدن موسى فرعون شبى در خواب ديد كه آتشى از بيت المقدس برخاسته و شعله‌ور گرديده و پيش آمده تا\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nهمه‌ى خانه‌هاى مصر را فرا گرفته و ويران ساخته و قبطىها را سوزانده ولى بنى اسرائيل را بر جاى نهاده است .\r\nبامداد ، جادوگران و پيشگويان و كاهنان را فرا خواند تعبير خوابى را كه ديده بود از آنان پرسيد .\r\nدر پاسخ گفتند :\r\nاز آن شهر ، يعنى از بيت المقدس ، كه نخستين جايگاه فرزندان اسرائيل است ، مردى برمىخيزد كه نابودى مصر به دست او خواهد بود .\r\nفرعون به شنيدن اين سخن فرمان داد تا :\r\n« در ميان بنى اسرائيل هر فرزندى كه به جهان مىآيد ، اگر پسر است كشته شود و اگر دختر است ، زنده بماند .\r\nو نيز گفته شده است :\r\nهنگامى كه زمان موسى فرا رسيد ستاره شناسان و پيشگويان فرعون ، به دربار او رفتند و گفتند :\r\n« بدان كه ما به نيروى دانش خود دريافته‌ايم كه نوزادى از فرزندان اسرائيل در زمانى به جهان مىآيد كه برابر با زمان فرمانروائى تست . او پادشاهى تو را از تو مىگيرد و بر تو ، با همه‌ى توانائى كه دادى ، چيره مىشود و كيش تو را دگرگون مىسازد . »\r\nفرعون نيز به شنيدن اين خبر دستور داد تا هر نوزادى كه در ميان بنى اسرائيل به جهان مىآيد ، بكشند . برخى گفته‌اند :\r\nچنين نيست . بلكه فرعون و يارانش گفت و گو مىكردند درباره اين كه خداى عز و جل به ابراهيم وعده داده تا گروهى از بازماندگان و فرزندان وى را پيغمبر و پادشاه سازد .\r\nبرخى از آنان گفتند : « فرزندان اسرائيل منتظرند تا\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nوعده‌اى كه پروردگارشان داده به تحقق پيوندد . » و گمان مىبردند كه اين پيامبرى و پيشوائى از يوسف بن يعقوب آغاز خواهد شد .\r\nولى همين كه عمر يوسف به سر رسيد ، گفتند :\r\n« اين آن كسى نبود كه خداى ابراهيم به دو وعده داده بود . »\r\nفرعون پرسيد :\r\n« پس به نظر شما چه بايد كرد ؟ » در اين باره به كنكاش پرداختند و سرانجام با همديگر هماهنگ شدند در اين كه مردانى را بگمارند تا هر نوزادى را كه در خانواده‌هاى بنى اسرائيل به جهان مىآيد ، بكشند .\r\nفرعون ، همچنين ، به قبطيان گفت :\r\nبردگانى را كه در بيرون شهر داريد و براى شما كار مىكنند به درون بياوريد و كار آنان را به بنى اسرائيل بسپاريد .\r\nبدين گونه ، بنى اسرائيل را به جاى بردگان به كار گماشت .\r\nو اين هنگامى است كه خداى عز و جل مىفرمايد :\r\n إِنَّ فِرْعَوْنَ عَلا فِي الْأَرْضِ وَ جَعَلَ أَهْلَها شِيَعاً يَسْتَضْعِفُ طائِفَةً مِنْهُمْ يُذَبِّحُ أَبْناءَهُمْ .  [ ( 1 ) 
  ]\r\n( همانا فرعون در سرزمين مصر بلندپروازى و گردنكشى آغاز كرد و ميان مردم آن كشور پراكندگى و چند دستگى افكند .\r\nگروهى از ايشان را سخت ناتوان و خوار ساخت و پسرانشان را مىكشت . )\r\nبنابر اين فرعون ترتيبى داد كه هيچ فرزندى در ميان بنى اسرائيل به جهان نمىآمد مگر اين كه كشته مىشد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه 4\r\n","page_name":" 190 ","page_number":190},
  {"content":"\r\n\r\nفرعون دستور مىداد كه زنان آبستن را شكنجه كنند تا بچه اندازند . به پيروى از اين دستور ، نى را از درازا مىشكافتند و به دو نيمه مىكردند و آنها طورى پهلوى هم مىچيدند كه لبه‌هاى تيزشان طرف بالا واقع شود . آنگاه زن آبستن را وادار مىكردند كه پا برهنه بر روى نىها بايستد . لبه تيز نىها چنان كف پاى او را مىبريد و عذابش مىداد كه از درد زودتر بچه مىانداخت و بچه خود را زير پاى خود مىگذاشت تا از درد شديدى كه نىها به پاهاى او وارد مىآورد كاسته شود .\r\nبدين گونه ، با دست خود ، نوزاد خويش را لگدمال مىكرد و مىكشت .\r\nاز سوى ديگر ، خدا در ميان سالمندان بنى اسرائيل مرگ و مير افكند . بدين جهة سران قبطىها پيش فرعون رفتند و گفتند :\r\n« در ميان بنى اسرائيل مرگ و مير افتاده و چيزى نمانده كه بار ديگر كار آنها به گردن غلامان ما افتد زيرا نوزادان بنى اسرائيل كشته مىشوند و سالمندانشان هم از ميان مىروند . چه مىشد اگر فرمانى مىنوشتى كه ديگر فرزندان اين قوم را نكشند و زنده بگذارند . »\r\nفرعون ، در پى اين درخواست فرمان داد كه يك سال نوزادان بنى اسرائيل را بكشند و سال ديگر آنها را زنده بگذارند .\r\nدر آن سال كه نوزادان را زنده مىگذاشتند ، هارون به جهان آمد ، و سال بعد ، كه نوزادان را مىكشتند ، موسى تولد يافت .\r\nهنگامى كه مادر موسى مىخواست او را بزايد ، بر جان نوزاد خويش بيمناك گرديد و اندوهگين شد . ولى خداوند به دو وحى فرستاد ، يعنى به دو الهام فرمود كه :\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n أَنْ أَرْضِعِيهِ فَإِذا خِفْتِ عَلَيْهِ فَأَلْقِيهِ فِي الْيَمِّ وَ لا تَخافِي وَ لا تَحْزَنِي إِنَّا رَادُّوهُ إِلَيْكِ وَ جاعِلُوهُ مِنَ الْمُرْسَلِينَ .  [ ( 1 ) 
  ]\r\n( به مادر موسى وحى كرديم كه : نوزادت را شيرده و هر گاه بر او بيمناك شدى ، او را در دريا - يعنى در رود نيل درافكن و هرگز مترس و اندوهگين مباش زيرا ما او را به تو بر مىگردانيم و او را از پيغمبران قرار مىدهيم . )\r\nمادر موسى نيز ، پس از زادن موسى او را شير داد . آنگاه نجارى را فراخواند كه براى او جعبه‌اى ساخت و كليد جعبه را نيز در داخل قفل آن گذاشت .\r\nمادر موسى جگر گوشه خويش را در جعبه نهاد و آن را به دريا - يعنى رود نيل - افكند .\r\nهمين كه نوزاد را از خود دور كرد ، شيطان در نهادش راه يافت و به فريب دادن او پرداخت . از اين رو با خود گفت :\r\n« اين چه كارى بود كه من كردم ! اگر اين بچه در پيش من كشته مىشد و او را كفن مىكردم و به خاك مىسپردم بهتر از اين بود كه او را به دست خود در كام ماهيان و ساير حيوانات دريائى اندازم . »\r\nهمين كه موسى را در آب افكند ، به خواهر موسى كه مريم نام داشت ، گفت :\r\n« دنبال آن برو و ببين كه آب آن را به كجا مىبرد . شايد كه باز آن را پيدا كنيم . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه 7\r\n","page_name":" 192 ","page_number":192},
  {"content":"\r\n\r\n فَبَصُرَتْ بِهِ عَنْ جُنُبٍ وَ هُمْ لا يَشْعُرُونَ .  [ ( 1 ) 
  ]\r\n( خواهر موسى او را از دور ديد و دنبال كرد در حالى كه قوم فرعون به راز او پى نبردند . ) و نفهميدند كه او در آن جا چه مىكند .\r\nموج آب ، جعبه‌اى را كه حامل موسى بود ، گاهى بالا و گاهى پائين مىبرد تا آن را در پاى درختانى جاى داد كه نزديك خانه‌هاى فرعون بودند .\r\nچيزى نگذشت كه كنيزكان آسيه ، زن فرعون ، بيرون آمدند و در آب به شست و شو پرداختند .\r\nناگهان جعبه را يافتند و به گمان اين كه در ميان آن پولى نهاده شده ، آن را پيش آسيه همسر فرعون بردند .\r\nآسيه ، همين كه در جعبه را گشود و به چهره نوزاد نگاه انداخت ، بر سر مهر آمد و احساس كرد كه او را دوست دارد . از اين رو هنگامى كه خبر پيدا كردن او را به فرعون داد و او را پيش فرعون برد ، گفت :\r\n قُرَّتُ عَيْنٍ لِي وَ لَكَ لا تَقْتُلُوهُ  [ ( 2 ) 
  ] ( اين نور چشم من و تست ، او را نكشيد . )\r\nفرعون گفت :\r\n« اين از آن تو باشد . من بدان نيازى ندارم . »\r\nپيغمبر ، صلى اللّه عليه و سلم ، فرمود :\r\n« به خدائى كه به دو سوگند ياد مىكنند ، اگر فرعون پذيرفته بود كه موسى نور ديدهء او باشد ، خدا وى را به راه راست\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه 11\r\n[ ( 2 ) 
  ] - سوره قصص - آيه 9\r\n","page_name":" 193 ","page_number":193},
  {"content":"\r\n\r\nهدايت مىكرد ، همچنان كه همسر او ، آسيه ، را هدايت فرمود . »\r\nفرعون حتى مىخواست موسى را بكشد ولى آسيه به اندازه‌اى در نگه داشتن طفل اصرار ورزيد و با شوهر خود گفت و گو كرد كه سرانجام فرعون بچه را به دو واگذاشت و گفت :\r\n« من مىترسم كه اين بچه از بنى اسرائيل باشد و همان كسى باشد كه نابودى ما به دست او خواهد بود . »\r\nاز اين روست كه خداى عز و جل مىفرمايد :\r\n فَالْتَقَطَهُ آلُ فِرْعَوْنَ لِيَكُونَ لَهُمْ عَدُوًّا وَ حَزَناً  [ ( 1 ) 
  ] ( كسان فرعون ، موسى را برگرفتند تا براى آنان مايهء دشمنى و اندوهى باشد . )\r\nخواستند براى پرورش موسى دايگانى بگيرند ولى او پستان هيچيك از زنان شيرده را در دهان نگرفت .\r\nاز اين روست فرمودهء خداى بزرگ كه :\r\n وَ حَرَّمْنا عَلَيْهِ الْمَراضِعَ مِنْ قَبْلُ فَقالَتْ هَلْ أَدُلُّكُمْ عَلى أَهْلِ بَيْتٍ يَكْفُلُونَهُ لَكُمْ وَ هُمْ لَهُ ناصِحُونَ ؟  [ ( 2 ) 
  ] ( ما شير هر دايه‌اى را بر موسى از پيش حرام كرديم . از اين رو خواهر وى گفت : آيا مىخواهيد من خانواده‌اى را به شما نشان دهم كه براى شما از او سرپرستى كنند و رهنما و نيكخواه او باشند ؟ ) به شنيدن اين سخن بدگمان شدند و او را به بازجوئى گرفتند و پرسيدند :\r\n« چه مىدانى كه آنان چگونه رهنما و نيكخواه او مىشوند ؟\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه 8\r\n[ ( 2 ) 
  ] - سوره قصص - آيه 12\r\n","page_name":" 194 ","page_number":194},
  {"content":"\r\n\r\nآيا آنان او را مىشناسند ؟ » خواهر موسى همين كه ديد سخن او مايهء بدگمانى ايشان شده ، گفت :\r\n« نيكخواهى آنان درباره اين نوزاد ، مهربانى با او و علاقه ايشان به برآوردن نياز پادشاه و اميد به سود بردن از اوست . »\r\nآنگاه پيش مادر موسى رفت و اين خبر را به دو داد .\r\nمادر موسى آمد و همين كه پستان در دهان فرزند خود گذاشت ، طفل پستان را گرفت . درين هنگام نزديك بود مادر موسى بيتاب شود و بگويد :\r\n« اين پسر من است كه خدا او را حفظ كرده است . »\r\nاو را از آن رو موسى ناميدند كه در ميان آب و درخت پيدا شد زيرا در زبان قبطى « مو » به معنى « آب » و « سا » به معنى « درخت » است .\r\nاين گفته خداى بزرگ است كه فرمود :\r\n فَرَدَدْناهُ إِلى أُمِّهِ كَيْ تَقَرَّ عَيْنُها وَ لا تَحْزَنَ .  [ ( 1 ) 
  ]\r\n( ما موسى را به مادرش برگردانديم تا ديده‌اش به روى او روشن شود و از دورى او اندوهگين نباشد . )\r\nمادر موسى ، پس از سه روز دورى از فرزند خويش ، او را در آغوش گرفت و به خانهء خود برد . فرعون مصر نيز بعدها موسى را به فرزندى خود پذيرفت و او را « ابن فرعون » خواند .\r\nهنگامى كه كودك به راه افتاد ، مادرش او را پيش آسيه برد . آسيه ، موسى را گرفت و رقصاند و با او بازى كرد . بعد ، او را به نزد فرعون برد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه 13\r\n","page_name":" 195 ","page_number":195},
  {"content":"\r\n\r\nهمين كه فرعون موسى را در آغوش گرفت ، موسى دست انداخت و ريش فرعون را كند .\r\nفرعون به خشم آمد و گفت :\r\n« بايد به دژخيمان فرمان دهم كه اين بچه را بكشند . »\r\nآسيه ، همسر او ، گفت :\r\n لا تَقْتُلُوهُ عَسى أَنْ يَنْفَعَنا أَوْ نَتَّخِذَهُ وَلَداً  [ ( 1 ) 
  ] ( او را نكشيد ، شايد به ما سود رساند يا ما او را به فرزندى بپذيريم . )\r\nآسيه به سخن خود ادامه داد و براى اثبات بىگناهى موسى گفت :\r\n« او كودكى خردسال است كه عقلش نمىرسد و هر كارى كه مىكند از روى نادانى است . تو مىدانى كه در سراسر مصر هيچ زنى بيش از من زر و زيور ندارد . من اكنون زيورى از ياقوت و مقدارى آتش پيش اين بچه مىگذارم . اگر ياقوت را برداشت ، پس معلوم مىشود كه عقلش مىرسد . و من او را مىكشم . ولى اگر پاره‌اى از آتش را برگرفت پيداست كه كودك نادانى است .\r\nبراى اين آزمايش ، ياقوتى از زيورهاى خود با تشتى از آتش پاره پيش طفل گذاشت .\r\nدرين هنگام جبرائيل فرود آمد و دست موسى را به سوى آتشپاره‌ها برد .\r\nكودك آتشپاره‌اى را برداشت و به دهان خويش برد كه زبانش سوخت و لكنت پيدا كرد . بدين مناسبت است كه خداى بزرگ مىفرمايد :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه 9\r\n","page_name":" 196 ","page_number":196},
  {"content":"\r\n\r\n  وَ احْلُلْ عُقْدَةً مِنْ لِسانِي يَفْقَهُوا قَوْلِي .   [ ( 1 ) 
  ]\r\n( گره از زبانم بگشاى تا مردم سخنم را دريابند و بپذيرند . )\r\nبدين تدبير ، كودك از كشته شدن رهائى يافت .\r\nموسى ، كه فرعون وى را به فرزندى برگزيده بود ، بزرگ شد و به سن رشد رسيد در حالى كه اسب فرعون را سوار مىشد و همانند فرعون جامه مىپوشيد .\r\nاو را « موسى پسر فرعون » مىخواندند و فرزندان اسرائيل در سايهء حمايت او خود را حفظ مىكردند زيرا از بيم موسى هيچ قبطى نمىتوانست به بنى اسرائيل ستم روا دارد .\r\nيك روز فرعون سوار بر اسب شد و از شهر بيرون رفت در حالى كه موسى همراهش نبود .\r\nهنگامى كه موسى به دربار رفت به دو گفتند : « فرعون ، هم اكنون سوار شد و بيرون رفت . »\r\nموسى سوار شد و در پى او شتافت تا او را در سرزمينى كه منف خوانده مىشد سرگرم استراحت يافت .\r\nاين منف ( به فتح ميم و سكون نون ) مصر قديمى ، يعنى مصرى بود كه يوسف صديق در آن به سر مىبرد . منف اكنون قريهء بزرگى است .\r\nموسى در نيمروز وارد منف گرديد كه پيشه‌وران ، بازارها را بسته و براى خواب بعد از ظهر رفته بودند .\r\n وَ دَخَلَ الْمَدِينَةَ عَلى حِينِ غَفْلَةٍ مِنْ أَهْلِها ، فَوَجَدَ فِيها \r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره طه - آيه‌هاى 27 و 28\r\n","page_name":" 197 ","page_number":197},
  {"content":"\r\n\r\n رَجُلَيْنِ يَقْتَتِلانِ هذا مِنْ شِيعَتِهِ وَ هذا مِنْ عَدُوِّهِ فَاسْتَغاثَهُ الَّذِي مِنْ شِيعَتِهِ عَلَى الَّذِي مِنْ عَدُوِّهِ .  [ ( 1 ) 
  ]\r\n( موسى در هنگام خواب و آسايش مردم وارد آن شهر شد و دو مرد را يافت كه با يك ديگر زد و خورد مىكردند . يكى از آن دو ، جزو كسان و پيروان موسى و ديگرى از دشمنان وى بود .\r\nآن كه از پيروان موسى بود از دست كسى كه دشمنش بود به موسى پناه آورد . )\r\nمىگويند : آن كه از كسان موسى بود اسرائيلى ، و به قولى سامرى ، و آن كه دشمنش شمرده مىشد ، از قبطيان بود .\r\nمردى كه به موسى پناه آورده و دست به دامن وى زده بود ، موسى را مىشناخت و از مقام وى در ميان بنى اسرائيل و جانبدارى و حمايت وى از ايشان ، آگاهى داشت زيرا موسى تا آن زمان بنى اسرائيل را از گزند قبطيان حفظ كرده بود .\r\nفرزندان اسرائيل نمىدانستند كه موسى از ايشان است و گمان مىبردند كه طرفدارى موسى از ايشان ، تنها به علت شيرخوارگى و پرورش او در دامن يك زن اسرائيلى است .\r\nبارى ، موسى به هوادارى آن مرد برخاست و چنان به خشم آمد كه مشتى سخت بر دشمن وى نواخت و او را از پاى درآورد و كشت .\r\nبعد ، از اين كار خود پشيمان شد و گفت :\r\n  هذا مِنْ عَمَلِ الشَّيْطانِ ، إِنَّهُ عَدُوٌّ مُضِلٌّ مُبِينٌ ، قالَ : رَبِّ  \r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه 15\r\n","page_name":" 198 ","page_number":198},
  {"content":"\r\n\r\n إِنِّي ظَلَمْتُ نَفْسِي فَاغْفِرْ لِي ! فَغَفَرَ لَهُ ، إِنَّهُ هُوَ الْغَفُورُ الرَّحِيمُ .  [ ( 1 ) 
  ]\r\n( اين از كارهاى فريب دهندهء شيطان بود كه دشمن گمراه كنندهء آشكارى است .\r\nآنگاه گفت :\r\nپروردگارا ، من به خود ستم كردم . از گناه من درگذر و مرا ببخش .\r\nخداوند نيز او را بخشود زيرا خدا بخشاينده و مهربان است . )\r\nخداى بزرگ به حضرت موسى عليه السلام ، وحى فرستاد و فرمود :\r\n« به عزتم سوگند ، اگر آن مردى كه كشتى ، تنها يك ساعت از عمر خود ، پيش من اعتراف كرده بود كه من آفريدگار روزى رسان هستم ، من تو را - براى كشتن او - به كيفر مىرساندم و عذاب خويش را به تو مىچشاندم . »\r\nموسى عرض كرد :\r\n رَبِّ ، بِما أَنْعَمْتَ عَلَيَّ فَلَنْ أَكُونَ ظَهِيراً لِلْمُجْرِمِينَ .  [ ( 2 ) 
  ]\r\n( پروردگارا ، به شكرانهء آنچه مرا بخشيده‌اى ، من نيز هرگز گناهكاران را پشتيبان نخواهم بود .\r\n فَأَصْبَحَ فِي الْمَدِينَةِ خائِفاً يَتَرَقَّبُ فَإِذَا الَّذِي اسْتَنْصَرَهُ بِالْأَمْسِ يَسْتَصْرِخُهُ قالَ لَهُ مُوسى : إِنَّكَ لَغَوِيٌّ مُبِينٌ  [ ( 3 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه‌هاى 15 و 16\r\n[ ( 2 ) 
  ] - سوره قصص - آيه 17\r\n[ ( 3 ) 
  ] - سوره قصص - آيه 18\r\n","page_name":" 199 ","page_number":199},
  {"content":"\r\n\r\n( پس از كشتن آن مرد - موسى روز بعد را در آن شهر با ترس و بيم آغاز كرد و هراسان هر لحظه انتظار بازداشت خود را مىكشيد كه ناگاه همان كس كه روز گذشته از او فرياد رسى خواسته بود ، باز از او يارى خواست .\r\nموسى به دو گفت : پيداست كه بسيار سرگشته و بدبخت هستى چون هر روز يك نفر تو را مىزند ! ) سپس پيش رفت تا او را ، كه باز مورد ستم قبطى ديگرى واقع شده بود ، يارى دهد .\r\nآن قبطى كه با اين اسرائيلى در افتاده بود ، همين كه ديد موسى براى يارى همنژاد خود ، خشمگين به سويش مىآيد تا سزايش را بدهد ترسيد از اين كه او را بكشد زيرا با او درشت سخن گفته بود .\r\nاز اين رو سرآسيمه شد و پيش از اين كه موسى آسيبى به وى برساند ، گفت :\r\n أَ تُرِيدُ أَنْ تَقْتُلَنِي كَما قَتَلْتَ نَفْساً بِالْأَمْسِ ؟ إِنْ تُرِيدُ إِلَّا أَنْ تَكُونَ جَبَّاراً فِي الْأَرْضِ وَ ما تُرِيدُ أَنْ تَكُونَ مِنَ الْمُصْلِحِينَ .  [ ( 1 ) 
  ]\r\n( آيا مىخواهى همچنان كه ديروز يكى را كشتى ، امروز هم مرا بكشى ؟ پيداست كه مىخواهى در روى زمين جز يك گردنكش تندخوى نباشى و نمىخواهى كه از آشتىجويان و نيكوكاران باشى . )\r\nموسى كه اين سخن شنيد ، از آن قبطى دست برداشت و او را رها كرد .\r\nقبطى ، پس از رهائى خود ، رفت و به همه گفت كه اين\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه 19\r\n","page_name":" 200 ","page_number":200},
  {"content":"\r\n\r\nموسى همان كسى است كه ديروز مردى را كشته است .\r\nفرعون همين كه دانست موسى دستش به خون آلوده شده ، به جست و جوى او پرداخت و گفت :\r\n« او را بگيريد . زيرا او همان كسى است كه به ما برترى و سرورى خواهد يافت . »\r\nپس از صدور فرمان فرعون ، مردى از كسان و ياران موسى ، رفت و موسى را خبر كرد و گفت :\r\n إِنَّ الْمَلَأَ يَأْتَمِرُونَ بِكَ لِيَقْتُلُوكَ ، فَاخْرُجْ إِنِّي لَكَ مِنَ النَّاصِحِينَ  [ ( 1 ) 
  ] ( بزرگان دربار فرعون درباره تو كنكاش مىكنند كه تو را بكشند . بنابر اين حرف مرا بشنو و زود از شهر بيرون برو زيرا من از نيكخواهان تو هستم . )\r\nگفته شده است :\r\nخربيل ، يا حزقيل كه در ميان آل فرعون از مؤمنان بود ، بازمانده كسانى به شمار مىرفت كه دين حضرت ابراهيم خليل عليه السلام را داشتند .\r\nاو نخستين كسى بود كه به موسى ايمان آورد .\r\nحضرت موسى عليه السلام ، بوسيله اين مرد از خطرى كه در راهش بود آگاهى يافت .\r\n فَخَرَجَ مِنْها خائِفاً يَتَرَقَّبُ قالَ : رَبِّ نَجِّنِي مِنَ الْقَوْمِ الظَّالِمِينَ .  [ ( 2 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه 20\r\n[ ( 2 ) 
  ] - سوره قصص - آيه 21\r\n","page_name":" 201 ","page_number":201},
  {"content":"\r\n\r\n( موسى از شهر بيرون رفت در حالى كه هراسان و نگران بود و مىگفت : پروردگارا مرا از چنگ اين گروه بيدادگر رهائى ده . )\r\nآنگاه كوره راهى را در پيش گرفت تا كسى او را نبيند .\r\nولى در راه فرشته‌اى به دو رسيد كه سوار بر اسبى بود و نوعى نيزهء بسيار كوچك نيز در دست داشت .\r\nموسى ، همين كه او را ديد ، از ترس در برابر وى به خاك افتاد .\r\nسوار به دو گفت :\r\n« مرا سجده مكن ، بلكه مرا پيروى كن » و او را به سوى شهر مدين رهبرى كرد .\r\nموسى در حالى كه روانه بدان سوى بود ، گفت :\r\n عَسى رَبِّي أَنْ يَهْدِيَنِي سَواءَ السَّبِيلِ .  [ ( 1 ) 
  ]\r\n( اميد است كه پروردگار من ، مرا به راه راست راهنمائى فرمايد . )\r\nآن فرشته او را برد تا به شهر مدين رساند .\r\nموسى راه بسيار پيموده بود در حالى كه خوراك نيز با خود نداشت و در راه از برگ درختان مىخورد .\r\nديگر توانائى راه رفتن برايش نمانده بود . بدين جهة هنوز به شهر مدين نرسيده ، از پاى در آمد .\r\n وَ لَمَّا وَرَدَ ماءَ مَدْيَنَ وَجَدَ عَلَيْهِ أُمَّةً مِنَ النَّاسِ يَسْقُونَ وَ وَجَدَ مِنْ دُونِهِمُ امْرَأَتَيْنِ تَذُودانِ .  [ ( 2 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه 22\r\n[ ( 2 ) 
  ] - سوره قصص - آيه 23\r\n","page_name":" 202 ","page_number":202},
  {"content":"\r\n\r\n( و چون به چشمه آبى نزديك شهر مدين رسيد ، در آن جا گروهى را ديد كه - چارپايان خود را - آب مىدادند . دور از ايشان نيز دو زن را يافت كه گوسفندان خود را در آغل نگه داشته بودند . )\r\nاين دو تن ، دختران شعيب پيغمبر بودند . برخى نيز گفته‌اند : دختران يثرون بودند كه برادرزادهء شعيب بود .\r\nموسى همين كه آن دو دختر را ديد ، پرسيد :\r\n ما خَطْبُكُما ؟ قالَتا : لا نَسْقِي حَتَّى يُصْدِرَ الرِّعاءُ وَ أَبُونا شَيْخٌ كَبِيرٌ  [ ( 1 ) 
  ] ( كار شما در اين جا چيست ؟\r\nدر پاسخ گفتند :\r\nما گوسفندان خود را آب نمىدهيم تا وقتى كه چوپانان - گوسفندان خود را سيراب كنند و - باز گردند . پدر ما پيرى سالخورده است . ) كه چون توانائى كار كردن ندارد ، ما اين زحمت را مىكشيم .\r\nموسى به حالشان رحمت آورد و بر سر چاه آمد و سنگى را از چاه برداشت كه گروهى در اطرافش گرد آمده بودند و مىكوشيدند تا آن را بردارند .\r\nبعد براى آن دو دختر ، گوسفندانشان را آب داد .\r\nآن دو كه هميشه مدتى معطل مىشدند و گوسفندان خود را هم از پس مانده آب ساير گوسپندان سير آب مىكردند - از مهربانى موسى كه زود كارشان را انجام داد شاد شدند و شتابان بازگشتند .\r\nموسى ، كه بسيار گرسنه بود ، سپس به سوى درختى روى آورد تا در سايه‌اش بيارامد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه 23\r\n","page_name":" 203 ","page_number":203},
  {"content":"\r\n\r\nو گفت :\r\n رَبِّ إِنِّي لِما أَنْزَلْتَ إِلَيَّ مِنْ خَيْرٍ فَقِيرٌ .  [ ( 1 ) 
  ]\r\n( پروردگارا ، من به خير و بركتى كه تو برايم فرو فرستى ، نيازمندم . )\r\nابن عباس گفته است :\r\nموسى اين سخن را از آن رو گفت كه اگر آدميزاد مىتوانست به سبزى روده‌هاى خود از شدت گرسنگى ، بنگرد ، همان كار را مىكرد و هيچ چيز ديگر از خدا نمىخواست .\r\nهنگامى كه آن دو دختر زودتر از هميشه به پيش پدر خود بازگشتند ، پدرشان سبب زود آمدنشان را پرسيد .\r\nآنان برخوردشان با موسى را به دو خبر دادند . او به شنيدن اين خبر ، يكى از دو دختر را در پى موسى فرستاد تا او را به خانهء وى دعوت كند .\r\nدختر پيش موسى رفت و به او گفت :\r\n إِنَّ أَبِي يَدْعُوكَ لِيَجْزِيَكَ أَجْرَ ما سَقَيْتَ لَنا  [ ( 2 ) 
  ] ( پدرم تو را به نزد خود فرا مىخواند تا به خاطر گوسپندانى كه براى ما آب دادى به تو پاداش دهد . )\r\nموسى برخاست و با او به راه افتاد .\r\nدختر پيشاپيش او مىرفت و در راه ناگهان بادى وزيد و از پشت ، دامن جامهء وى را بالا زد و سرين او پيدا شد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه 24\r\n[ ( 2 ) 
  ] - سوره قصص - آيه 25\r\n","page_name":" 204 ","page_number":204},
  {"content":"\r\n\r\nموسى به دو گفت :\r\n« بهتر است كه از عقب من بيائى و مرا راهنمائى كنى .\r\nچون ما كه اهل خاندان رسالت هستيم به پشت زنان نگاه نمىكنيم . »\r\n فَلَمَّا جاءَهُ وَ قَصَّ عَلَيْهِ الْقَصَصَ قالَ : لا تَخَفْ نَجَوْتَ مِنَ الْقَوْمِ الظَّالِمِينَ  . » [ ( 1 ) 
  ]\r\n( همين كه موسى به شعيب رسيد و آنچه را كه پيش آمده بود برايش شرح داد ، شعيب گفت : نترس و نگران مباش چون از چنگ آن گروه ستمكار رهائى يافته‌اى . )\r\n قالَتْ إِحْداهُما : يا أَبَتِ اسْتَأْجِرْهُ ، إِنَّ خَيْرَ مَنِ اسْتَأْجَرْتَ الْقَوِيُّ الْأَمِينُ .  [ ( 2 ) 
  ]\r\n( يكى از آن دو دختر - كه صفورا نام داشت و موسى را به نزد پدر خود آورده بود - گفت : اى پدر ، او را اجير كن .\r\nزيرا بهترين كسى كه مىتوانى استخدام كنى اين مرد نيرومند و امين است . )\r\nپدرش گفت :\r\n« نيرومندى او را من هم اكنون ديدم ولى به امانت او تو چگونه پى بردى ؟ » دختر آنچه را كه در راه از پاك چشمى موسى ديده بود ، و دستور موسى به وى كه از عقب او بيايد ، همه را شرح داد .\r\nپدر آن دو دختر از شنيدن اين سخنان شاد شد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه 25\r\n[ ( 2 ) 
  ] - سوره قصص - آيه 26\r\n","page_name":" 205 ","page_number":205},
  {"content":"\r\n\r\n قالَ : إِنِّي أُرِيدُ أَنْ أُنْكِحَكَ إِحْدَى ابْنَتَيَّ هاتَيْنِ عَلى أَنْ تَأْجُرَنِي ثَمانِيَ حِجَجٍ فَإِنْ أَتْمَمْتَ عَشْراً فَمِنْ عِنْدِكَ .  [ ( 1 ) 
  ]\r\n( شعيب ، پدر آن دو دختر ، به موسى گفت : من مىخواهم يكى از دو دخترم را به نكاح تو درآورم بر اين مهر كه هشت سال براى من كار كنى . و اختيار دارى كه آن را به ده سال برسانى . )\r\n قالَ ذلِكَ بَيْنِي وَ بَيْنَكَ أَيَّمَا الْأَجَلَيْنِ قَضَيْتُ فَلا عُدْوانَ عَلَيَّ ، وَ اللَّهُ عَلى ما نَقُولُ وَكِيلٌ .  [ ( 2 ) 
  ]\r\n( موسى گفت : اين قرار ميان من و تو باشد . انجام كار در هر يك ازين دو مدت براى من سخت نيست . و خدا بر آنچه ما مىگوئيم گواه و وكيل است . )\r\nموسى آن روز را در پيش شعيب ماند و همين كه شب فرا رسيد ، شعيب دستور تهيه شام داد .\r\nموسى از خوردن خوددارى كرد .\r\nشعيب پرسيد :\r\n« براى چه غذا نمىخورى ؟ » پاسخ داد :\r\n« براى اين كه ما اهل خاندان پيامبرى ، اندك كارى را كه براى آن جهان خود مىكنيم ، به نعمت اين جهان و گرفتارى آن نمىفروشيم . »\r\nشعيب گفت :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه 27\r\n[ ( 2 ) 
  ] - سوره قصص - آيه 28\r\n","page_name":" 206 ","page_number":206},
  {"content":"\r\n\r\n« مهمانى و پذيرائى من از تو براى خدمتى نيست كه انجام داده‌اى . اين پذيرائى ، شيوهء من و شيوهء پدران و نياكان من است . »\r\nموسى كه اين سخن شنيد به خوردن پرداخت .\r\nشعيب از موسى خوشش آمد و رغبتى كه به دو پيدا كرده بود ، افزايش يافت و صفورا ، همان دخترى را كه در پى موسى فرستاده بود ، به عقد او درآورد .\r\nآنگاه به صفورا گفت كه عصاى وى را بياورد .\r\nاين عصا را فرشته‌اى كه به صورت مردى در آمده بود ، پيش شعيب به امانت نهاده بود .\r\nصفورا آن را آورد و به شعيب داد .\r\nپدرش كه اين عصا را ديد به دو دستور داد كه آن را ببرد و عصاى ديگرى را بياورد .\r\nدختر ، آن را انداخت ولى وقتى كه خواست عصاى ديگرى بردارد ، باز همان عصا به دستش آمد .\r\nشعيب باز آن عصا را برگرداند .\r\nولى صفورا هر بار كه مىخواست عصاى ديگرى برگيرد ، باز هيچ عصائى به دستش نمىآمد ، جز همان عصا كه اول برداشته بود .\r\nسرانجام موسى همان عصا را برداشت تا با آن چوپانى كند و گوسپندهاى شعيب را بچراند .\r\nبعد شعيب از دادن آن عصا به موسى پشيمان شد و رفت تا آن را از او باز گيرد ، زيرا آن عصا به وى به امانت سپرده شده\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nبود .\r\nموسى وقتى ديد شعيب مىخواهد عصا را بگيرد ، از پس دادن آن خوددارى كرد .\r\nآخر قرار شد نخستين مردى را كه از راه برسد به داورى برگزينند و به هر چه او حكم كرد ، تن در دهند .\r\nچيزى نگذشت كه فرشته‌اى به گونهء آدميزاد فرا رسيد و چنين حكم كرد كه موسى عصا را به زمين بگذارد . بعد ، هر يك از آن دو تن كه توانست عصا را بردارد ، عصا از آن او باشد .\r\nموسى عصا را به زمين انداخت . شعيب هر چه كوشيد كه آن را بردارد نتوانست چون بيش از اندازهء توانائى او سنگينى يافته بود .\r\nبعد ، موسى دست برد و آن را به آسانى برداشت . از اين رو ، شعيب عصا را به موسى واگذاشت .\r\nاين عصا از چوب عوسج [ ( 1 ) 
  ] بود .\r\nدو شاخه داشت و سر آن خميده شده بود .\r\nو نيز گفته‌اند :\r\nاين عصا از آس ، يعنى درخت موردى بود كه در بهشت\r\n\r\n\r\n\r\n\r\n","description":"","footnote":"\r\n[ ( 1 - ) 
  ] عوسج ( به فتح عين و سين ) : درختى است قريب به درخت انار و پرخار و برگش تند و مايل به درازى و با رطوبت چسبنده و ثمرش به قدر نخود ، و مايل به طول و سرخ گويند عصاى موسى عليه السلام از آن درخت بوده است .\r\n( خلاصه از لغتنامه دهخدا )\r\n","page_name":" 208 ","page_number":208},
  {"content":"\r\n\r\nروئيده بود و حضرت آدم ابو البشر عليه السلام آن را با خود از بهشت بيرون برد .\r\nدربارهء رسيدن آن عصا به دست موسى ، جز اينها نيز گفته شده است .\r\nبارى ، موسى در نزد شعيب مدت ده سال ماند و درين مدت به چوپانى و نگهدارى گوسپندهاى او پرداخت .\r\nفصل زمستان و سرما بود كه با خانوادهء خود از پيش شعيب رفت .\r\nشبى كه خداى عز و جل مىخواست بزرگوارى و مهربانى خود را به موسى نشان دهد و او را به پيامبرى برانگيزد تا كار نبوت و موعظه را آغاز كند ، موسى را دچار لغزش ساخت چنان كه او راه خود را گم كرد و به جائى رسيد كه ديگر نمىدانست به كدام سو روى آورد .\r\nزنش آبستن بود و در شبى سرد كه باران مىباريد و رعد مىغريد و برق مىدرخشيد ، دچار درد زايمان شد .\r\nموسى سنگ چخماق خود را درآورد تا آتشى براى خانوادهء خود روشن كند كه گرم شوند و شب را به روز رسانند و بامداد راه خود را بيابند .\r\nولى آنقدر سنگ چخماق را زد كه خسته شد و آخر نتوانست كه آتشى برافروزد .\r\nدر اين هنگام آتشى در پيش روى او برخاست .\r\nموسى همين كه آن را ديد گمان كرد آتش است ولى در حقيقت فروغى خدائى بود .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\n قالَ لِأَهْلِهِ امْكُثُوا إِنِّي آنَسْتُ ناراً لَعَلِّي آتِيكُمْ مِنْها بِخَبَرٍ أَوْ جَذْوَةٍ مِنَ النَّارِ لَعَلَّكُمْ تَصْطَلُونَ  [ ( 1 ) 
  ] ( موسى به خانوادهء خود گفت : آتشى به چشمم خورده است .\r\nدر اين جا بمانيد . تا من از آن آتش خبرى يا شعله‌اى بياورم . شايد با آن خود را گرم كنيد . )\r\nولى وقتى كه به سوى آتش رفت ، روشنائى و فروغى ديد كه از آسمان تا درخت بزرگى كه عوسج - يا به قولى : عناب - بود ، امتداد داشت .\r\nموسى به شگفتى افتاد و هراسان شد چون آتش بزرگى ديد كه بدون دود از درخت سرسبز و خرمى زبانه مىكشيد و هر چه بسيارى و بزرگى آتش افزايش مىيافت ، سرسبزى و خرمى درخت نيز افزون مىشد .\r\nاز اين رو ، همين كه تا اندازه‌اى بدان نزديك شد ، خود را عقب كشيد و به بيم و هراس افتاد و برگشت .\r\nولى از سوى آن درخت به دو ندا رسيد و موسى همين كه آن بانگ را شنيد ، از بيم و هراسش كاسته شد و بازگشت .\r\n فَلَمَّا أَتاها نُودِيَ مِنْ شاطِئِ الْوادِ الْأَيْمَنِ فِي الْبُقْعَةِ الْمُبارَكَةِ مِنَ الشَّجَرَةِ أَنْ يا مُوسى إِنِّي أَنَا اللَّهُ رَبُّ الْعالَمِينَ .  [ ( 2 ) 
  ]\r\n( چون موسى به درخت رسيد ، از كنار وادى ايمن ، در آن بارگاه مبارك ، از درخت ندائى شنيد كه : اى موسى ! منم خدائى كه پروردگار جهانيان است . )\r\nموسى به شنيدن آن صدا و ديدن آن بزرگى و شكوه دانست\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه 29\r\n[ ( 2 ) 
  ] - سوره قصص - آيه 30\r\n","page_name":" 210 ","page_number":210},
  {"content":"\r\n\r\nكه او خداى بزرگ است . از اين رو دلش به تپش افتاد و زبانش بند آمد و توانائى او به ناتوانى بدل شد و در حالى كه زنده بود به گونهء مرده‌اى درآمد . چيزى كه بود هنوز جان در تن او وجود داشت .\r\nولى خداوند فرشته‌اى را فرستاد كه قلب او را قوت بخشيد و عقل و هوش او را به سرش باز گرداند .\r\nآنگاه به دو ندا رسيد :\r\n إِنِّي أَنَا رَبُّكَ فَاخْلَعْ نَعْلَيْكَ إِنَّكَ بِالْوادِ الْمُقَدَّسِ طُوىً .  [ ( 1 ) 
  ]\r\n( من پروردگار تو هستم ، پس كفش خود از پاى بدر آور ، كه اكنون در وادى مقدس طوى گام نهاده‌اى . )\r\nتنها از اين رو به دو فرمان داده شد تا كفش خود را بدر - آورد كه كفش‌هاى او از پوست خر مرده‌اى بود .\r\nو نيز گفته شده است :\r\nاين فرمان از آن رو به دو داده شد كه به سرزمين مباركى گام مىنهاد .\r\nبعد خداوند براى دلدارى و از ميان بردن هراس موسى به دو خطاب كرد :\r\n  وَ ما تِلْكَ بِيَمِينِكَ يا مُوسى ؟ قالَ : هِيَ عَصايَ أَتَوَكَّؤُا عَلَيْها وَ أَهُشُّ بِها عَلى غَنَمِي وَ لِيَ فِيها مَآرِبُ أُخْرى .   [ ( 2 ) 
  ]\r\n( خداوند فرمود : اى موسى اين چيست كه در دست راست دارى ؟\r\nدر پاسخ عرض كرد :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره طه - آيه 12\r\n[ ( 2 ) 
  ] - سوره طه - آيه‌هاى 17 و 18\r\n","page_name":" 211 ","page_number":211},
  {"content":"\r\n\r\nاين عصاى من است كه به دو تكيه مىدهم و گوسفندانم را مىرانم و نيازهاى ديگر خود را برمىآورم . )\r\nدربارهء نيازهاى ديگرى كه با آن عصا برمىآورد ، گفته‌اند كه با آن به درخت مىزد و برگ براى گوسپندان خود فرو مىريخت .\r\nهمچنين سفرهء غذا و مشك آب خود را بر آن مىآويخت و حمل مىكرد .\r\nاين عصا ، همچنين ، در شب تاريك نور مىافكند و اطراف موسى را روشن مىساخت . و هر گاه كه آب او تمام مىشد آن را در چاه فرو مىبرد و با سر آن كه مانند دلو مىشد از چاه آب بر مىداشت . و هنگامى كه دلش ميوه‌اى مىخواست ، عصا را مانند درخت در زمين مىكاشت و همان دم بر آن شاخ و برگ مىروئيد و همان ميوه‌اى را كه مىخواست به بار مىآورد .\r\nخداوند به دو فرمود :\r\n« اى موسى ، عصاى خود را بيفكن » موسى آن را افكند .\r\nعصا همين كه بر زمين افتاد ، اژدهائى شد كه پيكرى بزرگ و حركتى آهسته داشت . و به تكاپو افتاد .\r\n وَلَّى مُدْبِراً وَ لَمْ يُعَقِّبْ . يا مُوسى ، لا تَخَفْ إِنِّي لا يَخافُ لَدَيَّ الْمُرْسَلُونَ  [ ( 1 ) 
  ] ( موسى همين كه آن را ديد روى برتافت برنگشت .\r\nدر اين هنگام خداوند فرمود :\r\n( اى موسى ، نترس ، كه پيغمبران در پيش من نترسند . )\r\nپيش بيا و نگران مباش . ما به زودى نخستين ويژگى اين عصا را بدان باز خواهيم گرداند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره نمل - آيه 10\r\n","page_name":" 212 ","page_number":212},
  {"content":"\r\n\r\nخداوند به موسى ، تنها از آن رو فرمود كه عصاى خود را بر زمين افكند تا هنگامى كه آن را در برابر فرعون نيز به زمين مىاندازد ، از آن نترسد .\r\nبارى ، همين كه موسى برگشت ، خداوند فرمود :\r\n« عصا را بردار . نترس و دست خود را در دهان اژدها كن و آن را برگير . »\r\nموسى جامه‌اى پشمين پوشيده و دست خود را در آستين آن پيچيده بود و از عصا - كه اژدها شده بود - مىترسيد .\r\nاز اين رو به دو ندا رسيد :\r\n« دست خود را از آستين بدر آور و آن را برگير . »\r\nموسى دست خود را در ميان دو فك اژدها كرد . همين كه دست در دهانش برد ، باز به حال اول برگشت و عصا شد چنان كه گفتى هيچ دگرگونى غير عادى از آن ديده نشده بود .\r\nبعد ، خداوند به دو فرمود :\r\n أَدْخِلْ يَدَكَ فِي جَيْبِكَ تَخْرُجْ بَيْضاءَ مِنْ غَيْرِ سُوءٍ .  [ ( 1 ) 
  ]\r\n( دست در گريبان خويش كن تا هنگامى كه بيرون مىآورى سپيد باشد ، نه در اثر پيشامد بد - يعنى بيمارى برص - بلكه از بسيارى نور و روشنائى . )\r\nموسى دست در گريبان برد و بيرون آورد و ديد دستش بىآنكه گزندى بدان رسيده باشد ، مانند برف سپيد شده و فروغ و روشنائى دارد .\r\nباز دست در گريبان برد و دستش بار ديگر برگشت به همان گونه‌اى كه بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره نمل - آيه 12\r\n","page_name":" 213 ","page_number":213},
  {"content":"\r\n\r\nدرين هنگام به دو گفته شد :\r\n    فَذانِكَ بُرْهانانِ مِنْ رَبِّكَ إِلى فِرْعَوْنَ وَ مَلَائِهِ إِنَّهُمْ كانُوا قَوْماً فاسِقِينَ . قالَ : رَبِّ ، إِنِّي قَتَلْتُ مِنْهُمْ نَفْساً فَأَخافُ أَنْ يَقْتُلُونِ ، وَ أَخِي هارُونُ هُوَ أَفْصَحُ مِنِّي لِساناً فَأَرْسِلْهُ مَعِي رِدْءاً يُصَدِّقُنِي ، إِنِّي أَخافُ أَنْ يُكَذِّبُونِ . قالَ : سَنَشُدُّ عَضُدَكَ بِأَخِيكَ وَ نَجْعَلُ لَكُما سُلْطاناً فَلا يَصِلُونَ إِلَيْكُما بِآياتِنا أَنْتُما وَ مَنِ اتَّبَعَكُمَا الْغالِبُونَ .     [ ( 1 ) 
  ]\r\n( اين دو - يعنى اژدها شدن عصا و سپيدى و روشنائى دست ، دو نشانه از سوى پروردگار تو به سوى فرعون و بزرگان دربار اوست كه گروهى نابكارند .\r\nموسى گفت :\r\nپروردگارا ، من يكى از ايشان را كشته‌ام و مىترسم كه مرا بكشند . برادرم ، هارون ، هم از من در سخنگوئى شيواتر و زبان آورتر است . او را نيز همراه من بفرست كه درين پيامبرى پشتيبان من باشد تا پيام ما را راست انگارند و گر نه مىترسم كه آنچه مىگويم دروغ پندارند .\r\nخداوند فرمود :\r\nدرخواست تو را مىپذيريم و با يارى برادرت ، بازويت را نيرومند مىسازيم و شما دو تن را توانائى و پيشوائى مىبخشيم چنان كه - بدخواهان شما - هرگز به شما دست نيابند . اكنون با نشانه‌هائى كه از ما داريد ، به نزد فرعون برويد و بدانيد كه شما و پيروانتان پيروز خواهيد شد . )\r\nموسى پيش خانوادهء خويش رفت و با آنان به راه مصر روانه شد . شبانگاه در راه به خانهء مادرش رسيد و در آن جا مهمان\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه‌هاى 32 تا 35\r\n","page_name":" 214 ","page_number":214},
  {"content":"\r\n\r\nشد در حالى كه نه او اهل آن خانه را مىشناخت و نه آنان موسى را مىشناختند .\r\nشب هارون از در درآمد و از مادرش پرسيد :\r\n« اين مرد كيست ؟ » جواب داد :\r\n« مهمان است . »\r\nهارون او را به صرف شام فرا خواند و با او غذا خورد .\r\nآنگاه از او پرسيد :\r\n« تو كه هستى ؟ » جواب داد :\r\n« من موسى هستم . »\r\nدرين هنگام يك ديگر را شناختند و به سر و روى هم بوسه دادند .\r\nگفته شده است :\r\nخداوند مدت يك هفته موسى را به حال خود گذاشت بعد ، به دو فرمود :\r\n« اى موسى ، پروردگار خود را دربارهء آنچه با تو گفته ، پاسخ ده . »\r\n            قالَ : رَبِّ اشْرَحْ لِي صَدْرِي ، وَ يَسِّرْ لِي أَمْرِي ، وَ احْلُلْ عُقْدَةً مِنْ لِسانِي ، يَفْقَهُوا قَوْلِي ، وَ اجْعَلْ لِي وَزِيراً مِنْ أَهْلِي ، هارُونَ أَخِي ، اشْدُدْ بِهِ أَزْرِي ، وَ أَشْرِكْهُ فِي أَمْرِي ، كَيْ نُسَبِّحَكَ كَثِيراً ، وَ نَذْكُرَكَ كَثِيراً ، إِنَّكَ كُنْتَ بِنا بَصِيراً ، قالَ : قَدْ أُوتِيتَ سُؤْلَكَ يا مُوسى .             [ ( 1 ) 
  ]\r\n( موسى گفت :\r\nپروردگارا ، سينهء مرا فراخ گردان . يعنى : حوصله و شكيبائى مرا بيفزاى تا در انجام اين پيغمبرى پايدارى كنم و در\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره طه - آيه‌هاى 25 تا 36\r\n","page_name":" 215 ","page_number":215},
  {"content":"\r\n\r\nبرابر هر آسيبى بيتاب نشوم . و كار مرا آسان فرماى ، و گره از زبان من بگشاى تا سخن مرا دريابند . برادرم هارون را كه يكى از افراد خاندان من است ، دستيار من كن ، پشت مرا به دو نيرومند ساز و او را در كار پيامبرى با من شريك كن تا بسيار تو را سپاس گوئيم و تو را ياد كنيم . زيرا تو به كار ما بينائى .\r\nخداوند فرمود :\r\nاى موسى ، آنچه از ما خواسته بودى به تو داده شد . )\r\nآنگاه خداوند به موسى فرمود كه به ديدن فرعون برود و پيام خدا را برساند .\r\nپس از رفتن موسى ، خانوادهء او همچنان به جاى خود بودند و نمىدانستند كه موسى چه مىكند . تا هنگامى كه چوپانى از مردم مدين بدان جا گذشت و آنان را شناخت و با خود به زمين برد .\r\nآنان در نزد شعيب ماندند تا پس از شكافته شدن دريا ، يعنى رود نيل ، كه خبر موسى به ايشان رسيد و پيش او رفتند .\r\nبه روايت ديگر :\r\nهنگامى كه حضرت موسى عليه السلام به سوى مصر روانه شد ، خداوند به هارون ، برادر موسى ، وحى فرستاد و او را از بازگشت موسى به مصر آگاه ساخت و به دو فرمان داد كه خود را به موسى برساند .\r\nاو نيز از مصر بيرون رفت تا با موسى روبرو شد .\r\nموسى به دو گفت :\r\n« اى هارون ، خداى بزرگ ، ما را به سوى فرعون به پيامبرى فرستاده است . بنابر اين با من بيا . »\r\nهارون گفت :\r\n« بسيار خوب ، به چشم ! »\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nهنگامى كه موسى به خانهء هارون رفت و آشكار ساخت كه دو برادر روانه به سوى دربار فرعون هستند ، دختر هارون سخن او را شنيد و فرياد زد و مادر آن دو را آگاه ساخت .\r\nمادر بر جان دو فرزند خود بيمناك شد و گفت :\r\nخدا شما را به فكر اندازد كه از رفتن به نزد فرعون منصرف شويد چون او هر دوى شما را خواهد كشت .\r\nآن دو نيز ظاهرا از رفتن خوددارى كردند . ولى شبانه به راه افتادند تا به سراى فرعون رسيدند و در سراى او را كوفتند .\r\nفرعون به دربان خود گفت :\r\n« كيست كه در اين ساعت در سراى مرا مىكوبد ؟ » دربان به پيش آن دو تن رفت و با ايشان سخن گفت :\r\nموسى گفت :\r\n« ما دو تن از سوى پروردگار جهانيان در اين جا براى پيامبرى آمده‌ايم . »\r\nدربان ، فرعون را از آنچه شنيده بود آگاه ساخت و فرعون دستور داد كه آن دو را وارد كنند .\r\nو نيز گفته شده است :\r\nموسى و هارون دو سال درنگ كردند و درين مدت هر روز به در سراى فرعون مىرفتند و برمىگشتند و خواهش مىكردند كه فرعون را ببينند ولى هيچ كس جرئت نمىكرد كه فرعون را از آمدن آن دو و كارى كه داشتند آگاه سازد .\r\nتا يكى از دلقك‌هاى دربار فرعون كه با سخن خود او را مىخنداند ، فرعون را از وجود موسى و هارون خبر داد و فرعون فرمود تا آن دو را بار دهند .\r\nهمين كه دو برادر به حضور فرعون رسيدند ، موسى گفت :\r\n\r\n","description":"","footnote":"","page_name":" 217 ","page_number":217},
  {"content":"\r\n\r\n« من از سوى پروردگار جهانيان درين جا به پيامبرى آمده‌ام . »\r\nفرعون او را شناخت .\r\n    قالَ : أَ لَمْ نُرَبِّكَ فِينا وَلِيداً وَ لَبِثْتَ فِينا مِنْ عُمُرِكَ سِنِينَ وَ فَعَلْتَ فَعْلَتَكَ الَّتِي فَعَلْتَ وَ أَنْتَ مِنَ الْكافِرِينَ ؟ قالَ : فَعَلْتُها إِذاً وَ أَنَا مِنَ الضَّالِّينَ ، فَفَرَرْتُ مِنْكُمْ لَمَّا خِفْتُكُمْ فَوَهَبَ لِي رَبِّي حُكْماً وَ جَعَلَنِي مِنَ الْمُرْسَلِينَ .     [ ( 1 ) 
  ]\r\n( فرعون به موسى گفت : آيا همان كودكى نبودى كه ما تو را پرورديم و سالهائى از عمر خود را در پيش ما گذراندى . و كردى آن كارى را كه كردى ، يعنى : آدميزاده‌اى را كشتى . و تو از ناسپاسانى .\r\nموسى گفت :\r\nآن كار - يعنى قتل نفس - را هنگامى كردم كه از گمراهان بودم يعنى از لغزشكاران بودم و خطائى از من سر زد و مردى را به خطا كشتم چون نمىخواستم او را بكشم . بعد كه ديدم براى كارى كه سهوا از من سر زده ، مرا خواهيد كشت از دست شما گريختم چون از شما مىترسيدم تا اين كه خداى من مرا دانش و حكمت بخشيد و از پيغمبران قرار داد . )\r\n  قالَ : إِنْ كُنْتَ جِئْتَ بِآيَةٍ فَأْتِ بِها إِنْ كُنْتَ مِنَ الصَّادِقِينَ فَأَلْقى عَصاهُ فَإِذا هِيَ ثُعْبانٌ مُبِينٌ .   [ ( 2 ) 
  ]\r\n( فرعون به دو گفت :\r\nاگر معجزه‌اى دارى ، و راست مىگوئى ، آن را نشان ده .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره شعرا - آيه‌هاى 18 تا 21 .\r\n[ ( 2 ) 
  ] - سوره اعراف - آيه‌هاى 106 و 107\r\n","page_name":" 218 ","page_number":218},
  {"content":"\r\n\r\nموسى نيز عصاى خود را افكند كه ناگهان اژدهائى پديدار گرديد . )\r\nاژدها ، دهان خود را گشود و فك پائين را بر زمين و فك بالا را برابر كاخ فرعون نهاد و به سوى فرعون روى آورد تا او را بگيرد .\r\nفرعون سرآسيمه شد و هراسان از جاى جست و چنان ترسيد كه جامهء خود را آلوده ساخت .\r\nپس از آن بيست روز و اندى گرفتار شكم روش بود به شدتى كه چيزى نمانده بود بميرد . از اين رو سرانجام ناچار حضرت موسى عليه السلام را به پروردگارش سوگند داد كه آن اژدها را ازو دور كند .\r\nموسى نيز آن را از زمين برگرفت كه به گونه نخستين بازگشت و همان عصا شد .\r\nبعد ، موسى دست خويش در گريبان برد و بيرون آورد در حالى كه مانند برف سپيد بود و پرتوى از آن مىدرخشيد .\r\nسپس دست را باز به سوى گريبان خود برد و دستش دوباره به حال اول برگشت و همان رنگ طبيعى را كه داشت ، باز يافت .\r\nبار دوم كه دست را از گريبان بيرون آورد فروغى از آن تابيد كه آسمان را روشن ساخت و اين روشنائى به اندازه‌اى بود كه چشم‌ها را آزار مىداد . به همه سوى پرتو افكند و خانه‌ها را چنان روشن كرد كه روشنائى آن از روزنه‌ها و پشت پرده‌ها ديده مىشد .\r\nفرعون نتوانست بدين نور نگاه كند .\r\nموسى بار ديگر دست خود را به گريبان برد و هنگامى كه بيرون آورد باز به رنگ طبيعى خويش بود .\r\nخداى بزرگ به موسى و هارون وحى فرستاد كه :\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n فَقُولا لَهُ قَوْلًا لَيِّناً لَعَلَّهُ يَتَذَكَّرُ أَوْ يَخْشى  [ ( 1 ) 
  ] ( با او به نرمى سخن گوئيد ، شايد خداى را به ياد آورد يا از خدا بترسد . )\r\nاز اين رو موسى به فرعون گفت :\r\n« آيا مىخواهى من جوانى تو را به تو بدهم تا ديگر پير نشوى و فرمانروائى تو از تو گرفته نشود و كارى كنم كه از هماغوشى با زنان شرعى و پرداختن به روش‌ها و سرگرمىهائى كه دارى ، لذت ببرى و پس از مرگ به بهشت راه يا بى ؟ آيا مىخواهى براى رسيدن بدين خوشبختى به من ايمان بياورى ؟ » فرعون پاسخ داد :\r\n« تا وقتى كه هامان نيامده ، نه ! » هنگامى كه هامان آمد و فرعون او را از پيشنهاد موسى آگاه ساخت ، هامان رأى او را زد و گفت :\r\n« پس از عمرى خدائى ، اكنون مىخواهى بندگى كنى و خدائى را بپرستى كه ديدنى نيست ! » آنگاه گفت :\r\n« من خود ، جوانى تو را به تو برمىگردانم . »\r\nبعد براى فرعون وسمه‌اى ساخت و او را با آن خضاب كرد .\r\nموسى وقتى او را بدان گونه ديد ، هراسان شد . از اين رو خداوند به دو وحى فرستاد كه :\r\n« آنچه مىبينى نبايد تو را بترساند . زيرا اين وضع جز اندك مدتى باقى نخواهد ماند . »\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره طه - آيه 44\r\n","page_name":" 220 ","page_number":220},
  {"content":"\r\n\r\nفرعون كه اين صدا - يعنى صداى وحى - را شنيد ، بيرون رفت و به قوم خود گفت :\r\n« اين مرد جادوگرى داناست . »\r\nو مىخواست موسى را بكشد .\r\nولى مردم مؤمنى از آل فرعون كه خربيل ، يا حزقيل ، نام داشت ، گفت :\r\n أَ تَقْتُلُونَ رَجُلًا أَنْ يَقُولَ رَبِّيَ اللَّهُ وَ قَدْ جاءَكُمْ بِالْبَيِّناتِ ؟  [ ( 1 ) 
  ] ( آيا مردى را براى اين كه مىگويد : « پروردگار من خداست . » مىكشيد در صورتى كه معجزه‌اى هم براى شما آورده است ؟ »   قالُوا : أَرْجِهْ وَ أَخاهُ وَ ابْعَثْ فِي الْمَدائِنِ حاشِرِينَ . يَأْتُوكَ بِكُلِّ سَحَّارٍ عَلِيمٍ .   [ ( 2 ) 
  ]\r\n( درباريان فرعون به دو گفتند : از موسى و برادرش مهلت خواه و كسانى را به شهرها بفرست تا همهء جادوگران دانا را گرد - آورند . )\r\nفرعون اين سخن را به كار بست و جادوگران را گرد آورد كه هفتاد تن بودند .\r\nو نيز گفته شده است كه هفتاد و دو تن بودند . برخى تعداد آنان را پانزده هزار و برخى ديگر سى هزار دانسته‌اند .\r\nفرعون به اين جادوگران وعده‌هائى داد و آنان نيز در\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره غافر - آيه 28\r\n[ ( 2 ) 
  ] - سوره شعرا - آيه‌هاى 36 و 37\r\n","page_name":" 221 ","page_number":221},
  {"content":"\r\n\r\nروزى كه فرعون عيد گرفته بود ، آماده شدند و به حضور او آمدند .\r\nفرعون جادوگران را صف‌آرايى كرد و مردم براى تماشا از هر سو گرد آمدند .\r\nموسى نيز در حالى كه عصاى خود را به دست داشت ، با برادر خويش ، هارون ، فراز آمد تا بدان جمع رسيد كه در مجلس فرعون با بزرگان قوم او بودند .\r\nموسى همين كه وارد شد به آن جادوگران گفت :\r\n وَيْلَكُمْ لا تَفْتَرُوا عَلَى اللَّهِ كَذِباً فَيُسْحِتَكُمْ بِعَذابٍ .  [ ( 1 ) 
  ]\r\n( واى بر شما ، زنهار به خدا دروغ مبنديد كه گرفتار عذاب خواهيد شد . )\r\nبرخى از جادوگران كه اين سخن شنيدند به برخى ديگر گفتند :\r\n« اين سخن به سخن يك جادوگر چه مىماند ! » بعد به فرعون گفتند :\r\n« ما چنان جادوگرى مىكنيم كه همانندش را هرگز نديده باشى . »\r\n وَ قالُوا : بِعِزَّةِ فِرْعَوْنَ إِنَّا لَنَحْنُ الْغالِبُونَ .  [ ( 2 ) 
  ]\r\n( جادوگران گفتند : به عزت فرعون سوگند كه ما درين جا پيروز خواهيم شد . )\r\nسپس از موسى پرسيدند :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره طه - آيه 61\r\n[ ( 2 ) 
  ] - سوره شعرا - آيه 44\r\n","page_name":" 222 ","page_number":222},
  {"content":"\r\n\r\n إِمَّا أَنْ تُلْقِيَ وَ إِمَّا أَنْ نَكُونَ نَحْنُ الْمُلْقِينَ  [ ( 1 ) 
  ] « يا تو نخست عصاى خود را بيفكن يا ما بيفكنيم . »\r\nجواب داد :\r\n« نخست شما آنچه داريد بيفكنيد . »\r\n فَأَلْقَوْا حِبالَهُمْ وَ عِصِيَّهُمْ .  [ ( 2 ) 
  ]\r\n( جادوگران ريسمان‌ها و چوب‌هاى خويش را افكندند . )\r\nاين ريسمان‌ها و چوب‌ها همين كه بر زمين افتادند مانند ماران كوه پيكرى به چشم آمدند كه سراسر دشت را پر كردند و برخى از آنها روى برخى ديگر سوار مىشدند .\r\nموسى از ديدن آنها احساس وحشت كرد . ولى خدا به دو وحى فرستاد و فرمود :\r\n أَلْقِ ما فِي يَمِينِكَ تَلْقَفْ ما صَنَعُوا  [ ( 3 ) 
  ] ( عصائى را كه در دست راست دارى بيفكن تا آنچه را كه جادوگران ساخته‌اند ، فرو برد . )\r\nموسى عصاى خويش را از دست خود افكند كه اژدهاى بزرگى شد و به ريسمان‌ها و چوب‌هائى كه جادوگران افكنده بودند و در چشم مردم مانند مارهائى جلوه مىكردند ، حمله‌ور گرديد .\r\nآنها را فرو مىبرد و فرو مىخورد تا اينكه ديگر هيچيك از آنها را بر جاى نگذاشت .\r\nموسى ، سپس آن را از زمين برداشت و در دست او باز همان عصائى شد كه نخست بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره اعراف - آيه 115\r\n[ ( 2 ) 
  ] - سوره شعرا - آيه 44\r\n[ ( 3 ) 
  ] - سوره طه - آيه 69\r\n","page_name":" 223 ","page_number":223},
  {"content":"\r\n\r\nرئيس آن جادوگران مردى نابينا بود . كسان او به وى گفتند :\r\n« عصاى موسى اژدهاى بزرگى شد كه تمام ريسمان‌ها و چوب‌هاى ما را فرا گرفت و فرو خورد . »\r\nمرد نابينا از ايشان پرسيد :\r\n« نه از آنها نشانه‌اى بر جا گذاشت و نه آنها را به حال اول برگرداند ؟ » جواب دادند :\r\n« نه . »\r\nگفت :\r\n« پس اين جادوگرى نيست . » و به سجده افتاد و جادوگران ديگر نيز همه از او پيروى كردند .\r\n  قالُوا : آمَنَّا بِرَبِّ الْعالَمِينَ ، رَبِّ مُوسى وَ هارُونَ .   [ ( 1 ) 
  ]\r\n( گفتند : ما به پروردگار جهانيان ، كه پروردگار موسى و هارون است ، ايمان آورديم . )\r\n قالَ آمَنْتُمْ لَهُ قَبْلَ أَنْ آذَنَ لَكُمْ ! إِنَّهُ لَكَبِيرُكُمُ الَّذِي عَلَّمَكُمُ السِّحْرَ فَلَأُقَطِّعَنَّ أَيْدِيَكُمْ وَ أَرْجُلَكُمْ مِنْ خِلافٍ وَ لَأُصَلِّبَنَّكُمْ فِي جُذُوعِ النَّخْلِ .  [ ( 2 ) 
  ]\r\n( فرعون گفت : پيش از آن كه من به شما اجازه دهم ، به موسى ايمان مىآوريد . بىگمان او سرور شماست كه جادوگرى به شما آموخته است . من دست و پاى شما را مىبرم و بر درختان خرما شما را به دار مىزنم ) .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره شعرا - آيه‌هاى 47 و 48\r\n[ ( 2 ) 
  ] - سوره طه - آيه 71\r\n","page_name":" 224 ","page_number":224},
  {"content":"\r\n\r\nآنگاه به بريدن دست و پا و كشتن ايشان پرداخت و آنان درين حال مىگفتند :\r\n رَبَّنا أَفْرِغْ عَلَيْنا صَبْراً وَ تَوَفَّنا مُسْلِمِينَ  [ ( 1 ) 
  ] ( پروردگارا ، ما را شكيبائى ده و خداپرست از جهان ببر . )\r\nبدين گونه آنان در آغاز روز كافر بودند و در پايان روز ، خداپرست و شهيد از جهان رفتند .\r\nخربيل ، مردى خداپرست از آل فرعون بود ولى ايمان خويش را پنهان مىكرد . برخى گفته‌اند از بنى اسرائيل و برخى هم گفته‌اند از قبطيان بود .\r\nو نيز گفته شده است :\r\nاو نجارى مىكرد و جعبه‌اى ساخت كه موسى را در آن گذاشتند و به رود نيل افكندند .\r\nاو همين كه پيروزى حضرت موسى عليه السلام به جادوگران را ديد ، ايمان خود را آشكار ساخت .\r\nبرخى نيز گفته‌اند :\r\nاو پيش از اين رويداد ، ايمان خود را آشكار كرد آن هم هنگامى بود كه فرعون مىخواست موسى را بكشد و او گفت :\r\n« آيا شما مردى را به اين جرم كه مىگويد : پروردگار من خداست ، نه فرعون ، مىكشيد با اين كه از سوى پروردگارتان براى شما معجزه و دليل و برهان آورده است ؟ » بارى ، او نيز كه خداپرستى و ايمانش آشكار گرديده بود ، با آن جادوگران به قتل رسيد و به دار آويخته شد .\r\nهمسر او نيز زنى خداپرست بود كه ايمان خود را پنهان\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره اعراف - آيه 126\r\n","page_name":" 225 ","page_number":225},
  {"content":"\r\n\r\nمىكرد .\r\nاين زن ، آرايشگر دختر فرعون بود و هنگامى كه سرگرم آرايش او بود شانه از دستش افتاد .\r\nوقتى مىخواست آن را بردارد ، گفت :\r\n« بسم اللّه » دختر فرعون پرسيد :\r\n« منظورت پدر من است ؟ » جواب داد :\r\n« نه ، منظورم خدائى است كه پروردگار من و تو و پدر تست . »\r\nدختر فرعون آنچه را كه از آن زن شنيده بود ، به پدر خود خبر داد .\r\nفرعون زن آرايشگر را با فرزندانش فرا خواند و از او پرسيد :\r\n« پروردگار تو كيست ؟ » جواب داد :\r\n« پروردگار من و پروردگار تو ، خداست . »\r\nفرعون دستور داد تنور مسينى را ، براى شكنجهء او و فرزندانش ، داغ كنند .\r\nزن آرايشگر به فرعون گفت :\r\n« من به تو نيازى دارم . »\r\nفرعون پرسيد :\r\n« نياز تو چيست ؟ » جواب داد :\r\n« نياز من اين است كه استخوان‌هاى من و فرزندانم را جمع\r\n\r\n","description":"","footnote":"","page_name":" 226 ","page_number":226},
  {"content":"\r\n\r\nكنى و به خاك سپارى » .\r\nگفت :\r\n« اين نياز تو برآورده خواهد شد . »\r\nآنگاه به دستور فرعون در پيش چشم آن زن ، فرزندانش را يكايك در تنور انداختند .\r\nآخرين فرزندش كودك خردسالى بود كه رو به مادر كرد و گفت :\r\n« مادرجان ، پايدارى كن ، زيرا حق با تست . »\r\nسرانجام ، مادر را نيز در پى فرزندانش به تنور افكندند .\r\nآسيه ، همسر فرعون ، از بنى اسرائيل بود ، برخى نيز گفته‌اند از قومى ديگر بود . او نيز زنى خداپرست بود ولى ايمان خود را پوشيده مىداشت .\r\nهنگامى كه زن آرايشگر كشته شد ، آسيه فرشتگان را ديد كه روح آن زن را به آسمان‌ها مىبرند .\r\nدر اين جا خداوند چشم بينش آسيه را باز كرد چون او شكنجهء زن آرايشگر را مىديد و رنج مىبرد . هنگامى كه چشمش بدان فرشتگان افتاد ، ايمانش نيرو گرفت و يقينش افزايش يافت و سخنان موسى را كه راست مىپنداشت ، بيش از پيش باور كرد .\r\nدر اين وقت بود كه فرعون به دو رسيد و خبر كشته شدن زن آرايشگر را به دو داد .\r\nآسيه گفت :\r\n« واى بر تو ! به چه جرأتى با خدا درافتادى ! » فرعون كه چنين انتظارى از زن خود نداشت ، گفت :\r\n« شايد تو هم به همان ديوانگى دچار شده‌اى كه آن زن دچار شده بود ؟ »\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nآسيه جواب داد :\r\n« من ديوانه نيستم ، بلكه به خداى بزرگى ايمان آورده‌ام كه پروردگار من و تو و پروردگار تمام جهانيان است . »\r\nفرعون مادر زن خود را فرا خواند و به دو گفت :\r\n« دخترت هم به همان جنونى دچار شده كه آن زن آرايشگر گرفتار شده بود . سوگند ياد مىكنم كه يا بايد خداى موسى را انكار كند يا مزهء مرگ را بچشد . »\r\nمادر آسيه با دختر خود خلوت كرد و از او خواست كه با فرعون موافقت كند .\r\nولى آسيه نپذيرفت و گفت :\r\n« من خدا را منكر شوم ؟ به خدا كه هرگز اين كار را نخواهم كرد ! » به فرمان فرعون ، او را به چهار ميخ كشيدند و شكنجه كردند تا جان سپرد .\r\nهنگامى كه مرگ را به چشم خويش مىديد ، گفت :\r\n رَبِّ ابْنِ لِي عِنْدَكَ بَيْتاً فِي الْجَنَّةِ وَ نَجِّنِي مِنْ فِرْعَوْنَ وَ عَمَلِهِ وَ نَجِّنِي مِنَ الْقَوْمِ الظَّالِمِينَ .  [ ( 1 ) 
  ]\r\n( پروردگارا ، براى من در نزد خود ، خانه‌اى در بهشت بساز و مرا از دست فرعون و كار او ، و اين گروه ستمكار كه يار او هستند ، رهائى ده . )\r\nدر دم مرگ ، خدا بار ديگر چشم بينش او را باز كرد .\r\nاز اين رو ، باز همان فرشتگان را ديد با وعده‌اى كه از بزرگوارى و مهربانى خداوند دربارهء او ، به دو مىدادند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره تحريم - آيه 11\r\n","page_name":" 228 ","page_number":228},
  {"content":"\r\n\r\nبه ديدن آن منظره شاد شد و خنديد .\r\nفرعون گفت :\r\n« ديوانگى اين زن را ببينيد كه شكنجهء مىبيند و مىخندد . »\r\nآسيه ، سپس درگذشت .\r\nفرعون ، وقتى ديد كه مردمش از كار موسى هراسان شده‌اند ترسيد كه به موسى ايمان بياورند و ديگر او را نپرستند .\r\nاين بود كه پيش خود تدبيرى انديشيد و به وزير خويش گفت :\r\n  يا هامانُ ابْنِ لِي صَرْحاً لَعَلِّي أَبْلُغُ الْأَسْبابَ ، أَسْبابَ السَّماواتِ فَأَطَّلِعَ إِلى إِلهِ مُوسى وَ إِنِّي لَأَظُنُّهُ كاذِباً .   [ ( 1 ) 
  ]\r\n( اى هامان ، براى من كاخى بلند بساز تا بدين وسيله بر آسمان‌ها برسم و از خداى موسى آگاهى يابم زيرا گمان مىبرم كه او دروغگوست . )\r\nهامان دستور داد كه آجر بسازند . و او نخستين كسى بود كه آجر ساخت .\r\nآنگاه بنايان و صنعتگران را گرد آورد و هفت سال صرف ساختن آن كاخ كرد و آن را به اندازه‌اى بلند ساخت كه هيچ كاخ ديگرى به بلندى آن نمىرسيد .\r\nديدن آن بنا براى موسى سخت بود و او را رنج مىداد .\r\nاز اين رو خداوند به دو وحى فرستاد و فرمود :\r\n« بگذار هر چه مىخواهد بكند . من با او مدارا مىكنم ولى در ظرف يك ساعت هر چه را كه ساخته از بين مىبرم ! » وقتى ساختمان كاخ او به پايان رسيد ، خداوند جبرائيل\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره مؤمن - آيه‌هاى 36 و 37\r\n","page_name":" 229 ","page_number":229},
  {"content":"\r\n\r\nرا مأمور ويران كردن آن ساخت .\r\nجبرائيل نيز تمام آن بناى بلند را فرو ريخت و هر كس را كه در آن بنا كار كرده و هر چه را كه در آن به كار رفته بود ، همه را نابود ساخت .\r\nفرعون كه از كارهاى خداوند چنين چيزى را ديد ، به ياران خويش فرمان داد تا با موسى و بنى اسرائيل سختگيرى كنند .\r\nآنان نيز چنين كردند و كار را به جائى رساندند كه بر بنى اسرائيل انجام كارهاى طاقت فرسائى را تحميل مىنمودند .\r\nاز اين رو ، زنان و مردان بنى اسرائيل دچار سختى و خوارى شدند .\r\nتا پيش از اين زمان هر گاه بنى اسرائيل را به كار وا مىداشتند ، آنان را خوراك مىدادند ولى از آن ببعد ، هيچ خوراكى هم به آنان نمىدادند .\r\nدر نتيجه ، بنى اسرائيل رفته رفته به بدترين وضع بر مىگشتند و به زحمتى نان بخور و نمير خود را فراهم مىآوردند .\r\nسرانجام از اين وضع به حضرت موسى عليه السلام شكايت بردند .\r\nموسى به ايشان اندرز داد و گفت :\r\n« از خداوند يارى جوئيد و شكيبائى پيشه كنيد زيرا فرجام پيروزمندانه نصيب پرهيزگاران است . »\r\n عَسى رَبُّكُمْ أَنْ يُهْلِكَ عَدُوَّكُمْ وَ يَسْتَخْلِفَكُمْ فِي الْأَرْضِ فَيَنْظُرَ كَيْفَ تَعْمَلُونَ .  [ ( 1 ) 
  ]\r\n( چه بسا كه پروردگار شما ، دشمن شما را نابود فرمايد و شما را در روى زمين جانشين او سازد تا بنگرد كه چگونه كار\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره اعراف - آيه 129\r\n","page_name":" 230 ","page_number":230},
  {"content":"\r\n\r\nمىكنيد . )\r\nچون فرعون و يارانش در كفر پايدار ماندند و از گردنكشى خوددارى نكردند ، خداوند پى در پى نشانه‌هاى خشم خويش را در ديدهء ايشان آشكار ساخت .\r\nنخست بر آنان طوفانى فرستاد كه همراه با بارانى پياپى و سنگين بود ، چنان كه هر چه داشتند ، غرق كرد .\r\nاز اين رو دست به دامان حضرت موسى ( ع ) زدند و گفتند :\r\n« اى موسى ، از پروردگار خود بخواه كه اين آسيب را از ما دور سازد تا ما به تو ايمان بياوريم و فرزندان اسرائيل را رها كنيم و همراه تو بفرستيم كه آنان را به هر كجا كه خواهى ببرى . »\r\nبه دعاى موسى ، خداوند آن آسيب را بر طرف ساخت .\r\nولى از بارانى كه باريده بود كشته‌هاى ايشان روئيد و به ثمر رسيد .\r\nبعد گفتند :\r\n« چقدر خوشوقت مىشديم اگر باران نمىآمد . »\r\nخداوند - به جاى باران - ملخ‌ها را فرستاد كه به - كشتزارهاى ايشان حمله بردند و هر چه كاشته بودند همه را خوردند .\r\nباز از موسى خواستند تا اين بلا را از سرشان رفع كند تا به دو ايمان بياورند .\r\nموسى باز دعا كرد و آن بلا را از ايشان دور ساخت .\r\nولى اين بار هم ايمان نياوردند و گفتند :\r\n« از آنچه كاشته‌ايم ، هنوز مقدارى بر جاى مانده است . »\r\nخداوند سن را فرستاد كه آفت محصولاتشان شد و كشتزارها و درختان ايشان همه را نابود كرد . خوراكشان را مىخورد و نمىتوانستند چنين آفتى را چاره كنند .\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nاز اين رو ، بار ديگر از موسى خواستند كه آن آفت را از محصولاتشان دور سازد .\r\nموسى نيز چنين كرد ولى باز ايمان نياوردند .\r\nاين دفعه خداوند غوكان را فرو فرستاد كه در ديگ‌هاى ايشان و خوراكهاى ايشان افتادند و همه‌ى خانه‌ها را پر كردند .\r\nباز به موسى پناهنده شدند و درخواست كردند كه گزند قورباغه‌ها را از سرشان دور گرداند تا به دو ايمان آورند .\r\nموسى از اين بلا نيز نجاتشان داد ولى باز از ايمان آوردن به دو خوددارى كردند .\r\nآنگاه خداوند بر آنان خون فرستاد ، چنان كه آب‌هاى فرعونيان ، همه تبديل به خون شد .\r\nفرعونى و اسرائيلى هر دو از يك آب مىنوشيدند . ولى وقتى كه اسرائيلى آب برمىداشت همان آب بود و هنگامى كه فرعونى برمىداشت خون بود .\r\nاسرائيلى آب را در دهن خود مىگرفت و به دهان فرعونى پرتاب مىكرد و همين كه به دو مىرسيد ، خون مىشد .\r\nاين وضع هفت روز طول كشيد .\r\nباز فرعونيان به تنگ آمدند و از موسى خواستند كه ايشان را از آن آسيب رهائى بخشد تا به دو ايمان آورند .\r\nموسى باز هم درخواست ايشان را پذيرفت و آن آسيب را رفع كرد . ولى اين بار هم ايمان نياوردند .\r\nموسى و هارون سرانجام از ايمان آوردن فرعون و كسانش نااميد شدند .\r\nاز اين رو ، موسى دست به دعا برداشت در حالى كه هارون آمين مىگفت .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n وَ قالَ مُوسى : رَبَّنا ، إِنَّكَ آتَيْتَ فِرْعَوْنَ وَ مَلَأَهُ زِينَةً وَ أَمْوالًا فِي الْحَياةِ الدُّنْيا رَبَّنا لِيُضِلُّوا عَنْ سَبِيلِكَ رَبَّنَا اطْمِسْ عَلى أَمْوالِهِمْ وَ اشْدُدْ عَلى قُلُوبِهِمْ . فَلا يُؤْمِنُوا حَتَّى يَرَوُا الْعَذابَ الْأَلِيمَ .  [ ( 1 ) 
  ]\r\n( موسى گفت : پروردگارا ، تو در زندگى اين جهان به فرعون و يارانش زر و زيور و دارائى بخشيدى كه بندگان تو را گمراه كنند . خدايا ، دارائى و خواستهء ايشان همه را سنگ گردان و دلهاى ايشان را سخت بر بند كه ايمان نياورند مگر هنگامى كه شكنجه‌اى دردناك بينند . )\r\nخدا دعاى موسى و هارون را اجابت فرمود و بجز چارپايان و جواهر و زر و زيورشان ، ساير چيزهائى كه داشتند ، مانند درختان و كشتزارها و خوراكىها و غلات و غيره ، همه را تبديل به سنگ ساخت .\r\nاين هم يكى از نشانه‌هاى خشم خداوند و پيامبرى موسى بود كه حضرت موسى عليه السلام براى فرعون و فرعونيان آورد .\r\nچون كار پيغمبرى حضرت موسى عليه السلام در مصر به درازا كشيد - و كوشش او براى هدايت فرعون سودى نبخشيد - خداوند به دو وحى فرستاد و فرمان داد كه بنى اسرائيل را از مصر ببرد و تابوت يوسف بن يعقوب را نيز با خويش حمل كند و در بيت المقدس به خاك سپارد .\r\nموسى دربارهء تابوتى كه پيكر حضرت يوسف عليه السلام را در برداشت ، به جست و جو پرداخت .\r\nهيچ كس درين باره چيزى نمىدانست جز پيرزالى كه جاى آن را در رود نيل به دو نشان داد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يونس - آيه 88\r\n","page_name":" 233 ","page_number":233},
  {"content":"\r\n\r\nجسد حضرت يوسف در يك صندوق مرمرين بود كه موسى آن را از نيل بيرون آورد و برگرفت و با خويش برد .\r\nهنگام بيرون رفتن از مصر به بنى اسرائيل گفت كه از زيور آلات قبطيان تا آنجا كه مىتوانند وام گيرند .\r\nآنان نيز چنين كردند و گوهرهاى گرانبهاى بسيارى از قبطيان گرفتند .\r\nآنگاه حضرت موسى به كسان خويش دستور حركت داد و بنى اسرائيل را شبانه از مصر بيرون برد بدين جهة قبطيان از رفتنشان آگاهى نداشتند .\r\nهارون در پيشاپيش بنى اسرائيل و موسى در پشت سرشان حركت مىكرد .\r\nشمارهء فرزندان اسرائيل هنگامى كه از مصر بيرون مىرفتند ، ششصد و بيست هزار بود .\r\nفرعون ، همين كه از رفتن ايشان آگاه شد ، با لشكريان خويش به دنبالشان شتافت .\r\nهامان نيز پيشرو لشكر او بود .\r\n فَلَمَّا تَراءَا الْجَمْعانِ قالَ أَصْحابُ مُوسى : إِنَّا لَمُدْرَكُونَ .  [ ( 1 ) 
  ]\r\n( هنگامى كه دو گروه - يعنى : بنى اسرائيل و قبطيان - به هم رسيدند ، ياران موسى گفتند : بىگمان ما را به چنگ مىآورند . )\r\nاى موسى ! هم پيش از آمدن تو به نزد ما ، و هم پس از رفتن تو ، ما آزار و ستم ديده‌ايم . پيش از آمدن تو ، پسران ما را - به خاطر تو - مىكشتند و زنان ما را زنده مىگذاشتند . اكنون\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره شعرا - آيه 61\r\n","page_name":" 234 ","page_number":234},
  {"content":"\r\n\r\nنيز فرعون ما را مىگيرد و مىكشد . »\r\n قالَ : كَلَّا إِنَّ مَعِي رَبِّي سَيَهْدِينِ  [ ( 1 ) 
  ] ( موسى گفت : نه ، هرگز چنين نيست . من پروردگارى دارم كه مرا - براى نجات شما - راهنمائى خواهد كرد . )\r\nفرزندان اسرائيل به دريا ، يعنى : رود نيل ، رسيدند . اينك آب در پيش روى و فرعون در پشت سرشان بود . از اين روى ، دل بر هلاك نهادند و يقين كردند كه نابود خواهند شد .\r\nولى موسى پيش آمد و با عصاى خويش به رود نيل زد .\r\nناگهان آب شكافته شد و هر بخش از آب همچون ديوار بلندى شد كه همانند كوه بزرگى بود .\r\nميان آب دوازده راه باز شد كه هر راه براى گذشتن يك گروه از بنى اسرائيل بود .\r\nهنگام عبور ، هر گروه مىگفت :\r\n« بىگمان ياران ما در آب نابود شده‌اند . »\r\nاز اين رو ، ديوارهاى كلفت آب كه ميان راه‌ها مانند كوه‌هاى بزرگى قرار گرفته بودند ، به فرمان خداوند به گونه پنجره‌هائى در آمدند .\r\nدر نتيجه ، هر گروه از بنى اسرائيل ، هنگام عبور از نيل به چپ و راست خود مىنگريستند و ياران خويش را كه از راه‌هائى موازى راه ايشان گام برمىداشتند ، مىديدند ، تا وقتى كه همه به كرانهء ديگر رود نيل رسيدند و از آب گذشتند .\r\nبعد ، فرعون و يارانش به كرانهء نيل رسيدند .\r\nآب ، به همان حال باقى مانده بود . از اين رو ، فرعون\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره شعرا - آيه 62\r\n","page_name":" 235 ","page_number":235},
  {"content":"\r\n\r\nوقتى ديد از يك كرانه به كرانهء ديگر راه‌هائى در ميان آب باز شده ، به كسان خويش گفت :\r\n« نمىبينيد كه آب شكافته شده و براى من راه باز كرده تا بروم و دشمنانم را به چنگ بياورم ؟ » فرعون در برابر دهانه راه‌ها ايستاده بود و مىخواست با ياران خود از آب بگذرد ولى همراهانش پيش نمىآمدند ، زيرا اسبان آنها حركت نمىكردند .\r\nدرين هنگام ، جبرائيل ، سوار بر ماديان در آنجا فرود آمد و بر آب زد .\r\nاسب‌هاى فرعونيان همين كه بوى ماديان را شنيدند در پى او شتافتند و پيش رفتند تا وقتى كه نخستين سوار به كرانهء ديگر رود رسيده بود و مىخواست بيرون برود و آخرين سوار نيز تازه داخل رود شده بود .\r\nدرين هنگام به آب فرمان داده شد كه آنان را فرا گيرد .\r\nآب نيز به طغيان درآمد و تلاطم كرد و همه‌ى فرعونيان را غرق ساخت در حالى كه بنى اسرائيل بر كرانهء رود ، غرق شدن ايشان را تماشا مىكردند .\r\nجبرائيل ، درين گير و دار ، خود را به فرعون رساند و پاره‌اى از گل رود را برگرفت و به دهان فرعون زد .\r\nفرعون هنگامى كه داشت غرق مىشد ، گفت :\r\n« من اينك ايمان مىآورم به اين كه نيست خدائى جز همان خدا كه فرزندان اسرائيل به دو ايمان آورده‌اند . » اين را گفت و غرق شد .\r\nبعد ، خداوند ميكائيل را فرستاد تا فرعون را سرزنش كند .\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nميكائيل به فرعون گفت :\r\n آلْآنَ وَ قَدْ عَصَيْتَ قَبْلُ وَ كُنْتَ مِنَ الْمُفْسِدِينَ .  [ ( 1 ) 
  ]\r\n( اكنون - كه بيچاره شده‌اى - ايمان مىآورى ، در صورتى كه پيش از اين گردنكشى مىكردى و از تبهكاران بودى ! ) جبرائيل به پيغمبر اكرم - صلى الله عليه و سلم - گفت :\r\n« كاش مرا مىديدى هنگامى كه يك تكه گل از رودخانه برداشتم و در دهان فرعون چپاندم چون مىترسيدم حرفى بزند كه مورد رحمت خدا قرار گيرد و آمرزيده شود . »\r\nفرزندان اسرائيل ، هنگامى كه رهائى يافتند ، گفتند :\r\n« فرعون در آب غرق نشده است . »\r\nحضرت موسى عليه السلام چون ديد كه پيروانش غرق شدن فرعون را باور نمىكنند ، دعا كرد و خدا مرده‌ى فرعون را كه غرق شده بود از آب بيرون كشيد .\r\nبنى اسرائيل جسد را گرفتند كه مايهء عبرت كنند و بدان مثال بزنند .\r\nبعد ، راه خود را در پيش گرفتند و رفتند تا به گروهى رسيدند كه بت‌پرستى مىكردند .\r\n قالُوا : يا مُوسَى اجْعَلْ لَنا إِلهاً كَما لَهُمْ آلِهَةٌ . قالَ : إِنَّكُمْ قَوْمٌ تَجْهَلُونَ .  [ ( 1 ) 
  ]\r\n( بنى اسرائيل گفتند : اى موسى ، براى ما نيز خدائى قرار ده مانند خدائى كه اين بت‌پرستان دارند .\r\nموسى گفت : شما مردم نادانى هستيد . )\r\nسپس از آن جا گذشتند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره يونس - آيه 91\r\n","page_name":" 237 ","page_number":237},
  {"content":"\r\n\r\nآنگاه موسى دو لشكر بزرگ ترتيب داد كه هر لشكر شامل دوازده هزار تن بود .\r\nاين دو لشكر را به شهرهاى فرعون فرستاد كه درين زمان از مردم تهى بود زيرا سروران و بزرگانشان را خدا نابود كرده بود و جز زنان و كودكان و از كار افتادگان و بيماران و پيران و ناتوانان در آن شهرها ديده نمىشدند .\r\nآن دو لشكر كه يكى به فرماندهى يوشع بن نون و ديگرى به فرماندهى كالب بن يوفنا بود به مصر حمله بردند و داخل شهرها شدند و اموال و كالاهاى بسيارى به غنيمت گرفتند و آنچه را كه مىتوانستند بردند و آنچه را كه از حملش عاجز بودند ، فروختند .\r\nهنگامى كه موسى در مصر به سر مىبرد ، خداوند به دو وعده فرموده بود كه وقتى او با بنى اسرائيل از مصر بيرون رفت و دشمنانش نيز به يارى خدا نابود شدند ، براى او كتابى بفرستد كه در آن آنچه بايد انجام دهند و آنچه بايد از انجامش پرهيز كنند درج شده باشد .\r\nهمين كه خداوند فرعون را نابود ساخت و موسى و قومش را نجات داد ، فرزندان اسرائيل گفتند :\r\n« اى موسى ، كتابى را كه به ما وعده داده‌اى ، بياور . »\r\nحضرت موسى عليه السلام از پروردگار خويش آن را خواست . خداوند به دو فرمود كه سى روز روزه بگيرد و شست و شو كند و جامهء خويش را پاكيزه سازد و به كوه طور سينا بيايد تا با او سخن گويد و آن كتاب را به دو ببخشد .\r\nموسى ، سى روز را كه نخستين روز آن آغاز ماه ذى القعده بود ، روزه گرفت و هارون ، برادر خويش را به جانشينى خود ، بر بنى اسرائيل گماشت و به سوى آن كوه روانه شد .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nهنگامى كه مىخواست به كوه برود ، از بوى دهان خود بدش آمد . اين بود كه با چوب درخت خرنوب [ ( 1 ) 
  ] مسواك كرد .\r\nو نيز گفته شده است :\r\n« او با پوست درختى مسواك كرد . »\r\nدر اين باره خداوند به دو وحى فرستاد و فرمود :\r\n« آيا نمىدانى كه بوى دهان روزه‌دار پيش من خوش‌تر از بوى مشك است ؟ » و به دو فرمود كه ده روز ديگر روزه بگيرد .\r\nموسى ده روز ديگر روزه گرفت كه آخرين روز آن دهم ذى الحجه بود .\r\n فَتَمَّ مِيقاتُ رَبِّهِ أَرْبَعِينَ لَيْلَةً .  [ ( 2 ) 
  ]\r\n( بدين گونه وقت مقرر پروردگار او در چهل شب تكميل شد . )\r\nدرين ده شب آخرى ، فرزندان اسرائيل فتنه‌اى برپا كردند .\r\nزيرا سى روز كه به پايان رسيد و موسى برنگشت ، سامرى كه از مردم با جرمى - يا به گفتهء برخى : از بنى اسرائيل - بود ، به گمراه ساختن ايشان پرداخت .\r\n\r\n\r\n\r\n\r\n","description":"","footnote":"\r\n[ ( 1 - ) 
  ] خرنوب ( به فتح خا و ضم نون ) : درختى است شبيه درخت گردو و داراى گل‌هاى زرد . ثمر آن در غلافى دراز شبيه باقلا جا دارد .\r\nطعمش شيرين است . از آن رب درست مىكنند . نوع ديگر آن بوته‌اى است بلند و خاردار و داراى شاخ‌هاى پراكنده و گلهاى زرد كه آن را خرنوب نبطى هم مىگويند .\r\n( فرهنگ عميد )\r\n[ ( 2 ) 
  ] - سوره اعراف - آيه 142\r\n","page_name":" 239 ","page_number":239},
  {"content":"\r\n\r\nجريان از اين قرار بود كه هارون به فرزندان اسرائيل گفت :\r\n« غنائمى كه از مصر آورده‌ايد ، همچنين زر و زيورهائى كه از قبطيان وام گرفته‌ايد ، به شما حلال نيست . بنابر اين گودالى بكنيد و آنها را در آن بريزيد تا موسى برگردد و دربارهء نحوهء مصرف آنها تصميمى بگيرد . »\r\nآنان نيز چنين كردند .\r\nبعد ، سامرى با يك مشت خاك كه از جاى سم اسب جبرائيل برگرفته بود ، آمد و خاك را در آن گودال ريخت و زر و زيورها تبديل به مجسمهء گوساله‌اى شدند كه مانند گوسالهء واقعى نعره بر مىآورد .\r\nو نيز گفته شده است :\r\nآن زر و زيورها در آتش ريخته شد و آب گرديد و سامرى اين خاك را بر آن پاشيد كه مجسمهء گوساله‌اى شد و صداى گوساله مىكرد .\r\nهمچنين گفته‌اند كه هم صداى گوساله مىكرد و هم راه مىرفت .\r\nبرخى نيز برآنند كه آن گوساله ، تنها يك بار نعره برآورد و صداى او ديگر تكرار نشد .\r\nو نيز گفته شده است :\r\nسامرى به فن زرگرى با آن زر و زيورها مجسمهء گوساله را سه روزه ساخت . بعد آن خاك را بر او ريخت كه برخاست و نعره كشيد .\r\nهمين كه فرزندان اسرائيل چشمشان بدان گوساله افتاد ، سامرى به ايشان گفت :\r\n\r\n","description":"","footnote":"","page_name":" 240 ","page_number":240},
  {"content":"\r\n\r\n هذا إِلهُكُمْ وَ إِلهُ مُوسى ، فَنَسِيَ .  [ ( 1 ) 
  ]\r\n( اين خداى شما و خداى موسى است كه موسى آن را فراموش كرده . ) و در جاى ديگرى به دنبال خدا رفته است ! فرزندان اسرائيل بدان گوساله روى آوردند و اطرافش را گرفتند و به پرستش آن پرداختند .\r\nهارون كه چنين ديد ، به ايشان گفت :\r\n يا قَوْمِ إِنَّما فُتِنْتُمْ بِهِ وَ إِنَّ رَبَّكُمُ الرَّحْمنُ فَاتَّبِعُونِي وَ أَطِيعُوا أَمْرِي .  [ ( 2 ) 
  ]\r\n( اى مردم ، اين گوساله شما را فريفته و گمراه ساخته است . پروردگار بىگمان خداى مهربان است . بنابر اين از من پيروى و فرمانبرى كنيد . - نه از سامرى و گوسالهء او . )\r\nگروهى از او فرمانبردارى كردند و گروهى به نافرمانى پرداختند . هارون ، ناچار در پيش كسانى كه پيرو او شده بودند ، ماند و از جنگ و ستيز با مخالفان خود پرهيز كرد .\r\nاز سوى ديگر ، هنگامى كه حضرت موسى عليه السلام با خداوند سرگرم راز و نياز شد ، خدا به او فرمود :\r\n   وَ ما أَعْجَلَكَ عَنْ قَوْمِكَ يا مُوسى ؟ قالَ : هُمْ أُولاءِ عَلى أَثَرِي وَ عَجِلْتُ إِلَيْكَ رَبِّ لِتَرْضى . قالَ : فَإِنَّا قَدْ فَتَنَّا قَوْمَكَ مِنْ بَعْدِكَ وَ أَضَلَّهُمُ السَّامِرِيُّ .    » [ ( 3 ) 
  ]\r\n( اى موسى ، چه چيز ، تو را با شتاب از پيش مردم خود به سوى ما فرستاد ؟ موسى گفت : اكنون نيز آنان در پى من هستند و من ، پروردگارا ، از آن روى با شتاب پيش تو آمده‌ام كه تو خشنود\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره طه - آيه 88\r\n[ ( 2 ) 
  ] - سوره طه - آيه 90\r\n[ ( 3 ) 
  ] - سوره طه - آيه‌هاى 83 تا 85\r\n","page_name":" 241 ","page_number":241},
  {"content":"\r\n\r\nباشى . خدا فرمود : پس ما بعد از تو ، قوم تو را آزموديم و سامرى ايشان را گمراه ساخت . )\r\nموسى عرض كرد :\r\n« پروردگارا ، اين سامرى به آنان فرمان داد تا گوساله را به خدائى بپذيرند . چه كسى در آن گوساله روح دميد ؟ » خداوند در پاسخ فرمود :\r\n« من » موسى گفت :\r\n« پس تو آنان را گمراه كرده‌اى ! » بعد ، موسى هنگامى كه با خداى بزرگ راز و نياز مىكرد ، دوست داشت كه خدا را بنگرد .\r\n قالَ : رَبِّ أَرِنِي أَنْظُرْ إِلَيْكَ . قالَ : لَنْ تَرانِي وَ لكِنِ انْظُرْ إِلَى الْجَبَلِ فَإِنِ اسْتَقَرَّ مَكانَهُ فَسَوْفَ تَرانِي . فَلَمَّا تَجَلَّى رَبُّهُ لِلْجَبَلِ جَعَلَهُ دَكًّا وَ خَرَّ مُوسى صَعِقاً . فَلَمَّا أَفاقَ قالَ : سُبْحانَكَ تُبْتُ إِلَيْكَ وَ أَنَا أَوَّلُ الْمُؤْمِنِينَ .  [ ( 1 ) 
  ]\r\n( موسى گفت :\r\n« پروردگارا ، خود را به من نشان ده تا تو را بنگرم . »\r\nخدا فرمود :\r\n« هرگز مرا نخواهى ديد . و ليكن به كوه بنگر . اگر آن كوه - هنگام تجلى من - بر جاى خود ماند ، تو نيز مرا خواهى ديد . »\r\nهنگامى كه فروغ خدائى بر كوه تافت ، آن را با خاك يكسان ساخت .\r\nموسى كه چنين ديد ، بيهوش شد . و هنگامى كه به هوش آمد ، عرض كرد :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره اعراف - آيه 143\r\n","page_name":" 242 ","page_number":242},
  {"content":"\r\n\r\n« بار خدايا ، تو پاكى - و برترى از آن كه چشمى تو را تواند ديد - توبه كردم كه ديگر چنين خواهشى نكنم و نخستين كسى هستم كه ايمان مىآورد . » )\r\nآنگاه خداوند ، به حضرت موسى عليه السلام الواح را بخشيد كه شامل اندرزهائى است و در آنها حلال و حرام از هم باز شناخته شده است .\r\nسپس موسى برگشت در حالى كه هيچ كس نمىتوانست به دو بنگرد و به خاطر حال غشى كه از ديدن آن نور به وى دست داده بود ، مدت چهل روز مرهم حريره مىگذاشت و برمىداشت تا بهبود يافت .\r\nهنگامى كه به قوم خود رسيد و گوساله‌پرستى ايشان را ديد ، لوح‌ها را انداخت و سر و ريش برادر خود را گرفت و به سوى خود كشيد .\r\n قالَ : يَا بْنَ أُمَّ لا تَأْخُذْ بِلِحْيَتِي وَ لا بِرَأْسِي إِنِّي خَشِيتُ أَنْ تَقُولَ فَرَّقْتَ بَيْنَ بَنِي إِسْرائِيلَ وَ لَمْ تَرْقُبْ قَوْلِي .  [ ( 1 ) 
  ]\r\n( هارون گفت : اى برادر ، سروريش مرا مگير . من ترسيدم كه براى باز داشتن ايشان از گوساله‌پرستى مجبور شوم با آنان بجنگم و ميانشان تفرقه افتد تو بگويى : « در ميان بنى اسرائيل پراكندگى افكندى و سخن مرا در نظر نگرفتى . » )\r\nموسى هارون را رها كرد و پيش سامرى رفت .\r\n   قالَ : فَما خَطْبُكَ يا سامِرِيُّ ؟ قالَ : بَصُرْتُ بِما لَمْ يَبْصُرُوا بِهِ ، فَقَبَضْتُ قَبْضَةً مِنْ أَثَرِ الرَّسُولِ فَنَبَذْتُها وَ كَذلِكَ سَوَّلَتْ لِي نَفْسِي . قالَ : فَاذْهَبْ فَإِنَّ لَكَ فِي الْحَياةِ أَنْ تَقُولَ لا مِساسَ .    [ ( 2 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره طه - آيه 94\r\n[ ( 2 ) 
  ] - سوره طه - آيه 95 تا 97\r\n","page_name":" 243 ","page_number":243},
  {"content":"\r\n\r\n( موسى به سامرى گفت :\r\n« اى سامرى ، اين چه آشوبى است كه به پا كرده‌اى ؟ » گفت :\r\n« من چيزى ديدم كه آنان نديده بودند . پس مشتى خاك از پى رسول برگرفتم و آن را بر گوساله افكندم و اين هواى نفس من بود كه آن كار را در نظرم نيك جلوه داد . )\r\nموسى گفت :\r\n« پس برو كه در زندگى - به حال و روزى بيفتى كه - بگويى : پيرامون من مگرديد . » )\r\nبعد ، موسى آن گوساله را برداشت و با سوهان سائيد و تبديل به گرد كرد و سوزاند . سپس به سامرى دستور داد تا روى آن ادرار كند .\r\nآنگاه همه را به دريا پاشيد .\r\nهنگامى كه موسى لوح‌ها را بر زمين افكند شش هفتم آنها از ميان رفت و تنها يك هفتم بر جاى ماند .\r\nفرزندان اسرائيل خواستند از گوساله‌پرستى خود توبه كنند ولى خداوند توبهء ايشان را نپذيرفت .\r\n قالَ مُوسى لِقَوْمِهِ : يا قَوْمِ ! إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ فَتُوبُوا إِلى بارِئِكُمْ فَاقْتُلُوا أَنْفُسَكُمْ .  [ ( 1 ) 
  ]\r\n( موسى بنى اسرائيل را گفت :\r\n« اى مردم ، شما به خود ستم كرديد كه به گوساله‌پرستى پرداختيد . پس با ريختن خود توبه كنيد و به سوى آفريدگار خويش برگرديد . » )\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره بقره - آيه 54\r\n","page_name":" 244 ","page_number":244},
  {"content":"\r\n\r\nاز اين رو ، كسانى كه گوساله را پرستيده بودند و كسانى كه نپرستيده بودند با هم جنگ كردند و از اين دو گروه ، هر كس كشته شد ، شهيد از جهان رفت .\r\nبدين گونه ، از بنى اسرائيل هفتاد هزار تن كشته شدند .\r\nسرانجام موسى و هارون برخاستند و به درگاه خداوند دعا كردند كه از گناهشان درگذرد .\r\nخداوند نيز آنان را بخشيد و توبه آنان را پذيرفت .\r\nموسى مىخواست سامرى را بكشد ولى خداوند فرمود كه او را رها كند و گفت او بخشنده است .\r\nاز اين رو ، موسى ، وى را تنها نفرين كرد .\r\nبعد ، موسى از ميان فرزندان اسرائيل هفتاد مرد نيكوكار را برگزيد و به ايشان گفت :\r\n« با من به سوى خداوند بيائيد و از كارى كه كرده‌ايد توبه كنيد و روزه بگيريد و خود را پاكيزه سازيد . »\r\nو در وقتى كه خداوند معين فرموده بود ، ايشان را با خود به سوى طور سينا برد .\r\nبه حضرت موسى گفتند :\r\n« از خداوند بخواه كه ما سخن پروردگار خويش را بشنويم .\r\nموسى جواب داد :\r\n« همين كار را مىكنم . »\r\nهنگامى كه موسى به كوه طور نزديك شد ، ابرى انبوه در پيش روى او فرود آمد تا سراسر كوه را پوشاند .\r\nموسى به درون ابر رفت و به همراهان خويش گفت :\r\n« پيش بيائيد ! »\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nآنان نيز پيش رفتند تا داخل ابر شدند و به سجده افتادند .\r\nدر آن حال گفتار پروردگار خود را شنيدند كه با موسى سخن مىگفت و او را امر و نهى مىفرمود .\r\nهمين كه راز و نياز موسى با خداوند به پايان رسيد ، ابر از ميان رفت و موسى به نزد ياران خويش آمد .\r\nآن هفتاد تن به موسى گفتند :\r\n لَنْ نُؤْمِنَ لَكَ حَتَّى نَرَى اللَّهَ جَهْرَةً  [ ( 1 ) 
  ] ( ما ، تا خدا را آشكار نبينيم ، به تو ايمان نخواهيم آورد . )\r\nهمين كه اين سخن گفتند ، صاعقه‌اى آنان را گرفت و همه را كشت .\r\nموسى كه چنين ديد با خداى بزرگ به راز و نياز پرداخت و او را فرا خواند و گفت :\r\n« پروردگارا ، من نيكوكاران بنى اسرائيل را برگزيدم و با خود بدين جاى آوردم و اكنون كه برمىگردم آنان با من نيستند . فرزندان اسرائيل از من درين باره باز خواست خواهند كرد و هر چه بگويم باور نخواهند نمود . »\r\nموسى همچنان به تضرع و زارى پرداخت تا خداوند ، جان‌هائى را كه از آنان گرفته بود به تن‌هاى ايشان برگرداند .\r\nدر نتيجه ، يكايك زنده مىشدند و هر كه زنده مىشد به كسانى كه هنوز زنده نشده بودند ، مىنگريست تا ببيند كه چگونه زنده مىشوند .\r\nبعد به موسى گفتند :\r\n« اى موسى ، تو وقتى خدا را فرا مىخوانى ، هر چه از او\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره بقره - آيه 55\r\n","page_name":" 246 ","page_number":246},
  {"content":"\r\n\r\nمىخواهى به تو مىبخشد . پس از او بخواه كه ما را پيغمبر خود كند . »\r\nموسى دعا كرد و خداوند آن هفتاد تن را نيز در شمار پيامبران خويش درآورد .\r\nو نيز گفته شده است :\r\nرفتن اين هفتاد تن به كوه پيش از آن بود كه خداوند توبهء بنى اسرائيل را بپذيرد . اين گروه هنگامى كه به وعده‌گاه ( يعنى به كوه طور ) رفتند و پوزش خواستند ، خداوند توبه ايشان را پذيرفت و فرمود كه برخى از ايشان برخى ديگر را بكشند .\r\nخداوند حقيقت را بهتر مىداند .\r\nهنگامى كه موسى با توراة برگشت بنى اسرائيل به خاطر وظائف سنگين و سختى كه توراة براى ايشان پيش مىآورد از پذيرفتن و عمل كردن بدان خوددارى كردند .\r\nاز اين رو ، جبرائيل به فرمان خداوند ، در فلسطين به اندازهء لشكريان بنى اسرائيل ، به مساحت يك فرسنگ در يك فرسنگ كوهى را از زمين بركند و اين كوه را به بلندى قامت يك مرد ، مانند سايبان ، در بالاى سر بنى اسرائيل گرفت ، آتشى نيز در پيش روى آنان برانگيخت ، دريائى هم در پشت سرشان پديد آورد .\r\nآنگاه موسى به ايشان گفت :\r\n« آنچه را كه ما براى شما آورده‌ايم ، محكم بگيريد و گوش فرا دهيد . آن را بپذيريد و هر چه را كه فرمان داده شده به كار بنديد . و گرنه در زير اين كوه ، كه بر سر شما فرود خواهد آمد ، جان خواهيد سپرد و در اين آتش ، كه پيش روى شماست خواهيد سوخت و در آن دريا كه پشت سر داريد غرق خواهيد شد . »\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nفرزندان اسرائيل وقتى ديدند گريز گاهى ندارند ، توراة را پذيرفتند و با نهادن نيمى از روى خود بر زمين به سجده پرداختند و در حالى كه بدان كوه مىنگريستند و سجده مىكردند ، گفتند :\r\n« ما اندرز تو را به جان مىشنويم و فرمان مىبريم . »\r\nاز آن ببعد ، در ميان يهوديان اين سنتى شد كه هنگام سجود نيمى از روى خويش را بر زمين نهند .\r\nهنگامى كه موسى از راز و نياز با خدا ، به پيش بنى اسرائيل بازگشت . همه او را مرده مىديدند . برخى نيز گفته‌اند كه همه او را نابينا مىديدند . اين بود كه بر سر و روى خود روپوش مىنهاد تا چهره‌اش ديده نشود .\r\nمردى از بنى اسرائيل كه تنها وارث پسر عم خود محسوب مىشد ، براى دريافت ميراث وى ، او را كشت و جسدش را برد و در جاى ديگرى انداخت .\r\nبامداد روز بعد گريبان برخى از فرزندان اسرائيل گرفت و پيش حضرت موسى برد و خون پسر عموى خود را خواست .\r\nآنان كشتن اين مرد را انكار كردند .\r\nموسى براى داورى در اين دعوى از پروردگار خويش چاره خواست .\r\nخداوند به ايشان فرمود كه گاوى را بكشند و موسى نيز فرمان خداوند را به ايشان رساند .\r\n قالُوا : أَ تَتَّخِذُنا هُزُواً ؟ قالَ : أَعُوذُ بِاللَّهِ أَنْ أَكُونَ مِنَ الْجاهِلِينَ .  [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره بقره - آيه 67\r\n","page_name":" 248 ","page_number":248},
  {"content":"\r\n\r\n( به موسى گفتند :\r\n« آيا ما را ريشخند مىكنى ؟ - كشتن گاو به داورى درباره كشته شدن آدميزاد چه ربطى دارد ؟ » موسى گفت :\r\n« پناه مىبرم به خدا از اين كه نادان باشم - و شما را ريشخند كنم . » )\r\nباز گفتند :\r\n« اين گاو ، چگونه گاوى بايد باشد ؟ » آنان هر گاوى را كه مىكشتند ، از ايشان پذيرفته مىشد .\r\nولى درين باره سختگيرى كردند و خواستند تمام صفات گاوى را كه مىبايست كشته شود بدانند .\r\nدر برابر تأكيد ايشان ، خداوند نيز تأكيد فرمود و اين از آن رو بود كه مردى از ايشان مؤمن واقعى بود و داورى خداوند را مىپذيرفت و فرمانبردار او بود و گاوى داشت داراى همان ويژگىهائى كه مىبايست باشد . در نتيجه ، پيروى او از فرمان خدا به سود او تمام شد . چون گاوى بدان صفات نيافتند جز گاوى كه او داشت . و آن را از او خريدند ببهاى اين كه به اندازهء گنجايش پوستش به دو طلا بدهند .\r\nبنابر اين هنگامى كه از موسى پرسيدند : « اين گاو چگونه گاوى بايد باشد ؟ » ، جواب داد :\r\n إِنَّها بَقَرَةٌ لا فارِضٌ وَ لا بِكْرٌ  [ ( 1 ) 
  ] ( گاوى نه سالخورده و از كار افتاده ، نه جوان كار نكرده ) - نه بزرگ نه كوچك بلكه ميانسال .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره بقره - آيه 68\r\n","page_name":" 249 ","page_number":249},
  {"content":"\r\n\r\n   قالُوا : ادْعُ لَنا رَبَّكَ يُبَيِّنْ لَنا ما لَوْنُها . قالَ : إِنَّهُ يَقُولُ إِنَّها بَقَرَةٌ صَفْراءُ فاقِعٌ لَوْنُها تَسُرُّ النَّاظِرِينَ . قالُوا : ادْعُ لَنا رَبَّكَ يُبَيِّنْ لَنا ما هِيَ إِنَّ الْبَقَرَ تَشابَهَ عَلَيْنا ، وَ إِنَّا إِنْ شاءَ اللَّهُ لَمُهْتَدُونَ . قالَ : إِنَّهُ يَقُولُ : إِنَّها بَقَرَةٌ لا ذَلُولٌ تُثِيرُ الْأَرْضَ وَ لا تَسْقِي الْحَرْثَ مُسَلَّمَةٌ لا شِيَةَ فِيها . قالُوا : الْآنَ جِئْتَ بِالْحَقِّ . . .    [ ( 1 ) 
  ]\r\n( به موسى گفتند :\r\n« به خاطر ما از پروردگار خود بخواه تا براى ما روشن كند كه اين گاو به چه رنگى باشد ؟ » گفت :\r\n« خداوند مىفرمايد : گاو زرد زرينى باشد كه رنگش بينندگان را شاد سازد . »\r\nباز گفتند :\r\n« از پروردگار خود بخواه تا براى ما روشن كند كه اين گاو چه ويژگى داشته باشد زيرا گاوها در نظر ما با يك ديگر همانند هستند - بنابر اين بهتر است درست چگونگى آن را بدانيم تا اگر خدا بخواهد بدان پى بريم . »\r\nگفت :\r\n« خداوند مىفرمايد : اين گاو آنقدر رام نباشد كه زمين را شيار كند و آب به كشتزار دهد . همچنين بىعيب و يك رنگ باشد . يعنى بدنش داراى لكه‌هاى سپيد نباشد . »\r\nگفتند :\r\n« اكنون حقيقت را روشن ساختى - و ما دانستيم كه چگونه گاوى را بايد كشت . » )\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره بقره - آيه‌هاى 69 تا 71\r\n","page_name":" 250 ","page_number":250},
  {"content":"\r\n\r\nآنگاه به جست و جو پرداختند و هيچ جا چنان گاوى نيافتند جز در پيش آن مرد كه از فرمان خدا و موسى پيروى مىكرد .\r\nهنگامى كه خواستند آن را از او بخرند ، براى گاو خويش بهاى گزافى معين كرد .\r\nسرانجام آن را از او گرفتند بدين بها كه به اندازهء پوست او به وى طلا بدهند .\r\nآنگاه گاو را سر بريدند و زبان ، يا به گفته برخى : عضو ديگر حيوان را به مردى زدند كه كشته شده بود .\r\nدر نتيجه ، آن مرد زنده شد و برخاست و گفت : « مرا فلان كس كشته است . »\r\nبعد ، مرد .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\n\r\nسخن دربارهء سرگذشت فرزندان اسرائيل در بيابان و درگذشت هارون عليه السلام\r\nخداى بزرگ به حضرت موسى عليه السلام فرمود تا بنى اسرائيل را به اريحا ببرد كه شهر جباران بود و در سرزمين بيت المقدس قرار داشت .\r\nفرزندان اسرائيل بدان سو روانه شدند تا اين كه به نزديك جباران رسيدند .\r\nموسى دوازده تن از فرماندهان گروه‌هاى بنى اسرائيل را به شهر اريحا فرستاد .\r\nاين دوازده تن به سوى اريحا رهسپار شدند تا خبرى از آن جباران و گردنكشان بياورند .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nيكى از جباران كه عوج بن عناق خوانده مىشد - و قدى بلند و هيكلى غول آسا داشت - به آنان رسيد و هر دوازده تن را گرفت و ايشان را پيش همسر خويش برد و گفت :\r\n« به اين مردم نگاه كن كه گمان دارند مىتوانند با ما بجنگند ! » و مىخواست آنها را زير پاى خود لگدمال كند كه زنش او را از اين كار بازداشت و گفت :\r\n« آنها را رها كن تا برگردند و آنچه را كه ديده‌اند به كسان خود خبر دهند . »\r\nعوج بن عنق نيز چنين كرد .\r\nآن دوازده تن همين كه رهائى يافتند و بيرون رفتند ، به همديگر گفتند :\r\n« اگر بنى اسرائيل را از آنچه ديده‌ايد آگاه كنيد در صدد بىكار با اين مردم بر نخواهند آمد . بنابر اين بهتر است كه موضوع را از آنها پوشيده بداريد - و نگوئيد كه مردم اريحا داراى چه هيكل و چه نيروئى هستند . »\r\nدرين باره با يك ديگر هم پيمان شدند و برگشتند . ولى ده تن از ايشان پيمان شكنى كردند و آنچه ديده بودند به بنى اسرائيل خبر دادند .\r\nتنها دو تن از ايشان آن خبر را پنهان نگه داشتند . اين دو تن يوشع بن نون كالب بن يوفنا ، داماد موسى ، بودند و به هيچ كس خبر ندادند جز به موسى و هارون .\r\nفرزندان اسرائيل همين كه خبر جباران را شنيدند از رفتن به سوى ايشان خوددارى كردند .\r\nموسى به آنان گفت :\r\n\r\n","description":"","footnote":"","page_name":" 253 ","page_number":253},
  {"content":"\r\n\r\n     يا قَوْمِ ادْخُلُوا الْأَرْضَ الْمُقَدَّسَةَ الَّتِي كَتَبَ اللَّهُ لَكُمْ وَ لا تَرْتَدُّوا عَلى أَدْبارِكُمْ فَتَنْقَلِبُوا خاسِرِينَ . قالُوا : يا مُوسى ، إِنَّ فِيها قَوْماً جَبَّارِينَ وَ إِنَّا لَنْ نَدْخُلَها حَتَّى يَخْرُجُوا مِنْها ، فَإِنْ يَخْرُجُوا مِنْها فَإِنَّا داخِلُونَ . قالَ رَجُلانِ مِنَ الَّذِينَ يَخافُونَ أَنْعَمَ اللَّهُ عَلَيْهِمَا ادْخُلُوا عَلَيْهِمُ الْبابَ فَإِذا دَخَلْتُمُوهُ فَإِنَّكُمْ غالِبُونَ وَ عَلَى اللَّهِ فَتَوَكَّلُوا إِنْ كُنْتُمْ مُؤْمِنِينَ . قالُوا : يا مُوسى ، إِنَّا لَنْ نَدْخُلَها أَبَداً ما دامُوا فِيها فَاذْهَبْ أَنْتَ وَ رَبُّكَ فَقاتِلا إِنَّا هاهُنا قاعِدُونَ . قالَ : رَبِّ ، إِنِّي لا أَمْلِكُ إِلَّا نَفْسِي وَ أَخِي ، فَافْرُقْ بَيْنَنا وَ بَيْنَ الْقَوْمِ الْفاسِقِينَ .      [ ( 1 ) 
  ]\r\n( موسى گفت :\r\n« اى مردم ، به سرزمين مقدسى كه خداوند در سرنوشت شما آورده ، درآئيد و برنگرديد كه زيانكار خواهيد شد . »\r\nدر پاسخ او گفتند :\r\n« اى موسى ، در آن جا گروهى جبار و زورمند و بيدادگر هستند . تا اينها از آن شهر بيرون نروند ، ما بدان جا نخواهيم رفت هر وقت اين گروه از آن شهر خارج شدند ما در آن جا داخل خواهيم شد . »\r\nدرين هنگام دو مرد خدا ترس - يعنى : يوشع بن نون و كالب بن يوفنا - كه خدا آنان را نعمتى بخشيده و فراخ روزى ساخته بود ، گفتند :\r\n« شما از آن دروازه كه خدا فرموده داخل شهر شويد . و وقتى كه داخل شديد بر آنها پيروز خواهيد شد اگر به خدا گرويده‌ايد به خدا نيز توكل كنيد - و باكى نداشته باشيد . »\r\nولى فرزندان اسرائيل گوش ندادند و گفتند :\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره مائده - آيه‌هاى 21 تا 24\r\n","page_name":" 254 ","page_number":254},
  {"content":"\r\n\r\n« اى موسى ، تا هنگامى كه آن زورمندان و گردنكشان در اريحا هستند ما بدان جا نخواهيم رفت .\r\nما در اين جا مىنشينيم . تو و پروردگارت برويد و با آنها بجنگيد . »\r\nموسى نيز به خشم آمد و دربارهء ايشان نفرين كرد و گفت :\r\n« پروردگارا ، من جز خودم و برادرم ، اختيار هيچ كس ديگر را ندارم . ميان ما و اين مردم تبهكار جدائى انداز . » )\r\nاين نفرين از شتابزدگى موسى بود .\r\n قالَ : فَإِنَّها مُحَرَّمَةٌ عَلَيْهِمْ أَرْبَعِينَ سَنَةً يَتِيهُونَ فِي الْأَرْضِ  [ ( 1 ) 
  ] ( خدا فرمود :\r\n« در اين صورت ، آن سرزمين مدت چهل سال بر ايشان حرام خواهد بود و در اين مدت در بيابان سرگردان خواهند ماند . »\r\nدر اين هنگام موسى از نفرينى كه كرده بود ، پشيمان شد .\r\nفرزندان اسرائيل كه در بيابان سرگردان مانده بودند ، به موسى گفتند : « خوراك ما چگونه خواهد بود ؟ » خداوند ، « من » و « سلوى » را براى خوراك ايشان فرو فرستاد .\r\nدربارهء « من » گفته‌اند كه چيزى مانند صمغ است كه بر درختان درمىآيد و مزه‌اى مانند مزهء عسل دارد .\r\nو نيز گفته‌اند كه ترنجبين است .\r\nهمچنين گفته‌اند كه نان نازك يا نان لواش است .\r\nبرخى نيز گفته‌اند عسل است كه براى هر يك از فرزندان\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره مائده - آيه 26\r\n","page_name":" 255 ","page_number":255},
  {"content":"\r\n\r\nاسرائيل يك پيمانه از آن فرستاده مىشد .\r\nاما « سلوى » پرنده‌اى است مانند بلدرچين ( يا كبك ) فرزندان اسرائيل از حضرت موسى عليه السلام پرسيدند :\r\n« آب از كجا به دست آوريم ؟ » خداوند به موسى فرمود كه عصاى خود را بر سنگى بزند .\r\nموسى عصاى خويش را بر آن سنگ زد و از آن دوازده چشمه آب روان شد تا هر چشمه‌اى مورد استفادهء يك گروه از فرزندان اسرائيل قرار گيرد .\r\nبنى اسرائيل بعد گفتند : « سايه كجاست ؟ » در اين هنگام ابرى پديدار شد و بر سرشان سايه افكند .\r\nسپس پرسيدند : « جامه از كجا پيدا كنيم . »\r\nبه خداست خداوند لباسشان بر تنشان دوام يافت و ديگر جامهء هيچ كسى پاره و فرسوده نمىشد .\r\nسرانجام گفتند :\r\n يا مُوسى ، لَنْ نَصْبِرَ عَلى طَعامٍ واحِدٍ فَادْعُ لَنا رَبَّكَ يُخْرِجْ لَنا مِمَّا تُنْبِتُ الْأَرْضُ مِنْ بَقْلِها وَ قِثَّائِها وَ فُومِها وَ عَدَسِها وَ بَصَلِها . قالَ : أَ تَسْتَبْدِلُونَ الَّذِي هُوَ أَدْنى بِالَّذِي هُوَ خَيْرٌ ؟ اهْبِطُوا مِصْراً فَإِنَّ لَكُمْ ما سَأَلْتُمْ .  [ ( 1 ) 
  ]\r\n( « اى موسى ، ما با يك خوراك نمىتوانيم بسازيم . از پروردگار خود بخواه تا براى ما آنچه را كه از زمين مىرويد ، مانند تره و خيار و سير و عدس و پياز ، بفرستد . »\r\nموسى گفت :\r\n« آيا مىخواهيد چيزهاى بهترى را با چيزهاى پست\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره بقره - آيه 61\r\n","page_name":" 256 ","page_number":256},
  {"content":"\r\n\r\nمعاوضه كنيد ؟ در اين صورت به مصر برويد كه در آن جا هر چه مىخواهيد آماده است . »\r\nهمين كه فرزندان اسرائيل از آن بيابان بيرون رفتند ، مقررى « من و سلوى » از ايشان قطع شد .\r\nهنگامى كه حضرت موسى عليه السلام با عوج بن عناق روبرو گرديد و خواست با او پيكار كند ، ده ذرع به هوا پريد ، عصاى او نيز ده ذرع طول داشت . بلندى قامت او هم ده ذرع بود .\r\nبا آن قد بلند و چنان پرش و چنين عصاى درازى ، تنها توانست با عصاى خود ضربتى به قوزك پاى عوج بن عناق وارد آورد .\r\nولى با همان يك ضربه ، كار او را ساخت و او را كشت .\r\nگفته شده است كه عوج بن عناق سه هزار سال در اين جهان زندگى كرد .\r\nبعد ، خداوند به حضرت موسى عليه السلام وحى فرستاد و فرمود :\r\n« من مىخواهم هارون را از جهان ببرم . بنابر اين او را با خود به كوهى كه چنين و چنان است ببر . »\r\nموسى و هارون به سوى آن كوه روانه شدند و در دامنهء آن كوه درختى ديدند كه همانندش را نديده بودند .\r\nدر آنجا ، همچنين ، خانه‌اى ساخته شده بود و تختى داشت كه بر آن فرشى گسترده شده بود و بوى خوشى مىداد .\r\nهارون از ديدن آن تخت دچار شگفتى شد و گفت :\r\n« اى موسى ، من مىخواهم بر روى اين تخت بخوابم . »\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nموسى به دو گفت :\r\n« بخواب . »\r\nگفت :\r\n« مىترسم صاحب اين خانه بيايد و بر من خشم گيرد . »\r\nگفت :\r\n« نترس ، چون من با تو خواهم بود . »\r\nگفت :\r\n« پس تو هم با من بخواب . »\r\nهنگامى كه با هم خفتند ، هارون را مرگ فرا گرفت و وقتى دريافت كه جان از تنش بيرون مىرود ، گفت :\r\n« يا موسى ، تو مرا فريب دادى ! » بدين گونه هارون جان سپرد و با همان تخت به آسمان رفت .\r\nو موسى پيش فرزندان اسرائيل بازگشت .\r\nبنى اسرائيل به دو گفتند :\r\n« تو چون ديدى كه ما هارون را بسيار دوست داريم ، او را كشتى . »\r\nموسى گفت :\r\n« واى بر شما ! به من تهمت مىزنيد كه برادرم را كشته‌ام ؟ » وقتى كه فرزندان اسرائيل سخن خود را تكرار كردند و درين باره اصرار ورزيدند ، موسى ناچار نماز خواند و به درگاه خداوند دعا كرد تا بىگناهى وى را به فرزندان اسرائيل نشان دهد .\r\nخداوند نيز براى اين كه گفتهء موسى را باور كنند ، آن تخت را - با هارون كه بر رويش مرده بود - از آسمان فرو فرستاد\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nتا جائى كه بنى اسرائيل در ميان زمين و آسمان بدان نگريستند .\r\nبدين گونه ، خداوند ايشان را خبر داد كه هارون مرده و موسى او را نكشته است .\r\nبه ديدن آن تخت ، بنى اسرائيل گفتهء موسى را باور كردند .\r\nمرگ هارون در آن بيابان روى داد .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\n\r\nسخن دربارهء درگذشت موسى عليه السلام\r\nگفته شده است :\r\nحضرت موسى عليه السلام قدم مىزد و يوشع بن نون ، وصى او ، نيز به دنبالش بود كه ناگهان باد سياهى وزيدن گرفت .\r\nيوشع كه چنين ديد گمان برد كه رستاخيز فرا رسيده است .\r\nاز اين رو خود را به موسى رساند و گفت :\r\n« تا هنگامى كه من در كنار پيغمبر خدا هستم رستاخيز فرا نمىرسد . »\r\nولى در همان دم موسى از پيرهن خود لغزيد و بيرون شد و پيرهن در دست يوشع ماند .\r\nهمين كه يوشع پيرهن موسى را پيش فرزندان اسرائيل برد ، او را گرفتند و گفتند :\r\n« تو پيغمبر خدا را كشته‌اى ! » يوشع به دفاع از خويش پرداخت و گفت :\r\n« من او را نكشتم ، بلكه او خود از درون اين پيرهن بيرون رفت و از چشم من ناپديد شد . »\r\nولى آنان گفته او را باور نكردند .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nيوشع گفت :\r\n« اگر حرف مرا باور نمىكنيد ، پس به من سه روز مهلت بدهيد . »\r\nآنان دست ازو برداشتند و كسانى را به پاسدارى او گماشتند .\r\nيوشع درين سه روز به درگاه خداوند دعا كرد و از پروردگار خويش خواست تا او را از آن تهمت مبرى فرمايد .\r\nدر نتيجه ، هر يك از مردانى كه نگهبان او بودند ، خوابى ديدند و خداوند در خواب به ايشان خبر داد كه :\r\n« يوشع موسى را نكشته ، بلكه ما او را پيش خود برده‌ايم . »\r\nآنان ، كه چنان خوابى ديدند يوشع را رها كردند .\r\nو نيز گفته شده است :\r\nحضرت موسى عليه السلام از مرگ بيزار بود . خداوند خواست كارى كند كه او مرگ را دوست بدارد . از اين رو يوشع بن نون را به پيامبرى گماشت و يك روز هنگامى كه او با موسى قدم مىزد و راه مىسپرد ، به دو وحى فرستاد .\r\nهر بار كه خداوند به يوشع وحى مىفرستاد ، حضرت موسى ازو مىپرسيد :\r\n« خدا با تو چه گفت و چه رازى را برايت آشكار ساخت ؟ » آن روز ، يوشع بن نون به دو پاسخ داد :\r\n« اى پيغمبر خدا ، آيا من در سال‌هائى چنين و چنان با تو همدم و همراه نبودم ؟ آيا هيچ از تو پرسيدم كه خداوند با تو چه گفته و چه رازى را برايت آشكار ساخته است ؟ » و از آنچه به وى وحى شده بود ، با موسى هيچ حرفى نزد .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nموسى كه چنين ديد از زندگى بيزار و به مرگ راغب شد .\r\nو نيز گفته شده است :\r\nحضرت موسى عليه السلام ، تنها به گروهى از فرشتگان گذشت كه گورى را مىكندند .\r\nفرشتگان را شناخت و ايستاد و نگريست .\r\nاو هيچ آرامگاهى از آن بهتر و سرسبزتر و فرح آورتر هرگز نديده بود .\r\nاز آنان پرسيد :\r\n« اى فرشتگان ، اين گور را براى چه كسى مىكنيد ؟ » در پاسخ گفتند :\r\n« براى بنده‌اى كه در پيش پروردگار خود گرامى است . »\r\nموسى گفت :\r\n« براستى كه چنين بنده‌اى آرامگاهى گرامى دارد . چون من تا كنون خوابگاه و خانه‌اى بدين خوبى هرگز نديده‌ام . »\r\nفرشتگان پرسيدند :\r\n« آيا دوست دارى كه اين آرامگاه از آن تو باشد ؟ » پاسخ داد :\r\n« آرى . دوست دارم . »\r\nگفتند :\r\n« پس فرود آى و درين جا بيارام و رو به سوى پروردگار خود كن و دمى برآور كه آسان‌ترين دمى خواهد بود كه در زندگى خويش برآورده‌اى . »\r\nموسى در آن گور آرميد و روى به درگاه پروردگار خود نهاد و نفسى كشيد .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nخداوند جان او را گرفت . سپس فرشتگان آرامگاه او را هموار كردند .\r\nحضرت موسى ، صلى اللّه عليه و سلم ، از دنيا پرهيز مىكرد و به آنچه نزد خداوند بود مىگرويد از بس در برابر خداى بزرگ فروتن بود و خود را كوچك مىشمرد ، تنها در سايهء داربستى كه براى درختانى مانند تاك مىسازند ، يا در كلبه‌اى چوبين يا نئين به سر مىبرد و در ظرفى كه از سنگ ساخته شده بود مىخورد و مىآشاميد .\r\nپيغمبر اكرم ، صلى اللّه عليه و سلم ، فرمود :\r\nخداوند عزرائيل را فرستاد تا جان حضرت موسى عليه السلام را بگيرد . موسى به روى او چنان به سختى سيلى نواخت كه يك چشم او كور شد .\r\nعزرائيل برگشت و به خدا گفت :\r\n« پروردگارا ! مرا پيش بنده‌اى فرستادى كه مرگ را دوست ندارد . »\r\nخداوند به دو فرمود :\r\n« برگرد و به او بگو كه دست خود را بر پشت گاوى بگذارد .\r\nدر برابر هر موئى كه زير دست او قرار گيرد يك سال به دو عمر داده خواهد شد . آنگاه به دو اختيار بده كه يا اين قرار را بپذيرد يا هم اكنون بميرد . »\r\nعزرائيل پيش موسى رفت و پيام خداوند را به دو رساند و به دو اختيار داد كه يكى از آن دو راه را برگزيند .\r\nموسى پرسيد :\r\n« اگر به آن اندازهء موهاى گاو كه زير دستم مىآيد عمر كنم ، بعد چه خواهد شد ؟ »\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nجواب داد :\r\n« بعد از آن مرگ است . »\r\nموسى گفت :\r\n« درين صورت اگر اكنون بميرم بهتر است . »\r\nدرين هنگام ، عزرائيل جان او را گرفت .\r\nگفتهء بالا درست است زيرا به درستى از زبان پيامبر ، صلى اللّه عليه و سلم ، نقل شده است .\r\nمرگ موسى در تيه ، يعنى در آن بيابان ، بود .\r\nو نيز گفته شده است :\r\nچنين نيست ، بلكه او كسى است كه از آن بيابان گذشت و شهر جباران را گشود چنان كه ما به ذكر آن خواهيم پرداخت . »\r\nسراسر زندگانى موسى يكصد و بيست سال بود . از اين مدت بيست سال در روزگار فرمانروائى فريدون و يكصد سال در عهد پادشاهى منوچهر گذشت .\r\nاز آغاز كار او - يعنى هنگامى كه خداوند او را به پيغمبرى برانگيخت تا سرانجام كه از جهان رفت ، عمرش همه در روزگار پادشاهى منوچهر سپرى شد .\r\nپس از او ، خداوند يوشع بن نون را پيغمبرى بخشيد .\r\nاز دورهء پيغمبرى او نيز بيست سال در زمان منوچهر و هفت سال در زمان افراسياب گذشت .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\n\r\nسخن دربارهء يوشع بن نون عليه السلام و گشودن شهر جباران\r\nپس از درگذشت حضرت موسى عليه السلام ، خداوند يوشع بن نون بن افرائيم بن يوسف بن يعقوب بن اسحاق بن ابراهيم خليل عليه السلام را به پيامبرى و رهبرى بنى اسرائيل برانگيخت و به او فرمود كه به اريحا ، شهر جباران ، برود .\r\nدر اين كه اريحا به دست چه كسى گشوده شده است ، علما اختلاف دارند .\r\nعبد الله بن عباس گفته است :\r\n« موسى و هارون در تيه ، يعنى در آن بيابان درگذشتند و همه‌ى كسانى كه بدان صحرا راه يافته بودند ، در ظرف بيست سال از جهان رفتند جز يوشع بن نون و كالب بن يوفنا .\r\nهمين كه چهل سال از ورود بنى اسرائيل به تيه گذشت ،\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nخداوند به يوشع بن نون وحى فرستاد و فرمان داد كه به شهر اريحا برود و آن جا را بگيرد .\r\nيوشع نيز فرمان خداى بزرگ را به كار بست و به سوى اريحا رهسپار شد و آن شهر را گشود . »\r\nهمانند آنچه ابن عباس در بالا گفته ، قتاده و سدى و عكرمه نيز روايت كرده‌اند .\r\nولى ديگران گفته‌اند :\r\n« حضرت موسى عليه السلام زنده ماند تا هنگامى كه از آن بيابان بيرون رفت و به سوى شهر جباران روانه شد و در حالى كه فرماندهى پيشروان لشگر او را يوشع بن نون بر عهده داشت ، اريحا را گشود . » اين گفته‌ى ابن اسحاق است .\r\nابن اسحاق مىگويد :\r\nموسى بن عمران ، براى پيكار با جباران به سرزمين كنعان رفت . و يوشع بن نون و كالب بن يوفنا را پيش‌تر بدان شهر فرستاد .\r\nكالب بن يوفنا ، داماد خواهرى موسى ، يعنى شوهر خواهر موسى بود زيرا مريم ، دختر عمران ، زن او بود .\r\nهمين كه آنان به اريحا رسيدند ، جباران در اطراف بلعم بن باعور - كه از فرزندان لوط بود - گرد آمدند و به دو گفتند :\r\n« بىگمان موسى بدين جا آمده تا با ما پيكار كند و ما را از شهر خود براند . درباره او و لشكريانش نفرين كن و خدا را به يارى فرا خوان تا ايشان را براندازد . »\r\nبلعم كه نام بزرگ خدا يا اسم اعظم را مىدانست - و با بردن اين نام هميشه دعايش مستجاب مىشد - به ايشان گفت :\r\n« چگونه من درباره پيامبر خدا و مؤمنان به دو نفرين كنم\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nدر حالى كه فرشتگان نيز با ايشان همراهند ؟ » آنان يك بار ديگر پيش او آمدند و درين باره از او خواهش كردند ولى او باز از پذيرفتن درخواستشان خوددارى كرد .\r\nآنان كه چنين ديدند پيش زن بلعم رفتند و هديه‌اى به دو پيشكش كردند كه پذيرفت .\r\nآنگاه ازو خواستند كه شوهرش را تشويق كند و به نفرين دربارهء بنى اسرائيل وادارد .\r\nآن زن اين موضوع را با شوهر خويش در ميان گذاشت ولى شوهرش از پذيرفتن آن سر باز زد .\r\nزن به اندازه‌اى اصرار ورزيد كه سرانجام شوهرش گفت :\r\n« در اين باره استخاره مىكنم . »\r\nاز خداى بزرگ استخاره كرد و در خوابى كه ديد ، خدا او را از آن كار باز داشت .\r\nبلعم بن باعور زن خود را از خوابى كه ديده بود آگاه ساخت .\r\nزن گفت :\r\n« يك بار ديگر از خداى خود درين باره بپرس . »\r\nبلعم باز هم استخارهء خود را تكرار كرد ولى ديگر پاسخى به دو داده نشد .\r\nهمسر او گفت :\r\n« اگر خدا مىخواست كه تو را ازين كار باز دارد ، صريحا تو را منع مىكرد . چنانچه پاسخى از سوى پروردگار براى تو نرسيده ، دليل آن است كه اين كار مانعى ندارد . »\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nزن بلعم همچنان در گفتهء خود پافشارى كرد و به فريب دادن شوهر پرداخت تا سرانجام او پذيرفت و سوار بر خر خود شد و رو به كوهى ، كه مشرف بر بنى اسرائيل بود ، نهاد تا در آن جا بايستد و دربارهء فرزندان اسرائيل نفرين كند .\r\nهنوز جز اندكى از راه خود را نپيموده بود كه خر او به زانو درآمد .\r\nبلعم بن باعور از خر خود پياده شد و او را به اندازه‌اى زد كه باز برخاست .\r\nدوباره سوار خر شد و به راه افتاد ولى خر كمى راه رفت و باز از پاى درآمد .\r\nاين كار سه بار تكرار شد .\r\nبار سوم كه بلعم خر خود را به سختى زد ، خداوند خر را به زبان آورد و خر به دو گفت :\r\n« اى بلعم ! واى بر تو ! كجا مىروى ؟ آيا نمىبينى كه فرشتگان ، مرا از رفتن باز مىدارند ؟ » ولى بلعم نشنيد و از راهى كه در پيش گرفته بود ، بازنگشت .\r\nسرانجام خداوند خر را رها كرد و راهش را باز گذاشت .\r\nخر هم او را به جائى برد كه مشرف بر بنى اسرائيل بود .\r\nاما هر بار كه بلعم مىخواست دربارهء فرزندان اسرائيل نفرين كند ، زبان او برمىگشت و نفرين او تبديل به دعا در حق آنان مىشد .\r\nبرعكس ، هر گاه كه مىخواست درباره قوم خود دعا كند ، دعاى او بدل به نفرين در حقشان مىشد .\r\nهمين كه سبب اين كار را ازو پرسيدند ، در پاسخ گفت :\r\n« اين پيشامدى است كه خداوند ما را بر آن چيره خواهد ساخت . »\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nدر اين هنگام زبانش از دهن بدر آمد و بر سينه‌اش افتاد .\r\nاين بود كه گفت :\r\n« اكنون ديگر ، هم دنيا از دست من رفته هم آخرت ، و جز نيرنگ و فريب راهى برايم نمانده است . »\r\nآنگاه به مردم اريحا دستور داد تا زنان خود را بيارايند و كالاهائى به ايشان براى فروش بدهند و آنان را به لشكرگاه فرزندان اسرائيل بفرستند و سفارش كنند كه هيچ زنى در برابر خواهش هيچ مردى خويشتن دارى نكند و اگر كسى خواست ازو كام دل بگيرد ، كام او را روا سازد .\r\nبلعم بن باعور كه اين دستور را به مردم داد ، گفت : « از فرزندان اسرائيل ، حتى اگر يك مرد هم با زنى زنا كرد ، براى پيروزى شما بر آنان بس است . »\r\nاين دستور به كار بسته شد و زنان اريحا به ميان لشكر بنى اسرائيل رفتند .\r\nزمرى بن شلوم ، كه پيشواى تيرهء شمعون بن يعقوب بود ، دست زن زيبائى را گرفت و او را پيش حضرت موسى عليه السلام برد و به دو گفت :\r\n« گمان مىبرم كه مىخواهى بگويى اين بر من حرام است .\r\nبه خدا سوگند كه ما پند تو را گوش نمىدهيم و فرمان تو را نمىبريم .\r\nزمرى ، زن را به سراپردهء خويش برد و با او همبستر شد .\r\nخداوند نيز طاعون را بر بنى اسرائيل فرستاد .\r\nفنحاص بن عزار ( يا به قول طبرى : عيزار ) بن هارون ، كه پيشكار عموى خود ، موسى ، محسوب مىشد ، در آن هنگام غايب بود . همين كه برگشت و ديد طاعون در ميان بنى اسرائيل افتاده ،\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nاز آنچه پيش آمده و سبب اين بلا شده بود ، آگاهى يافت .\r\nاو كه بسيار نيرومند و خشن بود ، پيش زمرى رفت و او را با آن زن همبستر يافت .\r\nبا نيزه‌اى كه در دست داشت چنان ضربه‌اى بر آن دو فرود آورد كه هر دو را به يكديگر دوخت .\r\nبدين گونه ، بلاى طاعون از سر فرزندان اسرائيل برداشته شد . تا آن ساعت درست بيست هزار تن از آنان نابود شده بودند .\r\nبرخى نيز گفته‌اند : هفتاد هزار تن .\r\nاز آن رو خداوند درباره بلعم بن باعور اين آيه را نازل فرموده است :\r\n وَ اتْلُ عَلَيْهِمْ نَبَأَ الَّذِي آتَيْناهُ آياتِنا فَانْسَلَخَ مِنْها فَأَتْبَعَهُ الشَّيْطانُ فَكانَ مِنَ الْغاوِينَ .  [ ( 1 ) 
  ]\r\n( و - اى پيغمبر خدا - بخوان بر مردم سرگذشت آن كس را - يعنى : بلعم بن باعور را - كه ما آيات خود را بر او فرستاديم ولى او از آنها سرپيچيد چنان كه شيطان ازو پيروى كرد و از گمراهان گرديد . )\r\nبعد ، موسى يوشع را به فرماندهى بنى اسرائيل سوى اريحا فرستاد ، كه رفت و بسيارى از جباران را كشت تا وقتى كه نزديك غروب خورشيد شد .\r\nدر اين هنگام ، ترسيد كه شب فرا رسد و دشمنان با استفاده از تاريكى شب او را زبون سازند و از پاى درآورند . اين بود كه دست دعا به درگاه خداى بزرگ برداشت و از او خواست كه خورشيد را بر جاى خود نگاه دارد تا او بر مردم اريحا پيروزى يابد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره اعراف - آيه 175\r\n","page_name":" 270 ","page_number":270},
  {"content":"\r\n\r\nخداوند نيز چنين كرد و خورشيد را نگاه داشت تا او دشمنان خويش را از پاى درآورد .\r\nپس از دست يا بى بر اريحا ، حضرت موسى عليه السلام ، بدان شهر درآمد و در آن جا ماند به اندازه‌اى كه خدا مىخواست بماند .\r\nدر همين شهر بود كه خدا او را به پيش خود برد و هيچ كس از بندگان خدا نمىداند كه آرامگاه او كجاست .\r\nاما كسانى كه عقيده دارند موسى پيش از اين رويداد درگذشته است ، مىگويند :\r\nخداوند به يوشع فرمود تا به شهر جباران برود و او نيز با بنى اسرائيل بدان سوى روانه شد .\r\nدر راه مردى كه او را بلعم بن باعور مىخواندند و اسم اعظم را مىدانست ، از او كناره گرفت . برخى از سرگذشت بلعم ، بدان گونه كه گذشت ، پيش از اين گفته شد .\r\nيوشع سرگرم پيكار با جباران گرديد و هنگامى كه مىخواست پيروزى يابد ، شب فرا رسيد ، آن هم شب شنبه بود .\r\nيوشع - ديد در تاريكى شب نمىتوان جنگيد و روز بعد هم چون شنبه است و بنى اسرائيل درين روز به پيكار نمىپردازند و ممكن است دشمن فرصت را غنيمت شمارد و بر آنان چيره شود - اين بود كه از خداوند يارى خواست و خدا نيز خورشيد را براى او برگرداند و يك ساعت به روز افزود تا جنگ ادامه يافت و جباران شكست خوردند .\r\nيوشع وارد شهر شد و غنائم ايشان را گرد آورد تا بسوزد و قربانى كند . ( زيرا استفاده از غنائم جنگى در شريعت موسى روا نبود و مىبايست تمام غنائم را بسوزانند . )\r\nولى آتش در نگرفت و آنها را نسوزاند .\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nيوشع كه چنين ديد ، به ايشان گفت :\r\n« معلوم مىشود ، چيزى ازين غنائم كم است و يكى از شما خيانت كرده و آن را برداشته است . بنابر اين بيائيد و با من بيعت كنيد . »\r\nآنان به بيعت پرداختند و براى بيعت دست در دست او نهادند .\r\nناگهان دست يوشع به دست كسى كه خيانت كرده بود ، چسبيد . او سر گاو زرين ياقوت نشانى را دزديده بود كه ناچار آن را باز آورد و به يوشع داد .\r\nيوشع آن سر گاو را با آن مرد بر روى غنائم قرار داد .\r\nدرين هنگام آتش درگرفت و تمام غنائم ، همچنين آن سر گاو و آن مرد ، هر دو ، را سوزاند و فرو برد .\r\nو نيز گفته شده است :\r\n« چنين نيست . بلكه يوشع و كسانش آن شهر را شش ماه در ميان گرفتند و محاصره كردند . در ماه هفتم به سوى شهر تاختند و همه يكصدا فريادى بلند برآوردند كه ديوار شهر فرو ريخت و داخل شهر شدند و جباران را شكست دادند و در ميانشان دست به كشتار نهادند و بسيارى از ايشان را كشتند .\r\nبعد گروهى از پادشاهان شام گرد هم آمدند و به يوشع حمله بردند ، يوشع نيز با ايشان جنگيد .\r\nآنان درين جنگ شكست خوردند و به سوى غارى گريختند .\r\nفرزندان اسرائيل ، به دستور يوشع ، همه را گرفتند و كشتند و به دار زدند .\r\nيوشع پس از سركوبى آن پادشاهان ، بر سراسر شام دست يافت كه در اختيار بنى اسرائيل قرار گرفت . آنگاه كار گزاران\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nخويش را به نواحى مختلف شام فرستاد .\r\nيوشع ، هنگامى كه زندگانى را بدرود مىگفت ، كالب بن يوفنا را در ميان بنى اسرائيل به جانشينى خويش گماشت .\r\nعمر يوشع يكصد و بيست و شش سال بود و پس از موسى بيست و هفت سال به كار پيغمبرى پرداخت .\r\nبعد ، افريقش بن قيس بن صيفى بن سبا بن كعب بن زيد بن حمير بن سبا بن يشجب بن يعرب بن قحطان ، جبارانى را كه از جنگ جان بدر برده و باز مانده بودند ، با خود برد و رو به سوى افريقيه نهاد .\r\nآنان را از كرانه‌هاى شام گذراند تا به افريقيه رساند و پادشاهش را كه جرجير ( يا برحير يا ابن حمير ) نام داشت كشت و ياران و همراهان خويش را در آن شهر جاى داد .\r\nآنان همين بربرها هستند .\r\nاز حمير ( به كسر حاء و فتح ياء ) ، كه قبيله‌اى از قبائل بنى سياست ، دو تيره به نام‌هاى صنهاجه و كتامه ميان بربرها برخاستند .\r\nاين دو تيره تا امروز در ميان آنان هستند .\r\n\r\n","description":"","footnote":"","page_name":" 273 ","page_number":273},
  {"content":"\r\n\r\n\r\nسخن دربارهء فرجام كار قارون\r\nاو قارون بن يصهر بن قاهث ، و پسر عموى موسى بن عمران بن قاهث بود .\r\nو نيز گفته شده است كه او عموى موسى بود .\r\nولى روايت نخستين درست‌تر است .\r\nقارون دارائى بسيار و گنج‌هاى بىشمار داشت . مىگويند :\r\nكليدهاى گنجينه‌هاى او را چهل استر حمل مىكردند .\r\nاو به نيروى دارائى فراوان خويش به مردم ستم روا مىداشت .\r\nاز اين رو او را پند دادند و نكوهش كردند و آنچه را خداى بزرگ در كتاب خود حكايت فرموده ، براى او گفتند كه :\r\n  لا تَفْرَحْ إِنَّ اللَّهَ لا يُحِبُّ الْفَرِحِينَ وَ ابْتَغِ فِيما آتاكَ اللَّهُ الدَّارَ الْآخِرَةَ وَ لا تَنْسَ نَصِيبَكَ مِنَ الدُّنْيا وَ أَحْسِنْ كَما أَحْسَنَ اللَّهُ إِلَيْكَ وَ لا تَبْغِ الْفَسادَ فِي الْأَرْضِ إِنَّ اللَّهَ لا يُحِبُّ الْمُفْسِدِينَ .   [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه‌هاى 76 و 77\r\n","page_name":" 274 ","page_number":274},
  {"content":"\r\n\r\n( به دارائى خود مناز كه خدا نازندگان را دوست ندارد .\r\nو به آنچه خدا تو را داده است سراى آخرت را بجوى و بهره خويش از اين جهان را هم فراموش مكن . و نيكى كن چنان كه خداوند به تو نيكى كرده است . و در روى زمين بگرد تباهى مگرد كه خدا بىگمان تباهكاران را دوست ندارد . )\r\nولى او به خاطر بردبارى و گذشتى كه خداوند درباره وى داشت ، پاسخ غرور آميز مىداد و مىگفت :\r\n« اين دارائى و گنجينه‌ها براى آگاهى و آشنائى و دانشى كه دارم به من داده شده است و اگر خدا از من خشنود نبود و از بزرگى و خردمندى من آگاهى نداشت اين دارائى را به من نمىداد . »\r\nاو از گمراهى خويش برنمىگشت و در گردنكشى خود پاى مىفشرد تا اين كه :\r\n فَخَرَجَ عَلى قَوْمِهِ فِي زِينَتِهِ  [ ( 1 ) 
  ] ( با زر و زيور خويش به ميان مردم در آمد . ) در حالى كه بر يك نوع اسب ويژه موسوم به برذون ، كه رنگ سپيد داشت ، سوار بود . جامهء سرخ رنگ بر تن داشت و ارابه‌هاى ارغوانى رنگ زرنگار در پى او رهنوردى مىكردند .\r\nسيصد زن ماهروى نيز همراه داشت كه بر اسب‌هائى همانند برذون او سوار بودند . چهار هزار تن از يارانش نيز هميشه در التزام وى راه مىسپردند .\r\nقارون خانه‌اى براى خويش ساخته و ديوارهاى آن را با صفحات طلا پوشانده بود .\r\nدروازهء خانهء خود را نيز از طلا ساخته بود .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سوره قصص - آيه 79\r\n","page_name":" 275 ","page_number":275},
  {"content":"\r\n\r\nمردم غافل و نادان آرزوى دارائى او را كردند ولى كسانى كه خدا را مىشناختند به نكوهش آنان پرداختند .\r\nوقتى خداى بزرگ به قارون فرمود تا زكات بدهد ، او از هر هزار دينارى كه داشت يك دينار به موسى پرداخت و به همين قرار از هر هزار چيزى يك چيزش را به دو داد .\r\nبا اين وصف ، هنگامى كه به خانهء خويش برگشت ، به اندك مالى كه داده بود انديشيد و آن را بسيار يافت . از اين رو چند تن از بنى اسرائيل را كه مورد اعتمادش بودند گرد آورد و به ايشان گفت :\r\n« اين موسى هر چه را كه به شما فرمان مىدهد ، مىشنويد و پيروى مىكنيد . اكنون نيز مىخواهد دارائى شما را از شما بگيرد . »\r\nآنان گفتند :\r\n« چاره چيست ؟ تو بزرگ و سرور ما هستى ، هر چه مىخواهى درين باره دستور بده تا آن را به كار بنديم . »\r\nقارون گفت :\r\n« به شما دستور مىدهم كه فلان زن بد كار را حاضر كنيد و به او رشوه‌اى بدهيد تا موسى را به تهمت همخوابگى با خويش رسوا كند . »\r\nايشان نيز چنين كردند و آن زن پيشنهادشان را پذيرفت .\r\nقارون پس از اين توطئه پيش موسى رفت و به دو گفت :\r\n« كسان تو در اين جا گرد آمده‌اند تا تو ايشان را به كار نيك اندرز دهى و از كار بد باز دارى . »\r\nموسى نيز براى راهنمائى ايشان بيرون آمد و به موعظه پرداخت و گفت :\r\n\r\n","description":"","footnote":"","page_name":" 276 ","page_number":276},
  {"content":"\r\n\r\n« هر كه دزدى كند ما دستش را مىبريم . و هر كس را كه افترا زند ، تازيانه مىزنيم و هر كس را كه زنا كند و زن نداشته باشد يكصد تازيانه مىزنيم و اگر زن داشته باشد ، سنگسار مىكنيم تا بميرد . »\r\nدر اين هنگام قارون به دو گفت : « اگر خودت چنين كارى كرده باشى چطور ؟ » موسى جواب داد :\r\n« آرى . اگر من نيز چنان گناهى كنم شايستهء چنين كيفرى خواهم بود . »\r\nقارون گفت :\r\n« درين صورت بنى اسرائيل عقيده دارند كه تو با فلان زن همبستر شده‌اى . »\r\nموسى گفت :\r\n« آن زن را فراخوانيد . اگر گفت من چنين كارى كرده‌ام ، سخن او را خواهم پذيرفت و آمادهء كيفر خواهم بود . »\r\nهمين كه آن زن آمد ، موسى به دو گفت :\r\n« تو را به كسى كه تورات را بر بنى اسرائيل فرستاده سوگند مىدهم كه راست بگويى و دروغ نگوئى . آيا من با تو كارى را كرده‌ام كه اين مردم مىگويند ؟ » زن در برابر آن سوگند ناچار شد كه راست بگويد . از اين رو گفت :\r\n« نه . چنين نيست . آنان دروغ گفته‌اند . راستش اين است كه به من رشوه‌اى داده‌اند تا تو را رسوا كنم . »\r\nموسى كه اين شنيد به سجده افتاد و بر قارون و كسانش نفرين كرد .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nدر نتيجه ، خداوند به دو وحى فرستاد و فرمود : « هر چه بر زمين فرمان بدهى اطاعت خواهد كرد . »\r\nموسى نيز گفت :\r\n« اى زمين ، آنان را فرو گير . »\r\nو نيز گفته شده است :\r\nموضوع آن توطئه به گوش موسى رسيد و به درگاه خداى بزرگ درباره قارون نفرين كرد .\r\nخدا نيز به دو وحى فرستاد و فرمود : « هر چه مىخواهى به زمين فرمان بده كه پيروى خواهد كرد . »\r\nموسى سپس پيش قارون رفت و همين كه بر او وارد شد ، قارون زبانه‌هاى آتش خشم را در چهرهء موسى ديد و به دو گفت :\r\n« اى موسى ، به من رحم كن . »\r\nموسى گفت : « اى زمين ، همه‌شان را فرو گير . »\r\nناگهان خانهء او به لرزه در آمد و فرو ريخت و زمين قارون و يارانش را تا قوزك پا در خود فرو برد .\r\nقارون همچنان مىگفت : « اى موسى ، به من رحم كن . »\r\nولى موسى باز گفت : « اى زمين ، آنان را بگير . »\r\nزمين آنان را تا زانو فرو برد .\r\nقارون پى در پى از موسى مىخواست كه به دو رحم كند ولى موسى مىگفت : « اى زمين ، آنان را بگير و فرو بر . »\r\nزمين آنان را بيش‌تر و بيش‌تر گرفت تا همه را سراپا فرو برد و نابود ساخت .\r\nدرين باره خدا به موسى وحى فرستاد و فرمود :\r\n« اى موسى ، تو چقدر سنگدلى ! به عزتم سوگند كه اگر قارون يك بار از من طلب رحم كرده بود ، به فريادش مىرسيدم .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nپس از تو نيز ديگر هرگز نمىگذارم كه زمين از دستور كسى پيروى كند . »\r\nبارى ، زمين قارون را هر روز فروتر و فروتر مىبرد .\r\nوقتى خداوند كيفر و خشم خود را فرو فرستاد ، كسانى كه به خدا ايمان آورده بودند ، به نيايش پرداختند و كسانى كه روز گذشته آرزوى دارائى قارون را داشتند ، به خطاى خويش پى بردند و توبه كردند و از خدا آمرزش خواستند .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\n\r\nسخن دربارهء كسى كه بعد از منوچهر بر ايران فرمانروائى كرد\r\nپس از درگذشت منوچهر پادشاه ايران ، افراسياب بن فشنج ( پشنگ ) بن رستم ، پادشاه ترك ( توران زمين ) به كشور ايران تاخت و بر آن دست يافت .\r\nاز آن جا به سرزمين بابل رفت و روزگارى دراز در آنجا و مهرجان‌قذق بماند .\r\nاو در كشور ايران تباهكارى بسيار كرد و آتش بيداد او بالا گرفت . هر جا را كه آباد بود ، ويران ساخت و رود و قنات‌ها را از ميان برد و با خاك يكسان كرد .\r\nاز پنجمين سال فرمانروائى او تا هنگامى كه از كشور ايران بيرون رفت مردم دچار كميابى و خشكسالى بودند .\r\nپس از او نيز همچنان رنج مىبردند و سخت‌ترين روزگار را مىگذراندند تا اين كه زو پسر طهماسب به پادشاهى رسيد .\r\nمنوچهر بر پسر خود ، طهماسب ، خشم گرفته و او را از\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nايران رانده بود .\r\nطهماسب ، پس از رانده شدن از ايران ، به توران زمين رفت و در شهرهاى تركستان ، نزد پادشاهى ، كه او را وامن مىناميدند ، ماند و با دختر او زناشوئى كرد .\r\nزو پسر طهماسب ، از اين زناشوئى به جهان آمد .\r\nستاره شناسان به وامن ، پادشاه ترك ، گفتند كه دخترش فرزندى خواهد زاد كه او را خواهد كشت .\r\nوامن به شنيدن اين سخن دختر خود را به زندان انداخت .\r\nدختر كه از طهماسب آبستن بود ، در زندان فرزندى آورد و آبستنى و زايمان خود را پنهان نگاه داشت تا هنگامى كه منوچهر از پسر خويش ، طهماسب ، دوباره خشنود شد و او را به نزد خود فرا خواند .\r\nطهماسب ، هنگامى كه مىخواست به نزد پدر باز گردد ، تدبيرى انديشيد و همسر خويش و فرزند خود زو را از زندان بيرون برد و با خود به ايران آورد .\r\nپس از چندى زو در برخى از جنگ‌هائى كه ميان ايران و توران درگرفت ، چنان كه گفته شد ، نياى خود ، وامن ، را كشت و افراسياب ترك را نيز از ايران راند و به تركستان باز گرداند .\r\nچيرگى افراسياب بر سرزمين بابل و كشور ايران ، از زمان درگذشت منوچهر تا هنگامى كه زو او را راند ، دوازده سال به درازا كشيد .\r\nراندن او نيز در روز آبان از ماه آبان انجام پذيرفت . از اين رو ايرانيان آن روز را جشن گرفتند . ( و آبانگان ناميدند ) و\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nآن را ، پس از دو جشن نوروز و مهرگان ، سومين جشن قرار دادند .\r\nزو در فرمانروائى خود ستوده و دربارهء مردم خود نيكوكار بود . دستور داد تا آنچه را كه افراسياب در كشور ايران تباه ساخته بود ، سر و سامان دهند و دژها را از نو بسازند و آبراهه‌هاى ويران را آباد كنند و از آنها آب برآورند .\r\nاين دستورها به كار بسته شد تا شهرها به گونه‌اى بهتر از آن كه پيش بود درآمد .\r\nزو همچنين خراج هفت سال را به مردم بخشيد . از اين رو در روزگار فرمانروائى او شهرها آباد شد و زندگى مردم از گشايش و فراوانى برخوردار گرديد .\r\nدر شهر سواد نيز رودخانه‌اى پديد آورد و آن را زاب ناميد ( كه مىگويند مخفف « زوآب » است يعنى آبى كه به دست زو روان شده است . )\r\nزو بر كرانهء رودخانهء زاب نيز شهرى ساخت كه عتيقه خوانده مىشود .\r\nبر شهر عتيقه نيز سه روستا ساخت به نام‌هاى زاب بالا و زاب ميانه و زاب پائين .\r\nزو نخستين كسى بود كه خوراك‌هاى رنگارنگ فراهم آورد و دستور داد تا مردم و صنف‌هاى مختلف خوراك‌پز نيز ازو پيروى كنند و در پختن خوراك تنوع به كار برند .\r\nآنچه را هم كه از تركان و ديگران به غنيمت گرفته بود .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nبه سرداران و سپاهيان خويش بخشيد .\r\nسراسر مدت پادشاهى او ، تا هنگامى كه روزگار او به سرآمد ، سى سال بود .\r\nگرشاسب بن انوط در دورهء فرمانروائى زو ، وزارت وى را بر عهده داشت و در كار كشور دارى ، او را ياورى مىكرد .\r\nو نيز گفته شده است كه گرشاسب با زو در پادشاهى شريك بود . ولى گفته‌ى نخستين درست‌تر است .\r\nگرشاسب در ايران پايه‌اى بلند داشت . چيزى كه بود ، پادشاهى نكرد .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\n\r\nسخن دربارهء پادشاهى كيقباد\r\nكيقباد بن راع بن ميسرة بن نوذر بن منوچهر ، پس از زو به پادشاهى رسيد .\r\nاو آب رودخانه‌ها و چشمه‌ها را براى آبيارى زمين‌ها اندازه گيرى كرد .\r\nشهرها را به نام‌هاى ويژه‌اى نامگذارى نمود و آنها را مرزبندى كرد . شهرستان‌هائى نيز ساخت و حوزهء هر يك را روشن كرد .\r\nاز غلاتى كه در هر شهرى به دست مىآمد ، ده يك براى خوراك لشكريان خويش گرفت .\r\nكيقباد - چنان كه گفته‌اند - به آبادكردن شهرها و پاسدارى آنها از دستبرد دشمنان گرايش بسيار داشت .\r\nهمچنين ، داراى گنجينه‌هاى فراوان بود .\r\nو نيز گفته شده است :\r\nپادشاهان كيانى و فرزندان و بازماندگان ايشان از پشت كيقباد بوده‌اند .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nميان تركان و كيقباد جنگ‌هاى بسيار در مىگرفت ، از اين رو كيقباد در نزديكى رود بلخ ، كه همان جيحون است ، به سر مىبرد تا تركان را از دست اندازى به شهرهاى كشور خويش باز دارد .\r\nمدت پادشاهى كيقباد يكصد سال بود .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\nسخن دربارهء آنچه ميان فرزندان اسرائيل در روزگار زو و كيقباد و پيامبرى حزقيل\r\nروى داد .\r\nپس از درگذشت يوشع بن نون رشتهء كار بنى اسرائيل را كالب بن يوفنا به دست گرفت .\r\nبعد از كالب بن يوفنا ، حزقيل بن نورى جانشين وى شد .\r\nحزقيل كسى است كه پسر پير زن ناميده مىشود و اين نام را تنها از آن رو بر وى نهاده‌اند كه مادرش پير شده و هنوز فرزندى نياورده بود . در روزگار پيرى از خداوند درخواست كرد كه او را فرزندى ببخشد . خداوند نيز درخواست او را پذيرفت و حزقيل را به دو داد .\r\nحزقيل كسى است كه از خداوند خواست تا گروهى را كه مرده بودند زنده كند و خدا ايشان را زنده كرد .\r\nسبب آن اين بود كه :\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nدر قريه‌اى به نام راورداره ، يا راوودان ، يا واوودان ، طاعون افتاد و تودهء مردم آن گريختند و در ناحيهء ديگرى فرود آمدند .\r\nكسانى كه در قريه مانده بودند ، بيشترشان از بيمارى طاعون جان سپردند و گروهى اندك جان بدر بردند .\r\nهمين كه طاعون از ميان رفت ، كسانى كه گريخته بودند ، به قريه بازگشتند .\r\nآنان كه در قريه مانده بودند ، پس از بازگشت اين گروه گفتند :\r\n« اين ياران ما از ما دور انديش‌تر بودند . اگر ما هم همان كارى را مىكرديم كه اينها كردند ، اكنون همه زنده مانده بوديم و اين همه مرگ و مير در ميان ما نمىافتاد . »\r\nاز اين رو ، سال بعد كه باز طاعون آمد ، همه‌ى مردم - كه سى و چند هزار تن ، يا به گفته‌اى : سه هزار و به گفته‌اى چهار هزار تن بودند - گريختند و به همان جا رفتند كه سال گذشته گروهى از ايشان رفته بودند .\r\nولى در آن جا فرشته‌اى فرود آمد و چنان فريادى بر ايشان زد كه همه مردند و استخوان‌هاى ايشان پوسيد .\r\nپس از چندى حزقيل از آن جا گذشت و استخوان‌هاى پوسيدهء مردگان را نگريست و در انديشه فرو رفت كه آنان چگونه در روز رستاخيز زنده مىشوند و برمىخيزند .\r\nدر اين هنگام خداوند به دو وحى فرستاد فرمود :\r\n« آيا مىخواهى به تو نشان دهم كه چگونه آنان را زنده مىكنم ؟ » حزقيل عرض كرد : « آرى . »\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nبه او گفته شد : « به آنان بگو تا زنده شوند . »\r\nحزقيل چنين ندا در داد :\r\n« اى استخوان‌هاى پوسيده ، خداوند به شما فرمان مىدهد كه گرد هم آئيد . »\r\nناگهان هر استخوانى از يك جا پريد و به استخوانى ديگر پيوست و چيزى نگذشت كه آن زمين پر از پيكرهائى استخوانى شد .\r\nحزقيل بعد به آنها خطاب كرد و گفت :\r\n« اى استخوان‌ها ، خداوند به شما فرمان مىدهد كه خود را بپوشانيد . »\r\nناگهان استخوان‌ها همه از گوشت و خون پوشيده شدند و همان جامه‌اى را در بر كردند كه در واپسين دم زندگى داشتند .\r\nدر سومين بار حزقيل گفت :\r\n« اى روان‌ها ، خداوند به شما فرمان مىدهد كه به - پيكرهاى خويش برگرديد . »\r\nناگهان جان‌ها به تن‌ها برگشتند و مردگان زنده شدند و برخاستند .\r\nهمين كه زندگى را از سر گرفتند ، گفتند :\r\n« پروردگارا ! تو پاكى و سزاوار نيايشى و جز تو هيچ خداى ديگرى نيست . »\r\nآنگاه به نزد كسان خويش بازگشتند . آنها اين گروه را كه مرده بودند ، شناختند زيرا هنوز نشانهء مرگ در چهره‌هاى ايشان آشكار بود و جامه‌اى بر تن نداشتند جز همان جامه كه بر تنشان به گونه‌ى كفنى چرب در آمده بود .\r\nآنان بعد جان سپردند . حزقيل نيز درگذشت . طول مدت\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nپيغمبرى او در ميان بنى اسرائيل ، هيچ جا ذكر نشده است .\r\nو نيز گفته‌اند :\r\nآنان از كسان حزقيل بودند . پس از مرگشان حزقيل به گريه افتاد و گفت :\r\n« پروردگارا ، من در ميان مردمى بودم كه ترا مىپرستيدند و از تو ياد مىكردند . اكنون همه مرده‌اند و من تنها مانده‌ام . »\r\nخداوند فرمود :\r\n« آيا مىخواهى كه آنان را زنده كنم ؟ » عرض كرد :\r\n« آرى . »\r\nخدا فرمود :\r\n« اكنون من زندگانى ايشان را به دست تو مىدهم . »\r\nدرين هنگام حزقيل به مردگان خطاب كرد و گفت :\r\n« به اجازهء خداى بزرگ زنده شويد . »\r\nهمه زندگى را از سر گرفتند .\r\n\r\n","description":"","footnote":"","page_name":" 289 ","page_number":289},
  {"content":"\r\n\r\n\r\nسخن دربارهء الياس عليه السلام\r\nپس از درگذشت حزقيل ، پيشآمدهاى بسيارى در ميان بنى اسرائيل روى داد .\r\nآنان رفته رفته پيمان خدا را كنار نهادند و به پرستش بت‌ها پرداختند .\r\nاز اين رو خداوند الياس بن ياسين بن فنحاص بن عيزار بن هارون بن عمران را به پيغمبرى و رهبرى بنى اسرائيل برانگيخت .\r\nپس از موسى بن عمران ، پيغمبرانى كه ميان فرزندان اسرائيل برمىخاستند ، به تازه كردن آنچه از تورات فراموش شده بود مىپرداختند .\r\nالياس با يكى از پادشاهان بنى اسرائيل بود كه اخاب خوانده مىشد و سخنان الياس را مىشنود و باور مىكرد . الياس نيز - كارهاى او را انجام مىداد .\r\nفرزندان اسرائيل بتى را براى پرستش برگزيده بودند كه بعل نام داشت .\r\nالياس ايشان را به پرستش خداى يگانه فرا مىخواند ولى\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nايشان جز از آن پادشاه از كس ديگر هيچ سخنى نمىشنودند .\r\nپادشاهان بنى اسرائيل پراكنده بودند و هر پادشاهى ناحيه‌اى را گرفته و بر آن دست يافته بود .\r\nآن پادشاه - كه الياس با وى بود - به الياس گفت :\r\n« به ديدهء من خدائى كه تو مردم را به پرستش آن مىخوانى جز باطل چيز ديگرى نيست . »\r\nبعد برخى از پادشاهان بنى اسرائيل را نام برد و گفت :\r\n« من مىبينم فلان پادشاه و فلان پادشاه بت‌پرستى كردند و از اين كار هيچ زيانى به ايشان نرسيد . مىخورند و مىآشامند و از زندگانى بهره مىبرند و اين روش هم از جهان ايشان چيزى نكاسته است . ما نيز نمىبينيم كه هيچ برترى بر آنان داشته باشيم . »\r\nالياس كه چنين ديد ، از اخاب كناره گرفت در صورتى كه او باز الياس را پيش خود فرا مىخواند .\r\nاين پادشاه نيز بت مىپرستيد و همسايهء نيكوكار خداپرستى داشت كه خداپرستى خويش را پنهان مىكرد . بوستانى در پهلوى كاخ پادشاه داشت و پادشاه از همسايگى او خوشش مىآمد .\r\nزن پادشاه كه بسيار بد نهاد و خدا ناشناس بود مىخواست بدان بوستان دست يابد و به پادشاه مىگفت كه باغ را از آن مرد بگيرد .\r\nولى او به سخن وى گوش نمىداد .\r\nپادشاه هر گاه كه از شهر خويش بيرون مىرفت ، همسر خود را جانشين خود مىساخت و آن زن در ميان مردم آشكار مىشد و به فرمان روائى مىپرداخت .\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nيك بار كه پادشاه در شهر نبود ، همسرش كسى را برانگيخت تا گواهى دهد كه دارندهء آن بستان به پادشاه دشنام داده است .\r\nبعد ، بدين تهمت او را كشت و بوستانش را گرفت .\r\nهمين كه شاه بازگشت و از آنچه روى داده بود آگاه شد ، به هم برآمد و خشمگين گرديد ولى زنش گفت :\r\n« كار او ديگر از كار گذشته است . »\r\nولى خداوند به الياس وحى فرستاد و فرمود تا بدان پادشاه و همسرش بگويد كه آن بوستان را به وارثان صاحبش برگردانند .\r\nاگر چنين نكنند ، خداوند به آن دو خشم خواهد گرفت و در آن بوستان نابودشان خواهد كرد و جز مدتى كوتاه از آن بهره نخواهند برد .\r\nالياس اين مطلب را به پادشاه و همسرش خبر داد ولى آن دو تن از دادن حق وارثان خوددارى كردند .\r\nسرانجام الياس كه ديد بنى اسرائيل جز از خداناشناسى و بيدادگرى از هيچ كار ديگر دريغ نمىورزند ، دربارهء ايشان نفرين كرد .\r\nدر پى اين نفرين خداوند سه سال باران را از ايشان بريد و از بىآبى چارپايان و پرندگان و خزندگان و حشرات و درختان نابود شدند و مردم سخت به تكاپو و رنج و سختى افتادند .\r\nالياس از بيم بنى اسرائيل پنهان مىزيست . و روزى او مىرسيد .\r\nشبى او به خانه زنى از بنى اسرائيل رفت كه پسرى به نام اليسع بن اخطوب داشت .\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nاليسع در مصيبتى سخت به سر مىبرد . الياس دربارهء وى دعا كرد و خدا او را از آن بدبختى رهائى بخشيد .\r\nاليسع كه چنين كرامتى از الياس ديد ، به دو گرويد و پيرو او شد . هميشه همراه و همدم او بود و سخنانش را باور مىكرد .\r\nبه الياس ، كه به سالخوردگى رسيده بود ، خداوند وحى فرستاد و فرمود :\r\n« تو بسيارى از ددان و چارپايان و پرندگان و ساير موجودات را نابود كردى در صورتى كه جز بنى اسرائيل آفريدگان ديگر به گردنكشى نپرداخته و از فرمان من سر نپيچيده بودند .\r\nالياس عرض كرد :\r\n« پروردگارا ، بگذار من كسى باشم كه دربارهء آنان دعا كنم و گشايشى بخواهم شايد از بت‌پرستى دست بردارند و به خداپرستى برگردند . »\r\nبعد به نزد بنى اسرائيل رفت و به ايشان گفت :\r\n« تا كنون گروهى از شما نابود شده و براى گناهى كه شما مىكنيد چارپايان شما نيز از ميان رفته‌اند . اگر دوست داريد كه بدانيد خداوند از رفتار شما به خشم آمده و بر شما سخت گرفته و من هم كه شما را به پرستش او مىخوانم ، راست مىگويم و خدا بر حق است ، بت‌هاى خود را بياوريد و از آنها يارى جوئيد .\r\nچنانچه نياز شما را برآوردند ، پس معلوم مىشود همچنان كه شما مىگوئيد ، بر حق هستند و بت‌پرستى شما بجاست . ولى اگر نتوانستند نياز شما را برآورند ، بدانيد كه به راه باطل مىرويد . از اين راه خطا برگرديد . من هم به دست دعا از خدا مىخواهم تا آسيبى را\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nكه گريبانگير شما شده ، از شما دور سازد . »\r\nگفتند : « درست مىگوئى . »\r\nآنگاه بت‌هاى خود را آوردند و از آنها درخواست كردند تا آن آسيب را از ايشان دور گردانند . بت‌ها پاسخى ندادند و آن گزند را از سرشان دور نكردند .\r\nاز اين رو بنى اسرائيل به الياس گفتند :\r\n« ديگر جان به لب ما رسيده است . از خداى خود بخواه تا به فرياد ما رسد . »\r\nالياس نيز دربارهء ايشان دعا كرد تا در كارشان گشايشى فراهم آيد و از آسمان باران ببارد و زمين تشنهء ايشان را سيراب سازد .\r\nهنوز دعاى خود را به پايان نرسانده بود كه پارهء ابرى بر آسمان پديدار گرديد و بزرگ شد تا سراسر آسمان را فرا گرفت در حالى كه بنى اسرائيل آن را مىنگريستند .\r\nاز اين ابر خداوند بارانى فرستاد كه شهرهاى ايشان را آباد و حاصلخيز كرد و به يارى پروردگار آسيبى كه از خشكسالى به ايشان رسيده بود ، پايان رفت .\r\nولى آنان باز از بت‌پرستى دست برنداشتند و به راه حق برنگشتند .\r\nالياس كه چنين ديد از خداوند درخواست كرد كه او را از اين برد و از دست آنان آسوده سازد .\r\nخداوند نيز پيكرش را از پر پوشاند و تنش را نورانى ساخت چنان كه فرشته‌وش و آدمى صفت و آسمانى و زمينى\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nگرديد .\r\nخدا ، همچنين ، بر پادشاه و كسانش دشمنى را چيره كرد كه ايشان را شكست داد و پادشاه و همسرش را در آن بوستان كشت و پيكرشان را در آنجا انداخت تا گوشتشان گنديد .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\n.\r\n\r\n","description":"","footnote":"","page_name":" 296 ","page_number":296},
  {"content":"\r\n\r\n.\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n.\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n.\r\n\r\n","description":"","footnote":"","page_name":" 299 ","page_number":299},
  {"content":"\r\n\r\n.\r\n\r\n","description":"","footnote":"","page_name":" 300 ","page_number":300},
  {"content":"\r\n\r\n.\r\n\r\n","description":"","footnote":"","page_name":" 301 ","page_number":301},
  {"content":"\r\n\r\n.\r\n\r\n","description":"","footnote":"","page_name":" 302 ","page_number":302},
  {"content":"\r\n\r\n.\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n.\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n.\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n.\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n.\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n.\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n.\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n.\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n.\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n.\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n.\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n.\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n.\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n.\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n.\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n.\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n.\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n.\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n.\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n.\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n.\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n.\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n.\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n.\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n.\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n.\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n.\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n.\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n.\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n.\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n.\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n.\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n.\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n.\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n.\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n.\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n.\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n.\r\n\r\n\r\n","description":"","footnote":"","page_name":" 340 ","page_number":340}
  ]