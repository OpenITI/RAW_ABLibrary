[
  {"content":"\r\n\r\n\r\nجلد يازدهم\r\n\r\n[ تتمهء كتاب نكاح 
  ]\r\n\r\n27 / 11 / 1380 شنبه درس شمارهء ( 400 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته مسأله پنجم عروه را مورد بررسى قرار داديم . در اين جلسه ، فعلًا بحث استدلالى مسأله را متوقف نموده به نكاتى كلى در مورد خصوصيات مسأله در كلمات قدماء و متأخرين مىپردازيم . سپس با ملاحظه كلمات قدماء و متأخرين ، مستند اين مسأله را مورد بررسى قرار داده ، اين گونه مشخص مىشود كه قدماء بر اساس قواعد و متأخرين بر اساس نص در مسأله فتوا داده‌اند . در پايان به مناسبت اينكه متأخرين بر نص تكيه كرده‌اند ، نكاتى در مورد سند و متن روايت زهرى و ثقفى كه مستند متأخرين قرار گرفته ، ارائه داده ، به دليل اشكالات عديده موجود در آنها ، استناد به اين دو روايت را ناتمام مىدانيم .\r\n* * * \r\nالف ) كلياتى پيرامون تاريخچه موضوع و خصوصيات و فروض مسأله پنجم عروه :\r\nمسأله‌اى كه به بررسى آن پرداخته‌ايم مسأله پنجم از مسائل متفرقه مربوط به عقد نكاح بود . مختصرى به بحث و بررسى دو فرض اول و دوم مسأله پرداختيم .\r\nقبل از اينكه بحث استدلالى مربوط به فروض مسأله را پى بگيريم ، لازم است براى بهتر تنقيح شدن دلايل مسأله ، درباره خصوصيات و سير تحولات كه از به دو تأسيس اين مسأله تا به امروز در كلمات فقهاء به وجود آمده ، كلياتى ارائه گردد .\r\nمرحوم سيد به تبع صاحب جواهر ، مسأله را با قيود و فروضى متعدد بيان نموده‌اند ، در اين مسأله از طرفى درباره ادعاى مرد در مورد زنى ، و از طرفى ديگر درباره ادعاى خواهر يا مادر يا دختر آن زن و يا زن خامسه در مورد همسرى آن مرد سخن به ميان آمده است . همچنين صور مختلفى براى بينه داشتن يا نداشتن هر\r\n\r\n","description":"","footnote":"","page_name":" 3712 ","page_number":1},
  {"content":"\r\n\r\nكدام از مدعيان مطرح شده است . و ديگر اينكه ، دو زن مطرح شده در مسأله را دو خواهر يا مادر و دختر قرار داده و صورى براى آنها تصوير نموده‌اند .\r\nاما همه اين جهات مختلف كه در جواهر و عروه مطرح شده ، از همان ابتدا در كلمات فقهاء مورد بحث نبوده ، به تدريج بر وسعت موضوع و فروض مسأله اضافه شده است كه ذيلًا تحولات مختلف اين مسأله را يادآور مىشويم .\r\n\r\n1 ) ادعاى مرد نسبت به زن ، و ادعاى خواهر ، مادر يا دختر آن زن نسبت آن مرد :\r\nاين دو جهت ، هر دو از فروض جواهر و عروه مىباشند اما در كلمات قدماء فقط همان جهت ادعاى خواهر زن نسبت به آن مرد مطرح شده است و در مورد جهت ديگر كه ادعاى مرد نسبت به خود زن مىباشد ، به جز اشاراتى كه در كلام محقق كركى و شهيد ثانى وجود دارد ، در كلمات قدماء مطرح نشده است .\r\nعلامه در قواعد براى اولين بار مسأله مادر و دختر را مطرح مىنمايد و در مورد اينكه حكم آنها نيز مانند حكم اختين باشد « فيه اشكال » تعبير كرده است .\r\n\r\n2 ) مسأله بيّنه :\r\nهمانطور كه گفته شد در كلام مرحوم سيد در مورد بينه داشتن يا نداشتن مدعيان ، سه فرض مطرح شده است . اما در كلمات قدماء تا زمان شهيد اول ، تنها صورتى مورد بحث قرار گرفته است كه هر دو مدعى بينه داشته باشند و ساير فروض مربوط به اين جهت ، مورد بحث قرار نگرفته است . براى اولين بار ، صورتى كه يكى از دو مدعى ، بينه داشته باشد يا هيچ‌كدام بيّنه نداشته باشند ، در كلام شهيد اول مطرح شده است .\r\n\r\nب ) مستند احكام ذكر شده در ما نحن فيه ؛ « قاعده » يا « نص » :\r\nدر مسأله مورد بحث ، مطالب و احكامى ذكر شده است كه بايد ديد اين احكام ، مطالبى بر خلاف قاعده بوده ، مستنبط از نصوصند و قائلين به آنها بر نصّى خاص\r\n\r\n","description":"","footnote":"","page_name":" 3713 ","page_number":2},
  {"content":"\r\n\r\nتكيه كرده‌اند ، و يا اينكه احكامى موافق قاعده بوده ، نيازى به وجود نصّ خاصى نداشته ، قائلين به آنها بر طبق قاعده و با استفاده از قواعد ، اين احكام را بيان كرده‌اند .\r\n\r\n1 ) كلمات فقهايى كه در استنادشان به قاعده ظهور دارد\r\nاز برخى از كلمات فقهاء ، استفاده مىشود كه در مسأله بر اساس قواعد مشى نموده ، مستند آنها نص يا روايتى خاص نبوده است . از فرمايش محقق در نكت النهايه و بلكه شايد شرايع ، و سيد عميد الدين همشيره زاده علامه در كنز الفوائد چنين مطلبى استفاده مىشود . ابن ادريس نيز كه چندان به نصوص اعتنايى ندارد ، قاعدتاً بايد در مسأله بر اساس قواعد فتوا داده باشد . قبل از علامه نيز كسى هيچ اشاره‌اى به اينكه در مسأله بر نص خاص تكيه كرده باشد ، وجود ندارد و احتمالًا آنها نيز بر طبق قاعده مشى نموده‌اند .\r\n\r\n2 ) نقد و بررسى نسبت محقق به استناد شيخ طوسى در نهايه به روايت زهرى و روايت ثقفى :\r\nمرحوم محقق در نكت به شيخ طوسى نسبت داده است كه مستند فتواى شيخ طوسى در نهايه ، اين دو روايت است . و سپس فرموده است كه اين دو روايت به دليل ضعف سند قابل استناد نيستند .\r\nعبارت محقق رحمه الله چنين است :\r\nو الشيخ رحمه اللّه اعتمد فى ذلك على رواية سليمان بن داود المنقرى عن عيسى بن يونس عن الاوزاعى عن الزهرى عن على بن الحسين عليه السلام ( در كافى سند اين طور است : على بن ابراهيم عن أبيه و على بن محمد القاسانى عن القاسم بن محمد عن سليمان بن داود - تا آخر سند - عن على بن الحسين عليه السلام ) « قال : فى رجل ادّعى على امراة انه تزوجها بولى و شهود و انكرت المراة ذلك و اقامت اخت هذه المراة على هذا الرجل البينة انّها تزوّجها بولىّ و شهود و لم يوقتا وقتاً قال : ان البيّنه بيّنه الرجل و لا تقبل بيّنه المراة لانّ الزوج قد استحق بضع هذه المرأة و تريد اختها فساد النكاح فلا تصدق و لا تقبل بيّنتها الّا بوقت قبل وقتها او دخول بها » و\r\n\r\n","description":"","footnote":"","page_name":" 3714 ","page_number":3},
  {"content":"\r\n\r\nروى هذه الروايه ايضا الصفار عن على بن محمد عن القاسم بن محمد عن سليمان بن داود عن عبد الوهاب بن عبد المجيد الثقفى عن ابى عبد الله عليه السلام و هاتان الروايتان الاصل فيهما سليمان بن داود و هو ضعيف قال النجاشى : سليمان بن داود المنقرى ليس بالمتحقق بنا [ يعنى شيعه نيست 
  ] غير انّه روى عنه جماعة اصحابنا و عيسى بن يونس مجهول و الاوزاعى و الزهرى عاميان و القاسم بن محمد واقفى فاذاً الروايتان ساقطتان و الاعتماد على ما ذكرنا [ يعنى حكم بايد على القاعده اثبات شود 
  ] .\r\nاما از عبارات شيخ چندان روشن به دست نمىآيد كه شيخ بر اساس نص فتوا داده باشد ، بلكه او نيز ممكن است قاعده را تمام دانسته و بر اساس آن فتوا داده باشد . شيخ اين دو روايت را كه مضمون بسيار متقارب به هم دارند ، در سه جاى تهذيب « 1 » نقل نموده اما در هيچ يك از اين سه جا ، روايت را به عنوان دليل كلام خود مطرح نكرده است . بنابراين نمىتوانيم مطمئن شويم كه شيخ در نهايه بر اساس اين دو روايت ضعيف السند فتوا داده باشد . در اينجا سزاوار است كه به نقل كلام شيخ در نهايه ، و سپس حاشيه‌اى كه محقق در نكت در مورد كلام شيخ دارد بپردازيم تا ملموس‌تر روشن شود كه نسبتى كه محقق به شيخ داده است ، مسلّم و قطعى نيست .\r\nمرحوم شيخ در نهايه در دو جا مسأله را عنوان كرده است كه در يك جا ، صورت دخول به مدعيه را فرض نموده و در جاى ديگر چنين صورتى را مطرح نكرده است .\r\nاما آقايان فقط يكى از دو جاى نهايه را كه صورت دخول در آن وجود ندارد ، نقل نموده‌اند و محقق در نكت نيز فقط همين عبارت نهايه را نقل نموده و بر آن حاشيه زده است .\r\nعبارت شيخ در اواخر باب دوم نكاح نهايه : و اذا اقام الرجل بينة على العقد على امرأة « 2 » و اقامت اخت المرأة البينة بانها امرأة الرجل كانت البينة بينة الرجل و لا يلتفت الى\r\n\r\n\r\n","description":"","footnote":"\r\n( 1 ) اين سه جا عبارتند از : باب زيادات كتاب نكاح به طريق زهرى ، در باب بينتين اذا تعارضتا و در باب زيادات باب قضاء به طريق ثقفى .\r\n( 2 ) در اينجا در اين نقل عبارت « و انكرت المرأة ذلك » وجود ندارد .\r\n","page_name":" 3715 ","page_number":4},
  {"content":"\r\n\r\nبينتها الا ان تكون بينتها قبل بينة الرجل او يكون مع بينتها قد دخل بها فان ثبت لها احد هذين الشيئين ابطلت بينة الرجل .\r\nعبارت شيخ در اواخر باب نهم نكاح نهايه : و متى اقام الرجل بينة على انه تزوج بامرأة و عقد عليها صحيحا و اقامت اختها على هذا الرجل البينة انه عقد عليها فان البينة بينة الرجل و لا يلتفت الى بينة المرأة . اللهم الا ان تقيم البينة بانه عقد عليها قبل عقده على اختها فاذا كان الامر كذلك قبلت بينتها و ابطلت بينة الرجل .\r\nمرحوم محقق در نكت عبارت دوم نهايه را كه صورت دخول به مدعيه در آن وجود ندارد ، نقل نموده و براى توضيح اين مطلب كه چرا بينه مرد رجحان دارد ، حاشيه‌اى زده مىفرمايد :\r\nحاشيه مرحوم محقق بر عبارت دوم نهايه : الجواب انما قضى ببينة الرجل لان كل واحد من الزوج و الزوجه مدع ما يبطل دعوى الآخر و لا يمكن القضاء بهما لتحقق التعارض ، و الزوج له يد على زوجة مقرّة له بالزوجيه فيقضى له ببينته لان معها ترجيحا و هو تشبث الاخرى بنكاحه فيجرى مجرى ما لو ادعت كل واحدة منهما انه زوجها و اقامتا بينتين فصدّق هو واحده فانه يكون الترجيح بجانبها دون الاخرى . همانطور كه از اين عبارت به خوبى مشخص است ايشان مسأله را در جايى فرض كرده كه زن مدّعى عليها با ادّعاى مرد موافق است و مرد هيچ مشكلى با او ندارد و مشكل فقط از ناحيه خواهر زن است .\r\nلذا تعبير كرده : « زوجة مقرّة له بالزوجيه » .\r\nعبارت شرايع در مسأله مورد بحث : لو ادّعى زوجيت امرأة و ادعت اختها زوجيته و اقام كل واحد منهما بينه فان كان دخل بالمدعيه كان الترجيح لبينتها لانه مصدّق لها به ظاهر فعله .\r\nدر شرايع نيز مسأله عدم دخول را فرض نكرده ، كانّه براى اين جهت به آنچه در نكت بيان داشته ، بسنده نموده است و تنها در مورد صورت دخول سخن به ميان آورده است . به نظر مىرسد فرض شرايع نيز همان چيزى است كه محقق در نكت ، كلام نهايه را بر آن حمل نموده است يعنى صورتى مراد شرايع است كه مرد نسبت\r\n\r\n","description":"","footnote":"","page_name":" 3716 ","page_number":5},
  {"content":"\r\n\r\nبه زنى ادعايى دارد و آن زن نيز او را تصديق مىكند .\r\nبنابراين ، محقق رحمه الله حكم مسأله را مطابق با قواعد دانسته است .\r\nهمشيره‌زاده علامه نيز مىگويد كه طبق قاعده حكم مسأله همين است كه بينه مرد مقدم است مگر اينكه به مدعيه دخول شده باشد .\r\nملاحظه اين عبارات مىفهماند كه معلوم نيست ، قدماء حتى شيخ طوسى ، بر اساس اين دو روايت ضعيف السند در مسأله حكم كرده باشند لذا نمىتوانيم آنطور كه محقق كركى ادعا كرده و مسأله را اجماعى دانسته ، استنتاج نموده ، آن اجماع را جابر ضعف سند دو روايت قرار دهيم . بر اين اساس كلام قدماء در مسأله ، مبتنى بر نصوص نمىباشد .\r\n\r\n3 ) كسانى كه مستند مسأله را نص قرار داده‌اند :\r\nاز كلمات علامه در قواعد و فخر المحققين و ايضاح و محقق كركى و شهيد ثانى و صاحب مدارك و كشف اللثام و معمول متأخرين استفاده مىشود كه نص وارد شده در مقام را معتبر دانسته‌اند . و احتمال دارد مسأله را اجماعى دانسته و به اين لحاظ ، نص را معتبر دانسته‌اند .\r\nبه طور خاص علامه پس از آنكه مسأله را عنوان مىنمايد مىفرمايد « و فى انسحاب الحكم فى مثل الام و البنت اشكال » . از اين تعبير « اشكال » معلوم مىشود كه حكم مسأله را بر اساس قواعد نمىداند به خاطر اينكه بنابر قواعد اختين خصوصيتى ندارند و ام و بنت نيز همين حكم را بلا اشكال دارا مىباشند اما بنابر دو روايت كه در مورد اختين وارد شده‌اند ، تعدى از مورد اختين به ام و بنت جاى تأمل است .\r\n\r\nج ) نكاتى در مورد متن و سند روايت زهرى و ثقفى :\r\nمتن روايت زهرى و روايت ثقفى در جلسه گذشته نقل شد . در اينجا چند نكته در مورد اين دو روايت بايد گفته شود .\r\nنكته اول : متن اين دو روايت مگر با يك تفاوت ناچيزى ، كاملًا به هم شبيه است و بسيار مستبعد است كه دو روايت باشند و به احتمال قوى دو روايتى كه شيخ\r\n\r\n","description":"","footnote":"","page_name":" 3717 ","page_number":6},
  {"content":"\r\n\r\nطوسى در « زيادات باب قضاء » و در « بالبينتين اذا تعارضتا » نقل كرده با هم خلط شده‌اند و چنين خلط و اشتباهى در استنساخ كتب خصوصاً براى امثال شيخ كه كثير التأليف بودند ، معمول بوده كه دو سندى كه در يك بخشى از آنها بين دو روايت اشتراك داشته باشند چشم ، به هنگام استنساخ از يكى به ديگرى منتقل مىشود و قسمتى از سندى را به سند ديگر ضميمه مىسازد « 1 » . به احتمال قوى در روايت ثقفى تصحيفى واقع شده و سند و متن صحيح همان است كه شيخ در زيادات كتاب نكاح تهذيب عن زهرى عن على بن الحسين عليه السلام نقل كرده و به همين صورت نيز در كافى موجود است .\r\nتفاوتى كه در متن دو نقل موجود است اين است كه در تهذيب عبارت اين گونه است « و اقامت اخت هذه المرأه على هذا الرجل البينة انه تزوجها بولى و شهود » ، و در نقل ديگر آمده است كه « و اقامت اخت هذه المرأه على رجل آخر البينة انه تزوجها بولى و شهود » . در باب « البينتين اذا تعارضتا » در نسخه‌هاى معتبر مانند نسخه شهيد ثانى و در باب زيادات كتاب القضاء حتى در نسخه‌هاى چاپى و در استبصار ، عبارت « على رجل » آخر آمده است ( در استبصار « على الآخر » ضبط گرديده است ) اما در نسخه‌هاى چاپى در باب « البينتين اذا تعارضتا » مطابق كافى و كتاب النكاح تهذيب با عبارت « على هذا الرجل » آمده است . به نظر مىرسد كه اين « على وجه آخر » كه در نسخه‌هاى معتبر و جود دارد به صورت اجتهادى با « على هذا الرجل » كه در جاى دوم تهذيب و در كافى آمده و تا حدودى معناى روشن‌ترى دارد ، عوض شده است .\r\nاز اين رو به احتمال قوى اين دو روايت ، در واقع يك روايتند كه در يكى از آنها كه روايت ثقفى است تصحيف سندى ؛ و در ديگرى كه روايت زهرى است تصحيح اجتهادى صورت گرفته ، به جاى عبارت « على رجل آخر » عبارت « على هذا الرجل »\r\n\r\n\r\n","description":"","footnote":"\r\n( 1 ) يكى از كسانى كه بسيار استنساخ كتب مىكرده شيخ حر صاحب وسائل است به طورى كه ، آنطور كه نقل شده است ، سه بار وسائل را از اول تا به آخر استنساخ كرده و چهار مرتبه امل الآمل را نوشته است . محدث ارموى كتاب‌هايى به خط شيخ حر به وسيله مرحوم حاج ميرزا حسن نورى براى مرحوم بروجردى فرستاده بود و من آن كتاب‌ها را در دست مرحوم نورى ديدم كه از جمله آنها كتاب فهرست منتجب الدين بود ايشان گفت شيخ در اين كتاب « ضالين » را با ذال نوشته است .\r\n","page_name":" 3718 ","page_number":7},
  {"content":"\r\n\r\nقرار داده شده است . بر اين اساس ، اشكالى كه در ابتداى بحث بر صاحب حدائق داشتيم كه چرا طريق ثقفى عن ابى عبد الله را ذكر نكرده ، وارد نخواهد بود به خاطر اينكه شايد اعتقاد صاحب حدائق نيز همين بوده كه در يكى از دو جاى تهذيب سهوى صورت گرفته است و روايت را فقط يك روايت مىدانسته و آن همان روايت زهرى است .\r\nنكته دوم : در روايت زهرى عبارت « انكرت المرأة ذلك » وجود دارد اما كلمات فقهاء تا زمان جواهر هيچ اشاره به انكار زنى كه مرد ادعاى همسرى او را دارد نشده است .\r\nنكته سوم : در سند روايت ثقفى در بعضى نسخ ، عبد الحميد ثقفى نوشته شده است كه اين اشتباه است و صحيح آن عبد المجيد ثقفى است كه در كتب عامه و خاصه ترجمه او وجود دارد .\r\nنكته چهارم : سند روايت از چند جهت مورد اشكال است .\r\n1 . در سند سليمان بن داود وجود دارد كه توثيق نشده است .\r\n2 . قاسم بن محمد بين جوهرى و اصبهانى مردد است و به احتمال اقوى در مورد آنها تعدد است يعنى اين دو اسم متعلق به دو نفر است و مسماى آنها متّحد نيست . و گرچه جوهرى به دليل اينكه بعضى از اجلاء از او نقل حديث كرده‌اند ، ثقه مىباشد ، اما در اين روايت دليلى وجود ندارد كه مراد جوهرى باشد . چون در اين سند ، جوهرى و اصبهانى از نظر راوى و مروىّ عنه مشتركند هر چند در بسيارى از جاهاى ديگر مختلفند .\r\n3 . عيسى بن يونس عامى و از مشاهير محدثين عامه است « 1 » و نوه ابو اسحاق سبيعى است و عامه بسيار به او اعتماد كرده‌اند اما در كتب ما توثيقى در مورد او وارد نشده است .\r\n4 . اوزاعى و زهرى نيز از عامه هستند و توثيق نشده‌اند . « * و السلام * »\r\n\r\n\r\n","description":"","footnote":"\r\n( 1 ) اما محقق او را نشناخته ، لذا در مورد او مجهول تعبير كرده است .\r\n","page_name":" 3719 ","page_number":8},
  {"content":"\r\n\r\n\r\n28 / 11 / 1380 يكشنبه درس شمارهء ( 401 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه به بررسى حكم صورت دوم از مسأله پنجم كه يكى از دو مدعى ( مرد يا خواهر دوم ) بينه اقامه كند مىپردازيم ابتدا با تنقيح ، موضوع بحث بيان مىكنيم كه اگر شهادت بينه بر تحقق زوجيت باشد نه بر وقوع عقد ، تقديم دليل حجيت مثبتات بينه بر ادلهء لزوم حلف بر منكر ترجيحى ندارد و با تساقط هر دو دليل به اقتضاى استصحاب ، به لزوم حلف بر آن كسى كه بينه اقامه كرده حكم نمود . سپس پيرامون كيفيت تساقط هر دو بينهء طرفين دعوى در دو قسم از صورت سوم اين مسأله توضيح مختصرى داده و قسم ديگرى كه يكى از دو بينه مطلق و ديگرى مورّخ باشد و مرحوم سيد آن را ذكر نفرموده را با صور مختلف آن يادآور مىشويم .\r\n* * * \r\nالف ) نياز به حلف در جايى كه يكى از دو مدعى اقامهء بينه كند :\r\nصورت دوم از صور ثلاثهء مسأله پنجم كه ما با اختصار از آن گذشتيم نياز به بحث بيشترى دارد .\r\nمتن عروه : . . . و على الثانى - و هو ما اذا كان لاحدهما بينة - يثبت مدعى من له البينة و هل تسقط دعوى الآخر او يجرى عليه قواعد الدعوى من حلف المنكر او رده ؟ قد يدعى القطع بالثانى لان كل دعوى لا بد فيها من البينة او الحلف و لكن لا يبعد تقوية الوجه الاول لانّ البينة حجة شرعية و اذا ثبت بها زوجية احدى الامرأتين لا يمكن معه زوجية الاخرى لان المفروض عدم امكان الجمع بين الامرأتين فلازم ثبوت زوجية إحداهما بالامارة الشرعية عدم زوجية الاخرى .\r\n\r\n","description":"","footnote":"","page_name":" 3720 ","page_number":9},
  {"content":"\r\n\r\n\r\n1 ) توضيح كلام صاحب عروه :\r\nمرحوم سيد مىفرمايند هرگاه مردى ادعاى زوجيت زنى را بكند و آن زن آن را انكار و زن ديگرى كه زوجيت او همراه با زن اول در يك زمان براى آن مرد جايز نمىباشد ، مدعى شود كه او زن آن مرد است و تنها يكى از آن دو ( مرد يا زن دوم ) اقامهء بينه كنند ، مدعاى او ثابت مىشود ، حال آيا مدعاى آن كس كه بينه نداشت ساقط مىشود يا اينكه نسبت به او بايد قواعد باب دعاوى اجرا گردد به اين معنا كه كسى كه بينه داشت و مدعايش ثابت شد چون منكر دعواى طرف مقابل است بدون حلف يا رد حلف به او دعواى دوم ساقط نمىشود ؟ ممكن است گفته شود چون در اينجا دو دعوا مطرح گشته ، بايد قواعد باب دعاوى را در هر يك جداگانه اجرا نمود و صاحب بينه را به خاطر انكار دعواى طرف مقابل ملزم به قسم خوردن كرد ولى بعيد نيست با اقامهء بينه توسط يكى از آن دو هر دو دعوى اتمام پذيرد زيرا فرض مسأله در جايى است كه آن دو زن در يك زمان نمىتوانند همسر آن مرد باشند و وقتى زوجيت يكى براى آن مرد با حجت شرعى ثابت شد ، با توجه به اينكه مثبتات امارات و حجج شرعيه هم حجت است بايد به لوازم آن كه عدم زوجيت ديگرى است ملتزم شد و نيازى به حلف او براى نفى زوجيت آن كس كه بينه ندارد نيست .\r\n\r\n2 ) تنقيح محل كلام :\r\nمسأله لزوم حلف براى رد دعواى طرف مقابل ، توسط كسى كه بينه بر زوجيت اقامه كرده پيش از شهيد اول هيچ كس متذكر آن نگشته است . ايشان اين مسأله را در لمعه مطرح نموده و شهيد ثانى آن را توضيح داده ، و مرحوم نراقى نيز در مستند آن را مورد بحث قرار داده است . ولى موضوع مسأله در لمعه با آنچه كه مرحوم سيد در عروه آورده اندكى متفاوت است . مرحوم سيد مورد شهادت بينه را مسبّب از عقد ( زوجيت ) فرض كرده است . يعنى در جايى كه بينه با علم به استجماع همه شرائط\r\n\r\n","description":"","footnote":"","page_name":" 3721 ","page_number":10},
  {"content":"\r\n\r\nشهادت بر تحقق زوجيت بدهند كه البته با اثبات زوجيت يكى از آن دو قهراً زوجيت ديگرى بر مبناى حجيت مثبتات امارات و حجج شرعيه نفى مىشود . ولى مورد شهادت در كلام شهيد اول اصل وقوع عقد يعنى آنچه كه به ظاهر محسوس بينه بوده است و اين گونه شهادت ، وقوع عقد ديگرى پيش از آن بر مثلًا خواهر آن زن را نفى نمىكند و چون ثبوتاً ممكن است هر دو دعوى صحيح باشد يعنى آن مرد در يك زمان يكى از آن دو خواهر و در زمان ديگر خواهر او را عقد كرده باشد لذا آن كس كه بينه آورده بايد بر نفى احتمال وقوع عقد ديگرى بر خواهرش قسم بخورد زيرا مفاد بينهء او ملازم با عدم وقوع عقد ديگرى نيست و ربطى به مسألهء حجيت مثبتات امارات ندارد . عبارت شهيد اول در لمعه چنين است « . . . و الاقرب توجه اليمين على الآخر فى الموضعين لجواز صدق البينة مع تقدم عقده على من ادعاها و جواز صدق بينته مع تقدم عقده على من ادعته . »\r\nشهيد ثانى با بيان مراد شهيد اول مىفرمايند : البته قسم مرد چون مربوط به فعل خودش مىباشد به اين صورت است كه قسم قطعى مىخورد بر اينكه قبلًا خواهر او را به عقد خود در نياورده است . ولى قسم زن چون مربوط به فعل خودش نيست حلف بر عدم العلم است . حاصل اينكه در فرض مسألهء شهيد اول لزوم قسم براى دفع احتمال وقوع عقد ديگرى است كه از لوازم ثبوت وقوع اين عقد نبوده تا مبتنى بر حجيت و عدم حجيت مثبتات امارات و حجج شرعيه شود ولى در فرض مسأله مرحوم سيد چون مجرد ثبوت زوجيت زنى ملازم با نفى زوجيت خواهرش مىباشد ، لزوم حلف و عدم آن براى نفى زوجيت خواهر بر مسألهء حجيت مثبتات امارات و حجج شرعيه و عدم حجيت آن مبتنى مىشود .\r\nمرحوم نراقى در مستند مورد اين مسأله را همچون مرحوم سيد فرض كرده و به شهيد ثانى اعتراض مىكند كه چرا كلام شهيد اول را به گونه‌اى ديگر تفسير كرده است . ولى عبارتى كه ما از شهيد اول نقل كرديم گواه بر اين است كه ايشان فرض\r\n\r\n","description":"","footnote":"","page_name":" 3722 ","page_number":11},
  {"content":"\r\n\r\nمسأله را شهادت بينه بر اصل وقوع عقد كه منافى با وقوع عقد ديگرى نيست تصوير كرده است نه بر تحقق زوجيت . البته فرضى را كه شهيد اول مطرح كرده فرض متعارفى مىباشد و آنچه كه مرحوم سيد تصوير نموده كمتر اتفاق مىافتد لكن ما در اينجا به تبع صاحب عروه و به جهت تحقيق پيرامون حجيت مثبتات بينه و تعارضش با ادلهء ديگر ، فرض ايشان را دنبال مىكنيم .\r\n\r\n3 ) توضيحى پيرامون حجيت مثبتات بينه توسط استاد مد ظله :\r\nحجيت مثبتات امارات در ميان فقهاء محل اختلاف است . برخى همچون مرحوم شيخ انصارى و مرحوم نائينى آن را مطلقاً حجت مىدانند و برخى ديگر همچون مرحوم حاج آقا رضا همدانى و آقاى خويى كه مختار ما نيز مىباشد قائل به تفصيل هستند اما در مورد مثبتات و لوازم بينه همه بر حجيت آن اتفاق نظر دارند زيرا مقتضاى ادلهء حجيت بينه و قبول شهادت عدلين ، ترتيب اثر به مفاد شهادت آنها و به همهء لوازم گفتهء آنها است چون اگر ما تنها مدلول مطابقى شهادت بينه را بپذيريم اما به لوازم كلامشان حتى اگر خودشان به آن علم يا التفات نداشته و يا منكر آن لوازم باشند ، ترتيب اثر ندهيم در واقع عملًا آنها را تصديق نكرده و شهادتشان را نپذيرفته‌ايم ، مثلًا اگر بينه به تاريخ فوت زيد بدون اين كه خبرى از وجود وارثى براى او در آن تاريخ داشته باشد شهادت داد و ما مىدانستيم فرزند او عمرو در آن تاريخ زنده بوده و حكم به وارثيت عمرو نكنيم در واقع شهادت آن بينه را قبول نكرده‌ايم و لذا ما حجيت لوازم شهادت بينه را از اين جهت كه شهادت آنها به ملزوم ، شهادت به لوازم هست نمىدانيم تا آن طور كه برخى قائلند حجيت آن را مختص به لوازمى بدانيم كه بينه منكر آن نبوده و به آن علم يا التفات داشته باشند بلكه حجيت لوازم را از جهت مقتضاى خود ادلهء حجيت شهادت بينه مىدانيم .\r\n\r\n4 ) لزوم حلف بر كسى كه بينه اقامه كرده است :\r\nهر چند مقتضاى ادلهء حجيت بينه ثبوت زوجيت آن زنى كه بينه زوجيتش را اثبات\r\n\r\n","description":"","footnote":"","page_name":" 3723 ","page_number":12},
  {"content":"\r\n\r\nكرده و نفى زوجيت خواهرش مىباشد ولى از طرف ديگر ادلهء « اليمين على من ادعى عليه » اقتضا مىكند آن كس كه بينه آورده ، براى دفع ادعاى طرف مقابل كه بينه ندارد قسم بخورد در اينجا با توجه به اين دو سه احتمال متصور است يا بايد ادلهء « اليمين على من ادعى عليه » را به غير اين مورد ( جايى كه لازمهء شهادت بينهء مدعى نفى دعواى طرف مقابلش است ) مختص نمود و يا ادلهء حجيت بينه را تخصيص زد به اين معنى كه براى اثبات زوجيت مورد شهادت علاوه بر بينه ، قسم بر نفى زوجيت خواهرش نيز لازم است و يا اينكه دائرهء حجيت بينه را مختص به ملزوم دانست و ضمن حكم به زوجيت زنى كه مورد شهادت بينه واقع شده ، براى نفى زوجيت خواهرش به استناد ادلهء « اليمين على من ادعى عليه » بر او قسم را لازم دانست زيرا زوجيت يك خواهر هر چند با نفى زوجيت خواهر ديگر به حسب واقع منافات دارد لكن چون در امارات از نظر اعتبار شرعى تفكيك بين لازم و ملزوم امرى بر خلاف حكم عقل نيست ، مىتوان در آنجا نيز مانند اصول عمليه از نظر حكم ظاهرى به آن ملتزم شد و اثبات زوجيت خواهرى را به خاطر بينه ، اما نفى زوجيت خواهر ديگر را منوط به قسمش دانست .\r\nخلاصه اينكه در اينجا سه احتمال وجود دارد 1 . تخصيص ادلهء « اليمين على من ادعى عليه » و اخذ به ادلهء حجيت بينه و حكم به عدم حاجت به حلف .\r\n2 . تخصيص ادلهء حجيت بينه به غير مورد كلام و اخذ به ادلهء حلف و حكم به لزوم قسم براى اثبات زوجيت مورد شهادت بينه و نفى زوجيت خواهرش .\r\n3 . تخصيص دائرهء حجيت بينه در مورد كلام به خصوص ملزوم ، و اخذ به ادلهء حلف براى نفى لوازم و حكم به لزوم قسم براى نفى زوجيت خواهر ، هر چند زوجيت خواهر اوّلى با شهادت بينه ثابت مىشود .\r\nو چون هيچ يك از اين احتمالات سه‌گانه بر ديگرى ترجيحى ندارد و عمومات دو طرف با تعارض تساقط مىكند ، استصحاب عدم زوجيت هم اقتضا مىكند آن كس\r\n\r\n","description":"","footnote":"","page_name":" 3724 ","page_number":13},
  {"content":"\r\n\r\nكه بينه آورده تا قسم بر نفى زوجيت خواهرش نخورد زوجيت او ثابت نشود لذا فرمايش مرحوم سيد تمام نيست و بايد حكم به لزوم قسم همراه با بينه كرد .\r\n\r\n5 ) بيان اصل جارى در مقام ، توسط مرحوم نراقى و نقد آن :\r\nمرحوم نراقى پس از تساقط عمومات متعارضه در مقام ، حكم به عدم لزوم حلف نموده و دليل آن را اصل دانسته است . در حالى كه اصل جارى در اين مقام ، استصحاب عدم زوجيت است نه اصالة البراءة از لزوم حلف .\r\n\r\n6 ) اعتراض مرحوم نراقى به شهيد ثانى رحمه الله :\r\nمرحوم نراقى مىفرمايد : شهيد ثانى در توضيح كلام شهيد اول مىگويد لزوم حلف بر كسى كه اقامهء بينه كرده به جهت اثبات زوجيت زن مورد ادعايش مىباشد نه براى نفى زوجيت خواهر او و اضافه مىكند كه احدى از اصحاب پيش از شهيد اول بر اين مطلب تنبه پيدا نكرده است آنگاه به شهيد ثانى اعتراض كرده مىگويد : شهيد اول اقامهء بينه را براى اثبات زوجيت زن مورد ادعا كافى مىداند و لزوم حلف را ايشان براى نفى زوجيت خواهر ديگر قائل شده است نه براى اثبات زوجيت فرد مورد ادعايش .\r\n\r\n7 ) مناقشهء استاد - مد ظله - بر اعتراض مذكور :\r\nاولًا : بعيد نيست مراد شهيد اول همان چيزى باشد كه شهيد ثانى از كلام ايشان برداشت كرده نه آنچه كه مرحوم نراقى مىگويد زيرا شهيد اول مىفرمايد بينه نمىتواند بر همهء مقصود شهادت دهند ، آنها تنها بر آنچه كه ديده‌اند يعنى وقوع عقد شهادت مىدهند و نظرى به اين كه عقد ديگرى بر خواهر او واقع نشده ( چون محسوس آنها نيست ) ندارند و چون ثبوت زوجيت علاوه بر وقوع عقد نياز به ثبوت عدم وقوع عقد ديگرى بر خواهر او نيز دارد بايد آن را با حلف اثبات نمود همچنانكه اين مطلب از عبارت ايشان « لجواز صدق البينة مع تقدم عقده على من ادعاها و\r\n\r\n","description":"","footnote":"","page_name":" 3725 ","page_number":14},
  {"content":"\r\n\r\nجواز صدق بينته مع تقدم عقده على من ادعته » به دست مىآيد .\r\nثانياً بر فرض كه مراد شهيد اول از لزوم ضميمهء حلف بر بينه فقط به جهت نفى زوجيت خواهر ديگر باشد نه اثبات زوجيت فرد مورد شهادت بينه ، ولى در هر دو صورت ، بخش ديگر كلام شهيد ثانى كه مىفرمايد هيچ كس پيش از شهيد اول بر اين مطلب تنبه پيدا نكرده صحيح است . زيرا در كلمات سابقين هيچ اثرى از لزوم حلف در اين مسأله خواه براى اثبات زوجيت آن زنى كه بينه براى او اقامه شده و خواه براى نفى زوجيت خواهر ديگر به چشم نمىخورد و از ظاهر كلمات آنها كه به ثبوت زوجيت زنى كه بينه به آن شهادت داده و عدم ترتب احكام زوجيت بر خواهر ديگر به استناد قواعد يا نصوص حكم كرده و سخنى از حلف به ميان نياورده‌اند استفاده مىشود كه آنان حلف را بر مدعى لازم نمىدانند . ظاهراً مرحوم نراقى ، يمين بر عقد سلبى قضيّه را از نظر فقهاى گذشته منتفى نمىدانند ، در حالى كه ظواهر كلمات آنها كه به لزوم بينه اكتفا كرده‌اند ، كلام نراقى را مخدوش مىسازد و مؤيّد شهيد ثانى است .\r\n\r\nب ) توضيحى پيرامون مواردى كه هر دو اقامهء بينه كنند :\r\n\r\nمتن عروه :\r\nو على الثالث فاما ان يكون البينتان مطلقتين او مؤرختين متقاربتين او تاريخ احدهما اسبق من الاخرى فعلى الاولين تتساقطان و يكون كما لو لم يكن بينة اصلًا و على الثالث ترجّح الاسبق . . .\r\nمرحوم سيد مىفرمايد در جايى كه هر دو ( مرد و زن دوم ) اقامه بينه كردند يا هيچ يك از دو بينه تاريخى براى عقد ذكر نمىكنند و يا هر دو توأم با تاريخى متقارن با يكديگر و يا تاريخ يكى از ديگرى اسبق است در صورت اول و دوم هر دو بينه تساقط مىكند و زوجيت هيچ يك از آن دو زن ثابت نمىشود اما در صورت سوم\r\n\r\n","description":"","footnote":"","page_name":" 3726 ","page_number":15},
  {"content":"\r\n\r\nبايد بينهء اسبق را مقدم داشت .\r\n\r\n1 ) بيان كيفيت تساقط بينه‌ها در صورت اول و دوم توسط استاد مد ظله :\r\nدر صورتى كه شهادت بينه‌ها توأم با تاريخ متقارن باشد چون هر دو يك ديگر را تكذيب مىكنند و ترجيحى در ميان نيست هر دو تساقط مىكنند اما اگر از جهت تاريخ مطلق باشند چون ثبوتاً منافات ندارد كه هر دو عقد در دو زمان صحيحاً واقع گشته و آنان در شهادت خود صادق باشند ، بينه‌ها تعارض نمىكنند لكن چون ما نمىدانيم كداميك از آن دو زن زوجهء فعلى اوست و ترجيحى بر تقديم هيچ يك نيست حكم به عدم زوجيت هر دو زن مىكنيم .\r\n\r\n2 ) ذكر فرض ديگر و صور مختلف آن :\r\nسابقين در اينجا فرض ديگرى هم عنوان كرده‌اند كه مرحوم سيد آن را ذكر نفرموده و به احتمال قوى مورد روايتى هم كه ايشان در پايان همين مسأله به آن اشاره مىكند همان فرض است ، و آن فرضى است كه يكى از دو بينه مطلق و بينهء ديگر توأم با تاريخ باشد . اين فرض نيز داراى صورى است چون گاهى احتمال تأخر عقد مطلق از عقد مورخ وجود دارد ، و گاهى اين احتمال منتفى بوده يا مقارن با عقد ديگر و يا مقدم بر آن است ، و گاهى احتمال تقدم يا تقارن يا تأخر هر سه وجود دارد كه احكام همهء آنها بايد مورد بررسى قرار گيرد . ان شاء الله تعالى . « * و السلام * »\r\n\r\n","description":"","footnote":"","page_name":" 3727 ","page_number":16},
  {"content":"\r\n\r\n\r\n29 / 11 / 1380 دوشنبه درس شمارهء ( 402 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته دربارهء فرض دوم از مسأله خامسه صحبت شد . در اين جلسه استاد دام ظله دو مطلب تكميلى براى اين فرض مطرح مىنمايند و سپس فرض سومى را كه در عروه مطرح شده بيان نموده ، مورد كلام سيد و كلمات سابقين را در اين زمينه مشخص مىنمايند . و در پايان ، ضمن اشاره به فروضى ديگر كه در كلام مرحوم سيد مطرح نشده ، به نقل روايت زهرى و بيان معناى آن مىپردازند .\r\n* * * \r\nالف ) تكميل فرض دوم :\r\nفرض دوم اين بود كه مردى ادعاى زوجيت زنى را دارد ولى آن زن ، منكر اين زوجيت است و از طرفى ديگر ، مثلًا خواهر آن زن ادعاى همسرى آن مرد را دارد ولى مرد ، منكر زوجيت با اوست اما فقط يكى از دو مدعى بينه دارد . آيا در اين صورت ، بينه علاوه بر اينكه مورد ادعا را ثابت مىكند ادعاى ديگر را نيز بىاثر مىنمايد و يا اينكه فقط مورد خود را ثابت مىكند و در مورد ادعاى ديگر بايد طبق قوانين فصل خصومت و قانون مدعى و منكر عمل نمود . در اينجا براى تكميل بحث جلسه گذشته بيان دو نكته لازم است .\r\n\r\n1 ) نقد حكومت يا ورود ادله حجيت بينه بر قوانين قضائى :\r\nبعضى خواسته‌اند از طريق حكومت يا ورود ادله حجيت اماره و بينه بر قانون\r\n\r\n","description":"","footnote":"","page_name":" 3728 ","page_number":17},
  {"content":"\r\n\r\nقضايى مدعى و منكر بگويند كه اقامه بينه يكى از دو مدعى موجب مىشود كه قانون مدعى و منكر در مورد ادعاى دوم جارى نشود به اين معنا كه ادله حجيت بينه بر آن قانون قضايى ورود پيدا مىكند و موضوع آن را از بين مىبرد و يا بر آن حاكم مىشود و نوعى تخصيص به قانون مدعى و منكر وارد مىآيد .\r\nاما اين مطلب ، نادرست است . ادله حجيت بينه گرچه بر اصول عمليه على قولٍ ورود دارند و على الاصح حاكم هستند و بر آنها مقدمند ، چون ادله حجيت اماره ناظر هستند به اينكه احكام شك را نبايد بار كرد ، لذا موضوع اصول عمليه را ادّعاءً نفى مىكنند ولى آن ادله ، چنين حكومت يا ورودى بر قانون قضايى مدعى و منكر ندارند . به خاطر اينكه ، ظاهر قوى و كالصريح قانون « اليمين على من انكر » كه مطابق نظر مشهور نيز هست « 1 » اين است كه منكر اگر بخواهد به مقصود خود برسد ، در مرحله اول ، حلف و قسم منحصراً و متعيناً تنها راه چاره اوست ، همانطور كه راه انحصارى و متعين براى اثبات ادعاى مدعى در مرحله اول ، اقامه بينه است و هيچ‌كدام در اين مرحله بين اقامه بينه و حلف مخير نيستند . بنابراين ، چنين قيدى وجود ندارد كه منكر اگر بينه نداشته باشد بايد قسم بخورد بلكه وظيفه او از اول همان حلف است ، در صورتى كه طرف مدعى او بينه نداشته باشد . وقتى در موضوع قانون مدعى و منكر چنان قيدى وجود ندارد ، ادلّه حجيت بينه ديگر نمىتواند موضوع قانون مدعى و منكر را از بين ببرد و يا دائره حكم را نسبت به آن ، محدود نمايد در نتيجه ، موضوع قانون مدعى و منكر بر قوّت خود باقى است و مىتواند در ادعاى دوم آن كه بدون بينه است جارى شود . در اين هنگام دو دليل ، عام مىشوند در يك طرف حجيت بينه و در طرف ديگر قانون مدعى و منكر و با هم تعارض مىكنند و مطالبى كه ديروز عرض شد پيش مىآيد . بنابراين بينه يكى از\r\n\r\n\r\n","description":"","footnote":"\r\n( 1 ) اما مرحوم خويى مىفرمايند از مدعى ، بينه متعيناً و از منكر ، قسم متعيّناً مطالبه مىشود ولى چه قسم بخورد و چه بينه بياورد فرقى ندارد . اما معلوم نيست كه ايشان چطور هم به صورت متعين و هم به صورت تخيير مىگويند . اگر متعين نبود مىگفتند يا بينه بياور يا قسم بخور .\r\n","page_name":" 3729 ","page_number":18},
  {"content":"\r\n\r\nدو مدعى كه موضوعى را اثبات مىكند در موضوع ادعاى ديگر تصرف نمىكند و تخصيصى در آن به وجود نمىآورد .\r\n\r\n2 ) نكته‌اى درباره تعارض ادله حجيت بينه و قانون مدعى و منكر :\r\nدر جلسه گذشته گفتيم كه ادله حجيت بينه با قانون قضايى فصل خصومت تعارض مىكنند ، اما اين در صورتى است كه به روايت زهرى كه در همين جلسه نقل خواهيم كرد ، عمل نكنيم و ما البته به اين روايت عمل نمىكنيم ولى عده‌اى به آن عمل مىكنند و نسبت اجماع هم داده‌اند . اما اگر به اين روايت عمل شود در اين صورت بايد به ادله حجيت بينه اخذ نمود و تعارضى نخواهد بود زيرا مورد اين روايت تعارض بينتين هست و همانطور كه صاحب جواهر هم مىفرمايند شارع بينه را در اين مورد كافى مىداند و ديگر نيازى به يمين نيست . بنابراين به طريق اولى در جايى كه بينه بدون معارضى باشد ، كه مورد فرض دوم همين است ، آن بينه براى عقد سلبى هم كفايت مىكند و نيازى به يمين نيست . پس آنچه ديروز گفتيم كه احتياج به يمين دارد و ادله با هم تكاذب دارند در صورتى است كه اين روايت را نپذيريم .\r\n\r\nب ) فرض سوم ، وجود بينه براى هر دو مدعى :\r\n\r\n1 ) عبارت عروه :\r\nو على الثالث فاما ان يكون البيّنات مطلقتين او مؤرختين متقارنتين او تاريخ احداهما اسبق من الاخرى فعلى الاولين تتساقطان و يكون كما لو لم يكن بينه اصلًا ، و على الثالث ترجح الاسبق اذا كانت تشهد بالزوجيه من ذلك التاريخ الى زمان الثانية ، و ان لم تشهد ببقائها الى زمان الثانية فكذلك اذا كانت الامرأتان الام و البنت مع تقدم تاريخ البنت بخلاف الاختين و الام و البنت مع تقدم تاريخ الام لامكان صحة العقدين بان طلق الاولى و عقد على الثانية فى\r\n\r\n","description":"","footnote":"","page_name":" 3730 ","page_number":19},
  {"content":"\r\n\r\nالاختين و طلق الام مع عدم الدخول بها ، و حينئذ ففى ترجيح الثانية او التساقط وجهان . هذا و لكن وردت رواية تدل على تقديم بينة الرجل إلّا مع سبق بينة الامرأه المدعيه او الدخول بها فى الاختين ، و قد عمل بها المشهور فى خصوص الاختين ، و منهم من تعدى الى الام و البنت ايضا ، و لكن العمل بها حتى فى موردها مشكل لمخالفتها للقواعد و امكان حملها على بعض المحامل التى لا تخالف القواعد .\r\n\r\n2 ) توضيح و بررسى عبارت عروه در فرض سوم :\r\nفرض سومى كه در عروه مطرح شده در جايى است كه هر دو مدعى بينه داشته باشند . اگر هيچ‌كدام تاريخى براى وقوع عقد مطرح نكنند و يا هر دو يك تاريخ را بگويند هيچ‌كدام بر ديگرى ترجيحى ندارد و تعارض و تساقط مىكنند و هر دو ادعا بدون بينه مىشوند . اما اگر هر دو ، تاريخ عقد را مشخص كنند و تاريخ يكى از آنها اسبق از ديگرى است در اين هنگام سه صورت وجود دارد .\r\nصورت اول : بينه اول ، هم به حدوث عقد شهادت مىدهد و هم به بقاء آن ، تا آن زمانى كه بينه دوم آن را زمان وقوع عقد در مورد شهادت خود قرار داده است .\r\nصوت دوم : بينه اول كه به تاريخ اسبق شهادت داده است فقط به حدوث عقد در آن تاريخ شهادت مىدهد ولى اين حدوث با عقد سلبى نسبت به ادعاى دوم كه زمان آن لاحق است ، ملازمه دارد و عقد لاحق را نفى مىكند . مثلًا زنى كه در عقد لاحق است مادر زنى است كه در عقد سابق است . وقتى بينه عقد سابق به حدوث عقد دختر در زمان اسبق شهادت مىدهند لازمه آن اين است كه اگر عقدى لاحقاً بر ام الزوجه صورت گرفته است باطل باشد زيرا ام الزوجه حرام مؤبد است پس عقد صحيحى بر او واقع نشده است .\r\nصورت سوم : بينه عقد سابق ، فقط به حدوث عقد شهادت مىدهند و ملازمه بين حدوث و بقاء آن عقد وجود ندارد و وقوع عقد سابق وقوع عقد لاحق را نفى نمىكند مثل اينكه دو دعوى درباره دو خواهر ، يا مادر و دختر باشد و عقد سابق در\r\n\r\n","description":"","footnote":"","page_name":" 3731 ","page_number":20},
  {"content":"\r\n\r\nمورد مادر و عقد لاحق در مورد دختر اوست در اينجا چون ممكن است خواهر اول كه در عقد سابق است قبل از عقد لاحق طلاق داده شده باشد و يا مادر كه در عقد سابق است قبل از دخول و قبل از عقد لاحق مطلّقه شده باشد « 1 » تكاذبى بين بينتين نيست و هر دو عقد ممكن است به صورت صحيح واقع شده باشند .\r\nمرحوم سيد در صورت اول و دوم فرموده‌اند كه بينه عقد سابق بر بينه عقد لاحق مقدم است و تعارضى بين دو بينه كه منجر به تساقط آنها بشود ، وجود ندارد بلكه با اثبات عقد سابق حدوثاً و بقاءً بر يكى از دو خواهر يا بر مادر يا دختر زمينه‌اى براى عقد دوم نمىماند و عقد دوم نمىتوانسته صحيحاً واقع شده باشد .\r\nالبته لازم است به اين نكته توجه شود كه مرحوم سيد كه در اين دو صورت قائل به تعارض نشده ، بينه عقد اسبق را بر بينه عقد لاحق مقدم مىدانند ، مورد كلام ايشان ناظر به همان مورد متعارض است كه در كلمات سابقين عنوان شده است و آن جايى است كه بينه دوم فقط به محسوس خود نسبت به جهت اثباتى قضيه شهادت مىدهند كه مثلًا ما حاضر بوديم و عقدى صحيح واقع شد اما نسبت به عقد سلبى قضيه كه قبلًا هم عقد ديگرى واقع نشده است ، ساكتند . يعنى شهادت آنها به عقد صحيح من كل جهة كه نافى زوجيت قبلى بوده ، زوجيت حقيقى به نحو وجدان شرائط زوجيت را اثبات كند ، نيست . در حقيقت ، مرحوم سيد و فقهاى ديگر مىخواهند بگويند كه صحيح واقع شدن عقد دوم چه با بينه و چه با علم و يقين و چه با اصالة الصحة ثابت شود تنها جانب اثباتى عقد لاحق را اثبات مىكند كه چنين عقد صحيحى واقع شده است اما نسبت به عقد سلبى قضيه و اينكه عقد سابق صحيحى واقع نشده است ساكتند . بنابراين در جايى كه با بينه‌اى ديگر يا علم و يقينى ديگر يا با اصالة الصحه ديگر « 2 » وقوع عقد سابق صحيحى احراز شود ، در\r\n\r\n\r\n","description":"","footnote":"\r\n( 1 ) البته آنچه در عروه اينجا ذكر شده از باب مثال است و علاوه بر طلاق زن مربوط به عقد سابق ، صورت فسخ يا انفساخ و يا انقضاء مدت يا بذل مدت در عقد موقت نيز از همين قبيل است .\r\n( 2 ) منظور اين است كه دو مدعا با دو بينه يا دو علم يا دو اصالة الصحه ثابت گردند .\r\n","page_name":" 3732 ","page_number":21},
  {"content":"\r\n\r\nچنين صورتى عقد سابق محكوم به صحت و عقد لاحق محكوم به بطلان است و اين به اين خاطر نيست كه بينه يا علم يا اصالة الصحة در اول ، بينه يا علم يا اصالة الصحه دوم را تكذيب مىكند بلكه به اين خاطر است كه عقد اول زمينه‌اى براى عقد دوم باقى نمىگذارد و چون بينه يا علم يا اصالة الصحه در عقد دوم فقط بر صحت خود عقد ناظر است و وقوع عقدى سابق بر آن را نفى نمىكند ، بنابراين جايى كه وقوع عقد سابق با يكى از آن طرف مذكور ، احراز شده باشد به بينه يا علم يا اصالة الصحة در عقد لاحق اعتنا نمىشود . خلاصه اينكه ، مورد كلام سيد همان مورد متعارفى است كه در كلمات فقها و سابق عنوان شده است و آن جايى است كه بينه عقد لاحق به عقد سلبى قضيه شهادت نداده‌اند و بنابراين تعارضى واقع نمىشود و بينه عقد سابق مقدم مىشود . اما اگر بينه دوم به عقد صحيح من كل جهة كه شامل نفى زوجيت قبلى « 1 » و شهادت به زوجيت حقيقيه « 2 » براى مورد عقد لاحق مىشود ، شهادت بدهند ، اين مورد ، خارج از فرض مرحوم سيد بوده و دو بينه با هم تعارض خواهند كرد .\r\nو اما درباره حكم صورت سوم ، مرحوم سيد مىفرمايند كه در اين صورت دو احتمال هست يكى تقديم بينه عقد لاحق و ديگرى تعارض و تساقط هر دو بينه .\r\nترديد مرحوم سيد به اين خاطر است كه چون معلوم نيست كه زن مورد عقد سابق ، قبل از ازدواج با دومى ، مطلّقه شده باشد پس بايد قائل به تعارض و تساقط هر دو بينه شد اما از آن جهت كه صحت عقد لاحق يا با بينه و يا با اصالة الصحة ثابت شده و بينه عقد سابق شهادت به بقاء نمىدهند و ممكن است مثلًا طلاق يا فسخ و\r\n\r\n\r\n","description":"","footnote":"\r\n( 1 ) شهادت بينه عقد لا حق به عقد سلبى و نفى زوجيت سابق نيز قابل تصوير است ، مثلًا جايى كه فاصله بين دو عقد كم باشد و بينه دوم بگويند كه مادر آن زمان مورد شهادت بينه اول آنجا بوديم و عقدى در آن زمان واقع نشده است .\r\n( 2 ) نه اينكه به زوجيت به حسب اسباب ظاهرى شهادت دهند .\r\n","page_name":" 3733 ","page_number":22},
  {"content":"\r\n\r\nانفساخ در آن حادث شده باشد ، پس تعارضى نخواهد بود و شهادت بينه لاحق كه وقوع عقد لاحق صحيحى را اثبات كرده است مقدم مىباشد .\r\nو قبلًا گفتيم كه اصالة الصحه بر استصحابى كه در مورد خودش وجود دارد متقدم است ولى بر استصحابى كه در يك مورد ديگرى باشد تقدم ندارد . بنابراين اصالة الصحة مربوط به عقد لاحق كه حالت سابقه عدم دارد بر استصحاب مورد خودش كه عدم زوجيت زن معقوده به عقد لاحق است مقدم است . اما اين اصالة الصحه در صورتى بر استصحاب بقاء زوجيت مثلًا خواهر ديگر كه مورد عقد سابق است و نمىدانيم كه مطلّقه شده مقدم است كه مثبت اصالة الصحة را حجت بدانيم و از آنجا كه اين حجيت براى مرحوم سيد و آقايان ديگر مورد ترديد بوده ، در صورت سوم از فرض سوم ترديد نموده‌اند و ما چون در اين زمينه قبلًا صحبت نموده‌ايم ديگر آن مباحث را تكرار نمىكنيم .\r\n\r\nج ) فروض ديگر :\r\nهمانطور كه ملاحظه شد در متن عروه سه فرض عنوان شده بود كه داراى صورت‌هاى مختلفى بودند . در كلمات فقهاء گذشته ، فروضى ديگر عنوان شده كه در متن عروه مطرح نشده‌اند كه بايد آن فروض نيز مورد بحث قرار گيرند .\r\n\r\n1 ) يكى از دو بينه مطلق و ديگرى مورخ :\r\nدر جايى كه هر دو مدعى بينه داشته باشند ممكن است يكى مطلق و بدون تاريخ باشد و ديگرى در ضمن شهادت خود ، زمانى را براى وقوع عقد مشخص نمايد . اين فرض را با اينكه سابقين مطرح كرده‌اند ، مرحوم سيد متعرض نشده است .\r\nدر اين فرض ، گاهى احتمال تأخير هر دو عقد وجود دارد و هر كدام از دو عقد ، احتمال دارد كه بعد از عقد ديگر واقع شده باشند يعنى عقدى كه بدون تاريخ به آن شهادت داده شده ، ممكن است قبل از عقد با تاريخ و يا بعد از آن منعقد شده باشد .\r\n\r\n","description":"","footnote":"","page_name":" 3734 ","page_number":23},
  {"content":"\r\n\r\nدر اينجا چون ما روايت زهرى را معتبر نمىدانيم ، مىتوانيم به استصحاب تمسك كنيم و بگوييم كه بنابر مبناى مختار در مسأله معلوم و مجهول التاريخ كه فقط در مجهول التاريخ اصل را جارى مىدانيم ، تعارض دو اصل پيش نمىآيد « 1 » و به مقتضاى جريان استصحاب در مجهول التاريخ و اينكه تا اين تاريخ معلوم ، عقدى بر خواهر ديگر جارى نشده است ، به صحت عقد معلوم التاريخ حكم مىكنيم . در اينجا به بررسى روايت زهرى مىپردازيم .\r\n\r\n2 ) متن روايت زهرى :\r\nفى رجل ادعى على امرأة « 2 » انه تزوجها بولى و شهود « 3 » و انكرت المرأة ذلك فاقامت اخت هذه المرأة على هذا الرجل البينة انه تزوجها بولى و شهود و لم يوقتا وقتا فكتب ان البينة بينة الرجل و لا تقبل بينة المرأه لان الزوج قد استحق بضع هذه المرأة و تريد اختها فساد النكاح فلا تصدق و لا تقبل بينتها الا بوقت قبل وقتها او بدخول بها .\r\n\r\n3 ) نظر مرحوم سيد در مورد عمل به اين روايت :\r\nمرحوم سيد و لو به طور كلّى قبول دارند كه خبر واحد مىتواند قواعد را تخصيص بزند ولى در اينجا مىفرمايند كه از آنجا كه در مقام ، ظهور عمومات و قواعد از ظهور اين روايت اقواست بنابراين ما به وسيله اين روايت نمىتوانيم قواعد را تخصيص بزنيم بلكه بايد اين روايت را بر معنايى گرچه خلاف ظاهر هم باشد حمل نماييم تا با قواعد مخالفت پيدا نكند .\r\n\r\n\r\n","description":"","footnote":"\r\n( 1 ) بنابر مبناى مرحوم خويى كه در هر دو اصل را جارى مىداند بين دو اصل تعارض مىشود و به صحت هيچ‌كدام نمىتوان حكم نمود .\r\n( 2 ) در تهذيب و يك نسخه از كافى « امرأته » ولى اين ظاهراً اشتباه است و « امرأة » بايد باشد همانطور كه در نسخه ديگر كافى چنين نوشته شده است .\r\n( 3 ) از تعبير شهود استفاده نمىشود كه اينها شهادت هم داده‌اند و لذا مرد هم اقامه بينه كرده ولى از ذيل روايت كه فرموده : البينة بينة الرجل معلوم مىشود كه مرد اقامه بينه كرده است .\r\n","page_name":" 3735 ","page_number":24},
  {"content":"\r\n\r\n\r\n4 ) دو احتمال استاد مد ظله در معناى روايت :\r\nاين روايت را به دو گونه مىتوان معنا كرد كه هر دو معنا مىتوانند با ظاهر روايت متناسب باشند . يك معنا كه ثبوتاً قابل تصوير است گرچه معلوم نيست فتوا هم با آن مطابق هست يا نيست ، اين است كه اين روايت مطلبى مطابق با قاعده را بيان مىنمايد و آن اين است كه اول به عنوان يك قاعدهء شرعى ظاهرى ، تقدم زمانى يك بيّنه يعنى تقدم زمانى اداء شهادت را مرجّح آن بينه بر بيّنه متأخر حساب كنيم مگر اينكه ظرف تحمّل بينه متأخر اسبق باشد ( وجه مرجّح بودن دخول در ما نحن فيه بعداً بيان خواهد شد ) در اينجا هم اول مرد بر مدعاى خود بينه آورده و مالك بضع زن مورد ادعاى خود شده و سپس خواهر آن زن ادعايى مىكند و بينه اقامه مىكند .\r\nدر اين صورت كه بينه مرد شهادت را ادا كرده و حجيت يافته ، اين حجيت ما لم يثبت خلافه ، بر قوت خود باقى است و با بينه‌هاى متقارن يا بينه‌هايى كه سبق و لحوق آنها معلوم نيست ، از بين نمىرود و يا اينكه لا اقل دليل قطعى بر بطلان چنين حجيتى نداريم . بلكه بنابر جريان استصحاب در شبهات حكميه ، استصحاب بقاء حجيت نيز اين مطلب را تأييد مىكند .\r\nمعناى دوم براى اين روايت كه با مبانى آقايان هم منطبق است اين است كه بگوييم با توجه به تعبير « و لم يوقّتا وقتاً » كه مربوط به بينهء دوم است و نيز به قرينه آخر روايت كه « بوقت قبل وقتها » تعبير كرده ، اين روايت ظهور يا لا اقل اشعار دارد در اينكه بيّنه اول يعنى بينهء مرد وقت عقد را تعيين كرده است اما بينه زن تعيين وقت نكرده است لذا بيّنه مرد پذيرفته و بيّنه زن رد مىشود چون ( بر خلاف نظر آقاى خويى ) استصحاب فقط در مجهول التاريخ جارى مىشود و تقدم عقد معلوم التاريخ اثبات مىگردد . اين بحث ناتمام ماند و تكميل آن به جلسه آينده موكول مىشود . « * و السلام * »\r\n\r\n","description":"","footnote":"","page_name":" 3736 ","page_number":25},
  {"content":"\r\n\r\n\r\n30 / 11 / 1380 سه‌شنبه درس شمارهء ( 403 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصه درس قبل و اين جلسه :\r\nدر جلسه گذشته فرض سوم از فروض مطروحه در عروة مورد بحث و بررسى قرار گرفته و آراء فقهاء را در اين زمينه يادآور شديم و سپس بررسى روايت زهرى را آغاز نموديم .\r\nدر اين جلسه بطور تفصيلى روايت زهرى از حيث دلالت مورد بررسى قرار گرفته و احتمالات موجود در معنى و مفهوم روايت زهرى را بازگو نموده و در نهايت تقريب صاحب جواهر رحمه الله را بر طبق قواعد بودن تقديم بيّنه مرد را بازگو خواهيم نمود .\r\n\r\nادامه بحث در روايت زهرى :\r\n\r\nاعمال قواعد يا تخصيص قواعد :\r\nدر مورد روايت زهرى بايد بحث شود كه آيا مفادش خلاف قواعد است يا نه ؟ كه به نظر مىرسد يك قسمتى از آن مطابق قواعد است . امّا ابتدا دو مطلب اينجا هست كه بايد تفكيك شود . مطلب اول اينكه اگر روايتى ظاهرش بر خلاف قواعد بود آيا بايد روايت خلاف قاعده را كنار بگذاريم يا آنكه قواعد را تخصيص بزنيم .\r\nممكن است كسى در جواب اين سؤال بگويد اگر آن قواعد ، قواعدى باشد كه تخصيص آنها مستبعد باشد در اين صورت حفظ آن قاعده بر حفظ ظهور روايتى كه ظاهرش مخالف با قاعده است مقدم است . چون دليل عقلى بر اينكه هر خاصى در مقابل عام مىتواند بايستد و تصرف در عام بكند نداريم . تقديم خاص بر عام از باب تقديم نصّ بر ظاهر يا تقديم أظهر بر ظاهر است ، لذا گاهى ممكن است ظهور عام\r\n\r\n","description":"","footnote":"","page_name":" 3737 ","page_number":26},
  {"content":"\r\n\r\nأقوى از ظهور خاص مخالف با عام باشد . مرحوم شيخ انصارى در باب تعادل و تراجيح رسائل مىفرمايد : بين خاص و عام و بين حاكم و محكوم فرق است . در خاص و عام ، مراعات اظهر و ظاهر مىشود و در صورتى كه خاص أظهر از عامّ باشد عامّ را تخصيص مىزند امّا اگر ظهور عام از ظهور خاص اقوى باشد خاص نمىتواند عام را تخصيص بزند . ولى در حاكم و محكوم بحث أظهر و ظاهر در كار نيست ، ظهور حاكم را بايد أخذ كرد و در ظهور محكوم بايد تصرف نمود چه حاكم اظهر باشد و چه نباشد . اين فرمايش را مرحوم شيخ دارد .\r\nبنابراين ، اگر ظهور روايتى خلاف قواعد بود اينجا جاى بحث است كه آيا در قاعده تصرف كنيم يا أخذ به قاعده كنيم .\r\nمطلب دوم اينكه ، گاهى قاعدهء ثابتى در بين نيست تا روايت مخالف آن باشد يا نباشد بلكه با قطع نظر از اين حديث ما طريق اثبات نداريم . نه اينكه قاعده‌اى داريم كه روايت ، مخالف با آن قاعده باشد بلكه حديث اثبات مىكند چيزى را كه دليلى اصلًا بر آن نداريم نه اينكه دليل بر خلافش داريم . در اين صورت جاى بحث از اخذ به عنوان يا تخصيص قواعد نيست . بلكه بلا اشكال بايد به روايت اخذ كنيم چون اگر روايت نبود و دليلى نداشتيم ، از باب عدم دليل به اصل تمسك مىكرديم اما حالا كه دليل مثبت حكمى است جلوى اصل مىايستد . و اينجا جاى بحث از اينكه أصل را حفظ كنيم يا روايت را أخذ كنيم نيست . با توجه به مطالب بالا مفاد حديث زهرى را بررسى مىكنيم .\r\n\r\nآيا مفاد حديث زهرى موافق قاعده است يا مخالف قاعده ؟\r\nدر مورد مفاد « 1 » حديث زهرى دو معنا احتمال داده مىشود . بنابر يك احتمال حديث مطابق قاعده مىشود كه اگر حديث هم نبود قواعد مفاد روايت را اقتضا\r\n\r\n\r\n","description":"","footnote":"\r\n( 1 ) تذكر : همهء اين مباحث در صورتى است كه ما حديث زهرى را از نظر سند تمام بدانيم بنابراين مباحث مذكور در متن مبتنى بر پذيرش سند اين روايت است لكن قبلًا گذشت كه سند اين روايت تمام نيست .\r\n","page_name":" 3738 ","page_number":27},
  {"content":"\r\n\r\nمىكرد و اين حديث نيز مؤكّد مقتضاى قواعد است . و بنابر احتمال ديگر حديث مطابق با قواعد نيست لكن مخالف اين حديث هم در قواعد وجود ندارد . بله ، اصل اقتضا مىكند كه چنين مفادى نباشد لكن اين روايت خود دليلى است كه جلوى أصل مىايستد .\r\nاحتمال اول : كه ابتداءً همين معنا به ذهن مىآيد - اين است كه مردى مدّعى شده كه اين ، زنِ من است و بينه هم اقامه كرده و از نظر ظاهر شرع نيز زن او شده ، سپس زن ديگرى مدّعى مىشود كه زوجهء اين مرد است و مىخواهد اين عقدى كه به حسب ظاهر محقق شده و صحيح است را به هم بزند و بينه هم بر ادّعاى خود اقامه مىكند كه در اين صورت در روايت آمده كه عقدى كه به حسب ظاهر محقق است به قوّت خود باقى است مگر آنكه دليل أرجحى در كار باشد يعنى بيّنهء زن مقرون به دخول به زن باشد كه دخول مرجّح است يا آن كه مشهود به بيّنهء زن تاريخش مقدم بر مشهود به بينهء مرد باشد كه تقدّم تاريخ مرجّح است .\r\nاگر اين احتمال معناى روايت باشد ، روايت مخالف قواعد نيست زيرا ما قاعدهء عامى بر خلاف اين روايت نداريم . زيرا رواياتى كه راجع به تعارض بيّنات است مربوط به جايى است كه دو نفر با هم منازعه و تداعى مىكنند . يك مالى است كه در دست هيچ‌يك از طرفين نيست و هر يك ادّعاى مالكيت آن را دارند در اين صورت هر كدام بينه بياورند قول او پذيرفته است و اگر هر دو بينه آوردند دو بينه تعارض مىكند و اگر يكى بينه آورد حاكم شرع بايد صبر كند تا ديگرى اگر بينه‌اى دارد اقامه كند .\r\nاما اگر شخصى ارائهء بيّنه و مدرك كرده و فعلًا نزاعى در بين نيست يا اگر هست طرف مقابل مدرك و بينه‌اى ندارد به حسب ظاهر شرع ثابت شده كه اين شىء مال كسى است كه بينه و مدرك اقامه كرده است سپس شخص ديگرى ادّعاى ديگرى دارد و بيّنه اقامه مىكند بر اينكه آن شىء مال اوست با آنكه به حسب ظاهر شرع حكم شده كه اين شىء مال شخص اول است اينجا دليلى نداريم كه دو بينه تعارض مىكنند بلكه ممكن است بگوييم تا بيّنهء دوم ترجيح نداشته باشد أخذ به او\r\n\r\n","description":"","footnote":"","page_name":" 3739 ","page_number":28},
  {"content":"\r\n\r\nنمىشود و مورد روايت زهرى از همين باب است . و اين مطلب فى الجمله مشابه نيز در فقه دارد . در صحيحهء عبد الله بن ابى يعفور است كه مردى مدّعى است و وظيفهء مدّعى اقامهء بيّنه است حال اگر مدّعى بيّنه نداشت و به منكر گفت قسم بخور و منكر قسم خورد سپس بعد از قسم خوردن منكر ، مدّعى بر ادّعاى خودش اقامهء بيّنه كرد به اين بيّنه ترتيب اثر داده نمىشود هر چند كه قبل از قسم خوردن منكر اگر مدّعى اقامهء بينه مىكرد به بيّنهء او ترتيب اثر داده مىشد .\r\nدر روايت زهرى لحن روايت اين است كه مرد مالك بُضع زن شده و نزاعش با زنى كه ادّعاى زوجيّت او را مىكند تمام شده ، چون بيّنه بر زوجيت با او اقامه كرده است سپس خواهر اين زن مىخواهد زوجيّت مرد با همسرش را خراب كند و بينه اقامه مىكند .\r\nدر اينجا روايت مىفرمايد : بايد بينهء او أرجح بر بيّنهء مرد باشد و گرنه اگر معادل يا مرجوح باشد به بيّنهء او توجه نمىشود و نمىتواند با بيّنهء مرد معارضه كند . بنابراين نمىتوانيم بگوييم مفاد روايت زهرى خلاف قاعده است بلكه طبق نظر خيلى از آقايان ممكن است بگوييم حتى مطابق اصل است چون بر خلاف جاهاى ديگر كه دو بيّنه كه تعارض مىكنند به خاطر تعارض تساقط مىكنند زيرا هيچ مرجح ثبوتى يا اثباتى در كار نيست و أخذ يكى ، ترجيح بلا مرجّح است » .\r\nلكن ما در اينجا احتمال مىدهيم كه سبق اقامهء بينه و حجت شدن بيّنهء سابق يا دخول ، مرجّح ثبوتى باشد ، همانطور كه امام عليه السلام طبق صحيحهء ابن ابى يعفور فرمود :\r\nاگر منكر قسم خورد و با يمين نزاع تمام شد مدّعى بعد از آن نمىتواند اقامهء بيّنه كند « 1 » اينجا هم شايد شارع مىخواهد بفرمايد : اگر قبلًا حكم ظاهرى تمام شده باشد ، به بينهء زن بدون مرجح اعتناء نمىشود . و فقط تقدم زمانى يا دخول مرجح است اما در جاهاى ديگر مثل انائين مشتبهين كه نمىدانيم كداميك نجس است ، دو أصل تعارض و تساقط مىكند زيرا عرف احتمال نمىدهد كه مجرّد اينكه اين اناء\r\n\r\n\r\n","description":"","footnote":"\r\n( 1 ) وسائل الشيعة .\r\n","page_name":" 3740 ","page_number":29},
  {"content":"\r\n\r\nسمت راست واقع شده يا سمت چپ واقع شده مرجّح ثبوتى براى جريان اصل طهارت در او باشد . پس احتمال مرجح ثبوتى نمىدهيم و گاهى احتمال مرجح ثبوتى هست لكن اثباتاً دليلى بر ترجيح يك طرف نداريم .\r\nمثل اينكه اگر مادر و دختر در عقد واحد جمع شدند ممكن است شارع ثبوتاً حكم به صحت خصوص عقد مادر كرده باشد يا بالعكس لكن اين ترجيح محتاج دليل اثباتى است اگر دليل اثباتى قائم شد ترجيح بلا مرجح نيست . ولى چون دليل اثباتى نداريم ، حكم به تساقط مىكنيم .\r\nبنابراين ممكن است گفته شود مرجح اثباتى در مقام وجود دارد و آن موافقت بيّنهء زوج با استصحاب است . چون بينهء زوج حجت است و ما نمىدانيم بيّنهء زن كه بعداً اقامه شده آن را از حجيّت ساقط مىكند يا نه ؟ روايت زهرى مىگويد : مادامىكه بيّنهء زن مرجّح اقوايى ندارد بيّنهء مرد مقدم است . و مفاد آن با استصحاب حجيّت بينهء مرد موافق است . البته بنابر آنكه استصحاب در شبهات حكميه جارى باشد « 1 » پس اگر استصحاب در شبهات حكميه جارى باشد مفاد اين روايت با استصحاب موافق است . بله ، اگر استصحاب در شبهات حكميه جارى نباشد كه ما هم جارى نمىدانيم . استصحاب و أصلى در بين نيست تا بگوييم مفاد روايت زهرى با آن موافق است يا مخالف است . خلاصه اينكه بنابراين احتمال روايت مخالف با قواعد نيست .\r\nاحتمال دوم : احتمال ديگر در روايت كه از مجموع صدر و ذيل روايت استفاده مىشود اين است كه بينه‌اى كه مرد اقامه كرده موقّت است و بينه‌اى كه زن اقامه كرده موقت و داراى تاريخ نيست . زيرا در ذيل روايت دارد و لا تقبل بينتها الّا بوقت قبل وقتها كه اين اشعار دارد به اينكه بيّنه زن موقت نبوده است . بعلاوه اينكه در فقرهء اولى از روايت آمده : و لم يوقّتا وقتاً كه دليل بر مطلب است چون ضمير لم يوقتا به بيّنهء زن بر مىگردد و ضمير مثنّى مراعات معناى بيّنه است كه مثنّى است و يا از باب\r\n\r\n\r\n","description":"","footnote":"\r\n( 1 ) چون حجيت از احكام وضعيهء كليه است .\r\n","page_name":" 3741 ","page_number":30},
  {"content":"\r\n\r\nلأبويه لكل واحد منهما السدس كه مرجع ضمير از قرائن كلام فهميده مىشود « 1 » « 2 »\r\nلذا ضمير لم يوقّتا به دو بيّنه برنمىگردد بلكه تنها به بينهء زن بر مىگردد .\r\nبنابراين ، چون قيد عدم توقيت در مورد بيّنهء زن آمده است به قرينهء مقابله و اينكه اين قيد در ناحيهء بينهء مرد نيامده است معلوم مىشود كه بينهء مرد موقت و داراى وقت و تاريخ است .\r\nحال اگر بينهء مرد بگويد 20 شعبان چنين عقدى واقع شده و بينهء زن هم بگويد عقدى به خواهر اين زن واقع شده و تعيين نكرده كه چه وقتى اين عقد واقع شده است مقتضاى استصحاب اين است كه عقدى بر اين زن تا 20 شعبان واقع نشده پس عقدى كه مرد ادّعا مىكند مانعى نداشته است اما عقدى كه بعد از اين تاريخ جارى شود تأثيرى در بطلان عقدى كه مرد ادّعا مىكند ندارد .\r\nسپس ظاهر روايت اين است كه بينهء مرد معلوم و بينهء زن مجهول است و طبق قول صحيح كه موافق مشهور است در تعارض ما بين معلوم و مجهول ، اصل در معلوم التاريخ جارى نمىشود و فقط در مجهول التاريخ جارى مىشود خلافاً لمرحوم آقاى خويى كه ايشان اصل را نه در معلوم التاريخ و نه در مجهول التاريخ جارى نمىداند چون قائل به تعارض اصلين هستند و لذا روايت را خلاف قاعده به حساب مىآورند . و اينكه هيچ‌يك از دو بينه مرجّح ندارد .\r\nپس بنابر تفصيل در جريان اصل بين معلوم التاريخ و مجهول التاريخ بيّنهء مرد مقرون به مانع نيست و مقدم مىشود . سپس روايت بنابر احتمال أخير موافق قواعد است و اگر روايت هم نبود مقتضاى قاعده همان مفاد روايت مىشود .\r\nبله اگر هر دو بينه موقّته باشند و بيّنهء زن تاريخش مقدم باشد بيّنهء او مقدم است .\r\nاما ترجيح به دخول را در ذيل بحث اشاره مىكنيم .\r\n\r\n\r\n","description":"","footnote":"\r\n( 1 ) بعلاوه كه در تهذيب « لم توقّت » است كه مشخص است به بيّنة المرأة بر مىگردد .\r\n( 2 ) تذكر : اين روايت در سه جاى تهذيب آمده است الف . التهذيب 2 / 265 كتاب القضايا و الأحكام ب . التهذيب 6 / 357 كتاب القضايا و الأحكام . ج . التهذيب 7 / 499 كتاب النكاح ( تحقيق على أكبر غفارى )\r\nدر مورد اول و دوم لم يوقّتا آمده است اما در مورد سوم كه كتاب النكاح است لم توقّت آمده است .\r\n","page_name":" 3742 ","page_number":31},
  {"content":"\r\n\r\nتذكر : در احتمال اول مسأله موافقت با قاعده مبتنى بر جريان و عدم جريان استصحاب در شبهات حكميه بود اما در احتمال دوم مسأله مبتنى بر استصحاب عدم تحقق عقد بر خواهر است كه استصحاب شبههء موضوعيه است و استصحاب در شبهات موضوعيه بلا شك جارى است .\r\nپس تا اينجا معلوم شد كه بنابر هر دو احتمال ، روايت خلاف قاعده نيست . البته اينكه حضرت علاوه بر توقيت ، دخول را هم مرجّح دانسته‌اند ، بحثش را بعد بايد بكنيم .\r\n\r\nتقريب صاحب جواهر براى خلاف قاعده نبودن تقديم بينهء مرد و نقد آن\r\nصاحب جواهر براى اثبات اينكه تقديم بينهء مرد طبق قاعده است تقريبى دارد مىفرمايد : مرد كه ادّعا مىكند يكى از دو خواهر همسر من است و بينه اقامه مىكند ادّعاى مالكيت بضع اين زن را دارد ولى آن زن كه ادّعاى زوجيت اين مرد را دارد در حقيقت مدّعيه نيست بلكه به ضرر خودش حرف مىزند و مدّعى عليها است زيرا مىگويد اين مرد شوهر من است و بضع من مملوك اوست هر چند به لحاظ لوازم ادّعا هر يك از زن و مرد ، له و عليه براى آنها تصور مىشود زيرا مهر و نفقه به گردن مرد است و اطاعت از شوهر به گردن زن است لكن مدلول مطابقى « 1 » ادّعاء را بايد حساب كرد نه مدلول التزامى ادّعاء را كه مثلًا مهر و نفقه بر مرد واجب است و گرفتن خواهر اين زن جمعاً بر مرد حرام است . پس مصبّ دعواى زن مسلّط قرار دادن مرد بر زن است . از اينرو مرد مدّعى مىشود و زن مدّعى عليها مىشود و اقامهء بيّنه بر عهدهء مدّعى است از اينرو بينه مرد مقدم مىشود و بحث در تعارض دو بينه نيست « 2 » .\r\n\r\n\r\n","description":"","footnote":"\r\n( 1 ) توضيح كلام صاحب جواهر اين است كه در هر ادّعاء اثر ظاهر و أهمّ معيار است يا معظم آثار معيار است نه اينكه تك تك آثار را جداگانه حساب كنيم و شخص نسبت به بعضى از آثار ، مدّعى به حساب بيايد اما نسبت به بعض ديگر از آثار مدّعى عليه و طرف دعوى به حساب آيد .\r\n( 2 ) جواهر الكلام 29 / 163 . عند قوله : لأن المراد ان الزوج باعتبار دعواه استحقاق بضع الأخت كان هو المدّعى .\r\n","page_name":" 3743 ","page_number":32},
  {"content":"\r\n\r\nلكن اين تقريب تمام نيست . زيرا :\r\nاولًا : هميشه اين طور نيست كه زوجيّت زن هميشه به ضرر باشد به گونه‌اى كه زن مدّعى عليها شود چون در بسيارى از مواقع براى مرد كسر شأن است كه اين زن همسر او باشد ولى براى زن افتخار و شرف است كه اين مرد همسر او باشد .\r\nثانياً : اگر اين كبرى صحيح باشد كه مدلول مطابقى ادّعا معيار است و اگر مدلول مطابقى به ضرر شخص تمام مىشد آن شخص مدّعى عليه به حساب مىآيد ، لازم مىآيد كه اگر مرد بينه نداشت اما زن بيّنه داشت به بينهء زن اعتنا نشود چون زن مدّعيه نيست با آنكه خود ايشان و ديگران فتوا داده‌اند كه اگر مرد بينه نداشت و زن بينه داشت به بينهء زن ترتيب اثر داده مىشود . پس فرمايش ايشان لازمه‌اى دارد كه با مسلّمات سازگار نيست .\r\n\r\nوجه مرجّحيت دخول در روايت :\r\nشخصى به امام سجاد عليه السلام - طبق اين روايت - نامه نوشته و حضرت جواب سؤال او را فرمودند سپس تفضلًا در ذيل مطلبى را فرموده كه جواب سؤال سائل نيست لكن از بعضى جهات با سؤال ارتباط دارد فرض سؤال جايى است كه بينهء زن وقت تعيين نكرده و به زنى كه بينه اقامه كرده دخول هم نشده است و حضرت مىفرمايد : قول مرد مقدم است . بله در غير مورد سؤال اگر تعارض بينتين شد اگر بينهء زن سبق زمانى داشت يا دخول به اين زن شده بود بينهء زن مقدم است . پس ذيل روايت مربوط به مسئلهء ديگرى غير از مورد سؤال است و اگر عمل به ذيل به خاطر جهتى ممكن نبود و از حجيت ساقط شد اين سبب نمىشود كه ما به صدر هم عمل نكنيم . حال بايد ذيل روايت را بررسى كنيم .\r\nذيل روايت دو فقره دارد . در مورد فقرهء « الّا بوقت قبل وقتها » واضح است كه بينهء زن مقدم است زيرا هر دو بينه داراى وقت هستند و بينهء زن از نظر زمانى سابق است و بايد اخذ به آن بشود زيرا بينهء لاحق به عقد ايجابى كار دارد و شهادت به وقوع عقد مىدهد اما به عقد سلبى و ابطال زوجيت سابق نظر ندارد از اينرو به بينهء زن أخذ مىشود .\r\n\r\n","description":"","footnote":"","page_name":" 3744 ","page_number":33},
  {"content":"\r\n\r\nاما در مورد فقرهء « أو بدخول بها » به نظر مىرسد مرجّح قرار دادن دخول ذاتاً اشكالى ندارد و در بعض روايات كه فتوا هم طبق آن داده شده در نظائر مسأله دخول مرجح قرار داده شده است . مثل روايتى كه در آن آمده : زنى اظهار نكرده كه من در عدهء شوهرى هستم و حاضر شده با مردى ازدواج كند و عقد بر او خوانده شد و دخول هم واقع شد پس از دخول زن ادّعاء مىكند كه من به هنگام عقد در عده بودم . اگر قبل از دخول مىگفت : من در عده هستم . انهن مصدّقات على عدّتهن ولى بعد از دخول اگر اين سخن را بگويد ، در آن روايت است كه لا تصدّق چون دخول شده است . « 1 »\r\nدر مقام هم مردى به زنى دخول كرده و عملًا او را زوجهء خودش حساب كرده و حالا ادّعا مىكند كه خواهر اين زن ، زوجهء من است و بينه هم اقامه كرده است و هر يك از مرد و زن مدخول بها بينه اقامه كرده‌اند اينجا ممكن است كه بينهء زن به خاطر دخول به او مقدم باشد و اين فرض خلاف قاعده و خلاف ذوق عرفى و ارتكاز نيست . پس ذاتاً مانعى در كار نيست كه دخول مرجّح باشد .\r\nبعلاوه مىتوان گفت دخول تقريباً اطمينان مىآورد كه حق با زن است و با وجود اطمينان ، بينهء مرد حجيتى پيدا نمىكند . زيرا مراد از دخول در مقام ، دخول ثبوتى محض نيست بلكه دخولى است كه اثباتاً دليل بر آن اقامه شود . مثل اينكه خود مرد اقرار كند كه من با اين زن زنا كردم يا بگويد من اين دو خواهر را با هم اشتباه كردم يا بگويد كه نمىدانستم كه دو خواهر را نمىشود با هم گرفت يا بگويد كه من خيال كردم عقد صحيح بر او خوانده شده و بعد معلوم شد كه صيغهء عقد غلط خوانده شده است . البته اين فروض مستبعد است لكن فرض متعارف اين است كه در عروسيهاى رسمى زنها خبر مىآورند كه عروسى و دخول شده است و بحثى و مخالفتى هم در بين نيست ، در اين صورت براى مردم اطمينان به دخول پيدا مىشود . بنابراين ، فرض اينكه مرد بر زنى عقد كرده باشد و بعد بيايد عقد علنى بر\r\n\r\n\r\n","description":"","footnote":"\r\n( 1 ) وسائل الشيعة .\r\n","page_name":" 3745 ","page_number":34},
  {"content":"\r\n\r\nخواهرش كند و به خواهر دخول كند اين بسيار نادر است ( بله ، اگر اين مرد بر خواهر اين زن عقدى در خفاء و سرّى در شهر ديگر جارى كند خيلى بعيد نيست و امكان عرفى آن هست ) بنابراين ، دخول به زن در فرضى كه علناً اثبات شده اطمينان مىآورد كه اين زن زوجهء مرد است از اينرو بينهء زن بر بينه مرد مقدم مىشود .\r\n\r\nتعدى از مورد روايت به ام و بنت\r\nبا توجه به آنچه گذشت كه روايت يا طبق قاعده است و يا خلاف قاعده نيست از مورد روايت به مثل ام و بنت نيز مىتوان تعدّى كرد .\r\nلكن گذشت كه روايت اشكال سندى دارد ، پس تمام اين بحثها بر فرض صحت روايت است . « * و السلام * »\r\n\r\n","description":"","footnote":"","page_name":" 3746 ","page_number":35},
  {"content":"\r\n\r\n\r\n5 / 12 / 1380 يكشنبه درس شمارهء ( 404 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه مسألهء جواز ازدواج با زنى كه مدعى شود بىشوهر است را مطرح مىكنيم در اينجا به چهار دليل استدلال شده است ما ابتدا سيره را بررسى و در آن ، هم از جهت صغرى و هم از جهت كبرى مناقشه مىكنيم . سپس به خاطر عنوان نكردن عده‌اى از قدماء و در دست نبودن فتاواى آنها ، دليل اجماع را نيز ناتمام مىدانيم ، آنگاه در تماميت اصالة الصحه مناقشه كرده و هر دو تقريب آن را مورد نقد قرار مىدهيم و سرانجام با بيان انحصار دليل اين مسأله در روايات ، نقل و بررسى آنها را آغاز مىكنيم .\r\n* * * \r\n[ يجوز تزويج امرأة تدعى انّها خلية من الزوج من غير فحص 
  ]\r\n\r\nمتن عروه :\r\nالسابعة : يجوز تزويج امرأة تدعى انّها خلية من الزوج من غير فحص مع عدم حصول العلم بقولها ، بل و كذا اذا لم تدع ذلك و لكن دعت الرجل الى تزويجها او اجابت اذا دعيت اليه « 1 » بل الظاهر ذلك و ان علم كونها ذات بعل سابقاً و ادعت طلاقها او موته نعم لو كانت متهمة فى دعواها فالاحوط الفحص عن حالها و من هنا ظهر جواز تزويج زوجة من غاب غيبة منقطعة و لم يعلم موته و حياته اذا ادعت حصول العلم لها بموته من الامارات و القرائن او باخبار مخبرين و ان لم يحصل العلم بقولها و يجوز للوكيل ان يجرى العقد عليها ما لم يعلم كذبها فى دعوى العلم و لكن الاحوط الترك خصوصاً اذا كانت متهمة .\r\n\r\n1 ) توضيح عبارت :\r\nمرحوم سيد مىفرمايند اگر زنى مدعى شود كه بىشوهر است مىتوان با او\r\n\r\n\r\n","description":"","footnote":"\r\n( 1 ) در نسخهء چاپ جامعهء مدرسين « دعى اليه » چاپ شده است . كه اشتباه است .\r\n","page_name":" 3747 ","page_number":36},
  {"content":"\r\n\r\nبدون تفحص از اينكه آيا او شوهر دارد يا نه ؟ هر چند از گفته‌اش علم حاصل نگردد ازدواج كرد ، همچنين اگر او از كسى تقاضاى ازدواج كند يا كسى از او درخواست ازدواج كند و او بدون اينكه مدعى خليه بودن شود تقاضاى او را بپذيرد ، و يا ما بدانيم پيش از اين او شوهردار بوده و او مدعى طلاق يا موت شوهرش شود يا مدعى موارد ديگر جدايى كه در عبارت عروه نيامده مانند فسخ و انفساخ ( در اثر ارتداد مثلًا يا رضاع ) ، يا انقضاء اجل و بذل مدت در متعه شود ، در همهء اين موارد ازدواج با او جايز است بلى اگر او در ادعايش و آنچه كه اظهار مىدارد متهم باشد احتياط در تفحص از حال اوست و چون قول زن در اينكه بىشوهر است و لو ما حالت سابقهء او را بدانيم مورد قبول واقع مىشود بنابراين اگر شوهر زنى مدتى غايب شود و خبرى از مرگ و حيات او در دست نبود اما زوجه‌اش مدعى شود كه از روى امارات و قرائن يا توسط افرادى كه براى او خبر آورده‌اند او به موتش علم پيدا كرده ، مىتوان با او ازدواج كرد و وكيل نيز مىتواند عقد او را براى ديگرى اجرا كند و لو از گفتهء او علم حاصل نشود . مگر در جايى كه انسان بداند او در دعوايش دروغ مىگويد . با اين همه احوط ترك ازدواج با چنين زن پيش از تفحص از حال اوست خصوصاً اگر متهمه باشد .\r\n\r\n2 ) بيان دو نكته در توضيح عبارت عروه :\r\nنكتهء اول : ممكن است بدواً به نظر رسد كه عبارت « نعم لو كانت متهمة فى دعواها . . . » مربوط به جملهء اخير است يعنى تنها در جايى كه مرد بداند زنى سابقاً شوهردار بوده و او مدعى شود كه شوهرش مرده يا او را طلاق داده و در نظر مرد متهمه باشد ، احوط تفحص از حال اوست اما در ديگر صور مانند جايى كه حالت سابقهء او را نداند و يا او اصلًا دعواى خليه بودن نكرده بلكه تنها تقاضاى ازدواج او را پذيرفته باشد چنين احتياطى نيست . ولى با توجه به كلمات فقها و روايات باب كه مرحوم سيد هم بر اساس آن اين مسأله را مطرح و طبق كلمات اصحاب مشى نموده ، اين احتياط اختصاص به جملهء اخير ندارد و در همهء صور مسأله جارى است . لذا هنگام\r\n\r\n","description":"","footnote":"","page_name":" 3748 ","page_number":37},
  {"content":"\r\n\r\nتجديد چاپ عروه بهتر است جملهء « بل الظاهر ذلك و ان علم كونها ذات بعل سابقاً و ادعت طلاقها او موته » را در ميان دو خط تيره قرار دهند تا عبارت « نعم . . . » تنها متعلق به جملهء اخير نگردد .\r\nنكتهء دوم : مراد سيد از احتياط در جملهء « نعم . . . » بر خلاف آنچه كه در مستمسك عبارت متن را تشريح نموده ، احتياط استحبابى است نه وجوبى ، برخى از محشين عروه همچون مرحوم آقاى خمينى و مرحوم آقاى خويى يا گمان كرده‌اند كه مراد سيد رحمه الله از اين عبارت ، احتياط وجوبى است و يا عبارت را مجمل و مشتبه دانسته‌اند و به آن حاشيه زده و تصريح به استحبابى بودن آن كرده‌اند . ولى به نظر ما مراد ايشان از اين احتياط به قرينهء ذيل مسأله ، احوط استحبابى است ، البته در اين گونه موارد كه حكمى را ابتدا به نحو عموم بيان مىكنند سپس بعضى از افراد آن را كه داراى عنوان خاصى است استثناء كرده و در آن احتياط مىكنند دو احتمال وجود دارد ممكن است مراد ، استثناء از اصل حكم باشد بدين معنا كه حكم مستثنى منه در افراد استثنا شده مترتب نبوده و در آنها تنها يك حكم آن هم احتياط مترتب شده باشد كه اصطلاحاً چون اين احتياط در پى فتوا نيامده ، احتياط وجوبى مىباشد و ممكن است مراد ، استثناء از حكم نبوده بلكه از اينكه آن افراد تنها داراى يك حكم مجرد باشد و در آن احتياطى تشريع نشده باشد استثناء كرده باشد بدين معنى كه در آن افراد علاوه بر حكم مترتب بر مستثنى منه ، احتياط هم مترتب شده باشد كه اصطلاحاً چون اين احتياط همراه با فتوا است ، احتياط استحبابى مىباشد . خلاصه اينكه اين گونه عبارات ذو وجهين است . لكن از اينكه مرحوم سيد در ذيل همين مسأله در جايى كه مرد حالت سابقهء شوهردار بودن زن را مىداند و او مدعى موت او شده ، به جواز ازدواج با او هر چند از گفتهء او علم حاصل نشود حكم كرده و آن را متفرع بر فتواى مذكور در صدر نموده‌اند و بعد از اين فتوى احتياط كرده‌اند ، معلوم مىشود مرادشان از « احوط » در صدر نيز احتياط استحبابى است . بلكه مىتوان روش ايشان را در عروه از همين مسأله دريافت كرد كه در هر جا عبارات را به اين نحو بياورند ، مرادشان بقاء حكم مستثنى منه على اطلاقه حتى در مورد مستثنى\r\n\r\n","description":"","footnote":"","page_name":" 3749 ","page_number":38},
  {"content":"\r\n\r\nاست و مراد از احتياط در بخشى از آن ، احتياط همراه با فتوى ( احتياط استحبابى ) مىباشد .\r\n\r\n3 ) بررسى ادلهء مسأله :\r\nدر اين مسأله به چهار دليل تمسك شده است :\r\nدليل اول : سيرهء قطعيّه - اين دليل را اختصاصاً مرحوم آقاى خويى ذكر كرده و همان گونه كه ايشان دعواى قطع در كلماتشان زياد دارند و بسيارى از مطالبى كه جاى تأمل دارد را با قاطعيت بيان مىكنند ، در اينجا هم دعواى قطعيت اين سيره را مىكنند و مىفرمايند : افراد غريب در غير شهر خودشان به گفته هر زنى كه بگويد بىشوهر است و لو ثيبه باشد اعتماد كرده و با او ازدواج مىكنند و همه اين ازدواج را صحيح مىدانند .\r\n\r\nمناقشهء استاد - مد ظله - در سيره :\r\nدعواى ايشان هم از جهت صغرى و هم از جهت كبرى چندان واضح و تمام نيست از نظر صغرى : چگونه مىتوان گفت مردم نسبت به زنى كه در بىشوهر بودنش ترديد دارند و يا سابقهء شوهردار بودن او را خبر دارند به مجرد اقدام او به ازدواج و يا تنها به گفته‌اش - با اينكه اطمينانى حاصل نمىكنند و گاهى ظن به عدم صدق نيز دارند - اعتماد كرده و بدون فحص اقدام به ازدواج با او مىكنند در حالى كه احتمال هم مىدهند بعداً شوهرش بيايد و براى آنها مشكلات و دردسرهاى فراوانى ايجاد كند ؟ بسيار بعيد و سخت است كه بپذيريم دأب مردم بر اقدام به چنين ازدواجى بدون فحص است ، ما چنين قطعى نداريم و وجود چنين سيره‌اى ممنوع است .\r\nو بر فرض ثبوت اين سيره ، لكن از جهت كبرى ، سيره‌اى حجت است كه بناى عقلا يا متشرعه بر انجام كارى از روى فطرت و ارتكازاتشان باشد و يا در اثر ارتباط با معصومين عليهم السلام به روشى پايبند شده باشند كه حجيت آن براى ما با امضاء شارع يا\r\n\r\n","description":"","footnote":"","page_name":" 3750 ","page_number":39},
  {"content":"\r\n\r\nعدم ردع تمام مىشود اما اگر مردم به انجام امرى به استناد فتاواى فقهاء و در اثر تقليد از آنها ملتزم شده باشند و سيرهء آنها متأخر و متأثر از فتاوى باشد ، بايد خود آن فتاوى را ملاحظه كرد كه اگر به زمان معصومين عليهم السلام متصل بود ، البته حجيتش از باب اجماع تمام مىشود و الا چنين سيره‌اى فى نفسه حجيت ندارد . به نظر ما عدم لزوم فحص در اين مسأله نه از امور ارتكازى و نه مانند جواز نظر به مادر و محارم نزديك است و نه چنين سيره‌اى در ميان مردم در اثر ارتباط با ائمه عليهم السلام و عدم ممانعت آنها از آن منعقد گشته است بلكه به احتمال زياد مردم به استناد فتاواى فقهاء به چنين سيره‌اى التزام پيدا كرده‌اند . خلاصه به اينكه سيرهء آنها بر فتاوى تقدم دارد نمىتوان اطمينان پيدا كرد لذا كبروياً حجيت آن تمام نيست .\r\nدليل دوم اجماع : مرحوم آقاى حكيم مىفرمايند از ظاهر حدائق و غير آن بر مىآيد كه اين مسأله اجماعى است ولى عبارت حدائق چيزى بيش از اينكه مىگويد : قالوا . . . يا در جاى ديگر مىگويد : اصحاب چنين گفته‌اند ، ندارد و اين دو تعبير الزاماً به معناى اينكه اين مسأله را همه عنوان كرده و به آن فتوى داده باشند نيست بلكه اگر فتواى عده‌اى از آنها را ديده باشد مىتواند تعبير كند كه اصحاب چنين گفته‌اند پس تعبير حدائق به معناى اجماعى بودن اين مسأله نيست . از آن طرف ما مراجعه كرديم فتاواى بسيارى از فقهاى معروف از ميان قدما همچون شيخ مفيد ، سيد مرتضى ، أبو الصلاح حلبى ، سلار ، ابن حمزه ، ابن زهره در دست نيست ، ظاهر قطب الدين كيدرى هم در اصباح كه روايت ابى مريم را نقل مىكند اين است كه فحص را لازم مىداند ، فتواى صدوق هم بر ما معلوم نيست زيرا ايشان هم روايت يونس بن عبد الرحمن دال بر عدم لزوم فحص را مىآورد و هم روايت ابى مريم انصارى كه ظاهراً دال بر لزوم فحص مىباشد . البته ممكن است ميان اين دو روايت به گونه‌اى جمع شود ولى اينكه صدوق رحمه الله كدام جمع را اختيار و كداميك از اين دو روايت را توجيه مىكند بر ما معلوم نيست اين مسأله را در كشف اللثام و جامع المقاصد و در قواعد پيدا نكردم لذا فتواى فاضل هندى و محقق ثانى و علامه در قواعد و به تبع او همه شارحين آن نيز بر ما نامعلوم است .\r\n\r\n","description":"","footnote":"","page_name":" 3751 ","page_number":40},
  {"content":"\r\n\r\nبلى شيخ در تهذيب و نهايه و ابن براج در مهذب و ابن ادريس در سرائر و محقق اول در شرايع و نافع و بعضى از متأخرين ديگر فتوى به عدم لزوم فحص داده‌اند همچنانكه مرحوم كلينى روايتى را نقل كرده كه ظاهر در عدم لزوم فحص است و ما بعداً توجيهى براى نقل روايت ابى مريم دال بر لزوم فحص را در كافى ذكر مىكنيم .\r\nدر هر حال با توجه به آنچه كه ذكر كرديم كه فتواى عدهء زيادى در دست نيست و برخى هم فحص را لازم دانسته‌اند ، دليل اجماع را نمىتوان تمام دانست .\r\nدليل سوم : اصالة الصحه : اين دليل را به دو نحو مىتوان تقريب كرد كه هر دو به نظر ما مخدوش است :\r\n1 . اينكه بگوييم اصل در عقود و معاملات اقتضاى صحت اين عقد را دارد ، ولى اين مطلب صحيح نيست زيرا چنين اصلى در اينجا وجود ندارد آنچه كه در آن اصالة الصحه جارى مىشود مربوط به عقدى است كه ديگرى آن را انجام داده و ما نمىدانيم آيا عقد او داراى همهء شرائط لازم بوده يا نه ؟ در اينجا اصل را بر تماميت شرائط و صحت عقد او مىگذارند . اما اگر خود شخص بخواهد عقدى را ايقاع و ايجاد كند و نمىداند آيا شرائط آن موجود است يا نه ؟ چون هنوز شرائط آن را احراز نكرده نمىتواند اصل را بر صحت و وجود شرائط بگذارد بلكه اصل جارى در اين مقام عدم تحقق عقد ( مسبّب از عقد ) است . خلاصه اينكه اصل در باب معاملات اگر در وجود شرائط شك كنيم فساد آن معامله است .\r\nاما اينكه گاهى در موردى كه كسى مىخواهد عقدى را انجام دهد در كلمات فقها ديده مىشود كه به اصالة الصحه تمسك مىكنند ، مربوط به شبهات حكميه است و با آنچه ما گفتيم تنافى ندارد مثلًا اگر ما ندانيم عربيت معتبر است يا نه مىگويند اصل ، صحت عقدى است كه فاقد عربيت باشد ولى اين ربطى به شبهات موضوعيه و احراز شرائط موضوع ندارد در واقع مراد فقها از اين اصل ، تمسك به عمومات و اطلاقات است كه مقتضاى آن عدم شرطيت عربيت مىباشد اما اگر شرطيت امرى به مانند بلوغ عاقد - براى ما ثابت شده باشد بدون احراز آن ، اصل بر فساد آن معامله است .\r\n\r\n","description":"","footnote":"","page_name":" 3752 ","page_number":41},
  {"content":"\r\n\r\n2 . اينكه بگوييم زنى كه مىخواهد ازدواج كند لا بد خلاف شرع انجام نمىدهد و اقدام او داراى جواز شرعى است پس اگر ما او را عقد كنيم اين عقد صحيح است .\r\nولى اين تقريب نيز مخدوش است . زيرا ؛\r\nاولًا : اين بيان مبتنى بر اصالة العدالة است كه بگوييم چون اصل بر عدالت آن زن است پس اقدام او بر خلاف شرع نمىباشد در حالى كه چنين اصلى ( اصالة العدالة ) صحيح نيست و دليلى بر آن وجود ندارد .\r\nو ثانياً : اين دليل اخص از مدعا است زيرا بر فرض كه ما اصالة الصحة را بپذيريم ، اصالة الصحه‌اى كه مبتنى بر آن است تنها عقد زنانى را تصحيح مىكند كه فسق آنها بر ما معلوم نباشد در حالى كه مطلوب ما اثبات جواز عقد هر زنى است كه مدعى خليه بودن شود و لو اينكه عادل نباشد يعنى ما مىخواهيم آيهء نبأ كه مقتضى وجوب تحقيق در مورد فاسق است را در مسألهء تزويج مذكور تخصيص زده و در مورد غير عادل نيز حكم به عدم وجوب تحقيق كنيم لذا اصالة الصحه‌اى كه مبتنى بر اصالة العداله است شامل آن نمىشود .\r\nدليل چهارم : روايات : دليل عمده‌اى كه در اين مسأله وجود دارد روايات باب است . مجموعاً چهارده روايت نقل شده كه البته يكى از آنها به ديگرى ارجاع مىشود . و به غير از چهار روايت كه ضعيف السند است همه معتبرند دو روايت موثقه و بقيه صحيح السند مىباشد ما ابتدا يك يك آنها را نقل مىكنيم سپس به بررسى و جمع بين آنها مىپردازيم . در اين جلسه چهار روايت را كه در جلسات گذشته ( درس شماره 394 ) سند و دلالت آنها را بررسى كرده‌ايم نقل مىكنيم :\r\n1 . صحيحه « 1 » : عبد العزيز بن المهتدى : محمد بن يعقوب الكلينى عن على بن ابراهيم عن أبيه عن عبد العزيز بن المهتدى قال : سألت الرضا عليه السلام قلت : جعلت فداك ان اخى مات و تزوجت امرأته فجاء عمى فادّعى انه كان تزوجها سرّاً فسألتها عن ذلك فانكرت اشدّ الانكار و قالت ما كان بينى و بينه شىء قط فقال : يلزمك اقرارها و يلزمه انكارها « 2 » .\r\n\r\n\r\n","description":"","footnote":"\r\n( 1 ) از اين روايت به صحيحه تعبير كرديم ، چون ابراهيم بن هاشم را صحيح مىدانيم .\r\n( 2 ) وسائل - ابواب عقد النكاح و اولياء العقد - باب 23 ، ح 1 .\r\n","page_name":" 3753 ","page_number":42},
  {"content":"\r\n\r\n2 و 3 . مضمرهء يونس و مكاتبهء حسين بن سعيد : محمد بن الحسن الطوسى باسناده عن الصفار عن احمد ابن محمد عن على بن احمد عن يونس قال : سألته عن رجل تزوج امرأة فى بلد من البلدان فسألها لك زوج ؟ فقالت : لا ، فتزوجها ، ثم ان رجلًا اتاه فقال : هى امرأتى فانكرت المرأة ذلك ، ما يلزم الزوج ؟ فقال : هى امرأته الا ان يقيم البينة . و باسناده عن احمد بن محمد عن الحسين يعنى ابن سعيد ان كتب اليه يسأله ، و ذكر مثله « 1 »\r\nدلالت اين دو روايت بر صحت عقد زنى كه مدعى خليه بودن شده است بدون تفحص از حال او واضح است .\r\n4 . موثقه سماعه : محمد بن الحسن الطوسى باسناده عن زرعة عن سماعة « 2 » قال : سألته عن رجل تزوج جارية او تمتّع بها فحدّثه رجل ثقة او غير ثقة فقال : ان هذه امرأتى و ليست لى بينة فقال : ان كان ثقة فلا يقربها و ان كان غير ثقة فلا يقبل منه « 3 » .\r\nاين روايت دلالت مىكند بر اينكه عقد زنى كه حاضر به ازدواج شده در صورتى جايز است كه ثقهء ديگرى مدعى شوهردار بودنش نشود . البته از اينكه در اين روايت مدعى ثالث را به وثاقت مقيد كرده‌اند عرفاً استظهار مىشود كه اين حكم به جهت اين است كه به حسب متعارف نوعاً از گفتهء شخص موثق براى انسان اطمينان حاصل مىشود . يعنى در واقع حكم دائر مدار اطمينان به حرف او است نه اينكه دعواى ثقهء واحد و لو از آن اطمينان حاصل نشود بايد مورد پذيرش قرار گيرد ، همچنانكه شيخ انصارى در بحث حجيت خبر ثقه همين مطلب را فرموده است .\r\nادامهء نقل روايات و بررسى آنها در جلسات آينده ان شاء الله تعالى . « * و السلام * »\r\n\r\n\r\n","description":"","footnote":"\r\n( 1 ) وسائل ابواب عقد النكاح و اولياء العقد باب 23 ، ح 3 اين روايت به سند حسين بن سعيد صحيحه است ، ولى در سند يونس ، على بن احمد ، مجهول است صفار از احمد بن محمد بن عيسى نقل مىكند ، و او بواسطه از يونس بن عبد الرحمن .\r\n( 2 ) روايتهاى سماعه ، معمولا از طريق زرعه است و روايات آنها مورد عمل اصحاب است . زرعه واقفى است و سماعه هم گفته شده است كه واقفى است ، ولى مورد بحث است .\r\n( 3 ) وسائل ابواب عقد النكاح و اولياء العقد باب 23 ، ح 2 .\r\n","page_name":" 3754 ","page_number":43},
  {"content":"\r\n\r\n\r\n6 / 12 / 1380 شنبه درس شمارهء ( 405 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته استاد دام ظله فرمودند كه در مورد ادعاى زن به خليه بودن چهارده روايت وجود دارد كه دو روايت در واقع يك روايتند و مجموعاً سيزده روايت در مقام وجود دارد . چهار روايت از اين روايات در جلسه گذشته نقل شد . در اين جلسه ده روايت ديگر را نقل نموده به بررسى اسناد آنها مىپردازند . البته دو روايت از اين روايات ظاهر در عدم حجيت قول زن در اين زمينه است كه جمع بين اين دو دسته روايات به جلسه آينده موكول مىشود .\r\n* * * \r\nالف ) دنباله دليل چهارم حجيت ادعاى زن در خليه بودن\r\n\r\n1 ) روايت ابان بن تغلب « 1 » :\r\nمحمد بن يعقوب عن عدة من اصحابنا عن احمد بن محمد بن خالد عن محمد بن على عن محمد بن اسلم عن ابراهيم بن الفضل عن ابان بن تغلب .\r\n« قال قلت لأبي عبد الله عليه السلام انّى اكون فى بعض الطرقات فأرى المرأة الحسناء و لا آمن ان تكون ذات بعل أو من العواهر قال ليس هذا عليك انما عليك ان تصدقها فى نفسها » .\r\n\r\n2 ) صحيحه عمر بن حنظله « 2 » :\r\nمحمد بن يعقوب عن محمد بن يحيى عن احمد بن محمد عن على بن الحكم عن عمر بن حنظله « قال قلت لأبي عبد الله عليه السلام انّى تزوجت امرأة فسئلت عنها فقيل فيها « 3 » فقال و انت لم سألت ايضا ليس عليكم التفتيش » .\r\n\r\n\r\n","description":"","footnote":"\r\n( 1 ) وسائل الشيعة ، باب 10 از ابواب متعه ، ح 1 . اين تنها روايتى است كه صاحب جواهر آن را تمام دانسته و براى اثبات مدعا در مقام به آن استدلال نموده است .\r\n( 2 ) وسائل الشيعة ، باب 25 از ابواب عقد النكاح ، ح 1 .\r\n( 3 ) يعنى مردم او را به بدى ياد مىكردند و درباره او حرف‌هايى مىزدند .\r\n","page_name":" 3755 ","page_number":44},
  {"content":"\r\n\r\nبحث سندى : عمر بن حنظله به نظر مختار ، ثقه است به خاطر اينكه اولًا اجلاء بسيارى از او نقل حديث كرده‌اند و ثانياً صفوان در دو جا از او نقل حديث كرده ، در يك جا معطوفاً با حارث بن مغيرة و منصور بن حازم از او نقل حديث كرده كه اين البته دليل وثاقت نيست زيرا ممكن است صفوان حديث را به خاطر وثاقت آن دو نفر ديگر اين حديث را نقل كرده باشد و از قبيل ضميمه كردن موثق به غير موثق باشد . و در جايى ديگر صفوان از عمر بن حنظله منفرداً و بدون اينكه با ديگرى معطوف باشد از او حديث نقل مىكند .\r\nالبته در كمال الدين صدوق ، ابن ابى عمير از عمر بن حنظله روايتى دارد اما اين روايت به دليل سقطى كه بين ابن ابى عمير و عمر بن حنظله واقع شده كه ابى ايوب خراز است ، دليل وثاقت عمر بن حنظله نمىباشد .\r\n\r\n3 ) صحيحه ميسر يا ميسرة : « 1 »\r\nمحمد بن يعقوب عن محمد بن يحيى عن احمد بن محمد عن الحسين بن سعيد عن فضالة بن ايّوب عن عمر بن ابان عن ميسّر .\r\n« قال قلت لأبي عبد الله عليه السلام القى المرأة بالفلات التى ليس لها فيها احد فاقول لها لك زوج فتقول لا فأتزوجها قال نعم هى المصدقه على نفسها » .\r\nبحث سندى : در كافى اين روايت در دو جا آمده است كه در يكى ، فضاله از عمر بن ابان كلبى عن ميسرة و در ديگرى ، عمر بن ابان كلبى وجود ندارد و سقطى صورت گرفته است زيرا كه فضالة بدون واسطه از ميسرة بن عبد العزيز روايت نمىكند به هر حال چه واسطه داشته باشد و چه نداشته باشد ، روايت صحيحه است .\r\n\r\n\r\n","description":"","footnote":"\r\n( 1 ) وسائل الشيعة ، باب 25 از ابواب عقد النكاح ، ح 2 ، كافى باب التزويج به غير ولى باب مصدقات على انفسها اين راوى در اسانيد گاهى به نام ميسر و گاهى به نام ميسرة ذكر شده است كه او مسيرة بن عبد العزيز است .\r\n","page_name":" 3756 ","page_number":45},
  {"content":"\r\n\r\n\r\n4 ) موثقه فضل مولى محمد بن راشد « 1 » :\r\n« روى محمد بن احمد بن يحيى عن على بن سندى عن عثمان بن عيسى عن اسحاق بن عمار عن فضل مولى محمد بن راشد عن ابى عبد الله عليه السلام « قال قلت انى تزوجت امرأة متعة فوقع فى نفسى ان لها زوجا ففتشت عن ذلك فوجدت لها زوجا قال فَلِمَ فتشت » .\r\nبحث سندى : على بن سندى ممدوح است . عثمان بن عيسى از ثقات واقفه است . اسحاق بن عمار به نظر مختار فطحى نيست و دوازده امامى و صحيح است .\r\nو فضل مولى محمد بن راشد نيز ثقه دوازده امامى است . البته اسم فضل در بعضى نسخ ، تصحيف شده و به صورت فضيل نوشته شده است ، امّا صحيح همان فضل است . در كتاب‌ها ، تصحيف فضل به فضيل و بالعكس بسيار اتفاق مىافتد مثلًا فضيل بن يسار در مكان‌هاى زيادى فضل بن يسار نوشته شده است . در مورد فضل مولى محمد بن راشد نيز در يك جاى تهذيب « 2 » در بعضى نسخ خطى و در جايى ، فضل به فضيل تصحيف شده ، همچنين در رجال برقى كه با تصحيفات بيشترى نقل شده ، در زمره اصحاب امام صادق اين گونه آمده است « فضيل بن محمد بن راشد مولى » كه هم فضل به فضيل تصحيف شده و هم كلمه « ابن » اضافى است و هم كلمه مولى مؤخر ذكر شده است . و در جاى ديگرى از تهذيب و همچنين استبصار « 3 » روايتى از محمد بن ابى عمير عن فضيل مولى راشد نقل شده كه در اينجا نيز به احتمال قوى صحيح همان فضل مولى محمد بن راشد است كه فضل به فضيل تصحيف شده و اختصاراً از باب اطلاق نام پدر بر پسر « 4 » و يا بر اثر سقط كلمه « ابن » ، به جاى مولى محمد بن راشد ، مولى راشد گفته شده است . اما اسم صحيح او فضل\r\n\r\n\r\n","description":"","footnote":"\r\n( 1 ) تهذيب ، ج 7 ، حديث 271 ، در معجم رجال مرحوم خويى به اشتباه 371 نوشته شده است .\r\n( 2 ) تهذيب ، ج 7 ، حديث 271 ، در معجم رجال مرحوم خويى به اشتباه 371 نوشته شده است .\r\n( 3 ) تهذيب ، ج 7 ، ص 238 ، استبصار ، ج 3 ، ص 138 .\r\n( 4 ) اين اطلاق در فرس و عرب بسيار رائج بوده است . مثلًا در رجال شيخ هست كه در مورد محمد بن عمر بن حنظله گفته كه « غلب عليه اسم أبيه » و به او عمر بن حنظله مىگويند . به عبد لكريم بن قاسم فقط قاسم مىگفتند با اينكه او پسر قاسم بوده است . به محمد بن سبكتكين فقط سبكتكين اطلاق مىشده و به حسين بن منصور بن حلاج ، منصور حلاج مىگفتند .\r\n","page_name":" 3757 ","page_number":46},
  {"content":"\r\n\r\nمولى محمد بن راشد است كه در جاهاى معتبر با اين نام آمده است . در رجال برقى كه نسخه خطى شيخ نزد ابن داود بوده ، فضل ذكر شده است . ترتيبى كه شيخ در رجال اتخاذ كرده و هر كدام از فضل‌ها و فضيل‌ها را به صورت جداگانه ذكر كرده ، اقتضا مىكند كه صحيح فضل باشد . در يك جاى تهذيب نيز فضل آمده است . « 1 » . در نسخه‌اى كه شهيد ثانى از تهذيب تصحيح كرده و همچنين در استبصار و در رجال كشى ، فضل آمده است . پس اين روايت از نظر فضل مولى محمد بن راشد نيز مشكلى ندارد . و روايت به خاطر عثمان بن عيسى كه از ثقات واقفيه است ، موثقه مىباشد .\r\n\r\n[ 5 - روايت اشعرى محمد بن احمد بن يحيى 
  ]\r\n5 . اشعرى « 2 » محمد بن احمد بن يحيى عن الهيثم بن ابى مسروق النهدى عن احمد بن محمد بن ابى نصر و محمد بن الحسن الاشعرى عن محمد بن عبد الله الاشعرى « قال قلت للرضا عليه السلام الرجل يتزوج بالمرأة فيقع فى قلبه ان لها زوجا قال ما عليه أ رأيت لو سألها البينة كان يجد من يشهد ان ليس لها زوج » .\r\n\r\nبحث سندى :\r\nدر سند اين روايت سه احتمال وجود دارد . احتمال اول اينكه منظور از عطف محمد بن الحسن الاشعرى بر ما قبل اين نيست كه احمد بن محمد ابن ابى نصر و محمد بن الحسن الاشعرى هر دو با هم از محمد بن عبد الله اشعرى نقل كرده‌اند بلكه شيخ ، حيلوله سندى انجام داده است « 3 » و خواسته است بگويد كه اين روايت به دو طريق روايت شده يكى به طريق محمد بن احمد بن يحيى از احمد بن محمد بن ابى نصر ، و ديگرى از طريق محمد بن الحسن الاشعرى از محمد بن عبد الله اشعرى . اين احتمال اول كه حيلوله سندى از شيخ تحقق پيدا كرده باشد بعيد است . به خاطر اينكه محمد بن حسن اشعرى صاحب كتاب نبوده تا شيخ از كتاب او نقل كرده باشد .\r\n\r\n\r\n","description":"","footnote":"\r\n( 1 ) تهذيب ، ج 7 ، حديث 1092 و در بعضى نسخ حديث 271 .\r\n( 2 ) وسائل الشيعة ، باب 10 از ابواب المتعه ، ح 5 .\r\n( 3 ) منظور از حيلوله سندى اين است كه گاهى مقدارى از سندى در سند ديگرى وارد مىشود و صورت جمله معترضه به خود مىگيرد . براى مشخص شدن اين مطلب در نسخ خطى ، حاء حطى قرار مىدادند كه اختصار حيلوله است .\r\n","page_name":" 3758 ","page_number":47},
  {"content":"\r\n\r\nاحتمال دوم چيزى است كه از عبارت مسالك استفاده مىشود و آن اين است كه حيلوله سندى در كتاب محمد بن احمد بن يحيى ، صاحب نوادر الحكمه ، انجام شده است و ايشان به دو طريق حديث را از امام رضا عليه السلام نقل كرده‌اند يكى طريق هيثم از ابن ابى نصر بزنطى ، و ديگرى طريق محمد بن حسن الاشعرى از محمد بن عبد الله الاشعرى كه هر دو طريق هر كدام جداگانه به امام رضا عليه السلام ختم مىشود به طورى كه بزنطى و محمد بن عبد الله اشعرى هر كدام به طور مستقل سؤالى مشابه از امام عليه السلام پرسيده و يك جواب مشابه دريافت كرده‌اند . بنابراين صورت حيلوله هيچ شبهه و اشكالى در صحت سند روايت نخواهد بود چون به يك طريق راوى اول بزنطى است .\r\nاحتمال سوم كه احتمال اصح است اين است كه اصلًا حيلوله‌اى واقع نشده بلكه محمد بن حسن اشعرى بر خود احمد بن محمد بن ابى نصر عطف شده است و هر دو راوى با هم از محمد بن عبد الله اشعرى نقل مىكنند و تنها محمد بن عبد الله از امام رضا سؤالى پرسيده و جوابى گرفته است . به خاطر اينكه ابن ابى نصر از محمد بن عبد الله اشعرى زياد روايت دارد و شاهدى براى وقوع حيلوله وجود ندارد .\r\nبنابراين اين احتمال ، گرچه محمد بن عبد الله اشعرى كه راوى اول روايت است توثيق صريحى در مورد او وارد نشده ، ولى به نظر مختار كه بزنطى را لا يروى و لا يرسل الا عن ثقة « 1 » مىدانيم ، محمد بن عبد الله اشعرى از ثقات خواهد بود .\r\n\r\n[ 6 - روايت اشعرى جعفر بن محمد بن عبيد الله ( عبد الله ) الاشعرى 
  ]\r\n6 . اشعرى جعفر بن محمد بن عبيد الله ( عبد الله ) الاشعرى عن أبيه قال سألت أبا الحسن عليه السلام عن تزويج المتعه و قلت اتهمها بان لها زوجاً يحل لى الدخول بها قال عليه السلام أ رأيتك ان سألتها البينة على ان ليس لها زوج هل تقدر على ذلك .\r\nاين روايت را مرحوم شيخ مفيد در رسالة المتعه نقل نموده كه مضمون همان روايت قبلى است و ظاهر اين دو روايت اخير يك روايت واحد است منتها چون\r\n\r\n\r\n","description":"","footnote":"\r\n( 1 ) استاد دام ظله گرچه نظر مشهور را كه روايت اصحاب اجماع را علامت توثيق همه راويان قبل از اصحاب اجماع مىدانند ، نمىپذيرند اما اين را قبول دارند كه روايت ابن ابى نصر بزنطى و صفوان و ابن ابى عمير امارهء وثاقت مروىّ عنه است .\r\n","page_name":" 3759 ","page_number":48},
  {"content":"\r\n\r\nرسالة المتعه شيخ مفيد مانند تهذيب و كتب اربعه مقابله نشده تا نسخه‌هاى صحيح و معتبر داشته باشند ، داراى اشتباهات زيادى است و اين روايت را نيز با تغيير و اشتباه نقل كرده است و عبارت « عن أبيه » بعد از الاشعرى سقط شده اما در مستدرك و بحار « عن أبيه » در سند وجود دارد منتها در بحار تصحيفى ديگر صورت گرفته و به جاى عبد الله الاشعرى ، عبيد الله الاشعرى نوشته است . « 1 » همچنين در اين روايت رساله متعه مرحوم شيخ مفيد به جاى « قلت للرضا عليه السلام » « سألت ابا الحسن عليه السلام » ذكر شده كه مراد همان أبا الحسن الرضا عليه السلام است به هر حال مضمون دو روايت و راوى آنها يكى است و ظاهراً اين دو روايت يك روايتند لذا اسقاط در سند هر چند اين روايت را فى حد نفسه از اعتبار مىاندازد ولى چون دو روايت را متحد دانستيم اين روايت اخير مىتواند تأكيدى بر صحت روايت قبلى باشد كه به نظر ما سندش معتبر بود .\r\n\r\n7 ) مرسله مهران بن محمد « 2 » :\r\nعن بعض اصحابنا عن ابى عبد الله عليه السلام قال قيل له ان فلانا تزوج امراة متعه فقيل له ان لها زوجا فسئلها فقال ابو عبد الله عليه السلام و لم سألها .\r\n\r\n8 ) روايت يونس بن عبد الرحمن « 3 » :\r\nقال يونس بن عبد الرحمن قلت للرضا عليه السلام المرأة تتزوج متعه فينقضى شرطها فتتزوج رجلًا آخر قبل ان تنقضى عدتها قال و ما عليك انما اثم ذلك عليها .\r\nاينها رواياتى بود كه حجيت ادعاى زن را در خليه بودن خود اثبات مىنمود اما در مقابل دو روايت وجود دارد كه قول زن را در اين زمينه حجت نمىداند كه اين دو روايت ذيلًا نقل مىشود .\r\n\r\n\r\n","description":"","footnote":"\r\n( 1 ) اختلاف نسخه در مورد عبد الله الاشعرى خيلى جاها وجود دارد و همين راوى با نام عبيد الله الاشعرى به صورت تصحيف شده آمده است .\r\n( 2 ) وسائل الشيعة ، باب 10 از ابواب المتعه ، ح 4 .\r\n( 3 ) همانجا ، ح 2 .\r\n","page_name":" 3760 ","page_number":49},
  {"content":"\r\n\r\n\r\nب ) بررسى روايات نافيه حجيت قول زن در خليه بودن خود :\r\n\r\n1 ) روايت جعفريات :\r\n« الجعفريات باسناده عن على عليه السلام انه قال فى امرأة قدمت على قوم و قالت ليس لى زوج و لا يعرفها احد فقال لا يتزوج حتى تقيم شهوداً عدولًا انه لا زوج لها .\r\nاين روايت قابل اعتنا نيست زيرا روايت جعفريات نوعاً بر خلاف اصول حديثى شيعه مىباشند .\r\n\r\n2 ) صحيحه ابى مريم « 1 » انصارى :\r\nمحمد بن يعقوب عن محمد بن يحيى عن احمد بن محمد عن ابن محبوب عن ابان عن ابى مريم عن ابى جعفر عليه السلام انه سئل عن المتعه فقال : انّ المتعه اليوم ليست كما كانت قبل اليوم انهنّ كنّ يومئذ يؤمنّ و اليوم لا يؤمنّ فاسألوا عنهنّ .\r\nدر اين روايت ، عبارت « لا يؤمنّ » وجود دارد . مرحوم فيض مىفرمايد در اين عبارت دو احتمال هست يكى به كسر و ديگرى به فتح ميم ، كه بنابر كسر از ريشه ايمان است و به اين معناست كه چون در آن ايام ايمان به متعه نداشتند بدون تحقيق نبايد با آنها ازدواج كنيد اول تحقيق كنيد و ببينيد متعه را قبول دارند اگر قبول داشتند با آنها ازدواج كنيد . و بنابر فتح به اين معناست كه مورد اطمينان و وثوق نيستند و ممكن است شوهردار باشند . اين روايت بنابر قرائت فتح به ما نحن فيه ارتباط پيدا مىكند .\r\nصاحب حدائق قرائت فتح را اختيار نموده ، مىفرمايد كه چون ازدواج موقت با زن مسن اشكالى ندارد وجهى براى قرائت كسر وجود ندارد .\r\nاين اشكال صاحب حدائق به مرحوم فيض وارد نيست به دليل اينكه مرحوم فيض كه از ريشه ايمان ذكر مىكند همان مطلبى را مىخواهند بگويند كه در بعضى روايات ديگر هم آمده است كه اگر سنى قبول داشته باشد كه پيامبر متعه را حلال\r\n\r\n\r\n","description":"","footnote":"\r\n( 1 ) وسائل الشيعة ، باب 6 از ابواب المتعه ، ح 1 .\r\n","page_name":" 3761 ","page_number":50},
  {"content":"\r\n\r\nكرده و تحريم عمر را نپذيرد ، ازدواج با او جائز است و گرنه از قبيل زنا خواهد بود چون كسى كه حليت متعه را قبول ندارد قصد ازدواج از او متمشّى نمىشود بلكه قصد زنا دارد و لذا ازدواج با او باطل است .\r\nاما اشكال ديگرى به قرائت كسر وجود دارد و آن اين است كه امام باقر عليه السلام كه مىفرمايند « قبل اليوم يؤمن » اگر به كسر ميم خوانده شود معناى روايت اين گونه خواهد شد كه مثلًا در زمان پدرم و جدم به حليت متعه ايمان داشته و الان در اين زمان ديگر ايمان به متعه ندارند . در حالى كه واقعيت خارجى اين گونه نبوده است و اهل سنت از زمان عمر تا زمان امام باقر عليه السلام و بعد از آن و الى يومنا هذا حليت متعه نمىپذيرفته و نمىپذيرند . روى اين جهت قرائت كسر درست نمىباشد و همان قرائت فتح درست است و معناى روايت اين است كه قبلًا هنوز زن‌ها فاسد نشده بودند و زن شوهردار خود را بدون شوهر معرفى نمىكرد اما به تدريج فساد شيوع يافته بود و تا زمان امام باقر و بعد از آن همچنان اوضاع در سراشيبى انحطاط قرار گرفته بود و بر اين اساس در زمان امام باقر و امام صادق عليهما السلام تفتش از وضع زن مدعيه خليه بودن لازم بوده ، در حالى كه روايات قائله به عدم لزوم تفتيش نيز از همين دو امام همام صادر شده بود و لذا اين دو دسته روايات با هم متعارض مىشوند .\r\nجمع بين اين دو دسته روايات ، بحث مختصرى دارد كه به جلسه آينده موكول مىشود . « * و السلام * »\r\n\r\n","description":"","footnote":"","page_name":" 3762 ","page_number":51},
  {"content":"\r\n\r\n\r\n7 / 12 / 1380 سه‌شنبه درس شمارهء ( 406 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصه درس قبل و اين جلسه :\r\nدر اين جلسه ، به بررسى وجه جمع بين روايات مسأله تحقيق و تفحّص از وضعيت زن مدّعى بىشوهر بودن مىپردازيم .\r\n* * * \r\nوجه جمع بين روايات مسأله و اشكال صاحب حدائق :\r\nبحث در جمع بين روايات مسئلهء سابعه است . گفته شده كه صحيحهء ابن مريم ظاهر در وجوب فحص است اما رواياتى كه نفى وجوب فحص كرده ، صريح در عدم وجوب فحص است . مقتضاى جمع بين اين ادله اين است كه صحيحهء ابى مريم را حمل بر استحباب كنيم . مرحوم صاحب حدائق به اين جمع اشكال كرده كه اگر روايات نافيه تنها نفى وجوب مىكرد ، حمل روايت ابن مريم به استحباب ممكن بود لكن لسان بعضى از روايات اين است كه تحقيق مرجوح است . زيرا امام عليه السلام طبق روايت اعتراض مىكنند كه چرا تحقيق كردى ؟ و واضح است كه مرجوحيّت و كراهت تحقيق با امر استحبابى به تحقيق جمع نمىشود ؛ بنابراين ، وجه جمع مذكور و حمل روايت أبى مريم بر استحباب صحيح نيست . از اين رو ايشان به مشكل مىافتد و تعبير به لا يخلو من اشكال مىكند . « 1 »\r\n\r\nوجه جمع بين روايات نزد مرحوم صاحب رياض قدس سرّه :\r\nمرحوم صاحب رياض مىفرمايد : روايتى كه نهى از تحقيق كرده است ناظر به مورد خاصّى است و آن جايى است كه شخص ازدواج كرده و بعد از ازدواج به فكر\r\n\r\n\r\n","description":"","footnote":"\r\n( 1 ) الحدائق الناضرة .\r\n","page_name":" 3763 ","page_number":52},
  {"content":"\r\n\r\nتحقيق مىافتد . اين فرض مورد نهى است . اما روايتى كه امر به تحقيق كرده كه همان صحيحهء ابى مريم باشد ناظر به أوّل امر و قبل از ازدواج است .\r\nبنابراين اگر قبل از ازدواج شخص غفلت كرد و تحقيق نكرد يا آنكه التفات داشت لكن مىبيند كه اين زن تازه شوهرش مرده است يا از شوهرش طلاق گرفته است و زمانى نگذشته كه ازدواج جديد كرده باشد و لذا مطمئن شد كه شوهر ندارد و با او ازدواج كرد بعد از ازدواج اگر بخواهد تحقيق كند تحقيق مرجوح است . اين وجه جمعى است كه صاحب رياض فرموده است . « 1 »\r\n\r\nبررسى كلام صاحب رياض قدس سرّه :\r\nلكن به نظر مىرسد كه اين وجه جمع واضح نيست زيرا هم روايات مسأله و هم مورد كلمات فقهاء كه بحث از لزوم يا استحباب تحقيق و عدم آن را مطرح كرده‌اند اعم است از اينكه ازدواج شده باشد يا نه .\r\nهر چند در كلام صاحب جواهر و بعد از او مثل سيد حكيم « 2 » موضوع بحث را قبل از تزويج قرار داده‌اند كه آيا تحقيق بشود يا نه ؟\r\nبراى نمونه مرحوم شيخ طوسى در نهايه مضمون روايتى را آورده كه مورد آن بعد از ازدواج است ، هر چند ايشان قيد بعد از ازدواج را ذكر نكرده است . لكن ظاهر بقيهء عباير فقهاء كه گفته‌اند در غير متهمه تحقيق لازم نيست اعم از صورت قبل از ازدواج و بعد از آن است ولى اگر متهمه شد تحقيق مستحب است كه در اينجا هم ظاهر كلامشان اطلاق دارد كه قبل از تزويج يا بعد از تزويج باشد ، چنانچه ظاهر روايت ابى مريم كه امر به تحقيق مىكند و ناظر به متهمه است نيز نسبت به قبل از ازدواج و بعد از آن اطلاق دارد .\r\n\r\n\r\n","description":"","footnote":"\r\n( 1 ) رياض المسائل .\r\n( 2 ) در پايان جزوه اشاره‌اى به كلام سيد حكيم آمده است .\r\n","page_name":" 3764 ","page_number":53},
  {"content":"\r\n\r\nاز طرف ديگر رواياتى كه مىگويد هنّ مصدّقات على أنفسهنّ هر چند موردش قبل از تزويج است اما عموم تعليل اقتضا مىكند كه قبل از تزويج مصدقات باشند .\r\nپس من حيث المجموع اين روايات كه دال بر عدم لزوم تفتيش است شامل قبل از تزويج و بعد از تزويج مىشود . « 1 »\r\nبنابراين ، دو دسته روايت در مسأله هست كه يك دسته امر به تحقيق و يك دسته نفى لزوم تحقيق مىكند . و هر دو دسته اطلاق دارند .\r\n\r\nجمع ديگرى براى روايات\r\nمورد روايت ابى مريم دورهء فساد است ، مورد ساير روايات هم دورهء فساد است زيرا روايت ابى مريم از حضرت باقر عليه السلام صادر شده و ساير روايات از ائمهء بعد از حضرت باقر عليهم السلام صادر شده است و به فرمايش مرحوم آقاى خويى ، فساد در زمانهاى بعد از حضرت باقر عليه السلام رو به تزايد بوده است . پس از نظر شيوع فساد مورد روايات متحد هستند . اما به لحاظ قبل از ازدواج و بعد از ازدواج صحيحهء ابى مريم اعم است لكن يك دسته روايات كه نهى از تفتيش مىكند يا تفتيش را لازم نمىشمارد ، مربوط به بعد از ازدواج است . مثل روايت اشعرى كه به نظر ما معتبرة است ، پس نسبت صحيحهء ابى مريم با اين روايات اعم و اخص مطلق است .\r\nيك دستهء ديگر روايت داريم كه أخصّ از اين خاص است و آن رواياتى است كه ناظر به فرض دخول بعد از ازدواج است كه اين روايات اخص از خاص متقدم است زيرا خاص متقدم نسبت به دخول و عدم دخول اطلاق داشت .\r\nاما آن روايتى كه اخصّ از خاص است صحيحهء ابى بصير است . اين روايت هر چند راجع به بحث ما نيست ولى بالأولوية بخشى از مورد بحث ما را اثبات مىكند .\r\n\r\n\r\n","description":"","footnote":"\r\n( 1 ) جامع أحاديث الشيعة ، ج 25 / 216 - 213 ، باب 64 و 65 من أبواب التزويج و . . . الطبع الجديد .\r\n","page_name":" 3765 ","page_number":54},
  {"content":"\r\n\r\nدر صحيحهء ابى بصير آمده كه شخصى با زنى ازدواج كرده سپس زن ادّعا مىكند كه من مانع از ازدواج داشتم و ازدواج من باطل بوده است حضرت مىفرمايد : بعد از دخول اعتنايى به سخن زن نمىشود اما قبل از دخول اعتناء مىشود و تحقيق بايد كرد . « 1 »\r\nاين روايت مرتبط با مسئلهء ثامنه كه مسئلهء بعدى است مىباشد .\r\nپس در جايى كه ازدواج شده و دخول هم شده و زن انكار صحت ازدواج مىكند به قول زن اعتناء نمىشود و تحقيق لازم نيست . بنابراين در جايى كه ازدواج و دخول شده و زن انكار صحت ازدواج نمىكند بلكه مىگويد : ازدواج من صحيح است بالأولويه استفاده مىشود كه تحقيق لازم نيست . بنابراين ، تا اينجا ، دو صورت از روايت ابى مريم استثناء مىشود ، چون اين دو صورت اخص از روايت ابى مريم است . يكى رواياتى كه نسبت به بعد از ازدواج تحقيق را لازم نمىداند و يكى مورد بعد از ازدواج و دخول كه از صحيحهء ابى بصير بالأولوية استفاده مىشود . و مورد دوم أخصّ از مورد اول كه خاص است مىباشد .\r\n\r\nتصوير يكى از صور انقلاب نسبت در مقام\r\nيكى از صور انقلاب نسبت ، اين است كه هرگاه دو عامّ داشته باشيم كه متباينين باشند مثل اكرم العلماء و لا يجب اكرام العلماء سپس دو مخصص بر عام اوّل وارد شود مخصص اول : لا يجب اكرام فساق العلماء كه اين خاص شامل مرتكب صغيره و كبيره مىشود . مخصص دوم : لا يجب اكرام العلما المرتكب للكبيرة و اين دليل أخص از خاص است و فرض كنيم هيچ‌كدام از اين خاص‌ها مفهوم نداشته باشد ، بنابراين ،\r\n\r\n\r\n","description":"","footnote":"\r\n( 1 ) جامع احاديث الشيعة 25 / 216 باب 66 من ابواب التزويج ، ج 1 ، عن أبى بصير قال : سألت ابا جعفر عليه السلام عن رجل تزوج امرأة فقالت : أنا حبلى و أنا أختك من الرضاعة و أنا على غير عدة فقال : ان كان دخل بها و واقعها فلا يصدّقها و ان كان لم يدخل بها و لم يواقعها فليختبر و ليسأل اذا لم يكن عرفها قبل ذلك .\r\n","page_name":" 3766 ","page_number":55},
  {"content":"\r\n\r\nبين دو خاص نسبت عموم و خصوص مطلق است در اينجا اين بحث مطرح شده است كه آيا ما ابتداءً بايد خاصّ اول كه شامل خاص دوم نيز هست مخصّص عام اول قرار دهيم كه در اين صورت دليل أخص نيز با اخراج خاص از عام ، از تحت عام اوّل خارج مىشود و عام مخصّص به خاصّ اول [ اكرم العلماء غير الفساق 
  ] با لا تكرم العلماء كه عامّ دوم است جمع عرفى مىشود يا آنكه ما ابتداءً بايد خاصّ دوم را كه أخص است و قدر متيقن از تخصيص است از تحت عامّ اول خارج كنيم سپس بين اين عام مخصّص با خاص اول نسبت‌سنجى كنيم كه در اين صورت نسبت از عامّ و خاص مطلق به عامّ و خاص من وجه منقلب مىشود و به اصطلاح انقلاب نسبت پيش مىآيد و به نظر ما قول به انقلاب نسبت بعيد نيست .\r\nتطبيق اين مطلب بر مقام اين است كه اگر ما رأى دوم را اختيار كرديم و گفتيم اوّل بايد أخصّ را از تحت عام خارج كنيم سپس خاصّ ديگر را با عام تخصيص خورده ملاحظه كنيم ( رأى دوّم ) در مقام نيز انقلاب نسبت از عموم مطلق به عموم من وجه مىشود .\r\nبيان ذلك : در مقام چهار دليل داريم .\r\nالف : صحيحهء ابى مريم كه گويد : مطلقا تحقيق بايد بشود وجوباً يا استحباباً يعنى شامل قبل از تزويج و بعد از تزويج مىشود . و همچنين در فرض بعد از تزويج نيز شامل فرض دخول و عدم دخول مىشود .\r\nب : معتبرهء ميسر بن عبد العزيز كه گويد : مطلقاً در همهء اين موارد تحقيق لازم نيست بلكه هى مصدّقة على نفسها و هما عامّان متعارضان .\r\nج : معتبرهء اشعرى كه نسبت به بعد از تزويج تحقيق را واجب نمىشمارد چه دخول شده باشد و چه دخول نشده باشد .\r\nد : صحيحهء ابى بصير كه نسبت به بعد از تزويج و دخول تحقيق را واجب نمىشمارد .\r\n\r\n","description":"","footnote":"","page_name":" 3767 ","page_number":56},
  {"content":"\r\n\r\nاگر ما دليل اول ( عامّ أوّل ) را به دليل چهارم [ الأخص من الخاص 
  ] تخصيص زديم نتيجه ، بنابر انقلاب نسبت اين مىشود كه قبل از تزويج تحقيق بايد بشود . همچنين بعد از تزويج و قبل از دخول تحقيق بايد بشود . حال نتيجهء اين تخصيص را با دليل سوم كه گويد : مطلقا بعد از تزويج تحقيق لازم نيست ملاحظه مىكنيم نسبت اين دو دليل عموم و خصوص من وجه است با آنكه قبلًا نسبت اين دو دليل [ دليل اول و سوم 
  ] عموم و خصوص مطلق بود .\r\nمورد اجتماع در عموم و خصوص من وجه در مقام صورت بعد از تزويج و دخول است .\r\nكه يكى مىگويد تحقيق بايد بشود و ديگرى مىگويد : تحقيق لازم نيست .\r\nخلاصه اينكه ، اگر انقلاب نسبت را نپذيريم بين دليل اوّل و سوّم جمع نموده و نتيجه اين مىشود كه بين قبل از تزويج و بعد از تزويج تفصيل بدهيم و در فرض قبل از تزويج تحقيق بايد بشود اما در فرض بعد از تزويج تحقيق لازم نيست .\r\nاما اگر انقلاب نسبت را بپذيريم مقتضاى جمع بين دليل اول و چهارم اين است كه در فرض ازدواج و دخول ، تحقيق لازم نيست و اين فرض قطعاً از صحيحهء أبى مريم خارج است و رواياتى كه نهى از تحقيق كرده ناظر به فرض ازدواج و دخول است اما در فرض عدم دخول تفتيش بايد بشود . « 1 » اما اينكه اين امر به تفتيش وجوبى است يا استحبابى از صراحت رواياتى كه قبل از ازدواج مىگويد تحقيق لازم نيست مىتوان استفادهء عدم وجوب كرد و بعيد نيست قائل به استحباب تفتيش شويم در فرض قبل از دخول و كلمات علماء هم ابايى از اين مطلب ندارد .\r\nپس بنابر انقلاب نسبت ، بايد بين فرض دخول و عدم دخول تفصيل داد اما بنابر عدم انقلاب نسبت بايد بين تزويج و عدم تزويج تفصيل داد .\r\n\r\n\r\n","description":"","footnote":"\r\n( 1 ) تذكر : مخفى نماند كه اگر انقلاب نسبت بشود مادهء اجتماع ، صورت تزويج و قبل از دخول است كه دليل اول و سوم نسبت به اين فرض تعارض دارند و در كلام استاد دام ظله بيانى بر تقديم صحيحهء ابن مريم در اين فرض نشده است .\r\n","page_name":" 3768 ","page_number":57},
  {"content":"\r\n\r\n\r\nبررسى روايات مسأله\r\nوجوهى از جمع در روايات مسأله تصوير مىشود ابتداءً بايد روايات مسأله را بررسى كنيم .\r\nروايت عبد العزيز بن مهتدى و مكاتبهء حسين به سعيد و روايت يونس كه همان مضمون مكاتبه را دارد و روايت عمر بن حنظله مشتمل بر كلمهء تزويج است و ظهور كلمهء تزويج در عقد انقطاعى مشكل است . شاهد مطلب اينكه در روايت سماعه « 1 » كه قبلًا گذشت تزويج را مقابل تمتع بها قرار داده بود ، اين چهار روايت با صحيحهء ابى مريم تعارض ندارد زيرا موضوع صحيحهء ابى مريم متعه است و موضوع اين چهار روايت عقد دائم است . بله در روايت ابى مريم تعليل آورده ، لكن از اين تعليل استفاده عموم نمىتوان كرد . زيرا تزويج سرّى در مورد متعه شايع است . از اين رو زمينهء براى شيوع فساد در متعه هست ، اما تزويج سرّى در عقد دائم شيوع ندارد پس تعليل ذكر شده در روايت را به عقد دائم نمىتوان تعميم داد .\r\nو تعجب از سيد حكيم است كه فرموده : روايت عمر بن حنظله داخل در ما نحن فيه نيست . « 2 »\r\nايشان به تبع صاحب جواهر ما نحن فيه را قبل از ازدواج دانسته‌اند و بعد از ازدواج را خارج از ما نحن فيه دانسته‌اند با آنكه ما نحن فيه اعم است و بر فرض اينكه ما نحن فيه اعم نباشد و اختصاص به قبل از تزويج داشته باشد معلوم نيست چرا ايشان بين اين چهار روايت تفكيك مىكند با اينكه هر چهار تا مربوط به بعد از ازدواج است . « 3 »\r\n\r\n\r\n","description":"","footnote":"\r\n( 1 ) جامع الاحاديث 25 / 214 حديث 36900 .\r\n( 2 ) مستمسك العروة 14 / 432 .\r\n( 3 ) روايت عبد العزيز بن المهتدى : « انّ اخى مات و تزوجت امرأة فجاء عمّى فادّعى انّه تزوجها سرّاً الحديث »\r\n- روايت يونس : « رجل تزوج امرأة فى بلدٍ من البلدان . . . ثم انّ رجلًا اتاه الحديث .\r\n- روايت يونس و مكاتبه حسين بن سعيد متحدند .\r\n- روايت عمر بن حنظله : « انّى تزوجت امرأة فسألت عنها . . . » .\r\n","page_name":" 3769 ","page_number":58},
  {"content":"\r\n\r\n* بنابراين چند نكته را بايد ملاحظه كرد نكته اول : اينكه چهار روايت بالا ناظر به عقد دائم است و روايت ابى مريم ناظر به متعه است پس بين اين‌ها تعارض نيست .\r\nنكته دوم : اينكه روايت ابان و روايت ميسر اطلاق دارد و فرض متعه و دائم هر دو را مىگيرد ، در اطلاق روايت اشعرى نسبت به متعه ترديد هست .\r\nنكته سوم : اينكه اكثر رواياتى كه مىگويد : تحقيق لازم نيست ناظر به بعد از ازدواج است و روايت ابى مريم حدّ اكثر اطلاق نسبت به بعد از ازدواج و قبل از ازدواج دارد سپس به واسطه اكثر روايات ، اين روايت أبى مريم از اين جهت قابل تخصيص است . بنابراين ، روايت ابى مريم مختص به صورت قبل از تزويج يا قبل از دخول است .\r\nنكته چهارم : اينكه مورد روايت عبد العزيز بن المهتدى و موثقهء سماعه جايى است كه تحقيق ممكن نيست و شخصى قدرت بر تحقيق ندارد . زيرا در موثقهء سماعه گويد : بينه ندارم و در روايت عبد العزيز ادّعاى تزويج سرّى مىكند .\r\nبنابراين ، اين دو روايت هم با صحيحهء ابى مريم وجه جمع دارد . يعنى روايت ابى مريم ناظر به صورتى است كه شخص قدرت بر تحقيق دارد .\r\nنكتهء پنجم : اين كه بين روايت ابى مريم و بين روايت ميسر و ابان و بنابر احتمال روايت اشعرى بايد جمع كنيم . زيرا اين سه روايت صراحت در عدم وجوب تحقيق دارند . سپس به صراحت اين سه روايت از ظهور روايت ابى مريم در وجوب رفع يد مىكنيم .\r\nپس قبل از ازدواج مستحب است تحقيق بشود و بعد از ازدواج و قبل از دخول هم روى مبناى انقلاب نسبت كه ما قائل هستيم مستحب است در موارد مشكوك تحقيق شود ، اما بعد از ازدواج و دخول تحقيق استحباب هم ندارد . « * و السلام * »\r\n\r\n","description":"","footnote":"","page_name":" 3770 ","page_number":59},
  {"content":"\r\n\r\n\r\n8 / 12 / 1380 چهارشنبه درس شمارهء ( 407 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه پس از استدراكى در مورد تطبيق بحث انقلاب نسبت ، بر ما نحن فيه ، مسأله ادّعاى زن مبنى بر خليه بودن را به پايان مىرسانيم .\r\n* * * \r\nالف ) دو تقريب براى كيفيت جمع ما بين روايات مسأله سابعة ( ادعاى زن بر خليّه بودن خود ) و اشكال وارد بر هر كدام :\r\nبحث در رابطهء با كيفيت جمع روايات وارده در باب تصديق ادعاى زن مبنى بر اين كه بدون شوهر بوده و خليّه مىباشد بود . براى جمع بين اين روايات در جلسهء قبل وجهى ذكر كرديم كه مبتنى بود بر مسأله « انقلاب نسبت » اما اين وجه ناتمام است ، بحث انقلاب نسبت اين است كه اگر مثلًا دو دليل متباين داشتيم و يكى از آنها مخصّص داشت ، آيا نسبت آنها را قبل از تخصيص ملاحظه كنيم ( تباين ) يا بعد از تخصيص ( عموم و خصوص مطلق ) .\r\nدر ما نحن فيه دو تقريب مختلف براى انقلاب نسبت وجود دارد و لكن با اندكى تأمل معلوم مىشود كه جمع روايات بر اساس انقلاب نسبت در ما نحن فيه بىاساس است و صحيح نيست . ما در اينجا هر يك از دو تقريب متوهم را همراه با اشكال هر كدام ذكر مىنماييم .\r\nتقريب اول : سه دسته روايت در اين مسأله وجود دارد : 1 . عدم لزوم فحص مطلقا 2 . لزوم فحص مطلقا كه مفاد روايت ابى مريم است 3 . عدم لزوم فحص پس از تزويج ( روايت اشعرى )\r\n\r\n","description":"","footnote":"","page_name":" 3771 ","page_number":60},
  {"content":"\r\n\r\nنسبت قسم سوم با روايت ابى مريم . نسبت عام و خاص مطلق است و لذا بايد روايت ابى مريم را به واسطه آن تخصيص زده و لزوم فحص را منحصر به فرض قبل از تزويج نماييم و وقتى روايت ابى مريم مختص به فرض قبل از تزويج شد نسبت او با روايت قسم اول نيز از تباين خارج شده و منقلب به عام و خاص مطلق مىشود . و در نتيجه بايد به واسطه روايت ابى مريم ( كه مختص به صورت قبل از تزويج شده است ) قسم اول را تخصيص زده و عدم لزوم فحص را منحصر به فرض بعد از تزويج نماييم و صورت قبل از تزويج را از تحت آن خارج نماييم . بنابراين ، حاصل جمع اين مىشود كه قبل از تزويج فحص لازم است ولى بعد از تزويج فحص واجب نيست .\r\nاشكال تقريب اول : اين تقريب در ما نحن فيه براى انقلاب نسبت واضح الدفع است . زيرا روايت قسم اول كه دلالت بر عدم لزوم فحص مىكند : روايت ميسر است كه مورد آن صورت قبل از تزويج است و در اين فرض است كه مىگويد زن مصدقه در ادعايش مىباشد . البته ما به حكم عموم جواب امام عليه السلام ، صورت بعد از تزويج را نيز از اين روايت استفاده كرديم و ليكن نمىتوان صورت قبل از تزويج را كه مورد خود روايت است از تحت آن خارج كرد . لذا جمع عرفى بين اين سه دسته روايت ممكن نيست چون روايت ميسر قابل تخصيص نيست . بنابراين ، طريق جمع منحصر است در تصرف در ظهور امر در روايت ابى مريم و به قرينه صراحت روايت ميسره كه قبل از تزويج تحقيق را لازم ندانسته است از ظهور امر در وجوب دست بر مىداريم و روايت ابى مريم را حمل بر استحباب مىكنيم .\r\nتقريب دوم : تقريب ديگرى نيز براى انقلاب نسبت وجود دارد كه در جلسهء قبل به آن اشاره نموديم و حاصل آن اين است كه در محل كلام چند روايت وجود دارد 1 . روايت دال بر عدم وجوب فحص مطلقا ( مثل روايت ميسر ) 2 . روايت ابى مريم كه دال بر لزوم فحص است مطلقا 3 . رواياتى كه دلالت مىكند پس از تزويج\r\n\r\n","description":"","footnote":"","page_name":" 3772 ","page_number":61},
  {"content":"\r\n\r\nفحص لازم نيست ( مثل روايت اشعرى ) 4 . پس از تزويج و بعد از دخول ، فحص لازم نيست كه مفاد روايت ابى بصير است ( متن روايت اين چنين است . عن ابى بصير قال سألت ابا جعفر عليه السلام عن رجل تزوج امرأة فقالت أنا حبلى و انا اختك من الرضاعة و أنا على غير عدّة فقال ان كان دخل بها و واقعها فلا يصدّقها ، و ان كان لم يدخل بها و لم يواقعها فليختبر و ليسأل اذا لم يكن عرفها قبل ذلك ) « 1 » گفتيم كه در اين گونه موارد كه بر يكى از دو عامِ متعارض ، دو مخصص وارد شده است كه نسبت ميان آن دو مخصص عام و خاص مطلق است . مثل محل كلام كه دسته سوم و چهارم هر كدام نسبت به دستهء دوم خاص مىباشند و ليكن نسبت ميان خود آنها عام و خاص مطلق است ، و قهراً دسته چهارم نسبت به دسته دوم اخص خواهد بود . در اينجا انقلاب نسبت به اين نحو است كه ابتداء عام را با دليل اخص تخصيص زده و آنگاه پس از اخراج افراد دليل اخص از تحت عام ، نسبت عام با دليل خاص عموم من وجه خواهد شد . مثلًا در ما نحن فيه ابتدا روايت ابى مريم را با روايت ابى بصير ، تخصيص زده و در نتيجه لزوم فحص در روايت ابى مريم مختص به صورت غير دخول مىشود . آنگاه نسبت بين اين روايت و رواياتى كه پس از تزويج فحص را لازم ندانسته است عموم من وجه مىشود كه مادهء اجتماع آنها عبارت است از فرضى كه تزويج شده ولى دخول صورت نگرفته باشد . در اين مورد روايت ابى مريم حكم به لزوم فحص مىكند ولى آن روايات ، فحص را لازم نمىداند .\r\nالبته اين نكته را بايد توجه داشت كه قول به انقلاب نسبت در اين موارد تنها يكى از دو قول مطرح است ولى قول ديگر ، انقلاب نسبت را در اين موارد منكر است .\r\nپس تقريب فوق بنابر قول به انقلاب نسبت در اين گونه موارد است . ( بنابر قول به عدم انقلاب نسبت در اين موارد هر دو خاص جداگانه عام را تخصيص مىزنند ) « 2 »\r\n\r\n\r\n","description":"","footnote":"\r\n( 1 ) استاد مد ظله : از اين روايت صورتى كه دخول شده باشد و زن نيز منكر تزويج نباشد . كه محل كلام ما است بطريق اولى استفاده مىشود .\r\n( 2 ) ( توضيح بيشتر ) : بحث انقلاب نسبت داراى صور مختلفى است كه در مورد هر يك از اقسام و صورتهاى آن\r\n","page_name":" 3773 ","page_number":62},
  {"content":"\r\n\r\nاشكال تقريب دوم : اين تقريب نيز براى انقلاب نسبت تمام نيست و محل كلام ما داخل در صغراى آن مواردى كه بر يكى از دو عام دو مخصص كه يكى نسبت به ديگرى اخص است نمىباشد . توضيح اين كه :\r\n( مقدمهء اول ) : مستفاد از روايت ابى بصير اين است كه پس از دخول تحقيق لازم نيست اما اينكه پس از دخول ، فحص راجح نيز نباشد يا مرجوح باشد دلالتى ندارد\r\n( مقدمهء دوم ) : همانطورى كه در جلسات قبل گفتيم با توجه به صراحت روايت ميسر در عدم وجوب فحص قبل از تزويج ( و بلكه مقتضاى اطلاق بعد از تزويج را نيز شامل مىشود ) بايد امر وارد در روايت ابى مريم را حمل بر استحباب كنيم .\r\n( مقدمه سوم ) : رواياتى داريم كه در آنها تحقيق بعد از تزويج نه تنها واجب شمرده نشده است بلكه حتى مرجوح نيز دانسته شده است مثل روايت فضل مولى محمد بن راشد و روايت عمر بن حنظله و . . .\r\nاينك با توجه به اين مقدمات مىگوييم ، مسأله انقلاب نسبت و تخصيص روايت ابى مريم توسط روايت ابى بصير در صورتى تمام است كه امر به تحقيق در روايت ابى مريم ، امر وجوبى باشد اما اگر امر آن استحبابى باشد چنانچه توضيح داديم ، روايت ابى بصير مخصّص آن نيست ، زيرا طبق اين فرض روايت ابى مريم مىگويد فحص مطلقا راجح و مستحب است و روايت ابى بصير نيز مىگويد بعد از دخول فحص واجب نيست اما اينكه فحص بعد از دخول مستحب نيز نباشد ناظر به آن\r\n\r\n\r\n","description":"","footnote":"\r\nبطور مفصّل و جداگانه در اصول بحث شده است آنچه در متن به آن اشاره شده است يكى از صور مورد نزاع است كه آيا در اين صورت نيز انقلاب نسبت به وجود مىآيد يا نمىآيد . در اين صورت يعنى فرضى كه بين خاصين عموم و خصوص مطلق است . اگر دليل اخص مفهوم داشته باشد بلا اشكال دليل اخصّ ، خاص را ، تخصيص مىزند و در نتيجه عام به مقدار دليل اخص تخصيص مىخورد و جاى طرح اين بحث كه آيا انقلاب نسبت صحيح است يا صحيح نيست وجود ندارد مثلًا اگر دليل عام مىگفت « اكرم كل عراقى » دليل خاص بگويد « لا تكرم العراقى الفاسق » و دليل اخص بگويد : « العراقى الفاسق ان كان كذاباً لا تكرمه » در اينجا بلا اشكال دليل اخص ، خاص را تخصيص زده و او هم عام را به مقدار دليل اخص تخصيص مىزند . پس بحث از انقلاب نسبت و عدم آن در جايى است كه دليل اخص مفهوم ندارد مثل اينكه در جواب سؤال واقع شده باشد . آنچه در كلام استاد آمده است فقط اشاره‌اى به اين بحث است براى تفصيل بيشتر رجوع شود به كتب اصولى مبحث انقلاب نسبت . مثل مصباح الاصول 3 / 393 - 394 و بحوث فى علم الاصول 7 / .\r\n","page_name":" 3774 ","page_number":63},
  {"content":"\r\n\r\nنيست لذا اين دو با يكديگر تنافى ندارند ، تنها مخصص روايت ابى مريم رواياتى است كه تحقيق بعد از ازدواج را مرجوح مىداند . پس از تحت روايت ابى مريم كه دال بر رجحان فحص است مطلقا ، صورت بعد از تزويج خارج مىشود و در اين صورت حكم به مرجوحيت فحص مىشود .\r\nبنابراين ، حاصل اين مىشود كه طريقهء جمعى كه از راه انقلاب نسبت ( بنابر قول به انقلاب نسبت در اين موارد ) ارائه شد ناتمام است .\r\n\r\nبررسى مسأله عروة :\r\nالف ) يجوز تزويج امرأة تدّعى انّها خليّة من الزوج من غير فحصٍ مع عدم حصول العلم بقولها .\r\nهمانطور كه آقاى حكيم فرموده اين قسمت اول مسأله ، مربوط به فرض متهم بودن زن نيست . آن فرض را بعد مطرح مىكنند .\r\n\r\nكلام مرحوم آقاى حكيم و اشكال استاد مد ظله :\r\nآنچه از كلام مرحوم آقاى حكيم استفاده مىشود اين است كه ايشان مورد بحث در مسأله محل كلام ما يعنى مسأله هفتم را خصوص صورت قبل از ازدواج قرار داده‌اند و لذا مىفرمايند ؛ روايت عمر بن حنظله چون در مورد تفتيش و سؤال بعد از تزويج است ربطى به محل كلام ما ندارد .\r\nمتن روايت : ( روايت عمر بن حنظله قال قلت لأبى عبد الله عليه السلام : انّى تزوّجت امرأة فسألت عنها فقيل فيها ، فقال : و أنت لم سألت ايضا ؟ ليس عليكم التفتيش » « 1 » بلكه آنچه مىتواند دليل بر مسأله ما نحن فيه باشد روايت يونس و روايت عبد العزيز بن المهتدى است .\r\nاين فرمايش آقاى حكيم بسيار مورد تعجب است . زيرا بر فرض پذيرش اينكه مورد بحث در اين مسأله تنها صورت قبل از تزويج باشد دو روايت يونس و\r\n\r\n\r\n","description":"","footnote":"\r\n( 1 ) الوسائل باب 25 من ابواب عقد النكاح ، حديث : 1 .\r\n","page_name":" 3775 ","page_number":64},
  {"content":"\r\n\r\nعبد العزيز نيز مربوط به اين مسأله نخواهد بود چرا كه آنها نيز در مورد فرض بعد از ازدواج مىباشند .\r\nروايت يونس : قال سألته عن رجل تزوّج امرأة فى بلد من البلدان ، فسألها : لك زوج فقالت لا ، فتزوجها ثم و ان رجلًا اتاه فقال : هى امرأتى ، فأنكرت المرأة ذلك ، ما يلزم الزوج ؟ فقال عليه السلام هى امرأته الّا ان يقيم البينة » « 1 »\r\nنظير روايت يونس ، مكاتبه حسين بن سعيد است .\r\nو روايت عبد العزيز بن المهتدى قال : سألت الرضا عليه السلام قلت جعلت فداك إن أخى مات و تزوّجت امرأته ، فجأ عمّى ، فادعى انه كان تزوجها سرّاً ، فسألتها عن ذلك ، فانكرت اشد الانكار ، و قالت : ما بينى و بينه شىء قط ، فقال عليه السلام : يلزمك اقرارها و يلزمه انكارها » « 2 »\r\n\r\nب ) بررسى ادامه مسأله\r\n« . . . بل و كذا اذا لم تدع ذلك و لكن دعت الرجل الى تزويجها او اجابت اذا دعيت اليه بل الظاهر ذلك و ان علم كونها ذات بعل سابقاً و ادعت طلاقها او موته » « 3 »\r\nمرحوم سيد مىفرمايند اگر زن ادعاى خليّه بودن نمىكند و ليكن از مردى مىخواهد كه با او ازدواج نمايد و يا اينكه دعوت مردى براى ازدواج را اجابت مىكند در اين موارد نيز مثل صورتى است كه ادعاى خليّه بودن مىكند و بنابراين فحص از اينكه آيا مزوّجه است يا نه لازم نيست و قول او مورد تصديق است .\r\n\r\n1 ) كلام مرحوم آقاى حكيم و نظر استاد مد ظله :\r\nايشان دليل بر اينكه در اين گونه موارد نيز قول زن مسموع و مورد تصديق است را يكى روايت فضل مولى محمد بن راشد « 4 » و ديگر روايت محمد بن عبد الله الاشعرى . ذكر نموده‌اند و آنگاه خود ايشان در اين استدلال مناقشه كرده و\r\n\r\n\r\n","description":"","footnote":"\r\n( 1 ) الوسائل باب 23 من ابواب عقد النكاح حديث 3 .\r\n( 2 ) الوسائل باب 23 من ابواب عقد النكاح حديث : 1 .\r\n( 3 ) استاد : او ادعت فسخها او انفساخها .\r\n( 4 ) الوسائل باب 10 من ابواب المتعة ، حديث 3 .\r\n","page_name":" 3776 ","page_number":65},
  {"content":"\r\n\r\nمىفرمايند : چون مورد اين دو روايت صورت بعد از تزويج است و محل كلام ما فرض قبل از ازدواج است لذا اين دو روايت نمىتواند دليل بر اين قسمت از مسأله باشند ( عبارت مرحوم كلينى اين چنين است : « لكن الظاهر من الخبر من ترك السؤال بعد التزويج اعتماداً على العلم بأنها خليّة » ) سپس در ادامه مىفرمايند : شايد بتوان روايت دوم يعنى روايت اشعرى را به گونه‌اى مشعر به ما نحن فيه ( كه صورت قبل از تزويج ) دانست . وجه اشعار در نظر ايشان شايد اين باشد كه در روايت اشعرى پس از اينكه مىفرمايند فحص لازم نيست ، مىفرمايند ، آيا اگر از اين زن درخواست شود كه بيّنه بياور كه شوهر ندارى او مىتواند چنين بيّنه‌اى اقامه كند ؟ [ معلوم است كه نمىتواند بيّنه اقامه نمايد 
  ] از اين كلام امام مىتوان فرض قبل از ازدواج را نيز استفاده كرد چون زن قبل از ازدواج نيز نمىتواند بر گفتهء خودش بيّنه اقامه كند چرا كه چگونه دو نفر عادل مىتوانند شهادت حسى بدهند كه اين زن با شخص ديگرى ازدواج نكرده است . لذا به اين جهت ، روايت مشعر به محل كلام نيز مىباشد . ولى على اىّ حال ، دليل بر مطلب نيست .\r\nنظر استاد : اين كلام آقاى حكيم مبتنى بر اين است كه ايشان محل كلام را منحصر در فرض قبل از تزويج نموده‌اند كه ما آن را قبول نداشتيم .\r\n\r\n2 ) كلام مرحوم آقاى خويى رحمه الله :\r\nمرحوم آقاى خويى بيان خوبى را در مقام استدلال ذكر نموده‌اند . ايشان مىفرمايند : روايت ميسر كه مىفرمايد « هى المصدقة على نفسها » يعنى اگر زن اخبار كرد كه بىشوهر است پذيرفته مىشود مطلق است و شامل اخبار عملى نيز مىشود و در اين گونه موارد كه زن خود پيشنهاد ازدواج مىدهد ، يا دعوت مرد را اجابت مىكند ، در واقع با عمل خود اخبار مىكند كه شوهر ندارد .\r\nالبته مرحوم خويى به سيره نيز تمسك نموده‌اند و فرموده‌اند سيره بر اين است كه مردان با زنان ثيبه بدون فحص از اينكه شوهر دارند يا ندارند ازدواج مىنمود\r\n\r\n","description":"","footnote":"","page_name":" 3777 ","page_number":66},
  {"content":"\r\n\r\nبا اينكه غالباً ثيبوبت به واسطه اين به وجود آمده كه قبلًا شوهر داشته‌اند و مواردى كه ازالهء بكارت به واسطه امورى غير از ازدواج مانند پريدن و . . . باشد نادر است .\r\nلكن به نظر ما چنين سيره‌اى آن هم به نحو عمومى و كلى وجود ندارد و اين طور نيست كه مردان با وجود شك و ترديد و بدون تحقيق با ثيبات ازدواج نمايند و آنجا كه فحص نمىكنند يا به سبب اطمينان است يا به سبب غفلت است و بر فرض كه چنين سيره‌اى وجود داشته باشد در مواردى كه ثيّبه ابتدا شوهر داشته و بعد شوهر او مرده است نمىدانند آيا دوباره ازدواج مجدّد كرده است يا نه ؟ و اما در مواردى كه مىدانند شوهر داشته اما نمىدانند كه آيا طلاق گرفته يا مرده است ؟ بدون فحص اقدام به ازدواج با وى نمىكنند . و همچنين مواردى كه تعاقب حالتين است و در آنجا استصحاب عدم زوجيت جارى نيست . پس دليل عمده همان اطلاق « هى المصدقه على نفسها » است .\r\n\r\n[ ج ) نعم لو كانت متهمة فى دعواها 
  ]\r\nج ) نعم لو كانت متهمة فى دعواها فالأحوط الفحص عن حالها\r\nاين احتياط ، استحبابى است و ملاك آن نيز همان صحيحهء ابى مريم است .\r\n\r\n[ د ) و من هنا ظهر جواز تزويج زوجة من غاب غيبة منقطعة و لم يعلم موته و حياته 
  ]\r\nد ) و من هنا ظهر جواز تزويج زوجة من غاب غيبة منقطعة و لم يعلم موته و حياته ، اذا ادعت حصول العلم لها بموته من الأمارات و القرائن ، او باخبار المخبرين و ان لم يحصل العلم بقولها و يجوز للوكيل ان يجرى العقد عليها لكنّ الاحوط الترك خصوصاً اذا كانت متهمة\r\n\r\n1 ) توضيح استاد مد ظله و كلام مرحوم آقا ضياء :\r\nمراد از غيبت منقطعه ، غيبتى است كه در آن رابطهء شخص با اقوامش و همسرش بطور كلى قطع شده و حتى با نامه و امثال آن نيز ارتباطى با يكديگر ندارند . دليل اين قسمت نيز اطلاقات « هى المصدقه على نفسها » است . لذا مادام كه كذب زن معلوم نيست مىتوان به حرف او اعتماد كرد و اگر كسى را وكيل در تزويج كرده براى وكيل هم جايز است به حرف او اعتماد كند و عقد را جارى نمايد . البته در فرض اتهام كه متعارف مردم به حرف زن اطمينان نمىكنند ، احوط ترك است .\r\n\r\n","description":"","footnote":"","page_name":" 3778 ","page_number":67},
  {"content":"\r\n\r\nدر اينجا مرحوم آقا ضياء در حاشيهء خود بر عروه كلامى دارند « 1 » كه ما نيز در مباحث سابق آن را گفته‌ايم و در ما نحن فيه ديديم كه مرحوم آقا ضياء نيز فرموده‌اند .\r\nحرف ما اين بود كه آن دليلى كه مىگويد زن در ادعاى خود مبنى بر اينكه شوهر ندارد مصدّق است و بايد حرف او را پذيرفت ، شامل مواردى نمىشود كه ادعاى زن مبتنى بر اجتهاد شخصى خود او است و لكن در نظر ديگران دليلى كه وى به واسطهء آن دليل ادعاى خليّه بودن مىكند ، دليلى است ناتمام . مثل اينكه مدرك ادعاى زن قول مخبرى است كه آن مخبر در نظر ساير افراد به هيچ وجه مورد اعتماد نيست . يا مثلًا خود زن به نحو شبههء حكميه خيال مىكند آن عقدى كه بين او و زوج خوانده شده است باطل بوده و لذا ادعاى خليّه بودن مىنمايد ، در حالى كه به نظر ديگران آن عقد خالى از اشكال است . و بالجملة مراد از « هى المصدقه على نفسها » در جاهايى است كه احتمال مىدهيم كه زن اطلاعاتى زايد بر اطلاع ساير افراد دارد . لذا مواردى را كه حرف او متكى به حدس اشتباهى است نمىتوان مورد تصديق و پذيرش قرار داد .\r\nنظير همين حرف در مورد رجوع به فتواى مجتهد و مرجع تقليد نيز مطرح است يعنى در مواردى كه مدرك مورد استناد فقيه و مرجع معلوم است و در نظر ديگران استناد به آن مدرك محل اشكال است فتواى او حجيت نخواهد داشت مثل اينكه در روايتى را كه مورد استناد او قرار گرفته ، تصحيف و سقطى صورت گرفته ولى مجتهد به آن التفات نداشته است . ادامه مسأله نيز واضح است و نيازى به توضيح نيست .\r\n« * و السلام * »\r\n\r\n\r\n","description":"","footnote":"\r\n( 1 ) رجوع شود به عروة الوثقى همراه با حاشيه عده‌اى از مراجع چاپ جامعه مدرسين ، ج 5 ، ص 622 حاشيه مرحوم آقا ضياء ذيل كلمه « من الامارات و القرائن » اينچنين است : « ما لم يكن حدسية محضه و الّا ففيه اشكال و وجهه واضح .\r\n","page_name":" 3779 ","page_number":68},
  {"content":"\r\n\r\n\r\n11 / 12 / 1380 شنبه درس شمارهء ( 408 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته تفصيلًا دربارهء ادّعاى زن مبنى بر خليّه بودن را بحث نموده و آراء فقهاء را يادآور گرديده و نظر نهايى خود را بازگو نموديم . در اين جلسه ، ابتدا ، صور مختلف ادعاى زن مبنى بر خليه بودن را طرح و نظر مرحوم آقاى خويى و حكيم را درباره روايت « مصدقات على انفسها » مورد نقد و بررسى قرار خواهيم داد .\r\nسپس به بررسى روايت ابى بصير پرداخته و در نهايت ، بررسى مسأله 9 عروه را آغاز خواهيم نمود .\r\n* * * \r\nالف ) [ اذا ادّعت امرأة انّها خليّة فتزوجها رجل ثمّ ادعت بعد ذلك كونها ذات بعل 
  ]\r\n\r\nمتن عروة :\r\n« الثامنة : اذا ادّعت امرأة انّها خليّة فتزوجها رجل ثمّ ادعت بعد ذلك كونها ذات بعل لم تسمع دعواها ، نعم لو اقامت البيّنه على ذلك فرّق بينها و بينه و ان لم يكن هناك زوج معين بل شهدت بانها ذات بعل على وجه الاجمال »\r\nمسأله اين است كه زنى ادعا مىكند كه شوهر ندارد . اين ادعا ممكن است صور مختلفى داشته باشد :\r\nگاه عقدى كه با مردى منعقد شده ، گمان مىكرده كه اين عقد باطل بوده لذا مدعى است كه شوهر ندارد ، گاه مردى كه او را طلاق داده ، گمان مىكرده كه طلاق صحيحى منعقد شده لذا مدعى است كه شوهر ندارد ، گاه شوهرش مفقود شده و او گمان مىكرده كه مرده است لذا ادعا مىكند كه شوهر ندارد . و گاه عمداً دروغ مىگويد و بعد پشيمان مىشود .\r\nبه هر تقدير ، ادّعا كرده كه شوهر ندارد و بر اساس اين ادعا مردى با او ازدواج كرده ، سپس براى بار دوم ادعا مىكند كه شوهر داشته است ، مرحوم سيد\r\n\r\n","description":"","footnote":"","page_name":" 3780 ","page_number":69},
  {"content":"\r\n\r\nمىفرمايد : سخن او مسموع نيست مگر اينكه بيّنه اقامه كند كه شوهر داشته كه در اين صورت بينه مورد قبول واقع مىشود . لازم نيست بينه قائم شود بر اين كه شخص خاصى مثلًا زيد شوهر اين زن است ، همين كه شهادت و دهد كه اين زن شوهر دارد اجمالًا ، كافى است .\r\n\r\nتوضيحى دربارهء حاشيه مرحوم آقاى خوئى\r\nچون مبناى آقاى خويى اين است كه عدل واحد بلكه ثقه واحد هم كافى است ، بهتر بود در اينجا به شهادت بينه اكتفا نمىكردند و عدل يا ثقه واحد را هم مىافزودند تا نتيجه اين شود بينه يا عدل واحد يا ثقه واحد هر كدام قائم شود كه زن شوهر دارد ، سخنش مسموع است .\r\n\r\nبرداشت آقاى حكيم و آقاى خويى از روايات\r\nاز روايات استفاده مىشود كه اگر زن لفظاً يا عملًا ادعا كند كه شوهر ندارد ، سخنش مسموع است و مىتوان با او ازدواج كرد . آن رواياتى كه تعبير ( مصدقات على انفسها ) دارد ، راجع به حدوث است . و مىتوان سخن زن را نسبت به اصل ازدواج پذيرفت ولى آيا مىتوان بعد از ازدواج آن را ابطال كند ؟ دليلى نداريم .\r\nفرمايش آقايان حكيم و خويى نيز همين است كه ادله‌اى كه قول زن را حجت مىداند ، راجع به تصحيح تزويج است نه ابطال تزويج ؛ درباره ابطال هم اگر از ابتدا بگويد كه من براى ازدواج مانع دارم ، مسموع است ولى روايات ناظر به بقاء نيست .\r\n\r\nنقد استاد :\r\nاولًا : سؤالى كه پيش مىآيد اين است كه به چه دليل تعبير « مصدقات على انفسها » راجع به ابتداى امر است اگر مولى گفت : « صدّق العادل » و عادل ديروز سخنى گفته ، امروز هم سخنى ديگر گفته كه يكى از اين حرفها اشتباه است ، به چه دليل حتماً سخن اول را بايد تصديق كرد و دوّمى را باطل دانست ؟\r\n\r\n","description":"","footnote":"","page_name":" 3781 ","page_number":70},
  {"content":"\r\n\r\nثانياً : اگر بپذيريم كه تعبير روايات فقط ناظر به حدوث است نه بقاء ، از باب اينكه مورد روايات فقط حدوث است و لذا تخصيص به مورد بزنيم ولى در عين حال ، اطلاق اين روايات شامل فرضى نمىشود كه ادعاى خليّه بودن با ادّعاى متأخر خودش معارض باشد . اصلًا اطلاق ناظر به چنين فرضى نيست . بنابراين ، در مسأله شك مىكنيم . بنابر مبناى آقاى حكيم و آقايان ديگر كه در مسئلهء اصوليّه استصحاب در احكام كلى را جارى مىدانند ، مىتوانيم در اين بحث چنين اظهار نظر كنيم كه ادله حدوث ، حجيت را اثبات كرده ، حال سخنى معارض با سخن قبلى به ميان آمده ، شك مىكنيم كه آيا حجيت سخن قبلى به قوّت خود باقى است يا نه ؟\r\nاستصحاب حجيت جارى مىكنيم . استدلال به استصحاب اعم از اين است كه روايات فقط حدوث را شامل شود يا حدوث و بقاء هر دو را در بر بگيرد . همين كه سخن قبلى حجت بوده ، چون معارض نداشته ، حال كه معارض پيدا كرده ، مىتوان استصحاب حجيت جارى كرد و سخن جديد را كنار نهاد ، البته آقاى حكيم در اين بحث به استصحاب استدلال نكرده و گمان كرده كه اطلاق روايات براى اخذ به ادعاى اول و كنار نهادن ادعاى دوم كافى است ولى به نظر ما صحيح نيست بايد به استصحاب تمسك كنند تا مدعا اثبات شود .\r\nولى بنابر مبناى آقاى خويى كه استصحاب را در شبهات حكميه جارى نمىداند ، اينجا نمىتوان استصحاب حجيت جارى كرد . بايد دليلى از شرع مقدس داشته باشيم كه حجيت آن ادعاى اول را اثبات كند . ما هم استصحاب در احكام كليه را منكر هستيم لذا نمىتوانيم به استصحاب حجيت تمسك كنيم . پس اين استدلال براى مختار متن و شرح تمام نيست .\r\n\r\nصحيحهء ابى بصير\r\nتعجب است كه در اين مسأله روايت صحيحه خاص وجود دارد ولى مورد توجه قرار نگرفته است . روايت هم در كافى و هم در تهذيب با سند صحيح به حسن بن محبوب مىرسد كه از هشام بن سالم و او از ابى بصير نقل كرده قال : سألت ابا\r\n\r\n","description":"","footnote":"","page_name":" 3782 ","page_number":71},
  {"content":"\r\n\r\nجعفر عليه السلام عن رجل تزوّج امرأة ، فقالت له انا حبلى و انا اختك من الرضاعة و انا على غير عُدة « 1 » فقال : ان كان دخل بها و واقعها فلا يصدقها و ان كان لم يدخل بها و لم يواقعها فليختبر و ليسأل اذا لم يكن عرفها قبل ذلك » .\r\nزن ابتدا با مردى ازدواج كرده و پس از ازدواج به مرد گفته : من حامله‌ام و من خواهر رضاعى تو هستم و آمادگى براى ازدواج نداشتم و خلاصه براى ازدواج مانع داشتم ، امام مىفرمايد : اگر بعد از مواقعه چنين حرفى زده ، به سخنش اعتنا نمىشود ولى اگر قبل از مواقعه بوده ، بايد تحقيق كند كه راست مىگويد يا نه ؟\r\nدر اين روايت ، بين دو صورت تفصيل قائل شده ولى در متن ، تفاوتى بين اين دو صورت قائل نشده و سخنى از تحقيق هم به ميان نيامده است .\r\nذيل روايت « اذا لم يكن عرفها قبل ذلك » دو احتمال دارد :\r\nاحتمال اول اينكه اگر اين زن را به وثاقت مىشناسد ، نيازى به تحقيق و سؤال ندارد ، در اين صورت فرض قبلى سخنش مسموع است و اگر به عدم وثاقت مىشناسد ، سخنش مسموع نيست .\r\nاحتمال ديگر آن است كه اگر قبل از سؤال مطلب براى مرد روشن است مثلًا مىداند كه حامله بودن اين زن يا خواهر رضاعى او بودن يا در عدّه نبودن او راست نمىآيد يا بر عكس ، مطلب براى او روشن باشد كه در عدّه است ، در اين صورت بدون تحقيق و سؤال مطلب روشن است ولى اگر قبلًا براى او روشن نشده باشد ، به ادعاى زن اكتفا نكند و تحقيق و بررسى نمايد .\r\n\r\nب ) [ اذا وكلا وكيلًا فى اجراء الصيغة فى زمان معين لا يجوز لهما المقاربة بعد مضىّ ذلك الزمان 
  ]\r\n\r\nمتن عروة :\r\n« التاسعة : اذا وكلا وكيلًا فى اجراء الصيغة فى زمان معين لا يجوز لهما المقاربة بعد مضىّ ذلك الزمان الّا اذا حصل لهم العلم بايقاعه و لا يكفى الظن بذلك و ان حصل من اخبار مخبر\r\n\r\n\r\n","description":"","footnote":"\r\n( 1 ) عُدة به ضم عين است يعنى من آمادگى براى ازدواج نداشتم . اما اينكه به كسر عين بخوانيم و انا على غير عِدة را به معنى اين بگيريم كه من عدّه‌ام تمام نشده است ، خيلى بعيد است . استاد مد ظله .\r\n","page_name":" 3783 ","page_number":72},
  {"content":"\r\n\r\nبذلك و ان كان ثقه ، نعم لو اخبر الوكيل بالاجراء كفى اذا كان ثقه بل مطلقا لان قول الوكيل حجة فيما و كل فيه »\r\nكسى را وكيل كرده كه عقدش را بخواند ولى نمىداند كه اين عقد خواند شده يا نه ، اينجا چه حكمى دارد ؟ مثلًا در بسيارى از مواقع ، در حج كسى را وكيل مىكنند كه قربانى كند و نمىدانند كه قربانى كرده تا بتوانند حلق و تقصير كند يا نه ؟\r\nمىگويند : بايد ثابت شود كه قربانى را كشته تا بتوانند حلق يا تقصير كنند و ظن كفايت نمىكند حتى اگر از سخن ثقه واحد حاصل شود . البته اگر وكيل آمد و گفت :\r\nقربانى كردم . از او مىپذيرند . چون در وكيل ثقه بودن معتبر نيست و سخنش مسموع است . در ما نحن فيه نيز همين حكم جارى است .\r\nبحثى كه هست اين است كه مرحوم سيد مىفرمايد : ظن كفايت نمىكند هر چند مخبر ثقه‌اى خبر آورد كه صيغه عقد اجرا شده است . و ثقه واحد شامل عدل واحد هم مىشود .\r\nمرحوم سيد معمولًا هر جا سخن از « عدل واحد » باشد احتياط كرده و مىفرمايد : فيه اشكال اما اينجا ظاهرش اين است كه ثقه چه عدل باشد و چه غير عدل خبرش كفايت نمىكند . به نظر مىرسد عدم كفايت بنابر همان مبناى هميشگى ايشان است يعنى چون داراى اشكال است از اين جهت كفايت نمىكند ، به عبارت ديگر چون فتوا به كفايت نمىدهد ، اشكال دارد .\r\n\r\nبناى عقلا در خبر ثقه\r\nادعا كرده‌اند كه خبر ثقه در احكام حجت است ، چنان كه در موضوعات هم حجت است . زيرا بناى عقلا در اعتماد به خبر ثقه تفاوتى بين احكام و موضوعات قائل نيست . ولى مشهور بين فقها آن است كه عدل و ثقه واحد را در احكام كافى دانسته‌اند ، ولى در موضوعات كافى ندانسته‌اند ، دليل اين مطلب چيست ؟\r\nدر باب تنازع كه به محكمه مراجعه مىكنند ، دليل داريم كه عدل واحد كافى نيست و بينه لازم است ، ولى در غير باب تنازع مطلب را مبتنى كردند بر اينكه آيا از\r\n\r\n","description":"","footnote":"","page_name":" 3784 ","page_number":73},
  {"content":"\r\n\r\nجانب شارع دليل داريم كه بناى عقلا را در خصوص كفايت عدل واحد ، ردع كرده باشد ؟ در باب تنازع دليل داريم ، آيا در غير باب تنازع در موضوعات هم دليل داريم ؟ يا اصل اولى بر كفايت عدل واحد بلكه ثقه واحد است .\r\nدو مطلب بايد روشن شود : يكى اين است كه دايرهء بناى عقلا چيست ؟ دوم اينكه آيا دليلى بر ردع بناى عقلا از جانب شارع داريم يا نه ؟\r\n\r\nدليل بر ردع بناى عقلا\r\nدليلى كه قائلين به ردع بناى عقلا از سوى شارع به آن استناد مىكنند ، صحيحه مسعدة بن صدقه است .\r\nعن ابى عبد الله عليه السلام قال : سمعته يقول : كل شىء هو لك حلال حتى تعلم انه حرام بعينه فتدعه من قبل نفسك و ذلك مثل الثوب يكون عليك قد اشتريته و هو سرقه و المملوك عندك لعلّه حرّ قد باع نفسه او خدع فبيع قهراً اذا امرأة تحتك و هى اختك او وضيعتك و الاشياء كلّها على هذا حتى يتبين لك غير ذلك او تقوم به البينة »\r\nگفته‌اند : بعضى مفاهيم كالصريح است مثلًا اگر گفته شود : « جايز نيست نماز را قصر بخوانيد مگر اينكه هشت فرسخ مسافت طى كنيد » نمىتوان گفت : كمتر از هشت فرسخ هم كافى است ، اصلًا هشت فرسخ شرط نيست ، چون تعبير فوق صراحت دارد ، وقتى حدّ تعيين مىشود معنايش آن است كه كمتر از آن حدّ كافى نيست . در روايت فوق كه همه مثالها از موضوعات است ، در ذيل روايت « بيّنه » را لازم مىشمارد . معنايش آن است كه كمتر از آن مثل عدل واحد كافى نيست . آقاى حكيم هم همين استدلال را دارند .\r\n\r\nمناقشه استاد در اين استدلال\r\nفرمايش را آقاى خويى دارند كه من هم ساليان دراز در ذهنم بود و آن اين است كه ( بينه ) به حسب اطلاقات يك معناى لغوى دارد يعنى دليل و حجّت ، چنان كه در آيات قرآن فراوان به چشم مىخورد  « لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ »  و\r\n\r\n","description":"","footnote":"","page_name":" 3785 ","page_number":74},
  {"content":"\r\n\r\nيك معناى اصطلاحى دارد كه به معناى شهادت عدلين است . چون معناى لغوى مهجور نشده به طورى كه در لسان مردم يا در لسان ائمه استعمال نشود ، آقاى خويى واژه ( بينه ) را در روايت به معناى لغوى مىدانند . زيرا در غير اين صورت اصالة الاباحة بايد آن قدر تخصيص بخورد كه تخصيص اكثر لازم آيد . اگر يقين يا عدلين لازم باشد چنين محذورى پيش مىآيد ، اقرار حجت است ، قسم حجت است ، نكول - بنابر بعضى از مبانى - حجت است ، استصحاب حجت است ، قاعدهء يد حجت است ، زن در ايام عادتش اوصاف خون حيض را كه مىبيند امارهء بر حيض است و نمىتواند اصالة الاباحة جارى كند و وارد مسجد شود . و همين طور قاعدهء امكان كه بعضى آن را اماره حيض مىدانند . خلاصه آنكه امارات عامه و امارات خاصه و اصول تنزيلى كه در برابر اصالة البراءة قرار دارد ، فراوان است . اگر شارع مقدس اصالة الاباحة را مطلقاً حجت قرار دهد مگر در جايى كه يقين يا بينه اصطلاحى بر خلاف آن باشد تخصيص اكثر لازم مىآيد . ولى اگر بگويد : اصل اباحه است مگر يقين داشته باشى يا دليل و حجت شرعى داشته باشى كه شامل همه امارات ياد شده مىشود اشكالى ندارد . ما اگر حتى احتمال هم بدهيم كه ( بينه ) در معناى لغوى استعمال شده ، مانع از استدلال به روايت خواهد بود كه بناى عقلا با اين روايت ردع شده باشد . در حالى كه ظاهر اين است كه ( بينه ) به معناى دليل است ولى صغريات آن متفاوت است ، گاه چهار شاهد لازم است ، گاه دو شاهد ، گاه يك شاهد ، گاه استصحاب است و در موارد ديگر امارات ديگر ، ( حتى يستبين لك ) يعنى بر تو واضح و آشكار گردد . آيا روايت را اين طور معنا كردن خلاف ظاهر است و استعمال غلط است ؟ ادامه بحث در جلسه آينده . « * و السلام * »\r\n\r\n","description":"","footnote":"","page_name":" 3786 ","page_number":75},
  {"content":"\r\n\r\n\r\n13 / 12 / 1380 دوشنبه درس شمارهء ( 409 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته در مسأله 8 و 9 ، استاد مد ظله روايت مسعدة بن صدقه را مورد بحث قرار داده ، ضمن بحث درباره اينكه مراد از لفظ بينه در روايت ، معناى لغوى يا اصطلاحى است به بيان دلالت روايت ، بر نفى يا عدم نفى حجيت عدل واحد پرداختند و نقض‌هايى از مرحوم خويى و اضافه نقض‌هايى از خودشان براى صورتى كه معناى اصطلاحى بينه اراده شود مطرح نمودند . در اين جلسه ، در تكميل مبحث مسأله ثامنه و تاسعه ، كلام مرحوم خويى را در معنا و دلالت روايت نقد نموده ، نقض‌هاى وارده را رد مىنمايند و به تقويت برداشت مشهور مبنى بر مراد بودن معناى اصطلاحى بينه در روايت مىپردازند و نتيجه مىگيرند كه اين روايت فى الجمله حجيت خبر عدل واحد را نفى مىكند . سپس مسأله تاسعه را كه مقدارى در جلسه گذشته پيرامون آن صحبت نمودند دنبال كرده ، ضمن بررسى حجيت اقرار وكيل در مورد عمل به موكل فيه ، به نقد كلام مرحوم شيخ انصارى و مرحوم خويى در رابطه با قاعده « من ملك شيئاً ملك الاقرار به » و ملاك آن مىپردازند .\r\n* * * \r\nالف ) تكميل مسأله ثامنه و تاسعه ، مفاد روايت مسعده بن صدقه :\r\nدر جلسه گذشته گفته شد كه مرحوم خويى ، بينه را در روايت مسعده بن صدقه بر معناى لغوى حمل نموده ، نقض‌هايى بنابر معناى اصطلاحى وارد كرده ، با تكيه بر قائم شدن بناى عقلاء بر حجيت خبر ثقه و رادع نبودن آن روايت نسبت به بناى\r\n\r\n","description":"","footnote":"","page_name":" 3787 ","page_number":76},
  {"content":"\r\n\r\nعقلاء بنابر اراده شدن معناى لغوى بينه ، در صدد انكار نفى حجيت خبر عدل واحد به وسيله آن روايت بر آمده‌اند و فرموده‌اند كه آن روايت ، حجيت خبر عدل واحد را كه با بناى عقلاء ثابت شده ، نفى و ردع نمىكند . در حقيقت كلام مرحوم خويى از دو بخش تشكيل شده است ؛ يكى اين كه مراد از بينه در روايت معناى لغوى است يعنى حجت كه اين معنا با عدل و ثقه واحد هم سازگار است ، و ديگر اينكه بناى عقلاء قائم شده است كه هم در احكام و هم در موضوعات ، خبر ثقه واحد حجت است الا ما خرج بالدليل ، همانطور كه در باب نجاسات روايتى وارد شده است « 1 » كه به حلال بودن چيزى كه وجود ميته در آن مشكوك است حكم كرده ، مىفرمايد « حتى تشهد الشاهدان ان فيه الميته . . . » پس با بودن بناى عقلايى عام بر حجيت خبر ثقه و حمل بينه در روايت بر معناى حجت ، اين روايت نافى حجيت خبر واحد ثقه كه با بناى عقلاء ثابت شده است ، نخواهد بود . اما استاد دام ظله على رغم آنكه در جلسهء قبل كلام مرحوم خويى را تأييد كردند در اين جلسه در هر دو بخش كلام مرحوم خويى مناقشه نموده ، به تقويت فى الجمله نظر مشهور در مفاد روايت مىپردازند .\r\n\r\n1 ) نقد كلام مرحوم خويى و پذيرش فى الجمله نظر مشهور در مفاد روايت :\r\nمشهور ، بينه را در روايت بر معناى اصطلاحى و دو شاهد عادل حمل نموده‌اند و به طور كلى ، اين روايت را نفى حجيت خبر عدل و ثقه واحد مىدانند . استاد دام ظله با وجود اين كه معناى اصطلاحى را مىپذيرند اما فقط در بعضى موارد ، اين روايت را نافى حجيت خبر ثقه واحد دانسته ، مىفرمايند اراده كردن معناى لغوى بينه در اصول عقايد و اصول خلاف ظاهر نيست اما در فروع احكام ، ارادهء چنين\r\n\r\n\r\n","description":"","footnote":"\r\n( 1 ) به نظر استاد دام ظله اين روايت صحيحه است اما شايد به نظر مرحوم خويى صحيحه نباشد .\r\n","page_name":" 3788 ","page_number":77},
  {"content":"\r\n\r\nمعنايى بر خلاف ظاهر است و فقط معناى مصطلح از لفظ متبادر است . مثلًا در حديث پيامبر اكرم صلى الله عليه و آله « انما اقضى بينكم بالبينات و الايمان » چون يمين يكى از حجج است و در مقابل بينه قرار داده شده ، از اين قرينه مقابله معلوم مىشود كه بينه به معناى لغوى و حجت نمىتواند باشد بلكه مراد معناى اصطلاحى يعنى دو شاهد عادل است . پس ظاهر كالصريح روايت مسعدة اين است كه شاهد واحد كفايت نمىكند . اما از مثال‌هايى كه زده شده و سپس قانون كلى « الاشياء كلّها على ذلك » آمده است ، معلوم مىشود كه موضوع روايت فقط ذو اليد است يعنى تصرفات ذو اليد بر چيزى كه تحت يد اوست مادامىكه يقين يا دو شاهد عادل يا اقرار و امثال آن « 1 » بر خلافش نباشد ، محكوم به صحت است و اعتبار ذو اليد بر قوت خود باقى است « 2 » . بنابراين با اين روايت فقط مىتوان نفى حجيت خبر عدل واحد در خصوص موارد ذو اليد نمود . اما در جايى كه مورد ذو اليد نيست مانند اثبات اول ماه با خبر عدل واحد ، اين روايت نسبت به آن ساكت است و نفى حجيت نمىنمايد . پس اگر اشكالى بر اين روايت وارد باشد اين است كه اين روايت فى الجمله نفى حجيت خبر ثقه واحد مىكند و فقط در مواردى كه ذو اليد باشد خبر ثقه واحد كه بر خلاف آن اقامه مىشود حجيت ندارد . لذا ، مفاد اين روايت اخص از مدعايى است كه مشهور در اين زمينه دارند .\r\n\r\n2 ) دفع نقض‌هاى وارده :\r\nدر جلسه گذشته مرحوم خويى و استاد دام ظله نقض‌هايى بنابر حمل روايت بر\r\n\r\n\r\n","description":"","footnote":"\r\n( 1 ) الحاق اقرار به دو شاهد عادل ، با اينكه در روايت صحبتى از اقرار به ميان نيامده است به اين خاطر است كه روايت را حمل بر متعارف مىكنيم همانطور كه در « انما اقضى بينكم بالبينات و الايمان » حمل بر متعارف مىشود چون اقرار بر عليه خود ، از موارد نادر است و حصر در روايت ناظر به آن نيست لذا اقرار نيز جانشين بينه مىشود .\r\n( 2 ) اين معنايى كه استاد دام ظله در اينجا براى روايت ذكر نمودند خود ايشان فرمودند كه اين معنايى است كه از خود روايت استفاده مىشود . بنابراين معنايى كه اصوليين براى روايت گفته‌اند و روايت را بيانگر اصالة الاباحه مىدانند و آن را روايتى در مقابل اخبارىها قرار داده‌اند معناى صحيحى نيست .\r\n","page_name":" 3789 ","page_number":78},
  {"content":"\r\n\r\nمعناى اصطلاحى مطرح نمودند . اما بنابر آنچه در اين جلسه گفته شد ، ديگر جايى براى آن نقض‌ها باقى نمىماند . مرحوم خويى فرمودند كه غير از بينه اصطلاحى چيزهاى ديگر مثل استصحاب هم هست كه در مقابل اصالة الصحة مىايستد . توجه به مثال‌هاى زده شده در روايت و تطبيق قانون كلى تصريح شده بر آنها ، نشان مىدهد كه با اينكه در اين مثال‌ها استصحاب عدم انتقال و عدم انعقاد زوجيت وجود دارد اما شارع به ملكيت و زوجيت حكم نموده ، فرموده است كه آنچه تحت يد شخص باشد چه نفس خودش و چه مالى كه تحت يد اوست اگر معامله‌اى روى آن انجام دهد آن معامله نافذ است و استصحاب در مقابل اين اصالة الصحه‌اى كه در مورد ذو اليد جارى مىشود تاب مقاومت ندارد . همچنين نقض‌هاى ديگر كه در جلسه قبل مطرح نموديم نقض‌هاى درستى نيست چون اين روايت فقط در اصالة الصحه جارى در مورد ذو اليد است و ثابت شدن حيض ، با اوصاف و عادت و موارد ديگر كه موجب حرام شدن ورود به مسجد و مباشرت با زوج و امثال آن مىشود و در مقابل اصالة الاباحه مىايستد ، خارج از مورد روايت است و نقض بر روايت نخواهد بود .\r\n\r\n3 ) نفى بناى عقلاء بر حجيت خبر ثقه :\r\nگفتيم كه مرحوم آقاى خويى به كمك اثبات حجيت خبر ثقه با بناى عقلاء و عدم رادعيت روايت مسعده بن صدقه از آن ، حجيت خبر عدل واحد را در ما نحن فيه اثبات نمودند . اما واقعيت اين است كه چنين بناى عقلايى در اين زمينه وجود ندارد كه حجيت خبر ثقه را به طور عام ثابت كند بلكه بناء عقلاء در جايى كه موردش عمل خود انسان است دائر مدار علم و اطمينان شخصى است و به موارد ديگر نظر ندارد كه آيا انسان در آن موارد اطمينان يا يقين دارد و يا ديگران يقين دارند يا ندارند ، البته يقين و تشخيص ديگران هم گاهى مىتواند در تقويت تشخيص خود انسان مؤثر باشد اما به هر حال بناى عقلاء در مواردى كه راجع به عمل خود انسان است\r\n\r\n","description":"","footnote":"","page_name":" 3790 ","page_number":79},
  {"content":"\r\n\r\nكه مثلًا آيا عطش دارد يا ندارد اين مربوط به تشخيص خود اوست . و در بعضى از فروض مثل دوران بين محذورين هم امر دائر مدار ظنّ شخص مىشود و بازهم خصوصيتى در خبر ثقه نيست . ولى نسبت به روابط بين موالى و عباد در اينجا دائر مدار تشخيص خود شخص نيست بلكه در اين موارد بايد متعارف مردم در نظر گرفته شود و شخص وسواس و يا كسى كه دير يا زود يقين مىكند نمىتواند به تشخيص خود عمل كند . در اين گونه موارد عقلاء ضوابطى قرار مىدهند كه چنين اشخاصى بايد خود را با ديگران وفق دهند و گرنه هرج و مرج لازم مىآيد . حالا كه قرار شد متعارف مردم در نظر گرفته شوند اگر ببينيم در موردى غالباً اشخاص مطمئن مىشوند ولى احياناً به خاطر ملاحظه خصوصيتى در موردى خاص ، براى نوع مردم اطمينان حاصل نمىشود ، در اين صورت هرگز نمىتوان پذيرفت كه بناى عقلاء خبر ثقه‌اى را كه نوع مردم به خبر او اطمينان نمىكنند ، حجت بداند . مثلًا زمانى كه هوا صاف است ثقه‌اى شهادت بدهد كه ماه را ديده است اما غير از او كسى ديگر ماه را نديده است ، در اين صورت به حرف او اطمينان نمىشود گرچه او آدم ثقه‌اى است و در بسيارى از موارد ديگر حرفش مقبول باشد ، اما در خصوص اين مورد ، عقلاء كلام او را نمىپذيرند و حجت نمىدانند . البته ممكن است شارع در جايى پذيرفته باشد اما اين تعبدى خواهد بود و بر اساس بناى عقلاء نيست . از اين رو ، شيخ انصارى مىفرمايد كه آنچه در روايات در مورد خبر ثقه امضا شده است همان است كه عقلاء به آن قائلند كه همان خبر اطمينانى و اطمينان‌آور براى نوع مردم است ، در اين صورت است كه خبر پذيرفته مىشود چه مخبر آن ثقه باشد و چه غير ثقه . البته شيخ مىفرمايند كه خبر اطمينانى بسيار نادر اتفاق مىافتد . اين مطلبى است كه از سال‌ها قبل درباره بناى عقلاء در اين مورد در ذهنم بوده است و از كلام شيخ انصارى نيز چنين استفاده مىنمودم . پس آنچه كه بناى عقلاء بر آن قائم است خبر ثقه نيست بلكه خبر اطمينان‌آور نوعى است چه مخبر آن ثقه باشد يا\r\n\r\n","description":"","footnote":"","page_name":" 3791 ","page_number":80},
  {"content":"\r\n\r\nنباشد .\r\n\r\n4 ) نظر نهايى استاد مد ظلّه :\r\nنتيجه اين شد كه بينه در روايت به معناى اصطلاحى و دو شاهد عادل است و روايت ، فقط در موارد ذو اليد ، نفى حجيت خبر عدل واحدى كه اطمينان‌آور عرفى نباشد ، مىنمايد . اما نسبت به غير موارد ذو اليد ساكت است و نفى حجيت نمىكند .\r\nهرچند با بيانى كه گذشت معلوم شد كه خبر واحد ثقه كه اطمينان‌آور نباشد مقتضى براى حجيت ندارد ، زيرا بناء عقلا بر حجيت آن نداريم و اما در موارد ذو اليد اگر خبر عدل واحد ، اطمينان‌آور عرفى باشد در اين صورت علاوه بر بناء عقلاء مىتوان حجيت آن را به وسيله همين روايت اثبات نمود . به خاطر اين كه در روايت آمده است كه « حتى يستبين » ، و اطمينان هم عرفاً داخل در مفهوم علم و استبانه است و روايت هم ناظر به بناى عقلاء است كه خبر اطمينان‌آور نوعى را حجت مىداند .\r\n\r\nب ) دنباله بحث مسأله تا سعه ، دليل حجيت اقرار وكيل نسبت به موكل فيه :\r\nسخن در اين بود كه زن و مردى بر اجراى عقد زوجيت ، شخصى را وكيل مىكنند و سپس او خبر مىدهد كه آن عقد را اجرا نموده است . آيا آنها مىتوانند به اتكاء اين خبر ، آثار زوجيت را بار نمايند . در اينجا اگر وكيل ثقه باشد همان مطالبى كه در اين جلسه در مورد وثاقت و خبر ثقه واحد گفته شد ، پيش مىآيد . و اما اگر ثقه نباشد گفته‌اند اخبارش حجت است چون وكيل خصوصيت دارد و دليل خاص بر حجيت قول وكيل داريم چه ثقه باشد و چه نباشد ، براى اين منظور بايد ادله اقامه شده بر حجيت ، مورد بررسى قرار گيرد .\r\n\r\n1 ) قاعده « من ملك شيئاً ملك الاقرار به » و مدرك آن :\r\nاين قاعده از زمان شيخ طوسى به بعد مطرح شده و مشتهر گشته است « 1 » كه اگر\r\n\r\n\r\n","description":"","footnote":"\r\n( 1 ) مرحوم شيخ انصارى نيز در اين باره رساله‌اى نوشته است .\r\n","page_name":" 3792 ","page_number":81},
  {"content":"\r\n\r\nكسى در چيزى جواز تصرف داشته باشد و ادعا كند كه در آن تصرف نموده است قولش متبع است يعنى نسبت به آن اختيار اقرار نيز دارد . بنابراين ، شخص وكيل كه نسبت به موكل فيه جواز عمل دارد ، اگر اقرار كند كه موكل فيه را انجام داده است كلام و اقرار او مسموع است .\r\nبرخى دليل و مدرك اين قاعده را « اقرار العقلاء على انفسهم جائز » قرار داده‌اند كه از نظر نص و فتوا ، مطلبى مسلّم و قطعى است يعنى براى اثبات قاعده « من ملك » به مطلب مسلّم « اقرار العقلاء على انفسهم جائز » تمسك نموده‌اند .\r\nاما شيخ انصارى ، اين استناد را نمىپذيرد و آن امر مسلّم را مدرك قاعده نمىداند .\r\n\r\n2 ) مناقشه شيخ انصارى در مدرك مذكور :\r\nشيخ انصارى رحمه الله مىفرمايد كه اين امر مسلّم ، مدرك آن قاعده نيست . به خاطر اينكه شرط « اقرار العقلاء على انفسهم جائز » اين است كه اولًا مقرّ ، به ضرر خودش اقرار كرده باشد و ثانياً مكلف باشد چون بر اساس حديث رفع قلم ، اقرار بچه اعتبارى ندارد . پس موضوع قاعده « من ملك » كه شامل اقرار نسبت به ديگرى و اقرار بچه نيز هست ، اوسع از موضوع « اقرار العقلاء على انفسهم جائز » است . بنابر « من ملك » اقرار وكيل نسبت به موكل فيه كه حق تصرف نسبت به آن دارد گرچه به ضرر خودش نيست و به ضرر موكلين اوست ، و همچنين اقرار بچه به تصرفاتى مانند وصيت ، نافذ است ، اما بنابر « اقرار العقلاء على انفسهم جائز » نافذ نيست . « 1 »\r\n\r\n\r\n","description":"","footnote":"\r\n( 1 ) ناگفته نماند كه موارد نقض اختصاص به اين دو مورد ندارد كه شيخ رحمه الله مطرح كرده و موارد ديگر نيز وجود دارد . مثلًا شخص بالغى اقرار مىكند كه يك واجب كفايى را انجام دادم و به ضرر خودش هم نيست . اگر قاعده من ملك درست باشد اينجا را هم شامل مىشود .\r\n","page_name":" 3793 ","page_number":82},
  {"content":"\r\n\r\n\r\n3 ) نقض مرحوم خويى در قاعده « من ملك » :\r\nمرحوم شيخ انصارى مسأله اقرار بچه به وصيت را جهت فارق بين قاعده « من ملك » و « اقرار العقلاء على انفسهم جائز » قرار داده‌اند و بنابر قاعده « من ملك » اقرار بچه به وصيت را نافذ و مسموع مىدانند . اما مرحوم خويى همين مطلب را به عنوان نقض بر قاعده « من ملك » ذكر كرده ، مىفرمايند كه از آنجا كه اقرار بچه به وصيت مسموع نمىباشد پس اين قاعده تمام نيست .\r\n\r\n4 ) بررسى مسأله اقرار بچه به تصرفاتى مانند وصيت توسط استاد دام ظله و نقد كلام مرحوم آقاى خويى :\r\nبراى اثبات كلام مرحوم شيخ انصارى و جهت فارقى كه گفته‌اند لازم نيست كه حتماً به طور منجز فقهاء به صحت اقرار بچه به وصيت فتوا داده باشند بلكه اگر اين مطلب به صورت قضيه تعليقيه و ملازمه تعليقى بين صحت تصرفاتى مانند وصيت براى بچه و صحت اقرار بچه به آن تصرفات ثابت شود ، براى اثبات ادعاى شيخ كافى است . يعنى اگر فقهاء گفته باشند كه در صورتى كه قائل به صحت تصرفاتى مانند وصيت براى بچه شويم ، اقرار او به آن تصرفات نيز صحيح خواهد بود ، همين مقدار ، كلام شيخ انصارى را اثبات و تصحيح مىنمايد . به خاطر اينكه شيخ مىفرمايند كه فقهايى كه به « من ملك شيئاً ملك الاقرار به » فتوا داده‌اند و مىگويند كه اگر كسى در چيزى حق تصرف داشته باشد اقرار او به آن نيز نافذ است ، به « اقرار العقلاء على انفسهم جائز » تمسك نكرده‌اند چون اين مطلب حتى به صورت ملازمه تعليقى نيز اقرار غير مكلف را نافذ نمىداند ، در حالى كه حتى كسانى كه اقرار بچه را صحيح نمىدانند ، صحت آن را به صورت قضيه تعليقيه قبول دارند . در اينجا به نقل فتاواى فقهاء در اين زمينه مىپردازيم تا با ملاحظه نظرات منجز و معلق در مورد ما نحن فيه ، معلوم شود كه از اين نظر اشكالى به قاعده و كلام مرحوم شيخ متوجه نيست و نقض مرحوم خويى بر قاعده وارد نمىباشد .\r\nدر صحت و عدم صحت تصرفاتى مانند وصيت بچه ده‌ساله ، بين فقهاء اختلاف نظر وجود دارد . مشهور و روايات زيادى قائل به صحتند و اقوا نيز صحت چنين تصرفاتى است . اكنون بايد ببينيم كه بين صحت اين گونه تصرفات و صحت اقرار به\r\n\r\n","description":"","footnote":"","page_name":" 3794 ","page_number":83},
  {"content":"\r\n\r\nآنها ملازمه وجود دارد يا ندارد ؟\r\nناگفته پيداست كه كسانى كه اقرار بچه را نافذ مىدانند ، در حقيقت قائل به صحت آن تصرفات هستند و بر اين اساس ، آن را داخل در قاعده « من ملك » مىدانند و در نتيجه اقرار او را نيز در آن موارد صحيح مىدانند و به صورت تنجيز و به طور مسلّم فتوا به صحت اقرار بچه به وصيت و امثال آن مىدهند . اين دسته از فقهاء ملازمه را به صورت قضيه تنجيزيه قبول دارند و صريحاً بر خلاف ادعاى مرحوم خويى ، اقرار بچه به وصيت و امثال آن را مسموع مىدانند . مرحوم فيض و علامه در ارشاد « 1 » و همچنين از زمان محقق به بعد همه به طور مسلّم مىگويند كه اگر بچه اقرار به وصيت و امثال آن بكند ، بنابر قانون « من ملك » اقرارش نافذ است .\r\nعلاوه بر اين ، بسيارى از بزرگانى كه قائل به صحت اين گونه تصرفات بچه نيستند نيز ، اين ملازمه را به صورت قضيه تعليقيه پذيرفته‌اند و مىگويند اگر قبول كنيم كه بچه حق چنين تصرفاتى را دارد ، در اين صورت اقرار او به آنها نيز نافذ خواهد بود .\r\nشرايع ، علامه حلى در عده‌اى از كتاب‌هاى خود از جمله در تذكره « 2 » و تحرير و قواعد ، شهيد اول در دروس ، شهيد ثانى در لمعه و مسالك و حاشيه ارشاد « 3 » ، صاحب مدارك « 4 » ، و كفايه سبزوارى به صورت قضيه تعليقيه اقرار بچه را نافذ دانسته‌اند .\r\nبنابراين ، قاعده « من ملك » با مسأله اقرار بچه به تصرفاتى مانند وصيت نقض نمىشود و كلّيت آن از اين جهت مورد خدشه واقع نمىشود . اما كلام شيخ و كليت\r\n\r\n\r\n","description":"","footnote":"\r\n( 1 ) بنابر مطلبى كه از فخر المحققين نقل شده علامه در ارشاد به صورت تنجيز اقرار بچه به وصيت را نافذ مىداند . علامه در ارشاد « على رأى » تعبير نموده است كه فخر المحققين اين تعبير را بيانگر مختار و فتواى پدرش ، علامه ، ذكر كرده است .\r\n( 2 ) علامه در تذكره هم به ملازمه تعليقى قائل است و قانون را در رابطه با اقرار بچه به صورت قضيه تعليقيه قبول دارد و آنچه شيخ درباره نظر علامه در تذكره فرموده كه علامه در اين كتاب قانون را قبول نكرده درست نيست .\r\n( 3 ) حاشيه ارشاد با كتاب حاشيه غاية المراد چاپ شده است .\r\n( 4 ) استاد دام ظله صاحب مدارك را با ترديد ذكر نمودند .\r\n","page_name":" 3795 ","page_number":84},
  {"content":"\r\n\r\nو وسعت قاعده ، از جهات ديگرى مخدوش است كه ذيلًا به آن اشاره مىنماييم .\r\n\r\n5 ) نقد استاد دام ظله نسبت به كلام شيخ انصارى و كليت قاعده « من ملك » :\r\nهمانطور كه گفته شد مرحوم شيخ قانون « من ملك » را از موضوع « اقرار العقلاء على انفسهم جائز » اوسع گرفته‌اند . اما آنطور كه از كلمات بزرگانى كه خود مرحوم شيخ نيز آنها را نقل نموده است ، استفاده مىشود ، فقهاء بر آن اتفاق نظر نداشته مسأله اجماعى نيست و برخى با آن مخالفت نموده‌اند و مخالف آن را گفته‌اند . بناء عقلاء يا متشرعه نيز موضوع « من ملك » را به آن كليت و وسعت نمىگيرند مثلًا در مسأله اداء دين شخص ديگر يا انجام حج تبرعى براى متوفى كه متوقف بر اجازه از مديون يا ورثه نيست و شخص متبرع حق چنين تصرفى را دارد ، به صرف اقرار شخص غير ثقه به اداء اين دين و يا به جا آوردن حج براى متوفى ، از مديون يا ورثه متوفى آن حق الناس يا حق الله ساقط نمىشود .\r\nاين مطلب ناتمام ماند ، متمم آن به جلسه آينده موكول مىشود . « * و السلام * »\r\n\r\n","description":"","footnote":"","page_name":" 3796 ","page_number":85},
  {"content":"\r\n\r\n\r\n14 / 12 / 1380 سه‌شنبه درس شمارهء ( 410 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته گفتيم كه قاعدهء « من ملك شيئا ملك الاقرار به » مورد قبول اساطين فقه است . از زمان شيخ طوسى فقهاى درجه اول بر آن صحه نهادند . شيخ طوسى ، ابن براج ، ابن ادريس ( كه هر جا نظرش مخالف نظر شيخ طوسى باشد ابراز مىكند و در اين بحث مخالفتى نكرده و . . . . . كلام شيخ را نقل كرده است ) ، محقق ، علّامه در كتب متعدد ، شهيد اول و محقّق ثانى به اين قاعده تمسك كرده و بر آن صحه گذاشته‌اند .\r\nهمچنين درباره فارق بين اين قاعده با قاعدهء « اقرار العقلاء على انفسهم جايز » در جلسه گذشته توضيح داديم و گفتيم قاعده « من ملك » اعم است در حالى كه موضوع قاعده « اقرار العقلاء » محدود است ، به قاعدهء « من ملك » در مواردى تمسك كرده‌اند كه قاعده « اقرار العقلاء » اصلًا جارى نيست معلوم مىشود قاعدهء « من ملك » از قاعده « اقرار العقلاء » گرفته نشده و خود قاعدهء مستقلى است .\r\nدر اين جلسه تتمّه بحث گذشته را دنبال مىكنيم .\r\n* * * \r\nالف ) آيا كلام محقق ثانى نقض قاعده است ؟\r\nشيخ انصارى از محقق كركى مطلبى نقل كرده كه گويا در اين قاعده ترديد دارد .\r\nمىگويد : اگر از مردى پرسيدند : آيا تو دخترت را شوهر داده‌اى يا نه ؟ بگويد : بله ، شوهر داده‌ام . ولى دختر انكار كند و بگويد : مرا شوهر نداده است . او در اين فرض مىگويد : آيا اقرار پدر نافذ است ( از باب قاعدهء من ملك ) يا بايد به دختر گفت قسم بخورد ؟ در حقيقت ترديد دارد كه در چنين صورتى قاعدهء من ملك جارى است يا نه ؟\r\n\r\n","description":"","footnote":"","page_name":" 3797 ","page_number":86},
  {"content":"\r\n\r\nولى به نظر مىرسد كه اين مورد را كه شيخ از محقق به عنوان ترديد در قاعده نقل كرده ، دليل بر ترديد محقق ثانى در اصل قاعده نيست . زيرا دربارهء قاعدهء من ملك بحث است كه آيا معناى اين قاعده آن است كه شخص اختيار دار در همان زمان اختياردارى ، اگر اعتراف و اقرار كرد ، اقرارش نافذ است يا اعم است از اين صورت و صورتى كه شخص اعتراف مىكند كه عملى را در زمانى انجام دادم كه صلاحيت و اختيار انجامش را داشتم هر چند ممكن است هم اكنون صلاحيت نداشته باشد . به عبارت ديگر ، شخص اقرار مىكند به شىء صلاحيت دارى ، ممكن است اقرار در ظرف مقرّ به و يا در زمانى باشد كه در آن زمان نمىتوانست تصرف كند . شيخ از كلمات بزرگان استظهار مىكند كه اگر اقرار در زمانى باشد كه مقرّ به تحت اختيار شخص باشد نافذ است ، اما اگر بعد از زوال صلاحيت اقرار كند حتى اگر ظرف مقرّ به زمانى باشد كه صلاحيت داشته ، نافذ نيست و بر خلاف ظاهر ادلّه است . مثلًا اگر گفتند : « العالم يجب اكرامه » اگر قرائنى بر خلاف نباشد ، صورت تحقّق علم را شامل مىشود . « 1 »\r\nيك بحث اين است كه آيا جمله فوق مفهوم دارد ؟ يعنى با زوال علم وجوب اكرام منتفى مىشود ؟ به نظر ما مفهوم ندارد ، هم با صورتى مىسازد كه حدوثاً عالم باشد و هم با صورتى كه حدوثاً و بقاءً عالم باشد تا وجوب اكرام به او تعلق بگيرد .\r\nپس سنخ الحكم با ادلّه مفهوم نفى مىشود .\r\nگاه سخن از شخص الحكم است كه ربطى به مفهوم ندارد . « العالم يجب اكرامه » يك حكم شخصى است ، و وجوب اكرام را در زمان تحقق علم اثبات مىكند . نسبت\r\n\r\n\r\n","description":"","footnote":"\r\n( 1 ) مرحوم آخوند در كفايه حكمى را كه روى عنوانى مىرود ، سه قسم مىكند : گاه عنوانِ مشير است ، گاهى عنوان موضوع فقط حدوثش در حكم دخالت دارد و گاه عنوان موضوع ، حدوث و بقايش دخالت دارد . اين مطلب آخوند با مطلب شيخ در اينجا منافاتى ندارد . گاه تناسبات حكم و موضوع قرينه مىشود بر اينكه عنوان ، عنوان مشير است مخصوصاً در قضاياى شخصى ولى در احكام كلى معمولًا عنوان مشير بودن خلاف ظاهر است و دليل خاصى لازم دارد كه دخالت عنوان را سلب كنيم . شايد بتوان گفت نظر مرحوم آخوند در دو صورت اخير نيز منطبق با نظر شيخ است .\r\n","page_name":" 3798 ","page_number":87},
  {"content":"\r\n\r\nبه بعد از زوال علم ساكت است و مفهوم هم ندارد . « 1 »\r\nاگر الآن در انتخابات شرط كردند كه منتخَب و منتخِب بايد هر دو مسلمان باشند حال اگر كسى مسلمان بود و پس از مدتى اسلامش زائل شد ، چه حكمى دارد ؟ بايد از تناسبات حكم و موضوع مسأله را روشن كرد و الّا حكم در اينجا متعرض حال تلبّس اين وصف اشتقاقى است و شامل بعد از زوال تلبّس نيست .\r\nدر مسأله ما ، شيخ انصارى استظهار مىكند كه اقرار « در زمان مالك بودن تصرف » ، نافذ است ، هر چند بعضى فقها ، خلاف اين را گفته‌اند .\r\nو لذا در اينجا اگر محقق ثانى در مسأله ترديد كرده به معناى ترديد در اصل قاعدهء « من ملك » نيست زيرا فرض مسأله در جايى است كه زن در حال كبر سنّ سخن پدر را انكار مىكند . اينكه ترديد مىكند زن قسم بخورد يا اقرار پدر نافذ باشد ، معلوم مىشود كه در حال صغر نيست . مقرّ به اقرار پدر در حال صغر دختر است البته ظرف اقرار پدر هنگام كبر سنّ دختر است كه در آن زمان ، پدر داراى ولايت بر دختر نيست اگر ايشان در اين فرض ترديد دارد ، بدين معنا نيست كه در مورد ظاهر قاعده هم - كه در جايى است كه اقرار و مقرّ به هر دو مربوط به يك زمان باشد - ترديد دارد . من كه مراجعه كردم ديدم محقق كركى در حال كبر سن دختر براى پدر ولايت قائل نيست و دختر را مستقل مىداند . در حقيقت شبهه محقق از اين ناحيه است پدر اگر چه در حال صغر سن دختر ولايت دارد و مقرّ به او نيز نكاح دختر قبل از بلوغ است ، اما چون ظرف اقرارش پس از بلوغ دختر است ، آيا قاعدهء « من ملك » اين فرض را هم شامل مىشود يا نه ؟ پس اين مورد در كلام محقق كركى نقض محسوب نمىشود .\r\n\r\nب ) نقض آقاى خويى\r\nآقاى خويى قاعده من ملك را نقض كرده‌اند كه بچه ده‌ساله كه به حسب روايات\r\n\r\n\r\n","description":"","footnote":"\r\n( 1 ) ممكن است مرحوم آخوند هم اين مطلب را در مورد شخص الحكم قبول داشته باشد ، و لذا گفتيم كه تعارض بين كلام شيخ و آخوند ، مسلّم نيست .\r\n","page_name":" 3799 ","page_number":88},
  {"content":"\r\n\r\nبر امورى مثل عتق ، هبه ، وصيت و وقف سلطنت دارد ولى اقرارش نافذ نيست .\r\n\r\nج ) پاسخ استاد مد ظلّه\r\nبه نظر ما - چنان كه عرض كرديم - اين نقض وارد نيست . نقضى كه مورد تسالم اصحاب باشد ، نيست . ممكن است عبائر فقها در مورد صبى موهم چنين مطلبى باشد . ولى نه مىتوانيم مسلم بدانيم كه مبناى فقها در مورد صبى نفوذ اقرار است و نه مىتوانيم عدم نفوذ را در نزد فقها مسلم بدانيم . پس نه آنگونه كه شيخ استدلال كرده و نه آنگونه كه آقاى خويى نقض كرده‌اند ، به عنوان اصل مسلم صحيح نيست ، برخى فقها ، اين گونه تصرفات صبى را نافذ و اقرارش را هم صحيح دانسته‌اند ولى از علماى ديگرى عبائرى نقل شده كه بر مىآيد اقرار صبى نافذ نيست « 1 » و اين چند مورد را هم استثنا هم نكرده‌اند . سپس نسبت به بعضى از تصرفات او قائل به نفوذ شده‌اند . در بحث اقرار نفوذ را به طور كلى نفى كرده‌اند و استثناء نكرده‌اند . حتى در مواردى كه تصرفاتش را صحيح مىدانند ، ظاهراً اقرارش را نافذ نمىدانند .\r\nپس در ميان فقها كسانى كه تصرفات صبى را نافذ دانسته‌اند ، مسلم نيست كه اقرارش را هم نافذ دانسته‌اند و مسلم نيست كه اقرارش را نافذ ندانسته‌اند . بنابراين از كلمات آقايان نمىتوان اجماعى بدست آورد .\r\nاز طرف ديگر اگر كسى وصيت كرد كه اين مقدار از اموال مرا به عنوان حقوق الهى يا بدهى به اشخاص بپردازيد ، صرف اينكه كسى غير ثقه مدعى شود و اقرار كند كه دين او را پرداخته ، تكليف از ورثه و وصىّ ساقط نمىشود . اينكه بگوييم چون او اختيار اداء دين ديگرى را دارد بنابراين اقرارش هم نافذ است ، در مورد شخص غير ثقه چنين نيست . و گمان نمىكنم كسى اين مطلب را پذيرفته باشد .\r\n\r\n\r\n","description":"","footnote":"\r\n( 1 ) أبو الصلاح در كافى ، ابن حمزه در وسيله ، ابن براج در مهذب ، قطب الدين كيدرى در اصباح ، اقرار صبى را باطل دانسته‌اند ، با اينكه وصيت صبى و برخى ديگر از تصرفات او را صحيح مىدانند . شيخ هم در مبسوط با اينكه اقرار صبى را نافذ نمىداند ولى عتق و تدبير صبى را ( با اين تعبير كه اصحابنا روايت كرده‌اند ) تأييد مىكند .\r\n","page_name":" 3800 ","page_number":89},
  {"content":"\r\n\r\n\r\nد ) نكته‌اى در باب وكالت\r\nاما نكته‌اى كه وجود دارد و به بحث ما ارتباط پيدا مىكند و آقاى خويى هم فرموده‌اند اين است كه ما دليل عام بر قاعده من ملك نداريم ، اما ارباب وكالت ، اگر كسى به ديگرى وكالت داد تا كارى براى او انجام دهد ، بعداً نمىتواند از او بخواهد كه اثبات كند كه آن كار را كرده ، نفس توكيل كفايت مىكند كه به قول وكيل اعتماد كند سيره قطعيه است كه سخن وكيل در موكل فيه حجت است .\r\nبه نظر مىرسد كه آقاى حكيم در اين مطلب مناقشه دارند ، ولى به نظر ما در متعارف موارد به توكيل اكتفا مىشود و حق با آقاى خويى است هر چند كلّيت ندارد گرچه دو مطلب را نبايد با هم خلط كرد . گاه شخصى را براى انجام كارى وكيل مىكنند ، در اين صورت همانطور كه ايشان گفتند از وكيل نمىخواهند كه اثبات كند كه آن عمل را انجام داده يا نه ؟ بناى عقلاء بر اين نيست . ولى بحث ما در صورتى است كه موكل وظيفه‌اى داشته كه شخصاً انجام نداده و به وكيل واگذار كرده است مثل اينكه به كسى بگويد : در مكه براى من ذبح كن . بعداً شك كرد كه آيا ذبح كرده يا نه ؟ آيا در اين صورت مىتواند به سخن او اكتفا كند و تكليف را از خود ساقط شده بداند ؟ البته نمىتواند او را محاكمه كند كه اثبات كند كه ذبح كردى ، ولى معلوم نيست كه اكتفا به سخن او براى سقوط تكليف صحيح باشد . در صورتى كه شك مىكند راست مىگويد يا نه ؟ در مواردى كه اطمينان دارد ، حرفى نيست ولى در مواقع شك ، معلوم نيست قول او كافى باشد . به نظر نمىرسد كه در چنين مواردى كه دچار شك مىشود بازهم سيره عقلا در كار باشد و ذمّهء خود را برىء بداند .\r\nمعمولًا كسى را كه وكيل مىكنند ، به او اطمينان دارند و از سخن او اطمينان حاصل مىشود ، ولى بحث در جايى است كه احياناً دچار شك و ترديد شود . « * و السلام * »\r\n\r\n","description":"","footnote":"","page_name":" 3801 ","page_number":90},
  {"content":"\r\n\r\n\r\n14 / 1 / 1381 چهارشنبه درس شمارهء ( 411 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه بحث اولياء عقد را شروع مىكنيم . اولياء عقد عبارت است از پدر و جدّ و وصى و مالك و حاكم . در اين جلسه اصل ولايت داشتن پدر و جدّ را اثبات مىكنيم . ان شاء الله تعالى .\r\n* * * \r\nالف ) اولياى عقد ، كسانى كه ولايت داشتن آنها مسلّم است :\r\n\r\n1 ) عبارت عروه :\r\nفصل فى اولياء العقد : و هم الاب و الجد من طرف الاب بمعنى اب الاب فصاعداً ، فلا يندرج فيه اب ام الاب ، و الوصى لاحدهما مع فقد الآخر ، و السيد بالنسبة الى مملوكه ، و الحاكم ، و لا ولاية للام و لا الجد من قبلها و لو من قبل ام الاب و لا الاخ و العم و الخال و اولادهم .\r\nاولياء امر نكاح پنج نفرند و غير از اين پنج طائفه كس ديگرى ولايت ندارد و اين پنج طائفه عبارتند از 1 . پدر 2 . اجداد پدرى ( پدر پدر و پدر او و . . . ، يعنى اجدادى كه در قرابت آنها هيچ مادر يا جدّه‌اى واسطه نشده باشد ) ، 3 . وصى پدر يا وصى جد پدرى ، 4 . مولى نسبت به مملوكش ، 5 . حاكم شرع .\r\nغير از اين پنج طائفه هيچ كس در عقد نكاح ولايت ندارد . بنابراين مادر ، جدّ مادرى ، گرچه از طرف مادر پدر باشد ، و همچنين برادر و عمو و دايى و بچه‌هاى آنها ولايتى بر عقد ندارند .\r\n\r\n","description":"","footnote":"","page_name":" 3802 ","page_number":91},
  {"content":"\r\n\r\n\r\n2 ) نگاهى به نظر فقهاء در مسأله :\r\nاين مسأله‌اى كه مرحوم سيد عنوان كرده‌اند تقريباً متفق عليه بين الامامية بوده ، فقط در دو قسمت ايجابى و سلبى آن دو مخالف مطرح شده است . امّا در عقد ايجابى : در مورد ولايت جدّ به ابن ابى عقيل نسبت داده شده كه ولايت جد را نمىپذيرد . علامه در مختلف ( ج 2 ، ص 535 ) از ابن ابى عقيل نقل مىكند كه « الولى الذي هو اولى بنكاحهنّ هو الاب دون غيره من الاولياء » . مفاد اين كلام اين است كه جدّ ولايت ندارد .\r\nاما در عقد سلبى مسأله ، تنها ابن جنيد مخالف است و مىگويد مادر و جدّ مادرى هم ولايت دارند .\r\n\r\n3 ) آيا ابن ابى عقيل منكر ولايت داشتن جدّ است ؟\r\nهر چند ظاهر بدوى كلام ابن ابى عقيل انكار ولايت جدّ است لكن ممكن است ايشان را هم مخالف ندانيم چون كلام ايشان به يكى از دو شكل قابل تفسير است :\r\nتفسير اول كلام ابن ابى عقيل : صاحب رياض فرموده احتمال قوى هست مراد ايشان از كلمهء اب ، معناى وسيع اب باشد كه جدّ ( اب با واسطه ) را هم شامل شود چون اب و همچنين ابن خيلى اوقات به معناى وسيعش اطلاق مىگردد ، مثلًا آدم را ابو البشر ، و ما را فرزند آدم و سادات را فرزندان پيامبر صلى الله عليه و آله و حضرت زهرا عليها السلام و حضرت هادى و عسكرى عليهما السلام را ابن الرضا و ائمه معصومين عليهم السلام را ابن رسول الله و . . .\r\nمىخوانند . خلاصه اب و ابن به معناى اعم از پدر و پسر بىواسطه و با واسطه هم گاهى اطلاق مىشود و لذا مىتوانيم بگوييم كلام ابن ابى عقيل دلالت بر انكار ولايت جدّ نمىكند اين تفسير را صاحب جواهر نيز احتمال داده است .\r\nتفسير دوم كلام ابن ابى عقيل : ممكن است مراد ايشان از ولى ، ولى مستقيم باشد يعنى تنها پدر است كه مستقيماً ولايت دارد و جدّ مستقيماً ولايت ندارد . و منافات ندارد كه براى جدّ ولايت با واسطه قائل باشد . همچنان كه جماعتى چون صدوق و\r\n\r\n","description":"","footnote":"","page_name":" 3803 ","page_number":92},
  {"content":"\r\n\r\nسلّار و ابن زهره و ابن جنيد و ابن براج و ابو الصلاح قائل شده‌اند كه جدّ ولى الولى است يعنى در صورتى ولايت دارد كه پدر ولايت داشته باشد يعنى اگر پدر زنده بود و واجد شرائط ولايت بود بر فرزند خودش ولايت دارد ، در اين صورت جدّ نيز كه بر پدر ولايت دارد بر فرزند او يعنى نوهء خودش نيز ولايت دارد . و الّا اگر به جهتى مانند موت يا جنون يا عدم رشد يا كفر ، پدر ولايت نداشت ، جدّ نيز فاقد ولايت خواهد بود . خلاصه ممكن است مراد ابن ابى عقيل از انحصار ولايت در اب ، ولايت مستقيم باشد . يعنى جدّ مستقيماً ولايت ندارد پس عبارت او مطلق ولايت را از جدّ نفى نمىكند .\r\nو اگر عبارت ابن ابى عقيل دلالت بر نفى ولايت از جد هم بكند حد اكثر ظاهر در نفى ولايت است و صريح كه نيست و چون ادله ولايت جدّ روشن است پس بايد از اين ظهور رفع يد كنيم زيرا رواياتى كه براى جدّ اثبات ولايت مىكند متعدّد و از نظر سندى معتبر و دلالت آنها نيز روشن است .\r\nدر عين حال ممكن است منكر بودن ابن ابى عقيل را بپذيريم و وجهى هم براى آن ذكر كنيم و بگوييم هر چند روايات مثبته ولايت براى جدّ متعدد و معتبر السند و الدلاله است لكن اين روايات معارض دارد و ممكن است ابن ابى عقيل به يكى از دو بيان ذيل ولايت جدّ را منكر شده باشد .\r\nتوضيح : روايات متعدد كه بعضى صحيح السند هم هستند در بيان « من بيده عقدة النكاح » وارد شده و متولى نكاح را اب و اخ و . . . دانسته و اسمى از جدّ نبرده است ممكن است ابن ابى عقيل اين روايات را معارض با روايات مثبته ولايت براى جدّ دانسته و قائل به تساقط و رجوع به اصل اولى يعنى عدم ثبوت ولايت براى جدّ شده است .\r\nاحتمال دوم اين است كه ابن ابى عقيل موافقت با اصل اولى را مرجّح روايات نافيه قرار داده و لذا ولايت جدّ را منكر شده است .\r\n\r\n","description":"","footnote":"","page_name":" 3804 ","page_number":93},
  {"content":"\r\n\r\n\r\nبررسى ولايت جد\r\nروايات متعدد و تامّ السند و الدلالة براى جدّ اثبات ولايت مىكند و حتى ولايت جدّ بر ولايت پدر هم ترجيح داده شده است « 1 » در مقابل اين روايات ، رواياتى هست كه ولايت را منحصر در اب كرده است :\r\nصحيحهء محمد بن مسلم عن احدهما عليهما السلام قال : يستأمرها [ الجارية 
  ] كل احدٍ ما عدا الاب « 2 »\r\nروايت ابى مريم عن ابى عبد الله عليه السلام قال : الجارية البكر التى لها اب لا تتزوج الّا باذن أبيها « 3 »\r\nصحيحهء محمد بن مسلم قال سألت ابا جعفر عليه السلام فى الصبى يتزوج الصبية يتوارثان ؟ قال اذا كان ابواهما اللذان زوّجاهما فنعم . « 4 » مفهوم اين روايت از جدّ نفى ولايت مىكند .\r\nصحيحهء ابن مسلم قال سألت ابا جعفر عليه السلام عن الصبى يتزوج الصبيّة . قال : اذا كان ابواهما اللذان زوجاهما فنعم جايز . . . « 5 »\r\nاين دو دسته روايات را به دو شكل مىتوانيم جمع كنيم .\r\nجمع اول : چون روايات مشتبه صريح در اثبات ولايت براى جدّ است ، در كلمهء « اب » در روايات نافيه توسعه قائل شويم و بگوييم مراد از اب در اين روايات اعم از اب مستقيم و اب مع الواسطه است .\r\nجمع دوم : در برخى روايات آمده است كه شرط ولايت جدّ زنده بودن پدر است .\r\nاين روايات را شاهد جمع قرار دهيم و بگوييم رواياتى كه ولايت را منحصر در اب كرده است منظور ولايت مستقيم است و رواياتى كه براى جدّ اثبات ولايت كرده مراد اب مع الواسطه است و موردش صورتى است كه پدر زنده بوده و شرائط ولايت در او جمع باشد ، در اين صورت پدر ولايت دارد و جدّ هم چون ولىّ الولى است و بر پسر خودش ولايت دارد پس بالواسطه بر نوه‌اش هم ولايت دارد .\r\n\r\n\r\n","description":"","footnote":"\r\n( 1 ) جامع الاحاديث ، ج 25 ، ص 193 به بعد ، باب 51 از ابواب التزويج .\r\n( 2 ) جامع الاحاديث 25 / 191 باب 50 از ابواب التزويج ، ح 12 .\r\n( 3 ) جامع الاحاديث 25 / 189 ، باب 50 از ابواب التزويج ، ح 7 .\r\n4 و 5 - جامع الاحاديث 25 / 194 و 193 باب 51 از ابواب التزويج ، ح 3 و ح 2 .\r\n","page_name":" 3805 ","page_number":94},
  {"content":"\r\n\r\nدر هر حال ، اصل ولايت جدّ ثابت است . اما اين كه ولايت جدّ بالاصالة است يا بالتبع در ذيل مسأله سوم بحث خواهيم كرد ان شاء الله تعالى .\r\n\r\nانحصار ولايت در جدّ ابى\r\nاين مسأله در دو مرحله قابل بحث است : 1 . نفى ولايت از جدّ امّى 2 . نفى ولايت از جدّى كه در برخى از وسائط آن به وسيلهء ام متصل مىشوند مانند جدّ پدرى مادر يا جدّ مادرى پدر .\r\nصاحب جواهر رحمه الله راجع به اصل انحصار ولايت در جدّ پدرى بحثى نكرده‌اند و فقط گفته‌اند كه منساق از جدّ در كلمات فقهاء صورتى است كه تمام وسائط مرد باشند « 1 » و صاحب رياض رحمه الله براى اختصاص ادعاى تبادر مىكنند و مىفرمايند : ثمّ ان الظاهر المتبادر من الجدّ فى الاخبار ليس جدّ امّ الاب ،\r\nمرحوم آقاى حكيم رحمه الله نخواسته‌اند به تبادر و انصراف اقتصار كنند بلكه به روايت استدلال مىكنند :\r\n\r\nدليل اول : روايت عبيد بن زرارة\r\nعدّه من اصحابنا عن سهل بن زياد عن احمد بن محمد بن ابى نصر عن ابى المغراء عن عبيد بن زرارة عن ابى عبد الله عليه السلام قال انّى لذات يوم عند زياد بن عبيد الله الحارثى اذ جاء رجل يستعدى على أبيه ، فقال : أصلح الله الامير انّ ابى زوّج ابنتى به غير اذنى . فقال زياد لجلسائِهِ الذين عنده : ما تقولون فيما يقول هذا الرجل ؟ قالوا : نكاحه باطل ، قال : ثمّ اقبل علىّ فقال : ما تقول يا ابا عبد الله ؟ فلمّا سألنى أقبلت على الذين أجابوه ، فقلت لهم : أ ليس فيما تروون أنتم عن رسول الله صلى الله عليه و آله ان رجلًا جاء يستعد به على أبيه فى مثل هذا ، فقال له رسول الله صلى الله عليه و آله : أنت و\r\n\r\n\r\n","description":"","footnote":"\r\n( 1 ) جواهر الكلام 29 / 172 : و المراد من الجدّ للاب ما هو منساق منه عن [ اى ( ظ ) 
  ] اب الاب و هكذا فلا يندرج فيه اب ام الاب للاصل و غيره .\r\n","page_name":" 3806 ","page_number":95},
  {"content":"\r\n\r\nمالك لابيك ، قالوا : بلى ، فقلت لهم : فكيف يكون هذا و هو و ماله لأبيه و لا يجوز نكاحه [ عليه 
  ] ؟ ! قال : فأخذ بقولهم و ترك قولى . « 1 »\r\nدر سند اين روايت هر چند سهل بن زياد هست لكن به نظر ما سهل ثقه است و از اين جهت اشكالى در سند روايت نيست . در اين روايت براى ولايت جدّ به « انت و مالك لابيك » تمسّك شده است و اين تعليل فقط در مورد جدّ پدرى جارى است . آن هم فقط جد پدرى كه هيچ يك از وسائطش زن نباشد و چون علت اگر خاص باشد مخصّص حكم مىباشد پس ولايت مخصوص جدّ پدرى ( با وسائط مرد ) خواهد بود .\r\n\r\nنقد استدلال به روايت عبيد بن زرارة\r\nاگر حكم معلّل اصل ولايت جدّ بود و براى آن به « انت و مالك . . . » استدلال شده بود ، اصل ولايت جدّ مخصوص جدّ پدرى مىشد . لكن در اينجا چنين نيست و راجع به اصل ولايت صحبتى به ميان نيامده است ، بلكه سؤال از فرعى از فروع يك نوع خاصى از ولايت است يعنى فرعى از فروع خصوص جدّ پدرى مورد سؤال قرار گرفته ، پدرى مىپرسد كه پدر من بدون اجازه من دخترم را به عقد ازدواج كسى درآورده است ، حضرت علّت تقديم ولايت جدّ در اين مورد را بيان كرده‌اند ؛ اما اين كه اصل ولايت جدّ ، علّتى به جز « انت و مالك . . . » دارد يا خير ؟ به هيچ طرف دلالت نمىكند ، پس اگر دليلى كه ولايت را براى جدّ مادرى هم اثبات كند - و لو باطلاقه - داشتيم ، به آن دليل تمسك مىكنيم . شبيه اين كه كسى مىپرسد پسر مىتواند عليه مادرش شكايت كند ؟ اگر در پاسخ گفته شود : خير چون مادر او را زائيده است ، اين دليل نيست كه اصل حق شكايت نداشتن مخصوص مادر است چون ممكن است اين حق به دليل ديگرى در مورد پدر هم محفوظ باشد .\r\n\r\n\r\n","description":"","footnote":"\r\n( 1 ) جامع الاحاديث 25 / 198 ، باب 51 از ابواب التزويج ، ح 18 ، كافى 5 / 395 .\r\n","page_name":" 3807 ","page_number":96},
  {"content":"\r\n\r\nسؤال : آيا استدلال روايت به كلام « أنت و مالك » جدلى نيست ؟\r\nپاسخ : اين كه حضرت در پايان مىفرمايند ؛ امير « اخذ بقولهم و ترك قولى » معلوم مىشود كه اين حكم شرعى واقعى بوده است نه امرى جدلى كه من خودم هم قبول ندارم .\r\n\r\nدليل دوم : تسلّم مسأله بين اماميه و عامه\r\nبه نظر ما عمده دليل اختصاص ولايت جدّ به جدّ ابى اين است كه بين عامه جزء مسلمات است كه اگر برخى از وسائط نسب ، زن باشند ، چنين كسى ولايت ندارد .\r\nدر چنين محيطى وقتى مىگويند ، جدّ ولايت دارد ، غير از جدّ ابى از آن فهميده نمىشود و منساق از جدّ به قرينهء محيط صدور روايت جدّ ابى است . و اگر نظر مبارك امام عليه السلام يك معناى اوسعى بود بايد به اين مطلب تصريح كنند و به لفظ جدّ اكتفا ننمايند .\r\nاز نظر اماميه هم تقريباً مسأله جزء مسلمات است و به جز ابن جنيد هيچ مخالفى ديده نشده است .\r\nاشكال : از روايت عبيد بن زرارة استفاده مىشود كه اصل ثبوت ولايت در جدّ پدرى هم جزء مسلّمات بين العامه نيست چون حكم به بطلان عقدى شده كه جدّ ابى انجام داده است . پس به مسلّم بين العامة نمىتوانيم استدلال كنيم .\r\nپاسخ : ممكن است از اين اشكال چنين پاسخ بدهيم كه يك مسأله بين العامّه مسلّم است و آن نفى ولايت از جدّ مادرى و جدّى كه برخى از وسائط نسبش زن باشد و همين مقدار كافى است كه وقتى در روايتى براى جدّ اثبات ولايت مىكند ، جدّ مادرى را خارج كنيم ، هر چند بايد براى اثبات دلالت براى جدّ پدرى به ادلهء ديگر استدلال كنيم . ولى اين پاسخ محلّ مناقشه است چون عامه هم از جدّ مادرى نفى ولايت مىكنند و هم براى جدّ پدرى ولايت قائل هستند .\r\n\r\n","description":"","footnote":"","page_name":" 3808 ","page_number":97},
  {"content":"\r\n\r\nو پاسخ صحيح اين است كه ولايتى كه عامه براى جدّ قائل هستند ولايتى در طول ولايت پدر است يعنى با بودن پدر براى جدّ ولايت قائل نيستند و فقط در صورتى كه پدر نباشد يا شرائط ولايت را فاقد باشد ، جدّ را ولىّ نوه مىدانند نظير مراتب ارث ( به استثناء امّ و من تقرّب بالام ) روايت عبيد بن زراره نيز اين مطلب را تأييد مىكند خلاصه بين العامه دو مطلب مسلّم است 1 . سلبى : كه جدّ مادرى و جدّى كه برخى از وسائط آن زن باشد ، ولايت ندارد . 2 . اثباتى : در صورت ولايت نداشتن پدر ، جدّ پدرى خالص ولايت دارد . و اگر روايتى در چنين محيطى براى جدّ اثبات ولايت كند ، از « جدّ » چيزى جر جدّ پدرى فهميده نمىشود « و الله العالم و هو الهادى الى سبيل الرشاد » « * و السلام * »\r\n\r\n","description":"","footnote":"","page_name":" 3809 ","page_number":98},
  {"content":"\r\n\r\n\r\n17 / 1 / 1381 شنبه درس شمارهء ( 412 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nموضوع بحث اين است كه آيا مادر در امر ازدواج فرزند خود ولايت دارد ؟ در اين جلسه به بررسى قسمتى از ادلهء نافيه ولايت مىپردازيم . ان شاء الله تعالى\r\n* * * گفتيم كه براى پنج طائفه ( پدر و جدّ ابى و وصى و مالك و حاكم ) ولايت در عقد نكاح اثبات شده است و ثبوت ولايت براى « امّ » و « جدّ امّى » مورد بحث قرار گرفته است و در بين اماميه نفى ولايت از آنها تقريباً مسلّم است . فقط ابن جنيد قائل است كه مادر و جدّ مادرى بر صغيره در امر نكاح ولايت دارند .\r\nالبته مورد بحث اثبات ولايت براى امّ فى الجملة است كه آيا امّ در امر نكاح بر كسى - و لو صغيره - ولايت دارد ؟ در اين موضوع ابتداء ادلهء نافيه ولايت از ام را مورد بحث قرار مىدهيم :\r\n\r\nادله نافيه ولايت از امّ\r\n\r\nدليل اول : اجماع\r\n\r\nدليل دوم : استصحاب :\r\nمنصرف اليه ادلهء تنفيذ عقود ( اگر دلالت آنها را تمام هم بدانيم ) مانند «   أَوْفُوا بِالْعُقُودِ   » يا « المؤمنون عند شروطهم » يا « الناس مسلطون على انفسهم » ( كه قانونى عقلايى است و لو روايت معتبرى ندارد ) اين است كه پيمانهايى كه شخص در مورد خودش يا مال خودش مىبندد بايد به آنها وفادار باشد و لذا عقود فضولى را قبل الاجازه شامل نمىشود و بعد از آن كه مالك ، عقد فضول را اجازه كرد ، اين قرار بقاءً قرار\r\n\r\n","description":"","footnote":"","page_name":" 3810 ","page_number":99},
  {"content":"\r\n\r\nمالك مىشود و ادلهء تنفيذ عقود آنگاه شامل آن مىگردد ، بنابراين چنانچه مادر يا جدّ مادرى براى فرزند يا نوهء خودشان عقدى ببندند نفوذ چنين عقدى مشكوك است و مقتضاى استصحاب عدم تحقق زوجيت است . به بيان ديگر : در مواردى كه نمىدانيم ولايتى جعل شده يا خير ؟ استصحاب اقتضاء مىكند كه ولايتى جعل نشده باشد « 1 »\r\n\r\nدليل سوم : اولويت\r\nاز روايات استفاده مىشود كه عمو و برادر با اين كه مرد هستند و درايت بيشترى دارند در امر نكاح برادرزاده و خواهر ولايت ندارند و بالأولوية مادر نيز ولايت نخواهد داشت .\r\nصاحب جواهر رحمه الله به تبع رياض در ضمن ادله نافيه مىفرمايد : اولوية العمّ و الاخ منهم ( من الام و آبائها ) مع التصريح فى النصوص بنفى ولايتهما « 2 »\r\nنقد استدلال : به نظر مىرسد كه چنين احاديث عرفيه‌اى ثابت نيست چون هر چند نوع مردها متعارفاً بهتر از بانوان مصالح و مفاسد امور اجتماعى و از جمله نكاح را تشخيص مىدهند ولى معلوم نيست كه فلسفهء ولايت داشتن ولىّ فقط مسأله درايت او باشد و شايد داشتن در اين حكم عواطف و علاقهء شديدى كه براى حفظ مولى عليه در ولى هست نيز مورد توجه قرار گرفته باشد و از اين جهت مادر بر عمو و برادر اولويت دارد . يعنى نوعاً از جهت درايت عمو و برادر اولويت دارند و از جهت عواطف مادر ، و مناط ولايت از نظر شارع چيست . روشن نيست و عقلاء نيز در صورت نبودن پدر ، مادر را قيم فرزند قرار مىدهند نه عمو يا برادر را . پس اين دليل تمام به نظر نمىرسد .\r\n\r\n\r\n","description":"","footnote":"\r\n( 1 ) - توضيح : صحت استصحاب در اين مسأله مبتنى بر جريان استصحاب در شبهات حكميه است .\r\n( 2 ) صاحب جواهر در توضيح دليل فوق رواياتى را كه نفى ولايت از عمو مىكند نقل كرده و فراموش كرده‌اند كه رواياتى را كه نفى ولايت از برادر مىكند نقل كنند و پس از آن معارض آنها يعنى رواياتى كه اثبات ولايت براى عمو يا برادر مىكند نقل مىكنند ، ( جواهر 29 / 170 ) .\r\n","page_name":" 3811 ","page_number":100},
  {"content":"\r\n\r\n\r\nدليل چهارم : رواياتى كه ولايت نكاح را در « اب » منحصر كرده است .\r\n\r\nروايت اول : صحيحهء محمد بن مسلم\r\n« محمد بن يحيى عن احمد بن محمد عن على بن الحكم عن العلاء بن رزين عن محمد بن مسلم عن احدهما عليهما السلام قال : يستأمرها [ الجارية 
  ] كلّ احد ما عدا الاب « 1 » .\r\nاين روايت غير از اب از هر كسى نفى ولايت مىكند . در مورد جدّ و وصى و مالك و حاكم ادلهء ديگر اثبات ولايت مىكند ، پس عموم اين صحيحه را در اين موارد تخصيص مىزنيم ولى تخصيص اين روايت در مورد مادر معلوم نيست ، مقتضاى انحصار ، نفى ولايت از ام و جدّ امى است .\r\nبررسى استدلال : استدلال به اين روايت در رياض آمده و صاحب جواهر نيز اين استدلال را صحيح دانسته‌اند ولى اين استدلال مخدوش است چون از متن روايت بر مىآيد كه موضوع اين روايت نكاح كبيره است و حضرت مىفرمايند : « يستأمرها » يعنى با جاريه مشورت مىشود و نظر و امر او را پرس‌وجو مىكنند . و روشن است كه نظر و رأى صغيره دخالتى در نكاح ندارد پس حضرت در مورد جاريهء بالغه فرموده ، هيچ كس به جز پدر ، بر او ولايت ندارد و بدون نظر او نمىتواند نكاح كند ، پس مادر ، هم بر بالغه ولايت ندارد و اين مقدار دلالت نمىكند كه مادر بر صغيره هم ولايت نداشته باشد ، و بحث ما در اثبات فى الجملهء ولايت براى مادر است همچنان كه محقق در مورد اولياء پنج‌گانه ( پدر و جد و . . . ) قائل است كه اينها بر شخص بالغ ولايت ندارند ولى بر صغير و صغيره ولايت دارند .\r\n\r\nروايت دوم : صحيحهء زراره و موثقهء محمد بن مسلم\r\nصحيحهء زراره : كلينى : ( محمد بن يحيى عن ) احمد بن محمد عن ابى محبوب عن على بن رئاب عن زرارة بن اعين قال سمعت ابا جعفر عليه السلام يقول : « لا ينقض النكاح الّا الاب » « 2 »\r\n\r\n\r\n","description":"","footnote":"\r\n( 1 ) جامع الاحاديث ، ج 25 ، ص 191 ، باب 50 از ابواب التزويج ، حديث 12 .\r\n( 2 ) جامع الأحاديث 25 / 191 - باب 50 از ابواب التزويج ، حديث 13 .\r\n","page_name":" 3812 ","page_number":101},
  {"content":"\r\n\r\nاين روايت در كافى ( 5 / 392 ) و تهذيب ( 7 / 379 ) و استبصار ( 3 / 235 ) آمده است .\r\nهمين روايت به سند ديگرى در جاى ديگرى از تهذيب ( 7 / 379 ) و استبصار ( 3 / 235 ) نيز آمده است ( على بن الحسن بن انفصال عن محمد بن على عن الحسن بن محبوب عن علاء بن رزين عن زرارة )\r\nموثقه محمد بن مسلم :\r\nشيخ طوسى : على بن الحسن بن فضّال عن احمد بن الحسن عن أبيه عن على بن الحسن بن رباط عن شعيب الحدّاد عن محمد بن مسلم عن ابى جعفر عليه السلام\r\nصاحب رياض رحمه الله پس از نقل روايت اول ( صحيحه محمد بن مسلم ) مىگويند « و نحوه الموثقان » و توضيح نمىدهند كه مقصود از موثقان چيست ؟ « 1 » احتمالًا\r\nمقصود صاحب رياض از موثقان همين دو روايت باشد . اين دو روايت نيز دليل نفى ولايت ام نيست كه ان شاء الله تعالى بحثش خواهد آمد .\r\n\r\nدليل پنجم : روايت محمد بن مسلم\r\nكلينى : عن ابى على الاشعرى عن محمد بن عبد الجبّار عن اسماعيل بن سهل عن الحسن بن محمد الحضرمى عن الكاهلى عن محمد بن مسلم عن ابى جعفر عليه السلام أنه سئل عن رجل زوجته امه و هو غائب قال النكاح جائز ان شاء المتزوج قبل و ان شاء ترك فان ترك المتزوج تزويجه فالمهر لازم لامّه . « 2 »\r\nصاحب رياض به اين روايت براى نفى ولايت امّ و جدّ امى استدلال مىكنند و\r\n\r\n\r\n","description":"","footnote":"\r\n( 1 ) در پاورقى چاپ جديد هم كه آدرس داده‌اند ، رواياتى كه آدرس داده شده مرتبط با مطلب متن نيست .\r\n( 2 ) جامع الاحاديث 25 / 201 باب 53 از ابواب التزويج ، حديث 2 ، وسائل الشيعة ، 20 / 280 باب 7 از ابواب عقد النكاح و اولياء العقد ، حديث 3 ، كافى 5 / 401 ، تهذيب 7 / 392 .\r\n","page_name":" 3813 ","page_number":102},
  {"content":"\r\n\r\nضعف سند آن را جبران شده مىدانند « و قصور سنده معتضد بالاصل و الشهرة و عموم النصوص المتقدمة » ( رواياتى كه ولايت نكاح را منحصر در اب كرده است ) .\r\nو در تقريب دلالت روايت مىفرمايند : « عمومه الناشئ عن ترك الاستفصال من وقوع تزويجها حال البلوغ و عدمه ، شامل لمحلّ النزاع و اذا انتفى ولاية الام انتفى ولاية أبيها بطريق اولى مضافاً الى عدم القول بالفصل » .\r\nبررسى استدلال :\r\nاستدلال به اين روايت مناسب جلالت شأن صاحب رياض قدس سرّه نيست . زيرا\r\nاولًا : روايت در مورد مردى كه مادرش غائبانه برايش زن گرفته فرموده « ان شاء المتزوج قبل . . . » و بحث ما راجع به نفى اصل ولايت از مادر است حتى بر صغير و صغيره و نفى ولايت مادر بر رجل دليل نفى ولايت او از صغير يا صغيره نيست و اينجا جاى تمسك به ترك استفصال و اثبات اطلاق نيست .\r\nثانياً : حضرت در پاسخ مىفرمايند : « ان شاء المتزوج قبل و ان شاء ترك » و واضح است كه قبول و عدم قبول نابالغ اثرى ندارد و اطلاق اين روايت شامل نابالغ نمىشود چون روايت ظهور قوى دارد كه متزوج در همان زمان مىتواند قبول كند نه اين كه بعد از چند سال كه بالغ شد .\r\nثالثاً : قائل به ولايت امّ ابن جنيد است و صاحب رياض در مقام ردّ كلام ابن جنيد به اين روايت استدلال كرده است و ابن جنيد در روايت امّ قائل به تفصيل است و اين روايت كلام ابن جنيد را ردّ نمىكند چون ابن جنيد مىگويد مادر و جد مادرى بر صغيره ولايت دارند نه بر صغير و روايت در مورد رجل نفى ولايت از مادر كرده است و ممكن است مادر بر صغير ولايت نداشته باشد ، و بر صغيره ولايت داشته باشد ( كما يقوله ابن جنيد ) و ولايت نداشتن بر دختر با اولويت يا علم به عدم فرق بين صغير و صغيره نيز قابل اثبات نيست .\r\nرابعاً : اين روايت اگر ظاهر در صحت نكاح نباشد ظاهر در بطلان آن نيست . چون حضرت در پاسخ از صحت عقدى كه مادر مردى بدون اطلاع او انجام داده است\r\n\r\n","description":"","footnote":"","page_name":" 3814 ","page_number":103},
  {"content":"\r\n\r\nمىفرمايند « النكاح جايز » يعنى چنين ازدواجى نافذ است و اگر عقد باطل بود يا حكم عقد فضولى را داشت تعبير « جايز » نمىكردند پس اين عقد « صحيح » است ، هر چند « لازم » نيست و شوهر پس از اطلاع مىتواند عقد را قبول يا فسخ كند ، و اگر ظهور روايت را در صحت عقد نپذيريم ، حد اقل يكى از احتمالات عرفى در معناى روايت است يعنى حد اقل كلام حضرت ظهور در بطلان عقد ندارد و ذيل روايت هم مؤيد اين است كه عقد صحيح بوده ، زوجيت حاصل شده است ، چون مىفرمايد :\r\n« فان ترك المتزوج فالمهر لازم لامه » و اگر عقد باطل يا موقوف بر اجازه بود و زوجيتى محقق نشده بود وجهى براى ثبوت مهر نبود ، همچنان كه در عقد فضولى تا شخص اصيل امضا نكند زوجيتى حادث نشده و مهر ثابت نمىگردد .\r\nو خامساً : روايت ضعيف السند است چون در سندش اسماعيل بن سهل دهقان واقع شده و وى را اصحاب تضعيف كرده‌اند ، و اين كه صاحب رياض مىفرمايند كه شهرت ضعف سند روايت را جبران مىكند بر اين روايت قابل تطبيق نيست چون استدلال به اين روايت در كتب اصحاب نيامده است ، پس عمل و استناد اصحاب به اين روايت ثابت نيست بلكه با توجه به اين كه ناتمامى دلالت روايت روشن است مىتوان اطمينان بلكه قطع پيدا كرد كه اصحاب براى نفى ولايت امّ به اين روايت استدلال نكرده‌اند و قبل از صاحب رياض در هيچ يك از كتب اصحاب به اين روايت تمسك نشده است . و موافقت با اصل هم جابر ضعف سند روايت نيست و دلالت عمومات حاصرهء نكاح در « اب » براى نفى ولايت مادر از صغيره تمام نيست تا بتواند ضعف سندى روايت را جبران كند .\r\nنتيجه آن كه به اين روايت هم براى نفى ولايت ام در امر نكاح نمىتوانيم استدلال كنيم . و الله العالم . « * و السلام * »\r\n\r\n","description":"","footnote":"","page_name":" 3815 ","page_number":104},
  {"content":"\r\n\r\n\r\n18 / 1 / 1381 يكشنبه درس شمارهء ( 413 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nآيا مادر در امر نكاح فرزند صغير يا صغيرهء خود ولايت دارد ؟ در جلسه گذشته قسمتى از ادلهء نافيه ولايت مادر را بررسى كرديم و در اين جلسه ادلهء مثبته ولايت مادر را ذكر كرده ، بررسى آنها و ادامهء بررسى ادلهء نافيه را به جلسه آينده موكول مىكنيم .\r\n* * * كلام در اين بود كه آيا مادر در امر نكاح فرزند خود ولايت دارد ؟ تقريباً اجماع علماء خاصه و عامه بر نفى ولايت مادر در امر نكاح صغير و صغيره است . بلى علامه در مختلف تنها به ابن جنيد نسبت داده كه ايشان قائلند مادر در ازدواج دختر صغيره‌اش ولايت دارد . قسمتى از ادلهء مرحوم صاحب رياض رحمه الله و مرحوم صاحب جواهر رحمه الله را در نفى ولايت ام بررسى كرديم و دلالت آنها را بر نفى ولايت ام نپذيرفتيم . از اينها كه بگذريم رواياتى در مسأله هست كه مىتوانيم به آنها براى نفى ولايت ام و ردّ ابن جنيد استدلال كنيم . قبل از بررسى اين روايات به بررسى ادلهء مثبته ولايت براى مادر مىپردازيم .\r\n\r\nالف ) بررسى ادله مثبت ولايت امّ :\r\n\r\n1 ) روايت نبوى صلى الله عليه و آله :\r\nدليلى كه از قديم علّامه رحمه الله و ديگران براى مدّعاى ابن جنيد يعنى ولايت ام ذكر كرده‌اند ، روايت نُعيم بن عبد الله نحّام « 1 » است كه عامّه نقل كرده‌اند و در مختلف هم\r\n\r\n\r\n","description":"","footnote":"\r\n( 1 ) نحّام يعنى زياد سرفه كن كه صفت نُعيم است نه صفت پدرش كه عبد الله است . وى از بنى عدىّ است و قبل از خليفه دوم مسلمان شده است . در كتابهاى ما كه اين روايت را ذكر مىكنند نحّام را غلط ضبط كرده‌اند و آن را\r\n","page_name":" 3816 ","page_number":105},
  {"content":"\r\n\r\nاز آنها اخذ كرده است . بر طبق اين روايت ، نوجوان يتيمى تحت تكفل نعيم بوده او مىخواسته دخترش را به ازدواج اين جوان درآورد ، مادر دختر با اين ازدواج مخالف بوده ، رسول اكرم صلى الله عليه و آله به نعيم مىفرمايد : از مادرش استجازه كن ( يأتمروهنّ فى بناتهنّ ) « 1 »\r\n\r\nبررسى استدلال :\r\nاين روايت علاوه بر ضعف سند از نظر دلالت هم قابل استدلال نيست . البته ما از جهت حمل بر استحباب كه بعضى اينطور حمل كرده‌اند ، از اين جهت اشكال نمىكنيم چون ظاهر اوّلى اوامر وجوب است و بايد ظواهر را حفظ كرد مگر اينكه قرينه يا معارضى در كار باشد .\r\nاشكال عمده اين است كه خود ابن جنيد هم به ظاهر اين روايت ملتزم نيست چون استقلال پدر در مورد تزويج صبىّ و صبيّه اتفاقى است و خود ابن جنيد هم اين را قائل است . در حالى كه ظاهر اين روايت استقلال پدر را نفى مىكند چون لزوم استيمار از مادر يا به معنى استقلال انحصارى مادر و تمام العلّه بودن نظر اوست يا به معنى جزء العلّه بودن آن و در هر دو صورت ، استقلال پدر نفى مىشود كه بر خلاف اتفاق علماء است . بنابراين ، خود ابن جنيد هم ناگزير است كه اين روايت را حمل بر استحباب نمايد .\r\n\r\nروايت دوم : روايت ابراهيم بن ميمون\r\nروايت ديگرى كه خواسته‌اند آن را به عنوان دليل مطرح كنند ، روايت ابراهيم بن ميمون است : « احمد بن محمد بن عيسى عن ابن فضّال عن صفوان ، عن ابى المغراء ، عن ابراهيم بن ميمون ، عن ابى عبد الله عليه السلام : قال : اذا كانت الجارية بين ابويها فليس لها مع ابويها امر\r\n\r\n\r\n","description":"","footnote":"\r\nصفت پدر نعيم قرار داده‌اند . مثلًا در جواهر 29 / 234 النّخاع و در رياض « عبد الله بن النجاح » آمده است .\r\n( 1 ) مسند احمد ، ج 2 ، ص 97 و سنن بيهقى ، ج 7 ، ص 115 و 116 .\r\n","page_name":" 3817 ","page_number":106},
  {"content":"\r\n\r\nو اذا كانت قد تزوّجت لم يزوّجها الّا برضاً منها » « 1 » از اين روايت استشمام مىشود كه اگر مادر بخواهد دخترش را شوهر بدهد دختر اختيارى از خود ندارد .\r\n\r\nبررسى استدلال :\r\nاين روايت از نظر سند بعيد نيست معتبر باشد . با توجه به اينكه صفوان از اصحاب اجماع است . اگر مثل مشهور روايت اصحاب اجماع را كافى بدانيم در اعتبار خبر ، اشكالى در سند روايت نخواهد بود . همچنين اگر كسى در خصوص مشايخ ثلاثه - صفوان ، ابن ابى عمير و بزنطى - معتقد باشد كه اينها فقط از ثقه روايت مىكنند ، به اين معنى كه ، هم مشايخ بلا واسطه و هم مشايخ مع الواسطه آنها ثقات هستند ، بنابراين مبنا هم ، اشكالى در روايت نخواهد بود . ولى ما اين دو مبنا را قبول نداريم ، و فقط مشايخ بلا واسطه اين سه نفر را ثقه مىدانيم ، بنابراين ، به واسطه روايت صفوان نمىتوانيم وثاقت ابراهيم بن ميمون را اثبات كنيم . مع ذلك به نظر ما ممكن است وثاقتش را به واسطهء روايت ابى المغراء اثبات كنيم . چون نجاشى و بعضى ديگر در مورد ابى المغراء يعنى حميد بن مثنّى ثقةٌ ثقةٌ تعبير كرده‌اند و بعيد است شخصى كه چنين تعبير در مورد او شده است ، مقيّد نباشد كه از چه كسى روايت نقل مىكند . پس سند اين روايت را ممكن است معتبر بدانيم . آيا اين روايت بر ولايت امّ دلالت دارد ؟ مرحوم مجلسى اول در روضة المتقين روايت را طورى معنا كرده كه با نفى ولايت امّ منافات نداشته باشد ، چون ولايت نداشتن امّ را مسلّم مىدانسته است . لذا فرموده ، مراد از ابويها پدر و مادر نيست بلكه أب بلا واسطه و أب مع الواسطه يعنى پدر و جدّ است . اما اين معنى خيلى خلاف ظاهر است و\r\n\r\n\r\n","description":"","footnote":"\r\n( 1 ) وسائل الشيعة ، باب 9 از ابواب عقد النكاح و اولياء العقد ، ج 3 ، جامع الاحاديث 25 / 189 .\r\n","page_name":" 3818 ","page_number":107},
  {"content":"\r\n\r\nصاحب حدائق رحمه الله هم اين معنى را خلاف ظاهر دانسته هر چند نسبت نداده كه از چه كسى نقل مىكند .\r\nمرحوم آقاى خويى رحمه الله مىفرمايد : اين روايت بر خلاف اجماع است . چون أب بلا اشكال استقلال دارد و اين روايت اذن پدر و مادر را معتبر دانسته است ، پس بايد آن را كنار بگذاريم .\r\nاما اين اشكال وارد نيست ، چون اين گونه تعابير اگر ظهور در انحلالى بودن به معنى استقلال هر يك نداشته باشند ، ظهور در مجموعى بودن ندارد كه معنايش اين باشد كه ابوين بايد هر دو نظر بدهند تا ازدواج جايز باشد . مثلًا اگر بگويند جايز نيست كسى بر خلاف رضايت پدر و مادر كارى را انجام دهد ظهورش اين نيست كه مخالفت با يكى از آنها اشكال ندارد بلكه ظاهر عرفى آن انحلال است . يعنى رضايت هر يك مستقلًا معتبر است و نبايد با هيچ‌كدام مخالفت كند . از فرمايش مرحوم آقاى خويى رحمه الله اين طور استفاده مىشود كه گويا روايت صريح در مجموعى بودن است و به همين دليل ، چون بر خلاف اجماع است ، بايد آن را كنار بگذاريم يعنى چون قابل حمل بر معناى صحيحى نيست بايد روايت را كنار بگذاريم . ولى اين سخن هم ناتمام است ، چون اين روايت نهايتش اين است كه ظهور در مجموعى بودن داشته باشد . نه اينكه صريح باشد ، لذا اگر بر خلاف اجماع است بايد از ظهورش رفع يد كنيم نه اينكه آن را كلًا كنار بگذاريم .\r\n\r\nب رواياتى كه ولايت امّ از آنها استشمام مىشود :\r\nروايات ديگرى وجود دارد كه از آنها استشمام مىشود كه مادر ولايت دارد . در اينجا اشاره‌اى به آنها خواهيم داشت :\r\n\r\nروايت اول : روايت سعدان بن مسلم\r\n« قال : قال ابو عبد الله عليه السلام : لا بأس به تزويج البكر اذا رضيت من غير اذن أبويها » « 1 » كانّه اشعار دارد به اينكه دختر باكره كه بزرگ شده رضايت خودش كافى است و ديگر رضايت ابوين كه در صغيره معتبر است در مورد او معتبر نيست . كأن ابوين در ولايت داشتن بر نكاح صغيره و ولايت نداشتن در نكاح بالغه حكم واحدى دارند .\r\n\r\n\r\n","description":"","footnote":"\r\n( 1 ) وسائل الشيعة ، باب 9 ، از ابواب عقد النكاح و اولياء العقد ، ح 4 ، البته در وسائل « أبيها » ضبط شده اما در تهذيب و استبصار « أبويها » ضبط شده است ، جامع الاحاديث 25 / 189 ، باب 50 از ابواب التزويج ، ح 5 .\r\n","page_name":" 3819 ","page_number":108},
  {"content":"\r\n\r\n\r\nروايت دوم : روايت عبيد بن زرارة\r\n« عن ابى عبد الله عليه السلام فى حديثٍ قال : لا تستأمر الجارية فى ذلك اذا كانت بين ابويها فاذا كانت ثيّباً فهى اولى بأنفسها » « 1 » كانّه مىخواهد بفرمايد : نظر جاريه را نمىپرسند ، نظر پدر و مادر ملاك است .\r\n\r\nروايت سوم : روايت ابن ابى يعفور\r\n« عن عبد الله عليه السلام قال : قلت له : انّى اريد أن أتزوّج امرأة و انّ ابوىّ ارادا ان يزوّجانى غيرها ، فقال : تزوّج التى هويت ودع التى يهوى ابواك » « 2 » در ذهن سائل كانّه اين مطلب مرتكز بوده كه ولايت متعلق به پدر و مادر است ، اما سؤال مىكند كه آيا اين ولايت در مورد من كه مرد بالغى هستم نيز ثابت است يا نه كه حضرت مىفرمايد : نه ، آنها بر تو ولايت ندارند .\r\n\r\nروايت چهارم : صحيحهء محمد بن قيس\r\n« عن ابى جعفر عليه السلام قال : قضى امير المؤمنين عليه السلام فى امرأةٍ انكحها اخوها رجلًا ثمّ انكحتها امّها بعد ذلك رجلًا و خالها او اخٌ لها صغير ، فدخل بها فحبلت فاحتكما فيها ، فاقام الاول الشهود فألحقها بالأول و جعل لها الصداقين جميعاً و منع زوجها الذي حقّت له ان يدخل بها حتى تضع حملها ثمّ الحق الولد بأبيه » « 3 » از اين روايت هم استشمام مىشود كه هر يك از اينها كه عقد كرده از جمله مادر ، ولايت بر دختر دارد منتهى چون اولى اقامه بيّنه كرده تزويج او امضا شده « 4 » ، در عين حال ، چون دومى هم دخول كرده ضامن مهر است و لذا حضرت ، دختر را مستحق دو صداق دانسته است . البته اينكه دومى ضامن مهر المسمّى است يا مهر\r\n\r\n\r\n","description":"","footnote":"\r\n( 1 ) وسائل الشيعة ؛ باب 3 از ابواب عقد النكاح و اولياء العقد ؛ ح 13 ، جامع الاحاديث 25 / 198 ، باب 51 از ابواب التزويج ، ح 15 .\r\n( 2 ) وسائل الشيعة ، باب 13 از ابواب عقد النكاح و اولياء العقد ، ح 1 ، جامع الأحاديث 25 / 200 ، باب 52 از ابواب التزويج ، ح 1 .\r\n( 3 ) وسائل الشيعة ، باب 7 از ابواب عقد النكاح و اولياء العقد ؛ ح 2 ، جامع الاحاديث 25 / 201 ، باب 53 از ابواب التزويج ، ح 1 .\r\n( 4 ) ( توضيح بيشتر ) : هر چند در مورد روايت عقد برادر واقعاً مقدم بوده است . لكن او با مادر و با دايى در تقدّم عقد نكاح اختلاف داشته است « فاحتكما فيها » در چنين فرضى چون برادر بر تقدم عقد اقامهء شهود كرده حكم به صحت عقد او شده « فاقام الاول ( كه در روايت برادر فرض شده ) الشهود فالحقها بالاول » كأن اگر مادر هم بينه‌اى اقامه مىكرد كه عقد او مقدم بوده ، به نفع او حكم مىكردند . پس روايت دلالت مىكند كه مادر هم در نكاح دختر ولايت دارد .\r\n","page_name":" 3820 ","page_number":109},
  {"content":"\r\n\r\nالمثل جاى بحث دارد . در هر حال ، زوج بايد امساك كند تا وضح حمل شود و بچه به دومى كه دخول كرده بود ملحق مىشود وزن به اولى كه زوج اصلى است بازمىگردد .\r\n\r\nروايت پنجم : روايت محمد بن مسلم\r\n« 1 » كه ديروز خوانديم و صاحب رياض رحمه الله به آن استدلال كرده بود بر نفى ولايت امّ و ما گفتيم با ولايت امّ مىسازد چون از آن هم ممكن است استفاده شود كه عقد صحيح است چون مفروض اين است كه مادر براى پسرش عقد خوانده و حضرت مىفرمايد : النكاح جايز ، پس هر چند نكاح لزوم ندارد و پسر خيار فسخ دارد ولى نفس تعبير جواز ، دلالت بر صحت عقد دارد و بعلاوه در ذيلش كه مىگويد اگر پسر ردّ كرد مادرش بايد مهريه را بپردازد اين هم مؤيّد صحّت عقد است چون اگر عقد فضولى باشد در موارد فضولى الزام به مهريّه مطرح نيست . همين كه اصيل ردّ كرد ، عقد فضولى كالعدم خواهد شد و چيز ديگرى در كار نيست .\r\n\r\nروايت ششم : فضل بن عبد الملك عن ابى عبد الله عليه السلام\r\nقال : لا تستأمر الجارية التى بين ابويها اذا اراد ابوها ان يزوّجها ، هو أنظر لها . و امّا الثيب فانها تستأذن و ان كانت بين أبويها اذا أرادا ان يزوّجها . « 2 » جاريه‌اى كه نزد پدر مادرش زندگى مىكند ، نظر او را نمىپرسند ، يعنى نظر پدر و مادر ملاك است .\r\n\r\nروايت هفتم : محمد بن مسلم عن احدهما عليهما السلام\r\nقال لا تستأمر الجارية اذا كانت بين ابويها ليس لها مع الاب امر و قال : يستأمرها كل احد ما عدا الاب . « 3 »\r\nولى هيچ‌كدام از اينها دليل بر مطلب نيست چون با ملاحظهء روايات ديگر مشخص مىشود كه هيچ‌يك از اين روايات در مقام اثبات ولايت براى مادر نيست .\r\nبررسى اين روايات را به جلسه بعد موكول مىكنيم . « * و السلام * »\r\n\r\n\r\n","description":"","footnote":"\r\n( 1 ) وسائل الشيعة ، همانجا ، ح 3 ، جامع الاحاديث همانجا ، ح 2 .\r\n( 2 ) جامع الاحاديث 25 / 188 ، باب 49 از ابواب التزويج ، ح 8 .\r\n( 3 ) جامع الاحاديث 25 / 191 باب 50 از ابواب التزويج ، ح 12 وسائل الشيعة 20 / 273 ، باب 4 از ابواب عقد النكاح و اولياء العقد ، ح 3 .\r\n","page_name":" 3821 ","page_number":110},
  {"content":"\r\n\r\n\r\n19 / 1 / 1381 دوشنبه درس شمارهء ( 414 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث جلسات گذشته راجع به ولايت مادر در امر نكاح بود ، روايات مثبته ولايت مادر و قسمتى از روايات نافيه را مطرح كرديم ، در اين جلسه ضمن بررسى روايات مثبته به نقل و بررسى ساير روايات نافيه ولايت مادر مىپردازيم . در ادامه بحث ولايت برادر و عمو در امر نكاح را بررسى خواهيم كرد . ان شاء الله تعالى .\r\n* * * \r\nبررسى روايات مثبته ولايت امّ\r\nدر جلسه گذشته رواياتى را براى اثبات ولايت مادر در امر نكاح فرزند صغير خود متذكر شديم . در بسيارى از اين روايات تعبير « ليس لها مع ابويها امر » داشت و گفتيم از اين عبارت ممكن است استفاده شود كه اختيار نكاح به دست پدر و مادر است و دختر نقشى در ازدواج خود ندارد و چون مسلم است كه ولايت پدر مشروط به اين نيست كه موافقت مادر را هم جلب كند لذا اختياردارى والدين به صورت مستقل خواهد بود يعنى همچنان كه پدر استقلال در نكاح دارد مادر نيز در اين امر مستقل است .\r\n\r\nبررسى روايات « ليس لها مع ابويها امر »\r\nبه نظر مىرسد اين عبارت ظهور در موضوعيت داشتن نظر مادر ندارد بلكه اشاره به واقعيت خارجى دارد و چون متعارفاً پدر و مادر محل سكونت دارند و دخترى كه خدمت پدر باشد قهراً خدمت مادر خود نيز خواهد بود ، به خاطر وجود چنين تلازمى در مقام بيان اين مطلب كه « دخترى كه در خدمت پدر است نقشى در\r\n\r\n","description":"","footnote":"","page_name":" 3822 ","page_number":111},
  {"content":"\r\n\r\nازدواج ندارد » مىتوان گفت « دخترى كه در خدمت والدين خود است از خود اختيارى ندارد » و عنوان « مع ابويها ، موضوعيتى ندارد بلكه به عنوان معرّف واقعيت خارجى است و عنوان مشير به آن واقعيت مىباشد . در استعمالات عرفى هم مشابه آن فراوان است مثلًا مىگوييم محصلينى كه در حوزهء علميه هستند در ارشاد مردم مسئوليت سنگينى دارند . در حوزه بودن بما هو هو موضوعيتى ندارد و عهده‌دار مسئوليت ارشاد همهء طلابى هستند كه به مقادير لازم از مسائل دينى و احكام فقهى اطلاع داشته باشند هر چند در حوزه نباشند ، ولى چون متعارفاً چنين كسانى در حوزهء علميه هستند ، براى معرفى عهده‌داران هدايت و ارشاد ، تعبير « كه در حوزه علميه هستند » را نيز اضافه مىكنند .\r\nشاهد آن اين است كه در برخى روايات براى بيان كردن « باكره » ، تعبير « بين الابوين » كرده است ، نكتهء آن همين است كه چون متعارفاً دخترى كه در نزد والدين خود زندگى مىكند ، باكره است و لذا براى معرفى و بيان دختر باكره در روايت فضل بن عبد الملك آمده است « لا تستأمر الجارية التى بين ابويها . . . و اما الثيب فانها تستأذن و ان كانت بين ابويها » « 1 » يعنى هر چند ثيب هم ممكن است با والدين خود زندگى كند ليكن از آنجا كه به طور متعارف و غالب ، دخترى كه با والدينش زندگى مىكند باكره است ، لذا باكره را با تعبير « بين ابويها » بيان كرده است . خلاصه ، اين عبارت ، ذاتاً ظهور در ولايت مادر ندارد . بعلاوه اگر ظهور ذاتى اين عبارت را هم بپذيريم شواهدى در اين روايات هست كه موضوعيت داشتن تعبير « بين ابويها » را نفى مىكند مثلًا در روايت فضل بن عبد الملك مىخوانيم : « لا تستأمر الجارية التى بين ابويها ، اذا اراد ابوها ان يزوّجها » با اين كه « بين ابويها » فرض كرده ليكن براى بيان ازدواج فقط نام پدر را مىبرد . مشابه اين تعبير در روايت محمد بن مسلم نيز آمده است . « لا\r\n\r\n\r\n","description":"","footnote":"\r\n( 1 ) جامع الاحاديث ، 25 / 188 ، باب 49 از ابواب التزويج ، ج 8 ، وسائل الشيعة 20 / 269 ، باب 3 از ابواب عقد النكاح و اولياء العقد ، ح 6 .\r\n","page_name":" 3823 ","page_number":112},
  {"content":"\r\n\r\nتستأمر الجارية اذا كانت بين ابويها ، ليس لها مع الاب امر » « 1 » با اينكه « بين ابويها » فرض كرده لكن بعد مىفرمايد : در مقابل تصميم پدر دختر نقشى ندارد و اسمى از تصميم مادر نمىبرد .\r\nالبته مورد اين روايات دختر صغيره نيست لكن وجه استشهاد به اين روايات اين است كه از بررسى مواردى كه تعبير « بين ابويها » يا « مع ابويها » شده معلوم مىشود كه اين عنوان فقط به عنوان معرف در نظر گرفته شده است و بما هو هو موضوعيتى ندارد تا از آن ولايت مادر را هم استفاده كنيم .\r\n\r\nبررسى صحيحهء محمد بن قيس :\r\nيكى ديگر از رواياتى كه براى ولايت داشتن مادر استدلال شده بود صحيحهء محمد بن قيس بود ، دخترى را برادر و مادر و دايى و برادر كوچك او هر كدام جداگانه براى يك شوهر عقد كرده‌اند و در اين كه نكاح كدام يك اول بوده اختلاف شده ، برادر بر تقدم عقد خود اقامهء شهود كرده حضرت امير سلام الله عليه عقد برادر را صحيح دانسته‌اند . مستفاد از روايت اين است كه هر كدام بينه اقامه مىكرد عقد او صحيح بود مگر دخولى صورت گرفته باشد پس ذاتاً مادر هم ولايت دارد .\r\nولى به نظر مىرسد كه استدلال به اين روايت تمام نيست زيرا :\r\nاولًا : بين الخاصة و العامة مسلم اين است كه دايى و برادر كوچك در امر نكاح ولايت ندارند و حال آن كه با اين بيان از اين روايت استفاده مىشود كه اگر اينها هم بينه اقامه مىكردند عقد آنها صحيح بود يعنى ذاتاً ولايت دارند ، اين امر مسلّم ، قرينه روشنى است بر اين كه در مورد روايت اينها وكلاء دختر بوده‌اند ، هر كدام اول عقد مىكرد عقد او صحيح بوده و زمينهء عقد ديگرى را از بين مىبرد . خلاصه مورد از باب وكالت است نه ولايت .\r\n\r\n\r\n","description":"","footnote":"\r\n( 1 ) جامع الاحاديث ، 25 / 190 ، باب 5 از ابواب التزويج ، ح 12 ، وسائل الشيعة 20 / 273 ، باب 4 از ابواب عقد النكاح و اولياء العقد ، ح 3 .\r\n","page_name":" 3824 ","page_number":113},
  {"content":"\r\n\r\nثانياً : روايت در مقام بيان اختيار داشتن اينها نيست بلكه وارد مورد حكم ديگرى است توضيح آن كه : در روايت مفروض گرفته كه اينها ذاتاً اختيار نكاح را داشته‌اند و از فرض اختلاف سؤال مىكند . يعنى فرض شده كه هر كدام ابتداء عقد مىكرد ، عقد او صحيح بود ليكن الان اختلاف كرده‌اند كه كدام يك اول نكاح كرده و زمينه نكاح ديگرى را از بين برده است ، حكم اين صورت چيست ؟ اما اين كه به چه جهت مادر و برادر و دايى اختيار نكاح داشته‌اند ، روايت در مقام بيان آن نيست .\r\nنتيجه آن كه ، هيچ دليلى بر اثبات ولايت مادر در عقد نكاح صغيرين خود نداريم .\r\n\r\nاكنون به ادلهء نافيه ولايت ام بازمىگرديم و به ادامهء بررسى آنها مىپردازيم :\r\n\r\nاول : صحيحهء محمد بن مسلم\r\n« احمد بن محمد بن عيسى عن محمد بن ابى عمير عن صفوان عن العلاء عن محمد بن مسلم عن ابى جعفر عليه السلام فى الصّبى يتزوج الصبيّة يتوارثان ؟ قال : اذا كان ابواهما اللذان زوّجاهما فنعم » « 1 »\r\nمفهوم اين جمله شرطيه آن است كه اگر عقد توسط كسى غير از پدر صبى و پدر صبيّه واقع شده باشد صحيح نيست و از يكديگر ارث نمىبرند ، اطلاق اين مفهوم شامل صورتى كه پدر صبى و مادر صبيّه يا مادر صبى و پدر صبيه عقد آنها را خوانده‌اند مىشود و اطلاق اين روايت حكم به بطلان چنين عقدى مىكند و چون مسلم است كه پدر بر صبى يا صبيه ولايت دارد پس اگر اشكالى باشد به خاطر ولايت نداشتن مادر است .\r\nبه اين روايت صاحب رياض استدلال كرده است و به نظر ما نيز اين استدلال تمام است .\r\n\r\n\r\n","description":"","footnote":"\r\n( 1 ) جامع الاحاديث ، 25 / 193 ، باب 51 از ابواب التزويج ، ح 3 ، وسائل الشيعة 20 / 292 ، باب 12 ، از ابواب عقد النكاح و اولياء العقد ، ح 1 .\r\n","page_name":" 3825 ","page_number":114},
  {"content":"\r\n\r\n\r\nدوم : روايات وارده در تفسير آيهء شريفه « من بِيَدِهِ عُقْدَةُ النِّكاحِ »\r\n« الحسن بن محبوب عن على بن رئاب عن ابى بصير و علاء بن رزين عن محمد بن مسلم كلاهما عن ابى جعفر عليه السلام قال سألت ابا جعفر عليه السلام عن الذي بيده عقدة النكاح . فقال : هو الاب و الاخ و الموصى اليه و الذي يجوز امره فى مال المرأة من قرابتها فيبيع لها و يشترى . . . » « 1 »\r\nدر اين صحيحه و روايات متعددى كه در تفسير آيهء شريفه « من  بِيَدِهِ عُقْدَةُ النِّكاحِ »  وارد شده است « 2 » . و برخى از آنها صحيح السند هم هست با اين كه در مقام احصاء و شمارش اولياء عقد وارد شده است و اسمى از مادر در ميان آنها نيست ، معلوم مىشود مادر ولايت ندارد .\r\nان قلت : شايد اين روايات تقيةً صادر شده باشد چون عامه هم ولايت مادر را قبول ندارند .\r\nقلت : از اين كه عامه براى عمو و دايى هم قائل به ولايت هستند و اين روايت اسمى از آنها نبرده و اولياء عقد را در غير آن منحصر كرده است معلوم مىشود مسأله تقيةً مطرح نبوده است .\r\n\r\nسوم : رواياتى كه فقط « اذن أبيها » در آن وارد شده است :\r\n1 . موثقه « فضل بن عبد الملك عن ابى عبد الله عليه السلام قال : لا تستأمر الجارية التى بين ابويها اذا اراد ابوها ان يزوّجها . . . » « 3 »\r\n2 . صحيحهء محمد بن مسلم عن احدهما عليهما السلام قال : « لا تستأمر الجارية اذا كانت بين ابويها ، ليس لها مع الاب امر قال : يستأمرها كل احد ما عدا الاب . « 4 »\r\nدر اين دو روايت با اين كه دو جاريه‌اى را فرض كرده است كه بين ابويهاست\r\n\r\n\r\n","description":"","footnote":"\r\n( 1 ) جامع الأحاديث 25 / 204 ، باب 54 از ابواب التزويج ، ج 2 ، وسائل الشيعة 20 / 283 ، باب 8 از ابواب عقد النكاح و اولياء العقد ، ح 5 .\r\n( 2 ) رجوع كنيد به : جامع الاحاديث ، كتاب النكاح ، باب 25 از ابواب التزويج ، وسائل الشيعة كتاب النكاح ، باب 8 از ابواب عقد النكاح و اولياء العقد .\r\n( 3 ) جامع الاحاديث 25 / 188 ، باب 49 از ابواب التزويج ، ح 8 .\r\n( 4 ) جامع الاحاديث 25 / 190 باب 50 از ابواب التزويج ، ح 12 ، وسائل الشيعة 20 / 273 ، باب 4 از ابواب عقد النكاح و اولياء العقد ، ح 3 .\r\n","page_name":" 3826 ","page_number":115},
  {"content":"\r\n\r\nليكن فقط صحبت از ازدواج پدر و استقلال او كرده است و هيچ اشاره‌اى به ازدواج مادر نكرده است .\r\n3 . مرسلهء سعدان بن مسلم قال قال ابو عبد الله عليه السلام : لا بأس به تزويج البكر اذا رضيت من غير اذن أبيها » « 1 » مورد اين روايت هر چند دختر كبيره است ليكن ظاهر اين روايت اين است كه كسى كه ولايت او مطرح است فقط پدر است و در مورد مادر توهم ولايت او هم نبوده تا با تعبير « غير اذن ابويها » آن را هم ردّ كند . ليكن متن اين روايت هر چند به حسب نقل شيخ طوسى از ابن محبوب عن العباس عن سعدان بن مسلم و نقل « 2 » شيخ مفيد بسنده عن محمد بن مسلم « 3 » « من غير اذن أبيها » دارد ليكن شيخ طوسى در مرسلهء محمد بن احمد بن يحيى عن العباس بن معروف عن سعدان بن مسلم عن رجل اين روايت « من غير اذن ابويها » « 4 » نقل مىكند به حسب اين نقل مرسله ، به اين روايت براى نفى ولايت ام نمىتوانيم استدلال كنيم .\r\n4 . معتبرهء ابى مريم عن ابى عبد الله عليه السلام قال : الجارية البكر التى لها اب لا تتزوج الا باذن أبيها « 5 » يعنى با اذن مادر نمىتواند ازدواج كند .\r\n5 . مرسلهء ابن بكير عن رجل عن ابى عبد الله عليه السلام قال : لا بأس ان تزوج المرأة نفسها اذا كانت ثيّباً به غير اذن أبيها ، اذا كان ، لا بأس بما صنعت » . « 6 »\r\n6 . ابن ابى يعفور عن ابى عبد الله عليه السلام : قال لا تزوّج ذوات الآباء من الابكار الا باذن آبائهن « 7 »\r\nمجموعهء اين روايات هر چند در مورد بالغه وارد شده ليكن يستشم منها كه آن چه ملاك است اذن پدر است و ولايت مادر حدّ اقل در عرض ولايت پدر مطرح نيست .\r\n\r\n\r\n","description":"","footnote":"\r\n( 1 ) جامع الاحاديث 25 / 189 باب سابق ، ح 12 ، وسائل 20 / 285 باب 9 از ابواب سابق ، ح 4 .\r\n( 2 ) تهذيب 7 / 380 و استبصار 3 / 236 .\r\n( 3 ) مستدرك الوسائل 14 / 319 .\r\n( 4 ) تهذيب 7 / 254 .\r\n( 5 ) جامع الأحاديث 25 / 189 ، باب 50 از ابواب التزويج ، ح 6 ، وسائل الشيعة 20 / 273 ، باب 4 از ابواب سابق ح 2 .\r\n( 6 ) جامع الاحاديث 25 / 187 ، باب 49 از ابواب التزويج ، ح 4 ، وسائل الشيعة 20 / 272 ، باب 3 از ابواب سابق ، ح 14 .\r\n( 7 ) جامع الأحاديث ، 25 / 191 ، باب 50 از ابواب التزويج ، ح 15 ، وسائل الشيعة 20 / 277 ، باب 6 از ابواب سابق ، ح 5 .\r\n","page_name":" 3827 ","page_number":116},
  {"content":"\r\n\r\n7 . صحيحهء زرارة و موثقه محمد بن مسلم « قال سمعت ابا جعفر عليه السلام يقول : لا ينقض النكاح الّا الأب « 1 » كأن تنها پدر نقش دارد و مىتواند جلوى نكاح را بگيرد البته تفسير اين روايت نيازمند بحث مفصلى است كه بعداً خواهيم كرد .\r\n\r\nچهارم : تسلّم بين العامّة\r\nبين عامّه معاصر ائمه معصومين عليهم السلام اتفاقى و مسلّم است كه مادر بر نكاح فرزند ولايت ندارد ، و ائمه معصومين عليهم السلام با عدم ردع اين نظر را تقرير فرموده‌اند ، و اگر مورد امضاء ائمه عليهم السلام نبود بايد با بيانى صريح آن را ردع مىفرمودند و رواياتى كه فقط ظهور در ولايت مادر و نفوذ عقد او داشته باشد براى ردع چنين سيرهء مسلّمى كافى نيست . و چنانچه بيانى از ائمه معصومين عليهم السلام صادر شود كه ذاتاً ظهور در ولايت مادر داشته باشد ( نه نصوصيت ) محيط صدور اين روايات مانع ظهور اين روايات در بطلان عقد مادر خواهد شد ، پس اگر روايت « ليس لها مع الابوين امر » ظهور در ولايت مادر هم داشت ، محيط صدور آن قرينه مىشد كه جنبهء اخلاقى و انسانى از آن فهميده شود يعنى شايسته نيست كه دختر با تصميم مادرش مخالفت كند .\r\nخلاصه چنانچه روايت صريحى در ردع نظر قطعى عامهء معاصر ائمه اطهار عليهم السلام صادر نشود معلوم مىشود كه نظر واقعى ائمه اطهار عليهم السلام نيز عدم ولايت مادر بوده است . و در چنين مسأله عامّ البلوايى چنانچه ردع صريحى صادر شده بود حتماً به ما مىرسيد .\r\nبه علاوه از نظر فقهاء اماميه نيز تنها ابن جنيد براى مادر و جدّ مادرى ولايت قائل است . نتيجه نهايى آن كه به طور مسلّم مادر در امر نكاح صغيرين خود ولايت ندارد .\r\nبه فرض هم مادر ولايت داشته باشد لازمهء آن ، ولايت داشتن جدّ امّى نيست پس به فرض غير صحيح دليلى بر ولايت مادر هم داشتيم ، ولايت را به جدّ امى تسرّى نمىداديم .\r\n\r\n\r\n","description":"","footnote":"\r\n( 1 ) جامع الأحاديث 25 / 191 ، باب 50 از ابواب التزويج ، ح 13 ، وسائل الشيعة 20 / 272 ، باب سابق ، ح 1 .\r\n","page_name":" 3828 ","page_number":117},
  {"content":"\r\n\r\n\r\nولايت برادر در امر نكاح خواهر خود\r\nاصل اولى اقتضا مىكند كه برادر بر خواهر خويش ولايت نداشته باشد براى نفى ولايت علاوه بر اصل ، به رواياتى استدلال شده است .\r\n\r\nروايات نافيه ولايت از برادر\r\n\r\n1 . روايت داود بن سرحان\r\nكلينى : عدة من اصحابنا عن سهل بن زياد عن احمد بن محمد بن ابى نصر عن داود بن سرحان عن ابى عبد الله عليه السلام انه قال فى رجل يريد ان يزوّج اخته قال : يؤامرها فان سكتت فهو اقرارها و ان أبت لم يزوّجها و ان قالت زوّجنى فلاناً فليزوّجها ممّن ترضى و اليتيمة فى حجر الرجل لا يزوّجها الّا برضاها » « 1 »\r\n2 . روايت عبيد بن زرارة\r\nكلينى : محمد بن يحيى عن احمد بن محمد عن ابى محبوب عن عبد العزيز العبدىّ عن عبيد بن زرارة عن ابى عبد الله عليه السلام قال : سألته عن مملوكة كانت بينى و بين وارث معى ، فأعتقناها و لها اخ غائب و هى بكر ، أ يجوز لى أن أتزوّجها أو لا يجوز الّا بامر أخيها ، قال : بلى يجوز ذلك ان تزوّجها . قلت : أ فأتزوّجها ان اردت ذلك ؟ قال : نعم « 2 » .\r\n\r\nبررسى استدلال :\r\nاين دو روايت دلالت بر نفى ولايت برادر به طور كلى نمىكند چون مورد اين دو روايت خواهر كبيره است . از تعبيرات « يؤامرها » و « اقرارها » و « أبت » و « ان قالت زوّجنى فليزوّجها » و « ممّن ترضى » در روايت اول استفاده مىشود كه مورد روايت\r\n\r\n\r\n","description":"","footnote":"\r\n( 1 ) جامع الاحاديث 25 / 191 ، باب 50 از ابواب التزويج ، ح 16 ، وسائل الشيعة 20 / 268 و 280 ، باب 3 از ابواب عقد النكاح و اولياء العقد ، ح 3 و باب 7 از همان ابواب ، ح 1 .\r\n( 2 ) جامع الاحاديث 25 / 192 ، باب سابق ، ح 17 ، وسائل الشيعة 20 / 270 ، باب 3 از ابواب سابق ، ح 9 .\r\n","page_name":" 3829 ","page_number":118},
  {"content":"\r\n\r\nدختر كبيره است كه حق اظهار نظر و مؤامره و اباء و . . . دارد و از نفى ولايت برادر بر خواهر كبيره ، نفى ولايت او به طور مطلق استفاده نمىشود . و از روايت عبيد بن زراره نيز استفاده مىشود كه بدون اذن برادر مىتوان با خواهر ازدواج كرد ، معلوم مىشود خانمى است كه اختيار امر نكاح با خودش است يعنى صغيره نيست و پدر هم ندارد ( و الّا توهّم نمىشد كه ولايت امر نكاح با برادر دختر باشد ) و نفى ولايت بر كبيره دلالت بر نفى ولايت به طور مطلق نمىكند .\r\n\r\n3 ) روايت وليد بيّاع الاسفاط :\r\nكلينى : ابو على الاشعرى عن محمد بن عبد الجبّار و محمد بن اسماعيل عن الفضل بن شاذان جميعاً عن صفوان عن ابن مسكان عن وليد بيّاع الاسفاط قال سئل ابو عبد الله عليه السلام و انا عنده عن جارية كان لها اخوان ، زوّجها الاكبر بالكوفة و زوّجها الاصغر بأرض اخرى ، قال : الاول بها اولى الا ان يكون الآخر قد دخل بها . « 1 »\r\nتقريب استدلال : از اين كه بين صورت دخول و عدم دخول تفصيل قائل شده معلوم مىشود كه برادرها اختيار عقد را نداشته‌اند و عقد آنها فضولى بوده است و خواهر با دخول يكى از عقدها را امضا و ديگرى را ردّ كرده است ، هر چند بهتر اين است كه خواهر عقد اولى يعنى عقد برادر بزرگتر را امضا كند .\r\nبررسى استدلال : دلالت اين روايت هم محل مناقشه است چون فرض شده كه اختيار امضا يا ردّ عقد به دست دختر است و اين امر مخصوص دختر كبيره است و نفى ولايت از دختر كبيره ، دلالت بر نفى ولايت به طور مطلق نمىكند .\r\nنتيجه آن كه دلالت اين روايات بر نفى ولايت برادر تمام نيست .\r\n\r\n\r\n","description":"","footnote":"\r\n( 1 ) جامع الاحاديث 25 / 201 ، باب 53 از ابواب التزويج ، ح 4 وسائل الشيعة 20 / 281 ، باب 7 از ابواب سابق ، ح 4 .\r\n","page_name":" 3830 ","page_number":119},
  {"content":"\r\n\r\n\r\nروايات مثبته ولايت برادر\r\nروايات بسيار متعددى - كه بعضى از آنها صحيح السند هم هستند - در بيان « من  بِيَدِهِ عُقْدَةُ النِّكاحِ »  وارد شده است . در اين روايات سائل مىپرسد اولياء دخترى كه اختيار نكاح خود را ندارند چه كسانى هستند ؟ حضرت مىفرمايند اولياء عقد پدر و برادر و وصى و . . . هستند مانند :\r\nصحيحهء ابى بصير و محمد بن مسلم كلاهما عن ابى جعفر عليه السلام قال سألت ابا جعفر عليه السلام عن الذي بيده عقد النكاح . قال : هو الاب و الأخ و الموصى اليه و الذي يجوز امره فى مال المرأة من قرابتها فيبيع لها و يشترى . . . » « 1 »\r\nاين روايات متعدد كه در بين آنها صحاح و غير صحاح هست ولايت برادر بر دخترى كه خود اختيار ندارد - مانند صغيره - را اثبات مىكند و منافاتى با روايات سابق ندارد . چون آن روايات مىفرمود ، برادر بر خواهر كبيرهء خود ولايت ندارد و اين روايات ولايت برادر بر خواهر صغيره را اثبات مىكند . ولى در عين حال به نظر مىرسد كه استدلال به اين روايات تمام نباشد چون اجماع مسلمين من الامامية و العامة بر نفى ولايت برادر قائم است ، به قرينه اين اجماع بايد روايات مثبته را تأويل كرد ، بهترين محمل اين روايات اين است كه بگوييم اينها ناظر به مواردى هستند كه برادر يك نحوه وكالتى از خواهر خود دارد ، چون در مورد بسيارى از دختران برادر بزرگشان با وكالت عملًا متصدى امور آنها هستند . و روايت ناظر به اين موارد متعارف است و عقد چنين برادرانى معتبر دانسته شده است و علاوه بر عرفى بودن اين حمل ، روايت اسحاق به عمار نيز شاهد اين جمع است :\r\nعياشى فى تفسيره عن اسحاق بن عمار قال سألت جعفر بن محمد عليهما السلام عن قول الله عزّ و جلّ :  « إِلَّا أَنْ يَعْفُونَ »  قال : المرأة تعفو عن نصف الصداق . قلت :  « أَوْ يَعْفُوَا الَّذِي بِيَدِهِ عُقْدَةُ \r\n\r\n\r\n","description":"","footnote":"\r\n( 1 ) جامع الاحاديث 25 / 204 ، باب 54 از ابواب التزويج ، ح 2 و سائر احاديث باب . وسائل الشيعة 20 / 283 ، باب 8 از ابواب سابق ، ح 5 .\r\n","page_name":" 3831 ","page_number":120},
  {"content":"\r\n\r\n النِّكاحِ »  قال : « ابوها اذا عفا جاز له و اخوها اذا كان يقيم بها و هو القائم عليها فهو بمنزلة الاب يجوز له و اذا كان الآخر لا يهتمّ بها و لا يقوم عليها لم يجز عليها امره » « 1 »\r\nدر حالى كه ولايت پدر به طور مطلق را اثبات مىكند ، اختياردارى برادر را فقط در صورت وكالت ثابت مىداند . نتيجه آن كه طبق اصل اولى برادر نيز در امر نكاح برادر و خواهر صغير خود ولايت ندارد .\r\n\r\nولايت عمو در امر نكاح\r\nبراى نفى ولايت عمو در بعضى از كتب فقهى مانند جواهر به روايت محمد بن الحسن الاشعرى تمسك شده است :\r\nكلينى : محمد بن يحيى عن احمد بن محمد عن على بن مهزيار عن محمد بن الحسن الاشعرى قال كتب بعض بنى عمّى الى ابى جعفر الثانى عليه السلام ما تقول فى صبية زوّجها عمّها ، فلمّا كبرت أبت التزويج ؟ فكتب لى : لا تكره على ذلك و الامر امرها » . « 2 »\r\nخيلى از بزرگان مانند مرحوم آقاى خويى رحمه الله در استدلال به اين روايت اشكال سندى كرده‌اند . به نظر ما اگر اشكال سندى هم نكنيم از نظر دلالى براى اثبات مطلب كافى نيست ؛ چون در مورد روايت عمو عقد بسته و دختر بعد از بلوغ عقد را ردّ كرده و حضرت در چنين فرضى عقد را باطل دانسته‌اند و لازمهء اين بطلان آن نيست كه عقد عمو ذاتاً سبب تحقق نكاح نبوده و مانند عقد فضولى نيازمند اذن باشد بلكه ممكن است عقد عمو صحيح بوده و زوجيت را ايجاد كرده باشد ليكن زوجيت جايز نه لازم ، و لذا بعد از ردّ كردن دختر عقد فسخ شده باشد . به بيانى ديگر : كسى كه ولايت عمو را انكار مىكند ، عقد او را فضولى و مراعى به اذن مىداند ، و اين روايت همچنان كه با مراعى بودن عقد عمو سازگار است با صحيح\r\n\r\n\r\n","description":"","footnote":"\r\n( 1 ) جامع الاحاديث ؛ وسائل الشيعة : باب 52 از ابواب المهور ، ح 5 .\r\n( 2 ) جامع الاحاديث 25 / 195 ، باب 51 از ابواب التزويج ، ح 9 ، وسائل الشيعة 20 / 276 ، باب 6 از ابواب سابق ، ح 2 .\r\n","page_name":" 3832 ","page_number":121},
  {"content":"\r\n\r\nولى غير لازم و قابل فسخ بودن عقد او هم سازگار مىباشد . پس دلالت بر نفى ولايت عمو به طور مطلق نمىكند .\r\nولى روايات كثيرى كه در تفسير آيه شريفه « من  بِيَدِهِ عُقْدَةُ النِّكاحِ »  وارد شده و اولياء عقد را بيان كرده است و هيچ اشاره‌اى به عمو نكرده است دلالت مىكند كه عمو ولايت ندارد .\r\nبعلاوه نفى ولايت عمو بين الاماميه اجماعى است و هيچ مخالفى ندارد و اگر دليلى هم بر نفى ولايت نداشتيم اصل اوّلى اقتضاء عدم ولايت مىكند .\r\nنتيجه آن كه عمو نيز در امر نكاح صغيرين ولايت ندارد همچنان كه مادر و برادر نيز ولايت ندارند . و الله العالم . « * و السلام * »\r\n\r\n","description":"","footnote":"","page_name":" 3833 ","page_number":122},
  {"content":"\r\n\r\n\r\n21 / 1 / 1381 چهارشنبه درس شمارهء ( 415 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nالف ) ولايت پدر و جدّ بر مجنون « 1 » :\r\n\r\n1 ) متن عروة :\r\nمسألة 1 : تثبت ولاية الأب و الجدّ على الصغرين و المجنون المتصل جنونه بالبلوغ بل و المنفصل على الأقوى و لا ولاية لهما على البالغ و . . .\r\nدر مورد ولايت پدر و جدّ بر صغيرين در جلسات گذشته ثابت شد كه آنها ولايت دارند و ليكن مادر ولايتى ندارد و تنها كسى كه قائل به ولايت مادر شده است ابن جنيد است و الّا در بين عامه نيز مسأله مسلّم است كه مادر ولايتى بر صغيرين ندارد اينك بحث در مورد ولايت پدر و جدّ بر « مجنون » است . در مورد مجنون دو فرض قابل تصوير است يكى اينكه جنون شخص متصل به صباوت او باشد و به تعبير ديگر صبى مجنوناً بالغ شده باشد . فرض ديگر اين است كه جنون با زمان صباوت فاصله داشته باشد به اين صورت كه صبى يا صبيه پس از بلوغ مدتى رشيد و عاقل بوده ، آنگاه مبتلا به جنون مىشود .\r\nدربارهء فرض اول كه جنون متصل به زمان صِغر است ، همه فقها قائل به ولايت پدر و جد مىباشند و ادعاى اجماع و نفى خلاف نيز در كلمات شده است . تنها چيزى كه در مسأله ديده مىشود كلام مرحوم فاضل قطيفى است كه وى مسأله را با ترديد تلقى نموده است . ايشان مىگويد يا در هر دو قسم بايد قائل به ولايت پدر و\r\n\r\n\r\n","description":"","footnote":"\r\n( 1 ) در بحث جلسهء قبل سهوى شده بود كه در روايتى كه شرط صحت عقد را ابوان شمرده بود ، عرض كرديم طبق اين شرط اگر مادرهاى زوجين عقد بخوانند ، مفهوم شرط ، عقد آنها را ابطال مىكند ولى اين ربطى به مدعاى ابن جنيد ندارد زيرا او ولايت را در دختر براى مادر قبول دارد و به عقيده او نيز عقدى كه طرفين عقد مادر زوجين باشد باطل است . ولى آقايان تذكر دادند كه مفهوم حديث موردى را هم كه ابن جنيد صحيح دانسته ابطال مىكند زيرا يكى از مصاديق آن جايى است كه پدر از طرف زوج و مادر از طرف زوجه عقد كند و طبق اين روايت چنين عقدى نافذ نيست .\r\n","page_name":" 3834 ","page_number":123},
  {"content":"\r\n\r\nجدّ شد و يا اينكه در هيچ‌كدام از دو فرض پدر و جدّ ولايتى ندارند . مرحوم آقاى خويى نيز كلامى دارند كه شايد بتوان از آن چنين استفاده نمود كه ايشان نيز در تمسك به اجماع تأمل دارند و آن اين است كه ايشان مىفرمايند اجماع قائلين به ثبوت ولايت پدر و جدّ بر مجنون متصل ، مدركى است و مدرك آن نيز عبارت از استصحاب ثبوت ولايت است .\r\nبنابراين بحث عمده ما اينك اين است كه آيا براى ثبوت ولايت پدر و جدّ بر مجنون متصل ، صرف نظر از اجماع ، دليل و مدركى وجود دارد يا نه ؟ و بر فرض وجود دليل آيا ملازمه‌اى بين ثبوت ولايت بر مجنون متصل و ثبوت آن بر مجنون منفصل هست يا نه ؟\r\n\r\nب ) دليل ثبوت ولايت پدر و جدّ بر مجنون متصل ( يعنى صغيرى كه بلغ مجنوناً ) :\r\nدليلى كه ذكر شده عبارت است از استصحاب ولايت ، به اين تقريب كه در زمان صغر كه بلا شك پدر و جدّ ولايت داشتند بعد از بلوغ و زمان جنون شك داريم كه ولايت آنها از بين رفته است يا نه ؟ استصحاب مىگويد ولايت باقى است . ولى در موردى كه جنون با زمان صغر فاصله داشته باشد و در بين آنها زمانى را شخص بالغ عاقل بوده است ، چون ولايت منقطع شده است ( البته در مورد باكره اختلاف است كه ولايت پدر و جد منقطع شده يا نه ؟ ولى در موارد ديگر مثل ولايت بر پسر و يا زن ثيبه بلا شك پس از بلوغ ، ولايتى از ناحيه پدر و جدّ وجود ندارد ) استصحاب ولايت جايى ندارد بلكه بايد استصحاب عدم ولايت را جارى نمود .\r\n\r\n1 ) دو اشكال به استدلال فوق . ( كلام مرحوم آقاى خويى ) :\r\nمرحوم آقاى خويى به اين استصحاب دو اشكال كرده‌اند كه اشكال دوم ايشان در جواهر نيز آمده است .\r\n\r\n","description":"","footnote":"","page_name":" 3835 ","page_number":124},
  {"content":"\r\n\r\nاشكال اول : اين است كه اين استصحاب ، از قبيل استصحاب در شبهات حكميه است كه طبق نظر ايشان - ما هم با نظر مرحوم آقاى خويى در عدم جريان استصحاب در شبهات حكميه موافق هستيم و ليكن با تقريبى غير از بيان ايشان - چنين استصحابى جارى نيست .\r\nاشكال دوم : اين است كه اين استصحاب از قبيل استصحاب كلى قسم ثالث است كه جارى نيست ، زيرا ولايتى كه پدر و جدّ قبلًا داشته‌اند موضوع آن صغير است كه اين موضوع قطعاً از بين رفته است . شك داريم كه آيا جنون كه موضوعى جديد و غير از موضوع اوّلى است نيز موجب ثبوت ولايت مىشود يا نه ؟ اگر بخواهيم ولايت را استصحاب نماييم كلى قسم ثالث خواهد بود . مرحوم آقاى خويى عبارتى را نيز به عنوان « بعبارة اخرى » ذكر كرده‌اند و آن اين است كه فرموده‌اند : « و بعبارة اخرى :\r\nان الولاية المسببة عن الصغر قد زالت جزماً و انما الشك فى ثبوت ولاية جديدة غير الولاية الاولى . فلا يفرق الحال فيها بين ما كان متصلًا بالصغر و ما كان منفصلًا عنه و ان لم يقم الدليل عليها فلا تثبت فى كلتا الحالتين ايضاً » .\r\n\r\n2 ) كلام استاد مد ظله و مناقشه در تعبير مرحوم آقاى خويى :\r\nدر رابطه با جريان و يا عدم جريان استصحاب ولايت سابقه ، بايد از اين نظر بحث شود كه آيا در نظر عرف ، موضوع ولايت عبارت از خود ذات صغير و مجنون است و صغر و جنون از حالات موضوع بودن و دخالتى در موضوع به نحو اينكه حيثيت تقييدى باشند ندارند ، كه در اين صورت استصحاب جارى است و يا اينكه موضوع ولايت در نظر عرف عنوان صغر و جنون است كه در اين صورت قهراً يك عنوان زائل شده است و شك در ثبوت ولايت براى موضوع جديد داريم . اين مطلب موكول به فهم و نظر عرف است و نمىشود برهانى بر يك طرف اقامه نمود .\r\nبه نظر ما بعيد نيست كه عرف براى صغر و جنون موضوعيت قائل شده و موضوع با لذات را خود اين عناوين بداند ، اگر چه ذات نيز مىتواند بالعرض موضوع حكم باشد . بنابراين ، همانطورى كه مرحوم آقاى خويى فرموده‌اند ، اين استصحاب از\r\n\r\n","description":"","footnote":"","page_name":" 3836 ","page_number":125},
  {"content":"\r\n\r\nقبيل استصحاب كلى قسم ثالث خواهد بود . اما اگر صغر و جنون از حالات بود يا شك كرديم كه اين دو مقوّم موضوع‌اند يا اينكه حيثيت تعليلهء بوده و موضوع همان ذات است ، استصحاب جارى است و بنابر فرض اخير يعنى صورت شك ، استصحاب از قبيل قسم ثانى خواهد بود به اين بيان كه ؛ ما مىدانيم ولايتى براى پدر و جدّ حادث شده نمىدانيم اين ولايت چه مقدار قابليت بقاء دارد ، آيا منحصر به زمان صغر بوده تا با زوال آن ساقط شود و يا اينكه شامل زمان جنون نيز مىشود ؟\r\nنكته‌اى كه در اينجا بايد ذكر شود اين است كه آن تعبيرى را كه مرحوم آقاى خويى در جملهء « بعبارة اخرى » به بعد فرمودند تعبيرى صحيح و تمام نيست .\r\nحاصل بيان ايشان در آن قسمت اين بود كه چون هر سببى موجب متشخص شدن مسببى خاص و مخصوص به خود او است لذا ولايتى كه سبب از عنوان صغر است با ولايتى كه ناشى از عنوان جنون است عين يكديگر نبوده بلكه با هم مماثل مىباشند .\r\nاين بيان اگر چه از نظر دقت عقلى و فلسفى كلامى صحيح است و ليكن از نظر ديدگاه عرفى نمىتواند به عنوان يك قاعده و كبراى كلى مورد پذيرش واقع شود زيرا چه بسا سببها متفاوت و متعدد هستند و ليكن عرف معلول و مسبب آنها را واحد و يك شخص مىداند ، نظير مواردى كه سببى موجب حدوث شيء اى شود و سبب ديگرى بقاء آن شىء را حفظ نمايد . به عنوان مثال اگر فرض شود كه شخصى چوبى را با دست بالا گرفته است ، پس از مدتى شخص ديگرى بدون آنكه چوب روى زمين بيافتد چوب را از دست او گرفته و بالا نگه مىدارد در اينجا عرف قيام چوب بقاءً را عين همان قيام حدوثى مىداند و يا مثلًا حيات قلبى شخصى تا به حال به واسطه داروهاى معينى بوده و ليكن از اين به بعد به واسطه دستگاههاى مخصوص حفظ مىشود ، در اينجا اين طور نيست كه عرف بگويد حيات قبلى از بين رفته و حيات جديدى حادث شده است . پس معلوم مىشود كه صرف تعدد سبب موجب تعدد و اختلاف مسبب در نظر عرف نمىشود . بنابراين ، اين بحث ،\r\n\r\n","description":"","footnote":"","page_name":" 3837 ","page_number":126},
  {"content":"\r\n\r\nبحثى كاملًا عرفى و موكول به نظر عرف است و البته بعيد نيست كه عرف موضوع ولايت را خود عناوين بداند و در نتيجه با تغيير عنوان صغر به عنوان جنون ، استصحاب جارى نخواهد بود .\r\n\r\nج ) وجه تعدى از ثبوت ولايت در جنون متصل ، به جنون منفصل :\r\n\r\n1 ) كلام مرحوم صاحب جواهر :\r\nمطلب ديگرى كه در محل كلام وجود دارد اين است كه اگر در مورد جنون متصل قائل به ثبوت ولايت براى پدر و جد شديم ، حال چه به دليل اجراى استصحاب يا به خاطر تمسك به اجماع ، آيا مىتوانيم در فرضى كه جنون منفصل است ، يعنى پس از بلوغ ، مدتى شخص رشيد و عاقل بوده و سپس ديوانه مىشود ، نيز قائل به ولايت جدّ و پدر شويم يا اينكه ولىّ مجنون منفصل ، حاكم است ؟ مرحوم صاحب جواهر پس از آن كه عمده دليل در باب ثبوت ولايت در جنون متصل را اجماع مىداند و نه استصحاب ، وجوهى را براى تعدى ذكر كرده است كه تمامى آنها راجع به اين است كه از نظر ذوق عرفى تفاوتى بين متصل و منفصل نيست و در هر دو ولىّ پدر و جدّ است . ايشان مىفرمايند در مجنون منفصل فرض اين است كه خود شخص كه همانند صغير قاصر است و از طرفى پدر و جدّ نيز شرايط ولايتشان مانند عقل و اسلام و . . . را از دست نداده‌اند ، لذا عرف مىگويد همان طورى كه آنها ولايت بر مجنون متصل دارند ، بر مجنون منفصل نيز ولايتشان ثابت است . خصوصاً با توجه به اين مطلب كه اصل تشريع ولايت براى پدر و جدّ و مناط ثبوت آن كه عبارت است از شفقت و در نظر گرفتن عواطف پدرى و اينكه آنها صغير و مجنون را جزء اعضاى خود مىدانند و همان محبت و علاقه‌اى را كه انسان به اجزاء و اعضاى خود دارد و نمىخواهد آنها در معرض گرفتارى و . . . قرار گيرد ، در مورد صغير و مجنون نيز مىخواهد اعمال نمايد و آيه قرآن نيز مىفرمايد كه  « أُولُوا الْأَرْحامِ بَعْضُهُمْ أَوْلى بِبَعْضٍ » *  كه اولو الارحام را بر غير اولى الارحام ترجيح داده و مقدم داشته و در بين خود آنها نيز كسانى كه جنبه رحمى آنها با مولّى عليه بيشتر است را بر ديگران\r\n\r\n","description":"","footnote":"","page_name":" 3838 ","page_number":127},
  {"content":"\r\n\r\nمقدم نموده است و از طرفى در روايات نيز آمده است كه پدر حكم خداوند را دارد و مطالبى از اين قبيل ، تمامى اين مطالب موجب مىشود كه قائل به ثبوت ولايت پدر و جد شويم . از جمله شواهد ديگرى كه ايشان ذكر مىكند اين است كه مىفرمايند اگر در مورد مجنون منفصل قائل به ثبوت ولايت براى پدر و جد نشويم و ولايت را براى حاكم بدانيم ، لازم مىآيد كه در مجنون ادوارى كه دور اول جنون او متصل به صغر بوده است و سپس مدتى افاقه يافته و عاقل مىشود و آنگاه در دور دوم ديوانه مىشود ، بايد قائل شويم كه اين شخص معين در دور اول ولىّ او پدر و جدّ بوده و در دور دوم ولىّ او حاكم است كه اين تفكيك و تفصيل نيز بسيار دور از ذهن عرفى است .\r\n\r\n2 ) كلام مرحوم آقاى حكيم :\r\nايشان راجع به مطالب مرحوم صاحب جواهر مىفرمايند كه اين مطالب صرف استبعاد است و نمىتواند منشأ براى حكم شرعى شود . و آنگاه خود ايشان پس از اينكه مىفرمايند نصوصى در مسأله مبنى بر ولايت پدر و جدّ وجود ندارد تا به اطلاق آنها تمسك شود ( صاحب حدائق و صاحب جواهر در جواب كسانى كه به اطلاق نصوص تمسك كرده‌اند مىفرمايند : نصى وجود ندارد ) و اصل اوّلى نيز مقتضى عدم ولايت پدر و جدّ است . لذا پدر و جدّ ولايتى بر مجنون منفصل ندارند بله حاكم يا سلطان كه « ولى من لا ولى له » است در اين موارد ولايت دارند و ليكن بايد در نظر داشت كه چون ولايت حاكم به عنوان امور حسبيه و از باب ضرورت است تنها در مواردى ثابت است ، يعنى در مواردى حاكم مىتواند براى ديوانه شوهر يا زن بگيرد كه ضرورت چنين اقتضايى نمايد . و الّا در غير مورد ضرورت وى نمىتواند آنها را تزويج نمايد همچنانكه خودشان نيز نمىتوانند ازدواج نمايند .\r\nادامه بحث را در جلسه آينده دنبال خواهيم نمود . ان شاء الله . « * و السلام * »\r\n\r\n","description":"","footnote":"","page_name":" 3839 ","page_number":128},
  {"content":"\r\n\r\n\r\n24 / 1 / 1381 شنبه درس شمارهء ( 416 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه بحث درباره ولايت پدر و جد بر مجنون را ادامه داده پس از يادآورى تمسك به استصحاب به جهت تفصيل بين جنون متصل به زمان صغر و جنون منفصل ، به بررسى رواياتى مىپردازيم كه براى ولايت به گونه مطلق به آنها استناد شده است ، از جمله ، از روايت ولايت پدر و جد در باب طلاق با اولويت يا عموم تنزيل حكم باب نكاح را استفاده كرده‌اند ولى هيچ يك از اين دو استدلال صحيح نيست ، در ادامه ، روايات باب ولايت پدر و جد بر باكره نقل مىشود كه اطلاق آن را شامل مجنونه دانسته‌اند ولى خواهيم گفت كه اين روايات اختصاص به بالغه عاقله دارد كه با اذن ولى ، ازدواج دختر تصحيح مىگردد و ازدواج مجنون را كه با اذن ولى هم تصحيح نمىشود در بر نمىگيرد .\r\n* * * \r\nالف ) تمسك به استصحاب در مسأله ولايت پدر و جد بر مجنون ( يادآورى ) :\r\nدر مسأله ولايت اب و جدّ بر مجنون پس از بلوغ ، بعضى مثل محقق كركى و صاحب حدائق تفصيل داده‌اند بين جنون متصل به صغر و جنون منفصل ، به اين صورت كه در جنون متصل ، ولايت اب و جدّ را پذيرفته‌اند اما در جنون منفصل ، قائل به ولايت حاكم شده‌اند . مستند اين تفصيل را استصحاب ذكر كرده‌اند ، به اين بيان كه در متصل ، استصحاب بقاء ولايت أب و جدّ و در منفصل استصحاب عدم ولايت أب و جد داريم و چون احتمال نمىدهيم مجنون اصلًا ولىّ نداشته باشد ، از باب « السلطان ولىّ من لا ولىّ له » ولايت حاكم را اثبات مىكنيم .\r\n\r\n","description":"","footnote":"","page_name":" 3840 ","page_number":129},
  {"content":"\r\n\r\nصاحب جواهر رحمه الله به اين استصحاب اشكال كرده است كه اينجا « ابقاء ما كان » صدق نمىكند . چون شخص سابق ولايت قطعاً زائل شده و فقط احتمال مىدهيم يك ولايت جديد حادث شده باشد ، لذا استصحاب جارى نيست . قبل از ايشان هم مرحوم سبزوارى در كفاية مىفرمايد : در اين قبيل موارد استصحاب مشكل است .\r\nاما وجه اشكال را بيان نمىكنند . فرمايش آقاى خويى هم بحث شد كه دو اشكال به استصحاب وارد كردند . يكى اينكه استصحاب در شبهات حكميه جارى نيست و ديگر اينكه اين استصحاب كلّى قسم ثالث است كه حجّت نمىباشد .\r\n\r\nب ) تمسك به دليل لفظى در مسأله :\r\n\r\n1 ) طرح كلى ادله :\r\nاكنون بحث اين است كه گذشته از استصحاب ، آيا دليل نقلى بر اثبات ولايت اب و جدّ به طور مطلق يا در خصوص متصل داريم يا نه ؟ از كشف اللثام استفاده مىشود اطلاقاتى داريم كه ولايت اب و جدّ را مطلقا اثبات مىكنند . در مقابل ، صاحب حدائق و صاحب جواهر چنين اطلاقاتى را انكار كرده‌اند . كسى كه در اين قسمت مفصّل بحث كرده يكى نراقى رحمه الله در مستند است و ديگرى مرحوم آقاى خويى . رواياتى كه مرحوم آقاى خويى به آنها استناد كرده با يك زيادتى در مستند هم آمده است . ولى يك استدلالى را اختصاصاً مرحوم آقاى خويى مطرح كرده كه در مستند نيست و ما ابتدا اين را بحث مىكنيم و بعد به بررسى ادلهء ديگرى كه در مستند آمده مىپردازيم .\r\n\r\n2 ) استدلال اختصاصى آقاى خويى رحمه الله :\r\nمرحوم آقاى خويى به بعضى از روايات باب طلاق تمسك مىكنند كه ولايت پدر و جد بر طلاق مجنون را اثبات كرده‌اند .\r\n\r\n","description":"","footnote":"","page_name":" 3841 ","page_number":130},
  {"content":"\r\n\r\nدر روايت ابو خالد قمّاط از امام صادق عليه السلام درباره ولايت ولىّ بر طلاق رجل احمق ذاهب العقل آمده است : ما ارى وليّه الّا بمنزلة السلطان « 1 »\r\nدر نقل ديگر اين روايت را مىخوانيم : عن ابى خالد القمّاط عن ابى عبد الله عليه السلام فى طلاق المعتوه قال يطلق عنه وليّه ، فانّى اراه بمنزلة الامام « 2 »\r\nبا اين كه اين روايات مربوط به باب طلاق است . اما مرحوم آقاى خويى به دو دليل آن را در ما نحن فيه هم جارى مىدانند .\r\nدليل اول : اولويت است چون اگر پدر و جد ولايت بر طلاق مجنون داشته باشند به طريق اولى ولايت بر نكاح هم استفاده مىشود ، چون امر طلاق مهمتر و دشوارتر از نكاح است .\r\nدليل دوم : عموم تنزيل است . تنزيل ولىّ به منزلهء سلطان مقتضى آن است كه همهء شئون سلطان و حاكم در باب نكاح ، براى ولىّ هم ثابت باشد .\r\n\r\n3 ) پاسخ استاد مد ظله از استدلال مرحوم آقاى خويى :\r\nاستدلال به اولويت محل اشكال است . چون در بعضى موارد ، امورى در باب طلاق تجويز شده كه در باب نكاح تجويز نشده است . مثلًا روايات متعددى كه ظاهراً مشهور هم بر طبق آنها فتوى داده‌اند و حكم كرده‌اند كه پسر بچهء ده‌ساله مىتواند زنش را طلاق دهد اما جزء مسلّمات بين مسلمين است كه پسر ده‌ساله خودش نمىتواند نكاح كند . در بعضى از كلمات فقها هم به اين نكته اشاره شده كه اگر ولىّ براى پسر بچه زن بگيرد مخارج و نفقه بر گردن زوج مىآيد اما طلاق متضمن نوعى ارفاق است چون باعث مىشود آن مخارج از گردنش ساقط شود خلاصه اينكه ، نمىتوان با تمسك به اولويت از طلاق به نكاح تعدّى كرد ، زيرا هيچ اولويتى در كار نيست كه اگر در جايى طلاق كه نوعى ارفاق را به همراه دارد جايز بود\r\n\r\n\r\n","description":"","footnote":"\r\n( 1 ) وسائل 22 : 84 / 28084 ، باب 35 از ابواب مقدمات النكاح ، ح 1 .\r\n( 2 ) همان ، ح 28086 .\r\n","page_name":" 3842 ","page_number":131},
  {"content":"\r\n\r\nنكاح هم كه نوعى تضيق بر ولى را به دنبال دارد جايز باشد .\r\nاز سوى ديگر از عبارت روايت استفاده مىشود كه در باب طلاق ، سلطان و امام ( حاكم شرع ) حق طلاق دارند و علاوه بر آنها ، ولى ( پدر يا جد ) هم ولايت دارند نه اين كه منحصراً ولى حق طلاق داشته باشد ، در بحث نكاح آنچه مطرح است ولايت پدر و جد و عدم ولايت حاكم شرع مىباشد ، لذا نمىتوان از اين روايت در باب طلاق حكم باب نكاح را به دست آورد .\r\nاستدلال به عموم تنزيل هم ناتمام است . زيرا روايت ظهور در عموم تنزيل ندارد ، زيرا روشن است كه چنين عمومى مراد نيست . مثلًا اگر ولىّ حكم كند كه امروز اول ماه است آيا اين حكم در حقّ مولّى عليه نافذ است همانطور كه حكم حاكم نافذ است ؟ قطعاً چنين نيست و هيچ‌كس احتمالش را هم نداده است . لذا به نظر مىرسد در اين تنزيل ، عموميتى لحاظ نشده و اختصاص به همان حكم مذكور يعنى طلاق دارد . حضرت مىخواهند بفرمايند همانطور كه حاكم مىتواند طلاق دهد ولىّ هم مىتواند ، نه اينكه تمام اختيارات حاكم را ولىّ هم داشته باشد .\r\n\r\nيك اشكال و پاسخ آن\r\nاشكال : در عبارت روايت در مقام تعليل ولايت ولى بر مجنون آمده است : « فانى اراه بمنزلة الامام » ، اگر مراد خصوص صورت طلاق باشد ، اتحاد علت و حكم معلّل پيش مىآيد ، به عبارت ديگر كلام امام عليه السلام به منزله كبرايى است كه مورد طلاق از آن نتيجه گرفته مىشود ، كبرا بايد از عموميتى نسبت به نتيجه برخوردار باشد و نمىتوان كبرا را اختصاص به مورد نتيجه داد .\r\nپاسخ : معلوم نيست كه عبارت فوق در روايت تعليل به آن شكل كه در اشكال تصور شده باشد ، بلكه ممكن است مفاد روايت چنين باشد كه حكم در مسأله چنين است ، چون عقيده من در اين مسأله اين است ، يعنى اگر مخالفان و اهل تسنن هم\r\n\r\n","description":"","footnote":"","page_name":" 3843 ","page_number":132},
  {"content":"\r\n\r\nچنين نظرى نداشته باشند مهم نيست ، ولى چون من چنين عقيده‌اى دارم قهراً جواز طلاق ولىّ ثابت است ، در نتيجه ممكن است ديدگاه امام تنها در خصوص مسأله طلاق باشد نه بيشتر .\r\nنكته ديگرى كه عدم عموم تنزيل را مىرساند همان مطلبى است كه درباره استدلال به اولويت هم گفتيم كه در باب طلاق بنابر مفاد اين روايت حاكم و ولى هر دو ولايت دارند ولى در بحث ما مقصود اثبات ولايت ولى ( نه حاكم ) مىباشد .\r\n\r\n4 ) استدلالهاى مشترك مرحوم نراقى و مرحوم آقاى خويى :\r\nيك دسته از روايات كه مرحوم نراقى به آن‌ها استدلال مىكند روايات زيادى هستند كه در مورد بكر وارد شده‌اند و ولايت پدر و جدّ را در موردش اثبات كرده‌اند .\r\nايشان مىگويند : عموم اين روايات شامل مجنونه هم مىشود و همچنين از باب عدم قول به فصل ثابت مىكنيم كه فرقى بين دختر و پسر نيست و لذا ولايت پدر و جدّ بر مجنون هم اثبات مىشود . به نظر ما اكثر رواياتى كه ايشان استدلال كرده ، قابل استناد نيستند . آقاى خويى از بين اين روايات ، به سه روايت استدلال كرده است . يكى روايت زراره است : عن ابى جعفر عليه السلام قال : « اذا كانت المرأة مالكة امرها تبيع و تشترى و تعتق و تعطى من مالها ما شاءت فانّ امرها جايز تزوّج ان شاءت به غير اذن وليّها و ان لم تكن كذلك فلا يجوز تزويجها الّا بامر وليّها » « 1 »\r\nايشان تعبير مىكند : « حيث انّ من الواضح انّ المجنونه من اظهر مصاديق التى لا تملك امرها » .\r\n\r\nمناقشه آقاى حكيم و پاسخ آقاى خويى از آن\r\nدر اينجا ، آقاى خويى در صدد رفع مناقشه‌اى بر مىآيند كه آقاى حكيم رحمه الله مطرح كرده است . آقاى حكيم مىفرمايد : اين روايت فقط مىگويد اگر دختر رشد\r\n\r\n\r\n","description":"","footnote":"\r\n( 1 ) وسائل الشيعة ، باب 9 از ابواب عقد النكاح و اولياء العقد ، ج 6 .\r\n","page_name":" 3844 ","page_number":133},
  {"content":"\r\n\r\nنداشت ، اذن ولىّ در ازدواج معتبر است ، اما تعيين نمىكند كه ولىّ كيست ، ممكن است پدر وجد باشد و ممكن است حاكم باشد . خلاصه اينكه صغرى در اين روايت مشخص نشده است ، آقاى خويى در جواب اين اشكال مىفرمايد :\r\nاولًا : ظاهر روايت اين است كه « وليها » به معنى ولىّ دختر در غير باب نكاح باشد و الا اگر ولىّ در باب نكاح مراد باشد قضيه ضرورية به شرط المحمول خواهد بود .\r\nچون مضمون روايت اين مىشود كه كسى كه ولىّ در باب نكاح است ، اجازهء او در نكاح معتبر است و اين توضيح واضحات است . پس ولىّ در غير باب نكاح اراده شده و روايت مىگويد : كسى كه متولّى شئون دختر در ساير موارد است در نكاح هم اجازه‌اش معتبر است و معلوم است كه ولىّ در غير باب نكاح ، همان پدر و جد است كه متولّى شئون دخترش مىباشد .\r\nثانياً : اضافه كلمهء ولىّ به « ها » ظهور در اين دارد كه ولىّ اختصاصى دختر اراده شده است نه حاكم كه ولايتش عمومى است و اختصاصى به دختر ندارد تا « وليّها » تعبير شود .\r\n\r\n5 ) نظر استاد مد ظله در مورد دو توجيه آقاى خويى :\r\nجواب اول ايشان كه وليّها به معنى متولّى شئون دختر در غير باب نكاح است با فرض خود روايت مطابقت ندارد . چون روايت مىگويد زنى كه خودش مالك امر خود بوده متولّى شئون خودش است و خريدوفروش و كارهاى ديگر را خودش انجام مىدهد ، نيازى به اذن وليّش ندارد . پس معلوم مىشود « وليّها » به ولايت شرعى نظر ندارد . به نظر مىرسد همانطور كه مرحوم نراقى فرموده ، وليّها به معناى ولىّ عرفى باشد « 1 » و عرف هم پدر و جدّ را ولىّ دختر مىداند . اشكال آقاى حكيم هم با همين بيان مندفع مىشود .\r\n\r\n\r\n","description":"","footnote":"\r\n( 1 ) بحث مجدّد روايت در باب ولايت پدر و جد بر بكر خواهد آمد .\r\n","page_name":" 3845 ","page_number":134},
  {"content":"\r\n\r\nاما جواب دوم ايشان كه اضافه در وليّها مفيد اختصاص است و ولىّ اختصاصى دختر ، پدر و جدّ است نه حاكم ؛ اين هم سخن ناتمامى است ، زيرا چنين اختصاصى از اضافه فهميده نمىشود . مثلًا اگر گفته شود : « شخص رضايت استادش را بايد به دست آورد » آيا استاد اختصاصى شخص فهميده مىشود يا مطلق استاد شخص حتى اگر استاد ديگران هم باشد . روشن است كه معنى دوم فهميده مىشود .\r\nهمچنين اگر بگويند : « مالى كه به فروش مىرسد بايد با رضايت مالكش باشد » اختصاص پيدا نمىكند به مالى كه مالك شخصى داشته باشد بلكه ملك غير شخصى را نيز شامل مىشود ، مثل سهم امام عليه السلام كه متعلق به منصب امامت است .\r\nبنابراين لزومى ندارد كه روايت را اختصاص به صورت وجود پدر يا جد بدهيم چنانچه از كلام مرحوم آقاى خويى استفاده مىشود .\r\nبلكه اين روايت ، هم صورت وجود پدر يا جد را شامل مىشود و هم صورت نبودن آن دو ، كه در صورت نخست ولايت با پدر و جد است و در صورت دوم ولايت با حاكم ، روايت همه اين صورتها را شامل مىگردد .\r\n\r\n6 ) اشكال استاد مد ظله به استدلال به روايت زرارة و روايات ديگر :\r\nروايت زراره حتى با تقريب مرحوم نراقى كه ولىّ را به معنى ولىّ عرفى گرفتند ، مدّعاى بحث ما نحن فيه يعنى ولايت پدر و جدّ بر مجنون و مجنونه را اثبات نمىكند . چون روايت تعبير مىكند كه تزويج دختر اگر رشيده باشد احتياج به اذن ولىّ ندارد و اگر اين طور نباشد ، احتياج به اذن ولىّ دارد يعنى با اجازهء ولىّ تصحيح مىشود و همين تعبير دلالت دارد بر اينكه مقسم را زن عاقله قرار داده و زن مجنونه كلًا از مقسم خارج است . چون زن مجنونه همانند صبى غير مميّز يا حيوان سخنگو مثل طوطى ، عقدش كالعدم است و با اجازه ولىّ هم تصحيح نمىشود . با همين بيان ، اشكال استدلال به دو روايت ديگرى كه آقاى خويى مطرح كرده و نيز روايات\r\n\r\n","description":"","footnote":"","page_name":" 3846 ","page_number":135},
  {"content":"\r\n\r\nديگرى كه مرحوم نراقى به آنها استناد كرده معلوم مىشود ، يعنى در همه اين روايات قرائنى در كار است كه نشان مىدهد اصلًا ناظر به مجنونه نيستند ، بلكه ناظر به كسى هستند كه با اجازه ولىّ يا در فرض نبودن ولىّ ، عقدش صحيح است يا كسى كه اگر ثيّب شود استقلال پيدا مىكند و اين خصوصيات فقط در عاقله وجود دارد ، لذا مجنونه از تحت اين روايات خارج است .\r\nدو روايتى كه آقاى خويى به آنها استدلال كرده ، يكى روايت صحيحهء حلبى است : « عن ابى عبد الله عليه السلام فى الجارية يزوّجها ابوها به غير رضاء منها ، قال : ليس لها مع أبيها امرٌ ، اذا انكحها جاز نكاحه و ان كانت كارهة » « 1 »\r\nو ديگرى روايت على بن جعفر كه آقاى خويى صحيحه تعبير كرده و ما صحيحه نمىدانيم « 2 » : « عن اخيه موسى بن جعفر عليه السلام قال : سألته عن الرجل هل يصلح له انْ يزوّج ابنته به غير اذنها ؟ قال : نعم ، ليس يكون للولد امرٌ الّا ان تكون امرأة قد دخل بها قبل ذلك ، فتلك لا يجوز نكاحها الّا ان تستأمر » . « 3 »\r\nادامه بحث را به جلسه آتى موكول مىكنيم .\r\n« * و السلام * »\r\n\r\n\r\n","description":"","footnote":"\r\n1 و 2 . وسائل الشيعة 20 : 285 / 25643 و 286 / 25644 ، باب 9 از ابواب عقد النكاح و اولياء العقد ، ح 7 و 8 .\r\n( 3 ) ( توضيح بيشتر ) اين روايت در كتاب مسائل على بن جعفر آمده ، مرحوم آقاى خويى با استناد به طريق صاحب وسائل به اين كتاب ، آن را تصحيح مىكنند هر چند طريق وارد در اول كتاب غير معتبر است ، ولى استاد - مد ظلّه - بر اين عقيده‌اند كه طريق صاحب وسائل مبتنى بر اجازه عامه بوده و براى اثبات صحت اعتبار كتب در هيچ موردى سودمند نيست . البته نقل محدّثان بزرگ همچون كلينى و حميرى و شيخ طوسى و شيخ صدوق از اين كتاب با اين اشكال مواجه نيست ، بلكه غالباً از جهت سندى معتبر مىباشد .\r\n","page_name":" 3847 ","page_number":136},
  {"content":"\r\n\r\n\r\n25 / 1 / 1381 يكشنبه درس شمارهء ( 417 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه ابتدا ساير رواياتى كه مرحوم نراقى براى اثبات ولايت اب و جد بر مجنونى كه جنونش پس از بلوغ به او عارض گشته ، به آنها استدلال كرده را نقل و دلالت آنها را بررسى مىكنيم . سپس در استدلال مرحوم آقاى خويى به سيره مناقشه كرده ، آنگاه با نقل فتاواى فقها و با توجه به اينكه قول به تفصيل از زمان محقق ثانى به بعد مورد فتواى برخى قرار گرفته ، اجماع قدما را بر ولايت اب و جد على الاطلاق قريب به واقع مىدانيم و سرانجام به بررسى حكم ولايت بالغهء رشيده‌اى كه ثيبه باشد پرداخته و استقلال او را به حسب روايات و اتفاق فقها اختيار كرده و استيذان از پدرش را از آداب مستحبه خواهيم دانست .\r\n* * * در درس گذشته گفتيم برخى همچون مرحوم نراقى دليل ولايت اب و جد در امر مجنونى كه جنونش پس از بلوغ به او عارض گشته صرف نظر از اجماع و استصحاب ، عموم روايات متعدده‌اى دانسته‌اند كه ما برخى از آنها را بررسى و مناقشهء خويش را بر آن ذكر كرديم . اكنون به بررسى روايات ديگرى كه ايشان به آن تمسك جسته مىپردازيم .\r\n\r\nالف ) رواياتى كه مرحوم نراقى به آن تمسك كرده است :\r\n1 ) از جملهء آنها ، رواياتى است كه در تفسير آيهء  « إِلَّا أَنْ يَعْفُونَ أَوْ يَعْفُوَا الَّذِي بِيَدِهِ عُقْدَةُ النِّكاحِ »  « 1 » وارد شده و به نظر ما استدلال به آنها تمام است مانند روايت ابو بصير و\r\n\r\n\r\n","description":"","footnote":"\r\n( 1 ) البقرة 237 .\r\n","page_name":" 3848 ","page_number":137},
  {"content":"\r\n\r\nسماعة و حلبى و روايت اسحاق بن عمار « 1 » كه در آنها  « الَّذِي بِيَدِهِ عُقْدَةُ النِّكاحِ »  را به اب و اخ و وصى و وكيل « 2 » تفسير كرده و نامى از حاكم نبرده‌اند . گرچه اين دسته روايات در مقام بيان مواردى كه پدر داراى ولايت مىباشد نيست تا بتوان براى اثبات مطلب به اطلاق آنها تمسك كرد لكن چون در اينكه ولى هر كسى در امر نكاح در مرتبهء اولى پدر و اخ و وصى و وكيل است نه حاكم ، ظهور داشته و حاكم را در اين مرتبه از اولياء عقد نشمرده است و از طرفى ما مىدانيم شارع حتماً براى مجنون وليّى قرار داده است لذا با توجه به اين دو نكته ، چنين نتيجه گرفته مىشود كه بايد مراد از آن كس كه امر نكاح به دست او است در مانند مجنون نيز ، پدر و جدّ او باشد و دلالت اين روايات بر اينكه ولايت حاكم در عرض ولايت پدر بر مجنون نبوده ، تمام است . اين نكته نيز قابل ذكر است كه ولايت پدر بر مجنون مقيد به صورت ضرورت نيست چون همه بالاجماع متفقند كه بين ضرورت و غير ضرورت فرقى نيست ، آنچه كه لازم است مراعات شود مصلحت او است و اگر ولايت كسى بر او ثابت شد ديگر مقيد به صورت ضرورت نمىباشد .\r\n2 . روايت ديگرى كه مرحوم نراقى به آن استناد كرده مرسلهء ابن بكير است .\r\nمتن روايت : محمد بن الحسن الطوسى باسناده عن احمد بن محمد بن عيسى عن البرقى ( يعنى محمد بن خالد ) عن ابى فضال ( يعنى حسن بن على بن فضال ) عن ابن بكير عن رجل عن أبى عبد الله عليه السلام قال : لا بأس ان تزوج المرأة نفسها اذا كانت ثيّباً به غير اذن أبيها اذا كان لا بأس بما صنعت « 3 »\r\nمرحوم نراقى همچون مشهور كه مرسلات همهء اصحاب اجماع را معتبر\r\n\r\n\r\n","description":"","footnote":"\r\n( 1 ) وسائل ابواب المهور باب 52 ، ح 1 و 5 .\r\n( 2 ) در تقريرات مرحوم آقاى خويى سهواً « جد » هم به اب و اخ اضافه شده در حالى كه در رواياتى كه آيهء مذكور را تفسير كرده‌اند نامى از « جد » برده نشده است البته با ملاحظهء روايات ديگر باب مىتوان گفت « جد » نيز حكم « اب » را دارد .\r\n( 3 ) وسائل ابواب عقد النكاح و اولياء العقد ، باب 3 ، ح 14 .\r\n","page_name":" 3849 ","page_number":138},
  {"content":"\r\n\r\nمىدانند ، سند اين روايت را معتبر مىداند چون سند تا ابن بكير اشكالى ندارد و چون « كان » در عبارت ذيل به صورت مذكر آمده لذا ايشان جملهء « اذا كان لا بأس بما صنعت » را اين طور معنا مىكند كه « اگر شأن چنين باشد كه كارهايى كه آن زن انجام مىدهد اشكالى نداشته باشد » و اين به معناى رشيده و عاقله بودن او است و معناى روايت صحت ازدواج عاقلهء رشيدهء ثيبه بدون اذن پدرش است . بنابراين مفهوم آن عدم صحت ازدواج غير عاقله اعم از سفيه يا مجنونه بدون اذن پدرش مىشود و مستفاد از آن اين است كه ولىّ مجنونه پدر او است .\r\n\r\nمناقشهء استاد - مد ظله -\r\nاولًا : اعتبار اين مرسله تنها بر مبناى مشهور كه مرسلات تمام اصحاب اجماع را معتبر مىدانند تمام است ولى به نظر ما كه تنها مرسلات سه تن از آنها را معتبر مىدانيم اشكال سندى اين روايت به قوت خود باقى است .\r\nثانياً : به نظر ما احتمالات ديگرى نيز در معناى عبارت ذيل متصور است كه بر اساس آنها نمىتوان آن طور كه مرحوم نراقى فرموده مفهوم روايت را « غير عاقله » فرض كرد .\r\nثالثاً : اشكال عمده اين است كه اگر ما معناى مرحوم نراقى را در عبارت ذيل بپذيريم مستفاد از آن رشيده بودن آن زن است نه عاقله و معناى روايت صحت ازدواج ثيبهء رشيده ( در مقابل سفيهه ) بدون اذن پدرش است نه صحت ازدواج ثيبهء عاقله ( در مقابل مجنونه ) . و مفهوم آن عدم صحت ازدواج ثيبهء سفيهه بدون اذن پدرش مىشود و شامل موضوع مورد بحث ما ( ثيبهء مجنونه ) نمىگردد « 1 » زيرا موضوع در مورد آن كس كه اقدام به ازدواج مىكند هم در منطوق و هم در مفهوم ، زن عاقله است يعنى فرض عقل در او مفروغ عنه مىباشد چون فرض اين است كه\r\n\r\n\r\n","description":"","footnote":"\r\n( 1 ) عبارت مرحوم نراقى چنين است : و خصوص مفهوم الرواية الخامسة عشرة ( اى مرسلة ابن بكير ) . . . دلت على عدم البأس فى تزويج البنت باذن أبيها اذا كان بأس بما صنعت اى كانت فاسدة العقل . مستند الشيعة ، ج 16 ، ص 135 .\r\n","page_name":" 3850 ","page_number":139},
  {"content":"\r\n\r\nازدواج كردن او را همراه با اذن پدرش صحيح مىداند و اين مختص به سفيه است نه مجنون زيرا ازدواج مجنون حتى با اذن پدر هم صحيح نيست و بايد وليش مستقلًا عهده‌دار تزويج او گردد . پس دلالت مرسلهء ابن بكير بر مطلب تمام نيست .\r\nمرحوم نراقى به روايات ديگرى نيز تمسك كرده كه بايد يكايك آنها را بررسى كنيم .\r\n\r\nب ) بررسى استدلال مرحوم آقاى خويى به سيره :\r\nمرحوم آقاى خويى دلالت روايت زراره جهت اثبات ولايت پدر بر مجنونه را تمام دانسته و مىفرمايند : سند آن به خاطر على بن اسماعيل ميثمى ضعيف است .\r\nما پيش از اين در دلالت اين روايت مناقشه كرديم و بررسى وثاقت على بن اسماعيل ميثمى را ان شاء الله در مباحث آتيه دنبال خواهيم كرد . ايشان پس از اشكال سندى به اين روايت به سيرهء قطعيه تمسك كرده مىفرمايند : ان السيرة القطعية قائمة على قيام الاب و الجد بادارة شئون المجنون و المجنونة فى النكاح و غيره من دون ان يثبت عن ذلك ردع « 1 » .\r\n\r\nمناقشهء استاد - مد ظله - در تمسك ايشان :\r\nاولًا : آنچه كه از سيره مسلم است اين است كه رسيدگى به امور مجنونى كه در دست پدر يا جدّ است با آنها است ولى آيا بر اينكه آنها بدون استيذان از حاكم شرع به امورات آنها رسيدگى مىكنند نيز سيره قائم است ؟ آنچه كه به درد بحث ما مىخورد سيره‌اى است كه ولايت پدر و جد را بر مجنون بدون استيذان از حاكم اثبات كند اما آنچه كه ايشان مىفرمايند تنها ادارهء امور مجنون توسط پدر و جدّ است و اين اعم از اين است كه استيذان هم كرده باشند يا نه .\r\nثانياً : بر فرض كه بگوييم سيره بر تصدى امور آنها توسط اب و جد حتى بدون\r\n\r\n\r\n","description":"","footnote":"\r\n( 1 ) مبانى العروة الوثقى ، ج 2 ، ص 251 .\r\n","page_name":" 3851 ","page_number":140},
  {"content":"\r\n\r\nاستيذان از حاكم نيز قائم است لكن سيره‌اى براى ما حجت است كه عمل متدينين بر آن قرار گرفته باشد و يا اينكه لا اقل آنها آن را انكار نكنند اما روشى كه در ميان افراد لاابالى به صورت سيره در آمده باشد و متدينين بر خلاف آن عمل كنند هيچ گونه حجيتى ندارد . مرحوم آقاى خويى در كلماتشان اصل اجماع بر تفاوت بين اتصال جنون به صغر و انفصال آن را منكر نيستند و مىفرمايند : اللهم الا ان يثبت اجماع على الخلاف و براى مناقشهء در اجماع مىفرمايند اين اجماع مدركى است و مدرك آن از نظر ما مورد پذيرش نمىباشد . از اينكه ايشان در تحقق اجماع اشكال نكرده و تنها در حجيت آن مناقشه مىكنند معلوم مىشود خود ايشان وجود اجماع را پذيرا شده و يا لا اقل شبههء وجود اجماع را دارند . و اگر كلام صاحب حدائق را - كه ايشان به منقولات وى بسيار اتكاء مىكنند - ملاحظه كنيم كه قول به تفصيل در مسأله را به مشهور نسبت مىدهد ، و يا كلام صاحب مفتاح الكرامة را كه از عبارتى در تذكرة استفادهء وجود اجماع بر تفصيل كرده بنگريم بايد نظر همهء علما يا مشهور بين آنان را بر عدم ولايت پدر وجد بر مجنونى كه جنون او منفصل از زمان صغر است بدانيم ، پس چگونه ايشان به سيره در جايى تمسك مىكنند كه اگر چه همه موظفند از علماى خود تقليد كنند لكن آن طور كه از بيانشان استفاده مىشود همه بر خلاف گفتهء فقهاء عمل كرده‌اند ؟ ! چنين سيرهء دائر بين افراد لاابالى و غير متدين نمىتواند حجت باشد .\r\n\r\nج ) بررسى اقوال فقها و تحقيق پيرامون اجماع يا شهرت آنان :\r\nبا تحقيق در اقوال فقها در مىيابيم كه چنين اجماع يا شهرتى اصلًا ثابت نيست .\r\nالبته ما مجرد مدركى بودن اجماع را مضر به حجيت آن نمىدانيم . اصولًا اجماعات علما هرگاه داراى شرائط خاص خود و از جمله احراز اتصال آن به زمان معصومين عليهم السلام باشد ، به نظر ما حجيت آن تمام است خواه مدرك مجمعين بر ما\r\n\r\n","description":"","footnote":"","page_name":" 3852 ","page_number":141},
  {"content":"\r\n\r\nمعلوم باشد يا غير معلوم ، ولى به نظر ما در اين مسأله نه تنها اجماع يا شهرت بر تفصيل وجود ندارد بلكه اگر كسى مدعى شود بر ولايت اب و جد بر مجنونى كه جنونش متصل به زمان صغر نيست اجماع محقق است مدعايش چندان دور از واقع نيست .\r\nزيرا ما پيش از محقق كركى حتى يك نفر هم نديديم قائل به تفصيل باشد و يا به ولايت حاكم بر مجنون على الاطلاق حكم كرده باشد محقق كركى اولين فقيهى است كه قائل شده است و قبل از او فقها همه كلماتشان يا ظهور دارد و يا نص در ولايت اب و جد بر مجنون متصل و منفصل هر دو است . شيخ طوسى در مبسوط قائل به ولايت اب و جدّ است و نامى از ولايت حاكم نمىبرد و اگر براى او نيز ولايتى قائل باشد آن را در طول و در فرض عدم اب و جد مىگويد . ابن حمزه در وسيله ، محقق اول در شرايع و نافع ، علامهء حلى در شش كتابش ( قواعد ، تذكره ، تبصره ، ارشاد ، تحرير ، تلخيص المرام ) ولىّ او را اب و جد مىدانند . در مختلف هم كه مسائل اختلافى را ذكر مىكند در اين مسأله نقل اختلاف نمىكند . كلام شيخ در نهايه و خلاف ، و ابو الصلاح در كافى نيز ظاهر در ولايت اب و جد على الاطلاق است . محقق كركى به نقل از شخصى از شهيد اول نقل مىكند كه ايشان قائل به تفصيل مىباشد . ولى شهيد اول در دو كتابش غاية المراد و لمعه كه فعلًا در دست است بر خلاف آن فرموده است در لمعه ولايت حاكم را در فرض عدم اب و جد مىداند و در غاية المراد دعواى لا خلاف مىكند كه ولى او اب و جدّ است ، حال يا سهوى از ناقل مذكور سر زده و يا نسخهء ناقصى در دست او بوده است ، خود محقق كركى مىفرمايد من نديده‌ام كسى چنين فتوايى ( قول به تفصيل ) داده باشد . در هر حال ، همه در مقام بيان حكم مسأله هستند و اگر قائل به تفصيل بودند بايد ذكر مىكردند لذا مقتضاى اطلاق كلامشان عدم فرق بين صورت اتصال و انفصال است .\r\nابن فهد حلى تصريح مىكند كه فرقى بين صورت اتصال و انفصال نيست ، صيمرى\r\n\r\n","description":"","footnote":"","page_name":" 3853 ","page_number":142},
  {"content":"\r\n\r\nهم در غاية المرام تصريح ابن فهد را نقل مىكند و مىگويد : هو جيّد . سبزوارى در كفايه در بحث نكاح مىگويد ؛ دو قول در اين مسأله هست و ترجيحى نمىدهد لكن در بحث وصيت بدون تفصيل مىگويد اولياء مجنون به ترتيب اب و جد و در فرض عدم آنها وصى و سپس حاكم مىباشد . فيض در بخشى از مفاتيح الشرايع مىگويد در اين مسأله دو قول است اما در جاى ديگر با اينكه در مورد ولىّ سفيه مىگويد مورد اختلاف است كه آيا ولى او در صورت انفصال سفه از ايام صغر با حاكم است يا با اب و جد ولى همان جا در مورد مجنون على الاطلاق مىگويد با اب و جدّ است و اختلافى در آن نيست . فاضل هندى نيز در كشف اللثام و نراقى در مستند الشيعة قائل به روايت اب و جدّ على الاطلاق شده‌اند . مرحوم آقاى خويى هم همانطور كه در تقريراتشان فرموده‌اند و در تعليقه‌اى كه با عروه چاپ شده و آخرين نظريه ايشان است نيز آمده ، قائل به ولايت اب و جد على الاطلاق هستند . در عروه‌اى كه طبع جامعه مدرسين است نظريهء ايشان را طبق تعليقهء مستقل ايشان آورده‌اند ولى آن تعليقه آخرين نظريهء ايشان نيست . بلى غير از محقق كركى تنها شهيد ثانى در مسالك و روضه و حاشيه ارشاد ، و محقق اردبيلى و صاحب مدارك در نهاية المرام و از متأخرين آقاى نائينى و آقاى گلپايگانى قائل به تفصيل شده و ولىّ او را در صورت انفصال ، حاكم دانسته‌اند .\r\nالبته برخى قول به ولايت مطلق را به مشهور نسبت داده و آن را اجماعى ندانسته‌اند مثلًا ابن فهد حلى تعبير مىكند كه مشهور چنين است لكن با تأمل در عبارت او استفاده مىشود كه ايشان قائل به وجود اجماع است زيرا ابتدا دو مطلب را عنوان مىكند كه تنها يكى از آنها مسألهء مورد بحث ما است آنگاه مىگويد اين مطلب مشهور است سپس فقط در مورد مسألهء دوم دو نفر را نام مىبرد كه مخالف ديگران هستند و در مسألهء مورد بحث هيچ مخالفى را نام نمىبرد .\r\nدر مفتاح الكرامه نيز از فاضل قطيفى در ايضاح النافع نقل مىكند كه ايشان مىگويد : مشهور قائل به ولايت اب و جد على الاطلاق هستند و ظاهر آن وجود\r\n\r\n","description":"","footnote":"","page_name":" 3854 ","page_number":143},
  {"content":"\r\n\r\nمخالف در ميان فقها است . ولى ممكن است ايشان فتواى محقق كركى كه معاصر او است و اندكى بر او تقدم دارد را ديده ( و به نظرم با اينكه با او هم مسلك نبود ولى از مشايخ اجازهء او نيز مىباشد ) و يا گفتهء آن كسى كه از شهيد اول ( و لو اشتباهاً ) قول به تفصيل را نقل كرده ملاحظه نموده ، و يا مانند صاحب مفتاح الكرامه از عبارت تذكره به اشتباه برداشت وجود اجماع بر هر دو قول نموده ( و ما عبارت تذكره را بررسى خواهيم كرد ) ، و بر اساس آن ، قول به ولايت مطلق اب و جدّ را به صورت اجماعى نقل نكرده و آن را به مشهور نسبت داده است .\r\nصاحب حدائق دعواى شهرت بر تفصيل نموده است . ولى ظاهراً دعواى ايشان به خاطر اين است كه فقهايى را همچون محقق كركى و شهيد ثانى در سه كتابش و محقق اردبيلى و صاحب مدارك و بنا به نقلى شهيد اول و نيز سبزوارى و فيض هر دو در يك جاى كتابشان ملاحظه كرده و قول به تفصيل را به مشهور نسبت داده است . و الّا همانطور كه عرض كرديم پيش از محقق ثانى هيچ كس قائل به تفصيل نشده و اين نظريه را از زمان ايشان به بعد برخى اختيار كرده‌اند . لذا اگر كسى قول به ولايت اب و جد بر مجنون خواه جنونش متصل به زمان صغر و خواه منفصل از آن باشد را اجماعى بداند ( اجماع بين قدما از زمان پيش از محقق ثانى ) سخنى دور از واقع نگفته است .\r\n\r\nد ) آيا علامه در تذكره بر هر دو قول ؛ مدعى تحقق اجماع شده است ؟\r\nصاحب مفتاح الكرامه مىگويد علامه در يك جاى تذكره دعواى اجماع بر ولايت اب و جدّ و در جاى ديگر دعواى اجماع بر ولايت حاكم كرده است . ولى به نظر مىرسد ايشان در اين كتاب تناقض‌گويى نكرده است . مرادش از دعواى اجماع بر ولايت حاكم اصل ولايت داشتن او و لو در طول ولايت اب و جدّ است نه اينكه با وجود پدر و جدّ ولى او را حاكم بداند . عبارت ايشان در مورد ولايت پدر بر مجنون\r\n\r\n","description":"","footnote":"","page_name":" 3855 ","page_number":144},
  {"content":"\r\n\r\nبدون اينكه تفصيلى ذكر كند چنين است . الاب تثبت له الولاية على المجنونين . . . سپس مىگويد : ولاية الاب على ما ذكرنا ثابتة بالاجماع فليس للحاكم ابطال ما يفعله . . . همچنين مىگويد : فانّ للاب ولاية النكاح على الولد اذا كان صغيراً او مجنوناً و لا تبين المرأة منه الا بالطلاق بعد بلوغه بالاجماع و الاخبار .\r\nاين عبارات حكايت از وجود اجماع بر ولايت پدر مىكند ، ولى در جاى ديگر مىگويد : ليس للسلطان « عندنا » ولاية على الكبائر و لا على الصغائر بل على المجنون او السفيه . صاحب مفتاح الكرامه از اينكه ولايت سلطان را از كبائر و صغائر نفى و بر مجنون و سفيه اثبات نموده و آن را به اماميه ( عندنا ) نسبت داده استفاده كرده كه ايشان دعواى اجماع بر ولايت حاكم بر مجنون مىكند . لكن به نظر مىرسد علامه در مقام اثبات اصل ولايت حاكم و لو در رتبهء بعد از اب و جدّ است نه اينكه تقدم ولايت آن دو را بر حاكم قائل نيست به قرينهء اينكه در همان صفحه مىگويد : لا نعلم خلافاً بين العلماء فى ان للسلطان ولاية تزويج فاسد العقل و به قال مالك و الشافعى و اسحاق و ابو عبيد و اصحاب الرأى لقول النبى صلى الله عليه و آله السلطان ولى من لا ولى له . از اينكه به فرمايش پيامبر استناد كرده معلوم مىشود كه ولايت حاكم را در صورت ولىّ نداشتن مجنون فرض كرده است . در جاى ديگر نيز مىگويد : اذا دعت الحاجة الى تزويج المجنون جاز ان يزوجه الولى و السلطان و فى هذه المواضع يجوز ان تزوج و يكون القابل الاب او الجد له فان لم يكونا فالسلطان لانّه يلى ماله اجماعاً . بنابراين ، عبارت تذكره دال بر وجود اجماع بر ولايت حاكم بر مجنون با وجود پدر و جدّ نيست و لذا ايشان در مختلف هيچ ذكرى از اينكه مخالفى نسبت به ولايت داشتن اب و جد على الاطلاق وجود داشته باشد به ميان نمىآورد « 1 » نتيجه اينكه ولىّ مجنون چه جنون او متصل به زمان صغر\r\n\r\n\r\n","description":"","footnote":"\r\n( 1 ) مرحوم نراقى در مستند قول ولايت اب و جد را اختيار كرده و مىگويد : بل عن ظاهر الاجماع عليه . كسانى كه مستند الشيعة را تحقيق و چاپ كرده‌اند ميان « عن ظاهر » و « الاجماع عليه » كلمهء « بعضهم » را افزوده‌اند و در پاورقى گفته‌اند كه اين كلمه را به جهت تصحيح عبارت اضافه كرده‌ايم . ولى تصحيح آن با افزودن ضمير « ه » بايد صورت گيرد . زيرا نراقى اين اجماع را از شخص ديگرى نقل مىكند ( عن ظاهر ) و بايد آن شخص استادش صاحب رياض باشد كه مىگويد : و فى التذكرة . . . و ظاهره الاجماع عليه لذا ايشان هم پس از نام بردن چند كتاب ،\r\n","page_name":" 3856 ","page_number":145},
  {"content":"\r\n\r\nبوده و يا پس از بلوغ دچار آن شده باشد ، پدر و جد پدرى او است و دليل آن رواياتى است كه ذكر كرديم و شهرت بسيار قوى و يا اجماع ميان قدما نيز بر آن محقق است .\r\n\r\nه ) استقلال بالغ رشيد و بالغهء رشيدهء ثيبه در امر نكاح :\r\n\r\nمتن عروه :\r\n« و لا ولاية لهما على البالغ الرشيد و لا على البالغة الرشيدة اذا كانت ثيباً » .\r\nاگر پسرى بالغ و رشيد بود خواه تاكنون متأهل شده باشد يا نه ، پدر و جد پدرى بر او ولايتى در نكاح ندارند . همچنين بر دختر بالغه و رشيده‌اى كه يك بار ازدواج كرده براى بار ديگر مىخواهد شوهر كند نيز ولايتى ندارند و او مىتواند مستقلًا اقدام به ازدواج كند و اما در مورد بالغهء رشيدهء باكره مورد اختلاف بسيار زياد و معركهء آراء بين فقها واقع شده و در مورد آن رساله‌ها نوشته شده است كه ما بعداً مفصلًا به آن مىپردازيم . اما در مورد بالغهء رشيدهء ثيبه همه بر استقلال او و عدم ولايت داشتن پدر و جد و يا ديگرى اتفاق دارند . تنها ابن ابى عقيل و صاحب فقه رضوى - كه به نظر مىرسد اين كتاب تأليف يكى از فقهاى اماميه باشد - قائل به عدم استقلال ثيبه در نكاح دائم بوده و مىگويند نكاح دائم بايد با ولى و دو شاهد باشد و در متعه اين دو شرط را ذكر نمىكنند ، و اطلاق آن شامل نكاح دائم زن ثيبه نيز مىشود . البته سه روايت دالّ بر عدم استقلال ثيبه هست كه هر سه ضعيف السند مىباشد .\r\nمتن روايت : 1 . دعائم الاسلام : روينا عن جعفر بن محمد عليهما السلام ان رسول الله صلى الله عليه و آله قال : لا نكاح الا بوليّ و شاهدى عدل . « 1 »\r\n\r\n\r\n","description":"","footnote":"\r\nتذكره را ذكر و سپس به نقل از ديگرى دعواى اجماع را ذكر مىكند و اين فقط مربوط به كتاب تذكره است . عبارت چنين است : و كذا مع تجدّد الجنون وفاقاً لجماعة منهم النافع و القواعد و التذكرة بل عن ظاهر [ ه 
  ] الاجماع عليه . مستند الشيعة ، ج 16 ، ص 135 .\r\n( 1 ) مستدرك الوسائل ، ج 14 ، ابواب عقد النكاح ، باب 5 ، ح 1 .\r\n","page_name":" 3857 ","page_number":146},
  {"content":"\r\n\r\nاطلاق اين روايت شامل ثيبه نيز مىشود .\r\n2 . محمد بن الحسن الطوسى عن سعيد بن اسماعيل عن أبيه قال : سألت الرضا عليه السلام عن رجل تزوّج ببكر او ثيب لا يعلم ابوها و لا احد من قراباتها و لكن تجعل المرأة وكيلًا فيزوجها من غير علمهم قال : لا يكون ذا « 1 »\r\nاين روايت دلالت مىكند كه ازدواج ثيبه بدون ولىّ صحيح نيست .\r\n3 . محمد بن الحسن الطوسى عند محمد بن عيسى عن الفضل بن كثير المدائنى عن المهلب الدلّال انه كتب الى ابى الحسن عليه السلام ان امرأة كانت معى فى الدار ثم انها زوجتنى نفسها و اشهدت الله و ملائكته على ذلك ثم ان اباها زوجها من رجل آخر فما تقول ؟ فكتب عليه السلام التزويج الدائم لا يكون الا بولى و شاهدين و لا يكون تزويج متعة ببكر استر على نفسك و اكتم رحمك الله . « 2 »\r\nاطلاق اين روايت دلالت مىكند كه هنگام عقد دائم هر زنى و لو ثيبه ، وجود ولى و دو شاهد شرط است . ولى اين سه روايت غير از اينكه ضعيف السند است بر خلاف روايات صحيحه و مستفيضه و متعدده‌اى است كه اطمينان به صدور آنهاست و مورد فتواى تمام علماء - غير از ابن ابى عقيل و فقه رضوى - مىباشد لذا شكى نيست كه ثيبه مستقلًا مىتواند ازدواج كند . بلى اگر بخواهيم به آن سه روايت عمل كنيم بايد حمل بر بيان آداب و رعايت سنن مستحبه كنيم . فقها نيز بر استحباب استيذان از ولى فتوى داده‌اند . البته غير از روايت مهلب دلّال كه در آن دربارهء متعه هم مطلبى فرموده‌اند ، آن دو روايت ديگر را بر تقيه نيز مىتوان حمل كرد ولى توجيهات ديگرى كه گفته شده است همه خلاف ظاهر است .\r\n« * و السلام * »\r\n\r\n\r\n","description":"","footnote":"\r\n( 1 ) وسائل ابواب عقد النكاح و اولياء العقد ، باب 3 ، ح 15 .\r\n( 2 ) وسائل ابواب المتعة ، باب 11 ، ح 11 .\r\n","page_name":" 3858 ","page_number":147},
  {"content":"\r\n\r\n\r\n26 / 1 / 1381 دوشنبه درس شمارهء ( 418 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nبحث پيرامون عقد باكرهء رشيده است . در اين جلسه پس از توضيح مختصرى در تنقيح موضوع مورد بحث ، نخست نام فقهايى را كه قائل به استقلال انحصارى دختر باكره رشيده در عقد خود شده‌اند ، با ذكر نام كتب آنها يادآور شده ، كسانى كه مدّعى اجماع در مسأله‌اند را نيز نام مىبريم . آنگاه افرادى را كه قول استقلال ولىّ را در عقد باكره پذيرفته‌اند معرفى كرده ، بررسى ادلّهء دو قول را به جلسات آينده وامىگذاريم .\r\n* * * \r\nالف ) تنقيح موضوع مورد بحث :\r\nبحث در اين است كه آيا دختر باكره رشيده در عقد خود احتياج به استجازه از ولى خود دارد يا نه ؟ همچنين آيا پدر يا جدّ او بدون استجازهء از دختر مىتوان او را به عقد ازدواج كسى درآورد ؟\r\nاقوال در اين مسأله بسيار زياد است تقريباً ده قول در مسأله هست مورد بحث نيز گرچه مشخّصاً دختر باكره رشيده است ، ليكن براى روشن شدن دامنهء شمول موضوع نسبت به برخى از موارد ، موضوع مورد بحث نيازمند تنقيح است .\r\nكسانى كه مسلّماً مورد بحث هستند عبارتند از :\r\nباكره‌اى كه ازدواج نكرده ، يا ازدواج كرده ولى دخول نشده ، يا دبراً دخول شده است .\r\nهمچنين غير باكره‌اى كه بدون آميزش ، توسط خودش يا ديگرى اقدام به ازالهء بكارت كرده ، يا در اثر حوادث مانند پرش يا سقوط از بلندى ، بكارت او زائل گشته است .\r\n\r\n","description":"","footnote":"","page_name":" 3859 ","page_number":148},
  {"content":"\r\n\r\nاما اينكه آيا موارد ديگر مانند كسى كه در اثر زنا ازاله بكارت از او شده ، حكم مدخوله را دارد يا نه ؟ از فروعى است كه بعداً مورد بررسى قرار خواهيم داد .\r\n\r\nب ) قائلين به استقلال انحصارى باكره :\r\nيكى از اقوال كه از قديم تاكنون مطرح بوده است ، استقلال انحصارى دختر باكره مىباشد ، بدين معنا كه اگر پدر يا جدّ پدرى بخواهند او را به عقد كسى درآورند بايد از وى استجازه نمايند . اما اقدام دختر در مورد عقد خويش بدون استجازه از وليّش نيز صحيح است . اين قول از قرن چهارم تا عصر ما مطرح بوده است .\r\nاسامى قائلين به اين قول را با توجه به تاريخ وفيات آنان به ترتيب يادآور مىشويم . البته به جز سه مورد كه كتابهايشان در دست ما نبوده ، بقيه موارد را با مراجعهء مستقيم به كتب آنها و بدون واسطه نقل مىنماييم :\r\nقرن چهارم : ابن جنيد ، كه مختلف ، « 1 » آن را نقل كرده است .\r\nقرن پنجم : سه نفر از اعاظم علماى اين قرن قائل به استقلال باكره شده‌اند : شيخ مفيد در احكام النساء « 2 » . سيد مرتضى در انتصار « 3 » ، ناصريات « 4 » ، و موصليات ثالثه « 5 » . و شيخ طوسى در تبيان « 6 » .\r\nقرن ششم : در اين قرن دو نفر به اين قول قائل‌اند : ابن حمزه در واسطه . « 7 » و ابن\r\n\r\n\r\n","description":"","footnote":"\r\n( 1 ) مختلف 7 / 96 .\r\n( 2 ) مصنفات شيخ مفيد 9 / 36 .\r\n( 3 ) الينابيع الفقهيه 18 / 61 .\r\n( 4 ) الينابيع الفقهية 18 / 72 م . 15 .\r\n( 5 ) موصليات كه به صورت سه رساله است ، پاسخ به پرسش‌هايى است كه از شهر موصل در سه نوبت از محضر ايشان سؤال شده است و اين رساله‌ها در مجموعهء رسائل سيد مرتضى رحمه الله به چاپ رسيده است . رسائل الشريف المرتضى 1 / 235 .\r\n( 6 ) - تبيان 2 / 250 و 273 .\r\n( 7 ) ابن حمزه علاوه بر كتاب وسيله ، كتابى به نام واسطه داشته كه در دست ما نيست . فاضل آبى در كشف الرموز اين رأى را به صاحب الواسطه نسبت داده‌اند و ظاهر اين كلام اين است كه صاحب الواسطه ( ابن حمزه ) در كتاب « الواسطه » اين قول را دارد هر چند محتمل است منظور از صاحب الواسطه فقط معرفى ابن حمزه باشد و لو ايشان در وسيله اين رأى را ابراز كرده باشند . كشف الرموز 2 / 112 .\r\n","page_name":" 3860 ","page_number":149},
  {"content":"\r\n\r\nادريس در سرائر « 1 » و دو نفر هم استقلال پدر را منكر شده‌اند : ابو الفتوح رازى در تفسيرش ( روض الجنان ) « 2 » و طبرسى در تفسير مجمع البيان « 3 » .\r\nقرن هفتم : سه نفر قائل به استقلال باكره شده‌اند : محقّق حلّى در دو كتاب شرايع « 4 » و نافع « 5 » . پسر عمويش يحيى بن سعيد در جامع . « 6 » و فاضل آبى شاگرد محقق در كشف الرموز . « 7 »\r\nقرن هشتم : سه نفر در نه كتاب اين قول را مطرح كرده‌اند : علّامه حلّى در شش كتاب : قواعد « 8 » ، تحرير « 9 » ، تذكره « 10 » ، تبصره « 11 » ، ارشاد « 12 » ، و تلخيص المرام « 13 » . فخر المحققين در ايضاح « 14 » . و شهيد اول در دو كتاب : لمعه « 15 » ، و غاية المراد « 16 » .\r\nقرن نهم : دو نفر : فاضل مقداد در تنقيح « 17 » . ابن فهد در مقتصر « 18 » كه خلاصه‌اى از المهذّب البارع است . ولى در المهذّب البارع « 19 » . مىگويد : « الولاية مشتركة بينها و بين الاب و الجد [ و ليس 
  ] لاحدهما الانفراد » .\r\nقرن دهم : در اين قرن هم دو نفر قائل‌اند : محقق كركى در جامع المقاصد « 20 » . شهيد ثانى در دو كتاب : روضه ( شرح لمعه ) « 21 » ، و حاشيه خود بر ارشاد . « 22 » البته در مسالك « 23 » هم به اين قول متمايل شده است .\r\n\r\n\r\n","description":"","footnote":"\r\n( 1 ) الينابيع 18 / 388 .\r\n( 2 ) روض الجنان 2 / 313 .\r\n( 3 ) مجمع البيان 2 / 107 و 125 .\r\n( 4 ) الينابيع 19 / 473 .\r\n( 5 ) الينابيع 19 / 530 .\r\n( 6 ) الينابيع 19 / 558 .\r\n( 7 ) كشف الرموز 2 / 112 .\r\n( 8 ) الينابيع 19 / 590 .\r\n( 9 ) تحرير 2 / 6 .\r\n( 10 ) تذكره 2 / 585 .\r\n( 11 ) الينابيع 38 / 420 .\r\n( 12 ) الينابيع 38 / 435 .\r\n( 13 ) الينابيع 38 / 475 .\r\n( 14 ) ايضاح 3 / 21 .\r\n( 15 ) الينابيع 19 / 678 .\r\n( 16 ) غاية المراد 3 / 20 .\r\n( 17 ) التنقيح 3 / 31 .\r\n( 18 ) المقتصر 228 .\r\n( 19 ) المهذب البارع 3 / 220 .\r\n( 20 ) جامع المقاصد 12 / 123 .\r\n( 21 ) الروضة 2 / 58 .\r\n( 22 ) تعليق الارشاد 3 / 20 .\r\n( 23 ) المسالك 1 / 448 .\r\n","page_name":" 3861 ","page_number":150},
  {"content":"\r\n\r\nقرن يازدهم : عده‌اى به استقلال باكره تمايل پيدا كرده ، يا قائل‌اند : از جمله :\r\nمجلسى اول در روضة المتقين « 1 » . و فيض در مفاتيح . « 2 »\r\nقرن دوازدهم : مرحوم مجلسى در مرآة العقول « 3 » . و بنا به گفته صاحب حدائق « 4 » . شيخ سليمان بحرانى در پاسخ به بعضى از سؤالاتى كه از او شده است .\r\nقرن سيزدهم : عده‌اى قول استقلال باكره را پذيرفته‌اند از جمله : صاحب رياض در كتاب رياض . « 5 » محقق قمى در جامع الشتات « 6 » . صاحب جواهر در جواهر . « 7 » شيخ حسن كاشف الغطاء در انوار الفقاهة . « 8 » شيخ انصارى در كتاب النكاح . « 9 »\r\n* علاوه بر اين ، برخى در مورد استقلال باكره دعواى اجماع كرده‌اند . بعضى نيز اين قول را نسبت به اكثر داده يا آن را قول مشهور دانسته‌اند ، از جمله : سيد مرتضى در سه كتاب ياد شده ادعاى اجماع كرده است . ابن ادريس در سرائر نسبت به متعه ، مدّعى اجماع شده « 10 » ، و در مورد عقد دائم فرموده : اكثر محصلين از اصحاب ، قائل به استقلال باكره شده‌اند . شهيد ثانى مىفرمايد : جميع متأخرين قائل به استقلال باكره شده‌اند . « 11 » صاحب رياض مىگويد : شهرت عظيمه بر اين قول هست . « 12 » مرحوم فيض در مفاتيح « 13 » نيز قول استقلال باكره را ، هم به اكثر نسبت داده و هم نسبت شهرت به اين قول مىدهد و صاحب جواهر مىگويد : مشهور نقلًا و تحصيلًا بين القدماء و المتأخرين استقلال باكره است . « 14 » و شيخ انصارى در كتاب النكاح استقلال باكره را به رأى مشهور نسبت مىدهد .\r\n\r\n\r\n","description":"","footnote":"\r\n( 1 ) روضة المتقين 8 / 134 .\r\n( 2 ) مفاتيح 2 / 265 .\r\n( 3 ) مرآت العقول 3 / 463 .\r\n( 4 ) الحدائق 23 / 211 .\r\n( 5 ) رياض 11 / 83 و 84 .\r\n( 6 ) جامع الشتات 429 سطر 31 و 40 .\r\n( 7 ) جواهر 29 / 179 .\r\n( 8 ) انوار الفقاهه ( مخلوط ) .\r\n( 9 ) كتاب النكاح 112 .\r\n( 10 ) الينابيع 18 / 388 .\r\n( 11 ) روضه 2 / 58 .\r\n( 12 ) رياض 11 / 83 و 84 .\r\n( 13 ) مفاتيح 2 / 265 .\r\n( 14 ) جواهر 29 / 175 .\r\n","page_name":" 3862 ","page_number":151},
  {"content":"\r\n\r\n\r\nج ) نقل و بررسى بعضى از عبارت‌هاى قائلين به استقلال باكره :\r\nمطالعه اقوال علماء علاوه بر كمك به فهم عبائر فقهى ، و متون روايات ، در جمع بين آنها و گزينش يك نظريه نيز مدخليت دارد . لذا مناسب است كه لا اقلّ به طور اجمال هم كه شده ، اقوال آنها را بدانيم ، اكنون به بررسى بعضى از كلمات فقهاء مىپردازيم تا نظرشان را دريابيم :\r\n\r\n1 ) كلام شيخ مفيد در احكام النساء :\r\n« و المرأة اذا كانت كاملة العقل سديدة الرأى كانت اولى بنفسها فى العقد على نفسها . . . غير انها اذا كانت بكراً و لها أبٌ او جدٌّ لأب فمن السنة ان يتولى العقد ابوها و جدّها لأبيها ان لم يكن لها ابٌ بعد ان يستأذنها فى ذلك فتأذن فيه فترضى . و لو عقدت على نفسها به غير اذن أبيها كان العقد ماضياً و ان اخطأت السنة فى ذلك ( معصيت كرده است ) و اذا كانت ثيّباً فلها ان تعقد على نفسها به غير اذن أبيها و لا تخطأ بذلك سنة . « 1 »\r\nما از اين عبارت استظهار مىكنيم كه ايشان گرچه قائل به استقلال باكره است و نكاح وى را بدون اذن پدر و جدّ صحيح دانسته ، و قائل است كه استيذان ، وضعاً در صحت عقد ، دخالت ندارد ، در عين حال - بر خلاف ديگران كه يا صريحاً استيذان را مستحب دانسته ، و يا سكوت كرده‌اند ، و ظاهر كلامشان اين است كه تكليفاً آن را لازم ندانسته‌اند - قائل به لزوم تكليفى استيذان مىباشد . لذا نبايد منظور ايشان از « و ان اخطأت السنة » را آنگونه كه در مورد ثيّبه گفته مىشود ، به معناى ترك كار مستحب به حساب آورد ، چه آنكه ثيّبه مستحب است از ولىّ خود استيذان نمايد ، و اگر استيذان نكند مستحب را ترك كرده است در حالى كه ايشان مىفرمايند : لم تخطأ بذلك السنة پس مراد از سنت رعايت امر مستحب نيست و در مسأله ما منظور اين است كه باكره كار خلاف شرع انجام داده است . اين معنا از عبارت مقنعه و كافى أبو الصلاح نيز استظهار مىشود .\r\n\r\n\r\n","description":"","footnote":"\r\n( 1 ) مصنفات شيخ مفيد 9 / 36 .\r\n","page_name":" 3863 ","page_number":152},
  {"content":"\r\n\r\n\r\n2 ) كلام شيخ مفيد در مقنعه :\r\n. . . و ذوات الآباء من الابكار ينبغى ( تكليفاً لازم است ) لهنّ ان لا يعقدن على انفسهنّ الا باذن آبائهنّ ، و ان عقد الاب على ابنته البكر البالغة به غير اذنها أخطا السنّة ( يعنى پدر خلاف شرع كرده ) و لم تكن لها خلافه ، ( هر چند تكليفاً بر دختر واجب است عقد پدر را امضا كند ) و إن انكرت عقده و لم ترض به لم يكن للأب اكراهها على النكاح و لم يمض العقد مع كراهتها له ( ولى اگر دختر امضا نكرد عقد پدر نافذ نيست ) ، فان عقد عليها و هى صغيرة لم يكن لها عند البلوغ خيار ، و إن عقدت على نفسها بعد البلوغ به غير إذن أبيها خالفت السنة ( خلاف شرع كرده است ) و بطل العقد الّا أن يجيزه الأب ، . . . « 1 »\r\nبه نظر مىرسد عبارت « أخطأ السنة » در عبارت مقنعه نيز به معناى انجام كار خلاف شرع باشد چون شيخ مفيد دو فرع را مطرح كرده‌اند : اول : عقد پدر بدون اذن باكره دوم : عقد باكره بدون اذن پدر . و در هر دو مورد مىفرمايند : « أخطأ السنة و بطل العقد الا مع الاجازة » يعنى ابتداء به طور جزم و بتّى مىفرمايند : در مخالفت سنت مرتكب كار خلاف شده‌اند . سپس مىفرمايند : ولى صحت و بطلان عقد دائر مدار اجازه و عدم اجازه است . در اينجا معلوم مىشود كه « أخطأ السنة » به معناى مخالفت حكم تكليفى است نه حكم وضعى و صحت يعنى به اين معنا نيست كه كارى كرده كه حتماً مورد امضاء شارع مقدس نيست چون ممكن است با اجازه همراه شده مورد امضاء شارع مقدس باشد ، حالا ببينيم اخطأ السنة به معناى مخالفت با تكليف الزامى است يا حكم استحبابى ؟ ظاهر تعبير « خطا » مخالفت با امرى الزامى است و به كار بردن اين عبارت در مورد مخالفت با استحباب تعبيرى نارسا است . مثلًا در مورد كسى كه نافله صبح را نخوانده متعارف نيست كه بگويند فلانى امروز خطا كرده است به علاوه در عبارت در مورد فرع دوم مىفرمايند : « ينبغى لهنّ ان لا يعقدن على انفسهنّ » و ينبغى در عبارات قدماء به معناى لزوم است پس\r\n\r\n\r\n","description":"","footnote":"\r\n( 1 ) الينابيع الفقهيه 18 / 39 .\r\n","page_name":" 3864 ","page_number":153},
  {"content":"\r\n\r\nمعلوم مىشود كه اخطأ السنة كه در ذيل عبارت ايشان آمده است به معناى انجام كار خلاف شرع است و اين قرينه مىشود كه اخطأ السنة اول نيز به همان معنى است .\r\nنتيجه آن كه عقد هر كدام از پدر و دختر بدون اجازهء ديگر جايز نبوده و نافذ هم نيست منتهى اگر پدر بدون اجازه دختر عقد كرد بر دختر تكليفاً واجب است عقد پدر را امضا كند .\r\n\r\n3 ) عبارت أبو الصلاح حلبى در كافى :\r\n. . . و الولاية مختصة بأب المعقود عليها و جدّها له فى حياته . . . و إن كانت بالغةً لم يجز لها العقد عليها إلّا باذنها ، فإن عقدا به غير إذنها خالفا السنّة و كان عليها القبول و لها الفسخ ، فإن أبت العقد بطل ، و لا يجوز لها العقد على نفسها به غير إذنهما ، فإن عقدت خالفت السنة و كان العقد موقوفاً على امضائهما . « 1 »\r\nدر اينجا نيز به خوبى روشن است كه مراد از خالفا السنة و خالفت السنة ترك كار استحبابى نيست بلكه منظور انجام كار خلاف شرع است .\r\nكلمه اخطأ و خطا در آيات و روايات نيز در موارد ارتكاب جرم به كار رفته است . « 2 »\r\n\r\nد ) طرح انكار استقلال انحصارى باكره\r\nيكى ديگر از اقوال كه كثيرى از علماء به آن قائل شده‌اند ، عبارت از استقلال ولىّ « 3 » است و قول ديگر استقلال ولى و باكره است و قول چهارم تشريك و اشتراط اذن هر دو است .\r\nهمه اين فقهاء استقلال انحصارى دختر را منكر هستند .\r\nبررسى اين اقوال را با طرح چند مبحث پى مىگيريم :\r\n\r\n\r\n","description":"","footnote":"\r\n( 1 ) الينابيع الفقهيه 18 / 85 .\r\n( 2 ) مانند : . . . ربّنا لا تؤاخذنا إن نسينا أو اخطأنا . . . قسمتى از آيه 286 سوره بقره .\r\n( 3 ) برخى تنها پدر را نام برده‌اند ولى نوعاً پدر و جدّ را با هم عنوان كرده‌اند .\r\n","page_name":" 3865 ","page_number":154},
  {"content":"\r\n\r\n\r\n1 ) استفاده انحصار از تعبير الولاية على البكر :\r\nولايت همچنانكه مىتواند به عقد تعلّق بگيرد ( ولاية الولىّ على العقد ) ، تعلّق آن به خود دختر نيز ممكن است ( ولاية الولىّ على البكر ) . ولايت ولىّ بر عقد ، با اختيار داشتن دختر ، منافات ندارد ، زيرا ممكن است هم پدر حقّ عقد داشته باشد ، و هم دختر از چنين حقّى برخوردار باشد ، امّا ولايت بر دختر ، به اين معناست كه اختيار دختر در دست ولىّ است و دختر نمىتواند در مورد عقد خود رأساً اقدام نمايد . از اينرو از اين عبارت به خوبى مىتوان استفاده كرد كه ولايت ولىّ بر عقد ، انحصارى است . « 1 »\r\nاكثر كسانى كه فقط دختر را مستقل در نكاح مىدانند يا فقط پدر را منحصر در نكاح مىدانند ، انشاء عقد طرف مقابل را فضولى ، و صحّت آن را موقوف به اجازه دانسته‌اند . ولى برخى از آنها مانند شيخ طوسى رحمه الله صريحاً يا به صورت احتمال ، عقد طرف مقابل را باطل شمرده‌اند .\r\n\r\n2 ) نقل اسامى منكرين استقلال انحصارى باكره :\r\nقرن چهارم : ابن ابى عقيل كه از رجال اوائل اين قرن است ، به نقل مختلف « 2 » ، قائل به ولايت پدر بر بكر بوده است . شيخ صدوق در هدايه « 3 » و مقنع « 4 » ولايت پدر و جدّ را عنوان كرده و اذن آنها را لازم دانسته ، ولى در فقيه « 5 » به ذكر ولايت پدر اكتفا كرده است .\r\nقرن پنجم : شيخ مفيد در مقنعه « 6 » قائل به تشريك در ولايت نكاح شده و براى صحت ازدواج هم اذن پدر و هم اذن باكره را لازم دانسته است . شيخ طوسى در\r\n\r\n\r\n","description":"","footnote":"\r\n( 1 ) اين مطلب در مستند قدرى خلط شده است ، زيرا مرحوم نراقى ، صدوق را از افرادى ندانسته كه قائل به استقلال انحصارى پدر شده‌اند ، با اينكه تعبير مرحوم صدوق ولاية بر دختر است ، نه ولاية بر عقد .\r\n( 2 ) مختلف 7 / 97 .\r\n( 3 ) الينابيع الفقهية 18 / 26 .\r\n( 4 ) الينابيع الفقهيه 18 / 16 .\r\n( 5 ) فقيه طبع نجف 3 / 250 .\r\n( 6 ) الينابيع الفقهيّة 18 / 39 .\r\n","page_name":" 3866 ","page_number":155},
  {"content":"\r\n\r\nنهايه « 1 » و مبسوط « 2 » و تهذيب « 3 » و استبصار « 4 » و خلاف « 5 » ، أبو الصلاح حلبى در كافى « 6 » و ابن براج در مهذّب « 7 » و صهرشتى به نقل شهيد اول در غاية المراد « 8 » .\r\nقرن ششم : ابن زهره در غنيه « 9 » و راوندى در فقه القرآن « 10 »\r\nقرن هفتم : كيدرى در اصباح « 11 »\r\nقرن نهم : ابن فهد در المهذب البارع « 12 »\r\nقرن يازدهم : سبزوارى در كفاية « 13 » و صاحب مدارك در نهاية المرام « 14 » و فيض در وافى « 15 » و دو رسالهء مستقلى كه در اين موضوع نوشته است . « 16 »\r\nقرن دوازدهم : فاضل هندى در كشف اللثام « 17 » و مؤلف شرح مفاتيح در شرح « 18 » و محدث بحرانى در حدائق « 19 »\r\nقرن دوازدهم : نراقى در مستند « 20 »\r\nتكلمه : شيخ طوسى در خلاف « 21 » ، ظاهراً به ولايت انحصارى پدر قائل شده است . البته در آنجا عبارتى دارد كه قدرى مندمج است ولى به نظر ما مىتوان اين معنا را از آن استفاده كرد كه پدر ، استقلالًا بر بكر ولايت داشته ، و نه تكليفاً و نه وضعاً نياز به استيذان از دختر ندارد ، ليكن دختر براى عقد خود تكليفاً بايد استيذان\r\n\r\n\r\n","description":"","footnote":"\r\n( 1 ) الينابيع 18 / 105 .\r\n( 2 ) المبسوط 4 / 162 .\r\n( 3 ) ر . ك : تهذيب / 379 و 380 و 381 و 390 و 391 .\r\n( 4 ) استبصار 3 / 146 و 235 .\r\n( 5 ) الينابيع 38 / 6 و 10 .\r\n( 6 ) الينابيع 18 / 85 .\r\n( 7 ) الينابيع 18 / 162 و 163 و 164 .\r\n( 8 ) غاية المراد 3 / 22 .\r\n( 9 ) الينابيع 18 / 273 و 274 .\r\n( 10 ) الينابيع 18 / 261 .\r\n( 11 ) الينابيع 18 / 326 .\r\n( 12 ) المهذب البارع 3 / 220 .\r\n( 13 ) كفاية 154 .\r\n( 14 ) نهاية المرام 1 / 77 .\r\n( 15 ) وافى 21 / 410 .\r\n( 16 ) نراقى در مستند 16 / 106 از اين رساله نقل كرده است .\r\n( 17 ) كشف اللثام 7 / 79 .\r\n( 18 ) نراقى در مستند 16 / 106 از اين رساله نقل كرده است .\r\n( 19 ) حدائق 23 / 211 .\r\n( 20 ) مستند 16 / 106 .\r\n( 21 ) الينابيع 38 / ص 6 .\r\n","page_name":" 3867 ","page_number":156},
  {"content":"\r\n\r\nنمايد . گرچه وضعاً محتاج به استيذان نيست . زيرا ايشان نخست مىفرمايد : اذا بلغت الحرة الرشيدة ملكت العقد على نفسها و زالت ولاية الاب عنها و الجدّ الّا اذا كانت بكراً فانّ الظاهر من روايات اصحابنا انّه لا يجوز ذلك .\r\nليكن بعداً در مقام ردّ كلام برخى از فرق اهل تسنّن - كه قائل شده‌اند : عقد بالغه رشيده اگر بدون اذن از ولىّ صورت بگيرد ، باطل بوده و با اجازه نيز تصحيح نمىشود - على الاطلاق و بدون ذكر بكر و ثيّبه مىفرمايد : عندنا انّ تزويج البالغة الرشيدة نفسها صحيح . « * و السلام * »\r\n\r\n","description":"","footnote":"","page_name":" 3868 ","page_number":157},
  {"content":"\r\n\r\n\r\n27 / 1 / 1381 سه‌شنبه درس شمارهء ( 419 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nموضوع بحث نكاح باكرهء رشيده است براى استقلال بكر در تزويج خود ، به شهرت فتوايى و آيات شريفه و روايات استدلال شده است در جلسه گذشته فتاواى فقهاء را نقل كرديم ، در اين جلسه شهرت فتوايى استقلال باكره را بررسى مىكنيم . در ادامه ، آيات شريفه‌اى كه براى استقلال بكر تمسك شده نقل كرده به بررسى آنها مىپردازيم .\r\n* * * \r\nمختار صاحب جواهر قدس سرّه :\r\nمختار صاحب جواهر ، استقلال انحصارى باكرهء رشيده است و بر اين مطلب به وجوه خمسه استدلال مىكند . ابتداءً ادعاى شهرت قوى مىكند سپس ادّعاى اجماع نموده و مىفرمايد : شهرت و اجماع و كتاب و سنت و أصل همه دلالت بر استقلال باكرهء رشيده دارد . « 1 »\r\n\r\nبررسى كلام صاحب جواهر :\r\nمقدمه : مبنايى كه ما از كلام شيخ انصارى فهميده‌ايم و اين مبنا را ما نيز بعيد نمىدانيم اين است كه انسداد علم ( منظور انسداد عامّ است نه انسداد خاص ) امرى دور از واقعيت نيست . از اين رو شهرت قوى در مسأله كه قريب به اجماع باشد در صورتى كه معارض قوى در مقابل آن نباشد خود يكى از ادله است . لذا ملاحظهء اقوال علماء لازم است تا ببينيم آيا شهرتى در كار است يا نه ؟ زيرا اگر ظن قوى به فتوايى پيدا شود و لو اين ظن به حدّ اطمينان كه ظن خاص است برسد خودش دليل\r\n\r\n\r\n","description":"","footnote":"\r\n( 1 ) - جواهر الكلام 29 / 175 .\r\n","page_name":" 3869 ","page_number":158},
  {"content":"\r\n\r\nمستقل است ، اگر دليل مخالفت قابل اعتنايى در مقابلش نباشد . آيا استقلال انحصارى باكره مجمع عليه يا مشهور است ؟\r\nمرحوم سيد مرتضى در كتاب انتصار و ناصريات و موصليات ثالثه ادّعاى اجماع بر استقلال باكرهء رشيده كرده است .\r\nو صاحب رياض ادّعاى شهرت عظيمه نموده و صاحب جواهر نيز ادّعاى شهرت نقلًا و تحصيلًا بين القدماء و المتأخرين و ادّعاى عدم خلاف معتد به و اجماع محكى اگر محصّل نباشد نموده است . « 1 » بنابراين لازم است بررسى اقوال در مسأله تا معلوم شود شهرت يا اجماع ثابت است يا نه ؟\r\n\r\nبررسى آراء فقهاء در مسأله\r\n21 نفر از فقهاء در 33 كتاب قائل به استقلال انحصارى باكرهء رشيده شده‌اند و در مقابل 19 نفر از فقهاء در 27 كتاب منكر استقلال انحصارى باكره رشيده هستند بنابراين موافق 21 نفر و مخالفت 19 نفرند كه نسبت مخالف به موافق تقريباً نسبت 9 به 10 و نسبت كتابهاى مخالفين به كتابهاى موافقين 8 به 10 مىباشد . بنابراين در مسأله‌اى كه نسبت بين قائلين و منكرين 9 به 10 باشد يعنى اگر 10 نفر نظريه‌اى را قائل شوند و 9 نفر مخالف آنها باشند در اين مسأله ادّعاى اجماع همچنين ادّعاى شهرت نمىتوان كرد . زيرا مقابل شهرت بايد قول نادر باشد و حال آنكه در مقام هر دو قول مشهور است . لكن يكى از دو قول أشهر است .\r\nآنچه گفتيم مبنى بر اين است كه همهء آراء فقهاء اعم از قدماء و متأخرين را در نظر بگيريم ( البته آن مقدارى كه ما مراجعه كرديم و آراء آنها در دست بود و صاحب جواهر نيز خيلى كمتر از اين مقدارى كه ما مراجعه كرديم مراجعه مىكند ) .\r\nاما اگر معيار را شهرت بين قدماء قرار دهيم زيرا شايد شهرت بين قدماء عمدتاً دخيل باشد قبل از محقق 6 نفر در 8 كتاب قائل به استقلال انحصارى دختر شده‌اند و 8 نفر در 14 كتاب انكار استقلال دختر را كرده‌اند . بنابراين قول به انكار استقلال\r\n\r\n\r\n","description":"","footnote":"\r\n( 1 ) - منابع اين كلمات در جزوهء 418 گذشت .\r\n","page_name":" 3870 ","page_number":159},
  {"content":"\r\n\r\nانحصارى دختر اشهر است . لذا ادعاى اجماع يا شهرت بر استقلال انحصارى دختر قطعاً مخدوش است .\r\nكسانى كه قبل از محقق قائل به استقلال شده‌اند 1 . ابن جنيد 2 . شيخ مفيد 3 .\r\nسيد مرتضى 4 . شيخ طوسى در تبيان . 5 . سلار 6 . ابن ادريس .\r\nدر مقابل 9 نفر انكار استقلال كرده است 1 . ابن ابى عقيل عمّانى كه اقدم بر ابن جنيد اسكافى است . 2 . شيخ صدوق 3 . شيخ مفيد در مقنعه ، زيرا آراء شيخ مفيد در كتابهايش مختلف است 4 . شيخ طوسى در 5 كتاب نهايه و خلاف و مبسوط و تهذيب و استبصار 5 . أبو الصلاح حلبى 6 . ابن براج 7 . قطب راوندى 8 . ابن زهره 9 .\r\nقطب الدين كيدرى « 1 » بنابراين چه شهرت قدمايى را معيار قرار دهيم و چه شهرت مطلق را معيار قرار دهيم شهرت فضلًا عن الاجماع در بين نيست . پس از بررسى اقوال ظن به يك طرف فضلًا عن الاطمينان به دست نمىآيد . از اين رو بايد سراغ ساير ادلّه برويم .\r\nتذكر اوّل : كتبى كه به آنها اشاره شد همه را ما مراجعه كرديم تنها صاحب الواسطه كتابش در دست نبود . در كشف الرموز گويد : صاحب الواسطه كه همان ابن حمزهء طوسى باشد قائل به استقلال شده است . ابن حمزه دو كتاب معروف در فقه داشته است يكى وسيله كه به دست ما رسيده است و ديگرى واسطه است كه در دست نيست . من احتمال مىدهم مطلبى كه كاشف الرموز به صاحب الواسطه نسبت مىدهد همان مطلبى باشد كه در وسيلهء ابن حمزه است . اين تعبير شبيه اين است كه وقتى در نهاية المرام صاحب مدارك مطلبى را مىبينيم مىگوييم صاحب مدارك چنين گفته است و منظورمان در نهاية المرام است نه در مدارك .\r\nلكن اين تعبير را معمولًا جايى به كار مىبرند كه يكى از دو كتاب معروفتر باشد و صاحب دو كتاب به كتاب معروفتر شهرت پيدا كند . البته من نمىدانم در آن دوره آيا شهرت واسطه بيشتر از وسيله بوده است يا نه ، به هر حال بعيد نيست كه مراد كاشف الرموز از اينكه فرموده كه صاحب الواسطه چنين گفته است ، همان عبارت وسيله باشد .\r\n\r\n\r\n","description":"","footnote":"\r\n( 1 ) - تذكر عدد كتب طبق اين بيان به 12 رسيد بنابراين دو كتاب از بيان افتاده است .\r\n","page_name":" 3871 ","page_number":160},
  {"content":"\r\n\r\nتذكر دوم : عبارت وسيله مورد اختلاف واقع شده كه آيا ابن حمزه استقلال دختر را قائل است يا آنكه استقلال ولىّ را قائل است . عبارت او داراى اندماج است . بعيد نيست كه فاضل آبى ( صاحب كشف الرموز ) از عبارت وسيله استقلال دختر را استظهار نموده و به صاحب الواسطه ابن حمزه استقلال دختر را نسبت داده است .\r\nتذكر سوم : در بررسى اقوال ، ما عبارت انوار الفقاههء شيخ حسن كاشف الغطاء و مستند الشيعهء نراقى را به حساب نياورديم زيرا اين دو بزرگوار معاصر صاحب جواهرند و ادّعاى اجماع يا شهرت در كلام صاحب جواهر به استناد كلمات غير معاصرين است .\r\n\r\nاستدلال به آيات قرآن بر استقلال باكرهء رشيده\r\n\r\nالف . تذكرى در استدلال به آيات بر استقلال دختر\r\nبه پنج فقره از آيات قرآن كريم بر استقلال بكر استدلال شده است . أصل استدلال به آيات به سيد مرتضى قدس سرّه بر مىگردد ايشان در سه كتاب انتصار ناصريات و موصليّات ثالثه « 1 » استدلال به آيات قرآن نموده است .\r\nلكن تذكرى در اينجا لازم است زيرا ممكن است غفلت از آن منشأ اشتباه شود و آن اينكه هدف سيد مرتضى از استدلال به آيات با غرض ديگران از استدلال به آيات متفاوت است . سيد مرتضى در اين استدلال با عامه طرف سخن است زيرا مشهور عامه قائل به عدم استقلال دختر چه باكره باشد چه ثيّب مىباشند و ولايت پدر را حتى بر ثيّب نيز قائلند ، نادرى از عامه بين باكره و ثيّب فرق گذاشته‌اند و سيد مرتضى با همهء طوائف عامه ( اعم از مشهور و غير مشهور آنها ) بحث مىكند و ادلّه‌اى كه استدلال مىكند بر يك نسق نيست بعضى از ادله مختص به ثيّب است و لذا سيد مرتضى رواياتى از طرق عامه نقل مىكند كه در ثيّب اختيار با خود دختر است و به همين جهت به برخى آيات استدلال مىكند كه در مورد ثيّب نازل شده است .\r\n\r\n\r\n","description":"","footnote":"\r\n( 1 ) - پاسخ سومين سرى سؤالاتى است كه برخى از اهالى موصل از سيد مرتضى رحمه الله كرده‌اند و اين رساله در ضمن رسائل الشريف المرتضى ، ج 1 به چاپ رسيده است .\r\n","page_name":" 3872 ","page_number":161},
  {"content":"\r\n\r\nبنابراين ، استدلال سيد مرتضى براى غرض خودشان ممكن است تمام باشد اما استدلال ديگران به آيات بر اينكه باكرهء رشيده استقلال بلكه استقلال انحصارى دارد تمام نباشد .\r\n\r\nب . استدلال به آيات قرآن بر استقلال باكرهء رشيده\r\nاكنون كه تحرير محل نزاع در استدلال به آيات شد آيات مورد استدلال را ذكر مىكنيم .\r\nآيهء اول :  فَإِنْ طَلَّقَها فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ فَإِنْ طَلَّقَها فَلا جُناحَ عَلَيْهِما أَنْ يَتَراجَعا  « 1 » بعد از اينكه طلاق سوم را ذكر مىكند مىفرمايد اگر شوهر طلاق سوم را داد طلاق سوم مثل طلاق اول و دوم نيست كه مرد بتواند رجوع كند رجوع بعد از طلاق سوم احتياج به محلّل دارد . سپس اگر محلّل او را طلاق داد شوهر اول اگر بخواهد دوباره عقد جديد ببندد و ازدواج كند مانعى ندارد . مراد از  « يَتَراجَعا »  عقد جديد است نه به معناى رجوع چون رجوعى كه مثلًا در عده مطرح است حق مرد است نه حق زن . در حالى كه در آيه ، سخن از رجوع زن و مرد ( تراجع ) به ميان آمده است .\r\nبه دو فقره از اين آيه استدلال شده است . يكى به فقرهء  « حَتَّى تَنْكِحَ زَوْجاً غَيْرَهُ »  يعنى زن عقد ببندد با زوج ديگر كه نسبت ناكحت و عقد بستن به خود زن داده شده است . ديگرى به فقرهء  « أَنْ يَتَراجَعا »  استدلال شده است كه تراجع و عقد جديد بستن به زن و مرد هر دو ، نسبت داده شده است . تعبير سيد مرتضى اين است كه ظاهر لفظ اين است كه خود اينها متصدّى نكاح باشند نه اينكه ولىّ اينها اين علقه را ايجاد كرده باشد .\r\nآيهء دوم :  وَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَلا تَعْضُلُوهُنَّ أَنْ يَنْكِحْنَ أَزْواجَهُنَّ إِذا تَراضَوْا بَيْنَهُمْ بِالْمَعْرُوفِ  « 2 »\r\nچون زنان را طلاق داديد و عدّه آنها به پايان رسيد آنها را از شوهر كردن منع مىكنيد آنگاه كه به روش مشروع به ازدواج راضى شدند .\r\n\r\n\r\n","description":"","footnote":"\r\n( 1 ) - بقره / 230 .\r\n( 2 ) - بقره / 232 .\r\n","page_name":" 3873 ","page_number":162},
  {"content":"\r\n\r\nدر اين آيه هم در فقرهء  « أَنْ يَنْكِحْنَ »  عقد بستن به خود زنها نسبت داده شده است .\r\nآيهء سوم :  وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً فَإِذا بَلَغْنَ أَجَلَهُنَّ فَلا جُناحَ عَلَيْكُمْ فِيما فَعَلْنَ فِي أَنْفُسِهِنَّ بِالْمَعْرُوفِ  « 1 »\r\nاين آيه راجع به متوفّى عنها زوجها است يعنى پس از وفات زوج زنها چهار ماه و ده روز بايد عده بگيرند و اگر بعد از انقضاء عده خواستند كارى شايسته يعنى ازدواج كنند براى شما مسئوليتى نيست . بنابراين با تعبير فعلن فى أنفسهن ، عقد بستن به زنها نسبت داده شده است .\r\nآيهء چهارم :  وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً وَصِيَّةً لِأَزْواجِهِمْ مَتاعاً إِلَى الْحَوْلِ غَيْرَ إِخْراجٍ فَإِنْ خَرَجْنَ فَلا جُناحَ عَلَيْكُمْ فِي ما فَعَلْنَ فِي أَنْفُسِهِنَّ مِنْ مَعْرُوفٍ  « 2 » اين آيه نيز دربارهء متوفى عنها زوجها وارد شده يعنى مردانى كه بميرند و زنانى را به جاى گذارند بايد وصيت كنند كه آنها را يك سال نفقه بدهند و از خانه بيرون نكنند پس اگر خودشان خارج شوند شما را گناهى نيست . از آن كار شايسته‌اى كه آنها در حق خود انجام مىدهند  « فِيما فَعَلْنَ »  به معناى كسب و كار حلال و يا اختيار شوهر است . و عقد بستن ( فيما فعلن » به خود زنها نسبت داده شده است .\r\nخلاصه : به پنج فقره از اين چهار آيه استدلال شده است . « 3 »\r\nاستدلال به اين آيات براى استقلال انحصارى باكرهء رشيده محل كلام است .\r\nصاحب جواهر مىفرمايد : « و صلاحية النسبة بدون الاستقلال لا ينافى ظهورها فيه » .\r\nيعنى نسبت دادن نكاح و عقد به زن حتى در فرض عدم استقلال زن هر چند صحيح است لكن اين امر منافات ندارد با اينكه آيه ظهور در استقلال داشته باشد و ما به ظاهر آيه استدلال مىكنيم و استقلال دختر را ثابت مىكنيم . « 4 »\r\nلكن بحث در اين است كه به فرض آيات ، دلالت بر استقلال زن داشته باشد لكن بايد ببينيم كه اولًا آيا آيات ناظر به باكره است و ثانياً آيا آيات استقلال انحصارى\r\n\r\n\r\n","description":"","footnote":"\r\n( 1 ) - بقره / 234 .\r\n( 2 ) - بقره / 240 .\r\n( 3 ) - استدلال به اين آيات در جواهر الكلام 29 / 175 آمده است .\r\n( 4 ) - همان .\r\n","page_name":" 3874 ","page_number":163},
  {"content":"\r\n\r\nدختر را ثابت مىكند يا مطلق استقلال دختر را ثابت مىكند به نحوى كه منافات با استقلال ولىّ نداشته باشد .\r\nشهيد اول در استدلال به آيات اشكال مىكند كه اين آيات مربوط به باكره نيست .\r\nايشان به استدلال به آيهء دوم  « فَلا تَعْضُلُوهُنَّ أَنْ يَنْكِحْنَ أَزْواجَهُنَّ »  « 1 » اشكال مىكند كه اين آيه راجع به معتدّه به عدهء طلاق است كه عدهء او سرآمده باشد و مطلقه اگر مدخوله نباشد عده ندارد پس مورد آيه شريفه امراهء مدخوله است و حال آنكه مورد بحث ما باكره است .\r\nهمچنين شهيد به استدلال به آيهء اول  « فَإِنْ طَلَّقَها فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ فَإِنْ طَلَّقَها فَلا جُناحَ عَلَيْهِما أَنْ يَتَراجَعا »  « 2 » . نيز اشكال مىكند كه سياق آيه سياق معتدّات است زيرا در آيهء قبل مىفرمايد :  وَ الْمُطَلَّقاتُ يَتَرَبَّصْنَ بِأَنْفُسِهِنَّ ثَلاثَةَ قُرُوءٍ  « 3 » و گرنه غير معتدّه كه تربّص ندارد . پس اين آيه هم ناظر به مدخوله و ثيبه است و در مورد ثيبه سه طلاقه ، خداوند متعال فرموده  « حَتَّى تَنْكِحَ زَوْجاً غَيْرَهُ »  و چنانچه محلل پس از دخول او را طلاق داد  « فَلا جُناحَ عَلَيْهِما أَنْ يَتَراجَعا »  پس اين آيه شريفه نيز اطلاقى ندارد كه شامل باكره بشود .\r\nتوضيح آن كه : در آيهء شريفه 228 مىفرمايد مطلقات بايد عده بگيرند و در ايام عده شوهرشان حق رجوع دارد  « وَ الْمُطَلَّقاتُ يَتَرَبَّصْنَ بِأَنْفُسِهِنَّ ثَلاثَةَ قُرُوءٍ  . . .  وَ بُعُولَتُهُنَّ أَحَقُّ بِرَدِّهِنَّ فِي ذلِكَ إِنْ أَرادُوا إِصْلاحاً »  روشن است كه موضوع اين آيه زنان طلاق‌داده‌شده‌اى است كه مدخوله باشند و الّا غير مدخوله ، عدهء طلاق ندارد . پس اين آيه شامل باكره نمىشود .\r\nدر آيه 229 مىفرمايد  « الطَّلاقُ مَرَّتانِ . . . »  يعنى طلاقى كه شوهر در آن طلاق حق رجوع دارد دو مرتبه است .  « فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ »  پس آنگاه كه طلاق داد يا رجوع كند و به روشى شايسته زن را در حبالهء خود نگاه دارد يا به احسان و خيرانديشى او را رها كند . موضوع اين آيه شريفه نيز زن مدخوله است و شامل باكره\r\n\r\n\r\n","description":"","footnote":"\r\n( 1 ) - بقره 232 .\r\n( 2 ) - بقره / 230 .\r\n( 3 ) - بقره / 228 .\r\n","page_name":" 3875 ","page_number":164},
  {"content":"\r\n\r\nنمىشود . آيهء بعد محل استدلال ما است كه مىفرمايد  « فَإِنْ طَلَّقَها فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً . . . »  سياق اين آيه و ارتباط با آن با آيات قبل ، مانع اطلاق مىگردد . پس آيهء شريفه اطلاقى ندارد كه زن مطلقه باكره را هم شامل شود . البته شهيد اول استدلال به آيات مربوط به متوفى عنها زوجها را نقل كرده است . و اين اشكال در عدهء وفات مطرح نيست چون در عدهء وفات لازم نيست زن مدخوله باشد ، مدخوله و غير مدخوله بايد چهار ماه و ده روز عده نگهدارند .\r\nمحقق كركى بر استدلال به آيه اشكال كرده ، نظير تعبير ايشان را شهيد ثانى نيز دارد محقق ثانى مىفرمايد :\r\nاين آيه راجع به مدخوله است نه باكره به دليل اين كه سه طلاقه‌اى كه مرتب باشد و در سه مجلس او را طلاق داده باشند - نه آنگونه كه اهل سنت قائلند كه سه طلاقه در يك مجلس را مشروع مىدانند - زن سه طلاقهء مرتبه نمىتواند مدخوله نباشد . « 1 »\r\nشهيد ثانى نيز مىفرمايد مورد آيهء شريفه زنانى هستند كه سه بار طلاق داده شده‌اند و زنى كه سه طلاقه شده حتماً مدخوله است و محل بحث ما زن باكره است . شهيد ثانى : « فان النساء المحدث عنهنّ باضافة النكاح اليهن هنّ المطلقات للعدة و بعضهن مطلقات ثلاثاً و ذلك يستلزم الدخول بهنّ و النزاع فى البكر » « 2 »\r\nمحقق كركى : « و فيه نظر لان المطلقة ثلاثاً مرتبةً لا يكون الا مدخولًا بها » « 3 »\r\nلكن اين بيان‌ها عجيب است زيرا بين فقهاء اين مطلب تقريباً مسلّم است كه اگر همسرش را قبل از دخول طلاق داد و بعداً عقد جديد كرد و دوباره قبل از دخول طلاق داد و سپس عقد جديد كرد و بازهم بدون دخول طلاق داد اين سه طلاق صحيح است و سه طلاقه هم به حساب مىآيد نه يك طلاق و چون سه طلاقهء در\r\n\r\n\r\n","description":"","footnote":"\r\n( 1 ) - قال المحقق الكركى : و فيه نظر لأن المطلقة ثلاثاً مرتبة لا يكون الّا مدخولًا بها جامع المقاصد 12 / 123 تحقيق آل البيت عليهم السلام\r\nقال الشهيد الثانى : . . . و بعضهن مطلّقات ثلاثاً و ذلك يستلزم الدخول بهن و النزاع فى البكر ( مسالك الأفهام 7 / 125 ) .\r\n( 2 ) - مسالك 7 / 125 .\r\n( 3 ) - جامع المقاصد 12 / 123 .\r\n","page_name":" 3876 ","page_number":165},
  {"content":"\r\n\r\nمجلس واحد نيست بلكه مرتبةً است احتياج به محلّل پيدا مىشود سپس چرا اين دو فقيه بزرگوار مطلقهء ثلاثه بودن را ملازم با مدخوله بودن دانسته‌اند . اين مطلب براى ما معلوم نشد .\r\nالبته ممكن است مراد اين دو فقيه عظيم الشأن مطلبى باشد كه در شهيد اول نقل شد و معناى مطلقهء ثلاثاً مرتبةً اين باشد كه مطلقهء ثلاثى كه در قرآن شريف به دنبال آيهء 230 و 231 - كه دربارهء طلاق زن مدخوله است - آمده است « لا يكون الا مدخولًا بها » قهراً در مورد زن مدخوله است و ما نحن فيه - زن باكره - را شامل نمىشود پس معناى « مطلقة ثلاثاً مرتبة » در كلام محقق كركى يعنى « مطلقهء ثلاثى كه مرتبة فى الآية الشريفة » . و معناى عبارت شهيد ثانى اين است كه : زنانى كه در آيهء شريفه مذكور از آنها سخن به ميان آمده است گروهى از آنها زنانى هستند كه طلاق عدّى داده شده‌اند كه قهراً مدخوله هستند و گروهى از آنها مطلقات ثلاث هستند و ذلك - يعنى اين كه مطلقات ثلاث در ذيل مطلقات عدّى آمده است - يستلزم الدخول بهن و النزاع فى البكر -\r\nسؤال : شايد منظور اينها يك نحوه انصراف از فرد نادر باشد چون زنى كه سه طلاقه شده و هر بار پس از طلاق دوباره با عقد جديد به ازدواج شوهر قبلىاش درآمده بسيار مستبعد است كه چنين زنى هنوز باكره باشد لذا شهيد ثانى فرموده « بعضهنّ مطلقات ثلاث و ذلك يستلزم الدخول بهنّ » يعنى به طور متعارف ، مطلقه ثلاث بودن مستلزم مدخوله بودن است پس آيهء شريفه از غير مدخوله - كه فردى نادر است - منصرف است .\r\nپاسخ : محقق ثانى و شهيد ثانى هر دو بزرگوار اطلاق اين آيات را شامل فرد نادر هم مىدانند و لذا در مقام جواب از اشكال شهيد اول - كه مطلقهء عدّى نمىتواند باكره باشد - مىفرمايد شايد مدخوله باشد ولى چون مدخولهء دبراً بوده بكارتش باقى مانده ولى مطلقهء عدّى است ، پس از آن دربارهء اين فرض مىفرمايند « و هو فرض بعيد ، الا ان العموم يتناول مثله ، فيصح الاحتجاج به فى الجملة » يعنى ايشان با توجه به اين كه برخى افراد - مانند مدخوله دبراً - فرد نادر و فرض بعيدى است مىفرمايند عموم\r\n\r\n","description":"","footnote":"","page_name":" 3877 ","page_number":166},
  {"content":"\r\n\r\nشامل افراد نادر هم مىشود ، پس منظور ايشان از اين كلام نمىتواند انصراف مطلق از فرد نادر ( باكره ) باشد .\r\n\r\nپاسخ شهيد ثانى و محقق ثانى از اشكال شهيد اول :\r\nاين دو بزرگوار در پاسخ از اشكال شهيد اول مىفرمايند : طلاق عدّى بودن مستلزم ثيبه بودن نيست ، چون هر چند طلاق عدّى فقط در مورد طلاق زن مدخوله است ليكن دخول در دُبُر براى عده داشتن طلاق كافى است . پس ممكن است زن مطلقه عدى باشد ولى چون مدخوله قبلًا نبوده بكارت او باقى باشد ، پس آيهء شريفه  « الْمُطَلَّقاتُ يَتَرَبَّصْنَ »  و آيهء  « الطَّلاقُ مَرَّتانِ »  و آيهء محلل هر سه آيه شامل باكره مدخولهء دبراً مىشود و حكم باكره‌اى را كه دبراً نيز به او دخول نشده - به تعبير صاحب جواهر - با ضميمه كردن عدم قول به فصل استفاده مىكنيم .\r\nادامهء بحث استدلال به آيات را در جلسه آينده ان شاء الله پى مىگيريم . « * و السلام * »\r\n\r\n","description":"","footnote":"","page_name":" 3878 ","page_number":167},
  {"content":"\r\n\r\n\r\n28 / 1 / 1381 چهارشنبه درس شمارهء ( 420 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، ابتدا ، آياتى كه به نحوى در راستاى اثبات استقلال بكر در تزويج ، مورد تمسك واقع شده را نقل و سپس آراء فقها را در اين زمينه ، يادآور شده و به تجزيه و تحليل آن اقوال مىپردازيم . در خاتمه نظر نهايى خود را بيان خواهيم كرد .\r\n* * * \r\nالف ) استدلال به آيات قرآن كريم براى اثبات استقلال بكر در تزويج :\r\nبحث در وجه استدلال به آياتى بود كه براى اثبات استقلال بكر ، به آنها تمسك شده است . صاحب جواهر مجموعاً به 5 قسمت از آيات شريفه استدلال نموده است « 1 » و بعد مىفرمايد غير از اين موارد نيز موارد ديگرى هست كه آنچه را كه ما علاوه بر مواردى كه ايشان ذكر نموده‌اند ، يافتيم ، موردى است كه مرحوم ميرزاى قمى در جامع الشتات به آن استدلال نموده است . آن موارد عبارتند از : 1 .  « فَإِذا بَلَغْنَ أَجَلَهُنَّ فَلا جُناحَ عَلَيْكُمْ فِيما فَعَلْنَ فِي أَنْفُسِهِنَّ بِالْمَعْرُوفِ »  « 2 » 2 .  « فَإِنْ خَرَجْنَ فَلا جُناحَ عَلَيْكُمْ فِي ما فَعَلْنَ فِي أَنْفُسِهِنَّ مِنْ مَعْرُوفٍ »  « 3 » 3 .  « فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ »  4 .  « فَإِنْ طَلَّقَها فَلا جُناحَ عَلَيْهِما أَنْ يَتَراجَعا »  « 4 » 5 .  « وَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَلا تَعْضُلُوهُنَّ أَنْ يَنْكِحْنَ أَزْواجَهُنَّ إِذا تَراضَوْا بَيْنَهُمْ بِالْمَعْرُوفِ »  « 5 » 6 .  « . . . فَانْكِحُوا ما طابَ لَكُمْ مِنَ النِّساءِ . . . »  .\r\n\r\n\r\n","description":"","footnote":"\r\n( 1 ) جواهر الكلام ، 29 / 175 - 176 .\r\n( 2 ) بقره / 234 .\r\n( 3 ) بقره / 240 .\r\n( 4 ) بقره / 230 .\r\n( 5 ) بقره / 232 .\r\n","page_name":" 3879 ","page_number":168},
  {"content":"\r\n\r\n\r\n[ 1 - استدلال به آيهء فَإِذا بَلَغْنَ أَجَلَهُنَّ . . . و آيهء  فَإِنْ خَرَجْنَ فَلا جُناحَ عَلَيْكُمْ . . .  
  ]\r\nدر وجه استدلال به مورد اول و دوم گفته شده است كه آيه شريفه مىفرمايد كه زمانى كه عدّه وفات آنها به اتمام رسيده است مىتوانند با هر كسى كه خواستند ازدواج نمايند . و اين آيات شامل باكرهء متوفى عنها زوجها نيز مىشود . و همچنين است مورد پنجم . علاوه بر اينكه در مورد پنجم اشكالات ديگرى نيز وجود دارد كه در مباحث آينده به آنها اشاره خواهد شد .\r\nاشكال به اين استدلال همانطورى كه در كشف اللثام آمده است اين است كه در اين آيات قيد  « بِالْمَعْرُوفِ »  ذكر شده است و معناى آن اين است كه ازدواجى كه شناخته شده بوده و منكر نباشد مىتوانند انجام دهند و ازدواج باكره بدون اذن ولىّ معلوم نيست كه ازدواج  « بِالْمَعْرُوفِ »  باشد . لذا به اين آيات نمىتوان استدلال كرد .\r\nاما استدلال به مورد چهارم يعنى  « فَإِنْ طَلَّقَها فَلا جُناحَ عَلَيْهِما أَنْ يَتَراجَعا »  از كسانى كه به اين قسمت استدلال نموده‌اند اولين كسى كه ما برخورد كرديم مرحوم ابن فهد حلى در مهذب البارع است و پس از آن نيز مرحوم صاحب جواهر است . البته در كلام سيد مرتضى رحمه الله نيز به اين آيه استدلال شده است و ليكن همانطورى كه قبلًا گفتيم استدلالات سيد مرتضى در رابطه با اثبات استقلال بكر نيست بلكه گفتار ايشان ناظر به ردّ عامه ، كه قائل به عدم جواز مباشرت زن براى ازدواج بطور مطلق و حتى در مورد ثيبات هستند مىباشد . معناى اين قسمت از آيه اين است كه اگر محلّل زن را طلاق داد وى مىتواند دوباره با شوهر قبلى خود با عقد جديد ازدواج نمايد . در مهذب البارع تصريح مىكند كه  « أَنْ يَتَراجَعا »  اعم از اين است كه دخولى به زن شده باشد يا اينكه وى مدخوله نباشد ، لذا شامل باكره نيز مىشود و اذن ولى نيز شرط نشده است . و ليكن اين مطلب از نظر فتوا و سنت مسلّم است كه در باب محلّل ، دخول معتبر است و تا مادامىكه زن مدخوله نباشد ازدواج با شوهر اوّلى صحيح نيست لذا آيه شامل محل بحث ما كه باكره است نمىشود . بله مرحوم\r\n\r\n","description":"","footnote":"","page_name":" 3880 ","page_number":169},
  {"content":"\r\n\r\nصاحب جواهر كلامى دارند و آن اين است كه مىفرمايند چون وطى دُبراً نيز در باب محلّل كفايت مىكند و از طرفى مراد از باكره در محل كلام غير مدخوله قبلًا است ، لذا  « أَنْ يَتَراجَعا »  شامل مىشود زنى را كه فقط مدخولهء دُبراً است ولى از ناحيه قبل مدخوله نيست . « 1 »\r\nولى حق اين است كه دخول معتبر در باب محلّل ، تنها دخول در قبل است و وطى در دبر كفايت نمىكند .\r\nدر عروه نيز مرحوم سيد در اينكه آيا در باب محلل وطى در دبر كفايت مىكند يا نه ؟ تعبير « فيه اشكال » دارد و محشين نيز بعضى فتوا به عدم كفايت داده‌اند و كسى فتوا به كفايت وطى در دبر نداده است . مضافا به اينكه چنانچه در مباحث سابقه گفته‌ايم ادله‌اى كه در آنها دخول موضوع قرار گرفته است ظاهر اين است كه مراد وطى در قبل است و وطى در دبر كفايت نمىكند .\r\n\r\n2 ) استدلال به آيه « حَتَّى تَنْكِحَ زَوْجاً غَيْرَهُ » و  « فَانْكِحُوا ما طابَ لَكُمْ . . . »  :\r\nبنابراين ، عمده در آيات آيه  « فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ »  و  « فَانْكِحُوا ما طابَ لَكُمْ مِنَ النِّساءِ »  است . در مورد  « حَتَّى تَنْكِحَ زَوْجاً غَيْرَهُ »  كه « نكح » در آن به معناى عقد است ، گفته‌اند كه اين آيه زن را مستقل در عقد دانسته و اذن ولى را شرط نكرده است . گفتيم كه به اين استدلال اشكال شده است كه اين آيه در سياق آياتى است كه براى مطلقه عدّه اثبات نموده است و واضح است كه مطلّقه وقتى عدّه دارد كه مدخوله باشد لذا آيه شريفه كه مىفرمايد پس از طلاق سوم زن نمىتواند با شوهر خود ازدواج نمايد مگر اينكه محلّلى در كار باشد . اين زن مدخوله است . مرحوم محقق كركى از اين اشكال جواب دادند كه اينكه بر مطلقه مدخوله عده واجب است\r\n\r\n\r\n","description":"","footnote":"\r\n( 1 ) كلام مرحوم صاحب جواهر صريح در اينكه در باب محلّل دخول در دُبر نيز كفايت مىكند نيست و ليكن از آنجا كه صاحب جواهر اين قسمت از آيه را يعنى  « أَنْ يَتَراجَعا »  را نيز از موارد مورد استدلال ذكر نموده است و از طرفى تصريح مىكند كه مراد از باكره در محل بحث غير مدخولهء قبلًا است و لذا مدخوله دبراً نيز داخل در موضوع محل بحث است بنابراين قهراً با توجه به شرطيت دخول در باب محلّل استدلال ايشان همانطورى است كه در متن ذكر شده است .\r\n","page_name":" 3881 ","page_number":170},
  {"content":"\r\n\r\nاعم از اين است كه مدخوله قبلًا باشد يا مدخوله دُبُراً و با وطى در دُبر بكارت كه موضوع بحث ما است باقى است و لذا آيه شريفه حد اقل شامل بعضى از افراد محل بحث ( زنى كه تنها وطى در دبر شده است ) مىشود . « 1 » آنگاه به تعبير صاحب جواهر به ضميمه عدم قول به فصل در مورد باكرهء غير مدخوله مطلقا ( قبلًا و دبراً ) نيز حكم به استقلال مىشود .\r\nدر مورد آيه  « فَانْكِحُوا ما طابَ لَكُمْ مِنَ النِّساءِ . . . »  نيز كه ميرزاى قمى تمسك نموده است وجه استدلال اين است كه پس از آنكه مسلمين به خاطر تهديد شديدى كه آيات قرآنى راجع به تصرف در اموال يتامى كرده است ، از ازدواج با زنان بيوه و شوهر مرده در هراس بودند ، آيه نازل شد كه اگر ازدواج با زنان شوهر مرده به خاطر مبتلا شدن به تصرف در اموال يتامى در هراس هستيد فانكحوا ما طاب لكم با زنان طيب و طاهر ديگرى ازدواج نمايند و حتماً لزومى ندارد كه با بيوه‌ها ازدواج نمايند .\r\nوجه استدلال اين است كه آيه مطلق است و نفرموده است « بأذن وليّهن » با آنها ازدواج نماييد .\r\nقبل از بررسى استدلال به اين دو آيه ، مناسب است كلامى از مرحوم صاحب جواهر را كه نيازمند به توضيح مىباشد مطرح نماييم .\r\n\r\n3 ) كلام مرحوم صاحب جواهر و توضيح استاد مد ظله :\r\nمرحوم صاحب جواهر در مقام جواب از اشكالى كه به استدلال به اين آيات ممكن است مطرح شود به اين بيان كه : اسناد نكاح به زن در آيه  « حَتَّى تَنْكِحَ زَوْجاً \r\n\r\n\r\n","description":"","footnote":"\r\n( 1 ) استاد مد ظله : در جلسه گذشته گفتيم كه عبارتى در كلام محقق كركى هست كه قابل فهم نيست . ايشان در مقام طرح اشكال به آيه ، كه اين آيه آن مطلقه ثلاثاً را مىگويد كه مدخوله باشد اينچنين مىفرمايد : « و فيه نظر لان المطلقه ثلاثا مترتبة لا يكون الّا مدخولًا بها . . . » ( جامع المقاصد ، 12 / 132 ) گفتيم اينكه ايشان مىفرمايند مطلقه ثلاثا حتماً بايد مدخوله باشد صحيح نيست و ليكن توجيهى و لو خلاف ظاهر براى اين عبارت مىتوان كرد به اين بيان كه مراد ايشان از كلمه « مترتبه » يعنى مترتبه فى الآية به اين معنا كه در قرآن چون اين آيه تعيين مطلقهء ثلاثا مترتب و در سياق معتده كه او مدخوله است واقع شده است .\r\n","page_name":" 3882 ","page_number":171},
  {"content":"\r\n\r\n غَيْرَهُ  » و امثال آن بدين معنا نيست كه زن مستقل در امر نكاح باشد تا اينكه آيه دليل و مدعاى شما باشد بلكه اين اسناد با عدم استقلال و اعتبار اذن ولى نيز مىسازد .\r\nمىفرمايد « و صلاحية النسبة بدون الاستقلال لا ينافى ظهورها فيه » يعنى اگر چه نسبت نكاح با عدم استقلال نيز سازگار است و ليكن منافاتى با ظاهر آيه كه اسناد نكاح به خود زن و استقلال او است ندارد و به عبارت ديگر اسناد نكاح به زن در فرضى كه وى غير مستقل است و نيازمند به اذن ولى است خلاف ظاهر است . اين جواب صاحب جواهر مسامحى و قابل مناقشه است . زيرا اگر چه ظاهر آيه اسناد نكاح به خود زن است ولى اسناد نكاح به خود زن با عدم استقلال او و احتياج به اذن ولى منافات ندارد و به عبارت روشنتر ، مىشود كه نكاح را مستقيماً به خود زن مستند دانست با اينكه وى مستقل نبوده و اذن ولى شرط است . چرا كه در مواردى كه تحقق امرى نيازمند ايجاد مقتضى و حصول يك سرى شرائطى است كه با عدم حصول آنها آن امر محقق نمىشود و لو اينكه تحقق آن امر در حقيقت و واقع امر معلول وجود مقتضى و تحقق شرائط است و ليكن مع ذلك اسناد آن امر به آن شخصى كه مقتضى را ايجاد نموده است صحيح و خلاف ظاهر متعارف نيست . به عنوان مثال اگر تحقق معامله‌اى نيازمند كسب اجازه از اداره يا شركت خاصى مىباشد در اينجا پس از آنكه بايع از محل مذكور استجازه نمود مىتوان به طور حقيقى و عرفى گفت كه وى ملك خود را فروخته است با اينكه بايع تنها ايجاد مقتضى كرده و تحقق بيع منوط به كسب اجازه و تحقق شرط نيز بوده است . و الحاصل در اسناد امرى به فاعل عرفاً لازم نيست كه آن فاعل همواره علت تامه تحقق فعل باشد . بنابراين ، در ما نحن فيه نيز اسناد حقيقى و عرفى نكاح به زن منافاتى با اينكه در تحقق نكاح اذن ولى شرط باشد ندارد و چنين اسنادى خلاف ظاهر از كلام نيست .\r\nبله شايد مراد صاحب جواهر از جواب فوق اين باشد كه اطلاق  « حَتَّى تَنْكِحَ زَوْجاً غَيْرَهُ »  شامل مىشود آن مواردى كه زن علت تامه و مستقل بوده باشد و هم مواردى\r\n\r\n","description":"","footnote":"","page_name":" 3883 ","page_number":172},
  {"content":"\r\n\r\nرا كه وى مقتضى براى تحقق نكاح باشد . بنابراين عمده اطلاق كلام است . و به بيان ديگر ما مىدانيم مراد از اينكه آيه مىفرمايد  « حَتَّى تَنْكِحَ زَوْجاً غَيْرَهُ »  استقلال زن در ازدواج با مرد ديگر و لو اينكه آن مرد قبول نكند نيست چون در تحقق نكاح صحيح - كه مورد بحث است - قبول مرد شرط است پس مراد از استقلال اين مقدار نيست اما بيش از اين مقدار و اعتبار اذن ولىّ محل شك است و مقتضاى اطلاق عدم اعتبار است .\r\n\r\n4 ) پاسخ استاد مد ظله از استدلال به آيه « حَتَّى تَنْكِحَ زَوْجاً غَيْرَهُ » و  « فَانْكِحُوا ما طابَ لَكُمْ مِنَ النِّساءِ »  :\r\nحاصل استدلال به اين دو آيه اين شد كه چون  « تَنْكِحَ »  در آيه اول و همچنين فانكحوا در آيهء دوم مطلق مىباشند و شامل باكره مىشوند و نيز مطلق هستند و اذن ولى را شرط نمىدانند . و ليكن به نظر مىرسد اين اطلاق تمام نيست و اين آيات در مقام بيان اصل تزويج بوده و ناظر به شرائط معتبر در صحت نكاح نمىباشند و به بيان ديگر ، اين كه مىفرمايند  « حَتَّى تَنْكِحَ زَوْجاً غَيْرَهُ »  يا  « فَانْكِحُوا ما طابَ لَكُمْ . . . »  يعنى همراه با در نظر گرفتن شرائط عامّه معتبر در صحت نكاح و لذا مثلًا نمىتوان به اطلاق اين آيه براى نفى اعتبار عربيت در صيغهء عقد يا نفى اعتبار شرط اسلام و مانند آن تمسك نمود . بنابراين ممكن است يكى از شرائط عامه در باب صحت ازدواج باكره اذن ولى باشد . پس نمىتوان با اطلاق اين جهت را نفى كرد .\r\n\r\nب ) عدم جواز رجوع به « عدم قول به فصل » در محل كلام و ردّ فرمايش صاحب جواهر :\r\nصاحب جواهر پس از آنكه دلالت آيات را حد اقل براى بعضى از افراد محل بحث يعنى نسبت به باكرهء مدخولهء دبراً تمام مىداند آنگاه نسبت به ساير افراد با\r\n\r\n","description":"","footnote":"","page_name":" 3884 ","page_number":173},
  {"content":"\r\n\r\nتمسك به عدم قول به فصل مىخواهد مطلب را تمام كند . و ليكن بر فرض تماميت دلالت آيات در مورد همان بعض افراد ، نمىتوان در بقيه ، با تمسك به عدم قول به فصل قائل به عدم اعتبار اذن ولىّ شد . زيرا همانطورى كه مرحوم شهيد ثانى در اينجا فرموده‌اند و ما نيز در مباحث گذشته آن را توضيح داده‌ايم در چنين مسائل متشتت الاقوالى . جاى ادعاى اجماع مركب و عدم جواز احداث قول ثالث و يا به عبارت ديگر عدم قول به فصل نيست . توضيح اينكه :\r\nمطلبى را مرحوم شريعت اصفهانى ، در يكى از رساله‌هاى خود كه در مقام جواب از اشكالات يكى از سنىهاى آلوسى نوشته‌اند ، فرموده‌اند : ايشان مىگويد ، اجماع مركب وقتى مورد اعتبار و ارزش است كه به اجماع بسيط برگشت نمايد و الّا چنين اجماع مركبى بىارزش و بىفايده است . به عنوان مثال فرض كنيد « مورد مسافرتى خاص بين علماء اختلاف است كه آيا وظيفه در اين سفر قصر است يا تمام . عده‌اى قائل به وجوب قصر و عده‌اى ديگر قائل به وجوب تمام شده‌اند ولى هر دو دسته اتفاق نظر دارند كه حكم در اين مسأله حتماً حكمى الزامى است و تخيير نيز نمىباشد . بگونه‌اى كه اگر از قائلين به وجوب قصر سؤال شود كه اگر قرار باشد شما از قول خود رفع يد نمائيد چه قولى را اختيار مىكنيد آنها حتما قول مخالف خود يعنى وجوب تمام را قائل مىشوند و به عبارت ديگر هر كدام از دو طرف قول ثالث را با قطع نظر از اعتقاد خود نفى مىنمايد . در اين موارد ، اجماع مركب حجت است و نمىتوان احداث قول ثالث نمود . ولى اگر مسأله داراى چند قول بود و قائلين به هر كدام ، نفى قول ثالث را به تبع اعتقاد خود و نفى قول ثانى انجام مىدهد ، به اين معنا كه چون خودش قائل شده است كه حكم مسأله وجوب است لذا هر قول ديگرى غير از قول خودش را چه كسانى كه قائل به حرمت‌اند و چه كسانى كه قائل به كراهت يا استحباب و . . . مىباشند را نفى مىكند به گونه‌اى كه اگر قرار باشد از قول خود دست بردارد الزاماً يكى از اقوال را اختيار نمىكند ، در اين گونه موارد ، اجماع\r\n\r\n","description":"","footnote":"","page_name":" 3885 ","page_number":174},
  {"content":"\r\n\r\nمركب و نفى قول ثالث اعتبارى ندارد . مثالى كه خود مرحوم شريعت زده‌اند مسأله حجيت استصحاب است ، ايشان مىفرمايند دربارهء حجيت استصحاب حدود 50 قول وجود دارد كه قائلين به هر يك ، قول ديگرى را نفى مىكند . اين طور نيست كه اگر كسى قول ديگرى غير از آن 50 قول ، قولى اختيار نمود بگوييم اين خرق اجماع مركب و احداث قول جديد است و جايز نمىباشد . زيرا اينكه هر يك از آنها قول مخالف خود را نفى مىنمايد اين نفى به خاطر اعتقاد به قول خودش و به تبع آن است نه اينكه به خاطر وجود قدر متيقن در بين اقوال ، صرف نظر از مختار خودش باشد . يعنى در اين گونه موارد اگر احداث قول جديد جايز نباشد مىبايست تمامى اقوال غير از آن دو قولى كه در ابتداء مطرح بوده ، منتفى باشد .\r\nدر محل كلام ما نيز آنطورى كه ما بررسى نموديم ، 10 نظريه وجود دارد « 1 » و قائلين به هر كدام اقوال غير را به تبع قول خود نفى مىنمايد و اينطور نيست كه قول به تفصيل موجب احداث قول جديد شده و جايز نباشد . لذا همانطورى كه شهيد ثانى فرموده‌اند در اينجا جاى تمسك به عدم قول به فصل نيست .\r\nنتيجه بحث تا اينجا اين شد كه از نظر آيات قرآنى دليلى بر هيچ‌كدام از اقوال نداريم و لذا در بحث روايى بايد توجه داشت كه در مقام تعارض بين دو دسته از روايات نمىتوان آيات قرآن را مرجح براى يك دسته قرار داد . پس عمده ، بررسى روايات مسأله است كه در جلسات آينده دنبال مىكنيم . ان شاء الله .\r\n« * و السلام * »\r\n\r\n\r\n","description":"","footnote":"\r\n( 1 ) استاد مد ظله : در جلسات قبل مرحوم ابو الفتوح رازى و مرحوم طبرسى را جزء قائلين به استقلال انحصارى بكر نام برديم كه اين مطلب تمام نيست .\r\n","page_name":" 3886 ","page_number":175},
  {"content":"\r\n\r\n\r\n1 / 2 / 1381 يكشنبه درس شمارهء ( 421 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه ابتدا ، رواياتى كه براى اثبات استقلال باكرهء رشيده در امر ازدواج خود به آنها استناد شده و يا ممكن است استناد شود را ذكر مىكنيم . آنگاه به بررسى سند روايت فضلاء پرداخته ، يكى از دو اشكال وارد بر صحت طريق صدوق به اين روايت را ذكر و با دقت در ترتيب مشيخه آن را دفع مىكنيم .\r\n* * * كلام در حكم ولايت باكرهء رشيده بود و اينكه آيا او مىتواند مستقلًا اقدام به ازدواج كند يا نه ، آياتى را كه براى استقلال باكرهء رشيده مورد استدلال واقع شده بود و همچنين اقوال فقهاء را بررسى كرديم . اكنون به تحقيق پيرامون روايات اين مسأله مىپردازيم ، آن طور كه ما فحص كرديم 19 روايت است كه به آنها استدلال شده و يا ممكن است استدلال شود .\r\n\r\nالف ) نقل روايات دال بر استقلال باكرهء رشيده :\r\nما ابتدا اين دسته از روايات را ذكر مىكنيم سپس به بررسى سند و دلالت آنها مىپردازيم :\r\n1 . روايت فضلاء : محمد بن يعقوب الكلينى عن على بن ابراهيم عن أبيه عن ابن ابى عمير عن عمر بن اذينة عن الفضيل و محمد بن مسلم و زرارة و بريد ( ابن معاوية العجلى ) كلهم عن ابى جعفر عليه السلام قال : المرأة التى قد ملكت نفسها غير السفيهة و لا المولّى عليها تزويجها به غير ولى جايز « 1 »\r\n\r\n\r\n","description":"","footnote":"\r\n( 1 ) الوسائل ابواب عقد النكاح و اولياء العقد ، باب 3 ، ح 1 .\r\n","page_name":" 3887 ","page_number":176},
  {"content":"\r\n\r\nاطلاق اين روايت شامل مرئه‌اى كه باكره است و پدر دارد مىشود و دلالت آن بر اينكه ازدواج او بدون اذن وليش صحيح است واضح مىباشد .\r\n2 . محمد بن الحسن الطوسى باسناده عن على بن اسماعيل الميثمى عن فضالة بن ايوب عن موسى بن بكر عن زرارة عن ابى جعفر عليه السلام قال : اذا كانت المرأة مالكة امرها تبيع و تشترى و تعتق و تشهد و تعطى من مالها ما شاءت فانّ امرها جايز تزوّج ان شاءت به غير اذن وليّها و ان لم تكن كذلك فلا يجوز تزويجها الا بامر وليّها . « 1 »\r\nاگر زنى مالك امر خود بود به گونه‌اى كه بيع و شراء و عتق مىكرد و شهادت مىداد و هبه مىنمود ، يعنى زنى كه رشيده است ، چنين زنى كه شامل باكره هم مىشود ازدواجش نيز صحيح است و نياز به اذن ولىّ ندارد اما اگر رشيده نبود بايد با امر ولى خود اقدام كند .\r\n3 . محمد بن يعقوب الكلينى عن الحسين بن محمد عن معلّى بن محمد عن الحسن بن على عن ابان بن عثمان عن عبد الرحمن بن ابى عبد الله عن ابى عبد الله عليه السلام قال : تزوّج المرأة من شاءت اذا كانت مالكة لامرها فان شاءت جعلت وليّا « 2 »\r\nزنى كه مالك امر خود باشد با هر كس خواست مىتواند ازدواج كند . و اطلاقش اقتضا مىكند كه مشروط به تحصيل اذن از شخص ديگرى نيست . ضمن آنكه مباشرت نيز لازم نيست و مىتواند ديگرى را در امر خود وكيل كند .\r\n4 . محمد بن يعقوب الكلينى بالاسناد عن ابان بن عثمان عن ابى مريم عن ابى عبد الله عليه السلام قال : الجارية البكر التى لها الاب لا تتزوّج الا باذن أبيها و قال : اذا كانت مالكة لامرها تزوّجت متى شاءت . « 3 »\r\nمرحوم نراقى در مستند از اين روايت تعبير به « خبر » و از روايت قبلى تعبير به\r\n\r\n\r\n","description":"","footnote":"\r\n( 1 ) الوسائل ابواب عقد النكاح و اولياء العقد ، باب 9 ، ح 6 .\r\n( 2 ) وسائل ابواب عقد النكاح و اولياء العقد ، باب 3 ، ح 8 .\r\n( 3 ) وسائل ابواب عقد النكاح و اولياء العقد ، باب 3 ، ح 7 .\r\n","page_name":" 3888 ","page_number":177},
  {"content":"\r\n\r\n« موثقه » مىكند در حالى كه سند اين دو روايت تا آن شخص كه از امام عليه السلام روايت كرده هر دو يكى است و ابو مريم هم شخص موثقى مىباشد . پس اگر ايشان روايت عبد الرحمن را موثقه مىداند اين روايت را نيز بايد موثقه بداند ما بعداً سند اين دو روايت را بررسى خواهيم كرد .\r\nبراى جواز ازدواج باكرهء رشيده بدون اذن وليش به ذيل اين روايت تمسك شده كه شبيه روايت قبلى است . ولى در صدر اين روايت ازدواج باكره را بدون اذن وليش صحيح ندانسته است .\r\nشهيد ثانى در مسالك فرموده چون موضوع در ذيل ، بالغهء رشيده ( مالكة لامرها ) است پس مراد از صدر ، باكره‌اى است كه رشد ندارد و يا به حد بلوغ نرسيده است .\r\nدر جواهر ذيل روايت را حمل به بيان حكم مسأله و صدر را حمل بر بيان حكم اخلاقى نموده است . يعنى با اينكه ازدواجش بدون اذن ولى صحيح است ولى رعايت اخلاق اسلامى اقتضا مىكند كه بدون اذن او اقدام نكند .\r\n5 . الجعفريات : اخبرنا عبد الله اخبرنا محمد حدثنى موسى قال حدثنى اى عن أبيه عن جعفر بن محمد عن أبيه عن جده على بن الحسين عن أبيه عن على عليهم السلام انه قال فى رجل تزوج امرأة به غير ولى و لكن تزوجها بشاهدين فقال على عليه السلام النكاح جائز صحيح انما جعل الولى يثبت الصداق . « 1 »\r\nهر چند اين ازدواج كه توسط آن حضرت تصحيح شده يك مورد خاصى بوده و اطلاقى ندارد لكن از تعليل آن حضرت استفاده مىشود كه به طور كلى ولىّ در صحت ازدواج نقشى ندارد بلكه لزوم جلب نظر او فقط به جهت تثبيت و تعيين مقدار مهريه مىباشد .\r\n6 . محمد بن الحسن الطوسى باسناده عن محمد بن على بن محبوب عن العباس عن سعدان بن مسلم قال : قال ابو عبد الله عليه السلام . لا بأس به تزويج البكر اذا رضيت به غير اذن أبيها « 2 »\r\n\r\n\r\n","description":"","footnote":"\r\n( 1 ) مستدرك الوسائل ابواب مقدمات النكاح ، باب 35 ، ح 1 .\r\n( 2 ) وسائل ابواب عقد النكاح و اولياء العقد باب 9 ، ح 4 .\r\n","page_name":" 3889 ","page_number":178},
  {"content":"\r\n\r\n7 . محمد بن الحسن الطوسى باسناده عن محمد بن على بن محبوب عن العباس عن صفوان عن منصور بن حازم عن أبي عبد الله عليه السلام قال : تستأمر البكر و غيرها و لا تنكح الا بامرها . « 1 »\r\nمدلول مستثنى اين است كه ازدواج فقط به امر زن ( باكره و غيره باكره ) صورت مىگيرد و اطلاق آن اقتضا مىكند كه در نكاح بكر ، اذن ولى شرط نمىباشد .\r\n8 . محمد بن يعقوب الكلينى عن حميد بن زياد عن الحسن بن محمد عن جعفر بن سماعة عن ابان عن الفضل ابن عبد الملك عن ابى عبد الله عليه السلام قال : ان الجدّ اذا زوّج ابنة ابنه و كان ابوها حيّاً و كان الجد مريضاً جاز قلنا : فان هوى ابو الجارية هوىً و هوى الجدّ هوى و هما سواء فى العدل و الرضا قال : احبّ الىّ ان ترضى بقول الجدّ « 2 »\r\nاستدلال به قسمت دوم اين روايت مىشود كه راوى سؤال مىكند اگر پدر براى دخترش موردى را در نظر بگيرد و جدّ مورد ديگرى را و هر دو ( اب و جد ) از نظر عدالت و مورد پسند بودن نزد مردم و خداوند مساوى باشند تكليف چيست ؟ و حضرت مىفرمايند . بيشتر دوست دارم به انتخاب جد رضايت دهد . معلوم مىشود ميزان در ازدواج دختر ، رضايت خود اوست هر چند بهتر است رعايت ادب كرده و انتخاب جد را ترجيح دهد . لكن كسى كه همه كاره است و نقش اصلى را دارد خود دختر است .\r\n9 . دعائم الاسلام : عن رسول الله صلى الله عليه و آله انه نهى ان تنكح المرأة حتى تستأمر « 3 » .\r\n10 . دعائم الاسلام : عن على عليه السلام انه قال : لا ينكح احدكم ابنته حتى يستأمرها فى نفسها فهى اعلم بنفسها فان سكتت او بكت او ضحكت فقد اذنت و ان ابت لم يزوجها . « 4 »\r\nدر اين دو روايت نيز نظر دختر را ميزان دانسته و همه كاره را او مىداند .\r\n\r\n\r\n","description":"","footnote":"\r\n( 1 ) وسائل ابواب عقد النكاح و اولياء العقد باب 3 ، ح 10 .\r\n( 2 ) وسائل ابواب عقد النكاح و اولياء العقد باب 11 ، ح 4 .\r\n( 3 ) مستدرك الرسائل ابواب عقد النكاح ، باب 8 ، ج 1 .\r\n( 4 ) مستدرك الوسائل ابواب عقد النكاح باب 4 ، ح 1 .\r\n","page_name":" 3890 ","page_number":179},
  {"content":"\r\n\r\n11 . محمد بن الحسن الطوسى باسناده عن الحسن بن محبوب عن العلا عن محمد بن مسلم قال : سألت ابا جعفر عليه السلام عن الصبى يزوّج الصبية قال : ان كان ابواهما اللذان زوّجاهما فنعم جايز و لكن لهما الخيار اذا ادركا فان رضيا بعد ذلك فان المهر على الاب قلت له : فهل يجوز طلاق الاب على ابنه فى صغره ؟ قال : لا « 1 »\r\nمدلول روايت اين است كه صبى يا صبيه كه پدر بر آنها ولايت دارد و آنها را به ازدواج درآورده اگر پس از بلوغ ، رضايت به عقد خود ندادند آن عقد باطل است .\r\nپس اگر دختر بتواند عقدى را كه وليش انجام داده ابطال و آن را رفع كند بايد به طريق اولى بتواند پيش از وقوع نيز مانع شود و آن را دفع كند و اين ، دلالت مىكند كه ميزان رضايت او است .\r\n12 . محمد بن الحسن الطوسى باسناده عن الصفار عن موسى بن عمير عن الحسن بن يوسف عن نضر عن محمد بن هاشم عن ابى الحسن الاول عليه السلام قال : اذا تزوجت البكر بنت تسع سنين فليست مخدوعة . « 2 »\r\nدخترى كه نه‌ساله و بالغ شد ديگر در امر ازدواج گول نمىخورد و اين به معناى جواز ازدواج او بدون دخالت وليش است .\r\nدو روايت ديگر هست كه فقهاء آنها را در شمار رواياتى كه دلالت بر جواز نكاح باكره مىكند نياورده‌اند . مجلسى اول در روضة المتقين يكى از آنها را متذكر شده كه چون روايت دوم نيز مانند آن است ما هر دو را نقل مىكنيم :\r\n13 . محمد بن يعقوب الكلينى عن عدة من اصحابنا عن احمد بن محمد بن خالد عن محمد بن على عن محمد بن اسلم عن ابراهيم بن الفضل عن ابان بن تغلب قال : قلت لأبي عبد الله عليه السلام انّى اكون فى بعض الطرقات فارى المرأة الحسناء و لا آمن ان تكون ذات بعل او من العواهر قال :\r\nليس هذا عليك انما عليك ان تصدقها فى نفسها . « 3 »\r\n\r\n\r\n","description":"","footnote":"\r\n( 1 ) وسائل ابواب عقد النكاح و اولياء العقد باب 6 ، ح 8 .\r\n( 2 ) وسائل ابواب عقد النكاح و اولياء العقد باب 4 ، ح 6 .\r\n( 3 ) وسائل ابواب المتعة ، باب 10 ، ح 1 در پاورقى متن آن آمده است .\r\n","page_name":" 3891 ","page_number":180},
  {"content":"\r\n\r\n14 . محمد بن يعقوب الكلينى عن عدة من اصحابنا عن احمد بن محمد بن عيسى عن الحسين بن سعيد عن فضالة عن ميسّر قال : قلت لأبي عبد الله عليه السلام القى المرأة بالفلاة التى ليس فيها احد فاقول لها : لك زوج ؟ فتقول : لا فاتزوّجها ؟ قال : نعم هى المصدقة على نفسها « 1 »\r\nاز اينكه سائل مىگويد در بعضى از راهها زنى را مىبينم و ايمن نيستم كه او شوهردار باشد و مىخواهد تن به زنا دهد ، و حضرت بدون اينكه بگويند از او بپرس آيا پدر دارى يا نه و آيا ثيبه هستى يا نه ؟ مىفرمايند : او تصديق مىشود ، معلوم مىشود تنها مانع ، شوهردار بودن اوست و اگر شوهر نداشت مىتواند با او ازدواج كند ، خواه پدر داشته باشد يا نه و خواه باكره باشد يا نه و نيازى به استيذان از وليش نيست .\r\n15 . محمد بن الحسن الطوسى باسناده عن محمد بن احمد بن يحيى عن موسى بن عمر بن يزيد عن محمد بن سنان عن ابى سعيد القمّاط عمن رواه قال : قلت لأبي عبد الله عليه السلام جارية بكر بين ابويها تدعونى الى نفسها سرّاً من ابويها فافعل ذلك ؟ قال نعم و اتّق موضع الفرج قال : قلت :\r\nفان رضيت بذلك ، قال : و ان رضيت فانه عار على الابكار . « 2 »\r\nموضوع در اين روايت باكره‌اى است كه پدر دارد و مىخواهد بدون اطلاع او - كه تصريح به عدم استيذان است - اقدام به ازدواج كند و امام عليه السلام ازدواج او را صحيح دانسته‌اند .\r\n16 . محمد بن الحسن الطوسى باسناده عن محمد بن يعقوب الكلينى عن على بن ابراهيم عن أبيه عن ابن ابى عمير عن محمد بن عمار عن سماعة بن مهران عن ابى عبد الله عليه السلام قال :\r\nقلت : رجل جاء الى امرأة فسألها ان تزوّجه نفسها فقالت : ازوجك نفسى على ان تلتمس منى ما شئت من نظر و التماس و تنال منّى ما ينال الرجل من اهله الا ان لا تدخل فرجك فى فرجى و\r\n\r\n\r\n","description":"","footnote":"\r\n( 1 ) وسائل ابواب المتعة ، باب 10 ، ح 1 .\r\n( 2 ) وسائل ابواب المتعة ، باب 11 ، ح 7 .\r\n","page_name":" 3892 ","page_number":181},
  {"content":"\r\n\r\nتلذّذ بما شئت فانى اخاف الفضيحة قال : ليس له الا ما اشترط « 1 »\r\nاز اينكه مىپرسد مردى براى ازدواج از زنى خواستگارى مىكند و او از ترس رسوايى با وى شرط عدم دخول مىكند و حضرت بدون اينكه بگويند او بايد از وليش اذن هم داشته باشد ازدواج او را صحيح مىدانند ، معلوم مىشود . ميزان در صحت ازدواج رضايت دختر است و نيازى به اذن ولى نيست .\r\n17 . محمد بن على بن الحسين باسناده عن اسحاق بن عمار عن ابى عبد الله عليه السلام قال : قلت له رجل تزوج بجارية عاتق « 2 » على ان لا يقتضّها « 3 » ثم اذنت له بعد ذلك قال : اذا اذنت له فلا بأس « 4 »\r\nدر اين روايت نيز بدون ذكرى از تحصيل اذن ولى ميزان را اذن خود دختر دانسته است . اينها 17 روايت است كه در كتب ما آمده و به آنها استدلال شده و يا ممكن است استدلال شود . دو روايت نيز در كتب عامه نقل شده است :\r\n18 . صحيح مسلم و سنن ابى داود و سنن بيهقى : الايمّ احق بنفسها من وليّها و البكر تستأذن فى نفسها و اذنها صماتها .\r\nولايت زن بىشوهر در امر ازدواج با خود اوست و كارى به ولى ندارد و بايد از خود او استيذان شود همان گونه كه از باكره هم بايد استيذان شود ، ولى در مورد او سكوتش علامت اذن اوست .\r\n19 . سنن نسايى و ابن ماجه : ان جارية بكراً جاءت الى النبى صلى الله عليه و آله فقالت : ان ابى زوّجنى من ابن اخ له ليرفع خسيسته و انا له كارهة « 5 » فقال صلى الله عليه و آله اجيزى ما صنع ابوك فقالت : لا رغبة لى فيما صنع ابى قال صلى الله عليه و آله فاذهبى فانكحى من شئت فقالت : لا رغبة لى عما صنع ابى و لكن اردت\r\n\r\n\r\n","description":"","footnote":"\r\n( 1 ) وسائل ابواب المتعة ، باب 36 ، ح 1 ، جامع احاديث الشيعة ، ج 26 ، ص 349 ، ش 916 .\r\n( 2 ) المنجد : العاتق : الجارية اول ما ادركت سميت بذلك لانها عتقت عن خدمة ابويها و لم يدركها زوج بعد .\r\n( 3 ) مراد از افتضاض و يا افتضاض ازالهء بكارت است .\r\n( 4 ) وسائل ابواب المتعة باب 11 ، ح 3 .\r\n( 5 ) مقصود اين است كه پدرم برادرزاده‌اش را به ازدواج من در آورده تا به اين وسيله به او كه در موقعيّت پائينى بوده است ، شخصيّتى بدهد .\r\n","page_name":" 3893 ","page_number":182},
  {"content":"\r\n\r\nان اعلم النساء ان ليس للآباء فى امور بناتهم شىء .\r\nاينها مجموعاً 19 روايت است كه بايد يكايك آنها را از نظر سند و دلالت مورد بررسى قرار دهيم .\r\n\r\nب ) بررسى سند روايت فضلاء ( روايت اول ) :\r\nشهيد ثانى در مسالك روايت فضلاء را صحيحه نمىداند زيرا اين روايت در كافى از طريق ابراهيم بن هاشم نقل شده و سابقين او را از ممدوحينى مىشمردند كه توثيقى در كتب رجال دربارهء او نيامده است لذا روايات او را حسنه قلمداد مىكردند و در مقام تعارض با روايتى كه صحيحه باشد ، روايت صحيحه را بر آن ترجيح مىدادند . ولى صاحب مدارك نوهء شهيد ثانى مىگويد اين روايت صحيح است زيرا همين روايت را شيخ صدوق نيز در من لا يحضره الفقيه نقل كرده و ايشان به اين روايت طريق صحيح دارد .\r\n\r\nتوضيح استاد - مد ظله - و طرح يك اشكال\r\nبا مراجعه به طرق صدوق در مشيخه معلوم مىشود كه مراد صاحب مدارك ، طريق صدوق به زراره است كه وسائطش همه ثقاتند زيرا صحت طريق ايشان به فضيل را بسيارى همچون مسالك و حتى خود صاحب مدارك منكرند و طريق ايشان به محمد بن مسلم نيز صحيح نيست و براى بريد بن معاويه هم در مشيخه اصلًا طريقى ذكر نكرده است .\r\nولى در عين حال در اينجا دو اشكال مطرح است و ما در صورتى مىتوانيم حكم به صحيحه بودن اين روايت به حسب نقل فقيه بكنيم كه آن دو اشكال دفع شود :\r\nاشكال اول : شيخ صدوق در مشيخه در ذكر طرق خويش به روات گاهى طريق را تنها براى يك راوى ذكر مىكند و گاهى چند راوى را همراه يكديگر نام برده و طريقى براى آنها مىآورد مثلًا دربارهء محمد بن حمران و جميل بن دراج مىگويد : ما كان و فيه عن محمد بن حمران و جميل بن دراج فقد رويته عن ابى رضى الله عنه عن سعد بن عبد الله عن\r\n\r\n","description":"","footnote":"","page_name":" 3894 ","page_number":183},
  {"content":"\r\n\r\nيعقوب بن يزيد عن محمد بن ابى عمير عن محمد بن حمران و جميل بن دراج . « 1 » و در جاى ديگر براى محمد بن حمران به تنهايى نيز طريقى ديگر آورده مىگويد : ما كان فيه عن محمد بن حمران فقد رويته عن ابى رضى الله عنه عن على بن ابراهيم عن أبيه عن محمد بن ابى عمير عن محمد بن حمران « 2 »\r\nدر اينجا ابهامى در روش صدوق در مشيخه به چشم مىخورد كه چرا ايشان گاهى طريقى را براى يك نفر و گاهى براى چند نفر مجتمعاً ذكر مىكند ؟ ممكن است گفته شود علت اينكه صدوق براى محمد بن حمران در صورتى كه با جميل بن دراج همراه باشد يك طريق و براى او به تنهايى طريق ديگرى ذكر مىكند اين است كه صدوق با طريق اول فقط از آن كتابى كه آن دو نفر مشتركاً تأليف كرده‌اند نقل روايت مىكند اما اگر بخواهد از كتاب اختصاصى محمد بن حمران روايتى نقل كند طريقش با آن متفاوت بوده و بايد طريق دوم را در نظر گرفت . بنابراين چون صدوق براى زراره ( منفرداً ) طريق صحيحى ذكر كرده لكن براى زراره به همراه آن سه نفر ديگر ( فضيل ، محمد بن مسلم ، بريد ) طريقى در مشيخه نياورده است . لذا روايتى كه ايشان از فضلا نقل مىكند اعتبار ندارد .\r\n\r\nبيان استاد - مد ظله - در دفع اشكال مذكور\r\nما از ترتيبى كه صدوق در مشيخه رعايت كرده در مىيابيم كه مراد وى از ذكر طريق براى مثلًا زراره اين نيست كه آن طريق مختص به او در حال انفرادش است اما اگر به همراه رواة ديگرى بود بايد طريق ديگرى به سوى همهء آنها را در نظر گرفت بلكه در صورت دوم نيز ( مجتمعاً ) طريق صدوق به زرارة همان طريق اول ( منفرداً ) است . يكى از راههايى كه براى دفع پاره‌اى از ابهامات توجه به آن بسيار اهميت دارد ، دقت در كيفيت ترتيب كتاب است . اگر بتوانيم نحوهء ترتيب‌بندى كتابى را به\r\n\r\n\r\n","description":"","footnote":"\r\n( 1 ) من لا يحضره الفقيه ، ج 4 ، ص 430 .\r\n( 2 ) من لا يحضره الفقيه ، ج 4 ، ص 489 .\r\n","page_name":" 3895 ","page_number":184},
  {"content":"\r\n\r\nدست آوريم به راحتى مىتوان به راه حل بعضى ابهامات آن پى برد مثلًا اگر ترتيب كتابى بر اساس حروف تهجى تنظيم شده باشد و ندانيم نام فلان راوى احمد است يا محمد ، توجه به اينكه نام او آيا در رديف كسانى كه ابتداى نامشان « الف » است آمده يا « ميم » مىتواند نام صحيح او را بر ما معلوم سازد . يا اگر ببينيم راوى ضعيفى در بعضى از نسخ توصيف به وثاقت شده است ممكن است با مراجعه به ترتيب اصلى كتاب ببينيم مؤلف پيش از او راوى ديگرى همنام او را ذكر كرده و توثيق نموده است . آنگاه براى ناسخ خطاى چشم پيش آمد كرده و نگاهش از اوّلى به دومى افتاده و آن را كه ضعيف بوده توصيف به وثاقت كرده است . اما اگر ترتيب كتاب به هم بخورد ديگر اين گونه فوائد به دست نمىآيد . ما با دقت در ترتيب فهرست نجاشى و رجال شيخ بسيارى از اغلاط آن را اصلاح نموده‌ايم .\r\nمتأسفانه برخى براى اينكه مشكل دسترسى به رواة آسان شود گاهى سليقهء خوبى اعمال نكرده و ترتيب كتاب را بر هم مىزنند و مثلًا آن را بر اساس حروف الفبا تنظيم مىكنند . همان گونه كه سيد هاشم بحرانى ترتيب التهذيب نوشته يا براى فهرست نجاشى و رجال كشى ترتيب ديگرى تهيه كرده‌اند . در حالى كه همين كار با الحاق فهرستى به خاتمهء كتاب نيز ميسر است . بدون اينكه ما را از استنباطهايى كه در اثر دانستن ترتيب اصلى كتاب به دستمان مىآيد محروم سازد . ترتيب مشيخهء صدوق نيز نه بر اساس حروف تهجى و نه بر اساس تقدم و تأخر طبقات اصحاب ائمه مىباشد به طورى كه خواننده بدواً گمان مىكند هيچ ترتيبى در آن ملحوظ نبوده است . ولى با تحقيق در مشيخه معلوم شده كه شيخ صدوق ترتيب خاصى را اعمال نموده است .\r\nايشان پس از نوشتن كتاب طرق خود را به رواة بر اساس ترتيب رواياتى كه در خود كتاب آمده تنظيم كرده ، اول كسى كه زودتر روايت او را نقل كرده و سپس كسى كه در روايت بعدى آمده و همينطور تا آخر كتاب يك يك به ترتيب نام مىبرد و\r\n\r\n","description":"","footnote":"","page_name":" 3896 ","page_number":185},
  {"content":"\r\n\r\nطرق را به آنها ذكر مىكند . مثلًا چون اول روايت عمار ساباطى سپس روايت على بن جعفر و بعد روايت اسحاق بن عمار را در كتاب آورده ، ابتدا طريق خود را به عمار بن موسى بعد به على بن جعفر و سپس به اسحاق بن عمار - الى آخره - ذكر مىكند .\r\nالبته ممكن است گاهى در همين نحوهء ترتيب هم خللى رخ داده باشد مثلًا ترتيبى كه ما عرض مىكنيم از روايت شمارهء 26 به بعد آغاز مىشود ، لكن اين گونه خللها ناشى از الحاقات بعدى به كتاب يا به خاطر غفلتهاى جزئى است كه از همه ممكن است سر بزند و با آنچه تحقيق شده منافات ندارد .\r\nتتمه اين بحث در جلسه آتيه دنبال خواهد شد . « * و السلام * »\r\n\r\n","description":"","footnote":"","page_name":" 3897 ","page_number":186},
  {"content":"\r\n\r\n\r\n2 / 2 / 1381 دوشنبه درس شمارهء ( 422 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه قبل ، رواياتى كه از آن بر استقلال انحصارى باكره در تزويج خود استدلال شده يا ممكن است استدلال شود نقل شد ، در اين جلسه به بررسى روايت اول موسوم به روايت فضلاء مىپردازيم . نخست به طرح دو اشكال در سند روايت پرداخته ، اشاره مىكنيم كه با توجه به اشكال - اتكاء بر اجازه در نقل روايات نمىتوان صحت روايت را به استناد نقل صدوق در فقيه اثبات كنيم ، البته اين نكته را مىپذيريم كه طريق مشيخه فقيه به يك راوى تمام روايات آن راوى را در بر مىگيرد هر چند نام راوى به همراه راويان ديگر ذكر شده باشد .\r\nدر ادامه به به بررسى دلالت روايت پرداخته ، اشكال اضطراب متن در روايت را بىوجه و ناشى از عدم توجه به اين نكته كه عطف مذكور در روايت از قبيل عطف خاص به عام است نه عطف عام به خاص ، دانسته ، در ادامه ، اشكال مصادره به مطلوب بودن استدلال به روايت در مسأله استقلال انحصارى باكره را طرح و پاسخهايى دال اين اشكال آورده ، در ضمن به تفسير روايت فوق و احتمالاتى در اين زمينه مىپردازيم كه مشكل ضرورت به شرط محمول بودن را در آن بر طرف سازد .\r\n* * * \r\nالف ) بررسى سند روايت فضلاء :\r\n\r\n1 ) توضيح كلى درباره سند روايت :\r\nنخستين روايتى كه در جلسه پيشين به عنوان دليل براى اثبات استقلال باكره رشيده در امر ازدواج خود نقل كرديم روايت فضلاء بود « 1 » ، اين روايت با سندى كه\r\n\r\n\r\n","description":"","footnote":"\r\n( 1 ) ( توضيح بيشتر ) روايت فضلاء به روايتى گفته مىشود كه گروهى از فقهاء اصحاب ائمه آن را نقل كرده باشند ،\r\n","page_name":" 3898 ","page_number":187},
  {"content":"\r\n\r\nدر آن ابراهيم بن هاشم قرار دارد از گروهى از فقهاء اصحاب امام باقر عليه السلام ، الفضيل و محمد بن مسلم و زرارة و بريد بن معاوية العجلى از آن حضرت نقل شده است .\r\nشهيد ثانى در مسالك اين روايت را صحيحه نمىداند ، زيرا در سند روايت در كافى ابراهيم بن هاشم ديده مىشود كه سابقين او را از ممدوحينى مىشمردند كه توثيقى در كتب رجال درباره او نيامده است ، لذا روايات او را حسنه قلمداد مىكردند و در مقام تعارض با روايتى كه صحيحه باشد ، روايت صحيحه را بر آن ترجيح مىدادند ، ولى صاحب مدارك به كلام جدّ خود شهيد ثانى ايراد گرفته كه اين روايت را بايد صحيحه خواند ، چون هر چند طريق كلينى به اين روايت حسنه است ، ولى همين روايت را شيخ صدوق در كتاب من لا يحضره الفقيه به طريق صحيح نقل كرده است لذا بايد روايت را صحيحه خواند .\r\n\r\n2 ) توضيح كلام صاحب مدارك رحمه الله :\r\nگفتنى است كه در جايى كه چند نفر در عرض هم در سلسله سند قرار داشته باشد ، يا چند طريق هم عرض براى روايت وجود داشته باشد ، ارزيابى كلى روايت تابع وصف بالاترين شخص هم عرض و بهترين طريق هم عرض مىباشد ، بر خلاف افرادى كه در طول يكديگر روايتى را نقل مىكنند كه وصف كلى سند تابع اخسّ افراد ( پايين‌ترين افراد ) مىباشد و در ما نحن فيه كه يك طريق حسنه و طريق ديگر صحيحه است ، قهراً روايت صحيحه خواهد بود .\r\nدر توضيح كلام صاحب مدارك مىافزاييم كه مراد ايشان از اين كه روايت به نقل صدوق صحيحه است طريق صدوق به زراره است كه وسائطش همه ثقاتند نه طريق وى به فضيل بن يسار يا ديگر فضلاء ، زيرا با مراجعه به مشيخه فقيه در مىيابيم كه طريق صدوق به فضيل بن يسار و نيز طريق ايشان به محمد بن مسلم را\r\n\r\n\r\n","description":"","footnote":"\r\nاين تعبير ، در كتب فقهى ديده مىشود و در اصل كتب حديثى چنين وصفى وجود ندارد .\r\n","page_name":" 3899 ","page_number":188},
  {"content":"\r\n\r\nبسيارى از علماء همچون شهيد ثانى و صاحب مدارك ، صحيح نمىدانند « 1 » و براى بريد بن معاويه هم اصلًا طريقى در مشيخه ذكر نشده است .\r\nولى در عين حال در صورتى ما مىتوانيم حكم به صحت اين روايت به حسب نقل فقيه بكنيم كه دو مقدمه را اثبات كنيم .\r\nمقدمه اول : طريق صدوق در مشيخه اختصاص به رواياتى كه نام راوى يك راوى به تنهايى در آغاز آن قرار گرفته ندارد و رواياتى را كه راوى مورد نظر به همراه راويان ديگر در آغاز آن قرار گرفته‌اند ، شامل مىشود .\r\n\r\n3 ) توضيح مقدمه اول و طرح يك اشكال :\r\nدر مورد برخى از راويان در مشيخه فقيه به دو شكل طريق ذكر شده ، يكى طريق به آن راوى - به تنهايى - و ديگرى طريق به آن راوى به همراه راوى ديگر ، مثلًا در مورد محمد بن حمران ، يك بار اين طريق ديده مىشود .\r\nو ما كان فيه عن محمد بن حمران ، فقد رويته عن ابى رضى الله عنه - عن على بن ابراهيم عن أبيه عن محمد بن ابى عمير عن محمد بن حمران . « 2 »\r\nو بار ديگر طريقى به محمد بن حمران و جميل بن درّاج ، با اين تعبير : و ما كان فيه عن محمد بن حمران و جميل بن دراج فقد رويته عن ابى رضى الله عنه عن سعد بن عبد الله عن يعقوب بن يزيد عن محمد بن ابى عمير عن محمد بن حمران و جميل بن درّاج . « 3 »\r\n\r\n\r\n","description":"","footnote":"\r\n( 1 ) ( توضيح بيشتر ) در طريق صدوق به فضيل بن يسار ( مشيخه فقيه 4 : 441 ) دو تن قرار گرفته‌اند كه وثاقت آن دو نياز به بحث دارد ، يكى محمد بن موسى بن المتوكل كه شايد شهيد ثانى و صاحب مدارك با توجه به قرائنى همچون ادعاى اجماع ابن طاوس بر وثاقت وى ، او را ثقه بدانند ، و ديگرى على بن الحسين سعدآبادى كه طبق مبانى اين بزرگان توثيق شدنى نيست .\r\nدر طريق صدوق به محمد بن مسلم هم على بن احمد بن عبد الله بن احمد بن ابى عبد الله البرقى و پدر وى قرار گرفته ( مشيخه فقيه 4 : 424 ) كه در نظر اين بزرگان ثقه نيستند ، البته بر طبق مبناى استاد - مد ظلّه - مبنى بر وثاقت كسانى كه بزرگان اكثار روايت از آنها نموده‌اند ، هر سه نفر قابل توثيق مىباشند ، از سوى ديگر ظاهراً اين سه ، در طريق صدوق به كتب و روايات احمد بن ابى عبد الله برقى واقعند و با عنايت به مبناى رجالى بىنيازى از ارزيابى سندى در طريق به كتب مشهوره ( يا مطلق كتب ) در اعتبار طريق صدوق به فضيل و محمد بن مسلم ترديدى نيست .\r\n( 2 ) مشيخه فقيه 4 : 489 .\r\n( 3 ) مشيخه فقيه 4 : 430 .\r\n","page_name":" 3900 ","page_number":189},
  {"content":"\r\n\r\nبا توجه به اين دو گونه طريق « 1 » ، اين احتمال مطرح مىگردد كه شايد در جايى كه در مشيخه طريق به يك راوى به تنهايى ذكر مىشود ، اين طريق اختصاص به رواياتى داشته باشد كه آن راوى به تنهايى در آغاز آن واقع باشد ، لذا طريق زراره - مثلًا - روايت فضلاء را كه در آن زراره به همراه ديگران روايت را نقل كنند شامل نشود .\r\n\r\n4 ) توضيحى براى حل اشكال با طرح يك سؤال و پاسخ به آن\r\nبه مشيخه فقيه كه مراجعه مىكنيم نام راويان بدون هيچ ترتيبى ديده مىشود ، نه ترتيب تهجى ، نه ترتيب عصر و طبقه راويان و نه ترتيب منطقى روشن ديگرى ، افراد آغاز مشيخه فقيه به ترتيب چنين مىباشند : عمار بن موسى الساباطى ، على بن جعفر ، اسحاق بن عمار ، يعقوب بن عثيم ، جابر بن يزيد الجعفى ، محمد بن مسلم الثقفى ، كردويه الهمدانى ، سعد بن عبد الله ، هشام بن سالم ، عمر بن يزيد ، زرارة بن اعين و . . .\r\nسؤال ما اين است كه شيخ صدوق چرا به اين شكل به ظاهر مشوش طرق خود را به راويان ذكر كرده است ، پيش از پرداختن به پاسخ اين پرسش تذكرى در روش پژوهش ، مفيد مىنمايد .\r\n\r\nتذكرى در روش پژوهش\r\nيكى از راههايى كه براى دفع پاره‌اى از ابهامات و حل مشكلات يك كتاب توجه به آن بسيار اهميت دارد دقت در ترتيب كتاب است ، اگر بتوانيم نحوه ترتيب‌بندى كتابى را بدست آوريم به راحتى مىتوان به راه حل بعضى ابهامات دست يافت ، ذكر چند نمونه از فوائد ترتيب كتابها مفيد است :\r\n\r\n\r\n","description":"","footnote":"\r\n( 1 ) ( توضيح بيشتر ) نظير مثال فوق ، كليب اسدى است كه يك بار در مشيخه ، ص 510 طريق به وى تنهايى و بار ديگرى ( ص 456 ) طريق به وى معطوف بر أبو بكر حضرمى ، ذكر شده است ، ادريس بن زيد نيز در مشيخه ، ص 527 ذكر شده و در ص 489 طريق به ادريس بن زيد و على بن ادريس آمده است .\r\n","page_name":" 3901 ","page_number":190},
  {"content":"\r\n\r\nنمونه اول : كشف تحريفات نسخه و يافتن عبارت صحيح ، گاه كتابى بر اساس حروف تهجى راويان تنظيم شده ، اگر مثلًا دو نسخه در نام يك راوى ذكر شده اختلاف داشته ، در يكى نام راوى احمد و در ديگرى نام راوى محمد ، توجه به اين كه نام او در رديف كسانى كه ابتداى نامشان « الف » است آمده يا « ميم » ، مىتواند نام صحيح راوى مورد نظر را معلوم سازد .\r\nيا در برخى از كتب رجالى نامهاى همنام در يك رديف قرار گرفته‌اند ، در اينجا در تعيين اين كه نسخه « حسن » صحيح است يا نسخه « حسين » توجه به سياق نامها و رديف آنها مؤثّر است . « 1 »\r\nنمونه دوم : كشف علّت اشتباهات در نقل ، گاه مثلًا از يك كتاب نقل مىشود كه فلان راوى را توثيق نموده است ، با مراجعه به اصل كتاب در مىيابيم كه توثيق مربوط به ترجمه ديگرى است كه در كنار اين ترجمه قرار گرفته است ، و علّت اشتباه در نقل ، كنار هم قرار گرفتن اين دو ترجمه يا جابجا شدن كلمه « ثقه » از يك ترجمه به ترجمه مجاور مىباشد ، چنانچه ترتيب كتاب اصلى به هم بخورد ، ديگر نمىتوان علت اين اشتباه را به دست آورد .\r\nنمونه سوم : شناخت راوى و ضبط نام او و ساير ويژگيهاى وى با توجه به ترتيب كتاب به عنوان مثال به ترجمه سعيد بن جناح در رجال نجاشى ، ص 191 رقم 512 توجه شود ، اين نام در رجال نجاشى در كنار سعيد نامها قرار نگرفته ، بلكه در آخر باب سين در قسمت آحاد جاى گرفته است ، البته نجاشى تصريح به قسم آحاد نكرده ولى دقت در ترتيب عناوين در بابهاى مختلف نشان مىدهد كه در اين كتاب نامهاى مشابه كنار هم قرار گرفته و عناوين آحاد در آخر باب . قرار نگرفتن اين ترجمه در كنار تراجم سعيد نامها نشان مىدهد كه به عقيده نجاشى نام وى سعيد - با فتح\r\n\r\n\r\n","description":"","footnote":"\r\n( 1 ) ( توضيح بيشتر ) فهرست شيخ طوسى نخستين بار در بمبئى چاپ شده ، در اين چاپ عناوين را به ترتيب الفباء چاپ كرده‌اند ، لذا فوايد مهمى در پژوهش اين كتاب فوت شده از جمله در اين چاپ در رقم 247 ، حفص بن عبد الله سجستانى درج شده ، اين نام بىترديد اشتباه است و عبارت صحيح حريز - به جاى حفص - است ، كشف اين اشتباه در چاپهاى متعارف فهرست آسان است ، چون اين عنوان در كنار افراد حفص نام نيامده ، بلكه در آخر باب حاء در ميان آحاد ( كسانى كه تنها يك نفر به آن نام وجود دارد ) قرار گرفته‌اند ، لذا نسخه حفص اشتباه آشكار است .\r\n","page_name":" 3902 ","page_number":191},
  {"content":"\r\n\r\nسين - نبوده ، و از قرائن ديگر دريافته‌ايم كه اين نام سُعَيد مىباشد ، لذا به عقيده نجاشى اين راوى غير از سعيد بن جناح بغدادى كه در قسم سعيد نامها آمده « 1 » مىباشد .\r\nسليقه‌اى در مورد برخى كتب ديده شده كه برخى ترتيب كتاب را به هم زده ، ترتيب جديدى براى آن فراهم مىكنند . همچون ترتيب التهذيب نگارش سيد هاشم بحرانى ، و يا ترتيب رجال شيخ طوسى ، ترتيب رجال نجاشى . « 2 »\r\nبه عقيدهء ما اين سليقه ، سليقه خوبى نيست ، چون با اين كار فوائد رجالى مهمى از دست مىرود ، مشكل دشوارى دستيابى با فراهم آوردن يك فهرست براى كتاب به آسانى قابل حل است و فوائد رجالى اصل ترتيب كتاب هم بر جاى مىماند .\r\nبارى كليد حل مسأله ما ، در دقت در ترتيب مشيخه فقيه و كشف چگونگى ترتيب آن مىباشد .\r\n\r\nپاسخ سؤال درباره ترتيب مشيخه\r\nبا دقت در ترتيب مشيخه فقيه و مقايسه آن با روايات خود فقيه به اين نتيجه رسيده‌اند كه ترتيب مشيخه ناشى از ترتيب ذكر نام راويان در خود كتاب است بدين گونه كه شيخ صدوق پس از نوشتن فقيه ، با مراجعه به متن فقيه راويان فقيه را بدست آورده و به همان ترتيب اصل كتاب ، طرق مشيخه را ذكر كرده ، هر كس كه اولين روايت وى در فقيه زودتر از اولين روايت ديگرى است ، طريق وى نيز در مشيخه زودتر از طريق ديگرى است ، مثلًا چون اول روايت عمار ساباطى « 3 » و سپس\r\n\r\n\r\n","description":"","footnote":"\r\n( 1 ) رجال نجاشى : 182 / 481 ( توضيح بيشتر ) البته اين دو عنوان بنابر تحقيق يكى هستند . ولى كلام استاد - مد ظلّه - بر اين اساس است كه نجاشى اين دو را يكى نمىدانسته ، لذا در كتاب رجال نجاشى بايد اين دو از هم جدا گرفته شود .\r\n( 2 ) ( توضيح بيشتر ) كتبى كه ترتيب كتب ديگر است در ذريعه 4 : 64 - 70 ذكر شده است ، از جمله چهار اثر را نام ترتيب مشيخه من لا يحضره الفقيه در ص 68 و 69 معرفى شده كه در اين بحث بايد مورد توجه باشد ، حاجى نورى هم در خاتمه مستدرك و پيش از وى مجلسى اول در جلد چهاردهم روضة المتقين مشيخه فقيه را نخست مرتب كرده ، سپس شرح كرده‌اند .\r\n( 3 ) فقيه 1 : 20 / 26 .\r\n","page_name":" 3903 ","page_number":192},
  {"content":"\r\n\r\nروايت على بن جعفر « 1 » و بعد روايت اسحاق بن عمار « 2 » را در كتاب آورده در مشيخه نيز طريق خود را به عمار بن موسى و سپس به على بن جعفر و سپس به اسحاق بن عمار - الى آخره - ذكر مىكند . « 3 »\r\nالبته در موارد بسيار نادر خللى در اين ترتيب رخ داده است ، مثلًا ترتيبى كه ما عرض كرديم از روايت شماره 26 فقيه به بعد مىباشد ، لكن اين گونه خللها سبب نمىشود كه تشابه بسيار زياد و دقيق ترتيب مشيخه و ترتيب اولين روايت راويان در متن فقيه را تصادفى تلقى كنيم ، بلكه ارتباط اين دو با يكديگر قطعى است و خللهاى جزئى فوق ناشى از الحاقات بعدى به كتاب يا به خاطر غفلتهاى جزئى است كه از همه ممكن است سر بزند .\r\n\r\n5 ) ارتباط مشيخه فقيه و متن فقيه و اثبات مقدمه اول صحّت روايت فضلاء :\r\nنتيجه اين مقايسه اين است كه اولين روايت هر راوى كه عنوان مشيخه فقيه از آن گرفته شده مسلماً مشمول مشيخه مىباشد ، اين نتيجه مهم ، ابهامات چندى را در ارتباط با مشيخه فقيه حل مىكند « 4 » ، از جمله در بحث ما اين نتيجه گرفته مىشود كه طرق مشيخه فقيه ، اختصاص به مواردى كه نام راوى به تنهايى در سند ذكر شده ندارد ، چون در اولين روايت برخى راويان كه عنوان طريق مشيخه از آن گرفته شده ،\r\n\r\n\r\n","description":"","footnote":"\r\n( 1 ) فقيه 1 : 20 / 27 .\r\n( 2 ) فقيه 1 : 20 / 28 .\r\n( 3 ) مشيخه فقيه 4 : 422 و 423 .\r\n( 4 ) ( توضيح بيشتر ) يكى از نتائج اين بحث ، اثبات اين نكته اساسى است كه مشيخه فقيه تمام روايات فقيه را با هر تعبير روايتى به صيغه معلوم « رَوى » ، « قال » ، يا به صيغه مجهول « روى عن فلان » شامل مىگردد ، توضيح اين بحث در مقاله « نقش تعبير واسطه در معجم رجالى » ، ص 521 - 526 آمده است ( اين مقاله در مجموعه مقالات اولين سمينار كامپيوتر و علوم اسلامى چاپ شده است .\r\nتوضيح مفصلتر اين بحث در لوح فشرده درايه النور در قسمت معرفى كتاب من لا يحضره الفقيه ديده مىشود .\r\n","page_name":" 3904 ","page_number":193},
  {"content":"\r\n\r\nگاه راويان معطوف به هم ذكر شده‌اند : مثلًا :\r\nطريق فقيه به زيد شحّام ( مشيخه 4 : 426 ) از اين روايت گرفته شده است و فى رواية زيد الشحّام و المفضل بن عمر ( فقيه 1 : 60 / 135 ) .\r\nطريق فقيه به فضيل بن يسار ( مشيخه 4 : 441 ) و نيز طريق به بكير بن اعين ( همانجا ) از اين روايت فضلاء گرفته شده است : روى الفضيل بن يسار ، و زرارة بن اعين ، و بكير بن اعين و محمد بن مسلم و بريد بن معاوية العجلى عن ابى جعفر و ابى عبد الله عليهما السلام ( فقيه 1 : 216 / 649 ) .\r\nالبته در اينجا اندك سهوى رخ داده « 1 » كه با نتيجه‌گيرى فوق منافات ندارد . « 2 »\r\nالبته اين سؤال پيش مىآيد كه در مورد محمد بن حمران و جميل بن دراج چرا يك طريق به اين دو به صورت عطفى و يك طريق به محمد بن حمران به تنهايى ذكر شده است ، پاسخ اين سؤال اين است كه چون محمد بن حمران و جميل بن دراج كتاب مشتركى داشته‌اند ، صدوق در هنگام تنظيم مشيخه فقيه نخستين بار كه به روايت محمد بن حمران در متن فقيه برخورد كرده كه روايت وى و جميل بن دراج به صورت عطفى برگرفته از كتاب مشترك آنها قرار داشته است . لذا طريق خود به كتاب مشترك آن دو را ذكر كرده ، ولى بعداً كه به نام محمد بن حمران در متن فقيه برخورد كرد ، طريق عام به تمام روايات و كتب محمد بن حمران را ذكر كرده است .\r\nخلاصه طريق مشيخه فقيه كه به صورت عطفى مىباشد ( همچون ما رويته عن محمد بن حمران و جميل بن درّاج ) تنها مربوط به مواردى است كه در متن فقيه به صورت عطفى ذكر شده‌اند « 3 » ، ولى طريق يك راوى همچون محمد بن حمران در مشيخه كه به صورت عطفى نيست تمام روايات آن راوى را در فقيه در بر مىگيرد ، خواه آن روايات به صورت عطفى باشد يا آن راوى به تنهايى در سند قرار گرفته باشد .\r\n\r\n\r\n","description":"","footnote":"\r\n( 1 ) ( توضيح بيشتر ) نام الفضيل پيشتر در سندى در فقيه 1 : 202 / 606 ( قال زراره و الفضيل ) هم آمده ولى به علت قرار گرفتن فضيل ، پس از نام زراره طبيعى است كه از ذكر طريق به وى در مشيخه غفلت شود ، همچنانكه عدم ذكر طريق به بريد بن معاويه در مشيخه فقيه از غفلتى نظير آن ناشى شده است .\r\n( 2 ) نمونه ديگر بحث طريق على بن يقطين در مشيخه فقيه 4 : 452 است . فقيه 1 : 267 / 825 .\r\n( 3 ) يعنى دليلى نداريم كه تمام روايات محمد بن حمران و روايات جميل بن درّاج مشمول اين طريق باشند ، و قدر متيقن طريق فوق مواردى است كه نام محمد بن حمران و جميل هر دو در سند باشد .\r\n","page_name":" 3905 ","page_number":194},
  {"content":"\r\n\r\n\r\n6 ) نقل و بررسى مقدمه دوّم صحت روايت فضلاء :\r\nمقدمه دوم صحت اين روايت آن است كه نقل فقيه از زراره مبتنى بر روايت ابراهيم بن هاشم نباشد تا بتوان با عدم توثيق ابراهيم بن هاشم نيز روايت را صحيحه بدانيم .\r\nاين مقدمه با توجه به اشكالى اساسى كه وجود دارد ناتمام مىباشد . در توضيح اين اشكال مىگوييم نقل روايات و كتب ، هميشه به روش سماع يا قرائت بر مشايخ و مؤلفين آنها نبوده است ، بلكه يكى از روش‌هاى بسيار رائج ، نقل با يك طريق خاص به اعتماد اجازه عامه بوده است كه از مؤلف كتاب يا از شيخ خود ( و او هم از شيخ خود تا برسد به مؤلف كتاب ) در اختيار داشته‌اند ، شاهد اين امر اين است كه مؤلفين پر كتاب بسيارى بوده از جمله شيخ صدوق كه 300 كتاب نگاشته است . نقل راويان اين كتب را از شيخ صدوق به اين نحو نبوده كه آنها تمام اين كتب را در نزد مؤلف خوانده يا از وى شنيده باشند ، بلكه تحمّل حديث به نحو اجازه بوده است شيخ طوسى و شيخ نجاشى هزاران كتاب در فهرستهاى خود ذكر كرده‌اند ، آيا امكان دارد كه تمام اين كتب به نحو سماع و قرائت در اختيار شيخ طوسى و نجاشى قرار گرفته‌اند قطعاً چنين نيست ، بلكه اكثر اين كتب به طريق اجازه تحمل شده است .\r\nروش اجازه نسبت به كتب خود اجازه دهنده يا كتب ديگر مشايخ معمولًا به اين شكل صورت مىگرفته است كه مثلًا مرحوم شيخ در اجازه‌اى كه به يكى از تلاميذ خود مىدهد ، مىنويسد : من نقل كتب زراره را به فلان طريق به شما اجازه مىدهم .\r\nگاهى نيز قلمرو اين اجازات گسترده‌تر بوده ، به اين معنا كه مثلًا مىنويسد : به شما اجازه مىدهم كه « كلّ ما رواه زرارة » را به اين طريق نقل كنيد .\r\nشخصى كه اجازه نقل « ما رواه زرارة » را دريافت كرده ، مجاز است آنچه را - براى وى ثابت شده - كه از مرويات زراره است ، به طريق مذكور در اجازه نقل نمايد .\r\nكبراى قضيه عبارت از « جواز نقل ما ثبت انّه من زرارة » است . اما تحقّق صغراى آن ، و اينكه اين روايت از مرويات زراره هست يا نه ، مربوط به تشخيص و اعتماد شخصى\r\n\r\n","description":"","footnote":"","page_name":" 3906 ","page_number":195},
  {"content":"\r\n\r\nاست كه اجازه نقل آن را به دست آورده است . « 1 » مثلًا براى مرحوم صدوق در مورد روايت فضلاء ، اين صغرى ممكن است به وسيلهء نقل كافى - و اعتمادى كه وى به كلينى و ابراهيم بن هاشم داشته - تحقّق يافته ، و در واقع ايشان اين روايت را به دليل نقل ابراهيم بن هاشم از مرويات زراره شمرده باشد .\r\nگرچه مرحوم صدوق همان طريق را به كار برده كه ديگران صحيح مىدانند ، ليكن چون عقيدهء ما اين نيست كه ايشان ، ابراهيم بن هاشم را معتبر نمىدانسته ، و اين احتمال هست كه نقل ابراهيم بن هاشم ، وسيلهء اثبات صغراى مسأله براى او شده باشد ، ما نمىتوانيم از نقل روايت فضلاء در فقيه ، و طريق ايشان در مشيخه ، كشف كنيم كه براى ايشان از طريق ديگرى غير از طريق ابراهيم بن هاشم ثابت شده كه روايت فضلاء از مرويات زراره است . « 2 » بنابراين اگر كسى نقل كافى را به دليل وساطت ابراهيم بن هاشم حسنه بداند ، ناگزير بايد روايت فضلاء در فقيه را نيز حسنه ( و نه صحيحه ) به حساب آورد .\r\n\r\n7 ) تصحيح روايت فضلاء از طريق اعتماد اصحاب به ابراهيم بن هاشم :\r\nبه دست آوردن وثاقت اشخاص منحصر به اين نيست كه ببينيم آيا در مورد آنان تعبير « ثقة » به كار رفته يا نه ؟ روش معمول و متعارف در مورد شرح حال افراد بزرگ\r\n\r\n\r\n","description":"","footnote":"\r\n( 1 ) ( توضيح بيشتر ) اعتماد بر اجازه عامه در اسناد كتب حديثى از سوى قدماء ، شواهد روشن بسيارى دارد كه به ذكر نمونه‌اى از آن از كتاب كمال الدين شيخ صدوق ، ص 543 / 9 بسنده مىكنيم ، در اين كتاب مىخوانيم : و اخبرنى ابو محمد الحسن بن محمد بن يحيى بن . . . فيما اجازه لى ممّا صحّ عندي من حديثه ، و صحّ عندي هذا الحديث برواية الشريف ابى عبد الله محمد بن الحسن بن اسحاق . . . انّه قال : حججت فى سنة ثلاث عشرة و ثلاثمائة . . . ، در اينجا شيخ صدوق به اتكاء اجازه عامه كه از الحسن بن محمد بن يحيى دريافت داشته ، به ضميمه اثبات صغراى آن با نقل ابو عبد الله محمد بن الحسن به خود حق داد كه با تعبير « اخبرنى » از الحسن بن محمد بن يحيى روايت كند ، توضيح مصحّح كمال الدين در ذيل سند كاملًا بىارتباط با عبارت مؤلف است .\r\n( 2 ) ( توضيح بيشتر ) اين كلام استاد - مد ظلّه - تأثيرات شگرفى بر نگرش ما به فقيه و اسناد آن بر جاى مىنهد كه مجال شرح آن در اين نوشتار نيست ، در خصوص روايت مورد بحث دقت در روايات اين باب از فقيه ( باب الولى و الشهود و الخطبة و الصداق ) ، اين احتمال بسيار جدى است كه چند حديث از روايات باب از كافى گرفته شده باشد . ( 3 : 395 / 4390 - 4393 ، كافى 5 : 393 / 1 ، 394 / 9 ، 395 / 1 ، 395 / 4 ) حديث مورد بحث و حديث قبل آن نيز ( فقيه 3 : 397 / 4397 و 4396 ) به احتمال زياد از كافى 5 : 391 / 1 و 393 / 3 گرفته شده‌اند .\r\n","page_name":" 3907 ","page_number":196},
  {"content":"\r\n\r\nهم نيست كه از اين گونه تعابير استفاده كنند ؛ بلكه خصوصياتى را ذكر مىكنند كه بيانگر منزلتِ فوقِ وثاقت آنان است . مثلًا در مورد مرحوم آقاى بروجردى هيچ وقت تعبير ثقة را به كار نمىبرند كما اينكه در مورد مرحوم صدوق ، نه نجاشى و نه شيخ ، هيچ كدام كلمه ثقة را به به كار نبرده‌اند . ولى اوصاف ديگرى كه درباره وى گفته‌اند و نيز عمل اصحاب ، كاشف از جلالت شأن او و اعتماد آن به وى مىباشد .\r\nاين امر بر ابراهيم بن هاشم نيز منطبق است . از تعبير « اول من نشر حديث الكوفيين بقم » « 1 » و نيز از ملاحظهء عمل اصحاب - على اختلاف مشاربهم - در مورد او ، و از روش مرحوم كلينى در كافى كه براى عمل نوشته و چند هزار روايت را آورده كه در سند آنها نام ابراهيم بن هاشم به چشم مىخورد ، « 2 » و از اينكه صدوق يا شيخ طوسى - كه پيوسته در وثاقت افراد مناقشه مىكند - حتى در يك روايت ، به اين بهانه كه در طريقش ابراهيم بن هاشم است ، مناقشه نكرده‌اند ، و بالاخره از اعتماد كامل على بن ابراهيم - كه در وثاقت و جلالت وى بحثى نيست « 3 » - به پدرش ابراهيم بن هاشم به خوبى مطمئن مىشويم كه آنان نه تنها او را ثقه مىدانسته‌اند بلكه روش و عمل آنان به مراتب از به كار بردن كلمه ثقة بالاتر است . و ترديدى باقى نمىماند كه رواياتى كه وى در طريق آنهاست ، اگر از جهت ساير روات مشكلى نداشته باشد ، از روايات صحيحه محسوب مىشود . بنابراين بر فرض كه اعتماد صدوق به ابراهيم بن هاشم ، وسيلهء اثبات اين مطلب شده كه روايت فضلاء از مرويات زراره است ، بازهم روايت فضلاء جزء روايات صحيحه خواهد بود .\r\n\r\nب ) بررسى دلالت روايت فضلاء :\r\nدلالت اين روايت عمدتاً از دو جهت ( اضطراب متن ، و مصادره ) مورد بحث\r\n\r\n\r\n","description":"","footnote":"\r\n( 1 ) فهرست شيخ طوسى : 12 / 6 ، رجال نجاشى : 16 / 18 .\r\n( 2 ) ( توضيح بيشتر ) بيش از چهار هزار روايت در كافى از ابراهيم بن هاشم نقل شده است .\r\n( 3 ) ( توضيح بيشتر ) به وصف نجاشى در رجال خود : 260 / 680 درباره على بن ابراهيم توجه كنيد . ثقة فى الحديث ، ثبت ، معتمد ، صحيح المذهب .\r\n","page_name":" 3908 ","page_number":197},
  {"content":"\r\n\r\nواقع شده است . تحقيق در اين باره را با بررسى نظر شهيد ثانى ، صاحب جواهر و محقق كركى پى مىگيريم .\r\n\r\n1 ) اشكال مسالك دربارهء اضطراب متن روايت :\r\nشهيد ثانى مىفرمايند : متن اين روايت به خاطر ذكر سفيه در كنار مولّى عليها داراى نوعى تهافت است ، زيرا غير السفيه را چه خبر براى المرأة بگيريم و چه وصف براى آن قرار دهيم ، در هر صورت ، چون غير السفيه داخل در المولّى عليها و يكى از مصاديق آن است ، عطف المولّى عليها بر آن ، عطف عام بر خاص است و وجهى براى آن وجود ندارد ، زيرا ذكر عام ، ضمن كفايت از خاص ، براى رساندن تمام مطلوب كافى است .\r\n\r\n2 ) جواب مسالك به اشكال عطف عام بر خاصّ :\r\nايشان خود جواب مىدهند :\r\n« و يمكن ان يكون فائدة الجمع بين السفيه و المولّى عليها انّ الولاية على السفيه ليست عامّة و من ثمّ لا يحجر عليها فى غير مال ، فقد يتوّهم منه جواز تزويجها نفسها لذلك فخصّها بالذّكر حذراً من توهّم خروجها عن المولّى عليها حيث انّ الولاية منتفية عنها على بعض الوجوه . . . » « 1 »\r\nتوضيح آنكه ، مسأله ازدواج ، عمدتاً مسأله انتخاب همسر است ، و چون‌كه ولايت بر سفيه ، از نظر شمول نسبت به امور زندگى ، عموميت ندارد و تنها منحصر به امور مالى است ، لذا جاى اين توهّم وجود دارد كه تصوّر شود همين كه انسان تحت الولاية نباشد - گرچه سفيه بوده و از رشد مالى برخوردار نباشد - براى امر انتخاب همسر كافى است . لذا خاصّ را اختصاص به ذكر داده‌اند تا كسى به تناسب حكم و موضوع تصوّر نكند كه سفاهت مالى مانع نيست . و در واقع ذكر خاصّ براى دفع توهّم خروج از تحت عامّ است .\r\n\r\n\r\n","description":"","footnote":"\r\n( 1 ) مسالك رحلى ، ج 1 ، ص 449 .\r\n","page_name":" 3909 ","page_number":198},
  {"content":"\r\n\r\n\r\n3 ) پاسخ صاحب جواهر به اشكال اضطراب متن :\r\nايشان اشكال عطفِ عام بر خاص را به شكل ديگرى حلّ كرده ، مىفرمايند : « و الجمع بين السفيه و المولّى عليها لعدم اندراج الأولى فى الثانية اذا فرض عدم رشدها فى خصوص النكاح و ما يشبهه ، لا سفهاً مالياً . . . » « 1 » .\r\nنظر ايشان اين است كه ، سفاهت گرچه به حسب معمول به معناى فقدان رشد مالى است ، ولى در اينجا نظر به اينكه ارتباطى به مال ندارد ، و نظر عمده به انتخاب همسر است ، لذا به قرينه مقام ، مراد از سفاهت ، عبارت از عدم برخوردارى از رشد كافى براى انتخاب همسر است . پس غير السفيه يعنى كسى كه در انتخاب همسر رشد داشته باشد . و مراد از غير مولّى عليها نيز - همانطور كه ايشان در صدر مطالب خود عنوان كرده‌اند - غير مولّى عليها در مال و اشباه آن است زيرا اگر به معناى غير مولّى عليها حتى در باب نكاح باشد ، حملِ « تزويجها به غير ولىّ جايز » توضيح واضحات و شبيه به ضرورت به شرط محمول خواهد شد . نتيجتاً عطف مولّى عليها بر غير السفيه ، عطف عام بر خاص نخواهد بود .\r\nالبته عبارت مرحوم صاحب جواهر قدرى مندمج است و در كلام ايشان در تفسير مولّى عليها نيز يك نحوه تنافى به چشم مىخورد . زيرا هنگامى كه احتمال مىدهند « قد ملكت نفسها » كنايه از بلوغ باشد ، مولّى عليها را مجنونه معنا مىكنند و مىفرمايند : « فيتّجه تقييدها حينئذٍ بكونها غير السفيه و لا مولّى عليها بسبب الجنون » .\r\nاگر مراد از مولى عليها ، مجنونه باشد توهم اضطراب متن مجالى ندارد ، چون مجنونه نسبت به سفيهه عام و خاص نيست ، لذا طرح اشكال اضطراب متن و تلاش براى حل آن نشان مىدهد كه از تفسير مولّى عليها به مجنونه صرف نظر شده است ، لذا نوعى تنافى بين صدر و ذيل كلام صاحب جواهر ديده مىشود و بالاخره معلوم نمىشود كه ايشان مولّى عليها را به معناى مجنونه مىگيرد يا خير ؟\r\n\r\n\r\n","description":"","footnote":"\r\n( 1 ) جواهر الكلام ، ج 29 ، ص 177 .\r\n","page_name":" 3910 ","page_number":199},
  {"content":"\r\n\r\n\r\n4 ) نقد استاد مد ظلّه :\r\nاينكه در مسالك ، مولّى عليها را معطوف بر سفيه ، و در نتيجه ، عطف را عطف عام بر خاص دانسته‌اند ، ناشى از يك مسامحه است ، چون عطفى كه در اينجا واقع شده ، عطف خاصّ بر عامّ است ، نه عامّ بر خاص . زيرا درست است كه سفيه ، داخل مولّى عليها ، و يكى از كسانى است كه به خاطر نداشتن رشد ، تحت الولاية و از مصاديق مولّى عليها است ليكن معطوف و معطوف عليه در اينجا عبارت از مولّى عليها و سفيه نيست بلكه نقيض اين دو ، يعنى « لا المولّى عليها » بر « غير السفيه » عطف شده است . و چون نقيض اخص ، اعم و نقيض اعم ، اخصّ مىشود ، عطف اين دو ، عطف خاصّ بر عام است .\r\nحيوان اعم از انسان است ولى لا حيوان اخصّ از لا انسان است . در اينجا نيز لا المولّى عليها اخصّ از غير السفيه مىباشد ، « 1 » عطف عام بر خاص نياز به توجيه دارد ولى عطف خاص به عام هيچ اشكالى ندارد زيرا ميزان حسن و قبح در جمع بين خاص و عام به صورت معطوف و معطوف عليه ، اين است كه با ذكر معطوف عليه ، از معطوف بىنياز شويم يا نه . مثلًا با اثبات اعلميت ، عالم بودن نيز ثابت مىشود پس قبيح است بگوييم : زيد اعلم و عالمٌ ( يا بل عالم ) ولى زيد عالمٌ و اعلم ( يا بل اعلم ) بىاشكال است . همچنين با نفى اعلميت ، عالم نبودن به اثبات نمىرسد ، پس مانعى ندارد بگوييم : زيد لا اعلم و لا عالمٌ . زيرا نفى اعلميت ، مغنى از نفى عالم بودن نيست ، ولى زيد لا عالمٌ و لا اعلم قبيح است .\r\n\r\n\r\n","description":"","footnote":"\r\n( 1 ) ( توضيح بيشتر ) در اينجا فرقى نيست كه « لا » بر سر المولى عليها را حرف نفى بگيريم . يا حرف تأكيدى كه براى تصريح بر اينكه سلب المجموع مراد نيست ، بلكه سلب الجميع اراده شده است ، چون در صورت دوم هم عطف « المولى عليها » پس از تحقّق نسبت نفى ( كه از كلمه « غير » استفاده مىشود ) صورت گرفته است و عطف عبارت شبيه عطف جمله به جمله ، و عطف جمله منفى بر جمله منفى است در اينجا بايد مفاد منفى ( مولى عليها نبودن و سفيهه نبودن ) را در نظر گرفت نه مفاد مثبت معطوف و معطوف عليه ( مولى عليها بودن و سفيهه بودن ) لذا در هر حال از نوع عطف خاص به عام است نه عطف عام به خاص .\r\n","page_name":" 3911 ","page_number":200},
  {"content":"\r\n\r\nبر اين اساس ، عطف عام بر خاص قبيح است ولى عطف خاص بر عام اشكالى ندارد . در معطوف و معطوف عليه موجود در روايت فضلاء نيز نظر به اينكه عطف خاص بر عام است و نفى سفاهت ، مكفى از معطوف نيست - زيرا ممكن است سفيه نباشد ، اما مملوكه يا صغيره باشد - لذا علاوه بر ذكر غير السفيه ، ذكر لا المولّى عليها نيز لازم بوده ، و اساساً تهافت و اضطراب متنى در كار نيست كه ما در صدد حلّ آن باشيم ، بنابراين نيازى به تكلّفات صاحب جواهر نخواهد بود . همچنين توهّمى كه صاحب مسالك مطرح فرموده‌اند ، در صورتى كه ممكن بود به وجود آيد كه غير السفيه بعد از لا المولّى عليها مىآمد .\r\n\r\n5 ) طرح اشكال مصادره و جواب آن توسط محقق كركى :\r\nاشكال مصادره با توجه به هر يك از دو عنوان موجود در روايت ( « التى ملكت نفسها » و « لا المولّى عليها » ) قابل طرح است .\r\nمحقق كركى اشكال مصادره را روى لا المولىّ عليها برده و مىفرمايد :\r\nممكن است كسى اشكال كند كه استدلال به اين روايت ، مصادره است ، زيرا منكر استقلال باكره مىتواند ادعا كند باكره از تحت عنوان لا المولّى عليها خارج ، و در مولّى عليها داخل است ، پس شامل باكره نمىشود . بنابراين ، قبل از استدلال به اين روايت ، بايد ثابت كرد كه باكره داخل « لا المولّى عليها » است ، آنگاه براى اثبات مدّعا ، متمسك به اين روايت شد .\r\nآنگاه خود ايشان جواب مىدهند :\r\nعبارت غير السفيه و لا المولّى عليها خبر براى المرأة التى ملكت نفسها است ، و انّ تزويجها به غير ولى جايز نيز نتيجه جمله مىباشد . لا المولّى عليها نيز چون قسمتى از خبر است نمىتواند از باب نكاح باشد بلكه بايد غير مولّى عليها در جهت مال باشد . بدين ترتيب ، اشكال مصادره حلّ مىشود . زيرا روايت در واقع در مقام معرفى زن مستقل است . مىفرمايد : زنى مالك نفس خود مىباشد كه رشيده بوده ،\r\n\r\n","description":"","footnote":"","page_name":" 3912 ","page_number":201},
  {"content":"\r\n\r\nسفيه نباشد و از نظر مالى هم تحت الولاية نباشد ، يعنى مثلًا مملوكه يا صغيره نباشد . چنين زنى مستقل است و تزويج او بدون اذن وليّش جايز مىباشد .\r\nبنابراين ، ازدواج دختر باكره رشيده كه از نظر مالى تحت الولاية نيست بدون اذن ولىّ جايز است و تمسك به روايت در اين مورد بىاشكال خواهد بود .\r\n\r\n6 ) نقد استاد مد ظلّه :\r\nبراى حلّ اشكال مصادره ، نيازى به چنان تفسير و معناى خلاف ظاهرى براى روايت نيست . زيرا چنانچه همان ظاهر ابتدايى روايت را حفظ كرده ، و غير السفيه و لا المولّى عليها را - به جاى خبر - از اوصاف المرأة الّتى ملكت نفسها دانسته ، و براى دفع مشكل ضرورت به شرط المحمول ، مراد از ملكت نفسها و لا المولّى عليها را از جهت نكاح ندانسته ، بلكه همان گونه كه از جواهر هم استفاده مىشود ، از باب مال بدانيم ، مشكل مصادره حل شده ، و معناى روايت چنين مىشود : زنى كه از نظر مالى استقلال دارد يعنى رشيده است و سفيه نيست ، و در غير نكاح تحت الولاية نيست ، چنين زنى تزويجش بدون اذن ولىّ جايز بوده ، و در مسأله نكاح نيز مانند غير نكاح ، مستقل مىباشد .\r\nالبته در اينجا هر چند در مورد « مولى عليها » [ يا الّتى ملكت نفسها 
  ] صريحاً چنين قيدى ذكر نشده كه مولى عليها در غير باب نكاح يا مالكه در غير باب نكاح ، ولى استفاده اين قيد از جمله فوق كاملًا عرفى است . نظير اين عبارت : خداوندى كه قادر است ، بر احياء اموات قدرت دارد ، در اينجا مراد از « قادر است » « 1 » ، اين نيست كه حتى بر احياء اموات قادر است بلكه مراد اين است كه خدايى كه در غير مسأله احياء اموات قدرت دارد ، در اين مسأله قادر است ، بلكه مراد اين است كه خدايى كه\r\n\r\n\r\n","description":"","footnote":"\r\n( 1 ) ( توضيح بيشتر ) اين كلام بر اين اساس استوار است كه اهمال در مقام ثبوت معقول نيست ، بنابراين مراد از « قادر است » يا بايد خصوص قادر بر احياء اموات باشد يا خصوص قادر در غير باب احياء اموات يا قادر هم بر احياء اموات و هم بر غير آن ، صورت اوّل و آخر ضرورت به شرط المحمول خواهد بود ، لذا صورت دوّم متعيّن خواهد بود .\r\n","page_name":" 3913 ","page_number":202},
  {"content":"\r\n\r\nدر غير مسأله احياء اموات قدرت دارد ، در اين مسأله هم قدرت دارد ، يعنى متكلم ملازمه بين قدرت در غير باب احياء اموات و در باب احياء اموات را بيان مىكند ، در ما نحن فيه هم شارع با جمله فوق ملازمه بين ولايت و ملكيت نفس در غير باب نكاح و ولايت و مالكيت نفس در باب نكاح برقرار كرده است .\r\nاين توهم هم جا ندارد كه چنين ملازمه‌اى روشن است ، بلكه ولايت داشتن بر نفس در غير باب نكاح بالاولويه دلالت در باب نكاح را بدنبال دارد ، چون چنين اولويتى در كار نيست ، انتخاب همسر بسيار حساستر از كارهاى مالى و مانند آن مىباشد ، بنابراين ذاتاً هيچ مانعى ندارد كه شارع ولايت مالى را - مثلًا - به دختر داده باشد ولى ولايت در امر تزويج با باكره نباشد .\r\n\r\n7 ) طرح طرق ديگرى براى دفع ضرورت به شرط المحمول :\r\nگفته شده است براى بر طرف كردن مشكل ضرورت به شرط المحمول ناچار بايد از ظهور بدوى روايت دست كشيد و مراد از « التى ملكت نفسها » يا « و لا المولّى عليها » را معناى عام خود كه ولايت و مالكيت در باب نكاح را هم شامل شود نگرفت .\r\nوقتى بايد تصرفى در روايت شود احتمالات ديگرى هم مطرح است از آن جمله :\r\nمرحوم شهيد ثانى در مسالك مىفرمايد : ممكن است : التى ملكت نفسها كنايه از الحرة باشد . مجلسى اول نيز مىفرمايد : جماعتى براى رفع اين مشكل ، مراد از التى ملكت نفسها را البالغه دانسته‌اند .\r\nبر اساس اين دو احتمال ، روايت براى اثبات مدّعا مىتواند مورد تمسّك قرار گيرد ، چون احراز دو شرط در باكره ، مبتنى بر بحث استقلال داشتن و عدم استقلال داشتن وى يا ولى وى در مسأله تزويج نيست .\r\nمجلسى اول در روضة المتقين پس از نقل قول فوق ، با توجه به تعبير بعضى از\r\n\r\n","description":"","footnote":"","page_name":" 3914 ","page_number":203},
  {"content":"\r\n\r\nروايات كه ثيّبه را مالك نفسش دانسته‌اند ، احتمال مىدهد كه مراد از التى ملكت نفسها الثيّبة باشد .\r\nبر اساس اين احتمال ، روايت نمىتواند دليل اثبات مدّعا قرار گيرد .\r\nتوضيح بيشتر اين بحث در جلسه آينده خواهد آمد . « * و السلام * »\r\n\r\n","description":"","footnote":"","page_name":" 3915 ","page_number":204},
  {"content":"\r\n\r\n\r\n3 / 2 / 1381 سه‌شنبه درس شمارهء ( 423 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در ادلهء استقلال باكره در نكاح خويش بود . در اين جلسه بررسى دلالت صحيحهء فضلاء را پى مىگيريم و پس از آن روايت زراره را مطرح كرده ، سند آن را بررسى مىكنيم .\r\n* * * \r\n[ ادامهء بحث در روايت اول صحيحهء فضلاء 
  ]\r\nيكى از رواياتى كه به آن استدلال شده بود بر اين كه باكره در ازدواجش مستقل است و لازم نيست كه رضايت وليش - پدر ، جد يا غير آنها - را جلب كند صحيحهء فضلاء بود ، متن روايت : عن ابى جعفر عليه السلام : قال : المرأة التى قد ملكت نفسها غير السفيهة و لا المولى عليها ان تزويجها به غير ولى جايز » « 1 » در تمسّك به اين حديث شريف چندين اشكال مطرح شده است . در جلسه گذشته به برخى از آنها پرداختيم ، يكى از اشكالات عمده اين بود كه اين روايت براى زنى كه « ملكت نفسها » بوده و « مولى عليها » نيست استقلال در نكاح قائل شده است . دخول باكره در تحت اين عناوين اول كلام است و استدلال به اين روايت براى استقلال باكره مصادرهء به مطلوب است .\r\n\r\nتفسير صاحب جواهر رحمه الله از روايت فضلاء :\r\nيكى از پاسخ‌هاى عمده‌اى كه از اين اشكال داده شده ، پاسخى است كه در جواهر و مانند آن آمده است ، گفته‌اند : ظاهر بدوى اين روايت ضرورت به شرط محمول است . چون روايت مىفرمايد : « زنى كه اختيار خود را دارد و ديگرى بر او\r\n\r\n\r\n","description":"","footnote":"\r\n( 1 ) . . .\r\n","page_name":" 3916 ","page_number":205},
  {"content":"\r\n\r\nولايت ندارد مىتواند بدون ولى ازدواج كند » و اين مطلب توضيح واضحات بوده ، صدور آن از حكيم قبيح است . براى رهايى از اين اشكال ، بايد از ظاهر بدوى روايت رفع يد كنيم و بگوييم كه مراد از ملكت نفسها ، اختيار دارى مطلق - حتى در باب نكاح - نيست بلكه اختياردارى در سائر معاملات منظور است روايت مىفرمايد :\r\nزنى كه در معاملاتش مستقل است ( المرأة التى قد ملكت نفسها ) يعنى رشيده ( غير السفيهة ) و بالغه و عاقله ( لا المولى عليها ) است ، چنين كسى مىتواند بدون اذن ولى ازدواج كند « 1 » . اطلاق اين عنوان شامل باكره نيز مىشود . با اين بيان اين روايت دلالت بر استقلال باكرهء بالغهء رشيده مىكند .\r\n\r\nاشكال تفسير صاحب جواهر رحمه الله از روايت فضلاء :\r\nبه اين تفسير در كلمات قوم اشكال شده است كه بعد از اين كه ظاهر بدوى روايت قابل التزام نبوده و لازم است در تفسير « التى ملكت نفسها » تصرفى بكنيم ، تصرف منحصر در وجه بالا نيست ، تصرفات ديگرى نيز مىتوان كرد كه بنابر برخى از آنها استدلال به اين روايت بر استقلال باكره ناتمام است .\r\nتفسير دوم روايت : عده‌اى - مانند مجلسى اول در روضة المتقين - گفته‌اند شايد مراد از « التى ملكت نفسها » دختر « بالغه » باشد چون قبلًا كه صغيره بود مالك امرش نبود و حالا كه به بلوغ رسيده مالك امرش شده است .\r\nتفسير سوم : برخى گفته‌اند شايد مراد از « التى ملكت نفسها » « حرّه » باشد ، مملوك و مملوكه لا يقدران على شيء ، و اگر آزاد باشند مالك نفس خود هستند .\r\nالبته نتيجهء اين دو احتمال با احتمال اول ، مشترك است ، يعنى بنابراين دو احتمال علاوه بر اين كه اشكال مصادره به مطلوب مرتفع مىشود ، اين روايت از ادلهء استقلال باكره خواهد بود چون اطلاق بالغهء و همچنين اطلاق حرّه شامل دختر باكره هم مىشود .\r\n\r\n\r\n","description":"","footnote":"\r\n( 1 ) جواهر الكلام 29 / 176 .\r\n","page_name":" 3917 ","page_number":206},
  {"content":"\r\n\r\nتفسير چهارم : گروهى چون مجلسى اول در روضة المتقين گفته‌اند شايد مراد از « التى ملكت نفسها » خصوص « ثيّبه » باشد ، شاهد ، دو روايت است ، در روايت ابى مريم آمده است : « الجارية البكر التى لها اب لا تتزوج الا باذن أبيها » و قال : « اذا كانت مالكة امرها ، تزوّجت متى شاءت » « 1 » و در روايت حلبى نيز مىخوانيم : « فى المرأة الثيب تخطب الى نفسها ، قال : هى أملك بنفسها » « 2 »\r\nوقتى احتمال داده شد كه مراد از « التى ملكت نفسها » ثيّبه باشد نمىتوانيم به اين روايت بر استقلال باكره استدلال كنيم ، چون روايت شامل باكره نمىشود .\r\n\r\nبررسى اشكال توسط استاد مد ظله :\r\nلكن به نظر مىرسد كه از ميان اين چهار احتمال ، غير از احتمال اول كه در كلام صاحب جواهر آمده است سائر احتمالات خلاف ظاهر است زيرا براى اينكه اطلاق قادر بر شخص بشود بايد رفع عجز من جميع الجهات بشود و مجرّد رفع عجز من بعض الجهات براى اطلاق قدرت كافى نيست مثلًا اگر كسى بخواهد به مشهد مقدس سفر كند به مجرد اينكه ماشين در اختيارش بگذارند و رفع عجز از جهت وسيلهء نقليه از او بشود اطلاق قادر بر او نمىشود زيرا بايد راننده هم در اختيار داشته باشد و ساير مقدمات هم فراهم باشد .\r\nدر مقام هم مجرّد اينكه شخص بالغه باشد يا ثيّبه باشد يا حرّه باشد مصحّح اطلاق مالك بر او نيست زيرا براى اختياردارى و ملك نفس شخص بايد هم بالغه و هم رشيده و هم حرّه باشد - و اگر باكره از خود استقلالى نداشته باشد بايد ثيبه هم باشد - خلاصه : رفع عجز از بعضى جهات مجوّز اطلاق مالكيت و قدرت نمىشود .\r\nنسبت دادن تمكن و قدرت بر انجام كارى كه چند مقدمه دارد و تنها بعضى از آن مقدمات فراهم است عرفى نيست .\r\n\r\n\r\n","description":"","footnote":"\r\n( 1 ) جامع الأحاديث 25 / 189 ، باب 50 از ابواب التزويج ، ج 6 ؛ وسائل الشيعة 20 / 270 ، باب 3 از ابواب عقد النكاح و اولياء العقد ، ح 7 .\r\n( 2 ) جامع الأحاديث 25 / 186 ، باب 49 از ابواب التزويج ، ح 1 ؛ وسائل الشيعة 20 / 269 باب 3 از ابواب عقد النكاح و اولياء العقد ، ح 4 .\r\n","page_name":" 3918 ","page_number":207},
  {"content":"\r\n\r\nبنابراين نمىتوان گفت كه مراد از التى ملكت نفسها ، بالغه ( احتمال دوم ) يا حرّه ( احتمال سوم ) يا ثيبه ( احتمال چهارم ) است ، پس هيچ يك از اين احتمالات دوم و سوم و چهارم عرفى نيست . بنابراين بايد به تفسير صاحب جواهر كه تفسيرى عرفى از اين حديث شريف است برگرديم ، و بگوييم اگر معناى التى ملكت نفسها زنى باشد كه حتى در باب نكاح اختياردار است مفاد حديث شريف ضرورت به شرط محمول خواهد شد لذا براى فرار از چنين اشكالى مىگوييم التى ملكت نفسها يعنى زنى كه در انجام معاملات ( غير از باب نكاح ) اختياردار است و به تعبير صحيحهء زرارة تبيع و تشترى و تعتق و تشهد و تعطى من مالها ما شاءت . چنين كسى تزويجها به غير ولى جايز ، بنابراين بالغه باكرهء رشيده در ازدواج خود مستقل بوده و صحيحهء فضلاء از ادلهء استقلال باكره خواهد بود .\r\nالبته اگر نتوانيم به معناى ظاهر حديث شريف ملتزم شويم تفسير صاحب جواهر تفسير خوبى است و مقدم بر تفاسير ديگر است حالا ببينيم آيا مىتوانيم معنايى براى اين حديث بكنيم كه « التى ملكت نفسها » را به معناى ظاهر خودش گرفته ، قدرى به آن اضافه نكنيم و در عين حال مبتلا به اشكال مصادره به مطلوب هم نشويم .\r\n\r\nتفسير استاد مد ظله از صحيحهء فضلاء :\r\nبه نظر مىرسد كه اين روايت شريف را به چندين شكل بتوانيم تفسير كنيم :\r\nتفسير اول : « التى ملكت نفسها » ناظر به حكم وضعى و « ان تزويجها به غير ولى جايز » ناظر به حكم وضعى باشد يعنى زنى كه استقلال در نكاح دارد . تكليفاً نيز لازم نيست از ولى خود اجازه بگيرد . « ان تزويجها به غير ولى جايز » يعنى حرام نيست .\r\nبنابراين تفسير ، روايت فضلاء از ادلهء استقلال بكر نخواهد بود ، چون فقط تكليف بانوانى را كه در نكاح مستقل هستند بيان مىكند و ناظر به اين جهت نيست كه چه كسانى در امر نكاح مستقل هستند .\r\n\r\n","description":"","footnote":"","page_name":" 3919 ","page_number":208},
  {"content":"\r\n\r\nتفسير دوم : بگوييم اين روايت در مقام ردّ عامه است . عامه مىگويند مردان براى ازدواج نيازى به ولى ندارند ولى بانوان بدون ولى نمىتوانند ازدواج كنند - هر چه ثيبه باشند - و چون هميشه بانوان يك ركن عقد را تشكيل مىدهند لذا روايت فرموده : « لا نكاح الّا بولىّ . . . » و ولى در مرحلهء اول ولى خاص - پدر ، جدّ ، عمو و برادر و . . . است و در مرحلهء بعد ولى عامّ مانند حاكم است كه ولىّ من لا ولىّ له مىباشد و خلاصه ازدواج در هيچ شرائطى بدون ولى دختر صحيح نيست ، روايت فضلاء اين تخيّل عامه را ردّ مىكند ، تعبير به غير ولى يعنى بدون داشتن ولى خاص و يا در معناى مصاحبه به كار رفته است . روايت مىفرمايد : اگر زن مالك امر خود شده و شرايط استقلال را داشت مىتواند بدون داشتن ولى خاص ازدواج كند . پس در حالى كه ولى خاص - پدر و جد و . . . - ندارد - بر خلاف نظر عامه - مىتواند ازدواج كند و نيازى به رعايت نظر حاكم شرع كه ولى من لا ولى له است ، نيست .\r\nبنابراين تفسير نيز روايت حكم ديگرى را بيان مىكند و ناظر به اين جهت نيست كه كدام يك از بانوان در امر نكاح مستقل هستند و آيا باكره مستقل در امر نكاح است يا خير ؟\r\nتفسير سوم : برخى از كارهاست كه انسان نبايد مستقيماً آن را انجام بدهد بلكه بايد براى انجام آن واسطه‌اى بفرستد و اين امر در جوامع مختلف متفاوت است - مانند خواستگارى در جامعهء كنونى ما - در مسأله ازدواج نيز زمينه چنين تخيّلى بوده كه حجب و حياء زن اقتضاء مىكند كه مستقيماً خودش مجرى صيغه نكاح نباشد و اين كار را به ولىّ خود واگذار كند ، روايت اين تخيّل را دفع مىكند و مىفرمايد : زنى كه استقلال در نكاح دارد مىتواند مباشرة اقدام به ازدواج نمايد و تزويجها به غير ولى - يعنى مباشرةً - جايز و لازم نيست كه براى ازدواج واسطه قرار دهد .\r\nبنابر تفسير سوم نيز روايت بيان نمىكند آيا باكره مستقل در امر نكاح هست يا خير ؟\r\nالبته از جهت ديگرى اين تفسير قابل مناقشه است زيرا اين روايات ناظر به\r\n\r\n","description":"","footnote":"","page_name":" 3920 ","page_number":209},
  {"content":"\r\n\r\nمسائلى است كه در محيط صدور روايات - در بين عامه يا خاصه - مطرح يا محل خلاف بوده است در حالى كه چنين رأى يا شبهه‌اى در بين عامه يا خاصه مطرح نبوده كه زن حق ندارد مستقيماً اقدام به ازدواج كند تا امام عليه السلام در صدد بر طرف كردن آن اشتباه برآمده باشند .\r\nتفسير چهارم : روايت در مقام نفى تشريك اولى است و مىفرمايد زنى كه مولّى عليها نيست تحت ولايت ديگرى نبوده و خودش مستقل است در امر نكاح اختيار كامل دارد . توضيح آن كه : موضوع روايت زنى است كه ملكت نفسهاست ، روايت اين موضوع را با تعبير « غير السفيهة و لا المولّى عليها » تفسير مىكند و مىفرمايد منظور از « التى ملكت نفسها » زنى است كه تحت ولايت ديگرى نباشد ( يعنى نه به خاطر سفاهت و نه به جهات ديگر تحت ولايت كسى نيست غير السفيهة و لا المولى عليها ) چنين زنى كه تحت ولايت ديگرى نيست ، لازم نيست براى نكاح از ولى خود حتى اجازه هم بگيرد « 1 » ، به عبارت ديگر : ولى او نه تنها بر او ولايت تامه ندارد بلكه حق اذن هم ندارد ، چون در مورد زنى كه تحت ولايت ديگرى نيست چنين شبهه‌اى در اذهان بوده كه هر چند پدر ولايت تام ندارد ليكن احترام او اقتضاء مىكند كه دختر بدون جلب رضايت او اقدام به ازدواج نكند . روايت اين شبهه را بر طرف كرده مىفرمايد : زنى كه تحت ولايت ديگرى نيست ، لازم نيست از ولى خود حتى استيذان نمايد . ان تزويجها به غير ولى - يعنى به غير الاستيذان من الولى - جايز .\r\nبنابراين تفسير نيز اين روايت از ادله استقلال باكره نمىباشد چون شايد باكره مولّى عليها باشد يعنى علاوه بر اين كه خود استقلال در نكاح ندارد جلب رضايت او در اين مسأله هم لازم نيست . البته اگر از ادله ديگر استفاده كرديم كه باكره تحت ولايت كسى نيست ، اين روايت - بنابر تفسير چهارم - دلالت مىكند كه باكره مستقل كامل بوده لازم نيست از ولى خود حتى استيذان نمايد .\r\n\r\n\r\n","description":"","footnote":"\r\n( 1 ) ( توضيح بيشتر ) : اين معنى مقابل اين نكته است كه در مورد مردى كه مىخواهد با خواهرزادهء همسر خود ازدواج كند مىگوييم چنين مردى هر چند محجور نبوده و در اين نكاح تحت ولايت ديگرى نيست ليكن استقلال كامل هم ندارد بلكه بايد از همسر خود استيذان كرده رضايت او را جلب نمايد .\r\n","page_name":" 3921 ","page_number":210},
  {"content":"\r\n\r\nنتيجه آن كه بنابر هر كدام از تفاسير چهارگانه بدون آن كه روايت را در فقرهء « التى ملكت نفسها » و در فقرهء « و لا المولى عليها » تقييد بزنيم و از ظاهر روايت رفع يد كنيم اشكال مصادرهء به مطلوب را نيز مرتفع كرده‌ايم و در هر حال اين روايت دليل استقلال باكره در ازدواج خود نيست .\r\nبا اين بيان روشن مىشود كه چنانچه صدر روايت را تقييد هم بزنيم و بگوييم مراد از عبارت « التى ملكت نفسها » زنى است كه در سائر معاملات - نه در باب نكاح - است - همچنان كه صاحب جواهر فرموده‌اند - يا - مانند محقق كركى - بگوييم « التى ملكت . . . » شامل باب نكاح هم مىشود ولى عبارت « غير السفيهة و لا المولى عليها » يعنى در سائر معاملات مالى و اين عبارت خبر « التى ملكت نفسها » ست . يعنى روايت مىفرمايد : زنى كه مالك نفس خود است - حتى در باب نكاح - كسى است كه سفيهه نباشد و در ساير معاملات مالى هم تحت ولايت ديگرى نباشد چنين كسى تزويجها به غير ولى جايز ، بنابراين دو تفسير هم ممكن است بگوييم روايت دليل استقلال باكره نيست چون در هر حال محتملاتى در تفسير عبارت « ان تزويجها به غير ولى جايز » وجود دارد - چنانچه گذشت - و با اين احتمالات ظهور اين جمله در استقلال تام باكره محل مناقشه است و الله العالم .\r\n\r\nدومين روايت از ادلهء استقلال انحصارى باكره\r\nروايت زراره : دومين روايتى كه به آن بر استقلال انحصارى دختر استدلال شده روايت زراره است .\r\nالشيخ باسناده عن على بن اسماعيل الميثمى عن فضالة بن ايّوب عن موسى بن بكر عن زرارة عن أبى جعفر عليه السلام قال : اذا كانت المرأة مالكة أمرها تبيع و تشترى و تُعتق و تُشهد و تُعطى من مالها ما شاءت فان أمرها جايز تزوّج ان شاءت به غير اذن وليّها و ان لم يكن كذلك فلا يجوز تزويجها الّا بأمر وليّها « 1 »\r\n\r\n\r\n","description":"","footnote":"\r\n( 1 ) جامع الأحاديث 25 / 190 - باب 50 از ابواب التزويج - ح 9 .\r\n","page_name":" 3922 ","page_number":211},
  {"content":"\r\n\r\n\r\nبررسى سند روايت :\r\nالف . از ناحيهء موسى بن بكر اشكالى در سند نيست . و بحث آن در مباحث گذشته گذشت .\r\nب . كلام در على بن اسماعيل الميثمى است . على بن اسماعيل ميثمى معروف از اجلاء متكلمين اماميه است بلكه گفته شده كه اول كسى است كه در باب امامت كتاب نوشته است لكن توثيق صريح ندارد از اين رو مرحوم آقاى خويى در سند روايت اشكال كرده‌اند . « 1 »\r\nلكن به نظر مىرسد كه از اين جهت در سند اشكال نيست زيرا متكلّمى كه مورد قبول شيعه قرار گرفته و در ميان شيعه موقعيت بسيار والايى داشته است خصوصاً در آن دوره كه محور مباحث كلامى را احاديث مأثوره تشكيل مىداده است . كسى كه مورد وثوق نباشد نمىتواند چنين مقام شامخ كلامى را پيدا كند . پس با توجه به اينكه قدحى در حق او نرسيده بلكه مورد مدح واقع شده و موقعيت كلامى والايى در شيعه داشته مىتوان حكم به توثيق او نمود .\r\nج . لكن اشكال ديگرى در سند به نظر مىرسد و آن اين كه طبقهء على بن اسماعيل ميثمى متكلّم با راويان اين روايت كه در باب نكاح و طلاق تهذيب آمده است هماهنگى ندارد على بن اسماعيل ميثمى متكلم ، راوى او صفوان بن يحيى متوفاى 210 است . در حالى كه على بن اسماعيل ميثمى محدّث كه در روايات فقهى ما وارد شده شيوخ متعدد دارد كه قديمىترين شيوخش حماد بن عيسى است كه متوفاى 208 يا 209 مىباشد . بنابراين اقدم « 2 » مشايخ على بن اسماعيل\r\n\r\n\r\n","description":"","footnote":"\r\n( 1 ) مبانى العروة 2 / 251 .\r\n( 2 ) تذكر : على بن اسماعيل ميثمى محدّث شيوخ ديگرى غير از حماد بن عيسى دارد مثل بزنطى و حسن بن محبوب و حسن بن على بن فضال مىباشند لكن اقدم از همهء اينها همان حماد بن عيسى متوفاى 208 يا 209 مىباشد .\r\n","page_name":" 3923 ","page_number":212},
  {"content":"\r\n\r\nميثمى محدّث كه در تهذيب آمده يعنى حماد بن عيسى با شاگرد على بن اسماعيل ميثمى متكلم يعنى صفوان بن يحيى هم طبقه هستند پس خود اينها لااقل دو طبقه با هم فاصله دارند . به اين جهت به نظر مىرسد كه على بن اسماعيل ميثمى محدّث غير از على بن اسماعيل متكلم باشد از اين رو دو احتمال در مقام هست . احتمال اول كه بعضى تحقيق كرده‌اند اين است كه على بن مهزيار شاگرد على بن اسماعيل ميثمى متكلّم است . رواياتى كه در تهذيب به على بن اسماعيل ميثمى نسبت داده شده است همه مال شاگردش على بن مهزيار . . . . تمام مشايخ على بن اسماعيل ميثمى تهذيب همان مشايخ على بن مهزيار هستند مثلًا يك روايت مفصّلى على بن مهزيار دارد كه تقطيع‌شدهء همين روايت را على بن اسماعيل ميثمى نقل كرده است بنابراين اشتباهى در سند رخ داده و روايات على بن مهزيار به على بن اسماعيل ميثمى متكلم نسبت داده شده است كه اين از باب اشتباه استاد به شاگرد است . و چون على بن مهزيار ثقه است پس روايت از نظر سند اشكالى ندارد .\r\nاحتمال دوم : اينكه دو نفر على بن اسماعيل ميثمى داشته باشيم كه دو طبقه يا يك طبقه عقب‌تر از على بن اسماعيل ميثمى متكلم باشد . توضيح اينكه از امورى كه خيلى شايع است اين است كه اسم جدّ را روى نوه مىگذارند . اين نوع نامگذاريها در سادات و علماء زياد است . بنابراين نسب اين گونه باشد على بن اسماعيل بن على بن اسماعيل كه اين على بن اسماعيل نوهء آن على بن اسماعيل متكلم باشد . « 1 »\r\nلكن چون در سند على بن اسماعيل ميثمى آمده و مطلق منصرف به متكلم معروف مىباشد مرحوم نجاشى كتاب الطلاق و كتاب النكاح را به آن متكلم نسبت داده در حالى كه اين دو كتاب از نوهء او مىباشد .\r\nطبق اين احتمال سند روايت از اين ناحيه مورد مناقشه واقع مىشود و چون احتمال او متعين نيست و احتمال دوم هم وجود دارد و توثيقى يا معروفيتى نسبت به نوه در دست نيست روايت سندش تمام نخواهد بود .\r\n\r\n\r\n","description":"","footnote":"\r\n( 1 ) ( توضيح بيشتر ) مثلًا مرحوم آقاى حاج شيخ محمد تقى آملى رضوان الله عليه و پدرشان اسم جدّ هر كدام را روى نوهءشان گذاشته‌اند ايشان : محمد بن على بن محمد بن على هستند . در نسب شيخ منتخب الدين نيز همين امر تكرار شده است . « على بن عبيد الله بن الحسن بن الحسين بن الحسن بن الحسين بن على بن بابويه القمى » .\r\n","page_name":" 3924 ","page_number":213},
  {"content":"\r\n\r\n\r\nدلالت روايت زرارة :\r\nقبل از بيان دلالت روايت بر استقلال باكره نكته‌اى كه از اين روايت استفاده مىشود متذكر مىشويم ، عبارتى در صحيحهء فضلاء گذشت « غير السفيهة و لا المولى عليها » ، در تفسير سفاهت بين شهيد ثانى و صاحب جواهر اختلاف است . شهيد ثانى رحمه الله در مسالك « 1 » سفاهت را به معناى سفاهت مالى و عدم سفاهت را رشد مالى معنى كرده‌اند ، در مقابل صاحب جواهر رحمه الله فرموده‌اند كه مراد از سفاهت ، سفاهت در امر ازدواج است نه سفاهت مالى چون ازدواج پيمانى غير مالى است و دليلى نداريم كه براى استقلال در امر نكاح رشد مالى معتبر باشد در نتيجه زنى كه رشد متناسب با ازدواج را دارد ولى فقط رشد مالى ندارد تحت ولايت ولىّ خود باقى مانده باشد « 2 » به نظر مىرسد در اين نزاع حق با شهيد ثانى رحمه الله است زيرا اولًا نكاح پيمانى صرفاً غير مالى نيست بلكه از آنجا كه متضمن مهريه و مستلزم نفقه است پيمانى مالى نيز مىباشد . ثانياً از روايت زراره استفاده مىشود كه بين رشد مالى و استقلال در امر نكاح ملازمه هست . مىفرمايد : زنى كه رشد مالى دارد تبيع و تشترى و . . . فان امرها جائز ، تزوج ان شاءت به غير اذن وليّها . اين روايت مؤيّد آن است كه عبارت « غير السفيهة » در صحيحهء فضلا به معناى رشيد مالى مىباشد .\r\nقسمتى از بحث دلالى اين روايت در مباحث قبل « 3 » گذشت و ادامهء آن را در جلسهء بعد پى مىگيريم . ان شاء الله تعالى .\r\n« * و السلام * »\r\n\r\n\r\n","description":"","footnote":"\r\n( 1 ) مسالك 7 / 124 .\r\n( 2 ) جواهر 29 / 177 سطر اول به بعد .\r\n( 3 ) رجوع شود به جزوهء 416 .\r\n","page_name":" 3925 ","page_number":214},
  {"content":"\r\n\r\n\r\n4 / 2 / 1381 چهارشنبه درس شمارهء ( 424 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه بررسى روايات مورد استدلال براى استقلال باكره ( از جمله روايت زراره و روايت عبد الرحمن بن ابى عبد الله و روايت ابى مريم ) را پى گرفته و از حيث سند و دلالت مورد تجزيه و تحليل قرار خواهيم داد .\r\n* * * \r\nالف ) بررسى روايات مورد استدلال براى استقلال باكره :\r\n\r\n1 ) اشكال به كلام صاحب روضة المتقين در معناى روايت فضلاء :\r\nدر جلسهء قبل گفتيم يكى از معناهايى كه براى « التى ملكت نفسها » در روايت فضلاء ذكر شده است ، معنايى است كه مرحوم مجلسى در روضة المتقين فرموده و صاحب جواهر نيز آن را احتمال داده ، و آن اين است كه مراد بالغه باشد اين معنا علاوه بر اشكالاتى كه در جلسهء قبل بيان كرديم ، منحصراً داراى اشكالى خاص مىباشد . چرا كه بلا اشكال جمله « التى ملكت نفسها » در اين روايت قيد توضيحى براى كلمه « المرأة » نيست زيرا معناى مرأة واضح و روشن است و داراى ابهام نيست ، بلكه اين جمله قيد احترازى است . حال مىگوييم مراد از اين قيد نمىتواند بالغه باشد چون كه كلمه « المرأة » اساساً در مورد زن بالغه اطلاق مىشود ، همانطورى كه رجل نيز به مذكر بالغ ( مرد ) اطلاق مىگردد و به پسر بچه ، رجل گفته نمىشود . مقسم براى بالغه و غير بالغه ، « انثى » است و در قرآن كريم نيز از غير بالغه تعبير به انثى شده است  « إِنِّي وَضَعْتُها أُنْثى »  پس بنابراين مراد از « ملكت نفسها » با توجه به اينكه قيد احترازى است ، نمىتواند بالغه باشد .\r\n\r\n","description":"","footnote":"","page_name":" 3926 ","page_number":215},
  {"content":"\r\n\r\n\r\n2 ) بررسى دلالت روايت زرارة :\r\nيكى از رواياتى كه براى استقلال بكر به آن استدلال شده است روايت زرارة است كه در سند آن على بن اسماعيل الميثمى و موسى بن بكر واقع شده است .\r\nدربارهء على بن اسماعيل در جلسهء گذشته اندكى بحث نموديم و تفصيل آن را در محلى مناسب در مباحث آينده مطرح خواهيم نمود . موسى بن بكر نيز به نظر ما ثقه است و اشكالى از ناحيهء او نيست . اينك به بررسى دلالت اين روايت مىپردازيم .\r\nمتن روايت چنين است . . . عن زرارة عن ابى جعفر عليه السلام قال : اذا كانت المرأة مالكة أمرها تبيع و تشترى و تعتق و تشهد و تعطى من مالها ما شاءت فانّ امرها جائز تزوّج ان شاءت به غير اذن وليها ، و ان لم تكن كذلك فلا يجوز تزويجها الّا بأمر وليّها » « 1 »\r\nتقريب استدلال به روايت عبارت از اين است كه : ظاهر جملات « تبيع و تشترى و . . . » اين است كه توصيف و توضيح براى معناى « مالكة امرها » مىباشند حال بنحو وصفيت يا بدليت يا غير آن ، على اى حال ظهور اين جملات در اين است كه در مقام توضيح مىباشند نه اينكه « تبيع » و ما بعد آن خبر بعد از خبر براى « المرأة » باشد - چنانچه مرحوم نراقى در مستند آن را احتمال داده است - زيرا اين احتمال بسيار خلاف ظاهر است . و از طرفى ، در اين روايت به طور صريح فرض مسأله در جايى است كه شخص ولىّ دارد و تنها بحث در مورد اذن گرفتن و عدم لزوم اذن از او مىباشد و لذا آن اشكالى را كه ما در مورد روايت فضلاء مطرح مىكرديم و مىگفتيم در آنجا تعبير اين است كه « تزويجها به غير ولىّ جائز » و اين تعبير دلالت نمىكند كه زن ولىّ دارد و با وجود ولى اذن گرفتن از او لازم نيست زيرا محتمل است كه مراد از « به غير ولى » يعنى در فرض عدم وجود پدر ، زن مىتواند خود بدون اجازه حاكم - خلافاً للعامة - ازدواج نمايد ، وارد نمىشود . بنابراين ، معناى روايت محل بحث اين است كه زنى كه رشيده است و تصرفات او جايز است و ولىّ هم\r\n\r\n\r\n","description":"","footnote":"\r\n( 1 ) الوسائل ابواب عقد النكاح و اولياء العقد ، ب 9 ، ح 6 .\r\n","page_name":" 3927 ","page_number":216},
  {"content":"\r\n\r\nدارد براى ازدواج نيازمند اذن ولى نمىباشد كه با اين تقريب استقلال بكر ثابت مىشود .\r\n\r\n3 ) مناقشه استاد مد ظله در دلالت روايت فوق :\r\nدر معناى روايت فوق دو احتمال وجود دارد كه طبق يك احتمال ، استدلال به آن براى اثبات عدم لزوم اذن ولىّ در مورد باكره تمام است ولى بر اساس احتمال ديگر ، روايت ربطى به محل بحث كه دختر باكره است ندارد .\r\nاحتمال اول : همان است كه در تقريب استدلال گفته شد كه مراد از « تبيع و تشترى و . . . اين است كه زنى كه شرعاً اين گونه تصرفات براى او جايز و صحيح است كه قهراً يكى از مصاديق آن نيز باكره خواهد بود .\r\nاحتمال دوم : اين است كه مراد از « تبيع و تشترى و . . . » اين باشد كه زنى كه خارجاً و تكويناً چنين امورى را البته بطور صحيح انجام مىدهد يعنى موضوع آن قضيهء خارجيه‌اى باشد كه در آن فرض شده است كه زن در خارج چنين كارهايى را انجام مىدهد . بر اين اساس روايت شامل دختر باكره‌اى كه همراه با والدين خود است نمىشود زيرا در آن زمانها متعارف نبوده است كه دختر باكره آن هم با وجود ابوين متكفل چنين امورى شود قهراً موضوع روايت منحصر مىشود به زنى كه استقلال پيدا كرده است و ازدواج نموده ، حال يا شوهرش مرده يا مطلقه است كه او خود چنين كارهايى را انجام مىدهد .\r\nبه نظر ما اين احتمال دوم نيز اگر نگوييم ظاهر از روايت است ، خلاف ظاهر آن نيز نيست و بر فرض كه احتمال اول ظاهر در معناى روايت باشد ظهور آن ، ظهورى ضعيف است كه به راحتى مىتوان با ادلهء ديگرى كه در مقابل داريم در آن تصرف نماييم . خصوصاً با توجه به اين كه ما هرگونه ظهورى را و لو اينكه به حدّ اطمينان برسد ، حجت نمىدانيم . بنابراين با وجود چنين احتمال نمىتوان به روايت براى محل بحث ، استدلال نمود .\r\n\r\n","description":"","footnote":"","page_name":" 3928 ","page_number":217},
  {"content":"\r\n\r\n\r\n4 ) بررسى سند و دلالت روايت « عبد الرحمن بن ابى عبد الله » :\r\nروايت ديگرى كه براى عدم لزوم اذن در باكره به آن استدلال شده است ، روايت عبد الرحمن بن ابى عبد الله است . روايت چنين است : ( صدوق ) عن الحسين بن محمد ، عن معلّى بن محمد ، عن الحسن بن على ، عن ابان بن عثمان ، عن عبد الرحمن بن ابى عبد الله ، عن ابى عبد الله عليه السلام قال : تزوّج المرأة من شاءت اذا كانت مالكة لأمرها ، فان شاءت جعلت وليّا » « 1 »\r\nشخص مورد بحث در اين سند « معلى بن محمد البصرى » است كه در كتب رجال توثيق نشده است . « 2 » بلكه نجاشى در حق او گفته است : « مضطرب الحديث و المذهب ، و كتبه قريبة » « 3 » و همچنين ابن غضائرى درباره او مىگويد « معلّى بن محمد البصرى ، ابو محمد يعرف حديثه و ينكر ، و يروى عن الضعفاء و يجوز ان يخرج شاهداً » و لكن به نظر ما اين شخص جزء ثقات است و روايات او نيز معتبر مىباشد . زيرا از جملهء راويان او يكى حسين بن محمد كه همان حسين بن محمد بن عامر است كه شيخ كلينى و كنيه‌اش نيز ابو عبد الله اشعرى است ، مىباشد . ابو عبد الله اشعرى كه خود از اجلاء ثقات است كتاب معلى بن محمد را نقل مىنمايد و ديگر كسى كه از او نقل مىنمايد ، احمد بن ادريس است كه وى نيز از مشايخ كلينى است و از اجلاء اشعرى است . او نيز از معلى بن محمد ، اكثار روايت دارد . و از طرفى ، از اينكه كلينى رحمه الله روايات او را در كتب خود نقل نموده است و به نظر ما روايات وارده در كافى معتبر است و خود كلينى نيز رجالى متبحّرى است و همچنين با توجه به اين نكته كه در ميان راويان رسم نبوده از كسى كه اطمينان به او ندارند نقل حديث نمايند و آنچنان كه مرحوم آقاى خويى قائل‌اند كه قدماء اصالة العدالتى بوده‌اند ،\r\n\r\n\r\n","description":"","footnote":"\r\n( 1 ) الوسائل ابواب عقد النكاح ، باب 3 ، ح 8 .\r\n( 2 ) استاد مد ظلّه : تعجب است از مرحوم نراقى كه ايشان از اين روايت تعبير به موثقه مىكند ولى روايت ابى مريم را كه به آن اشاره خواهيم نمود با اينكه در سندش معلى بن محمد واقع شده است ، تعبير به خبر مىكند واضح است كه اين تفكيك وجهى ندارد .\r\n( 3 ) رجال نجاشى ، رقم 1117 ، ص 418 .\r\n","page_name":" 3929 ","page_number":218},
  {"content":"\r\n\r\nنيست ، با در نظر گرفتن مجموع اين امور ، معلوم مىشود كه وى شخص ثقه‌اى بوده است خصوصاً كه نجاشى نيز تعبير مىكند كه « كتبه قريبه » كأن معنايش اين است كه قريب به ثواب است .\r\nاما اينكه در حق او گفته است كه مضطرب الحديث يا ابن غضائرى مىگويد يعرف و ينكر ، اين امور ضررى به وثاقت خود شخص نمىزند . شما الآن ملاحظه مىكنيد كه آقايانى كه جامع الاحاديث را جمع‌آورى كرده‌اند . در ضمن روايتهاى آن ، روايات غير معروف و منكر را نيز جمع نموده‌اند با اينكه خود آنها جزء ثقات مىباشند . پس مجرد اينكه كسى بعضى از روايتهايى را كه مورد قبول نيست نقل مىكند دليل بر عدم وثاقتش نمىشود . بنابراين از جهت سند اين روايت مشكلى ندارد .\r\nاما راجع به دلالت اين حديث ، مرحوم نراقى در مستند كلامى دارد كه صحيح نيست ، ايشان مىفرمايد ، بعد از آنكه ما به واسطهء روايات ديگر مالكيت باكره را نسبت به خودش اثبات نموديم . بنابراين باكره يكى از افراد موضوع اين روايت مىشود و چنانچه در اين روايت تصريح به آن شده است در مورد زنى كه مالك كارهاى خود است اذن پدر شرط نيست . اين كلام نراقى رحمه الله ناتمام است و اين گونه استدلال كردن به روايت درست نيست . زيرا استدلال به هر روايتى بايد مستقل از ديگر روايات باشد به اين صورت كه اگر دليل ديگرى در كار نبود خود آن روايت جزء ادلّه مطلب باشد نه اينكه دليليّت يك روايت بستگى به روايات ديگر باشد ، پس اين تقريب براى استدلال به روايت صحيح نيست . تقريب ديگرى وجود دارد كه اينطور بگوييم : براى جلوگيرى از محذور ضرورة به شرط محمول و توضيح واضحات ، مىبايست مراد از « مالكة لأمرها » در اين حديث را مالك در امور غير از نكاح . معنا نماييم و با اين تفسير باكره نيز داخل در موضوع مىشود و بنابراين طبق\r\n\r\n","description":"","footnote":"","page_name":" 3930 ","page_number":219},
  {"content":"\r\n\r\nحديث نيازى به اذن ولى ندارد .\r\nو لكن اين تقريب نيز خالى از اشكال نيست و نمىتوان با اين حديث استدلال بر مدعا كرد ، زيرا ممكن است مراد از « مالكة لأمرها » را حتى در باب نكاح بدانيم و مع ذلك اشكال ضرورت به شرط محمول پيش نيايد چرا كه صرف اينكه شخصى بر خود يا بر ديگرى ولايت داشته باشد و مالك امر باشد ، باعث نمىشود كه ملكيت و ولايت او بطور مطلق و بدون هيچ قيدى باشد ، به عنوان مثال در باب ولايت بر صغير اگر چه ولىّ نسبت به او ولايت دارد و مالك امر او است و ليكن اينطور نيست كه ولايت او مطلقه بدون قيد و شرط باشد بلكه ولى بايد رعايت مصالح صغير را نيز بنمايد و نمىتواند هر گونه و به هر كسى خواست او را تزويج نمايد . بنابراين ، چون اين شبهه وجود دارد كه لازمهء ولايت ، اطلاق و بدون قيد بودن نيست در اين روايت حضرت مىخواهند بفرمايند كه آن كسى كه در باب نكاح مالك امر خود است ولايتى مطلقه دارد و هر كسى را بخواهد مىتواند ازدواج نمايد . اما اينكه آن چه كسى است كه مالك امر خود است بايد از خارج معلوم شود و محتمل است كه مالك امر تنها منحصر در ثيّب باشد . لذا نه محذور ضرورت به شرط محمول پيش مىآيد و نه مىتوان به اين حديث براى استقلال بكر استدلال نمود .\r\n\r\n5 ) بررسى روايت ابى مريم :\r\nيكى ديگر از رواياتى كه مورد استدلال قرار گرفته ، روايت ابى مريم است ( صدوق ) عن الحسين بن محمد ، عن معلّى بن محمد ، عن الحسن بن على ، عن ابان بن عثمان ، عن ابى مريم ، عن ابى عبد الله عليه السلام قال : الجارية البكر التى لها أب لا تتزوج الّا باذن أبيها و قال :\r\nاذا كانت مالكة لأمرها تزوّجت متى شاءت » « 1 » به قسمت آخر اين روايت يعنى « و قال اذا كانت مالكة . . . » با همان تقريبى كه در حديث قبل گذشت استدلال بر مدعا شده است .\r\n\r\n\r\n","description":"","footnote":"\r\n( 1 ) الوسائل ابواب عقد النكاح و اولياء العقد ، ب 3 ، ح 7 .\r\n","page_name":" 3931 ","page_number":220},
  {"content":"\r\n\r\nو لكن از مناقشه‌اى كه در روايت قبلى بيان كرديم جواب از اين استدلال نيز معلوم مىشود حاصل اين است كه ممكن است مراد از « مالكه لأمرها » ثيّب باشد و روايت براى بيان عدم محدوديت مالكيت او است .\r\nمضافا به اينكه با تأمّل در صدر و ذيل روايت و وجه ارتباط آنها با هم معلوم مىشود كه نه تنها به اين روايت نمىتوان براى استقلال باكره استدلال نمود بلكه روايت دليل بر خلاف مدعا و جزء ادله نفى استقلال دختر است ، زيرا در اين روايت « مالكة الأمر » در مقابل « البكر التى لها اب » قرار گرفته است و مقتضاى اين تقابل اين است كه مراد از مالكة الامر غير باكره‌اى باشد كه پدر دارد كه قهراً يا مراد باكره‌اى است كه پدر ندارد و يا اينكه مراد ثيّبه است ، در اين دو مورد است كه امام عليه السلام فرموده‌اند نيازى به اذن براى تزويج ندارند ولى در مورد باكره‌اى كه پدر دارد ، اذن پدر معتبر دانسته شده است . با اين بيانى كه در وجه ارتباط صدر و ذيل روايت كرديم . ضعف توجيهى كه مرحوم نراقى و مرحوم صاحب جواهر در معناى روايت كرده‌اند معلوم مىشود ، مرحوم نراقى فرموده است مراد از « البكر التى لا أب لها » صغيره يا سفيه و يا مجنونه است و مراد از « مالكة الامر » باكره رشيدهء عاقله است و لكن همانطورى كه معلوم است حمل اطلاق « البكر التى لا اب لها » بر اين مواردى كه ايشان فرموده‌اند حمل مطلق بر فرد نادر و اخراج فرد متعارف از تحت آن است .\r\nاما صاحب جواهر ، ايشان نيز توجيهى بسيار خلاف ظاهر براى روايت مىكند مىفرمايد « لا تتزوج » كه در صدر روايت آمده است مراد كراهت است و كأنّ مىبايست مراعات حق پدر بشود و « تزوّجت » كه در ذيل آمده به معناى رخصت و جواز است .\r\nعبارت جواهر اين است : « . . . اذ ليس هو به اولى من كون المراد انها ( اى الباكرة ) و ان كانت مالكة امرها ، لا تتزوج الّا باذن أبيها اذا كان لها أب مراعاة للوالديّة ، و حفظاً له من عيب الناس ، خصوصاً بعد عقله و معرفته بالرجال و و ائتمانه و غلبة محبّة الرجل الكامل مهراً » « 1 » و\r\n\r\n\r\n","description":"","footnote":"\r\n( 1 ) جواهر الكلام ، 29 / 176 .\r\n","page_name":" 3932 ","page_number":221},
  {"content":"\r\n\r\nليكن همانطورى كه گفتيم اين توجيه و تفكيك بين صدر و ذيل خلاف ظاهر است .\r\n\r\nب ) تذكر نكته‌اى در مورد استدلال به رواياتى كه عبارت « مالكة نفسها يا مالكة امرها » در آنها آمده است . :\r\nيكى از توجيهاتى كه ما مىتوانيم براى استدلال به رواياتى كه در آنها تعبير « مالكة نفسها يا مالكة امرها » آمده است بنماييم و در نتيجه آن روايات را دليل بر استقلال بكر ندانيم اين است كه مالكة الامر ( يا مالكة النفس ) در مقابل غير مالكة الامر است . در مورد غير مالكة الامر حكم مسأله اين است كه تزويج او باطل و عقدش نافذ نيست و يا اينكه حد اقل عقد او فضولى است و تصحيح آن نيازمند به اجازه است . پس مالكة الامر يعنى كسى كه عقد او اين طور نيست كه باطل بوده يا نيازمند اجازه باشد و به عبارت ديگر از نظر حكم وضعى ، عقد او صحيح است و ليكن احتمال دارد كه چنين شخصى از نظر تكليفى لازم باشد كه از پدر استجازه نمايد اين روايات مىگويد كه اجازه لازم نيست . وى تكليفاً نيز خلاف شرع مرتكب نشده است .\r\nبنابراين معناى اين روايت اين مىشود : كسى كه از نظر وضعى عقد او صحيح است از نظر تكليفى نيز استجازه بر او واجب نيست . حال چه كسى از نظر وضعى عقدش صحيح است . ممكن است مراد تنها زن ثيّبه باشد و شامل بكر نشود و اين روايات در مورد زن ثيبه مىفرمايد كه عقد او صحيح است و نيازى به اذن ولى نيز ندارد ، بر خلاف عامه كه آنها در مورد ثيبه نيز استيذان را واجب مىدانند و همچنين در مقابل آن قول از اماميه ( مثل شيخ مفيد در احكام النساء ) كه در مورد باكره‌اى كه بدون اذن پدر ازدواج كرده قائل به صحت وضعى شده و ليكن حرمت تكليفى و يا حد اقل كراهت را ثابت مىدانند .\r\nبنابراين با اين احتمال تمامى رواياتى كه تعبير « مالكة الامر يا مالكه نفسها » در آنها آمده و از آن جمله صحيحه فضلاء كه سابقاً مطرح كرديم قابل استدلال بر مدعا نخواهد بود .\r\n\r\n","description":"","footnote":"","page_name":" 3933 ","page_number":222},
  {"content":"\r\n\r\n\r\nج ) كلامى از مرحوم نراقى و نقد آن توسط استاد مد ظله :\r\nمرحوم نراقى در مستند كلامى دارند ، ايشان در مقام اشكال به استدلال كسانى كه به رواياتى براى استقلال بكر تمسك نموده‌اند مىفرمايد : در كثيرى از اين روايات لفظ « المرأة » آمده است در حالى كه صدق اين كلمه بر باكره محل نظر است بلكه بعضى گفته‌اند كه اين لفظ مختص به ثيّب است چنانچه بعضى از روايات آتيه نيز به آن اشعار دارد . « 1 »\r\nو ليكن اين كلام ناتمام است و با مراجعه به قرآن كريم و روايات ديگر ، معلوم مىشود كه لفظ « المرأة » اختصاص به ثيّب ندارد در آيات ارث مىفرمايد  « وَ إِنْ كانَ رَجُلٌ يُورَثُ كَلالَةً أَوِ امْرَأَةٌ وَ لَهُ أَخٌ أَوْ أُخْتٌ فَلِكُلِّ واحِدٍ مِنْهُمَا السُّدُسُ »  « 2 » در اينجا اگر مورث مرأة باشد لزومى ندارد كه حتماً ثيّبه باشد بلكه شامل باكره نيز مىشود و يا در باب شهادت مىفرمايد « فان لم يكونا رجلين فرجل و امرأتان ممن ترضون من الشهداء » « 3 » و يا در داستان دختران حضرت شعيب مىفرمايد :  « وَ وَجَدَ مِنْ دُونِهِمُ امْرَأَتَيْنِ تَذُودانِ »  « 4 » كه واضح است كه دختران حضرت شعيب شوهر نكرده بودند تا ثيبه باشند .\r\nاما اينكه مرحوم نراقى فرمود بعضى از روايات آتيه نيز اشعار به اين مطلب دارد .\r\nما كه به روايات آتيه در كلام ايشان نگاه كرديم تنها روايتى كه ممكن است مورد نظر ايشان باشد روايتى است كه در كتاب على بن جعفر وارد شده كه در ذيل آن اينچنين آمده : « ليس يكون للولد أمر الّا ان تكون امرأة قد دخل بها قبل ذلك . . . » « 5 » و ليكن با تأمل در اين روايت نيز معلوم مىشود كه « مرأة » اختصاصى به ثيب ندارد . در اين روايت حضرت كأن مرأة را دو قسم نموده‌اند گاهى مدخوله است و گاهى غير مدخوله و\r\n\r\n\r\n","description":"","footnote":"\r\n( 1 ) مستند الشيعة 16 / 112 .\r\n( 2 ) نساء / 12 .\r\n( 3 ) بقره / 282 .\r\n( 4 ) قصص / 23 .\r\n( 5 ) الوسائل ابواب عقد النكاح و اولياء العقد ، ب 9 ، ح 8 .\r\n","page_name":" 3934 ","page_number":223},
  {"content":"\r\n\r\nاين بر خلاف مدعاى مرحوم نراقى است .\r\n\r\nد ) تذكر نكته‌اى در مورد كلام صاحب جواهر :\r\nگفتيم كه مدعاى مختار صاحب جواهر استقلال انحصارى باكره است و ايشان به عدّه‌اى از روايات براى اين مطلب استدلال نموده‌اند در حالى كه رواياتى كه ايشان به آن تمسك نموده‌اند به غير از يكى از آنها هيچ‌كدام دلالت بر مدعاى ايشان نمىكند 12 روايت ، آنها اگر دلالتشان تمام باشد تمام بر استقلال باكره دلالت مىكنند ولى نفى استقلال ولى را نمىكنند 6 روايت ديگر نفى استقلال ولىّ مىكند ولى استقلال باكره را اثبات نمىكند لذا ممكن است حكم مسأله تشريك باشد . تنها يك روايت عامى است كه مفادش اين است كه زن مستقل است و پدر نيز استقلالى ندارد و آن هم آن روايت مرسل ابن عباس است كه در جواهر نقل كرده است . « 1 »\r\nادامه بحث را در جلسهء بعد دنبال مىكنيم ، ان شاء الله .\r\n« * و السلام * »\r\n\r\n\r\n","description":"","footnote":"\r\n( 1 ) جواهر الكلام ، 29 / 177 .\r\n","page_name":" 3935 ","page_number":224},
  {"content":"\r\n\r\n\r\n7 / 2 / 1381 شنبه درس شمارهء ( 425 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه در ادامه بحث از ادله استقلال باكره در تزويج ، به نقل و بررسى روايات جعفريات - سعدان بن مسلم - محمد بن هاشم - ابان بن تغلب - ميسر - ابى سعيد قمّاط - سماعة بن مهران ( يا عمار بن مروان ) - اسحاق بن عمّار پرداخته ، خواهيم گفت كه اين روايات برخى از جهت سند و برخى از جهت دلالت به خاطر ناظر بودن به جهات ديگر ، و برخى از هر دو جهت ناتمام است و هيچ يك نيز بر فرض تماميت دلالت و سند ، براى اثبات استقلال انحصارى باكره در تزويج شايسته نيستند .\r\n* * * \r\nالف ) ادامه بررسى روايات استقلال بكر :\r\nبحث در رواياتى بود كه ممكن است براى استقلال بكر مورد استناد قرار گيرد ، در اين جلسه روايات ديگر را نقل و بررسى مىكنيم .\r\n\r\n1 ) روايت جعفريات :\r\nباسناده عن على عليه السلام انّه قال لرجل تزوج امرأة به غير ولى و لكن تزوّجها شاهدين ، فقال على عليه السلام : النكاح جائز صحيح ، انّما جعل الولى ليثبت الصداق « 1 »\r\nممكن است اطلاق اين روايت را با توجه به ترك استفصال از بكر و ثيب بودن آن زن ، اثبات كرده در مسأله استقلال باكره بدان استناد جست .\r\n\r\n\r\n","description":"","footnote":"\r\n( 1 ) جامع الأحاديث 25 : 186 / 36819 ، باب 48 از ابواب التزويج ، ح 3 .\r\n","page_name":" 3936 ","page_number":225},
  {"content":"\r\n\r\n\r\nبررسى روايت\r\nروايت از جهت سند و دلالت نياز به بحث دارد ، از نظر سند ، روايات جعفريات كه همگى به يك سند نقل شده ، از جهت سندى اعتبار ندارد ، مضمون روايات آن نيز معمولًا بر خلاف روايات ديگر است و غالب احاديث آن معمول بها نيست « 1 » ، مرحوم حاجى نورى در صدد اعتبار بخشيدن به اين كتاب بوده ولى ادله ايشان معتبر نيست .\r\nاز جهت دلالت هم اين اشكال در حديث مطرح است كه مراد از عبارت « به غير ولى » معلوم نيست « به غير ولى للمرأة » باشد ، بلكه شايد مراد « به غير ولى للرجل » باشد ، توضيح اين كه در عرف نوعى ولايت براى پدر ( و ديگر اولياء ) هم نسبت به پسر و هم نسبت به دختر قائل مىباشد ، خطاب در آيه شريفه  « وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ »  هم مىتواند به اولياء عرفى باشد ، ممكن است اين روايت مربوط به دخترى نباشد كه بدون اجازه پدر ازدواج كرده است ، بلكه مربوط به پسرى باشد كه بىاجازه پدر اقدام به ازدواج مىكند ، با اين كه عرفاً براى پسر هم نوعى ولايت قائلند .\r\nپدر مقدمات ازدواج را فراهم مىكند ، مخصوصاً براى تثبيت مهريه ، چون در گذشته معمولًا پرداخت مهريه بر عهده پدر قرار مىگرفته ، چون پسرهاى پانزده ، شانزده‌ساله پولى نداشتند كه مهريه را بپردازند ، از اين رو پسر نبايد مستقلًا تصميم مىگرفت . بلكه پدر هم در مراسم ازدواج حاضر مىگرديد ، لذا شايد اشتراط ولايت كه در اين روايت نفى شده مربوط به دختر نباشد ، بلكه مربوط به چنين پسرهايى باشد .\r\n\r\n\r\n","description":"","footnote":"\r\n( 1 ) ( توضيح بيشتر ) اين كه استاد - مد ظّله - در اينجا به عدم توافق مضمون روايات جعفريات با ساير روايات و معمول به نبودن غالب آنها اشاره كرده‌اند به يكى از اين دو جهت مىباشد :\r\nجهت اول : توافق اغلبى مضمون روايات يك كتاب يا عمل طايفه بدانها مىتواند اعتبار آن كتاب را اثبات كند ، و در ما نحن فيه هيچ يك از اين دو اماره صدق وجود ندارد .\r\nجهت دوم : عدم توافق مضمون روايات يك كتاب با ساير روايات و عدم عمل طايفه به اكثر احاديث كتاب اماره بر عدم اعتبار بشمار مىآيد ، بنابراين اگر ذاتاً اين كتاب معتبر هم بود ، اين جهت مانع از اعتبار آن مىگرديد .\r\nپس در جعفريات نه تنها اماره بر اعتبار وجود ندارد ، بلكه اماره بر عدم اعتبار هم در كار مىباشد .\r\n","page_name":" 3937 ","page_number":226},
  {"content":"\r\n\r\nولى اشكال در دلالت روايت نادرست به نظر مىآيد ، چون عامه ، حديثى را از پيامبر نقل كرده‌اند كه « لا نكاح الّا بولى و شاهدين » و از آن اشتراط ولى دختر فهميده‌اند ، در چنين محيطى از روايات جعفريات نيز چنين معنايى برداشت مىگردد .\r\nان قلت : روايت جعفريات از حضرت امير عليه السلام نقل شده و معلوم نيست كه در زمان آن حضرت چنين تفاهم عرفى موجود بوده است . « 1 »\r\nقلت : با فرض عدم وجود اين تفاهم در زمان حضرت امير عليه السلام اين روايت از امام كاظم عليه السلام نقل شده ، در زمان امام كاظم عليه السلام بىترديد از اين روايت ، ولى دختر فهميده مىشده ، بنابراين اگر از ضعف سند روايت چشم بپوشيم و صدور روايت از امام كاظم عليه السلام ثابت گردد ، اشكالى در دلالت روايت نيست .\r\n\r\n2 ) روايت سعدان :\r\nمحمد بن على بن محبوب عن العباس عن سعدان بن مسلم قال قال ابو عبد الله عليه السلام : لا بأس به تزويج البكر اذا رضيت من غير اذن أبيها « 2 »\r\n\r\nبحث سندى\r\nمحمد بن على بن محبوب از دو نفر عباس نام روايت نقل مىكند كه هر دو ثقه هستند : يكى عباس بن معروف و ديگرى عباس بن موسى ورّاق ، ولى آن كه واسطه بين محمد بن على بن محبوب و سعدان است ، عباس بن معروف مىباشد و ورّاق از سعدان روايت نمىكند ، به هر حال در صحت اين سند بحثى نيست .\r\n\r\n\r\n","description":"","footnote":"\r\n( 1 ) ( توضيح بيشتر ) البته عامه اشتراط ولى را در نكاح دختر به آن حضرت نسبت داده ( مغنى ابن قدامه 7 : 337 ) آنها آن را از عمر ، ابن مسعود ، ابن عباس ، ابى هريره هم روايت كرده‌اند ، ولى صحت چنين نقلهايى ثابت نيست .\r\nبه هر حال تعبير « لكن تزوّجها بشاهدين » در سؤال و تعبير « انّما جعل الولى » در پاسخ امام عليه السلام نوعى حكومت و نظارت اين روايت را بر حديث نبوى فوق مىرساند .\r\n( 2 ) وسائل 20 : 285 / 2564 ، باب 9 از ابواب عقد النكاح ، ح 4 ، جامع الاحاديث 25 : 189 / 36832 ، باب 50 از ابواب التزويج ، ح 5 .\r\n","page_name":" 3938 ","page_number":227},
  {"content":"\r\n\r\nولى روايتى به طريق ديگر ، از سعدان نقل شده كه ظاهراً با اين روايت متحد است ، با اين سند ، محمد بن احمد بن يحيى عن العباس بن معروف عن سعدان بن مسلم عن رجل عن أبي عبد الله عليه السلام : لا بأس به تزويج البكر اذا رضيت من غير اذن ابويها\r\nدر اين روايت البته ظاهراً كلمه « ابويها » تصحيف « أبيها » باشد ، چون استيذان از مادر وجهى ندارد تنها استيذان از پدر مطرح است و احتمال اين كه مراد از « ابويها » پدر و جد باشد بسيار بعيد است . به هر حال آنچه مورد نظر ما است اين است كه با عنايت به اين سند ، كه مرسل مىباشد و راوى مبهمى « رجل » در آن قرار دارد ، نمىتوان به مسند بودن روايت حكم كرد ، احتمال ارسال هم روايت را از درجه اعتبار مىاندازد .\r\nپس هر چند دلالت روايت خوب است و بر استقلال بكر دلالت مىكند ولى از جهت سندى ايراد دارد .\r\nگفتنى است كه اين روايت را شيخ مفيد هم به گونه مرسل در رساله متعه نقل كرده با اين تعبير : و بالاسناد الى احمد بن محمد بن عيسى عن رجاله مرفوعا الى الائمة عليهم السلام منهم محمد بن مسلم قال قال أبو عبد الله عليه السلام لا بأس به تزويج البكر اذا رضيت من غير اذن أبيها « 1 »\r\nان قلت : شايد مراد از رجل همين محمد بن مسلم باشد ، در سند اول هم سعدان بن مسلم عن محمد بن مسلم بوده كه به جهت تكرّر مسلم در سند محمد بن مسلم حذف شده است ، پس اشكالى در سند روايت نيست .\r\nقلت : اين مطلب تنها يك احتمال است و دليلى بر اثبات آن در كار نيست .\r\n\r\nتذكر يك نكته :\r\nدر متن روايت سعدان بن مسلم ، در مسالك و به تبع آن در كتب ديگر فقهى همچون جواهر 29 : 177 به جاى أبيها ، وليها آمده است كه از سهو القلم است ، كتب حديثى همچون تهذيب و استبصار و نسخه‌هاى خطى بسيار معتبر آنها ( همچون نسخه تهذيب كه با نسخه اصل مقابله شده ) همگى « أبيها » دارد .\r\n\r\n\r\n","description":"","footnote":"\r\n( 1 ) رساله متعه : 10 ، خلاصه الايجاز : 47 ، بحار 103 : 307 / 36 ، جامع الاحاديث ، همان .\r\n","page_name":" 3939 ","page_number":228},
  {"content":"\r\n\r\n\r\n3 ) روايت محمد بن هاشم :\r\nالصفار عن موسى بن عمير عن الحسن بن يوسف عن نصر عن محمد بن هاشم عن ابى الحسن الاول عليه السلام « قال : اذا تزوجت البكر بنت تسع سنين فليست مخدوعة » « 1 »\r\nتعبير « ليست مخدوعة » ناظر به اين است كه دختر بكر فريب نمىخورد ، لذا كأن نيازى به ولايت پدر و اذن از وى و ديگران در ازدواج نيست .\r\nاين روايت هم از جهت سند و هم از جهت دلالت قابل مناقشه است .\r\n\r\nبحث سندى\r\nموسى بن عمير در اين سند به احتمال غير بعيد تصحيف موسى بن عمر است كه مراد از آن موسى بن عمر بن يزيد صيقل است كه با موسى بن عمر بصرى كه عبد الله بن جعفر حميرى از وى روايت كرده « 2 » به احتمال قوى يكى است ، موسى بن عمر بن يزيد هر چند توثيق صريح ندارد ، ولى اكثار روايت بزرگان از وى دليل وثاقت اوست . كتاب وى را سعد بن عبد الله « 3 » و محمد بن على محبوب « 4 » كه هر دو از بزرگان و اجلّاء طائفه هستند روايت مىكنند . و همين مقدار در اثبات وثاقت وى كافى است . « 5 »\r\nولى حسن بن يوسف و نصر « 6 » و محمد بن هاشم در سند ناشناس بوده ، لذا سند روايت غير معتبر است .\r\n\r\n\r\n","description":"","footnote":"\r\n( 1 ) وسائل الشيعة 20 : 274 / 25614 ، باب 4 از ابواب عقد النكاح ، ح 6 .\r\n( 2 ) التهذيب 7 : 325 / 47 .\r\n( 3 ) رجال نجاشى : 406 / 1075 .\r\n( 4 ) فهرست الشيخ ( تحقيق مرحوم سيد عبد العزيز طباطبايى ) : 454 / 721 .\r\n( 5 ) ( توضيح بيشتر ) محمد بن احمد بن يحيى در تهذيب 2 : 355 / 56 ، 7 : 254 / 21 از موسى بن عمر بن يزيد روايت كرده ، روايات زيادى محمد بن احمد بن يحيى از موسى بن عمر نقل كرده كه ظاهراً مراد همين موسى بن عمر صيقل است ، عدم استثناء اين راوى از روايات محمد بن احمد بن يحيى دليل وثاقت وى مىباشد ، اين دليل نياز به توضيح بيشترى دارد كه در خور اين نوشتار نيست .\r\n( 6 ) ( توضيح بيشتر ) محتمل است نصر در سند مصحف النضر ( بن سويد ) باشد كه در معانى الاخبار : 299 / 5 و كتاب زهد حسين بن سعيد : 65 / 172 از محمد بن هاشم روايت كرده است ، در وثاقت نصر بن سويد بحثى نيست ، ولى ديگر افراد سند را نشناختيم .\r\n","page_name":" 3940 ","page_number":229},
  {"content":"\r\n\r\n\r\nبررسى دلالت روايت\r\nظاهراً معناى روايت اين است كه دختر اگر نه‌ساله شد رشيده است و از نظر سفاهت مشكلى براى تزويج ندارد ، ولى ناظر به الغاى شرائط ديگر نيست ، آيا از روايت مىتوان استفاده كرد كه « كفويت دينى » معتبر نيست ؟ يا اگر « عربيت » در صيغه معتبر باشد ، مىتوان گفت كه اين روايت آن را معتبر نمىداند ؟ يا عدم جهالت زن مورد نظر را اين روايت معتبر نمىداند .\r\nخلاصه روايت تنها ناظر به اين است كه اگر دختر نه‌ساله شد رشيده است « 1 » و اين بدين معنا نيست كه شرايط ديگرى در نكاح وجود ندارد ، پس روايت از جهت غير سفاهت اطلاق ندارد و نمىتوان در بحث ما بدان استناد جست .\r\nالبته با توجه به اين كه دختران نه‌ساله غالباً بكر هستند نمىتوان روايت را اختصاص به غير بكر داد ، ولى نمىتوان تمام افراد بكر را مشمول روايت بدانيم « 2 » ، زيرا با توجه به عدم اطلاق روايت از اين ناحيه ، ممكن است روايت تنها به بكرى كه پدر و جدّ نداشته يا از جهت ديگر اذن پدر بالاتفاق در مورد او معتبر نباشد ناظر باشد ، پس در مورد نزاع نمىتوان به اين روايت تمسك كرد .\r\n\r\n4 ) روايت ابان بن تغلب و صحيحه ميسّر :\r\nعدة من اصحابنا عن احمد بن محمد بن خالد عن محمد بن على عن محمد بن اسلم عن ابراهيم بن الفضل عن ابان بن تغلب قال قلت لأبي عبد الله عليه السلام انى اكون فى بعض الطرقات فارى المرأة الحسناء و لا آمن ان تكون ذات بعل او من العواهر قال ليس هذا عليك و لا آمن ان تكون ذات بعل او من العواهر ، قال ليس هذا عليك ، انّما عليك ان تصدقها فى نفسها . « 3 »\r\n\r\n\r\n","description":"","footnote":"\r\n( 1 ) ( توضيح بيشتر ) گويا شارع بلوغ نه سال را اماره شرعى بر رشد قرار داده است .\r\n( 2 ) ( توضيح بيشتر ) روايتى كه ناظر به جهتى باشد ، هر چند ذاتاً نسبت به سائر جهات اطلاق ندارد ، ولى نسبت به عناوينى كه غالباً با جهت مورد نظر روايت همراه است ، اطلاق دارد ، ولى نه به معناى شمول روايت نسبت به تمام افراد جهت غالب فوق ، بلكه به معناى آن كه نمىتوان تمام افراد جهت غالبى را از شمول روايت بيرون دانست .\r\n( 3 ) جامع الاحاديث 25 : 214 / 3691 ( باب 65 از ابواب التزويج ، ح 1 ) .\r\n","page_name":" 3941 ","page_number":230},
  {"content":"\r\n\r\n- باسناده صحيح عن احمد بن محمد بن عيسى عن الحسين بن سعيد عن فضالة بن ايوب عن عمر بن ابان الكلبى عن ميسر « 1 » ، قال قلت لأبي عبد الله عليه السلام القى المرأة بالفلاة الّتى ليس لها فيها احد ، فاقول لها لك زوج فتقول لا . فاتزوّجها ، قال نعم هى المصدقة على نفسها « 2 »\r\nتقريب استدلال به اين دو روايت اين است كه بگوييم در ارتكاز سائل اين بوده كه تنها مانع احتمالى شوهر داشتن يا از فواحش بودن است ، به گونه‌اى كه اگر مرد از اين دو جهت اطمينان حاصل نمود ، ديگر مشكلى براى تزويج در كار نيست ، منتهى شبهه سائل در اين بوده كه آيا قول زن در اثبات بىشوهر بودن و فاحشه نبودن زن كفايت مىكند يا خير ؟ امام عليه السلام قول زن را معتبر دانسته‌اند .\r\nخلاصه امام عليه السلام با سكوت خود ارتكاز سائل را تقرير كرده‌اند ، در نتيجه اذن ولى در ازدواج معتبر نيست و اطلاق آن بكر و ثيب را هم شامل مىگردد ، پس زن در ازدواج مستقل است ، اطلاق روايت نسبت به اقسام زن بويژه با توجه به ناشناس بودن زن ، قوى به نظر مىرسد .\r\n\r\nبررسى استدلال به روايات فوق\r\nاين دو روايت كه روايت ميسر از جهت سند معتبر و روايت ابان بن تغلب از اين جهت غير قابل اعتماد « 3 » مىباشد . از جهت دلالت اشكال دارند ، چون اين كه در ارتكاز سائل اين بوده كه تنها مانع احتمالى شوهر داشتن يا فاحشه بودن زن بوده روشن نيست ، و اطلاق روايت نسبت به باكره و ثيبه محل اشكال است . زيرا :\r\n\r\n\r\n","description":"","footnote":"\r\n( 1 ) ( توضيح بيشتر ) در برخى مواضع نام وى ميسره - با هاء آمده كه ظاهراً غلط است وى ميسّر - بر وزن مبشّر - بن عبد العزيز است ، بويژه ر . ك : توضيح الاشتباه ، ابن ناصر الدين .\r\n( 2 ) وسائل 20 : 269 / 25598 ( باب 3 ، از ابواب عقد نكاح ، ح 5 ) ، 301 / 25677 ( باب 25 از همان ابواب ، ح 2 ) ، 21 : جامع الاحاديث 25 : 214 / 3693 ، باب 65 از ابواب التزويج ، ح 3 .\r\n( 3 ) ( توضيح بيشتر ) محمد بن على ( ابو سمينه كوفى ) و محمد بن اسلم ( حبلى ) و ابراهيم بن الفضل ( هاشمى ) در سند روايت تضعيف شده يا لا اقل توثيق نشده‌اند ، درباره ابراهيم بن الفضل ر . ك . جزوه شماره 333 ، ص 7 .\r\n","page_name":" 3942 ","page_number":231},
  {"content":"\r\n\r\nاولًا : زنى كه در زمان سابق در بيابان به تنهايى سفر مىكرده ، اين امر خود چه بسا اطمينان مىآورده كه اين زن يا ثيبه است يا اگر هم باكره باشد با پدر و جدش ( بلكه ساير اولياى عرفى ) زندگى نمىكند ، در نتيجه ممكن است ، براى سائل روشن بوده كه در مورد باكره‌اى كه نزد پدرش است اذن پدر شرط است يا تمام العله اذن پدر است ، ولى محل احتياج او غير از اين فرض بوده و آن را سؤال كرده است . « 1 »\r\nثانياً : معمولًا كسى كه با زنى قصد ازدواج دارد كه وى را نمىشناسد سؤالاتى و تحقيقاتى مىكند ، لذا ممكن است ، همچنان كه از شوهردار بودن و فاحشه نبودن وى سؤال كرده ، از باكره و ثيبه بودن او هم پرسش نموده است ، ولى بين اين دو موضوع فرق است ، در مورد زن ناشناس قول او چه بسا درباره شوهردار بودن و فاحشه نبودن اطمينان نياورد ، لذا به حجيت تعبدى قول زن نياز باشد ، ولى نسبت به باكره نبودن اطمينان‌آور است ، زيرا ممكن است شخص ثيبه خود را باكره جا بزند ولى برعكس شخص باكره نوعاً نمىگويد من ثيبه هستم ، بنابراين ممكن است باكره نبودن مورد سؤال روشن بوده است .\r\nخلاصه اطلاق سؤال سائل نسبت به باكره‌اى كه در نزد پدر و جد زندگى مىكند روشن نيست ، بنابراين نمىتوانيم از ارتكاز وى ( بر فرض وجود ) در اين مسأله بهره جست .\r\n\r\n5 ) مرسله ابى سعيد القمّاط :\r\nمحمد بن احمد بن يحيى عن موسى بن عمر بن يزيد عن محمد بن سنان عن ابى سعيد القمّاط عن رواه قال قلت لأبي عبد الله عليه السلام : جارية بكر بين ابويها تدعونى الى نفسها سرّاً من ابويها أ فأفعل ذلك قال : نعم و اتق موضع الفرج قال قلت : فان رضيت بذلك قال : و ان رضيت بذلك فانّه عار على الابكار « 2 » تقريب استدلال به روايت واضح است .\r\n\r\n\r\n","description":"","footnote":"\r\n( 1 ) ( توضيح بيشتر ) از اين بيان استاد - مد ظلّه - روشن مىگردد كه محتمل است سائل نسبت به اين امور شك داشته ولى چون محل احتياج او غير اين فرض بوده ، نيازى به سؤال از حكم باكره‌اى كه نزد پدرش بوده نديده است ، پس احتمالًا سائل هيچ ارتكازى ( اثباتاً و نفياً ) نداشته تا تقرير شده باشد .\r\n( 2 ) وسائل الشيعة 21 : 33 / 26453 ، باب 11 از ابواب المتعة ، ح 7 ، جامع الاحاديث 26 : 75 / 38400 ، باب 7 از ابواب المتعة ، ح 7 .\r\n","page_name":" 3943 ","page_number":232},
  {"content":"\r\n\r\n\r\nمناقشه در روايت\r\nاين روايت علاوه بر ضعف سندى « 1 » ، از جهت دلالت نيز ناتمام مىباشد ، زيرا به نظر مىرسد كه دعوت زن به ازدواج نيست ، بلكه دعوت به تمتع و استفاده جنسى است . در گذشته بيش از امروز براى دختر عقد كرده‌اى كه در منزل پدر و مادرش بسر مىبرد ، محدوديت بود . بخصوص در ميان عربها اين محدوديت شديدتر بود و قبل از رفتن به خانه شوهر ممنوع از تمتعات بودند ، كأن يك شرط ضمنى در عقد نكاح قائل بودند كه چنين تمتعاتى انجام نشود ، البته تمتّعات معمولى بلا مانع بوده ولى حمل بر داشتن مشكلاتى ايجاد كرده و لطمه حيثيتى دارد ، پس سؤال سائل از جواز بهره‌گيرى جنسى از دختر عقد كرده در منزل پدر و مادر است . و امام عليه السلام هم در پاسخ فرموده‌اند كه اشكالى ندارد ولى از مواقعه بپرهيز كه رسوايى دارد . « 2 »\r\nروايت ديگر مشابه اين حديث از همان ابو سعيد كه در آن به جاى « تدعونى الى نفسها » ، سألته عن التمتع من البكر ، شايد از اين جهت روشنتر باشد ، چون مراد از تمتع مىتواند استفاده جنسى باشد نه عقد متعه بستن .\r\nان قلت : اگر مراد از سؤال تمتع از همسر باشد اين امر را در سؤال درج كرده و مثلًا مىگفتند : سألته عن زوجتى البكر التى بين ابويها ، و به تعبير « جارية بكر » اكتفاء نمىشد .\r\nقلت : اين مطلب صحيح است كه بايد زوجيت زن در سؤال مندرج شده باشد ولى لازم نيست اين امر به صراحت ذكر شود ، بلكه ممكن است همين تعبير كه زن دعوت به بهره‌گيرى جنسى ( و نه عقد ازدواج ) نموده قرينه گرفته شود كه مراد همسر\r\n\r\n\r\n","description":"","footnote":"\r\n( 1 ) ( توضيح بيشتر ) مضمون اين روايت با همان سند از ابى سعيد نقل شده است با اين تعبير : عن ابى سعيد عن الحلبى قال سألته عن التمتّع من البكر اذا كانت بين ابويها بلا اذن ابويها قال : لا بأس ما لم يفتض ( يقتض خ . ل ) ما هناك لتعفّ بذلك ( وسائل 21 : 34 / 26456 ، همان باب ، ح 9 ، جامع الاحاديث 26 : 74 / 38399 ، همان باب ، ح 6 ) شايد بتوان اين روايت را با روايت مورد بحث يكى دانست ، و مراد از « عمن رواه » را همين الحلبى دانست ، و با اين بيان ضعف اسناد روايت را بر طرف ساخت البته در سند روايت محمد بن سنان قرار دارد كه استاد - مد ظلّه - وى را ثقه مىدانند .\r\n( 2 ) ( توضيح بيشتر ) مؤيّد معناى فوق كلمه « سرّاً من ابويها » است كه با توجه به اين كه در مسأله تزويج باكره اذن مادر تأثير ندارد ، مؤيد آن است كه مربوط به تزويج باكره نيست .\r\n","page_name":" 3944 ","page_number":233},
  {"content":"\r\n\r\nانسان است ، به اين تعبير فارسى در استفتاء توجه كنيد : « دخترى نزد پدر و مادرش مىباشد ، آيا مىتوان بدون اجازه پدر و مادر نزد او رفته از وى بهره جنسى برد » آيا همين تعبير ذيل ( كه ظاهر آن بهره‌گيرى جنسى بىواسطه است ) نمىتواند قرينه باشد كه مراد از سؤال ، همسر عقد بسته است كه هنوز به خانه شوهر نرفته است ؟ « 1 »\r\nبه هر حال به نظر مىرسد كه روايت ظهور در مسأله مورد بحث ما ندارد .\r\n\r\n6 ) روايت سماعة بن مهران :\r\nمحمد بن على بن محبوب عن احمد بن محمد عن محمد بن سنان عن محمد بن عمّار عن سماعة بن مهران عن ابى عبد الله عليه السلام قال قلت له رجل جاء الى امرأة فسألها ان تزوجها نفسها ، و قالت : ازوجك نفسى على ان تلتمس منى ما شئت من نظر او التماس و تنال منى ما ينال الرجل من اهله الّا انّك لا تدخل فرجك فى فرجى و تتلذذ ما شئت فانّى اخاف الفضيحة قال لا بأس ليس له منها الّا ما اشترط .\r\nاستدلال به اين روايت در بحث استقلال باكره با توجه به اطلاقى است كه از ترك استفصال نسبت به باكره يا ثيبه بودن زن به دست مىآيد ، اين حديث هم از جهت دلالت و هم از جهت سند نياز به بحث دارد ، درباره دلالت روايت پس از اين در ذيل روايت اسحاق بن عمار سخن خواهيم گفت .\r\n\r\n\r\n","description":"","footnote":"\r\n( 1 ) ( توضيح بيشتر ) شايد بتوان در تأييد كلام استاد - مد ظلّه - به روايت ديگرى با همان سند از ابو سعيد قمّاط استناد جست ، لفظ اين حديث كه ظاهراً با روايت پيشين متّحد است چنين است : عن ابى سعيد [ القمّاط 
  ] قال سئل ابو عبد الله عليه السلام عن التمتّع من الابكار اللواتى بين الابوين فقال : لا بأس و لا اقول كما يقول هؤلاء الاقشاب ( جامع الاحاديث 26 : 76 / 38395 ، همان باب ، ح 2 ) .\r\nكلمه « اقشاب » جمع قِشْب است ، قشب را در لغت به معناى « من لا خير فيه » دانسته‌اند معناى ديگرى براى قشب ذكر شده است كه جالب توجه است : القشب : اليابس الصلب ( لسان العرب ) به نظر مىآيد كه اقشاب اشاره به مردان خشك متعصّب سبك‌مغز دارد كه تنها به تعصبات كور و عادات قومى مىانديشند و فايده‌اى در آنها نيست ، اين مطلب مؤيد آن است كه اين روايت در صدد ردع از رسم تعصب‌آميز آن زمان ( و اين زمان ) بوده كه بهره‌گيرى جنسى از همسر را قبل از رفتن به خانه شوهر را بسيار زشت و قبيح دانسته و چه بسا از هر محرّمى محرّمتر بدانند ، به هر حال معناى استاد - مد ظلّه - درباره اين روايت اگر ظاهر نباشد ، لا اقل محتمل است و مانع تمسك به روايت .\r\n","page_name":" 3945 ","page_number":234},
  {"content":"\r\n\r\nاما درباره سند اين حديث : محمد بن عمّار در سند اين حديث ناشناخته است ، لذا اين سند غير معتبر است ، ولى همين روايت به عين الفاظ در كافى و به نقل از آن در تهذيب با اين سند آمده است : على بن ابراهيم عن أبيه عن ابن ابى عمير عن عمار بن مروان عن ابى عبد الله عليه السلام\r\nاين سند صحيح است ، عمار بن مروان در آن عمار بن مروان يشكرى است كه صريحاً توثيق شده است و ظاهراً بايد راوى اين روايت و روايت سماعة بن مهران يكى باشد . به احتمال زياد در سند نخست تحريف رخ داده است « 1 » ، پس سند روايت معتبر است .\r\n\r\n7 ) روايت اسحاق بن عمّار :\r\nو عنه عن احمد بن محمد عن محمد بن اسماعيل عن محمد بن عبد الله بن زرارة عن محمد بن اسلم الطبرى ( محمد بن على بن محبوب ) عن اسحاق بن عمار عن ابى عبد الله عليه السلام قال :\r\nقلت له رجل تزوج بجارية عاتق على ان لا تقتضها ثم اذنت له بعد ذلك قال : اذا اذنت له فلا بأس « 2 »\r\nعاتق « 3 » يعنى در اول سنين قرار دارد و هنوز باكره است و نزد پدر و مادرش زندگى مىكند .\r\n\r\n\r\n","description":"","footnote":"\r\n( 1 ) ( توضيح بيشتر ) روايت محمد بن سنان از محمد بن عمار در جايى ديده نشده ، ولى محمد بن سنان از عمار بن مروان فراوان روايت كرده است كه در برخى از آنها عمار بن مروان از ابى عبد الله عليه السلام روايت مىكند و در برخى ديگر عمار بن مروان از سماعة بن مهران روايت كرده است ، اين دو دسته روايات هر دو بسيار است ( ر . ك : معجم الرجال 12 : 371 و 372 ) ، لذا به نظر مىرسد كه به جاى محمد بن عمار بايد عمار بن مروان در سند قرار گيرد . راوى روايت يا همان است ، و سماعه بن مهران در سند نخست به جهت تكرر روايت عمار بن مروان از وى سهواً افزوده شده و يا در سند كافى سماعه بن مهران افتاده است و در هر دو حال روايت صحيحه است و در اعتبار آن بحثى نيست ، و برخى مطالب در مورد فساد مذهب سماعه بن مهران نيز نادرست است .\r\n( 2 ) وسائل 21 : 295 / 27118 ( همان باب ، ح 2 ) ، جامع الاحاديث 26 : 350 / 39182 ( همان باب ح 2 ) .\r\n( 3 ) العاتق الجارية اول ما ادركت سمّيت بذلك لانها عتقت عن خدمة ابويها فلم يدركها زوج بعد .\r\n","page_name":" 3946 ","page_number":235},
  {"content":"\r\n\r\n\r\nمناقشه در استدلال به روايت فوق\r\nدر سند اين روايت محمد بن اسلم طبرى توثيق نشده است .\r\nاما دلالت روايت هم ناتمام است . زيرا سؤال سائل وارد مورد مطلب ديگرى است . فرض سؤال او اين است كه ازدواج وى ذاتاً داراى شرايط لازم بوده ، مثلًا با اذن ولى بوده « 1 » يا با غيبت ولى يا فقدان ولى بوده مشكلى به نظر سائل در نفوذ شرط است كه يا نافذ مىباشد يا نه ؟ آيا شرط لازم المراعاة است يا نه ؟\r\nاز نظر سائل از جهت ديگر مشكلى وجود نداشته تنها نگرانى در خصوص وفاى به اين شرط بوده كه سؤال كرده ، اگر از شرطش بگذرد و اذن دهد ، جايز است يا نه ؟\r\nناظر به اينكه شرائط ديگرى معتبر است يا نه ، نمىباشد ، خلاصه روايت در مقام اطلاق نيست . نظير همين اشكال در روايت پيشين هم جارى است .\r\nپس اين روايات هم دلالت بر استقلال باكره ندارد .\r\n\r\nب ) تذكر كلى درباره روايات\r\nهمه اين روايات اگر بر استقلال باكرة هم دلالت كند ، انحصار را ثابت نمىكند كه پدر حقى نداشته باشد يعنى اگر استقلال باكره را هم ثابت كنند ، استقلال پدر را نفى نمىكنند .\r\n6 روايت ديگر داريم كه مربوط به نفى استقلال ولىّ است - اگر دلالت داشته باشند - ولى نمىتوانيم با آنها استقلال دختر را اثبات كنيم به طورى كه قول به تشريك ، كه شيخ مفيد و عده ديگرى بدان قائلند ، نفى گردد .\r\n« * و السلام * »\r\n\r\n\r\n","description":"","footnote":"\r\n( 1 ) ( توضيح بيشتر ) ان قلت : اگر ولايت ازدواج با پدر باشد ، على القاعده بايد اذن در مجامعه هم با او باشد و از اين كه در روايت اذن بعدى دختر را در مجامعه براى جواز كافى دانسته مىفهميم پدر ولايت ندارد قلت : چنين ملازمه‌اى در كار نيست ، ممكن است در اصل ازدواج اذن پدر تمام العله باشد ولى بعد از تحقّق ازدواج و رفتن دختر به خانه شوهر ، اختيار با خود دختر باشد .\r\n","page_name":" 3947 ","page_number":236},
  {"content":"\r\n\r\n\r\n8 / 2 / 1381 يكشنبه درس شمارهء ( 426 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه بررسى روايات دال بر استقلال باكره را پيگيرى مىكنيم ابتدا روايت ديگرى كه بر استقلال باكره دلالت مىكند را ذكر و در آن مناقشه مىكنيم سپس هفت روايت دال بر عدم استقلال ولى را نقل مىكنيم و با بررسى سند و دلالت آنها ، تنها صحيحهء منصور بن حازم را از نظر سند و دلالت تمام مىدانيم .\r\n* * * \r\n[ ادامهء بررسى روايات دال بر استقلال باكره 
  ]\r\nدر جلسات گذشته 19 روايت براى استقلال باكرهء رشيده نقل كرديم كه به آنها استدلال شده و يا ممكن است استدلال شود ، سپس سند و دلالت 14 عدد از آنها را بررسى كرده و در تمامى آنها سنداً يا دلالةً خدشه كرديم . اكنون روايت ديگرى را كه ممكن است براى استقلال باكره به آن تمسك شود و ما پيشتر آن را نقل نكرده بوديم بررسى مىكنيم :\r\nمتن روايت : محمد بن الحسن الطوسى باسناده عن محمد بن على بن محبوب عن احمد بن الحسن عن عمرو بن سعيد عن مصدّق بن صدقة بن عمار الساباطى قال : سألت أبا الحسن عليه السلام عن امرأة تكون فى اهل بيت فتكره ان يعلم بها اهل بيتها أ يحلّ لها ان توكل رجلًا يريدان يتزوّجها ، تقول له : قد وكلتك فاشهد على تزويجى ؟ قال : لا قلت له : جعلت فداك و ان كانت ايّماً ؟ قال : و ان كانت ايّماً قلت فان وكلت غيره بتزويجها فيزوّجها منه ؟ قال : نعم . « 1 »\r\nدر سند عده‌اى از فطحيون ثقات قرار دارند و روايت موثقه است .\r\nراوى سؤال مىكند كه زنى مىخواهد با شخصى ازدواج كند و نمىخواهد خانواده‌اش خبردار شوند آيا مىتواند مردى را وكيل كند كه خود را متولى طرفين\r\n\r\n\r\n","description":"","footnote":"\r\n( 1 ) الوسائل ابواب عقد النكاح و اولياء العقد ، باب 10 ، ح 4 .\r\n","page_name":" 3948 ","page_number":237},
  {"content":"\r\n\r\nعقد قرار دهد و اجراى عقد را به عهده بگيرد ، حضرت مىفرمايند : نه ، راوى سؤال مىكند آيا اگر باكره هم نباشد باز درست نيست ؟ مىفرمايند بلى درست نيست ، او سؤال مىكند حال اگر به ديگرى وكالت دهد و بگويد عقد مرا براى خودت بخوان ، مىفرمايند اين درست است .\r\nممكن است استدلال به ذيل روايت شود كه حضرت در صورتى كه به ديگرى وكالت دهد كه او را براى خود عقد كند اين عقد را صحيح دانسته‌اند و اطلاق آن اعم از اين است كه باكره باشد يا ثيبه ( ايّم ) پس دلالت مىكند كه باكره مىتواند بدون اطلاع و استيذان از اهل و وليّش اقدام به ازدواج كند .\r\nولى به نظر مىرسد اعم بودن موضوع در ذيل ، چندان واضح نيست . ممكن است عبارت ذيل كه در پى سؤال دوم راوى ( و ان كانت ايّماً ) آمده ، مربوط به خصوص ذيل باشد و تنها عقد ايم را در صورتى كه به ديگرى براى تزويج به خود وكالت دهد بدون استيذان از ولى صحيح دانسته باشند و عقد باكره را شامل نشود .\r\nپس استدلال به اين روايت نيز براى استقلال باكره صحيح نيست .\r\nتاكنون 15 روايت را بررسى كرديم و ديديم آنها همه يا حجيتش مخدوش و يا دلالتش بر استقلال باكره ناتمام بود . اكنون به بررسى ساير آن روايات كه دلالت بر نفى استقلال ولىّ مىكند مىپردازيم . بديهى است مدلول اين روايات - كه مجموعاً هفت روايت است و ما پيشتر پنج روايت آن را نقل كرديم - اگر تمام باشد استقلال باكره را اثبات نمىكند چون عدم استقلال ولى اعم از اين است كه باكره مستقل باشد يا بر او واجب باشد كه از وليش استيذان كند ، بنابراين ، تنها بخشى از مدعاى صاحب جواهر را اثبات مىكند .\r\n1 . صحيحهء منصور بن حازم : محمد بن الحسن الطوسى باسناده عن محمد بن على بن محبوب عن العباس عن صفوان عن منصور بن حازم عن ابى عبد الله عليه السلام قال : تستأمر البكر و غيرها و لا تنكح الا بامرها . « 1 »\r\n\r\n\r\n","description":"","footnote":"\r\n( 1 ) الوسائل ابواب عقد النكاح و اولياء العقد ، باب 3 ، ح 10 .\r\n","page_name":" 3949 ","page_number":238},
  {"content":"\r\n\r\nدر سند اين روايت شخصى به نام عباس واقع شده است . در اين طبقه سه نفرند كه عباس نام دارند ، ( عباس بن معروف ، عباس بن عامر ، عباس بن موسى الوراق ) و هر سه ثقه مىباشند ولى در اينجا به دليل راوى و مروى عنه ( محمد بن على بن محبوب و صفوان ) ظاهراً مراد عباس بن معروف است . در هر حال سند اين روايت صحيح است و اشكالى ندارد . مدلول روايت اين است كه هيچ كس حتى پدر حق ندارد بدون امر باكره او را به تزويج درآورد و اين به معناى نفى استقلال ولى است .\r\nالبته دلالتى بر اينكه فقط امر او دخيل است و شرط ديگرى همچون اذن پدر نيز به همراه امر او وجود ندارد نمىكند به عبارت ديگر حصر در اين گونه تعابير اضافى است و براى نفى استقلال ديگران به كار برده شده است نه انحصار ولايت در باكره .\r\nمانند اينكه بگويند لا صلاة الا بطهور كه معناى آن انحصار شرائط نماز در طهارت و اينكه شرط ديگرى در آن دخيل نيست نمىباشد لذا اين روايت كه از نظر سند صحيح است با قول به تشريك اذن ولى همراه ولايت باكره كه شيخ مفيد به آن قائل است منافات ندارد ، گرچه دلالتش بر نفى استقلال ولى تمام است .\r\n2 . موثقه فضل بن عبد الملك : محمد بن يعقوب الكلينى عن حميد بن زياد عن الحسن بن محمد عن جعفر بن سماعة عن ابان عن الفضل بن عبد الملك عن ابى عبد الله عليه السلام قال : ان الجد اذا زوّج ابنة ابنه و كان ابوها حيّاً و كان الجد مرضياً جاز قلنا : فان هوى ابو الجارية هوىً و هوى الجد هوىً و هما سواء فى العدل و الرضا قال : احب الىّ ان ترضى بقول الجدّ « 1 »\r\nدر سند بعضى از ثقات واقفه همچون حميد بن زياد واقع شده‌اند و روايت موثقه است . به قسمت اخير روايت ممكن است استدلال شود كه مىفرمايند : اگر رضايت به تزويج جد دهد نزد من محبوب‌تر است چون معلوم مىشود ميزان ، رضايت خود\r\n\r\n\r\n","description":"","footnote":"\r\n( 1 ) الوسائل ابواب عقد النكاح و اولياء العقد ، باب 11 ، ح 4 .\r\n","page_name":" 3950 ","page_number":239},
  {"content":"\r\n\r\nاوست لكن تقديم اقدام جد بر پدر بهتر است و اين ، دلالت بر نفى استقلال پدر مىكند .\r\nولى به نظر ما استدلال به اين روايت نه براى اثبات استقلال باكره صحيح است و نه براى نفى استقلال پدر ، زيرا روايت را به دو شكل مىتوان معنا كرد :\r\n1 . اينكه بگوييم رضايت دختر ثبوتاً در اصل نكاح هيچ دخالتى ندارد - همان گونه كه اطلاق صدر روايت بر اين دلالت دارد كه اقدام پدر يا جد مشروط به اذن دختر نيست - ، اما اگر پدر و جد هر يك موردى را در نظر بگيرند فقط در اينجا دختر مىتواند دخالت كند و هر كدام را او انتخاب كرد همان مورد معين مىشود هر چند بهتر است نظر جد را بر پدر مقدم بدارد . طبق اين معنا اين روايت دلالت بر اثبات ولايت ولى مىكند و جزء روايات دال بر اثبات ولايت باكره يا عدم استقلال ولايت ولىّ شمرده نمىشود .\r\n2 . اينكه بگوييم اگر رضايت دختر تنها در مقام اختلاف بين جد و پدر و ترجيح نظر جد بر پدر معتبر و او تعيين‌كننده باشد اين بر خلاف اجماع و تسلّم فقها است پس تحصيل رضايت او براى اصل نكاح است نه در مقام اختلاف بين پدر و جد . در اين صورت با توجه به اطلاق صدر روايت كه تزويج پدر يا جد را مشروط به رضايت دختر ننموده ، معناى روايت چنين مىشود كه تزويج پدر يا جد مشروط به امرى نيست لكن تحصيل رضايت دختر مطلقا - خواه پدر با جد اختلاف داشته باشند يا نه - از آداب ازدواج و از شرائط كمال آن محسوب مىشود لذا بنابر معناى دوم نيز اين روايت نه تنها بر اثبات ولايت باكره دلالت نمىكند بلكه بر عدم استقلال ولى نيز دال نيست .\r\n3 . دعائم الاسلام : عن رسول الله عليه السلام انه نهى ان تنكح المرأة حتى تستأمر « 1 »\r\n4 . دعائم الاسلام : عن على عليه السلام انه قال : لا ينكح احدكم ابنته حتى يستأمرها فى نفسها فهى اعلم بنفسها فان سكتت او بكت او ضحكت فقد اذنت و ان ابت لم يزوجها « 2 »\r\n\r\n\r\n","description":"","footnote":"\r\n( 1 ) مستدرك الوسائل ابواب عقد النكاح ، باب 8 ، ح 1 .\r\n( 2 ) مستدرك الوسائل ابواب عقد النكاح ، باب 4 ، ح 1 .\r\n","page_name":" 3951 ","page_number":240},
  {"content":"\r\n\r\nمدلول اين دو روايت همانند صحيحهء منصور بن حازم است كه تنها استقلال ولى را نفى مىكند اما بر اينكه دختر استقلال دارد و تحصيل اذن وليش شرط نيست ( تشريك ) دلالتى ندارد . از نظر سند هم ضعيف است .\r\n\r\n[ صحيحهء محمد بن مسلم : 
  ]\r\n5 . صحيحهء محمد بن مسلم : محمد بن الحسن الطوسى باسناده عن الحسن بن محبوب عن العلا عن محمد بن مسلم قال : سألت ابا جعفر عليه السلام عن الصبى يزوج الصبية قال : ان كان ابواهما اللذان زوجاهما فنعم جايز و لكن لهما الخيار اذا ادركا فان رضيا بعد ذلك فانّ المهر على الاب قلت له : فهل يجوز طلاق الاب على ابنه فى صغره ؟ قال : لا . « 1 »\r\nاين روايت دلالت مىكند كه ميزان در صحت ازدواج پسر يا دختر نابالغى كه وليشان آنها را به ازدواج در آورده ، پس از بلوغشان ، رضايت خود آنها است و استقلال ولى را نفى مىكند . ولى ظاهر مدلول آن بر خلاف نصوص و اجماع فقها مىباشد زيرا اگر ولى ، پسر نابالغ خود را به ازدواج درآورد ، به غير از يك قول نادر كه عقد او را متوقف بر اجازهء او پس از بلوغ مىداند ، همه عقد آن ولى را نافذ مىدانند و در مورد دختر نابالغى كه وليش او را عقد كرده همه متفقند كه پس از بلوغ نمىتواند آن را رد كند در حالى كه اين روايت به هر دو حق خيار داده كه ظاهر آن به معناى جواز رد و ابطال نكاح توسط آنان است .\r\n\r\nتوجيه روايت توسط شيخ طوسى رحمه الله\r\nشيخ طوسى ، چون پسر و دختر چنين حق ابطالى ندارند براى اين روايت توجيهى ذكر كرده مىگويد : « له الخيار » به معناى اين است كه پسر پس از بلوغ مىتواند زنش را طلاق دهد . و در مورد دختر كه هيچ‌گاه تطليق در اختيار او نيست مىگويد : معناى آن اين است كه مىتواند پس از بلوغ از شوهرش تقاضا كند كه او را طلاق دهد .\r\n\r\n\r\n","description":"","footnote":"\r\n( 1 ) مستدرك ابواب عقد النكاح و اولياء العقد ، باب 6 ، ح 8 .\r\n","page_name":" 3952 ","page_number":241},
  {"content":"\r\n\r\n\r\nمناقشهء استاد - مد ظله - در توجيه شيخ رحمه الله\r\nاين توجيه صحيح نيست . زيرا فرضاً اگر خيار داشتن پسر را با تكلف بتوانيم به اختيار تطليق معنا كنيم لكن خيار داشتن دختر را به هيچ عنوان نمىتوان حمل بر اختيار تقاضاى تطليق كرد و توجيه ايشان حمل روايت نيست بلكه در حقيقت طرح روايت است .\r\n\r\nتوجيه روايت توسط استاد - مد ظله -\r\nاين روايت را مىتوان به اين گونه حمل كرد كه « لكن لهما الخيار » را حمل بر ازدواج پس از زمان بلوغ نمود . بدين معنى كه سائل از زمان پيش از بلوغ سؤال نموده ، ولى امام عليه السلام هم حكم زمان پيش از بلوغ و هم بعد از بلوغ را بيان كرده‌اند .\r\nيعنى اگر پدرى ، پسر يا دختر نابالغ خود را به ازدواج درآورد عقد او نافذ است و متوقف بر اجازهء كسى نيست ، اما اگر پسر يا دختر بالغ خود را به ازدواج در آورد عقد او فضولى است و آنها مىتوانند آن را رد و ابطال كنند . البته اين توجيه نيز بر خلاف ظاهر روايت است ولى چون فقها بر نفوذ عقد ولى نسبت به صبيه اجماع دارند و نصوص هم بر آن وارد شده است چنين حملى چندان غير عرفى نمىباشد و در نتيجه اين روايت بر عدم استقلال ولى در عقد بالغهء باكره دلالت مىكند .\r\nالبته « حق خيار » در اصطلاح متأخرين از فقها در مورد عقدى به كار مىرود كه لازم باشد و ذو الخيار بتواند آن را فسخ كند و به معناى حق اجازه يا رد در مورد عقد فضولى نيست لكن برخى از مصطلحات فقهى در لسان روايات و گاهى در لسان فقهاى قديم با آنچه كه امروزه متداول شده تفاوت دارد از جمله همين كلمهء « خيار » و « فسخ » كه گاهى در مورد عقدى كه صحت تأهليه داشته و صحت فعليهء آن متوقف بر امضاء و عدم رد باشد به كار مىرود چنانچه از بحثهاى آينده ان شاء الله بر اين مطلب شواهدى ذكر خواهيم كرد ، بنابراين حمل كردن كلمهء « خيار » در اين روايت به « حق رد يا امضاء » در عقد فضولى اشكالى ندارد .\r\n\r\n","description":"","footnote":"","page_name":" 3953 ","page_number":242},
  {"content":"\r\n\r\nو اين روايت بر اساس اين وجهى كه ذكر كرديم از ادلهء دال بر عدم استقلال ولى شمرده مىشود . لكن چون وجه ديگرى نيز در اين روايت محتمل است نمىتوان به آن استدلال كرد ما براى اينكه معلوم شود وجه ديگرى نيز محتمل است و شبيه و نظير هم دارد ابتدا روايتى را از باب ارث نقل مىكنيم :\r\nمحمد بن على بن الحسين باسناده عن الحسن بن محوب عن على بن الحسن بن رباط عن ابن سكان عن الحلبى قال قلت لأبي عبد الله عليه السلام : الغلام له عشر سنين فيزوجه ابوه فى صغر أ يجوز طلاقه و هو ابن عشر سنين ؟ قال : فقال : اما تزويجه فهو صحيح و اما طلاقه فينبغى ان تحبس عليه امرأته حتى يدرك فيعلم انه كان قد طلّق فان اقرّ بذلك و امضاه فهى واحدة بائنة و هو خاطب من الخطّاب و ان انكر ذلك و ابى ان يمضيه فهى امرأته قلت : فان ماتت او مات ؟\r\nقال : يوقف الميراث حتى يدرك ايّهما بقى ثم يحلف بالله ما دعاه الى اخذ الميراث الا الرضا بالنكاح و يدفع اليه الميراث . « 1 »\r\nراوى سؤال مىكند كه پدرى پسر 10 ساله‌اش را به ازدواج در مىآورد آيا اگر پدر همسر او را طلاق دهد يا خود پسر بخواهد او را طلاق دهد ( هر دو وجه محتمل است ) جايز است يا نه ؟ حضرت در پاسخ مىفرمايند : تزويج او صحيح است اما در مورد طلاق بايد زن را نگه دارند تا آن پسر به حد بلوغ برسد و به طريق معتبر از طلاق ( طلاق پدر يا طلاق خودش ) با خبر شود آنگاه اگر به آن اقرار و آن را امضا كرد آن طلاق صحيح شمرده مىشود و زن مطلقهء بائنه است ( چون غير مدخوله است عده ندارد ) و آن پسر مىتواند دو مرتبه با او ازدواج كند و اگر آن را انكار كرد و حاضر نشد امضا كند آن زن به همسرى او باقى مىماند . سپس راوى مىپرسد كه اگر يكى از زوجين در حال صغر فوت كند ( آيا احكام ازدواج مانند ارث بر او مترتب مىشود ) ؟\r\nامام عليه السلام مىفرمايند : ارث او را نگه مىدارند تا همسرش به حد بلوغ برسد آنگاه او بايد قسم بخورد كه غرضش از امضاى تزويج پدر اخذ ميراث نبوده بلكه او واقعاً به\r\n\r\n\r\n","description":"","footnote":"\r\n( 1 ) مستدرك الوسائل ابواب ميراث الازدواج ، باب 1 ، ح 4 .\r\n","page_name":" 3954 ","page_number":243},
  {"content":"\r\n\r\nآن ازدواج راضى بوده است ، در اين صورت ارث را به او مىپردازند . حضرت در صدد اين روايت تزويج نابالغ توسط ولى را صحيح دانسته و به رضايت بعد از بلوغ مشروط نكرده‌اند ولى در ذيل عقد پدر را بدون رضايت فرزند ناتمام شمرده و در صورتى كه فرزند به عقدى كه پدر در زمان صغر او انجام داده رضايت نداشته باشد ، آثار و احكام زوجيت مانند ارث را بر آن مترتب نكرده‌اند و ظاهر آن تنافى بين صدر و ذيل است لذا بايد حتماً توجيهى براى آن پيدا كرد .\r\nبه نظر مىرسد كه با توجه به اينكه در ذيل ، مسألهء اخذ ميراث مطرح شده بتوان آن را حمل بر موردى كرد كه عقد واقع شده بر خلاف مصلحت پسر يا دختر بوده است يعنى هرگاه پدرى پسر يا دختر نابالغ خود را با رعايت مصلحت آنها به ازدواج درآورد عقد او صحيح و نافذ است اما اگر آنها را به خاطر انگيزه‌هاى ديگر ( مانند ايجاد محرميت يا حرمت ازدواج با مادر زن و از جمله به دست آوردن ارث در صورت فوت زوج ديگر ) كه طبيعتاً مصلحت خود آنها را در نظر نمىگيرند عقد كند چنين ازدواجى متوقف بر اجازه و رضايت خود آنها است .\r\nهمين تقريب را در روايت محمد بن مسلم نيز مىتوان احتمال داد كه قيد « لهما الخيار » را مربوط به همان زمان صغر بدانيم نه زمان پس از بلوغ لكن توقف عقد بر امضاء و عدم رد آنها را مختص به ازدواجهايى بدانيم كه پدر بدون رعايت مصلحت فرزند به خاطر اغراض ديگر اقدام به تزويج او كرده باشد . و چون اين وجه دوم نيز محتمل است و وجه اول قطعى نيست نمىتوان به اين روايت براى عدم استقلال ولى تمسك كرد .\r\nدو روايت ديگر نيز در دعائم است كه ممكن است براى عدم استقلال ولى به آنها تمسك شود كه ما پيشتر آنها را نقل نكرده بوديم :\r\n\r\n[ روايت دعائم الإسلام عن على عليه السلام 
  ]\r\n6 . دعائم الاسلام : عن على عليه السلام انه قال : تزويج الآباء جائز على البنين و البنات اذا كانوا صغاراً و ليس لهم خيار اذا كبروا « 1 »\r\n\r\n\r\n","description":"","footnote":"\r\n( 1 ) مستدرك الوسائل ابواب عقد النكاح ، باب 5 ، ح 2 .\r\n","page_name":" 3955 ","page_number":244},
  {"content":"\r\n\r\nحضرت مىفرمايند به ازدواج در آوردن پسران و دختران نابالغ توسط پدرانشان صحيح و نافذ است و آنها نمىتوانند پس از بلوغ آن ازدواج را رد كنند ، و مفهوم آن عدم صحت و عدم نفوذ تزويج فرزندان بالغ توسط آباء است كه به معناى عدم استقلال پدران مىباشد .\r\n\r\nمناقشهء استاد - مد ظله - در اين استدلال\r\nاولًا : روايات دعائم الاسلام سند ندارد و از اين جهت ضعيف السند است .\r\nثانياً : ممكن است مفهوم آن عدم صحت عقد در بعضى از موارد مثلًا فقط نسبت به فرزند پسر باشد اما ولايت او بر دختر همچنان باقى باشد به تعبير ديگر مفهوم ولايت داشتن پدر بر دختر و پسر نابالغ هر دو ممكن است عدم ولايت او مطلقا يا تنها عدم ولايت بر يكى از آن دو باشد زيرا به طور كلى در باب مفاهيم اگر قرائنى مانند اينكه متكلم در مقام بيان جميع حدود مسأله باشد وجود نداشت نمىتوان مفهوم قضيه را يك قضيهء سالبه على وجه الاطلاق دانست مثلًا مفهوم « ان جاءك زيد فاكرمه » الزاماً عدم وجوب اكرام در تمام صور عدم مجىء نيست زيرا ممكن است در بعضى از صور نيامدن ، اكرام او همچنان واجب باشد بنابراين چون محتمل است مفهوم اين روايت مطلق نبوده و داراى تفصيل باشد نمىتوان براى عدم استقلال پدر بر كبيرة به آن استناد كرد .\r\nثالثاً : اگر ما بپذيريم كه مفهوم قضيه‌اى كه مطلق است سلب آن حكم على الاطلاق مىباشد لكن در خصوص اين روايت كه ولايت پدر را بر دو دسته ( پسر و دختر نابالغ ) اثبات نموده نمىتوان مفهوم آن را سلب ولايت او بر هر دو دسته دانست و احتمال تفصيل در مفهوم چنين منطوقى واضح‌تر است بنابراين استدلال به اين روايت نيز براى عدم استقلال پدر بر دختر باكره تمام نيست .\r\n\r\n","description":"","footnote":"","page_name":" 3956 ","page_number":245},
  {"content":"\r\n\r\n7 . دعائم الاسلام : عن ابى جعفر و ابى عبد الله عليهما السلام انهما قالا : الجد اب الاب يقوم مقام ابنه فى تزويج ابنته الطفلة و الجد اولى بالعقد الا ان يكون الاب قد عقده و ان عقداه جميعاً فالعقد عقد الاول منهما . « 1 »\r\nتقريب استدلال به اين گونه است كه مفهوم اين جمله كه جد در امر تزويج دختر نابالغ مىتواند به جاى پدر قرار گيرد و مانند اوست ، اين نيست كه در مورد كبيره ميان جد و پدر تفاوت است ، چون فرق گذاشتن ميان ولايت پدر و جد در مورد بالغين بر خلاف اجماع است ، بلكه چون مراد از منطوق اين است كه همان گونه كه پدر در امر تزويج دختر نابالغ ولايت دارد جد نيز مانند اوست . بنابراين مفهوم آن عدم ولايت پدر و جد بر كبيره است . ولى چون اين روايت نيز از دعائم الاسلام و ضعيف السند است قابل تمسك نيست .\r\nنتيجه اينكه از ميان تمام رواياتى كه نقل كرديم و دال بر استقلال باكره و يا عدم استقلال پدر بر او بود تنها دلالت صحيحهء منصور بن حازم كه بر عدم استقلال پدر دلالت مىكرد تمام بود كه بايد در آينده ادلهء معارض آن را بررسى كرد ، اما ساير روايات يا ضعيف السند و يا ضعيف الدلاله مىباشند ، و الله العالم .\r\n« * و السلام * »\r\n\r\n\r\n","description":"","footnote":"\r\n( 1 ) مستدرك الوسائل ابواب عقد النكاح ، باب 10 ، ح 1 .\r\n","page_name":" 3957 ","page_number":246},
  {"content":"\r\n\r\n\r\n9 / 2 / 1381 دوشنبه درس شمارهء ( 427 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه گذشته ، رواياتى را كه از طريق اماميه وارد شده بود و براى اثبات استقلال انحصارى بكر در عقد نكاح دائم خود ، استدلال شده بود ، مورد بررسى قرار داديم . در اين جلسه ، براى تكميل مطلب ، دو روايت نقل شده از طريق عامه را نقل و نقد نموده ، همچنين بر فرض ثبوت استقلال يا عدم استقلال بكر در عقد موقت و متعه ، اولويت ادعا شده در مورد عقد دائم نسبت به عقد موقت و يا بالعكس را انكار مىنماييم . سپس در بخشى ديگر ، به سراغ دلايل نافين استقلال بكر و قائلين به ولايت پدر رفته ، استصحاب و استدلال به آيه شريفه و روايتى كه مرحوم شيخ انصارى به آن استدلال كرده و شش روايت از هفت روايتى كه مرحوم نراقى به آن استدلال نموده است را ناتمام دانسته ، تنها دلالت يك روايت از هفت روايت استدلال شده در كلام مرحوم نراقى را براى اثبات منظور مورد نظر تمام مىدانيم .\r\n* * * \r\nالف ) ادامه ادله استقلال انحصارى بكر :\r\n\r\n1 ) بررسى دو روايت عامى :\r\nدر ادامه بررسى روايات خاصه ، اشاره به دو روايت عامى در مسأله مفيد مىباشد ، اين دو روايت كه متن آن پيشتر گذشت ، « 1 » البته هر دو از نظر سند غير قابل اعتماد مىباشند ، ولى سخن از دلالت آنها مدّ نظر است .\r\nدر يكى از اين دو روايت دختر بكرى به حضور حضرت آمده و نارضايتى خود را\r\n\r\n\r\n","description":"","footnote":"\r\n( 1 ) ر . ك : جزوه شماره 421 ، احاديث رقم 18 و 19 ، استاد - مد ظلّه - نخست روايت 19 و سپس روايت 18 را بررسى مىكنند .\r\n","page_name":" 3958 ","page_number":247},
  {"content":"\r\n\r\nاز ازدواج با پسر عموى خود بر طبق خواسته پدر ابراز كرده ، حضرت پس از ذكر جمله‌اى به او مىفرمايند : « فاذهبى فانكحى ما شئت » ، دختر نيز مىگويد كه غرض من از اين كار اين بوده كه « اردت ان اعلم النساء ان ليس للآباء فى امور بناتهم شىء » ، دلالت اين روايت بر استقلال انحصارى بكر و عدم استقلال پدر روشن است .\r\nروايت ديگر چنين بود : « الايمّ احق بنفسها من وليّها و البكر تستأذن فى نفسها و اذنها صماتها »\r\nمفاد اين روايت به تفسير كلمهء « ايم » در آن وابسته است ، چون ايّم دو گونه مىتواند تفسير شود .\r\nتفسير اوّل : ايّم به معناى ثيب و در مقابل بكر باشد ، « 1 » چنانچه بسيارى اين گونه معنا كرده‌اند « 2 » ، بنابراين تفسير ، مفاد روايت اين مىشود كه ثيب استقلال داشته و بر ولى خود مقدم است ، و بكر استقلال ندارد اما اذن او شرط است ، نتيجه عدم استقلال بكر و شرطيت اذن بكر ، آن است كه اذن ولى و بكر به نحو تشريك معتبر باشد ، چنانچه شيخ مفيد و عده‌اى قائل به آن هستند ، بنابراين به حسب تفسير نخست ايّم ، روايت از ادله تشريك است نه از ادله استقلال بكر .\r\nتفسير دوم : ايّم به معناى زن بىشوهر ، اعم از باكره و ثيبه « 3 » است ، در آيه شريفه\r\n\r\n\r\n","description":"","footnote":"\r\n( 1 ) ( توضيح بيشتر ) به نظر مىرسد كه ايّم در اصل لغت ، گاه به معناى بيوه به كار گرفته مىشده و چون غالباً زنهاى بيوه باكره نيستند ، به خصوص ثيب اطلاق شده است ( حواشى آينده در مورد واژه ايّم در كتب لغت ) .\r\n( 2 ) ( توضيح بيشتر ) به عنوان نمونه در نهايه ابن اثير 1 : 75 آمده : « الايم احق بنفسها » الايّم فى الاصل الّتى لا زوج لها بكراً كانت او ثيباً ، مطلقة كانت او متوفى عنها ، و يريد بالايم فى هذا الحديث الثيّب خاصّه .\r\nدر لسان العرب مىگويد : قول النبى صلى الله عليه و آله : الايّم احق بنفسها ، فهذه الثيّب لا غير .\r\n( 3 ) ( توضيح بيشتر ) به چند عبارت از كتب لغت توجه كنيد : الأيامى : لهم من الرجال و النساء . . . الواحد رجل ايّم ، سواء كان تزوّج قبل او لم يتزوج ( الصحاح ، لسان العرب ) ابن سيده : الايّم من النساء التى لا زوج لها ، بكراً كانت او ثيباً ، و من الرجال الّذى لا امرأة له . . . آمت المرأة اذا مات عنها زوجها او قتل و اقامت لا تتزوج ، يقال : امرأة ايّم ، و قد تأيّمت اذا كانت به غير زوج ، و قبل ذلك اذا كان لها زوج فمات عنها و هى تصلح للازواج ، لانّ فيها سؤرة من شباب . . .\r\nو الايّم فى الاصل : الّتى لا زوج لها ، بكراً كانت او ثيباً ، مطلقة كانت او متوفى عنها . . .\r\nابن الاعرابى : يقال للرجل الّذي لم يتزوج ايّم ، و المرأة ايّمة اذا لم تتزوج ، و الايّم البكر و الثيب . . . ابن السكيت : فلانة ايّم اذا لم يكن لها زوج ( لسان العرب )\r\n","page_name":" 3959 ","page_number":248},
  {"content":"\r\n\r\n « وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ . . . »  مراد از « ايامى » - كه جمع ايّم است - همين معناى عام است ، در اين صورت صدر حديث دلالت بر آن دارد كه در تمام زنها چه بكر ، چه ثيب ، زن از ولى خود در امر تزويج سزاوارتر مىباشد . در ذيل حديث فرق بين بكر و ثيب را چنين ذكر مىكند كه در ثيبه اذن صريح معتبر است .\r\nولى در باكره هر چند اذن دختر معتبر است ، ولى سكوت باكره خود اذن به شمار مىرود بر خلاف ثيب كه سكوتش اذن نمىباشد .\r\nبنابراين تفسير روايت از ادله استقلال انحصارى باكره است ، چون تعبير « احق بنفسها » استقلال همهء دخترها از جمله دخترهاى باكره را مىرساند . از اطلاق « و البكر تستأذن فى نفسها » استفاده مىشود كه همه افراد حتى ولى دختر در امر ازدواج بايد از دختر اذن بخواهند ، پس دليل بر نفى استقلال ولى مىباشد ، در نتيجه از مجموع صدر و ذيل استقلال دختر و نفى استقلال ولى استفاده مىشود كه همان قول به استقلال انحصارى دختر مىباشد . « 1 »\r\nولى از آنجا كه دو احتمال در مفاد اين روايت مىباشد ، روايت مجمل مىباشد ، با مراجعه به رواياتى كه در آن كلمهء ايّم به كار رفته در مىيابيم كه اين واژه چه بسا در مقابل بكر به كار رفته « 2 » است پس بكر را شامل نمىشود .\r\nخلاصه در روايات اگر معناى اول اظهر نباشد و ايم ظاهر در اختصاص به ثيّب نباشد « 3 » ، در معناى دوم اظهر نيست و نمىتوان ظهورى در معناى اعم براى اين\r\n\r\n\r\n","description":"","footnote":"\r\nالايم ككيّس : من لا زوج لها بكراً او ثيباً ، و من لا امرأة له . . . ( قاموس ) .\r\n( 1 ) ( توضيح بيشتر ) البته شمول ولى نسبت به پدر ، به اطلاق روايت مىباشد . استاد - مد ظلّه - در جلسات آينده در اين باره سخن خواهد گفت .\r\n( 2 ) ( توضيح بيشتر ) ، به عنوان نمونه : عن ابى قلابة ان رسول الله صلى الله عليه و آله كان اذا تزوج البكر اقام عندها سبع 3 و اذا تزوج الايّم اقام عندها ثلاثاً ( مصادر عامه و نيز مكارم الاخلاق ) ، بكراً او ايّما ( سنن نسايى ، نكاح : 6 ) .\r\n( 3 ) ( توضيح بيشتر ) مؤيّد اين معنا روايت نبوى ديگرى است كه ظاهراً با اين روايت يكى است : لا تنكح الايم حتى تستأمر و لا تنكح البكر حتى تستأذن و انّ سكوتها اذنها ( صحيح مسلم ، نكاح ، 64 ، 66 ، مسند احمد بن حنبل 2 : 434 ) .\r\n","page_name":" 3960 ","page_number":249},
  {"content":"\r\n\r\nواژه بدست آورد تا بتوان به روايت تمسّك جست .\r\nسند روايت هم همچون روايت پيشين ضعيف است ، پس اين دو روايت هم براى استدلال بر استقلال دختر شايسته نيستند .\r\n\r\n2 ) چكيده بحث تا اينجا :\r\nدر مجموع ، 23 روايت يادداشت كرده‌ايم كه ممكن است براى استقلال بكر به آنها استناد كرد كه دو روايت عامى بوده و بقيه از طرق شيعه نقل شده است ، از اين روايات ، هيچ روايتى كه بر استقلال انحصارى دختر قابل استناد باشد نيافتيم ، بلكه بر اصل استقلال دختر هم نمىتوان به روايات تمسك كرد ، تنها يك روايت وجود دارد ( صحيحهء منصور بن حازم ) كه از جهت سند صحيحه بوده و بر اشتراط اذن باكره در ازدواج دلالت مىكند ، البته بايد روايات متعارض با آن را نيز نقل و بررسى كنيم .\r\n\r\n3 ) استفاده حكم عقد دائم از عقد موقت بر اساس اولويت :\r\nدر مسأله استقلال و عدم استقلال باكره يا ولىّ او در ازدواج موقت رواياتى وارد شده است كه در آينده به بحث و بررسى آنها خواهيم پرداخت . از اين روايات دو گونه برداشت شده است ، برخى همچون صاحب جواهر از اين روايات استقلال بكر را در عقد موقت استفاده كرده‌اند ، و برخى ديگر مفاد نهايى اين روايات را عدم استقلال بكر دانسته‌اند ، به هر حال ، بحث در اين است كه بنابر هر مبنايى كه در مسأله متعه اتخاذ شود ، آيا مىتوان حكم عقد موقت را به عقد دائم سرايت داد ؟\r\nدر اينجا هم براى استقلال بكر و هم براى عدم استقلال بكر در عقد دائم به روايات متعه تمسك شده و هر دو استناد نيز بر مبناى اولويت استوار است .\r\nصاحب جواهر مىفرمايد كه وقتى ما استقلال بكر را در باب متعه از روايات استفاده كرديم ، بالاولويه در باب دائم نيز استقلال بكر ثابت مىشود ، تقريب اولويت اين است كه در زمان صدور روايات متعه ، بر جمهور مردم بسيار ناپسند\r\n\r\n","description":"","footnote":"","page_name":" 3961 ","page_number":250},
  {"content":"\r\n\r\nبوده و لطمهء حيثيتى براى دختر به همراه داشته است ، وقتى در عقد موقت كه با لطمه حيثيتى همراه است بكر استقلال رأى داشته باشد در عقد دائم كه چنين مشكله‌اى ندارد ، به طريق اولى بكر استقلال رأى دارد .\r\nيكى از نمونه‌هاى جالب در اثبات عار بودن متعه در آن زمان ، روايت صحيحه زراره است كه در آن به مناظره عبد الله بن عمير الليثى با امام باقر عليه السلام اشاره شده ، در اين مناظره وقتى عبد الله بن عمير به آن حضرت عرض مىكند كه آيا شما حاضريد كه زنان و دختران و خواهران و دختر عموهاى شما چنين كارى را انجام دهند ؟ ، حضرت از ادامه مناظره خوددارى مىكند . « 1 »\r\nبرخى از علماء برعكس در باب متعه قائل به عدم استقلال بكر شده‌اند ، و فرموده‌اند كه وقتى در باب متعه ، بكر استقلال رأى نداشته باشد در باب عقد دائم به طريق اولى استقلال رأى نخواهد داشت ، زيرا متعه نوعاً « 2 » دائمى نيست ، زن شريك زندگى مرد نيست ، نفقه و كسوه و ارث در كار نيست و احكام و وظايفى كه در عقد دائم وجود دارد در متعه نيست بلكه وظائف متعه سبك‌تر است ، اگر در متعه كه على القاعده مىبايست تسامح بيشترى در آن باشد بكر استقلال رأى نداشته باشد در عقد دائم به طريق اولى استقلال نظر ندارد و بايد عقد با اجازه پدر همراه باشد .\r\n\r\n\r\n","description":"","footnote":"\r\n( 1 ) صحيحه زراره قال جاء عبد الله بن عمير الليثى الى ابى جعفر عليه السلام فقال له ما تقول فى متعة النساء . . . فاقبل عبد الله بن عمير فقال يسرّك ان نسائك و بناتك و اخواتك و بنات عمك يفعلن قال : فاعرض عنه ابو جعفر عليه السلام [ و عن مقالته 
  ] حين ذكر نساءه و بنات عمّه ( كافى 5 : 449 / 4 ، و به نقل آن تهذيب 7 : 250 / 6 ، وسائل 21 : 6 / 17251 ، باب 1 ، از ابواب متعه ، ح 15 ، كتاب حسين بن سعيد چاپ شده به نام نوادر احمد بن محمد بن عيسى : 86 / 194 ( و به نقل از آن در بحار 103 : 317 ( توضيح بيشتر ) از جمله رواياتى كه به شدّت امر متعه اشاره مىكند ، روايتى است كه در آن آمده است : ان امرها شديد فاتقوا الابكار ( نوادر اشعرى : 86 / 196 ) شبيه مناظره پيشين بين مؤمن الطاق و ابو حنيفه رخ داده ، نظير كلام عبد الله بن عمير را ابو حنيفه ، به مؤمن الطاق زده ، وى در پاسخ مىگويد : « ليس كل الصناعات يرغب فيها و ان كانت حلالًا و للناس اقدار و مراتب يرفعون اقدارهم . . . » ( كافى 5 : 450 / 8 ) اين نقل نيز به روشنى پرهيز افراد با شخصيت را از متعه نشان مىدهد .\r\n( 2 ) ( توضيح بيشتر ) كلمه « نوعاً » در كلام استاد - مد ظلّه - احتراز از عقدهاى طويل المدت است كه تقريباً تمام مدت عمر زن را در بر مىگيرد ، در پاكستان اين گونه عقدهاى موقت در ميان شيعيان مرسوم است ، انيس الدوله همسر سوگلى ناصر الدين شاه ، متعه بوده است ، ولى اين امور در نوع محيطها نادر و شاذ مىباشد .\r\n","page_name":" 3962 ","page_number":251},
  {"content":"\r\n\r\n\r\n4 ) نظر استاد - مد ظلّه - نسبت به اولويت\r\nولى حق در مسأله اين است كه هيچ يك از دو اولويت ذكر شده صحيح نيست ، نه از ناحيه استقلال دختر در متعه مىتوان با اولويت استقلال دختر را در عقد دائم نتيجه گرفت ، نه عدم استقلال دختر در متعه ، عدم استقلال وى را در عقد دائم نتيجه مىدهد ، زيرا هر يك از متعه و عقد دائم نسبت به ديگرى از ويژگى برخوردار است ( چنانچه در تقريب اولويت‌ها گفته شد ) ، لذا از هيچ يك از دو طرف نمىتوان ادعا اولويت نمود ، لذا برخى بين عقد دائم و متعه تفصيل قائل شده و عقد متعه را همچون عقد دائم ندانسته‌اند ، خلاصه استدلال به اولويت ناتمام است .\r\n\r\nب ) برخى از ادله عدم استقلال باكره ( استصحاب و آيه قرآن ) :\r\nدر مقابل ادله اقامه شده بر استقلال بكر ، به ادله‌اى هم بر ولايت پدر تمسّك شده است ، از جمله استصحاب و آيه شريفه  ( وَ أَنْكِحُوا الْأَيامى مِنْكُمْ ) \r\n\r\n1 ) تقريب استدلال بر ولايت پدر و عدم استقلال باكره به استصحاب :\r\nقبل از بلوغ دختر ، پدر بر دختر ولايت داشته و دختر استقلال نداشته است ، بعد از بلوغ شك در بقاء ولايت پدر و بقاء عدم استقلال دختر مىكنيم ، يا استصحاب حكم مىكنيم كه هنوز پدر ولايت داشته و دختر مستقل نيست .\r\nبه اين استصحاب ، اين اشكال شده كه ولايتى كه قبل از بلوغ براى پدر ثابت بوده به مناط صغر دختر بوده است ، اين ولايت قطعاً از بين رفته است ، ما احتمال مىدهيم كه ولايتى مماثل ولايت قبل ( و نه عين آن ) پس از بلوغ براى پدر ثابت باشد ، لذا نمىتوان استصحاب شخصى در همان ولايت را جارى دانست « 1 » ، بلكه\r\n\r\n\r\n","description":"","footnote":"\r\n( 1 ) ( توضيح بيشتر ) در مورد استصحاب شخصى ، يا موضوع ما همان موضوع سابق نيست يا مجهول و به هر حال اتحاد قضيه متيقنه و قضيه مشكوكه وجود ندارد ، چون اگر موضوع را عنوان باكره بدانيم ، صغيره غير از بالغه و رشيده است ، ولى اگر حكم را بر روى معنون خارجى باكره پياده كنيم ، هر چند اين فرد خارجى قبل از بلوغ و\r\n","page_name":" 3963 ","page_number":252},
  {"content":"\r\n\r\nاستصحاب در اينجا از نوع استصحاب قسم ثالث است كه غالب علماء آن را صحيح نمىدانند .\r\n\r\n2 ) بررسى استصحاب در مسأله از سوى استاد - مد ظلّه - :\r\nدر اينجا اين اشكال مطرح است كه شبهه در مسأله ، شبهه حكميه است و چون ما استصحاب را در شبهه حكميه جارى نمىدانيم ، تمسّك به استصحاب را ناتمام مىانگاريم .\r\nاما در مورد اين كه استصحاب در اين مسأله آيا از قسم استصحاب كلى قسم ثالث است يا استصحاب شخصى ، با عنايت به اين كه ملاك در كلى و شخصى بودن ديد عرف است نه دقت عقلى ، ممكن است كسى بين استصحاب ولايت پدر كه امرى وجودى است با استصحاب عدم استقلال دختر كه امرى عدمى است ، فرق بگذارد ، بدين گونه كه به نظر عرف ولايت پدر پس از بلوغ ، همان شخص ولايت وى قبل از بلوغ نيست ، بلكه مماثل آن است ، پس استصحاب ولايت ، استصحاب كلى قسم ثالث است ، ولى چون عدم استقلال دختر قبل از بلوغ و پس از بلوغ به نظر عرف يك چيز است و عرف دو شخص از عدم در اينجا تصوير نمىكند استصحاب عدم استقلال دختر را مىتوان از نوع استصحاب شخصى دانست .\r\n\r\n3 ) توضيح بيشتر مسأله با بيان فرق بين انواع استصحاب اعدام :\r\nدر برخى از اعدام به نظر عرف ، عدم در زمان سابق ، غير از عدم در زمان لاحق است ، مثلًا در استصحاب عدم ازلى كه مثال معروف آن استصحاب عدم قرشيت مرأه است اين گونه براى استصحاب تقريب مىشود كه اين زن ، قبل از وجود قرشية نبوده است ( از باب سالبه به انتفاء موضوع ) ، بعد از وجود شك داريم كه قرشيه\r\n\r\n\r\n","description":"","footnote":"\r\nبعد از بلوغ متحد است ، ولى ولايت پدر بر ولايت با عنايت به تغاير مناط ولايت در قبل و بعد بلوغ ، دو شخص از افراد كلى ولايت است نه يك شخص .\r\n","page_name":" 3964 ","page_number":253},
  {"content":"\r\n\r\nهست يا قرشيه نيست ، با استصحاب عدم قرشيت ( به نحو عدم ازلى ) حكم به قرشيه نبودن اين زن مىكنيم .\r\nدر استصحاب عدم ازلى اشكالاتى وجود دارد كه فعلًا به آنها كارى نداريم ، همچون اين اشكال كه قضيه سالبه به انتفاء موضوع ، قضيه عرفى نيست ، لذا در استصحاب عدم ازلى ، به نظر عرف ، يقين سابق وجود ندارد ، همچون به عقيده ما در شك در مقتضى استصحاب جارى نيست بلكه بايد مقتضى در استصحاب احراز گردد . « 1 » و در استصحاب عدم ازلى ، مقتضى ثابت نيست .\r\nصرف نظر از اين اشكالات ، اين اشكال مطرح است كه به نظر عرف عدم قرشيت زن قبل از وجود ( به نحو عدم ازلى ) با عدم قرشيت بعد از بلوغ دو عدم است نه يك عدم ، پس نمىتوان استصحاب عدم ازلى را به نحو استصحاب شخصى جارى دانست ، ولى در ما نحن فيه ممكن است بگوييم عدم استقلال دختر باكره قبل از بلوغ و بعد از بلوغ عرفاً يك عدم به شمار مىرود نه دو عدم ، البته اين مسأله به ادراك وجدانى افراد بازمىگردد و چندان استدلال‌بردار نيست .\r\nبه هر حال در استصحاب اين بحثها وجود دارد و مهم در مسأله ، ملاحظه ساير ادله مىباشد . « 2 »\r\n\r\n4 ) استدلال به آيات قرآن بر ولايت اولياء و عدم استقلال دختر :\r\nپيشتر ديديم كه قائلان به استقلال دختر به آياتى از قرآن تمسك جسته‌اند ، كسانى هم كه به ولايت پدر قائلند و استقلال دختر را منكرند به آيات تمسك كرده‌اند ، آيه  « وَ أَنْكِحُوا الْأَيامى مِنْكُمْ »  « 3 » با عنايت به اين كه در آن دستور النكاح به\r\n\r\n\r\n","description":"","footnote":"\r\n( 1 ) ( توضيح بيشتر ) استاد - مد ظلّه - اشاره مىفرمودند كه همچنانكه مرحوم محقق همدانى در حاشيه رسائل اشاره كرد ، ظاهر ادله استصحاب با تعابير همچون « فليس ينبغى لك » اشاره به قاعده‌اى عقلايى دارد ، قاعده عقلايى استصحاب با شك در مقتضى ثابت نيست ، بلكه بايد مقتضى بقاء احراز گردد .\r\n( 2 ) ( توضيح بيشتر ) استصحاب در صورتى مىتواند مطرح گردد كه ادله لفظى از نوع امارات در كار نباشد ، لذا تنها در صورتى مىتوان به استصحاب رو آورد كه ما از آيات و روايات مسأله استقلال يا عدم استقلال باكره را نتيجه نگرفته باشيم .\r\n( 3 ) سوره نور / 32 .\r\n","page_name":" 3965 ","page_number":254},
  {"content":"\r\n\r\nاولياء داده شده است ، دليل ولايت پدر مىباشد .\r\nاين استدلال بسيار ضعيف است ، زيرا اشكال نقضى و اشكال حلى دارد .\r\nاما اشكال نقضى : كلمه « الايامى » اختصاص به دختران بكر ندارد ، بلكه پسران بكر را هم شامل مىگردد با اين كه از جهت نص و فتوا مسلّم است كه بالغ رشيد در نكاح مستقل است و پدر ولايتى بر وى ندارد .\r\n\r\nتوضيح بيشتر « 1 »\r\nاستدلال به اين آيه بر ولايت اولياء در امر تزويج بسيار قديمى است ، شافعى مىگويد : اين آيه دلالت مىكند كه تزويج بكر بالغه بدون رضايت وى جايز است زيرا آيه و حديث بر امر ولى به تزويج وى دلالت مىكند ، و اگر دليلى نداشتيم كه در ثيبه كبيره ازدواج بدون رضايت ولى صحيح نيست ، در مورد ولى نيز با توجه به عموم آيه مىگفتيم كه تزويج وى بدون رضايتش صحيح است « 2 »\r\nأبو بكر جصّاص در پاسخ اين استدلال مىگويد كه آيه فوق چنين دلالتى ندارد چون آيه به اولياء اختصاص ندارد بلكه عموم آيه اقتضاء مىكند كه تمام مردم به عقد بر « ايامى » ترغيب شده‌اند ، واژه ايامى هم مردان و هم زنان را شامل مىگردد ، همچنانكه در مردان مخاطب امر فوق در آيه اولياء نيست در زنها نيز همين گونه است . « 3 »\r\nفخر رازى در پاسخ اين استدلال آورده كه اگر عموم آيه را نسبت به مردان و زنان بپذيريم ، حد اكثر ما در مورد مردان دليل بر عدم ولايت داريم ، اين مقدار را از تحت عموم خارج كرده و در بقيه به عام تمسك مىكنيم ، چون عام تخصيص خورده هم حجت است ، وى سپس مدعى مىشود كه ايامى به زنان اختصاص دارد و شمول\r\n\r\n\r\n","description":"","footnote":"\r\n( 1 ) بحث از تنظيم‌كننده .\r\n( 2 ) تفسير فخر رازى ، ج 23 ، ص 184 .\r\n( 3 ) احكام القرآن ، ج 3 ، ص 413 .\r\n","page_name":" 3966 ","page_number":255},
  {"content":"\r\n\r\nآن نسبت به مردان نياز به قيد دارد « 1 » .\r\nپاسخ نخست فخر رازى از جهاتى محل اشكال است ، صرف نظر از اين كه تخصيص خوردن آيه فوق در مورد پسران عرفاً بسيار مستبعد است ، اساساً تخصيص عام و اخراج لا اقل نصف افراد از تحت آن مستهجن است ، در اينجا فرض اين است كه آيه هم پسران و هم دختران را شامل مىگردد ، ما مىخواهيم پسران را از تحت عام خارج كنيم كه نيمى از مدلول آيه مىباشد ، اگر اين نكته را هم ضميمه كنيم كه اين آيه ثيبه بالغه رشيده را هم شامل مىگردد و بايد آن را نيز از تحت عموم با تخصيص خارج سازيم ، تخصيص اكثر پيش مىآيد كه استهجان آن روشن‌تر است .\r\nاختصاص « ايامى » هم به زنان ايّم بر خلاف گفتار اهل لغت و مفسّران است ، فخر رازى خود از نضر بن شميل نقل مىكند كه ايّم در كلام عرب هر مذكرى كه مؤنث همراه ندارد و هر مؤنثى كه مذكر همراه ندارد شامل مىگردد « 2 » ، عموميت « ايامى » نسبت به مذكر و مؤنث در كتب تفاسير و آيات الاحكام بسيارى همچون تفسير طبرى 18 : 98 ، احكام القرآن حصّاص 3 : 414 ، تفسير بيضاوى ( با حاشيه شهاب 7 : 44 ) ، مجمع البيان ، ج 7 ، ص 139 ، تفسير كشاف 3 : 233 ، تفسير صافى 2 : 432 ، كنز العرفان 2 : 134 ، زبدة البيان : 504 و نيز در كتب لغت همچون لسان العرب 12 : 39 و 40 ، صحاح 5 : 1868 ، تاج العروس ( چاپ على شيرى ) 16 : 39 معجم مقاييس اللغة 1 : 166 ، معجم تهذيب اللغة 1 : 240 « 3 » ديده مىشود .\r\nبه هر حال مراد از « ايامى » به هيچ وجه خصوص دختران باكره نيست .\r\nبارى ، استدلال به آيه فوق با اشكالات چندى مواجه است .\r\nاولًا : معلوم نيست كه مخاطب آيه اولياء باشد . « 4 »\r\n\r\n\r\n","description":"","footnote":"\r\n( 1 ) همان .\r\n( 2 ) تفسير فخر رازى ، 23 : 183 .\r\n( 3 ) پيشتر عبارت برخى از اين كتب نقل شد .\r\n( 4 ) البته اختصاص مخاطب آيه به اولياء از كلام برخى مفسّران همچون تفسير تبيان 7 : 382 ، تفسير بيضاوى ( حاشيه شهاب 7 : 44 ) و پيش از آنها از كلام شافعى استفاده مىگردد ولى دليل متقنى بر اين اختصاص نيافتيم و شمول مخاطب آيه نسبت به مطلق مكلّفين اگر اظهر نباشد چنانچه جصّاص مىگويد ، لا اقل محتمل است ، در ادامه كلام استاد - مد ظلّه به اين اشكال و اشكال دوّم اشاره رفته است .\r\n","page_name":" 3967 ","page_number":256},
  {"content":"\r\n\r\nثانياً : اگر بپذيريم كه مخاطب اولياء مىباشد ، اختصاص به پدر و جد ندارد ، بلكه كسانى همچون عمو و برادر بزرگتر را كه نوعى ولايت عرفى دارند شامل مىگردد ، در حالى كه بىترديد بنا بر روايات و فتاواى ، اصحاب اين گونه افراد ولايت ندارد .\r\nثالثاً : « ايامى » اختصاص به باكره ندارد ، بلكه ظاهراً مراد از ايامى در آيه فوق ، مطلق بىهمسر مذكر يا مؤنث مىباشد . از پاره‌اى از روايات ذيل آيه شريفه چنين معناى عامى برداشت مىشود « 1 » در حالى كه قطعاً پدر يا جد ولايت بر مذكر و نيز بر مؤنث ثيّب ندارد .\r\nگفتنى است كه استاد - مد ظلّه - در آغاز بحث اين جلسه اشاره فرمودند كه « ايامى » گاه به معناى خصوص ثيّب آمده است ، اشاره كرديم كه اين معنا ظاهراً از « ايّم » به معناى بيوه‌زن گرفته شده است ، ظاهر عبارت تفسير قمى 2 : 101 در ذيل آيه چنين معنايى است ، « 2 » در تفسير تبيان 7 : 382 ( و مثل آن در فقه القرآن راوندى 2 : 75 ) هم به چنين تفسير اشاره كرده ، بنابراين تفسير ، اجنبى بودن آيه از محل بحث ما آشكار است .\r\nاز تمام اين بحثها گذشته ، اشكال اساسى در استدلال به اين آيه بر ولايت پدر بر تزويج دختر باكره وجود دارد كه در ادامهء كلام استاد - مد ظلّه - آمده است .\r\n\r\n5 ) ادامه كلام استاد - مد ظله - در نقد استدلال به آيات بر ولايت و عدم ولايت پدر بر تزويج باكره\r\nاما اشكال حلى كه هم در اين آيه و هم در آيات ديگرى كه معتقدان به استقلال دختر به آنها تمسك جسته‌اند وجود دارد اين است كه موضوع اين آيه ( و ساير آيات ) كه بدان تشويق شده ( يا احكامى بر آن بار شده ) نكاح شرعى است ، لذا\r\n\r\n\r\n","description":"","footnote":"\r\n( 1 ) ر . ك : نور الثقلين ، ج 2 ، ص 595 به بعد .\r\n( 2 ) فكانوا فى الجاهلية لا ينكحون الايامى ، فأمر الله المسلمين ان ينكحوا الايامى و قال على بن ابراهيم : الايّم الّتى ليس لها زوج » ، با ضميمه كردن صدر و ذيل عبارت به هم به نظر مىرسد كه مراد از ايامى ، بيوه‌زنان گرفته شده است .\r\n","page_name":" 3968 ","page_number":257},
  {"content":"\r\n\r\nنمىتوان با آن بر الغاء شروطى كه احتمال دخالت آن در نكاح شرعى مىرود ، استدلال كرد .\r\nتوضيح اين كه ، گاه يك دليل در مقام تصحيح يك معامله - مثلًا - مىباشد همچون احل الله البيع ، در اينجا موضوع آيه نمىتواند بيع شرعى باشد ، زيرا در اين صورت ، مفاد آيه ضرورت به شرط المحمول مىگردد كه مفيد فايده نيست و لغو است ، بلكه موضوع آيه بيع ( صحيح ) عرفى است و مفاد آيه اين است كه بيع ( صحيح ) عرفى شرعاً صحيح مىباشد ، در اين صورت اگر در اشتراط امرى در صحت عرفى بيع شك كنيم نمىتوان به آيه تمسك كرد . « 1 »\r\nولى اگر شك ما تنها در اشتراط آن امر در صحّت شرعى بيع باشد ، استدلال به اين آيه در نفى اشتراط صحيح مىباشد .\r\nاما اگر دليلى در مقام تصحيح عمل نباشد ، بلكه احكام خاصى را بر موضوع مورد نظر بار مىكند ، همچون جواز ازدواج مجدّد كه بر ازدواج مطلقه ثلاثه با محلّل بار شده ، چنانچه آيه شريفه  « حَتَّى تَنْكِحَ زَوْجاً غَيْرَهُ »  اشاره دارد ، در اينجا مراد از نكاح ، نكاح شرعى است ، لذا نمىتوان از اين آيه بر نفى شرطيت امرى در نكاح شرعى تمسّك كرد .\r\nنظير اين مطلب در آيه مورد بحث هم كه در مقام تشويق به نكاح شرعى ( و نه در مقام تصحيح نكاح ) مىآيد ، در اينجا نيز نمىتوان به اطلاق آيه نفى اشتراط چيزى را در نكاح شرعى استفاده كرد .\r\nمفاد آيه فوق چنين است ، شما اولياء - چه شرعى و چه عرفى مثل برادر و عمو - و حتى شايد اشخاص ديگر و كل جامعه اسلامى به نحو واجب كفايى ، موظف هستيد كه براى افراد بىهمسر كه نياز به همسر دارند ، اين كار را انجام دهيد . « 2 »\r\n\r\n\r\n","description":"","footnote":"\r\n( 1 ) ( توضيح بيشتر ) قيد « صحيح » با عنايت به اين كه الفاظ را حقيقت در صحيح بگيريم مىباشد .\r\n( 2 ) ( توضيح بيشتر ) پيشتر از جصّاص نقل كرديم كه اين آيه پسران بىزن را هم شامل مىگردد و در مورد پسران بىزن مخاطب آيه خصوص اولياء نيست . در مورد دختران بىشوهر هم همين گونه مىگوييم ، با توجه به كلام استاد - مد ظلّه - ناتمامى اين استدلال آشكار است ، البته بر فرض اختصاص مخاطب آيه به اولياء هم استدلال بدان بر ولايت پدر ناتمام است .\r\n","page_name":" 3969 ","page_number":258},
  {"content":"\r\n\r\nخلاصه با عنايت به اين كه در تمام آياتى كه در اين بحث به آنها استدلال شده خواه بر استقلال پدر يا بر استقلال دختر تمسّك شده ، موضوع آيه نكاح شرعى است ، لذا استقلال يا عدم استقلال پدر را بايد از خارج ( و نه از اين آيه ) بدست آورد .\r\nچون هيچ حكمى قادر به اثبات موضوع خود نيست ، بلكه موضوع بايد از دليل خارجى اثبات گردد .\r\n\r\nج ) استدلال به روايات و بررسى آنها :\r\nرواياتى كه براى ولايت پدر يا نفى استقلال باكره استدلال شده يا امكان استدلال به آنها وجود دارد ، مجموعاً چهل روايت است كه شيخ انصارى به يك روايت و مرحوم نراقى در مستند به هفت روايت استدلال نموده‌اند ، سى و دو روايت ديگر را نيز ما يافته‌ايم ، بنابراين ، اگر رواياتى كه مثبتين استقلال باكره به آنها تمسك كرده‌اند از جهت سند و دلالت قابل استناد باشند ، با اين روايات در تعارضند و بايد براى حل تعارض آنها بحث كرد ، البته اگر رواياتى كه براى تشريك پدر و باكره در امر ازدواج باكره استدلال شده به اين روايات بيفزاييم ، تعداد روايات از چهل روايت هم بيشتر خواهد شد ، ابتدا روايتى كه شيخ انصارى بدان استدلال كرده نقل و بررسى مىگردد .\r\n\r\n1 ) روايت سعد بن اسماعيل عن أبيه :\r\nقال سألت الرضا عليه السلام عن رجل تزوج ببكر او ثيب لا يعلم ابوها و لا احد من قراباتها ، و لكن تجعل المرأة وكيلًا فيزوجها من غير علمهم ، قال لا يكون ذا . « 1 »\r\nامام عليه السلام در اين روايت تصريح كرده‌اند كه باكره بدون اطلاع پدر و اقربا ازدواج\r\n\r\n\r\n","description":"","footnote":"\r\n( 1 ) جامع الاحاديث ، 25 : 190 / 36838 ، باب 50 از ابواب التزويج ، ح 11 ، وسائل الشيعة 20 : 272 / 25608 ، باب 3 از ابواب عقد النكاح ، ح 15 .\r\n","page_name":" 3970 ","page_number":259},
  {"content":"\r\n\r\nنكند ولى استدلال به اين روايت ناتمام است زيرا :\r\nاولًا سند روايت غير معتبر است ، چون ما اگر سعد بن اسماعيل را بخاطر روايت بسيار احمد بن محمد بن عيسى توثيق كنيم ، پدر وى توثيق شدنى نيست ، چون كاملًا ناشناخته است .\r\nثانياً : در اين روايت ثيّب را هم ضميمه كرده ، با اين كه بىترديد اذن پدر در ثيّب معتبر نيست ، هر گونه روايت را نسبت به ثيّب توجيه كنيم ، همان توجيه را هم نسبت به باكره مىتوان انجام داد .\r\nروايت به گونه‌هاى مختلف قابل توجيه است ؛ يكى : حمل « لا يكون ذا » بر كراهت ، ديگرى : حمل روايت بر تقيّه ، سوم : حمل روايت بر صورت تقيّه و ضرورت « 1 » ، يعنى هر چند ازدواج ثيّب بدون اذن پدر ذاتاً جايز است ، ولى به جهت عوارض و مشكلات خاصى كه از جهت مردم و حكومت داشته ، اين كار مفسده‌آميز بوده و در ظرف وجود چنين مشكلاتى به عنوان ثانوئى حرمت پيدا مىكند .\r\nدر هر حال روايت دليل بر حرمت و بطلان ازدواج باكره بدون اجازه پدر ( در شرايط عادى ) نيست .\r\nحال به بررسى رواياتى كه مرحوم نراقى به آنها استناد كرده مىپردازيم .\r\n\r\n2 ) روايت ابو عبيده حذاء :\r\nمرحوم نراقى يكى به روايت ابو عبيده حذاء « 2 » از امام باقر عليه السلام تمسك كرده كه در آن شخصى ، سه دختر داشته ، يكى از آنها را به تزويج مردى در مىآورد ، بعد در تعيين دختر تزويج شده بين پدر دخترها و شوهر اختلاف شده ، امام عليه السلام در برخى صورتها قول پدر را مقدم داشته ( فالقول فى ذلك قول الاب و على الاب فيما بينه و بين الله عزّ و جلّ ان يدفع الى الزوج الجارية الّتى كان نوى ان يزوّجها اياه عند عقدة النكاح ) كه از آن\r\n\r\n\r\n","description":"","footnote":"\r\n( 1 ) ( توضيح بيشتر ) فرق بين اين وجه و وجه قبلى آن است كه حمل بر تقيه ناظر به جهت صدور روايت است ، و حمل بر صورت تقيه از اقسام جمع دلالى و تصرف در دلالت حديث مىباشد ، حمل بر صورت تقيه و ضرورت در واقع تقييد اطلاق روايت مىباشد و با عنايت به غالب بودن صورت ضرورت در هنگام صدور روايات حمل روايت بر اين صورت كاملًا عرفى و طبيعى است .\r\n( 2 ) متن روايت در جزوه جلسه 379 آمده است ، جامع الاحاديث 20 : 210 / 36894 ، باب 60 از ابواب التزويج ، ح 1 ، وسائل 20 : 294 / 25662 ، باب 15 از ابواب عقد النكاح ، ح 1 .\r\n","page_name":" 3971 ","page_number":260},
  {"content":"\r\n\r\nبرداشت كرده‌اند كه ازدواج دختر به دست پدر وى مىباشد .\r\nولى اين استدلال ناتمام است ، زيرا سؤال سائل از جهت ديگرى است ، اين حديث ناظر به جهالت معقوده و اختلاف در تعيين آن مىباشد ، ناظر به جهات ديگر نيست مثلًا نمىتوان از آن استفاده كرد كه عربيت در صيغه نكاح معتبر نيست ، بلكه با فرض صحت عقد از جميع جهات ، سخن در اين است كه چگونه مىتوان معقوده را معين كرد ، در اينجا ممكن است ازدواج پدر با اذن دخترها بوده باشد ، چون قضيه خارجيه است و لازم نيست اين ويژگيهايى كه در جهت سؤال دخالت ندارد ذكر شود .\r\n\r\n3 ) روايات تزويج امام جواد عليه السلام :\r\nچهار روايت در جامع الاحاديث « 1 » در مورد ازدواج امام جواد عليه السلام با ام الفضل دختر مأمون وارد شده ، در هيچ يك اشاره نشده كه مأمون از دختر خود اجازه طلبيد ، پس اجازه دختر شرط نيست و پدر در ازدواج دختر استقلال دارد . ولى اين روايت قضيه خارجيه است و اطلاقى ندارد ، ممكن است امام عليه السلام علم داشته كه دختر مأمون به اين عقد رضايت دارد و تحميلى هم از اين ناحيه نيست ، احراز رضايت در اين گونه موارد كاملًا طبيعى است چنانچه در زمان كنونى نيز در بسيارى موارد چنين احرازى به راحتى امكان دارد .\r\nبنابراين ، اين روايات هم دليل بر استقلال پدر نيست .\r\n\r\n4 ) روايات اولويت جد از پدر در تزويج :\r\n- سند صحيح عن هشام بن سالم و محمد بن حكيم عن ابى عبد الله عليه السلام قال : اذا زوج الاب و الجدّ كان التزويج للاول ، فان كان جميعاً فى حال واحدة فالجداولى « 2 »\r\n\r\n\r\n","description":"","footnote":"\r\n( 1 ) جامع الأحاديث 20 : 171 / 36783 - 174 / 36786 ، باب 45 از ابواب التزويج ، ح 14 - 17 ، در وسائل 21 : 249 / 27010 ، باب 4 از ابواب المهور ، ح 11 ، يكى از اين روايات آمده است .\r\n( 2 ) جامع الاحاديث 20 : 197 / 36859 ، باب 51 از ابواب التزويج ، ح 13 ، وسائل 20 : 289 / 25651 ، باب 11 از ابواب عقد النكاح ، ح 3 .\r\n","page_name":" 3972 ","page_number":261},
  {"content":"\r\n\r\nسند موثق عن عبيد بن زرارة عن ابى عبد الله عليه السلام قال قلت لأبي عبد الله عليه السلام الجارية يريد ابوها ان يزوجها من رجل ، و يريد جدّها ان يزوجها من رجل آخر فقال الجدّ اولى بذلك [ ما لم يكن مضاراً 
  ] ان لم يكن الاب زوّجها قبله . « 1 »\r\nولى اين دو روايت هم قابل استناد نيست ، چون روايت ناظر به اين كه آيا پدر و جد ذاتاً ولايت دارند يا خير ؟ نيست ، بلكه صورتى را كه ازدواج پدر و جد صحيح بوده را ناظر است ، حال به جهت اين كه در مورد صغيره مىباشد يا اگر در مورد كبيره هم بوده هر دو از طرف دختر مأذون بوده‌اند يا به جهت ديگر ) ، در اين صورت روايت نسبت به صحت تزويج پدر و جد نسبت به دختر و نوه خود به طور كلى اطلاق ندارد بلكه بر فرض صحت ذاتى ، ترجيح جد بر پدر را بيان مىكند .\r\nالبته در روايت دوّم ذيلى وجود دارد كه در نقل كافى و تهذيب آمده و در نقل فقيه نيست كه ممكن است استدلال بدان را تمام بدانيم : « و يجوز عليها تزويج الاب و الجد » .\r\nخلاصه جز اين يك روايت « 2 » ، ساير رواياتى كه مرحوم نراقى به آنها استناد جسته ، دلالت بر استقلال پدر ندارد ، ادامه نقل و بررسى روايت را در جلسات آينده خواهيد ديد ، ان شاء الله .\r\n« * و السلام * »\r\n\r\n\r\n","description":"","footnote":"\r\n( 1 ) جامع الاحاديث 20 : 198 / 36862 ، همان باب ، ح 16 ، وسائل 20 : 289 / 25650 ، همان باب ، ح 2 .\r\n( 2 ) ( توضيح بيشتر ) استاد - مد ظلّه - در درس امروز اين استدلال را تمام دانسته ولى در يكى از دروس قبل با عنايت به اين كه مرجع ضمير « عليها » مىتواند خصوص مورد روايت باشد ( نه مطلق جاريه ) استدلال به روايت را ناتمام مىدانند .\r\n","page_name":" 3973 ","page_number":262},
  {"content":"\r\n\r\n\r\n10 / 2 / 1381 سه‌شنبه درس شمارهء ( 428 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات قبل روايات مربوط به استقلال بكر در امر تزويج را خوانديم و هيچ‌يك را قابل استناد ندانستيم . و از بين رواياتى كه براى عدم استقلال ولى و اشتراط اذن باكره اقامه شده تنها يك روايت قابل استناد بود و آن صحيحهء منصور بن حازم بود . البته مقتضاى آن اين است كه پدر هم بايد از دختر اجازه بگيرد و اين با تشريك و اعتبار اذن هر دو ، كه مفيد و صاحب وسائل و حلبى قائلند سازگار است .\r\nدر اين جلسه و جلسه آينده رواياتى را مىخوانيم كه يا در مقابل صحيحهء منصور بن حازم ، استقلال ولى را اثبات مىكنند ، يا عدم استقلال بكر را اثبات مىكنند و يا دلالت بر ولايت ولى مىكنند .\r\nقابل توجه است كه روايات استقلال ولى با روايات استقلال بكر منافات ندارد چون ممكن است هر دو مستقل باشند . همانطور كه أب و جد در مواردى كه ولايت دارند هر كدام مستقل‌اند . و مرحوم نراقى و بعضى ديگر هم به اين مطلب قائلند .\r\nهمچنين رواياتى كه بر عدم استقلال بكر و اشتراط اذن ولى دلالت دارند با تشريك منافات ندارند .\r\n* * * \r\nالف ) روايات استقلال ولى :\r\n1 ) حميد بن زياد عن الحسين بن محمد بن سماعه عن جعفر بن سماعه عن ابان عن فضل بن عبد الملك عن ابى عبد الله عليه السلام قال : لا تستأمر الجارية التى بين ابويها اذا اراد ابوها ان يزوّجها هو انظر لها و امّا الثيّب فانّها تستأذن و ان كانت بين ابويها اذا اراد ان يزوّجها . « 1 »\r\n\r\n\r\n","description":"","footnote":"\r\n( 1 ) جامع الاحاديث ( چاپ قديم ) ، ح 419 .\r\n","page_name":" 3974 ","page_number":263},
  {"content":"\r\n\r\nمراد از أبان در سند روايت ابان بن عثمان است و مراد از فضل بن عبد الملك همان ابو العباس بقباق است و هر دو از ثقات هستند و طبق تحقيق ابان امامى مذهب است و فطحى يا ناووسى نيست و سه نفر ديگر جزء ثقات واقفيه هستند . اين روايت مىگويد : پدر لازم نيست از دختر باكرهء خود اجازه بگيرد . اما در مورد ثيّب اجازه گرفتن لازم است .\r\n2 ) عدّة من اصحابنا عن سهل بن زياد عن احمد بن محمد بن ابى نصر عن داود بن سِرحان عن ابى عبد الله عليه السلام ( فى حديث ) قال : و اليتيمة فى حجر الرجل لا يزوّجها الّا برضاها . « 1 »\r\nاين روايت از نظر سند اشكالى ندارد چون ما سهل بن زياد را ثقه مىدانيم . از نظر دلالت هم مفهوم روايت اقتضا مىكند اذن دختر معتبر نباشد چون شبهه‌اى كه امام عليه السلام در صدد نفى آن برآمده‌اند اين بوده كه يتيمه‌اى كه در حجر رجل است به منزلهء دختر خودش است كه رضايتش معتبر نيست . حضرت فرموده : نه مثل او نيست و رضايتش شرط است . اين تعبير نظير اين است كه گفته شود ولد خوانده مَحرم نيست و ازدواج با او جائز است كه مفهوم اين تعبير آن است كه ولد خوانده حكم ولد را ندارد و ازدواج با ولد جايز نيست .\r\nناگفته نماند كه مراد از يتيمه در اين روايت ، دختر كبيره است نه صغيره ، چون رضايت صغيره اصلًا اثرى ندارد و سيد مرتضى رحمه الله هم فرموده كه كلمهء يتيمه بر كبيره هم اطلاق مىشود .\r\n3 ) يزيد الكناسى قال : قلت لأبى جعفر عليه السلام متى يجوز للأب ان يزوّج ابنته و لا يستأمرها ؟\r\nقال : اذا جازت تسع سنين « 2 »\r\nدر مورد يزيد كناسى توثيق صريحى پيدا نكرديم ولى مىتوان وثاقت او را به اين طريق اثبات كرد كه اجلّاء مهم مثل ابى ايّوب خرّاز ، حسن بن محبوب ، جميل بن\r\n\r\n\r\n","description":"","footnote":"\r\n( 1 ) همان ، ح 435 .\r\n( 2 ) همان ، ح 447 .\r\n","page_name":" 3975 ","page_number":264},
  {"content":"\r\n\r\nصالح ، هشام بن سالم ، على بن حكم ، از او روايت كرده‌اند و اصلًا رواياتش را منحصراً همين اجلّاء نقل كرده‌اند و بعضى از روايات مفصّل را هم از او نقل كرده‌اند .\r\nاين روايت مىگويد : دختر قبل از نه سالگى اصلًا صلاحيت امر و استيمار ندارد و وقتى نه سال او تمام شد و صلاحيت امر پيدا كرد ، پدرش مىتواند او را بدون استيمار از وى تزويج كند .\r\n4 ) محمد بن مسلم عن احدهما عليه السلام قال : اذا زوّج الرجل ابنة ابنه فهو جائز على ابنه و لابنه ايضاً ان يزوّجها . « 1 »\r\nاين روايت صحيحه است و دلالتش هم اشكالى ندارد چون تزويج دختر توسط پدر يا جدّ متعارفش اين است كه دختر باكره باشد كه در خانهء آنها زندگى مىكند . اما ثيّب فرد غير ظاهر است كه بايد آن را از اطلاق روايت خارج دانست . روايت عبيد بن زراره « 2 » هم همين تعبير را دارد ولى در ذيلش يك تعبيرى دارد كه باعث مىشود آن را جزء روايات دسته سوم يعنى ولايت داشتن ولى حساب كنيم . در سندش هم قاسم بن سليمان است كه امارات حُسن يا اعتبار در او وجود دارد . از جمله اينكه در مورد نضر بن سويد كه كتاب او را روايت كرده ، تعبير شده : « ثقة صحيح الحديث » كه معلوم مىشود مقيّد بوده كه هر روايتى را نقل نكند . حمّاد بن عيسى و يونس بن عبد الرحمن هم از قاسم نقل حديث كرده‌اند .\r\n5 ) ابن فضّال عن ابى بكير عن عبيد بن زرارة قال : قلت لأبى عبد الله عليه السلام . . . ( در ذيل اين روايت مىگويد : ) و يجوز عليها تزويج الأب و الجدّ . « 3 »\r\nهمانطور كه قبلًا گفتيم متعارف اين است كه أب و جدّ باكره را تزويج مىكنند .\r\nناگفته نماند اين همان روايتى است كه نراقى رحمه الله به آن استدلال كرده بود و ما به ايشان اشكال كرديم و اشكال هم وارد بود چون ايشان روايت را ناقص نقل كرده بود . اما در اينجا ما به اين ذيل روايت استدلال كرديم .\r\n6 ) موثقهء فضل بن عبد الملك عن ابى عبد الله عليه السلام قال : انّ الجدّ اذا زوّج ابنة ابنه و كان ابوها حيّاً و كان الجدّ مرضياً جاز . « 4 » سند اين روايت همان است كه در روايت اول بود .\r\n\r\n\r\n","description":"","footnote":"\r\n( 1 ) همان ، ح 449 ( در مستند نراقى اين روايت به اشتباه ، روايت سكونى تلقى شده است ) .\r\n( 2 ) همان ، ح 452 .\r\n( 3 ) همان ، ح 453 .\r\n( 4 ) همان ، ح .\r\n","page_name":" 3976 ","page_number":265},
  {"content":"\r\n\r\n7 ) عبيد بن زرارة عن ابى عبد الله عليه السلام « 1 » . اين روايت را قبلًا خوانديم كه حضرت صادق عليه السلام مىفرمايد : من نزد زياد بن عبيد الله حارثى بودم كه مردى آمد و از پدرش شكايت كرد كه دخترم را بدون اذن من تزويج كرده و زياد از حاضران حكم مسأله را پرسيد و آنها گفتند نكاح باطل است . بعد ، از حضرت سؤال كرد . حضرت سخن آنها را تخطئه كرد و به حديث « انت و مالك لابيك » استدلال نمود . البته اين حديث در روايات ما تفسير شده كه جنبهء حقوقى ندارد كه پدر همهء اختيارات را در اموال فرزند دارا باشد بلكه جنبهء اخلاقى دارد . ولى حضرت از باب الزام به مسلّم به اين حديث كه مورد قبول آنها بوده استدلال مىكنند هر چند خود حضرت اين حديث را دليل ندانند و ادلهء ديگرى بر حكم واقعى صحت عقد داشته باشند كه در آن مجلس نمىخواسته‌اند آنها را بيان كنند ، نظير اينكه ما براى اثبات ولايت امير المؤمنين عليه السلام به روايتى كه در صحاح اهل سنّت نقل شده استدلال كنيم با آنكه ممكن است آن روايت براى خود ما دليليّت نداشته باشد ولى براى اسكات و اقناع خصم كفايت مىكند . « 2 »\r\n8 ) عبد الله بن الحسن عن جدّه علىّ بن جعفر عن اخيه موسى بن جعفر عليهما السلام قال : سألته عن رجلٍ اتاه رجلان يخطبان ابنته فهو ان يزوّج احدهما و هوى ابوه الآخر ايّهما احقّ ان ينكح ؟\r\nقال : الذي هوى الجدّ لانّها و اباها للجدّ » « 3 »\r\nعبد الله بن الحسن در سند اين روايت هر چند توثيقى ندارد ، ولى كتاب على بن جعفر كتاب معروفى بوده كه عمركى و ديگران كه افراد صحيح الحديث بوده‌اند آن را روايت كرده‌اند . منتهى چون در طرق آنها وسائط بيشترى بوده و حميرى در قرب الاسناد وسائط كمتر را ترجيح مىداده ، لذا طريق عبد الله بن الحسن را كه نوهء على\r\n\r\n\r\n","description":"","footnote":"\r\n( 1 ) همان ، ح 455 .\r\n( 2 ) البته استدلال به اين روايت محل اشكال است و استاد مد ظلّه در جلسهء بعد اشكال آن را بيان كرده‌اند .\r\n( 3 ) همان ، ح 457 .\r\n","page_name":" 3977 ","page_number":266},
  {"content":"\r\n\r\nبن جعفر است . انتخاب كرده است . لذا ضعف طريق خدشه‌اى به اعتبار روايت وارد نمىكند .\r\nاز نظر دلالت ، روايت ممكن است اينطور بگوييم كه خواستگارى از صغيره معمول نيست و لذا ظاهر روايت اين است كه دختر كبيره بوده و در اينجا حضرت حكم كرده كه جدّ بر پدر تقدم دارد ، لذا استقلال ولىّ استفاده مىشود . اما اشكالى كه وجود دارد اين است كه ممكن است روايت در مقام بيان اين جهت نباشد چون محتمل است در روايت مفروض گرفته شده باشد كه دختر هم به پدر و هم به جدّ وكالت داده باشد و روايت فقط ناظر به اين باشد كه از بين اين دو كداميك تقدم دارد . لذا اين روايت با استقلال دختر و عدم استقلال ولىّ منافات ندارد .\r\n9 ) روايت ابى العباس ( بقباق ) عن ابى عبد الله عليه السلام قال : اذا زوّج الرجل فأبى ذلك والده فانّ تزويج الأب جايز و ان كره الجدّ ليس هذا مثل الذي يفعله الجدّ ثمّ يريد الأب ان يردّه » . « 1 »\r\nدر سند اين روايت و روايت هفتم سهل بن زياد است كه ما او را معتبر مىدانيم .\r\nاما از نظر دلالت همان اشكال قبلى مىآيد كه روايت اطلاق ندارد ، بلكه فرض روايت در جايى است كه عقد صحيح بوده ، خواه از باب اينكه ولىّ اذن داشته يا دختر صغيره بوده است ، بنابراين نمىتوان استقلال ولى را نتيجه گرفت .\r\n10 ) محمد بن احمد بن يحيى عن موسى بن جعفر البغدادى عن ظريف بن ناصح عن ابان عن ابى عبد الله عليه السلام قال : اذا زوّج الرجل ابنه كان ذلك الى ابنه و اذا زوّج ابنته جاز ذلك . » « 2 »\r\nابان در سند روايت ، ابان بن عثمان است و موسى بن جعفر بغدادى هر چند توثيق خاصى ندارد اما محمد بن على بن محبوب كه از اجلّاء است از او روايت دارد و محمد بن احمد بن يحيى كتابش را روايت كرده است .\r\nالبته روايت محمد بن احمد بن يحيى فى حدّ نفسه دليل بر وثاقت مروىّ عنه نيست چون در مورد او گفته‌اند : « يروى عن الضعفاء و يعتمد المراسيل » اما از آنجا كه موسى بن جعفر بغدادى جزء مستثنيات روات احمد بن محمد بن يحيى نيست يعنى ابن وليد و صدوق و ابن نوح رحمه الله كه روايات محمد بن احمد بن يحيى را بررسى كرده و تعدادى از آنها را كه قابل اعتماد نبوده‌اند استثنا كرده‌اند ، روايات موسى بن\r\n\r\n\r\n","description":"","footnote":"\r\n( 1 ) همان ، ح .\r\n( 2 ) همان ، ح 461 .\r\n","page_name":" 3978 ","page_number":267},
  {"content":"\r\n\r\nجعفر بغدادى را استثنا نكرده‌اند ، معلوم مىشود كه روايات او را معتبر مىدانسته‌اند و ادّعاى آقاى خويى مبنى بر اينكه اينها اصالة العداله‌اى بوده‌اند و در فرض شك ، بنا را بر عدالت مىگذاشته‌اند ، سخن ناتمامى است . اين روايات از حيث دلالتش هم اشكالى ندارد و استقلال ولىّ را اثبات مىكند .\r\n11 ) محمد بن يحيى عن عبد الله بن محمد عن على بن الحكم عن ابان بن عثمان عن الفضل بن عبد الملك عن ابى عبد الله عليه السلام فى حديثٍ قال : اذا زوّج الرجل ابنه فذاك فى ابنه و اذا زوّج الابنة جاز » . « 1 »\r\nاين روايت بنابراين كه عبد الله بن محمد بن عيسى را ثقه بدانيم صحيحه است و مضمونش همان روايت قبلى است .\r\n12 ) مرسله محمد بن جرير طبرى صاحب دلائل الامامه كه پس از نقل قضيه شهربانو از قول امير المؤمنين عليه السلام چنين نقل مىكند : قال عليه السلام انّ رسول الله صلى الله عليه و آله كان اذا اتته كريمة قومٍ لا ولىّ لها و قد خطبت يأمر ان يقال لها انت راضية بالبعل ؟ » « 2 »\r\nاز تعبير لا ولىّ لها فهيمده مىشود كه اگر ولى داشت از دختر نمىپرسيدند و اختيار براى ولىّ بود . البته روايت سند ندارد .\r\nاين روايات كه از نظر سند اكثراً تمام هستند در مجموع دلالت بر استقلال ولىّ داشتند . در جلسهء بعد رواياتى را كه نفى استقلال دختر مىكنند و رواياتى را كه اثبات ولايت براى ولىّ مىكنند ، مىخوانيم ، ان شاء الله .\r\n« * و السلام * »\r\n\r\n\r\n","description":"","footnote":"\r\n( 1 ) همان ، ح .\r\n( 2 ) همان ، ح 480 .\r\n","page_name":" 3979 ","page_number":268},
  {"content":"\r\n\r\n\r\n11 / 2 / 1381 چهارشنبه درس شمارهء ( 429 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسات گذشته در حدود 12 روايت كه از آنها استقلال پدر استفاده مىشد را خوانديم . البته پس از مراجعهء مجدّد استدلال به 5 تاى آنها به نظر ما مورد مناقشه است و ليكن هفت روايت ديگر دلالت بر استقلال پدر دارد . كه در اين جلسه بحث خواهد شد .\r\n* * * \r\nالف ) مناقشه در دلالت روايت عبيد بن زرارة بر نفى اعتبار اذن باكره :\r\nيكى از آن رواياتى كه استدلال به آن به نظر ما محل اشكال است روايتى بود كه عبيد بن زرارة « 1 » از حضرت صادق عليه السلام نقل كرده بود كه حضرت پيش عبيد الله بن زياد حارثى بودند كه مردى آمد و ابراز داشت كه پدر او دخترش را بدون اذن او براى كسى عقد كرده است . فقهايى كه در جلسه حاضر بودند فتوى به بطلان عقد جدّ دادند و ليكن حضرت با بيان « انت و مالك لابيك » - با آن تفصيلى كه قبلًا گذشت كه امام عليه السلام حكم واقعى مسأله را با استدلالى جدلى بيان فرموده‌اند - عقد جدّ را صحيح دانسته‌اند . لذا گفتيم كه از اين روايت استقلال پدر استفاده مىشود .\r\nو لكن اين استدلال مواجه با دو اشكال است :\r\nاولًا : بنابر نظر عامّه پدر بر دختر خود چه باكره باشد چه ثيبه ولايت دارد و ولايت جدّ در طول ولايت پدر است ، يعنى با بودن پدر حقّى براى اعمال ولايت توسط جدّ قائل نيستند .\r\n\r\n\r\n","description":"","footnote":"\r\n( 1 ) جامع احاديث الشيعة ، ج 20 ، چاپ قديم ، باب 51 ، من ابواب التزويج ، ص 144 ، ح 455 .\r\n","page_name":" 3980 ","page_number":269},
  {"content":"\r\n\r\nلذا با توجه به اين نكته ، فقهاى عامه حكم به بطلان عقد جدّ نمودند و ليكن بنابر نظر اماميه ولايت جدّ در عرض ولايت پدر است و بلكه عند التزاحم ، جدّ مقدّم نيز هست . بنابراين به نظر مىرسد عمده محل بحث در بين امام صادق عليه السلام و آنها در مورد نفى طوليت ولايت جدّ مىباشد و در واقع روايت ناظر به ساير جهات معتبر در صحت عقد نيست بلكه تنها ناظر به ردّ قول عامه در طوليت ولايت جد است و امام عليه السلام نيز تنها از اين جهت حكم به صحت عقد جدّ نموده‌اند و كارى با ساير شروط معتبر در صحت عقد كه محتمل است يكى از آنها استيذان از دختر باشد ندارند .\r\nثانياً : بر فرض قبول اين مطلب كه روايت و لو از اين جهت كه امام عليه السلام استفصال ننمودند كه آيا جدّ با اذن دختر ، عقد او را خوانده است يا بدون اذن او اين كار را كرده است و در مقام بيان صحت عقد از ناحيهء عدم اعتبار اذن دختر نيز مىباشند ، و ليكن از جهت ديگرى استدلال به اين روايت محل مناقشه است ، و آن اين است كه عامه كه فتوى به بطلان عقد جدّ داده‌اند ، آن عقد را به طور مطلق محكوم به بطلان دانسته و حتى صحت تأهليه آن را نيز به اين معنا كه به نحو فضولى و مشروط به اذن بعدى پدر قابل تصحيح باشد را نفى نموده‌اند ولى امام عليه السلام مىخواهند بفرمايند كه عقد جدّ به طور مطلق يعنى حتى به اين صورت كه با اجازه نيز تصحيح نشود محكوم به بطلان نيست بلكه عقد او به طور فضولى و مشروط به اجازهء بعدى از پدر صحيح است ( و مادر مورد عقد فضولى - همانطورى كه از صحيحه محمد بن قيس كه مرحوم شيخ در مكاسب نقل نموده‌اند و همچنين آن روايت عامى كه در جلسات قبل نقل كرديم كه دخترى از اينكه پدرش بدون اجازهء او وى را به برادرزاده‌اش تزويج نموده است ، نزد پيامبر صلى الله عليه و آله شكايت مىكند . بر اين عقيده هستيم كه تا مادامىكه انشاء ردّ نشود عقد فضولى باطل نيست و مجرد كراهت و عدم رضايت باطنى بدون انشاء ردّ كافى در ردّ و بطلان عقد نيست و لذا در مورد روايت و لو اينكه پدر رضايت ندارد ولى چون انشاء را ردّ نكرده است ، بنابراين جاى تصحيح عقد هست )\r\n\r\n","description":"","footnote":"","page_name":" 3981 ","page_number":270},
  {"content":"\r\n\r\nحاصل اين كه ممكن است مراد از اينكه امام عليه السلام فرموده‌اند عقد جدّ باطل نيست ، صحت فعليه عقد او كه محل بحث ما نيز است ، نباشد بلكه مراد صحت تأهليه باشد ، به اين معنا كه با توافق و رضايت مىتوان عقد جدّ را تصحيح نمود .\r\nاينك تعداد ديگرى از رواياتى را كه دلالت بر نفى استقلال باكره در تزويج مىكند ذكر مىنماييم .\r\n\r\nب ) روايات نفى استقلال از باكره در امر تزويج :\r\n1 . صحيحه حلبى عن ابى عبد الله عليه السلام « انه قال فى المرأة الثيب تخطب الى نفسها ، قال هى املك بنفسها ، تولّى امرها من شاءت اذا كان كفواً بعد ان تكون قد نكحت رجلًا قبله » « 1 »\r\nاز مفهوم اين روايت استفاده مىشود كه دختر باكره بر خلاف زن ثيب استقلال ندارد اما آيا پدر منحصراً ولايت دارد يا ندارد ؟ از اين جهت ساكت است و احتمال تشريك وجود دارد ولى على اى حال دلالت بر نفى استقلال باكره مىكند .\r\n2 . معتبرهء الحسن بن زياد كه روايت بعدى است و مثل روايت فوق است « 2 »\r\n3 . صحيحه عبد الله بن سنان كه مثل روايت حلبى است « 3 »\r\n4 . روايت معتبر از الحسين بن سعيد عن القاسم عن ابان عن عبد الرحمن ابن ابى عبد الله عليه السلام كه مثل روايات قبلى است . ( مراد از قاسم ، قاسم بن محمد الجوهرى است و مراد از ابان نيز ابان بن عثمان است كه هر دو ثقه‌اند ) .\r\n5 . مرسلهء ابن بكير عن رجل عن ابى عبد الله عليه السلام قال لا بأس ان تزوّج المرأة نفسها اذا كانت ثيّباً به غير اذن أبيها ، اذا كان ، لا بأس بما صنعت » « 4 » از مفهوم روايت استفاده مىشود كه باكره نيازمند اذن پدر است و مستقل نيست .\r\n\r\n\r\n","description":"","footnote":"\r\n( 1 ) جامع احاديث الشيعة ، ج 20 ، ص 134 ، باب 49 از ابواب التزويج ، ج 412 .\r\n( 2 ) جامع احاديث الشيعة ، ج 20 ، ص 135 ، باب 49 از ابواب التزويج ، ج 413 .\r\n( 3 ) الوسائل ، ج 20 ، ص 269 ، ( اين حديث در جامع الاحاديث ذكر نشده است ) و تهذيب ، ج 7 ، رقم 1546 .\r\n( 4 ) جامع الاحاديث ، ج 20 ، ص 135 ، ح 415 .\r\n","page_name":" 3982 ","page_number":271},
  {"content":"\r\n\r\n6 . العوالى : روى ابن عباس عن النبى صلى الله عليه و آله أنه قال ليس للولىّ مع الثيّب امر » « 1 » كه از مفهومش استفاده مىشود كه با باكره امرى هست يعنى در او اذن پدر معتبر است يا به طور تشريك يا اينكه پدر مستقل باشد .\r\n7 . صحيحه زرارة بن اعين : قال سمعت ابا جعفر عليه السلام يقول : لا ينقض النكاح الّا الأب . « 2 »\r\n8 . صحيحه ابن ابى يعقور عن ابى عبد الله عليه السلام قال لا تزوّج ذوات الأبكار الّا باذن آبائهن » « 3 » نفى استقلال دختر را مىكند .\r\n9 . روايت ابن ابى نصر « قال قال أبو الحسن عليه السلام فى المرأة البكر اذنها صماتها و الثيب امرها اليها » « 4 » از مفهوم ذيل روايت استفاده مىشود كه باكره امرها اليها نيست . ممكن است اذن او جزء العلة باشد . البته صدر روايت نيز مىگويد هركجا كه اذن باكره دخيل باشد حال چه به اين نحو كه ولى مستقل باشد و تنها استيذان از دختر براى او مستحب باشد و يا اينكه تشريك باشد علىّ اى حال هركجا كه اذن او اثر دارد ، آن اذن با سكوت نيز حاصل مىشود .\r\n\r\nج ) روايات داله بر استقلال پدر و نفى اعتبار اذن دختر :\r\nدر قبال اين رواياتى كه ذكر كرديم ، روايات ديگرى وجود دارد كه ولايت را منحصراً براى پدر اثبات مىكند و از دختر همانطورى كه استقلال را نفى مىكند ، تشريك را نيز نفى مىكند .\r\n1 . روايت ابراهيم بن ميمون كه به نظر ما معتبر است البته ابن فضال كه در آن واقع شده است فطحى است .\r\nاذا كانت الجارية بين ابويها فليس لها مع ابويها امر و اذا كانت قد تزوجت لم يزوّجها الّا برضا منها « 5 »\r\n\r\n\r\n","description":"","footnote":"\r\n( 1 ) جامع الاحاديث ، ج 20 ، ص 135 ، ح 417 .\r\n( 2 ) جامع الاحاديث ، ج 20 ، ص 138 ، ح 432 .\r\n( 3 ) جامع الاحاديث ، ج 20 ، ص 138 ، ح 434 .\r\n( 4 ) جامع الاحاديث ، ج 20 ، ص 151 ، ح 478 .\r\n( 5 ) جامع الاحاديث ، ج 20 ، ح 426 .\r\n","page_name":" 3983 ","page_number":272},
  {"content":"\r\n\r\n2 . روايت على بن جعفر كه به نظر ما معتبر نيست اگر چه مرحوم آقاى خويى آن را صحيحه تعبير كرده‌اند . على بن جعفر عن اخيه موسى بن جعفر عليهما السلام قال سألته عن الرجل هل يصلح له ان يزوج ابنته به غير اذنها ، قال نعم ليس يكون للولد مع الوالد امر الّا ان تكون امرأة قد دخل بها قبل ذلك فتلك لا يجوز نكاحها الّا أن تستأمر » « 1 »\r\n3 . صحيحه حلبى عن ابى عبد الله عليه السلام فى الجارية يزوّجها ابوها به غير رضاء منها ، قال : ليس لها مع أبيها امرٌ اذا انكحها جاز نكاحه و ان كانت كارهة » « 2 »\r\n4 . صحيحه محمد بن مسلم عن احدهما عليهما السلام قال : لا تستأمر الجارية اذا كانت بين ابويها .\r\nليس لها مع الأب امر ، و قال : يستأمر كل احد ما عدا الأب » « 3 » ممكن است جمع بين صدر و ذيل اين روايت اين گونه باشد كه اگر دختر پدر ندارد خودش مستقل است و بايد از او استيذان شود اما با وجود پدر او هيچ كاره است و اختيار او با پدر است .\r\n5 . معتبره عبد الله بن صلت قال : و سألته عن البكر اذا بلغت مبلغ النساء أ لها مع أبيها امر ؟\r\nقال : ليس لها مع أبيها امر ما لم تثيب » « 4 » در سند اين روايت قاسم بن سليمان است كه ما او را معتبر مىدانيم .\r\nنتيجه اجمالى از ذكر اين روايات اين است كه ما در مقابل قول صاحب جواهر 26 روايت داريم كه 6 عدد آنها معتبر نيست ولى 20 تاى ديگر معتبر مىباشند ( اعم از صحيحه يا موثقه يا حسنه ) اين روايات استقلال انحصارى دختر باكره را نفى مىكند كه در مباحث آينده بايد به تفصيل وارد جمع ما بين اين روايات شويم و در ضمن اقوال ديگرى را هم كه مطرح است مثل تفصيل بين عقد متعه و دائم و مسأله تشريك را نيز مورد بررسى قرار دهيم ، ان شاء الله .\r\n« * و السلام * »\r\n\r\n\r\n","description":"","footnote":"\r\n( 1 ) جامع الاحاديث ، ج 20 ، ح 427 .\r\n( 2 ) جامع الاحاديث ، ج 20 ، ح 428 .\r\n( 3 ) جامع الاحاديث ، ج 20 ، ح 431 .\r\n( 4 ) جامع الاحاديث ، ج 20 ، ح 448 .\r\n","page_name":" 3984 ","page_number":273},
  {"content":"\r\n\r\n\r\n28 / 2 / 1381 شنبه درس شمارهء ( 430 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در ازدواج باكره بالغه رشيده بود ، در جلسات گذشته روايات مسأله را نقل كرديم . در اين جلسه ، كلام مرحوم صاحب جواهر رحمه الله و مرحوم آقاى خويى رحمه الله را نقل و ادلهء آنها را بررسى مىكنيم و در پايان ، جمع مورد قبول خود را مطرح خواهيم كرد ، ان شاء الله تعالى .\r\n* * * بحث در اين بود كه اختيار ازدواج باكرهء بالغهء رشيده با چه كسى است ؟ در جلسات گذشته روايات مسأله را خوانديم ، در اين جلسه به نقل نظريهء مرحوم صاحب جواهر رحمه الله و مرحوم آقاى خويى رحمه الله و بررسى ادلهء آنها مىپردازيم .\r\n\r\nالف ) نظر صاحب جواهر ؛ ( استقلال انحصارى باكره ) و محصل دليل آن :\r\nمرحوم صاحب جواهر رحمه الله قائل به استقلال انحصارى دختر باكره شده‌اند و براى اثبات آن به ادلهء اربعه ( كتاب و سنت و اجماع و عقل ) و همچنين به قاعده اوليه تمسك جسته‌اند .\r\nاما اجماع : شهرت محصّل و منقول بين القدماء و المتأخرين بر استقلال باكره است بلكه از دو كتاب انتصار و ناصريات سيد مرتضى رحمه الله نقل اجماع شده است « 1 »\r\nاما عقل : صاحب جواهر رحمه الله در بيان دليل عقل مىفرمايند : اگر رأى و نظر دختر بالغهء رشيده متبع نباشد و هر چه پدرش تصميم گرفت نافذ بوده هر چند دختر\r\n\r\n\r\n","description":"","footnote":"\r\n( 1 ) جواهر الكلام 29 / 175\r\n","page_name":" 3985 ","page_number":274},
  {"content":"\r\n\r\nراضى نباشد و هر چه او استغاثه كند كسى به دادش نرسد ، اين ظلمى در حق اوست و از خداوند حكيم صادر نمىشود ، بلكه چه بسا چنين تحميلى مستلزم مفاسد بزرگى - مانند خودكشى و زنا و فرار از خانه - باشد ، خلاصه اين كه قانون شرع چنين اختيارى به پدر بدهد و نظر دختر را به طور كلى ناديده بگيرد خلاف حكم عقل است . « 1 »\r\nاما كتاب : ايشان مجموعاً به پنج قسمت از آيات شريفه قرآن استدلال كرده‌اند و در ادامه مىفرمايند : « و غير ذلك ممّا ظاهره استقلالها بالولاية » « 2 »\r\nاما سنّت : ايشان مجموعاً هشت روايت صحيح و موثقه و غيرهما كه استقلال باكره در عقد دائم را شامل مىشود و چهار روايت را كه دلالت بر استقلال باكره در عقد موقت مىكند ، نقل مىكنند و در ادامهء نصوص متعه ، پس از پاسخ معارضات آن مىفرمايند : « فحينئذٍ يتم للاستقلال بهذه النصوص على المطلوب ( استقلال انحصارى دختر در عقد دائم ) بعد اتمامها بعدم القول بالفصل إلّا من المحكيّ عن جمع الشيخ فى كتابى الاخبار الذين لم يعدّا للفتوى ، بسقوط الولاية عنها فى المنقطع دون الدائم ، على انه جمع يأباه ظاهر جميع الاخبار بل و الاعتبار و ضرورة اولوية الدائم فى ذلك منه . . . » « 3 »\r\nصاحب جواهر پس از بيان ادلهء مختارشان ، نظريهء استقلال پدر و ادلهء آن را مطرح كرده و مىفرمايند : جماعتى قائل به استقلال پدر شده‌اند و دليلشان يكى استصحاب ولايت حال صغر و ديگرى اخبار كثيره است . پس از آن ، هر دو دليل را نقد مىكنند « 4 » و در نقد تمسك به روايات مىفرمايند :\r\nاولًا : تمام يا اكثر روايات استقلال پدر اشكال سندى دارند و مشهور نيز به آن عمل نكرده‌اند تا ضعف سندى آنها جبران شود .\r\nثانياً : بين اين روايات و روايات استقلال باكره به دو نحو جمع عرفى هست :\r\n\r\n\r\n","description":"","footnote":"\r\n( 1 ) جواهر الكلام 29 / 179\r\n( 2 ) جواهر الكلام 29 / 175\r\n( 3 ) جواهر الكلام 29 / 179\r\n( 4 ) بحث استصحاب ولايت حال صغار در درس 427 گذشت .\r\n","page_name":" 3986 ","page_number":275},
  {"content":"\r\n\r\nجمع اول : بگوييم روايات استقلال پدر در مورد باكره‌اى است كه براى ازدواج رشد كافى ندارد .\r\nجمع دوم : روايات ناهيه‌اى را كه در مورد باكره اذن پدر را لازم مىداند و مىفرمايند : « لا تتزوج إلّا بإذن آبائهن » به قرينه رواياتى كه صريحاً اجازه مىدهد و مىفرمايد « لا بأس به تزويج البكر به غير اذن أبيها » حمل بر كراهت كنيم و رواياتى را كه پدر را مستقل دانسته و استجازهء از دختر را بر پدر لازم نمىداند و مىفرمايد : « يستأمرها كل أحدٍ ما عدا الأب » حمل بر متعارف كنيم و بگوييم اين روايات ناظر به موارد متعارفى است كه دختران با تصميم پدرانشان موافق هستند و اختيار ازدواج خويش را به آنها داده‌اند و لذا لازم نيست كه پدرانشان نظر آنها را جويا شوند . خلاصه ، رواياتى را كه از ازدواج دختران بدون اذن پدرانشان نهى كرده‌اند ، حمل بر كراهت مىكنيم و در مورد رواياتى كه مىگويد پدر احتياج به استجازه ندارد مىگوييم به خاطر آن است كه اجازه حاصل است - كما هو المتعارف - .\r\nثالثاً : اگر بين روايات استقلال پدر و استقلال دختر جمع عرفى هم نباشد ، ترجيح با روايات استقلال باكره است چون اين روايات موافق شهرت و ظاهر كتاب و مخالف با رأى مالك و شافعى و ابن أبي ليلى و بسيارى از بزرگان عامّه است . لذا بر اساس اين روايات قائل به استقلال انحصارى باكره مىشويم . « 1 »\r\n\r\nبررسى كلام صاحب جواهر رحمه الله :\r\nاما در خصوص اجماع ، همانطورى كه قبلًا اقوال فقهاء را بررسى كرديم « 2 » نه تنها اجماعى بر استقلال انحصارى دختر باكره وجود ندارد بلكه شهرت هم در كار نيست بخصوص بعد از محقق كه مخالفان رأى صاحب جواهر رحمه الله بيشترند بلكه در بين قدماء هم منكرين استقلال انحصارى دختر بيشترند ، همچنان كه گذشت . « 3 »\r\n\r\n\r\n","description":"","footnote":"\r\n( 1 ) جواهر الكلام 29 / 180 و 181\r\n( 2 ) رجوع شود به جزوهء 418 و 419\r\n( 3 ) جزوهء 419\r\n","page_name":" 3987 ","page_number":276},
  {"content":"\r\n\r\nاما در خصوص كتاب ، طرفين براى اثبات نظر خود به آيات قرآن استدلال كرده‌اند ، هم قائلين به استقلال دختر و هم قائلين به استقلال پدر ، دستهء اول به آياتى استدلال كرده‌اند كه نكاح را به زن نسبت داده است و دسته دوم به آياتى استدلال كرده‌اند كه به اولياء - پدر و جد - دستور مىدهد كه  « وَ أَنْكِحُوا الْأَيامى مِنْكُمْ وَ الصَّالِحِينَ مِنْ عِبادِكُمْ وَ إِمائِكُمْ . . . »  و اگر اسناد نكاح به كسى به اين معنى باشد كه او مىتواند بالاستقلال نكاح را محقق سازد ، استدلال قائلين به استقلال پدر نيز بايد صحيح باشد .\r\nالبته ما عرض كرديم « 1 » كه هيچ يك از اين دو دسته از آيات از اين جهت در مقام بيان نبوده و در مقام بيان شرائط نكاح نيست ، آياتى كه مىفرمايد  « حَتَّى تَنْكِحَ زَوْجاً غَيْرَهُ »  يا  « فَلا تَعْضُلُوهُنَّ أَنْ يَنْكِحْنَ أَزْواجَهُنَّ »  يا  « فَلا جُناحَ عَلَيْكُمْ فِيما فَعَلْنَ فِي أَنْفُسِهِنَّ بِالْمَعْرُوفِ »  يعنى با رعايت شرائط ازدواج نمايد و آيه‌اى كه ترغيب به انكاح مىكند - اگر خطاب به اولياء باشد - يعنى شما اولياء با فراهم كردن شرائط خاص نكاح ، پسرها و دخترهايتان را زن بدهيد نه اين كه شما اختيار تام در اين نكاح داريد و رعايت هيچ شرطى در نكاح آنها لازم نيست و شاهدش شمول أيامى نسبت به پسرها است در حالى كه مىدانيم اولياء ولايتى بر پسرهايشان ندارند .\r\nاما در خصوص دليل عقل نكاتى قابل طرح است :\r\nنكته اول : اگر دليل عقلى صاحب جواهر رحمه الله تمام باشد ، حكم عقل است و اين حكم قابل استثناء و تخصيص نيست ، در حالى كه مىتوانيم همين بيان را در موردى كه قطعاً ولايت پدر ثابت است - يعنى ازدواج صغيره - مطرح بكنيم ، از نظر روايات معتبر و فتاوى خاصه و عامه ، اگر پدر يا جدّ ، صغيره را عقد كردند عقد آنها نافذ\r\n\r\n\r\n","description":"","footnote":"\r\n( 1 ) به جزوهء 420 رجوع شود .\r\n","page_name":" 3988 ","page_number":277},
  {"content":"\r\n\r\nاست و صغيره بعد از بلوغ و رشد ، خيار فسخ معامله را ندارد . و شما نمىگوييد اگر نظر اين صغيره پس از بلوغ متّبع نباشد اين ظلمى است در حق او ، چه بسا موجب مفاسد عظيمى چون زنا و خودكشى و . . . شود . آنجا هر پاسخى مىدهيد در ما نحن فيه هم بدهيد ، اين جواب نقضى .\r\nنكته دوم : پاسخ حلى : در كلام صاحب جواهر رحمه الله بين استقلال پدر و استبداد او خلط شده است ، احتمالًا صاحب جواهر رحمه الله كه با عشائر عرب مأنوس بوده است وضعيت آنها را ديده كه با استبداد كامل دختر خود را به شوهر مىدهند و فقط به مصالح و منافع خود مىانديشند و كمترين توجّهى به مصالح دختر ندارند ، تصور ايشان از استقلال پدر چنين وضعيتى بوده است و آن را ظلم و خلاف حكم عقل مىدانسته‌اند . چنين عقدهايى يقيناً باطل است ، پدر چنين حقى ندارد ولى بطلان آن مستلزم بطلان استقلال پدر نيست ، چون اين نحوه شوهر دادن استبداد است نه استقلال ، آنچه فقهاء مىگويند استقلال پدر است يعنى بايد مصالح دختر را در نظر بگيرد يكى از مصالح اين است كه - مثلًا - دختر فلان قيافه را دوست ندارد ، در اينجا پدر نمىتواند چنين شوهرى را به او تحميل كند ، البته گاهى ممكن است در اثر نپختگى برخى از خصوصيات شوهر را نپسندد لكن پدر كه دخترش را مىشناسد مىداند كه اين حالت پس از مدت كوتاهى تغيير مىكند ، پس از چندى كه پخته مىشود امتيازات شوهرش را درك مىكند و به او علاقه پيدا مىكند .\r\nنكته سوم : پدر كه دختر خود و وضعيت جامعه را - نوعاً - بهتر مىشناسد ، مصالح دختر را در نظر مىگيرد چه بسا او مىبيند اگر اين ازدواج را انجام ندهد ديگر كسى به سراغش نمىآيد ، در خانه مىماند و بدبخت مىشود ، اين ازدواج هر چند ازدواج ايده‌آل او نيست ولى بهترين ازدواج است ، شارع مقدس اين نكته را در نظر گرفته و اختيار امر را به ولى دختر داده است ، چنين قانونى كاملًا مطابق عقل است ، يا اين كه پدر از جهات دينى يا اخلاقى ، شوهرى را به صلاح دختر نمىداند و لذا به آن رضايت نمىدهد ، داشتن چنين حقى خلاف حكم عقل نيست .\r\nنكته چهارم : مطلبى به طور كلى هست كه در تمام ازدواج‌ها - باكره و غير باكره -\r\n\r\n","description":"","footnote":"","page_name":" 3989 ","page_number":278},
  {"content":"\r\n\r\nجارى است و آن اين است كه اگر ادامهء زندگى با مشكلاتى اساسى مواجه شده و به بن بست رسيد شارع مقدس راهى براى خروج از اين بن بست پيش‌بينى كرده است و به حاكم شرع اختيار طلاق دختر را داده است اگر فقيهى حاكم شرع را به طور كامل مبسوط اليد بداند و بگويد كه در ازدواج‌هايى كه مطابق مصلحت بوده و در آغاز مشكلاتى جدّى نداشته ليكن ادامهء آن حرجى شده است ، حاكم شرع حق طلاق دارد ، مشكل به طور كامل بر طرف شده است و اگر همچنين اختيار مطلقى براى حاكم شرع قائل نشويم لااقل در مواردى كه زندگى به بن بست رسيده و جدايى آنها اضطرارى شده يا مستلزم مفاسد لازم الدفعى چون خودكشى است ، ممكن است بگوييم حاكم شرع مىتواند زن را طلاق داده ، او را از اين بن بست رها كند ، خلاصه :\r\nلازمهء استقلال پدر به بن بست كشاندن زندگى دختر نيست تا خلاف عقل باشد .\r\nامّا سنت ، رواياتى كه صاحب جواهر رحمه الله بر استقلال دختر استدلال كرده‌اند در مباحث گذشته در تمامى آنها مناقشه كرديم - به استثناء نادرى از آنها چون صحيحهء منصور بن حازم و موثقه صفوان كه در آينده به بررسى آنها خواهيم پرداخت ان شاء الله تعالى -\r\nمرحوم صاحب جواهر رحمه الله در مناقشه روايات استقلال پدر فرمودند\r\nاولًا : تمام يا اكثر آنها اشكال سندى دارد ، در حالى كه در مباحث گذشته ثابت شد كه بسيارى از آنها به طور مسلّم هيچ اشكال سندى ندارد و تعداد زيادى از آنها هم بنا بر مبناى ما قابل اعتمادند .\r\nسپس فرمودند :\r\nثانياً : مىتوانيم به دو صورت بين روايات جمع كنيم : جمع اول : « بگوييم روايات استقلال پدر در مورد باكرهء غير رشيده است » اين فرمايش قابل مناقشه است زيرا اولًا : اين حمل خلاف صريح چندين روايت معتبر است ، رواياتى كه بين باكره و ثيبه تفصيل مىدهد ، موردش خصوص بالغهء رشيده است چون در مورد دختر غير\r\n\r\n","description":"","footnote":"","page_name":" 3990 ","page_number":279},
  {"content":"\r\n\r\nرشيده نمىتوانيم تفصيل بدهيم و بگوييم اگر ثيبه شد خودش مستقل است و اگر باكره است پدرش ولايت دارد و حال آن كه اين تفصيل در چندين روايت معتبر آمده است . ثانياً : اين جمع ، جمع تبرّعى محض است و دليلى نداريم كه روايات استقلال پدر را به صورت عدم رشد نكاحى دختر مقيد سازيم . خلاصه اين جمع شاهد جمع ندارد .\r\nان قلت : از صحيحهء فضلاء استفاده مىشود كه اگر دخترى در امر ازدواج ، رشد كافى داشت ، در نكاح خويش مستقل است . و اين روايت قرينه مىشود كه روايت استقلال پدر را بر غير اين مورد حمل كنيم .\r\nقلت : ظاهر استعمالات سفيه و غير سفيه ، سفاهت و رشد در امور مالى است و ورود آن در باب نكاح قرينهء آن نيست كه منظور از آن سفاهت و رشد در مسأله نكاح باشد زيرا همانطورى كه از روايت زراره استفاده مىشود يكى از اسباب استقلال در امر نكاح رشد مالى است « اذا كانت المرأة مالكة امرها ، تبيع و تشترى و تعتق و تشهد و تعطى من مالها ما شاءت فان امرها جايز ، تتزوج ان شاءت به غير اذن وليها » « 1 » و اگر عنوان غير السفيه را ظاهر در رشيد مالى ندانيم ، ظهور در رشيد در امر نكاح ندارد تا بتواند شاهد جمع باشد .\r\nصاحب جواهر رحمه الله پس از اين جمع ، جمع دومى را نيز مطرح مىكنند و مىفرمايند : « ممكن است روايات اعتبار اذن پدر يعنى رواياتى را كه دخترها را از ازدواج بدون اذن پدر نهى مىكند به قرينه رواياتى كه صريح در استقلال دختر هستند حمل بر كراهت كنيم » به نظر مىرسد كه روايات اشتراط اذن پدر قابل چنين حملى نيست و مثلًا رواياتى كه مىفرمايد : « ليس لها مع أبيها امرٌ » ظهور قوى در نفى استقلال دختر و اشتراط اذن پدر دارد و صحيحهء حلبى كه در مورد ثيب مىفرمايد :\r\n\r\n\r\n","description":"","footnote":"\r\n( 1 ) جامع الاحاديث 25 / 190 - باب 50 از ابواب التزويج حديث 9\r\nوسائل 20 / 285 - باب 9 از ابواب عقد النكاح و اولياء العقد حديث 6\r\n","page_name":" 3991 ","page_number":280},
  {"content":"\r\n\r\nهى أملك بنفسها . . . بعد ان تكون قد نكحت رجلًا قبله » ظهور قوى دارد در اين كه ازدواج باعث ملكيت نفس و اختيار دارى شده است .\r\nصاحب جواهر رحمه الله روايت حلبى را - كه بر استقلال پدر در تزويج دختر حتى در جايى كه او راضى نباشد دلالت مىكند - به لزوم تن دادن دختر و راضى شدن به عقد پدر حمل كرده مىگويند : اى لا ينبغى لها معارضة أبيها و ان كرهت نفسها فان اللائق بها ايثار رضا أبيها على رضاها و محبتها « 1 »\r\nاين كلام نيز قابل مناقشه است : چگونه مىتوان گفت جواز تزويج پدر حتى در صورت كراهت دختر به معناى اين است كه دختر بايد دست از ناخشنودى خود بردارد تا نكاح پدر جايز و نافذ شود ! به نظر ما دلالت اين صحيحه بر استقلال پدر همانطور كه مرحوم آقاى خويى نيز به آن اعتراف دارند « 2 » صريح مىباشد و حمل « جاز نكاحه و ان كانت كارهة » به اينكه بايد دختر راضى شود ، يك حمل كاملًا غير عرفى و غير قابل فهمى است .\r\nصاحب جواهر همچنين مىفرمايند : « رواياتى كه مىگويد لازم نيست پدر نظر باكره‌اش را جويا شود به اين جهت است كه رضايت او حاصل است « 3 » اين كلام نيز محل مناقشه است زيرا در تعدادى از روايات استقلال پدر آمده است كه « ليس لها مع أبيها امرٌ » يعنى دخترى كه پدر دارد ، در مقابل تصميم پدر رأى دختر مطرح نيست نه اين كه رأى دختر لازم است لكن حاصل است . همچنين در صحيحه حلبى در مورد دخترى كه پدرش او را شوهر داده مىفرمايد : « جاز نكاحه و إن كانت كارهة » « 4 » يعنى نارضايى دختر مضر نيست . در موثقه فضل بن عبد الملك آمده است « لا تستأمر الجارية التى بين ابويها اذا أراد أبوها ان يزوّجها ، هو أنظر لها » « 5 » يعنى پدر مصالح دختر را\r\n\r\n\r\n","description":"","footnote":"\r\n( 1 ) جواهر الكلام ج 29 ص 182\r\n( 2 ) مبانى العروة 2 / 257\r\n( 3 ) جواهر الكلام 29 / 181\r\n( 4 ) جامع الاحاديث 25 / 190 ، باب 50 از ابواب التزويج - حديث 10\r\n( 5 ) جامع الاحاديث 25 / 188 ، باب 49 از ابواب التزويج - حديث 8\r\n","page_name":" 3992 ","page_number":281},
  {"content":"\r\n\r\nبهتر مىداند و رأى او را بايد در نظر گرفت نه نظر دختر را . يا روايت عبيد بن زراره كه مىفرمايد : « يجوز عليها تزويج الاب و الجدّ » يعنى تصميم آنها در مورد دختر نافذ است نه اين كه اگر موافق باشد .\r\nصاحب جواهر همچنين مىفرمايند : « اگر بين روايات استقلال دختر و استقلال پدر جمع عرفى هم نباشد ترجيح با رواياتى است كه اذن دختر را لازم مىداند چون مطابق شهرت فتوايى و كتاب و مخالف عامه است » « 1 »\r\nدر مباحث گذشته ، گفتيم كه شهرت فتوايى « 2 » و آيات شريفه قرآن « 3 » بر طبق استقلال دختر نيست . اما ببينيم آيا روايات استقلال پدر موافق عامه است ؟\r\n31 روايت بر استقلال پدر داريم ، در دلالت پنج روايت تأمل داشتيم ، بقيه روايات - غير از دو روايت كه نه مخالفت عامه از آن استقاده مىشود و نه موافقت عامّه - تمامى آنها مخالف عامه است ، و در مقابل ، رواياتى كه صاحب جواهر بر استقلال دختر بر آن استدلال كرده است ممكن است به جهتى موافق عامه به حساب آيد . توضيح آن كه : بسيارى از روايات استقلال پدر بين باكره و ثيبه يا ازدواج كرده و ازدواج نكرده يا . . . فرق گذاشته است و هيچ يك از عامه تفصيلى را قائل نيستند ، بلى در كتب ما و سنىها تفصيل بين باكره و ثيبه منها به داود ظاهرى نسبت داده شده است ، در برخى كتب مانند محلّاى ابن خرم آن را به « ابو سليمان » نسبت داده‌اند كه كنيه داود ظاهرى است و داود در سال 202 يعنى سال شهادت حضرت امام رضا عليه السلام متولد شده است ، بنا بر اين در عصر صدور اين روايات ( عصر امام باقر عليه السلام تا عصر امام رضا عليه السلام ) احدى از عامه تفصيل قائل نيست حتى مضمون برخى از روايات با فتواى داود هم مخالف است چون در اين روايات براى جدّ در\r\n\r\n\r\n","description":"","footnote":"\r\n( 1 ) - جواهر الكلام 29 / 180\r\n( 2 ) رجوع كنيد به درس 418 و 419\r\n( 3 ) رجوع كنيد به درس 419 و 420\r\n","page_name":" 3993 ","page_number":282},
  {"content":"\r\n\r\nعرض پدر ولايت قائل شده بلكه عند التزاحم نظر جدّ را مقدم داشته‌اند ولى عامه - و از آن جمله داود - چنين ولايت عرضى قائل نيستند .\r\nو در مقابل ، رواياتى كه بر استقلال دختر به آنها استدلال شده است موافق جماعتى از عامه است ، گروهى از بزرگان عامه مثل عامر بن شراحيل معروف به « شعبى » - كه عالم معروف كوفه و معاصر حضرت باقر عليه السلام بوده و بسيارى از روايات نيز كوفى هستند - و « ابو حنيفه » - كه او نيز فقيه كوفى و معاصر حضرت صادق بوده است - و بسيارى از روات از نظر عوام مبتلا به فتاواى او بوده‌اند - و « زُهْرى » - كه اهل مدينه يعنى محل صدور روايات و معاصر حضرت باقر و حضرت صادق عليهما السلام بوده است - قائل به استقلال دختر هستند .\r\nخلاصه ، ممكن است روايات استقلال دختر را موافق عامه بدانيم ولى روايات استقلال پدر قطعاً مطابق عامه نيست .\r\nمرحوم صاحب جواهر نهايةً قائل به استقلال انحصارى دختر مىشوند در حالى كه برخى روايات مانند صحيحهء حلبى « لا تستأمر الجارية اذا كانت بين ابويها . . . » و موثقهء صفوان « فان لها فى نفسها حظّاً ، أو نصيباً » كالصريح است در اين كه همه‌كاره دختر نيست « 1 »\r\n\r\nب ) نظر مرحوم آية الله خويى رحمه الله ( تشريك بين پدر و باكره ) و محصّل دليل آن : « 2 »\r\n\r\nمقتضاى قواعد اوليه چيست ؟\r\nمرحوم آقاى خويى رحمه الله مىفرمايند : « مشهور و معروف بين قدماء و متأخرين استقلال انحصارى باكره است بلكه در كلمات سيد مرتضى ادعاى اجماع بر آن شده است . « 3 » مقتضاى قاعده اوليه نيز استقلال انحصارى باكره است زيرا از طرفى قاعدهء\r\n\r\n\r\n","description":"","footnote":"\r\n( 1 ) در جلسات آينده توضيح بيشترى در اين باره خواهد آمد . ان شاء الله تعالى .\r\n( 2 ) توضيح : استاد مد ظله تنها به قسمتهايى از كلام مرحوم آية الله خويى اشاره كردند و تخليص نظرات ايشان كه در متن آمده - با تقديم و تأخير در مطالب ايشان - از مقرّر است .\r\n( 3 ) مبانى العروة ، كتاب النكاح ، 2 / 258\r\n","page_name":" 3994 ","page_number":283},
  {"content":"\r\n\r\nاوليه و اصل اقتضاء مىكند كه رضايت زوجه در ازدواج خود معتبر بوده و عقد پدر بدون اذن او نافذ نباشد « 1 » و از طرف ديگر اطلاقات آيات شريفه قرآن و نصوصى كه [ در عموم عقود يا 
  ] در خصوص نكاح وارد شده اقتضاء مىكند كه عقد صادرهء از دختر نافذ بوده ، نيازى به اذن پدر نباشد . چون [ عموم   أَوْفُوا بِالْعُقُودِ   كه در مطلق عقود است و 
  ] اطلاق آيهء شريفهء  « وَ أُحِلَّ لَكُمْ ما وَراءَ ذلِكُمْ »  كه در خصوص نكاح وارد شده است و همچنين اطلاق رواياتى كه مىفرمايد : « زن پس از انقضاء عده مىتواند ازدواج كند » - خواه پدرش اجازه بدهد يا خير - و اطلاق رواياتى كه مىگويد :\r\n« ازدواج با زنى كه ادعاى خليه بودن مىكند ، صحيح است » و اقتضاء مىكند كه ازدواج باكره صحيح باشد ، هر چند رضايت پدر را جلب نكرده باشد .\r\nپس اگر دليل خاصى بر خلاف قاعده اوليه نداشتيم بر اساس اين بيان ، قائل به استقلال انحصارى باكره مىشديم يعنى مىگفتيم 1 - پدر مستقل نيست 2 - دختر مستقل است و نيازى به استجازه از پدر ندارد .\r\nبراى استقلال باكره به نصوص خاصه‌اى نيز استدلال شده كه تمامى آنها محل مناقشه است ، ايشان پس از نقل « مناقشهء در آنها به اين نتيجه مىرسند كه « هذه هى الاخبار التى يمكن الاستدلال بها على المدّعى ( استقلال انحصارى باكره ) و قد عرفت انها جميعاً لا تخلو من الضعف فى الدلالة أو السند أو هما معاً » « 2 » خلاصه : هر چند دليل خاصى بر استقلال انحصارى باكره نداريم ولى اين امر مطابق عمومات و قواعد اوليه و اصل عملى است . پس بايد ببينيم دليلى بر خلاف اين عمومات و قواعد اوليه داريم يا خير ؟\r\nدر مقابل مشهور ، جماعتى چون صاحب حدائق قائل به استقلال ولىّ و بعضى\r\n\r\n\r\n","description":"","footnote":"\r\n( 1 ) مبانى العروة 2 / 257 قواعد اوليه عمومات كتاب و سنت است كه اقتضاء مىكند هيچ كسى بر ديگرى سلطنت نداشته باشد ( مبانى العورة 2 / 262 ) اصل ، استصحاب عدم نفوذ است\r\n( 2 ) مبانى العروة 2 / 262\r\n","page_name":" 3995 ","page_number":284},
  {"content":"\r\n\r\nقائل به تشريك شده‌اند « 1 »\r\n\r\nبررسى ادلهء استقلال ولىّ :\r\nمرحوم آقاى خويى رحمه الله مىفرمايند : « تدلّ عليه ( استقلال ولى ) نصوص كثيرة صحيحة السند » « 2 » و از آن نصوص پنج روايت صحيحه را نقل كرده ، دلالت آن را تمام مىدانند ، سپس مىفرمايند : « الى غير ذلك من النصوص الصحيحة الدالة على استقلال الولى بالامر » « 3 » سپس - با فاصله - مىفرمايند : البته رواياتى كه بر استقلال ولى استدلال شده است بر سه طائفه‌اند :\r\nطائفه اول : رواياتى كه دلالت مىكنند كه رضايت پدر معتبر و لازم است و عقد بدون رضايت او باطل است ولى در مورد اشتراط اذن دختر سكوت كرده ، نفياً و اثباتاً متعرض آن نشده‌اند . خلاصه استقلال دختر را نفى مىكند ولى استقلال پدر را ثابت نمىكند و با تشريك مىسازد .\r\nطائفه دوم : رواياتى كه در مورد دخترى كه پدر دارد ، مىفرمايد : « ليس لها مع أبيها امرٌ » كلمهء امر در روايات مطلق است ، استقلال و اشتراك دختر ، هر دو را شامل مىشود ، يعنى هيچ گونه نقشى - نه استقلالًا نه تشريكاً - براى دختر نيست .\r\nطائفه سوم : رواياتى كه دلالت مىكند كه پدر در نكاح دختر باكره خود مستقل است و عقد او نافذ است هر چند دختر راضى نباشد ، كه صريح در استقلال پدر است .\r\nاگر در مقابل قاعدهء اوليه فقط همين سه دسته روايت را داشتيم قائل به استقلال\r\n\r\n\r\n","description":"","footnote":"\r\n( 1 ) استاد مد ظله : شيخ مفيد رحمه الله در مقنعه و ابو الصلاح حلبى در كافى و شيخ حرّ در وسائل الشيعة - با تفاوتهايى در نحوه بيان - قائل به تشريك شده‌اند .\r\n( 2 ) مبانى العروة 2 / 254\r\n( 3 ) مبانى العروة 2 / 256\r\n","page_name":" 3996 ","page_number":285},
  {"content":"\r\n\r\nانحصارى ولىّ مىشديم « 1 » ليكن برخى روايات خاصه بالنصوصية اذن دختر را لازم مىداند ، روايات معارض عبارتند از :\r\n1 - معتبرهء منصور بن حازم عن أبي عبد الله عليه السلام قال : « تستأمر الجارية البكر و غيرها و لا تنكح الا بامرها » « 2 » اين روايت دلالت بر اشتراط اذن دختر كرده ، استقلال پدر را نفى مىكند .\r\n2 - معتبرهء صفوان عن موسى بن جعفر عليه السلام در قسمت اول آن حضرت مىفرمايند : « يكون ذلك ( التزويج ) برضاها فان لها فى نفسها نصيباً » و در قسمت دوم مىفرمايند : « و يكون ذلك برضاها فان لها فى نفسها حظّاً » « 3 » اين روايت و روايت بعدى علاوه بر نفى استقلال پدر ، دلالت بر اشتراك هر دو مىكند . « 4 »\r\n3 - صحيحه زرارة و محمد بن مسلم عن أبي جعفر عليه السلام : « لا ينقض النكاح الا الأب » « 5 » البته بين روايات منصور بن حازم و روايات استقلال پدر جمع عرفى هست چون روايت منصور مطلق است و اسمى از پدر نبرده است به وسيلهء رواياتى كه پدر را مستقل مىداند ( مانند صحيحهء محمد بن مسلم : يستأمرها كل احدٍ ما عدا الأب « 6 » ) از اطلاق آن رفع يد كرده آن را بر غير پدر حمل مىكنيم . « 7 » پس فقط معتبرهء صفوان و صحيحهء زرارة و محمد بن مسلم معارض روايات استقلال پدر خواهند بود . چگونه اين روايات را جمع كنيم ؟\r\nمرحوم آقاى خويى مىفرمايند : بين طائفه اول از روايات استقلال كه اذن پدر را لازم مىدانست و نسبت به لزوم اذن دختر سكوت داشت و بين روايات تشريك ( معتبرهء صفوان و صحيحهء زراره و محمد بن مسلم ) كه علاوه بر اذن پدر ، اذن دختر را\r\n\r\n\r\n","description":"","footnote":"\r\n( 1 ) جمع بين صراحت طائفه اول و سوم استقلال انحصارى پدر است و ظهور طائفه دوم نيز آن را تأييد مىكند .\r\n( 2 ) جامع الاحاديث 25 / 188 ، باب 50 از ابواب التزويج - ح 1\r\nوسائل الشيعة 20 / 271 ، باب 3 از ابواب عقد النكاح و اولياء العقد ، ح 10\r\n( 3 ) جامع الاحاديث 25 / 188 ، باب 50 از ابواب التزويج - ح 2\r\nوسائل الشيعة 20 / 284 ، باب 9 از ابواب عقد النكاح و اولياء العقد ، ح 2\r\n( 4 ) مبانى العروة 2 / 256\r\n( 5 ) مبانى العروة 2 / 254 و 265 ، جامع الاحاديث 25 / 191 ، باب 50 از ابواب التزويج - ح 13 ، وسائل الشيعة 20 / 272 ، باب 4 از ابواب عقد النكاح و اولياء العقد ، ح 1\r\n( 6 ) جامع الاحاديث 25 / 191 ، باب 50 از ابواب التزويج - ح 12 ، وسائل الشيعة 20 / 272 ، باب 4 از ابواب عقد النكاح و اولياء العقد ، ح 3\r\n( 7 ) مبانى العروة 2 / 266\r\n","page_name":" 3997 ","page_number":286},
  {"content":"\r\n\r\nهم لازم مىداند منافاتى نيست .\r\nطائفه دوم از روايات استقلال پدر كه نفى امر از دختر مىكند مطلق است چون هم نقش مستقل دختر را نفى مىكند و هم نقش اشتراكى او را ، به وسيلهء روايات تشريك كه صراحت در اعتبار اذن دختر دارد از اين اطلاق رفع يد مىكنيم و مىگوييم « ليس لها مع أبيها امرٌ » يعنى امرٌ مستقل ، كما اين كه ظاهر برخى از آنها كه بين باكره و ثيب تفصيل داده است نيز نفى استقلال باكره است . « 1 »\r\nپس تنها طائفه سوم يعنى رواياتى كه مىفرمايد : عقد پدر نافذ است و ان كانت كارهة ، براى معارضه باقى مىماند و چون اين روايات بالنصوصية اشتراط اذن دختر را نفى مىكند و روايات تشريك بالنصوصية اذن دختر را لازم مىداند ، و جمع عرفى بين اين دو دسته روايات نيست و از طرف ديگر هيچ كدام قطعى الصدور نيست بايد سراغ مرجحات برويم ، ترجيح با رواياتى است كه رضايت دختر را لازم مىداند چون اولًا مطابق كتاب و سنت است و ثانياً مخالف عامه است « 2 » و اگر از مرجحات نيز صرف نظر كنيم و روايات را متكافى هم بدانيم ، روايات تساقط مىكنند در نتيجه طبق قاعده اوليه و اصل ، اذن دختر را لازم مىدانيم ، نتيجه آن كه على اى حال اذن دختر معتبر است و از طرف ديگر طائفه اول از روايات استقلال پدر دلالت مىكرد كه اذن پدر لازم است و هيچ معارضى هم بر آن نيست پس اذن پدر نيز معتبر مىباشد در نتيجه حكم مىكنيم كه اذن هر دو - پدر و دختر - لازم است . « 3 » خلاصه : هم صحيحهء منصور بن حازم و معتبرهء صفوان به تنهايى دليل بر تشريك است « 4 » و هم جمع بين اين روايت و روايات اعتبار اذن پدر اقتضاء تشريك مىكند . ( پايان كلام مرحوم آقاى خويى رحمه الله )\r\n\r\n\r\n","description":"","footnote":"\r\n( 1 ) مبانى العروة 2 / 257\r\n( 2 ) مبانى العروة 2 / 256\r\n( 3 ) مبانى العروة 2 / 258 و 264\r\n( 4 ) مبانى العروة 2 / 258 « و المعتبرتين الظاهرتين فى الاشتراك . . . »\r\n","page_name":" 3998 ","page_number":287},
  {"content":"\r\n\r\n\r\nبررسى كلام مرحوم آقاى خويى قدس سرّه :\r\nجهاتى از كلام ايشان قابل بحث است :\r\nجهت اول : مرحوم آقاى خويى رحمه الله « صحيحهء منصور بن حازم و معتبرهء صفوان را ذاتاً دال بر تشريك مىدانند » « 1 » و اين مطلب در مورد معتبرهء صفوان اگر صحيح باشد ، در مورد صحيحهء منصور بن حازم تمام نيست . چون در اين روايت آمده است : « تستأمر البكر و غيرها و لا تنكح الّا بأمرها » يعنى اذن دختر لازم است و از اين جهت كه اذن پدر هم لازم است يا خير ، سكوت دارد .\r\nجهت دوم : در تعارض بين اين دو روايت و رواياتى كه در مورد عقد پدر مىفرمايد : « جاز و إن كانت كارهة » مىفرمايند : « ترجيح با صحيحهء منصور بن حازم و معتبرهء صفوان است چون مطابق كتاب وسنت و مخالف عامه هستند . » از مناقشهء فرمايش صاحب جواهر روشن شد كه موافقت كتاب مرجّح هيچ كدام از اين روايات نيست و همين بيان در موافقت سنت نيز جارى است چون رواياتى كه مىفرمايند :\r\n« زن پس از انقضاء عده مىتواند ازدواج كند » و رواياتى كه مىفرمايند « ازدواج با زنى كه ادعا مىكند خليّه است جايز است ، معناى اين روايات اين است كه با رعايت سائر شرائط ازدواج صحيح است اما از اين جهت كه چه شرائطى لازم است در مقام بيان نيست تا بتوانيم به اطلاق آن تمسك كنيم و در مورد مخالفت عامه هم - همچنان كه در نقد كلام مرحوم صاحب جواهر رحمه الله به تفصيل گذشت - بايد بگوييم كه رواياتى كه مخالف عامه است ، روايات استقلال پدر است چون بين باكره و ثيبه تفصيل داده است و الّا روايات استقلال دختر موافق ابو حنيفه و شعبى فقهاء معروف كوفه در عصر امام باقر و امام صادق عليهما السلام و موافق زهرى فقيه مدينه در عصر اين دو امام بزرگوار است .\r\nجهت سوم : ايشان مىفرمايند : « صحيحهء منصور بن حازم و معتبرهء صفوان صريح\r\n\r\n\r\n","description":"","footnote":"\r\n( 1 ) مبانى العروة 2 / 258 « و المعتبرتين الظاهرتين فى الاشتراك . . . »\r\n","page_name":" 3999 ","page_number":288},
  {"content":"\r\n\r\nدر اشتراط اذن دختر است لذا بين اينها و روايات استقلال پدر جمع عرفى نيست » اين مطلب نيز قابل مناقشه است .\r\nاما صحيحهء منصور بن حازم صريح در اشتراط اذن دختر نيست ، در اين صحيحه آمده است . « تستأمر البكر و غيرها و لا تنكح الّا بامرها » و اين عبارت از دو جهت صراحت ندارد 1 - با عبارت نافيه يا ناهيه اشتراط اذن باكره را بيان فرموده است و اين جملات ظهور در بطلان دارند نه صراحت و با قرينه ، قابل حمل بر كراهت هستند 2 - از اين جهت كه ، چه كسى بايد اجازه بگيرد اطلاق دارد ، آيا بر پدر هم استجازه از دختر ، لازم است ؟ اطلاقش شامل پدر هم مىشود با دليل اقوى مىتوانيم از اين اطلاق رفع يد كنيم و ما به قرينهء رواياتى كه مىفرمايد : « عقد پدر نافذ است و لو كانت كارهة » يا « عقد پدر نافذ است و ليس لها مع أبيها امرٌ » روايت منصور بن حازم را بر غير پدر از اولياء يا صورت نداشتن پدر يا غيبت يا عدم كمال پدر حمل مىكنيم ، « 1 » نوع مواردى هم كه خود دختر مستقلًا اقدام به ازدواج مىكند موردى است كه يا پدر ندارد يا پدرش بر اثر مسافرت طولانى و مانند آن در دسترس نيست . خلاصه اين روايت صريح در اشتراط اذن دختر نيست .\r\nمعتبرهء صفوان نيز به جهاتى در اشتراط اذن دختر صراحت ندارد و حد اكثر ظاهر در اشتراط است . زيرا 1 - حضرت در پاسخ مشورت صفوان فرموده‌اند كه « يكون ذلك برضاها » پاسخى كه در مقام مشورت داده مىشود اگر ظهور در بيان جنبه‌هاى مصلحتى نداشته باشد ، ظهور در بيان حكم الزامى فقهى نيست يا اگر باشد ظهور ضعيفى است از اين رو مىتوان « و يكون ذلك برضاها » را حمل بر استحباب نمود .\r\n2 - اين تعبير كه « يكون ذلك برضاها » و همچنين اين تعبير كه فلانى نيز سهمى دارد ( فان لها فى نفسها نصيباً ) صريح در بيان حكمى الزامى نيست چون گاهى در مقام بيان حكمى استحبابى نيز اين تعبير به كار مىرود همچنان كه در آيهء شريفهء  « وَ فِي أَمْوالِهِمْ \r\n\r\n\r\n","description":"","footnote":"\r\n( 1 ) در جزوهء 431 دربارهء اين دو نحوه جمع توضيح بيشتر خواهد آمد .\r\n","page_name":" 4000 ","page_number":289},
  {"content":"\r\n\r\n  حَقٌّ مَعْلُومٌ ، لِلسَّائِلِ وَ الْمَحْرُومِ »   به كار رفته است .\r\nبلكه عبارت « فان لها فى نفسها نصيباً يا حظّاً » كه نصيب و حظّ به صورت نكره آورده شده معمولًا در جايى به اين شكل استعمال مىشود كه بهرهء آن شخص از اركان نبوده ، سهم او از نظر مقدار حقوق به نصف هم نرسد « 1 » و عرفاً آن را براى بيان اين نكته مىآورند كه رعايت رضايت او مناسب است و امثال اين گونه تعبيرات كه به اعتماد معانى ارتكازى عقلايى القاء مىشود براى بيان حكم شرعى الزامى نيست بلكه در مقام بيان حكمى اخلاقى است كه كسى كه مىخواهد تا آخر عمر با اين مرد زندگى كند رعايت نظر او مناسب است ، خلاصه اگر ظهور در استحباب را هم نپذيريم بلكه بگوييم ظهور در وجوب هم دارد قدر مسلّم صريح در وجوب نيست .\r\nنتيجه آن كه : از روايات متعدد استقلال پدر استفاده مىشود و معارض صريحى هم ندارد ، فقط صحيحهء منصور بن حازم و موثقه صفوان است . صحيحهء منصور قابل حمل بر كراهت يا تقييد به غير اب يا حمل بر صورت نداشتن يا غيبت طولانى پدر است و موثقه صفوان اگر ظهور در اشتراط اذن دختر داشته باشد ظهور ضعيفى است و به وسيلهء صراحت يا ظهور قوى روايات استقلال پدر در نفى اشتراط اذن دختر ، موثقهء صفوان را بر استحباب اذن دختر حمل مىكنيم ، و الله العالم بحقائق الامور .\r\n« * و السلام * »\r\n\r\n\r\n","description":"","footnote":"\r\n( 1 ) اين عبارت مشابه شعر اين شاعر - كه گويا ابن فارض است - است كه مىگويد : « شربنا و اهرقنا على الارض جرعةً و للارض من كأس الكرام نصيبٌ » يعنى بالاخره زمين هم حقى دارد كه جرعه‌اى از جام ما نوشيده باشد ، و مراد سهمى اساسى نيست .\r\n","page_name":" 4001 ","page_number":290},
  {"content":"\r\n\r\n\r\n29 / 2 / 1381 يكشنبه درس شمارهء ( 431 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ابتدا مختار خود را در جمع بين روايات ذكر نموده و پدر را در امر تزويج باكره مستقل دانسته ، روايات مخالف آن را حمل بر استحباب استيذان از دختر و يا به صورت نداشتن يا غيبت پدر حمل مىكنيم و در ادامه به بررسى اين سؤال مىپردازيم كه آيا مىتوانيم رواياتى را كه در ازدواج دختر « اذن ولى » را لازم نمىدانند بر « غير پدر » حمل كنيم ؟ و در پايان مرورى ديگر بر روايت يزيد كناسى داشته ، آن را از جمع روايات دال بر استقلال پدر خارج مىسازيم .\r\n* * * \r\nالف ) بيان وجه جمع بين روايات توسط استاد مد ظله\r\nپيش از اين گفتيم هيچ روايتى كه براى استقلال بكر بتوان به آن استدلال كرد وجود ندارد ، همه يا از نظر سند و يا از نظر دلالت يا از هر دو جهت مخدوش مىباشند . تنها صحيحهء منصور بن حازم بعمومه دلالت بر عدم استقلال پدر مىكند و در مقابل 31 روايت نقل كرديم كه البته دلالت 7 روايت از آنها ناتمام و 6 روايت ديگر سنداً ضعيف بود و بر خلاف صاحب جواهر كه مىفرمايد جميع آنها يا اكثر آنها ضعيف السند است « 1 » ، 18 عدد آن از نظر سند و دلالت بىاشكال است ، 7 روايت صحيحه و 3 روايت موثقه و سند هشت روايت باقى مانده نيز به نظر ما معتبر مىباشد و دلالت تمام آنها هم بر استقلال پدر يا عدم استقلال دختر و يا به\r\n\r\n\r\n","description":"","footnote":"\r\n( 1 ) جواهر الكلام 29 / 180 سطر ما قبل آخر .\r\n","page_name":" 4002 ","page_number":291},
  {"content":"\r\n\r\nطور كلى بر ولايت پدر كه هر دو معنا را مىرساند تمام مىباشد .\r\n\r\nجمع بين روايات استقلال ولى و اشتراط اذن دختر :\r\nدر هر حال به نظر ما ميان رواياتى كه بر استقلال ولى و عدم استقلال بكر دلالت مىكند و اين دو روايت جمع عرفى و طبيعى وجود دارد .\r\nنحوهء جمع بين اين دو روايت : حمل بر استحباب ، روايت منصور بن حازم « تستأمر و لا تنكح » و روايت صفوان « تكون ذلك برضاها » حد اكثر ظهور در لزوم اجازه دارند ، ما به وسيلهء روايات استقلال پدر كه در عدم لزوم اذن دختر ، كالصريح هستند از اين ظهور رفع يد كرده ، امر به استجازه از دختر در اين دو روايت را حمل بر استحباب مىكنيم . اين جمع بين هر دو روايت مشترك است .\r\nاما روايت منصور بن حازم را كه به يكى از دو نحو ديگر نيز مىتوانيم جمع كنيم :\r\nجمع اول : بگوييم روايت منصور بن حازم صورت حضور پدر را نيز ناظر هستند و بالاطلاق مىفرمايند : در همه حال - حتى صورتى كه پدر حضور دارد - هر كسى كه مىخواهد براى باكره عقد نكاح اجرا كند - پدر باشد يا غير او - بايد از خود او استجازه كند البته اين اطلاق توسط رواياتى مانند روايت محمد بن مسلم كه بر پدر استجازه را لازم نمىداند و مىفرمايد : « يستأمرها كل احدٍ ما عدا الاب » تقييد مىشود ، محصل جمع روايات اين مىشود كه هر مجرى نكاحى بايد از دختر استجازه كند مگر پدر او ، و نتيجهء جمع اين مىشود كه - غير از پدر - تمام اشخاصى كه مىخواهند براى باكره نكاح انجام دهند بايد از دختر استجازه كنند هر چند پدرش حضور داشته باشد .\r\nجمع دوم : اطلاق صحيحهء منصور بن حازم را به صورت نداشتن پدر يا غيبت او مقيد سازيم يعنى بگوييم هر چند ظاهر روايت صورت حضور پدر را هم شامل مىشود ليكن به قرينهء رواياتى كه مىگويد در كنار پدر دختر نقشى ندارد ( ليس لها مع أبيها امرٌ ) تقييد مىشود و مىگوييم روايت ناظر به صورت حضور پدر نيست و\r\n\r\n","description":"","footnote":"","page_name":" 4003 ","page_number":292},
  {"content":"\r\n\r\nمحصل جمع اين مىشود كه در هر حال بايد از دختر استجازه شود مگر صورتى كه پدرش حضور داشته باشد و در محضر پدر دختر هيچ كاره است و بايد از پدر استيذان شود .\r\nاين دو جمع هر چند هر دو عرفى است ليكن جمع دوم صحيح‌تر به نظر مىرسد زيرا نتيجهء جمع اول ( همه - غير از پدر - بايد از دختر استجازه كنند ) با روايات متعددى كه مىفرمايد « ليس لها مع أبيها امرٌ » منافات پيدا مىكند چون ظاهر اين روايات اين است كه براى دخترى كه پدر دارد نقشى نيست يعنى اگر كسى بخواهد براى دختر عقدى بخواند بايد از پدر استجازه كند « 1 » مخصوصاً صحيحهء محمد بن مسلم عن احدهما عليهما السلام كه مىفرمايد : « تستأمر الجارية اذا كانت بين ابويها » دخترى كه هنوز ازدواج نكرده و « بين الابوين » زندگى مىكند . از او در مورد ازدواج نظرخواهى نمىشود « ليس لها مع الاب امرٌ » « 2 »\r\nو اما روايت صفوان كه مرحوم آقاى خويى آن را نص در تشريك مىدانند به نظر ما نه تنها نص نيست بلكه ظهور آن هم چندان قوى نمىباشد - همچنان كه در جلسه قبل گذشت - فضلًا از اينكه نص بوده و با آن دسته روايات معارضه كند لذا حمل عبارت « و يكون ذلك برضاها » در روايت صفوان به استحباب استيذان از دختر حمل وجيهى است .\r\n\r\nب ) بازنگرى رواياتى كه « اذن ولى » را لازم نمىداند\r\nاز مباحث گذشته به اين نتيجه رسيديم كه روايت معتبرى كه بر استقلال باكره دلالت كند ، نداريم و رواياتى كه بر آن استدلال شده بود يا مناقشهء سندى كرديم يا\r\n\r\n\r\n","description":"","footnote":"\r\n( 1 ) ( توضيح بيشتر ) عبارت « مع أبيها » يعنى « در محضر پدر » و حمل آن بر « مع تزويج أبيها » ( يعنى اگر پدر اقدام به تزويج نمود ، دختر حق مخالفت ندارد ) خلاف ظاهر است چون مستلزم در تقدير گرفتن لفظ « تزويج » است و در معناى اول در واقع چيزى در تقدير گرفته نشده است چون مفهوم حضور از كلمهء « مع » فهميده مىشود .\r\n( 2 ) - جامع الاحاديث 25 / 190 باب 50 از ابواب التزويج ح 12 ، وسائل الشيعة 20 / 273 ، باب 4 از ابواب عقد النكاح و اولياء العقد ح 3\r\n","page_name":" 4004 ","page_number":293},
  {"content":"\r\n\r\nدلالى يا هر دو ، برخى از اين روايات « اذن پدر » را لازم نمىدانست و برخى « اذن ولى » را ، در مورد قسم اخير از روايات مرحوم نراقى در مستند جمعى را مطرح كرده و مىگويند مىتوان « ولى » را در روايتى كه بر جواز ازدواج باكره بدون اذن ولى دلالت مىكند مانند روايت زراره و صحيحهء فضلاء حمل بر غير پدر كرد . ما پيشتر در اين حمل مناقشه كرده ، اخراج پدر از « ولى » را اخراج فرد ظاهر اولياء از آن مىدانستيم و خود براى جواب از روايت زراره و صحيحهء فضلاء وجوه ديگرى را اختيار كرديم ولى اكنون روايتى را نقل مىكنيم كه با توجه به آن و بيانى كه در ذيل آن خواهيم داشت ، اشكال ما به توجيه مرحوم نراقى بىمورد مىشود و حمل « ولى » در آن دو روايت به غير اب نيز حملى وجيه و يكى ديگر از وجوهى كه در رد استدلال به آن دو روايت و مانند آن گفته شده ، محسوب خواهد شد .\r\nصحيحهء أبو عبيده : محمد بن يعقوب عن عدة من اصحابنا عن سهل بن زياد و عن محمد بن يحيى عن احمد بن محمد و عن على بن رئاب عن أبيه جميعاً عن الحسن بن محبوب عن على بن رئاب عن ابى عبيدة قال سألت أبا جعفر « عليه السلام » عن غلام و جارية زوّجهما وليّان لهما و هما غير مدركين قال : فقال : النكاح جائز ايّهما ادرك كان له الخيار فان ماتا قبل ان يدركا فلا ميراث بينهما و لا مهر الا ان يكونا قد ادركا و رضيا . . . . قلت فان كان ابوها هو الذي زوّجها قبل ان تدرك قال : يجوز عليها تزويج الاب و يجوز على الغلام و المهر على الاب للجارية « 1 »\r\nراوى از ازدواج پسر و دختر نابالغى كه توسط ولى و سرپرست آنها انجام گرفته سؤال مىكند ، حضرت مىفرمايند اين عقد جايز است و آن دو پس از بلوغ مىتوانند آن را امضا يا رد كنند ( يعنى صحت عقد موقوف به اجازهء آنها پس از بلوغ است ) و اگر پيش از بلوغ فوت كردند نه ميراثى از يكديگر مىبرند و نه دختر مهريه را طلب دارد ، راوى سؤال از فروع ديگرى مىكند آنگاه مىپرسد : حال اگر آن كس كه آن دختر را به ازدواج پسر درآورد پدرش بود حكمش چيست ؟ مىفرمايند تزويج\r\n\r\n\r\n","description":"","footnote":"\r\n( 1 ) وسائل ابواب ميراث الازواج باب 11 ، ح 1 .\r\n","page_name":" 4005 ","page_number":294},
  {"content":"\r\n\r\nپدر نسبت به او و آن پسر نافذ است و نفوذ آن را به اجازه و رد آنها متوقف نمىكنند .\r\nراوى در صدر روايت حكم تزويج « ولى » را پرسيده و حضرت تزويج ولى را موقوف به اجازه دختر و پسر دانسته‌اند سپس سائل از تزويج پدر سؤال مىكند .\r\nمعلوم مىشود سؤال و جواب قبلى در مورد غير پدر بوده لذا در سؤالى جديد از تزويج پدر سؤال مىكند و حضرت نفوذ تزويج او را متوقف بر اجازهء زوجين ندانسته‌اند نتيجه آن كه : مراد از « ولى » در صدر روايت غير اب بوده است و اين استعمال حمل « ولى » را به غير پدر در رواياتى كه استيذان از بكر را بر او لازم مىداند و يا ازدواج او را بدون اذن ولى جايز مىشمرد وجيه مىسازد .\r\nبه بيانى ديگر : « ولى » يعنى سرپرست ، كسى كه امور طفل را عهده دار است و سرپرست مسائل مربوط به اوست . راوى كه مىپرسد « عن غلام و جارية زوّجهما وليان لهما و هما غير مدركين » آيا اين عقد صحيح است ؟ در اين سؤال استفاده مىشود كه در ذهنيت سائل تنها جهتى كه اقتضاء مىكرده عقد صحيح باشد اين بوده كه اين شخص سرپرستى طفل را بر عهده دارد ، در واقع مىپرسد آيا ملازمهء سرپرستى طفل نفوذ تزويج اوست ؟ معلوم مىشود كه تنها جهتى كه در متولى نكاح وجود داشته ، سرپرستى طفل بوده و اگر شخصى كه عقد خوانده پدر طفل باشد يعنى علاوه بر جنبهء سرپرستى ، عنوان پدر بودن را هم داشته باشد از آنجا كه احتمال آن داده مىشود كه نفس پدر بودن ، براى او ولايت در نكاح بياورد ، حتماً سائل جهت « ابوت » را در سؤال درج مىكرد و مىپرسيد « عن غلام و جارية زوّجهما ابواهما » ، خلاصه از اين كه سائل در سؤال از صحت نكاح ، فقط جنبهء سرپرستى را درج كرده معلوم مىشود متولّى عقد چه علاوه بر سرپرستى طفل - حيثيّت ديگرى كه احتمال مدخليّت آن در ولايت در نكاح باشد ، ندارد و لذا حضرت در پاسخ حكم تزويج غير پدر را بيان فرموده‌اند و راوى هم در سؤالى جداگانه حكم تزويج پدر را مىپرسد . همين نكته را در مورد روايات استقلال باكره مىتوان بيان كرد مثلًا در\r\n\r\n","description":"","footnote":"","page_name":" 4006 ","page_number":295},
  {"content":"\r\n\r\nصحيحهء فضلاء كه مىفرمايد « ان تزويجها به غير ولى جايز » يعنى اگر كسى سرپرستى او را به عهده دارد و حيثيتى غير از سرپرستى - مانند ابوت - ندارد نيازى به اجازهء او نيست ولى در مورد پدر ممكن است استجازه از او لازم باشد .\r\n\r\nج ) استفادهء دو نكتهء ديگر از روايت أبو عبيده\r\nاز روايت أبو عبيده دو نكتهء ديگر استفاده مىشود كه پيش از اين نيز در مباحث گذشته بدان اشاره كرده بوديم :\r\n1 - مراد از خيار در اين روايت معناى اصطلاحى آن در لسان فقهاى فعلى كه حق فسخ عقدى را مىدانند كه صحيح و تام بالفعل باشد نيست بلكه به معناى حق اجازه و رد عقد فضولى كه صحت فعلى آن متوقف بر اجازه است و در روايات و لسان قدماى از فقها شايع بوده به كار رفته است .\r\n2 - جواز نكاح كه به معناى نفوذ عقد است در اين روايت به معناى جواز شأنى كه صحت تأهليه دارد و متوقف بر اجازه است به كار رفته است . « النكاح جائز » در اين روايت در مقابل بطلان آن كه به هيچ وجه نمىتوان آن را تصحيح كرد گفته شده است . و اين نكتهء دوم در روايت يزيد كناسى كه يكى از روايات دال بر استقلال پدر بود محتمل است كه اكنون به توضيح آن مىپردازيم .\r\n\r\nد ) بازنگرى در دلالت روايت يزيد كناسى\r\nما پيشتر 31 روايت نقل كرديم كه دلالت بر استقلال پدر يا عدم استقلال بكر و يا به طور كلى بر ولايت پدر دلالت مىكرد آنگاه در 6 روايت آن مناقشه سندى و در 7 روايت ديگر مناقشه دلالى كرده ، دلالت آنها را بر مدعا تمام ندانستيم . اكنون با توجه به نكته دومى كه از روايت أبو عبيده برداشت مىشود در دلالت يكى ديگر از آن روايات يعنى روايت يزيد كناسى نيز مناقشه مىكنيم .\r\nيزيد كناسى در اين روايت سؤالات متعددى كرده كه معلوم مىشود او فقيه\r\n\r\n","description":"","footnote":"","page_name":" 4007 ","page_number":296},
  {"content":"\r\n\r\nمبرزى بوده است و ما تنها بعضى از فقرات آن را نقل مىكنيم :\r\nشيخ طوسى عن احمد بن محمد بن عيسى عن الحسن بن محبوب عن ابى ايوب الخرّاز عن يزيد الكناسى قال قلت لأبي جعفر « عليه السلام » متى يجوز للاب ان يزوّج ابنته و لا يستأمرها ؟ قال :\r\nاذا جازت تسع سنين\r\nراوى سؤال مىكند كه چه موقع پدر مىتواند دخترش را بدون نظرخواهى از او به ازدواج در آورد حضرت مىفرمايند هنگامى كه نه سالش تمام شود . پر واضح است كه چون پيش از نه سالگى هيچ كس از دختر خردسالش نظرخواهى نمىكند اين روايت مفهومى كه بايد پيش از نه سالگى از او استيذان شود و پس از نه سالگى لازم نيست ، ندارد بلكه چون دختر پس از بلوغ ، صلاحيت نظرخواهى از او پيدا مىكند راوى سؤال مىكند از چه سنى پدر با اينكه دخترش صلاحيت نظردهى دارد مىتواند بدون استيذان ، او را به ازدواج درآورد ولى در عين حال چون در پاسخ حضرت ابهام اينكه تزويج صبيه توسط پدرش نافذ نباشد وجود داشته ، راوى از حكم پيش از نه سالگى هم صريحاً سؤال مىكند : قلت فان زوّجها ابوها و لم تبلغ تسع سنين فبلغها ذلك فسكتت و لم تأب ذلك أ يجوز عليها ؟ مىپرسد اگر پدرش پيش از نه سالگى او را تزويج كرد و او خبردار شد و سكوت كرد با توجه به اين كه سكوت باكره علامت رضايت اوست آيا عقد صحيح است ؟ قال : ليس يجوز عليها رضا فى نفسها و لا يجوز لها تأبّ و لا سخط فى نفسها حتى تستكمل تسع سنين و اذا بلغت تسع سنين جاز لها القول فى نفسها بالرضا و التأبّى و جاز عليها بعد ذلك و ان لم تكن ادركت مدرك النساء . . . « 1 » مىفرمايند : « دختر » تا پيش از بلوغ نه رضايت و نه مخالفت او هيچ نقشى ندارد و رضايت و مخالفت او تنها پس از بلوغ مؤثر است و اگر پس از بلوغ رضايت داد ديگر حق مخالفت ندارد ( جاز عليها ذلك ) هر چند هنوز به مرحله حائض\r\n\r\n\r\n","description":"","footnote":"\r\n( 1 ) وسائل ، ابواب عقد النكاح و اولياء العقد باب 6 ح 9\r\nجامع الاحاديث 25 / 195 باب 51 از ابواب التزويج ح 10\r\n","page_name":" 4008 ","page_number":297},
  {"content":"\r\n\r\nشدن نرسيده است . ( و ان لم تكن ادركت مدرك النساء )\r\nما در مباحث گذشته با توجه به صدر اين روايت كه پدر را مستقل در ولايت بر باكرهء كبيره مىداند آن را جزء روايات دال بر استقلال پدر و اينكه پدر بدون استيذان از دختر بالغه‌اش مىتواند او را به ازدواج درآورد مىشمرديم البته كلمهء « يجوز » بنا بر اين وجه طبق ظهور اوّلى آن به معناى صحت فعليه به كار رفته است .\r\nولى اكنون عرض مىكنيم كه حضرت در ذيل مىفرمايند پيش از نه سالگى رضايت يا مخالفت دختر هيچ نقشى ندارد و تأثير رضايت يا مخالفت او همه بعد از نه سالگى مىباشد و مسلماً مراد از آن تأثير رضايت و مخالفتِ بعد از بلوغ در مورد ازدواجى كه در زمان صغر انجام گرفته نمىباشد چون بنا به ادلهء معتبر و تسلّم و اجماعى كه وجود دارد او نمىتواند عقد زمان صغر را رد كند پس بايد مراد تأثير رضايت و مخالفت او در عقد واقع‌شدهء بعد از بلوغ باشد و چون ظهور اطلاقى آن شامل عقدى كه توسط پدرش بدون استيذان از او انجام گرفته - يعنى فرعى كه در صدر روايت مطرح شده است - نيز مىشود لذا در اينجا دو احتمال وجود دارد يكى اينكه بگوييم بنا به ظهور اولى صدر روايت ، پدر در امر ازدواج دختر مستقل است و اطلاق تأثير رضايت يا مخالفت دختر بالغه كه در ذيل آمده را حمل به مورد غير پدر كنيم ، ديگر اينكه بگوييم ذيل روايت اطلاق دارد و ظهور در اين دارد كه رضايت و مخالفت بالغه در صحت عقد همه حتى پدر تأثير مىگذارد و ما بايد از ظهور اوّلى كلمهء « يجوز » در صدر - با توجه به مطلبى كه در روايت أبو عبيده متذكر شديم - دست برداشته آن را حمل بر جواز و صحت شأنيه و تأهليه كنيم و بگوييم پدر مىتواند بدون استيذان از دختر بالغه ، او را به تزويج درآورد ولى صحت اين عقد متوقف بر امضاء اوست و اگر او آن را رد كرد عقد باطل مىشود لذا نبايد اين روايت را از ادلهء استقلال پدر به حساب آورد .\r\nالبته به نظر ما وجه اول ترجيح دارد زيرا با توجه به اينكه سؤالات ديگرى در\r\n\r\n","description":"","footnote":"","page_name":" 4009 ","page_number":298},
  {"content":"\r\n\r\nذيل روايت آمده و متعرض بيان حكم تأثير رضايت و مخالفت دختر پس از بلوغ و لو به دوران عادت ماهانه نرسيده باشد و حكم جارى شدن حدود بر او گشته ، مىتوان گفت روايت ناظر به اصل تأثير داشتن انتخاب بالغه است و نظرى به حدود و وسعت تأثير آن و اينكه آيا در مورد پدر هم مىتواند اعمال نظر كند يا نه نداشته و ظهور معتنابهى در آن ندارد . ولى در عين حال چون هر دو وجه محتمل است ما از استدلال به اين روايت صرف نظر كرده ، آن را به 7 روايتى كه دلالت آنها را از ميان 31 روايت دال بر استقلال پدر مخدوش دانستيم اضافه مىكنيم .\r\n« * و السلام * »\r\n\r\n","description":"","footnote":"","page_name":" 4010 ","page_number":299},
  {"content":"\r\n\r\n\r\n30 / 2 / 1381 دوشنبه درس شمارهء ( 432 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر جلسه پيش تعدادى از روايات ناسازگار با فرمايش صاحب جواهر ( استقلال انحصارى بكر ) و فرمايش آقاى خويى ( تشريك ) از جمله صحيحهء حلبى را خوانديم و عرض كرديم : اين روايت گرچه دلالت بر استقلال پدر و جواز و صحّت نكاح او - حتى در صورت كراهت و عدم رضايت دختر - دارد ، ليكن در مورد اينكه آيا دختر حق دارد شخصاً اقدام به ازدواج كند يا نه ؟ ساكت است . توجيه صاحب جواهر در مورد جمله « جاز نكاحه » را نيز - كه آن را به معناى « لا ينبغى لها معارضة أبيها » و « انّ اللائق بها ايثار رضا أبيها على رضاها و محبّتها » گرفته‌اند « 1 » - غير عرفى دانستيم .\r\nدر اين جلسه ، تعداد ديگرى از اين روايات را كه برخى از آنها با كلام هيچ يك از آن دو بزرگوار تطبيق نمىكند و بعضى نيز تنها مغاير با نظر صاحب جواهر است مورد بررسى قرار مىدهيم .\r\n* * * \r\nالف ) پىگيرى بررسى رواياتى كه با نظر صاحب جواهر ( استقلال انحصارى باكره ) و آقاى خويى ( تشريك ) ناسازگار است :\r\n\r\n1 ) صحيحه محمد بن مسلم :\r\nمحمد بن يعقوب الكلينى عن محمد بن يحيى عن احمد بن محمد عن على بن الحكم عن العلاء بن رزين عن محمد بن مسلم عن احدهما عليهما السلام قال : لا تستأمر الجارية اذا كانت بين\r\n\r\n\r\n","description":"","footnote":"\r\n( 1 ) جواهر الكلام ، ج 29 ، ص 182 .\r\n","page_name":" 4011 ","page_number":300},
  {"content":"\r\n\r\nابويها ، ليس لها مع الاب امر ، و قال : يستأمرها كلّ احد ما عدا الاب . « 1 »\r\nعبارت « لا تستأمر الجارية » به ضميمهء ذيل روايت كه مىفرمايد : « يستأمر كلّ احد ما عدا الأب » صريح در اين است كه استجازه از دختر بر پدر لازم نيست . همچنين « ليس لها مع الأب امر » نيز به اين معنا است كه دختر با وجود پدر ، در امر ازدواج خود اختيار ندارد . بنابراين ، حمل آن بر فرمايش صاحب جواهر - كه مىفرمايد : آن چه كه معيار رضايت دختر است لكن مناسب است اين امر را به پدر واگذار كند و چون غالباً رضايت أبكار تابع رضايت پدر است به همين سبب استرضاى از آنها بر پدر لازم نيست « 2 » - كاملًا غير عرفى است .\r\nكما اينكه با فرمايش مرحوم آقاى خويى مبنى بر تشريك نيز نمىسازد . بر فرض هم كه « ليس لها مع الاب امر » را به اين معنا حمل كنيم كه دختر در امر ازدواج خود به صورت علّت تامّه اختيار ندارد ، و به تعبير آقاى خويى آن را ظاهر در نفى استقلال دختر بدانيم ، ليكن قدر مسلّم از « لا تستأمر الجارية اذا كانت بين ابويها » و « يستأمرها كلّ احد ما عدا الاب » در مورد پدر است و در اين مورد صريح است در اين كه استجازه از دختر بر پدر لازم نيست ، در حالى كه ايشان استيذان را به نحو تشريك لازم دانسته‌اند ، و اين روايت را مخالف تشريك نشمرده ، تنها روايت حلبى را معارض به حساب آورده‌اند .\r\n\r\n2 ) موثقه عبيد بن زرارة :\r\nمحمد بن يعقوب الكلينى عن محمد بن يحيى عن احمد بن محمد عن ابن فضّال عن ابن بكير عن عبيد بن زرارة قال : قلت لأبي عبد الله عليه السلام : الجارية يريد ابوها أن يزوّجها من رجل و يريد جدّها ان يزوّجها من رجل آخر ؟ فقال : الجدّ أولى بذلك ما لم يكن مضارّا ، ان لم يكن\r\n\r\n\r\n","description":"","footnote":"\r\n( 1 ) جامع الأحاديث 25 / 190 ، باب 50 از ابواب التزويج ، ج 12 ؛ وسايل الشيعة ، ج 20 / 273 ، باب 4 از ابواب عقد النكاح و اولياء العقد ، ح 3 .\r\n( 2 ) فرمايش صاحب جواهر : الذي يليق بها ايكال امرها اليه كما هو الغالب و المعتاد فى الابكار من تبعية رضاهن لرضا الوالد و لو بالسكوت عند نقله و لذا لا يستأمرها . . . جواهر ، ج 29 ، ص 181 .\r\n","page_name":" 4012 ","page_number":301},
  {"content":"\r\n\r\nالأب زوّجها قبله ، و يجوز عليها تزويج الاب و الجدّ . « 1 »\r\nدر جايى كه استجازه از دختر شرط باشد ، « يجوز عليها » تعبير نمىكنند . اين عبارت به اين معنا است كه تزويج أب و جدّ بدون اجازه از دختر ممضى است و او ناگزير و ملزم است كه به ازدواج تن داده و به آن ترتيب اثر دهد .\r\n\r\nب ) بررسى رواياتى كه خصوص نظر مرحوم صاحب جواهر را ابطال مىكند :\r\n\r\n1 ) متن صحيحه زرارة بن اعين و موثقه محمد بن مسلم :\r\nمحمد بن يعقوب عن محمد بن يحيى عن احمد بن محمد عن ابن محبوب عن على بن رئاب عن زرارة بن اعين قال : سمعت ابا جعفر عليه السلام يقول : لا ينقض النكاح الّا الأب « 2 » .\r\nمحمد بن الحسن باسناده عن على بن الحسين بن فضّال عن احمد بن الحسن عن أبيه عن على بن الحسن بن رباط عن شعيب الحدّاد عن محمد بن مسلم عن ابى جعفر عليه السلام قال : لا ينقض النكاح الّا الأب . « 3 »\r\n\r\n2 ) توضيح استاد مد ظلّه :\r\nمتن اين روايت عين روايت زراره است . البته چون در سند آن على بن الحسن بن فضّال و احمد بن الحسن و پدرش همگى فطحى هستند ، روايت موثقه است ليكن مرحوم آقاى خويى از آن به صحيحه تعبير كرده‌اند .\r\nاين دو روايت با نظر صاحب جواهر مغاير است ، زيرا بر اساس مفاد آنها ، پدر مىتواند نكاح دختر را ابطال نمايد .\r\nالبته اينكه آيا مراد از نكاح در آنها ، نكاح صحيح بالفعل است يا نكاحى است كه\r\n\r\n\r\n","description":"","footnote":"\r\n( 1 ) وسائل الشيعة ، ج 20 / 289 ، باب 11 از ابواب عقد النكاح و اولياء العقد ، ح 2 ، جامع الأحاديث 25 / 198 ، باب 51 از ابواب التزويج ، ح 16 .\r\n( 2 ) جامع الاحاديث 25 / 191 ، باب 50 از ابواب التزويج ، ح 13 ؛ وسائل الشيعة ، ج 20 ، باب 4 از ابواب عقد النكاح و اولياء العقد ، ح 1 .\r\n( 3 ) جامع الاحاديث ، همان آدرس و وسائل همان باب ح 5 .\r\n","page_name":" 4013 ","page_number":302},
  {"content":"\r\n\r\nصحّت تأهّلى دارد ، مورد بحث واقع شده است .\r\nبا اشاره به برخى از آنها بحث را پى مىگيريم :\r\n\r\n3 ) نظر مرحوم آقاى حكيم :\r\nايشان مىفرمايند : نظر به اينكه نقض در مواردى به كار مىرود كه شىء مورد نظر از ابرام و صحت بالفعل برخوردار باشد ، مراد از نكاح ، نكاح صحيح شرعى ، و نقض نيز به معناى فسخ بوده ، و اين روايات خود ، دليل بر صحّت عقد باكره مىباشد .\r\nمانعى هم ندارد كه روايات به اين مضمون را به عنوان يك طائفه خاصّ در كنار ساير طوايف به حساب آورده و به مضمون آن ملتزم شويم . بنابراين ، پدر حقّ دارد عقد دختر را فسخ نمايد و چنانچه فسخ نكند ، عقد بر صحّت خود باقى مىماند . « 1 »\r\nصاحب جواهر و جزائرى در قلائد الدرر نيز همين معنا را در مورد روايت زراره مطرح كرده‌اند « 2 » .\r\n\r\n4 ) نظر مرحوم آقاى خويى :\r\nبيان اول در حمل نكاح بر نكاحى كه صحت تأهلى دارد .\r\nايشان نقض نكاح صحيح بالفعل را نپذيرفته ، مىفرمايند :\r\nگرچه نقض در مقابل ابرام و در مورد امر مبرم است ليكن چون اين مطلب مورد اجماع مسلمين است كه در مورد نكاح صحيح بالفعل ، كسى حق خيار فسخ ندارد - مگر موارد خاصه - ناگزير بايد نقض را مقابل ابرام شأنى ، و صحت نكاح را نيز صحت تأهلى بدانيم . بر اين اساس ، معناى روايت چنين مىشود : نكاحى را كه قابليت دارد با تكميل ساير شروط معتبره و الحاق اجازه تصحيح شود ، كسى جز پدر نمىتواند نقض نمايد و اين بدان معنى است كه موافقت پدر از شرائط صحت فعليّه است .\r\nآنگاه يك يا دو مورد از موارد استعمال نقض در مقابل ابرام شأنى را از باب صلاة\r\n\r\n\r\n","description":"","footnote":"\r\n( 1 ) مستمسك ، ج 14 ، ص 447 .\r\n( 2 ) جواهر الكلام ، ج 29 ، ص 182 .\r\n","page_name":" 4014 ","page_number":303},
  {"content":"\r\n\r\nمثال زده‌اند . « 1 »\r\n\r\n5 ) نظر استاد مدّ ظله :\r\nاولًا : استعمال ابرام در ابرام شأنى منحصر به اين دو موردى كه ايشان مطرح كرده‌اند نبوده ، موارد زيادى از اين نوع استعمالات كه نقض در موردى به كار رفته كه صحّت فعليه حاصل نشده ، در ابواب مختلف به چشم مىخورد ، لذا به نظر ما ظهور عرفى و روايى نقض اعم از نقض امر صحيح فعلى و صحيح شأنى است ، از شيوع استعمال نقض در روايات و عرف در مواردى كه صحت شأنيه دارد منشأ اين استظهار مىشود كه ظاهر نقض اعم از نقض امرى است كه صحت فعليه داشته باشد يا شأنيه ، وقتى مىگويند نماز يا روزه را نقض نكن شامل شكستن در اثناء نماز و روزه هم مىشود .\r\nبه عنوان مثال ، صلاة يا صوم كه صحّت فعلى آن منوط به اين است كه همهء اجزاء آن آورده شود ، در موارد متعدد ، پيش از تكميل اجزاء ، نقض در مورد آنها به كار رفته است . نواقض صلاة و نواقض صوم مكرراً در روايات آمده است . كما اينكه قوانينى كه هنوز جنبه قانونى پيدا نكرده ، در عرف مورد نقض و ابرام قرار مىگيرد .\r\nثانياً : اين تقريب ايشان مبتنى بر اين است كه اجماع را مانع از طرح و احداث قول جديد بدانيم . ليكن مرحوم شهيد ثانى اين مطلب را نپذيرفته و مىفرمايند :\r\nاحداث قول جديد در مسأله‌اى كه اين همه اختلاف اقوال در آن وجود دارد ، هيچ اشكالى ندارد . « 2 »\r\nمرحوم آقاى حكيم نيز آن را نپذيرفته‌اند . « 3 »\r\nما نيز مانعيت اجماع از احداث وجه يا قول جديد را مشكل مىدانيم . و همانطور كه مكرّر عرض كرده‌ايم و مرحوم آقاى شريعت نيز فرموده‌اند : اقوال مختلفى كه\r\n\r\n\r\n","description":"","footnote":"\r\n( 1 ) مبانى ، ج 2 ، ص 265 .\r\n( 2 ) مسالك .\r\n( 3 ) مستمسك ، ج 14 ، ص 447 .\r\n","page_name":" 4015 ","page_number":304},
  {"content":"\r\n\r\nمثلًا در مسأله استصحاب به وجود آمده ، تدريجاً حاصل شده ، و نمىتوان از باب عدم قول به فصل ، همه آنها را ردّ كرده ، تنها دو قول نخست را پذيرفت ، زيرا ميزان در صحّت تمسّك به عدم قول به فصل ، اين است كه اجماع مركب ، به اجماع بسيط و أصل مسلّمى بازگشت كند كه مورد قبول همه باشد ، و به استناد آن مثلًا بگوييم :\r\nتنها دو قول در مسأله وجود دارد و يكى از آنها را انتخاب كنيم . اما اگر چنين اصل مسلّمى در كار نباشد ، طرح و پذيرش قول سوم يا چهارم و . . . بلا مانع است .\r\n\r\n6 ) بيان ديگرى از مرحوم آقاى خويى در مورد ضرورت حمل نكاح بر نكاح صحيح تأهّلى :\r\nايشان مىفرمايند : دليل ديگرى كه ما را ناگزير از حمل نكاح بر نكاح صحيح شأنى مىنمايد ، شمول اطلاق روايت نسبت به نكاح پسر و نكاح ثيبه است . زيرا اگر مراد از نكاح را نكاح صحيح بالفعل بدانيم ، معنايش اين است كه پدر مىتواند عقد پسر و عقد ثيبه را نيز نقض نمايد ، در حالى كه اين مقطوع البطلان بوده ، نصّ و فتوى بر خلاف آن مىباشد . و وجهى ندارد اين روايت را بر خصوص باكره حمل كنيم زيرا قرينه‌اى بر اين تقييد نيست . در نتيجه : براى اين كه روايت معناى مقطوع البطلانى نداشته باشد بايد تفسير دوم را بپذيريم .\r\nاما اگر نقض را در مقابل ابرام شأنى گرفته ، و نكاح را نكاح صحيح تأهلى بدانيم ، نظر به اينكه به حسب اجماع و روايات عقد پسر و عقد ثيبه ، محكوم به صحت فعلى است ، تخصّصاً از شمول اين روايت خارج است و اطلاق آن اصلًا شامل اين دو مورد نبوده و نيازى به تقييد آن نخواهد بود . « 1 »\r\n\r\n7 ) نقد استاد مد ظلّه :\r\nاولًا : آيا مراد از صحّت شأنى ، شأنى بالمعنى الاعمّ است كه شامل صحت فعلى و غير فعلى ، هر دو مىشود ، يا منظور شأنى به شرط لا از فعليت است ؟\r\n\r\n\r\n","description":"","footnote":"\r\n( 1 ) مبانى ، ج 2 ، ص 266 - 265 .\r\n","page_name":" 4016 ","page_number":305},
  {"content":"\r\n\r\nاگر شأنيت بالمعنى الاعم باشد ، نظر به اينكه تضادّى با فعليت ندارد ، عقد پسر و عقد ثيبه نيز كه صحيح فعلى و صحيح شأنى بالمعنى الاعم است ، مشمول اطلاق روايت خواهد شد ، و همان محذور در اينجا نيز پيش مىآيد و ناگزير از تقييد خواهيم شد .\r\nو اگر مراد از صحّت شأنى ، شأنى به شرط لا از فعليت است ، دچار محذور ضرورت به شرط المحمول خواهيم شد ، زيرا در اين صورت ، معناى روايت چنين مىشود : نكاحى كه برخوردار از همهء شروط صحّت است و فقط به خاطر نبودن رضايت پدر داراى صحّت فعليه نيست ، پدر مىتواند آن را نقض كند . و به عبارت ديگر : اگر نكاح داراى اين قابليت است كه در صورت عدم نقض پدر صحيح فعلى مىشود ، با نقض پدر نقض مىشود و فعليت پيدا نمىكند . و اين همان ضرورت به شرط المحمول ، و گفتن آن لغو است .\r\nثانياً : بر فرض كه نقض در مقابل ابرام قطعى ، و مراد از نكاح ، نكاح صحيح بالفعل هم باشد ، روايت داراى اطلاقى كه شامل عقد پسر و عقد ثيبه شود نمىباشد . زيرا اين نوع تعبيرات ، از جهت عقد اثباتى قضيه ، برخوردار از اطلاق نبوده ، تنها از ناحيه عقد سلبى داراى اطلاق است .\r\nمثلًا لا صلاة الّا بفاتحة الكتاب به اين معنا نيست كه صلاة مطلقاً فقط داراى شرطيت فاتحة الكتاب است و اگر آن محقق شد ديگر هيچ شرطى ندارد واجد فاتحه الكتاب به طور مطلق صلاة است . بلكه معناى آن اين است كه هر عملى كه فاقد فاتحة الكتاب است ، صلاة نيست .\r\nهمچنين در لا صلاة الّا بطهور ، عقد سلبى قضيه داراى اطلاق يا عموم است ، يعنى هر عملى كه فاقد طهور باشد ، نماز نيست ( فاقد طهور صلاة نيست مطلقاً ) ، نه اينكه تنها طهور شرط صلاة است مطلقاً و اگر واجد طهور بود براى صحت نماز كافى است .\r\n\r\n","description":"","footnote":"","page_name":" 4017 ","page_number":306},
  {"content":"\r\n\r\nدر لا ينقض النكاح الّا الاب نيز جهت اثباتى قضيه داراى اطلاق نيست ، لذا معناى آن اين نيست كه پدر مطلقاً هر نكاحى را مىتواند نقض كند ، بلكه معنايش اين است كه هيچ كس غير از أب نمىتواند نقض كند . ( هر كس غير از أب نقض كند بىاثر است فقط پدر حق نقض دارد ، لا غير ) .\r\n\r\n8 ) متن روايت ابراهيم بن ميمون :\r\nمحمد بن الحسن الطوسى باسناده عن احمد بن محمد بن عيسى عن ابن فضال عن صفوان عن ابى المغراء عن ابراهيم بن ميمون عن ابى عبد الله عليه السلام قال : اذا كانت الجارية بين ابويها فليس لها مع ابويها امر و اذا كانت قد تزوّجت لم يزوّجها الّا برضا منها . « 1 »\r\nاين روايت در كسب رضايت دختر صريحاً بين كسى كه قبلًا ازدواج كرده ، و كسى كه هنوز ازدواج نكرده ، فرق گذاشته است ، و به هيچ وجه با فرمايش صاحب جواهر سازگار نيست .\r\n\r\n9 ) متن روايت عبيد بن زرارة :\r\nمحمد بن الحسن الطوسى باسناده عن الحسين بن سعيد عن النضر بن سويد عن القاسم بن سليمان عن عبيد بن زرارة عن ابى عبد الله عليه السلام فى حديث قال : لا تستأمر الجارية فى ذلك اذا كانت بين ابويها فاذا كانت ثيّباً فهى أولى بنفسها . « 2 »\r\nاين نيز بين باكره و ثيّبه صريحاً فرق گذاشته است و در مورد باكره استيمار را لازم نداشته است و با نظر صاحب جواهر منطبق نيست .\r\nبه طور خلاصه از رواياتى كه تاكنون خوانده‌ايم ، عموماً استقلال پدر و عدم استقلال دختر - بالصراحة يا بالظهور - استفاده مىشود ، در مقابل ، روايت منصور بن حازم « 3 » است كه دلالت بر لزوم استيمار از بكر دارد ، و روايت صفوان « 4 » كه مرحوم آقاى خويى براى نظر تشريك از آن استفاده كرده‌اند و آن را صريح در تشريك\r\n\r\n\r\n","description":"","footnote":"\r\n( 1 ) وسائل ، ج 20 ، ص 284 ، باب 9 از ابواب عقد النكاح و اولياء العقد ، ح 3 .\r\n( 2 ) همان ، باب 3 ، ح 13 .\r\n( 3 ) همان ، باب 9 ، ح 1 .\r\n( 4 ) همان ، ح 2 .\r\n","page_name":" 4018 ","page_number":307},
  {"content":"\r\n\r\nدانسته‌اند و به نظر ما به جهاتى صراحت ندارد . اولًا ظهور ضعيفى در اعتبار اذن دختر دارد . زيرا همان گونه كه عرض كرديم ، در تعابيرى مانند : « فانّ لها فى نفسها نصيباً » يا « فانّ لها فى نفسها حظّاً » كه نصيباً و حظّاً بدون « ال » آمده ، نمىتواند نصيب و حظ معتنابهى مورد نظر باشد . زيرا اگر نصيب و حظّ به صورت يك بهره اساسى و به عنوان يك ركن مراد باشد ، بايد به صورت « النصيب » و « الحظّ » مىآمد و براى اين منظور ، تعبير نصيبٌ و حظٌّ تعبير مناسبى نيست . « 1 » ثانياً : تعبير « فان لها فى نفسها نصيباً يا حظّاً » گاهى در مقام بيان حكم اخلاقى هم به كار مىرود . و لذا صريح در حكم وجوبى نيست همچنان كه در آيهء شريفهء  « وَ فِي أَمْوالِهِمْ حَقٌّ لِلسَّائِلِ وَ الْمَحْرُومِ »  در مورد احكام اخلاقى به كار رفته است .\r\nثالثاً : حضرت در مقام پاسخ مشورت پاسخ صفوان را داده‌اند ، در اين مقام اگر جنبه‌هاى مصلحتى را هم بيان كنند كافى است ، يعنى صلاح اين است كه قبلًا رضايت دختر را هم جلب كنيد .\r\nنتيجه آن كه ، روايت صفوان صريح در وجوب استيذان به عنوان يك حكم فقهى نيست و در مقابل به جهت صراحت و ظهور قوى روايات متعدد در اين كه پدر مستقل است و لازم نيست كه از دختر استيذان كند از ظهور ضعيف روايت صفوان رفع يد مىكنيم و آن را بر امرى استحبابى حمل مىكنيم . و از ظهور روايت منصور بن حازم در اطلاق نيز رفع يد مىكنيم و مىگوييم « الا تنكح الّا بأذنها » در غير مورد پدر مىباشد .\r\n« * و السلام * »\r\n\r\n\r\n","description":"","footnote":"\r\n( 1 ) زمانى مرحوم حاج آقا أبو الفضل زنجانى تفسير مىگفتند و ما نيز مدتى در تفسير ايشان شركت مىكرديم ايشان در ضمن تفسير آيه  « وَ لَتَجِدَنَّهُمْ أَحْرَصَ النَّاسِ عَلى حَياةٍ »  مىفرمود : قرآن در مورد حرص يهودىها به زندگى دنيا ، على الحيوة تعبير نفرموده بلكه مىفرمايد : على حيوة ، يعنى يك زندگى بىمقدارى كه اماته همهء فضائل در آن است .\r\n","page_name":" 4019 ","page_number":308},
  {"content":"\r\n\r\n\r\n31 / 2 / 1381 سه‌شنبه درس شمارهء ( 433 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه در ادامه بحث از ولايت پدر ، استقلال انحصارى جد همچون پدر در تزويج باكره اثبات شده ، سپس به بررسى حكم ازدواج موقت پرداخته ، درباره اطلاق ادله نكاح و تزويج نسبت به عقد موقت يا انصراف آنها به عقد دائم يا اجمال اين ادله بحث كرده ، نخست به اجمال اين ادله حكم كرده ، در نهايت با توجه به صحيحه بزنطى اطلاق اين ادله را مىپذيريم ، در ادامه به نقل و بررسى ادله اختصاصى مربوط به عقد موقت پرداخته ادله‌اى را كه اذن پدر را معتبر دانسته ، از جهت سند و دلالت تام ، و تمام ادله مخالف را از جهت دلالت ناتمام و چه بسا علاوه بر دلالت ، از جهت سند نيز غير قابل اعتماد شمرده ، عدم صلاحيت آنها را براى معارضه با ادله لزوم اذن پدر در عقد موقت به اثبات مىرسانيم ، بحثى رجالى درباره ابو سعيد قمّاط نيز در ضمن اين جلسه آمده است .\r\n* * * \r\nالف ) بررسى ادله ولايت جدّ بر دختر باكره :\r\nدر مورد ولايت جدّ بر باكره ، دو روايت وجود دارد كه از آنها مىتوان ولايت جدّ را نيز بر دختر باكره استفاده نمود .\r\n\r\n1 ) موثقه عبيد بن زرارة :\r\nبسند موثق عن عبيد بن زرارة قال قلت لأبى عبد الله عليه السلام الجارية يريد ابوها أن يزوّجها عن رجل ، و يريد جدّها ان يزوّجها من رجل آخر فقال الجد اولى بذلك [ ما لم يكن مضاراً 
  ] ان لم يكن الأب زوّجها قبله و يجوز عليها تزويج الأب و الجدّ » « 1 »\r\n\r\n\r\n","description":"","footnote":"\r\n( 1 ) جامع الاحاديث 25 : 198 / 36862 ، باب 51 ، از ابواب التزويج ، ح 16 ؛ وسائل 20 : 289 / 25650 ، باب 11 ، از\r\n","page_name":" 4020 ","page_number":309},
  {"content":"\r\n\r\nذيل اين روايت يعنى جمله « و يجوز عليها تزويج الأب و الجد » دلالت بر استقلال جدّ همانند استقلال پدر بر دختر دارد . « 1 »\r\n\r\n2 ) معتبره عبيد بن زراره :\r\nالحسين بن سعيد عن النضر بن سويد عن القاسم بن سليمان عن عبيد بن زرارة عن ابى عبد الله عليه السلام قال : اذا زوّج الرجل ابنة ابنه فهو جائز على ابنه قال و لابنه ايضا ان يزوّجها ، فان هوى ابوها رجلًا و جدّها رجلًا فالجدّ اولى بنكاحها و لا تستأمر الجارية فى ذلك اذا كانت بين ابويها ، فاذا كانت ثيباً فهى اولى بنفسها » « 2 »\r\nبررسى سند حديث : در سند اين حديث بحثى نيست مگر در مورد قاسم بن سليمان ، كه درباره وى توثيق صريحى در كتب ذكر نشده است و ليكن - علاوه بر اين كه دو نفر از اجلّا از اصحاب اجماع يعنى « حماد بن عيسى » و « يونس بن عبد الرحمن » از او اخذ حديث كرده‌اند - كتاب وى را نضر بن سويد نقل مىكند ، نجاشى درباره نضر مىگويد : ثقة صحيح الحديث ، تعبير « صحيح الحديث » ناظر به اين است كه وى هر حديثى را نقل نمىكرده ، بلكه احاديث معتبر را روايت كرده ، بنابراين ظاهر نقل كتاب قاسم بن سليمان توسط نضر بن سويد ، متعهد بودن قاسم بن سليمان است .\r\nاز جهت دلالت نيز اين روايت ، دلالت بر استقلال انحصارى پدر و جدّ بر باكره دارد و صريحاً اعتبار استيذان از دختر را نفى مىكند در جمله « و لا تستأمر الجارية . . . » كه در ذيل حديث آمده است مراد از « جارية » صغيره نيست زيرا صغيره اگر بين ابوين نيز نباشد ، استئمار در مورد او نيست چرا كه صلاحيت استئمار ندارد . بلكه\r\n\r\n\r\n","description":"","footnote":"\r\nابواب عقد النكاح ، ح 2 .\r\n( 1 ) استاد - مد ظلّه - در جلسات آينده در اطلاق اين روايت مناقشه مىكنند .\r\n( 2 ) جامع الاحاديث 25 : 198 / 36861 ، همان باب ، ح 15 ، وسائل 20 : 291 / 25655 ، همان باب ، ح 7 ، و ذيل روايت در ص 271 / 25606 ، باب 3 از ابواب عقد النكاح ، ح 13 .\r\n","page_name":" 4021 ","page_number":310},
  {"content":"\r\n\r\nمراد از جاريه ، دخترى است كه صلاحيت استئمار را داراست ، يعنى رشيده است .\r\nدر اين موضوع روايت بيان مىكند كه اگر دختر « بين الابوين » « 1 » باشد از وى نظرخواهى نمىشود ، كه اشاره دارد به اين كه اختيار تزويج با وى نيست . حال اگر جدّ بخواهد دختر را تزويج كند ، از دختر كه نيازى به استيذان نيست ، لزوم اجازه از پدر دختر هم با توجه به صدر حديث « فهو جائز على ابنه » منتفى است ، اولويت جدّ بر پدر كه در روايت آمده نيز نشان مىدهد كه جد كمتر از پدر نيست پس پدر و جد هر دو در تزويج نوه مستقل مىباشند ، از سوى ديگر از اين روايت استفاده مىگردد كه ديگران هم اگر بخواهند دختر باكره را تزويج كنند ، نمىتوانند با مراجعه مستقيم به دختر و نظرخواهى از وى ازدواج را انجام دهند چون « لا تستأمر الجارية فى ذلك » ، بنابراين از روايت استقلال انحصارى پدر و جدّ و نفى استقلال باكره استفاده مىگردد .\r\n\r\nب ) حكم ولايت در ازدواج موقت باكره :\r\nآنچه تاكنون بحث و بررسى كرديم ، درباره ازدواج دائم بود ، حال به بررسى حكم ازدواج موقت مىپردازيم ، نخست به اين نكته اشاره مىكنيم كه آيا ادله بحث پيشين ، به هر نتيجه‌اى كه درباره مفاد نهايى آن برسيم ، براى بحث كنونى هم كافى است يا خير ؟\r\n\r\n1 ) لزوم بحث جديد درباره ولايت در عقد موقّت :\r\nبرخى قائل به اطلاق ادله فوق شده ، الفاظ « تزويج » و « نكاح » را شامل عقد موقت هم دانسته‌اند ، برخى ديگر اين ادله را منصرف به عقد نكاح دائم دانسته‌اند ،\r\n\r\n\r\n","description":"","footnote":"\r\n( 1 ) مراد از « الابوين » ظاهراً پدر و مادر است و به احتمال ضعيف : پدر و جد مىباشد و به هر حال در استدلال به روايت فرقى بين اين دو تفسير نيست . ( توضيح بيشتر ) عبارت « بين ابويها » با عنايت به تقابل آن با « ثيّب » ، كنايه از دختر باكره است . و همين امر مؤيد آن است كه مراد از « الابوين » پدر و مادر باشد ، زيرا كنايه بودن عبارت فوق از باكره در صورت تفسير ابوين به پدر و جد بسيار دشوار است .\r\n","page_name":" 4022 ","page_number":311},
  {"content":"\r\n\r\nمرحوم آقاى خويى ادعاى انصراف را نادرست خوانده ، اطلاق ادله را پذيرفته‌اند ، ولى به عقيدهء ما مسأله چندان روشن نيست . با ملاحظه مجموع ادله به نظر مىرسد كه لفظ نكاح و مانند آن اجمال دارد ، زيرا از يك سو در آياتى چند از قرآن كريم ، لفظ نكاح و مانند آن به كار رفته و مراد اعم از نكاح دائم و موقت است همچون :  لا تَنْكِحُوا ما نَكَحَ آباؤُكُمْ مِنَ النِّساءِ  [ نساء / 22 و نيز احزاب / 53 
  ] ولى گاه مراد خصوص عقد دائم مىباشد ، همچون  « وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ  « 1 » ( نساء 3 ) ، و نيز آيه مربوط به محلِّل :  فَإِنْ طَلَّقَها فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ فَإِنْ طَلَّقَها فَلا جُناحَ عَلَيْهِما أَنْ يَتَراجَعا  « 2 » با اين كه مسلم است كه محلل بايد به نكاح دائم ، مطلقه ثلاثه را به عقد خود در آورده باشد .\r\nان قلت : در اين آيه جمله  « فَإِنْ طَلَّقَها فَلا جُناحَ عَلَيْهِما »  قرينهء بر اراده خصوص نكاح دائم مىباشد چون در نكاح موقت طلاق مطرح نيست ، لذا در روايت معتبره حسن صيقل از امام صادق عليه السلام ، آن حضرت با آوردن اين آيه و اشاره به اين كه « المتعة ليس فيها طلاق » « 3 » عدم كفايت عقد متعه را در تحليل بيان فرموده‌اند ، بلكه شايد بتوان اين روايت را دليل بر آن گرفت كه اگر در آيه فوق  « فَإِنْ طَلَّقَها »  پس از  « حَتَّى تَنْكِحَ زَوْجاً غَيْرَهُ »  ذكر نمىشد ، خود  « تَنْكِحَ »  نكاح دائم و موقت را شامل مىگرديد ، پس اين آيه با توجه به روايت فوق مىتواند دليل بر اطلاق « نكاح » و شمول آن نسبت به نكاح موقت باشد .\r\n\r\n\r\n","description":"","footnote":"\r\n( 1 ) ( توضيح بيشتر ) شايد برخى روايات كه در آن عدم انحصار متعه به چهار زن ذكر شده ( همچون عن عبيد بن زرارة عن أبيه عن ابى عبد الله عليه السلام قال ذكرت له المتعة أ هي من الاربع ؟ قال : تزوج منهن الفاً فانهن مستأجرات ، جامع الاحاديث 26 : 61 / 38359 ، باب 3 ، از ابواب المتعة ، ج 6 ، و نظير آن كه متعه را اجاره دانسته است در ج 3 همين باب و نيز ح 4 ، باب 1 از ابواب المتعه ) ناظر به همين معناست كه متعه از مصاديق نكاح در آيه  « فَانْكِحُوا ما طابَ لَكُمْ مِنَ النِّساءِ »  نيست ، اين دسته روايات مؤيّد انصراف نكاح به نكاح دائم است ، چنانچه استاد - مد ظلّه - اشاره مىفرمودند .\r\n( 2 ) بقره / 299 .\r\n( 3 ) جامع الاحاديث 27 : 174 / 40365 ، باب 38 از ابواب الطلاق ، ح 6 ، و ص 175 / 40368 ، همان باب ، ح 9 كه هر دو يك روايت مىباشند . وسائل 22 : 132 / 28199 ، باب 9 ، از ابواب اقسام الطلاق ، ح 4 .\r\n","page_name":" 4023 ","page_number":312},
  {"content":"\r\n\r\nقلت : در آيه فوق مراد از نكاح ، خصوص نكاح دائم است و بعيد است كه بگوييم « تنكح » مجازاً ( از باب اطلاق عام بر خاص ) در خصوص نكاح دائم استعمال شده ، بلكه ظاهراً استعمال فوق ، استعمال حقيقى است ، اگر در آيه فوق در همان جمله  « حَتَّى تَنْكِحَ »  نكاح را به « دائم » مقيد مىساخت ، با اطلاق ذاتى نكاح و شمول آن نسبت به نكاح موقت تنافى نداشت ، ولى آيه فوق چنين نبوده ، در جمله  « حَتَّى تَنْكِحَ زَوْجاً غَيْرَهُ »  قيدى ذكر نشده و دشوار است كه جمله  « فَإِنْ طَلَّقَها »  را به منزله قيدى براى جمله قبل بگيريم . به هر حال به نظر ما جمله  « حَتَّى تَنْكِحَ زَوْجاً غَيْرَهُ »  اجمال دارد چون گفتيم كه نكاح هم به معناى خصوص نكاح دائم و هم به معناى اعم از دائم و موقت به كار رفته ، بنابراين اگر قيد  « فَإِنْ طَلَّقَها » *  پس از جمله فوق در آيه ضميمه نمىشد ، استناد به آيه در نفى كفايت عقد تمتّع صحيح نبود ، بنابراين حديث حسن صيقل با مبناى اجمال نكاح منافات ندارد ، بنابراين مبنا ، جمله  « فَإِنْ طَلَّقَها »  پس از  « حَتَّى تَنْكِحَ زَوْجاً غَيْرَهُ »  به منزله قرينه معينه تلقى مىگردد ، و لازم نيست آن را قرينه صارفه گرفته تا دليل بر اطلاق ذاتى لفظ نكاح نسبت به عقد دائم و موقت بشمار آيد .\r\nبه عبارت ديگر ، به روايت حسن صيقل مىتوان بر نفى انصراف « نكاح » به نكاح دائم استناد جست ، ولى اين مقدار دليل بر آن نيست كه لفظ نكاح ، ظهور در معناى اعم از نكاح دائم و نكاح موقّت دارد ، بلكه با اجمال نكاح و اشتراك لفظى اين واژه بين معناى اعم و معناى اخص هم سازگار است .\r\nنظير آيه فوق ، آيه ايلاء مىباشد :   « لِلَّذِينَ يُؤْلُونَ مِنْ نِسائِهِمْ   « 1 »   تَرَبُّصُ أَرْبَعَةِ أَشْهُرٍ ، فَإِنْ فاؤُ فَإِنَّ اللَّهَ غَفُورٌ رَحِيمٌ وَ إِنْ عَزَمُوا الطَّلاقَ فَإِنَّ اللَّهَ سَمِيعٌ عَلِيمٌ   [ بقره / 226 
  ] ، در اين آيه مراد از  « نِسائِهِمْ »  خصوص همسران دائمى است ، با اين كه در خود اين جمله قيدى\r\n\r\n\r\n","description":"","footnote":"\r\n( 1 ) ( توضيح بيشتر ) واژه  « نِسائِهِمْ »  در مورد ظهار هم آمده است ، ولى شاهد محكمى بر اختصاص ظهار به عقد دائم در كار نيست . در جواهر 33 : 124 آمده : ( هل يقع ) الظهار ( بالمستمتع بها فيه خلاف ، و الاظهر ) الاشهر بل المشهور ( الموقوع ) لا طلاق الادلة ، خلافاً للمحكى عن الحلّى و ظاهر الاسكافى و الصدوق . . .\r\n","page_name":" 4024 ","page_number":313},
  {"content":"\r\n\r\nبراى آن ذكر نشده است ، و دشوار است كه جمله  « وَ إِنْ عَزَمُوا الطَّلاقَ »  را كه با فاصله از جمله فوق آمده دليل بر تقييد آيه فوق بگيريم .\r\nآيه ديگر در اين زمينه آيه لعان است :  « وَ الَّذِينَ يَرْمُونَ أَزْواجَهُمْ »  « 1 » . مراد از ازواجهم در اين آيه به قرينه روايات اهل البيت عليهم السلام خصوص ازواج دائمى است « 2 » با اين كه قيدى در آيه ذكر نشده است .\r\nدر روايات نيز گاه تمتع در مقابل تزوج قرار گرفته است ، همچون دو روايت از سماعة كه در آنها اين تعبير ديده مىشود : قال سألته عن رجل تزوج جارية او تمتع بها « 3 »\r\nدر روايت مفصّلى از مفضل بن عمر از امام صادق عليه السلام « 4 » مكرّر متعه در مقابل مزوجه قرار گرفت است به عنوان نمونه : الفرق بين المزوجه و المتمتعة انّ للمزوجة صداقاً و للمتمتعة اجراً « 5 » الفرق بين الزوجة و المتمتع بها ان المتمتع له ان يعزل عن المتعة و ليس للزوج ان يعزل عن الزوجه « 6 »\r\nفان وهبت [ المتمتع بها 
  ] حل له ، كالصداق الموهوب من النساء المزوجات الّذين قال الله تعالى فيهن : ( فان طبن لكم عن شىء منه نفساً فكلوه هنيئاً مرئياً ( ص 48 ) .\r\nعن الفتح بن زيد ( يزيد ظ ) قال سألت ابا الحسن عليه السلام عن المتعة فقال : هى حلال مباح مطلق لمن لم يغنه الله بالتزويج ، فليستعفف بالمتعة ، فان استغنى منها بالتزويج فهى مباح له اذا غاب عنها « 7 »\r\n\r\n\r\n","description":"","footnote":"\r\n( 1 ) نور / 6 .\r\n( 2 ) ر . ك : وسائل 22 : 430 / 28959 و 28960 ، باب 10 ، از كتاب اللعان ، ح 1 : صحيحه ابن ابى يعفور عن ابى عبد الله عليه السلام قال : لا يلاعن الرجل المرأة الّتى يتمتع منها ح 2 : صحيحه ابن سنان عن ابى عبد الله عليه السلام قال لا يلاعن الحر الامة و لا الذمية و لا الّتى يتمتع بها در جواهر 34 : 33 مىگويد : يعتبر فى الملاعنة لنفى الولد ( ان تكون منكوحة بالعقد الدائم ) بلا خلاف معتد به ، بل فى المسالك هو موضع وفاق لان ولد المتمتع بها ينتفى به غير لعان اتفاقاً ، لكن فى كشف اللثام عن الجامع التصريح بوقوعه للنفى . . .\r\n( 3 ) تهذيب 7 : 361 / 55 ، 374 / 76 ، 476 / و نيز 461 .\r\n( 4 ) جامع الاحاديث 26 : 44 به بعد / 38323 ، باب 1 ، از ابواب المتعة ، ح 41 .\r\n( 5 ) ص 46 .\r\n( 6 ) ص 48 .\r\n( 7 ) جامع الأحاديث 26 : 65 / 38370 ، باب 4 ، از ابواب المتعة ، ح 2 ( توضيح بيشتر ) علامه مجلسى در مرآة العقول مىفرمايد كه « اين حديث اشعار دارد كه مراد از استعفاف در آيه شريفه  ( وَ لْيَسْتَعْفِفِ الَّذِينَ لا يَجِدُونَ نِكاحاً )  استعفاف به وسيله متعه است » بنابراين مراد از  « نِكاحاً »  نكاح دائم مىباشد .\r\n","page_name":" 4025 ","page_number":314},
  {"content":"\r\n\r\nقال محمد بن صدقة البصرى سألت الرضا عليه السلام عن المتعة . . . قال . . . فكما لا يسع الرجل ان يتزوج الامة و هو يستطيع ان يتزوج بالحرة فكذلك لا يسع الرجل ان يتمتع بالامة و هو يستطيع ان يتزوج بالحرة « 1 »\r\nروايت جالب در اين زمينه روايت زراره عن ابى جعفر عليه السلام است كه در آن آمده : يا زرارة كل نكاح اذا مات عنها الزوج فعلى المرأة حرة كانت او امة او على اى وجه كان النكاح منه متعة او تزويجا او ملك يمين فالعدة اربعه اشهر . . . « 2 »\r\nدر اين روايت با اين كه متعه را از اقسام نكاح قرار داده آن را در قبال تزويج قرار داده است اين گونه روايات مؤيّد « 3 » انصراف تزويج به تزويج دائم مىباشد به ويژه با عنايت به اين كه در زمان صدور روايات ، متعه امرى غير رسمى و قاچاق بوده و كمتر انجام مىگرفته است لذا فرد متعارف از نكاح ، نكاح دائم است . و اطلاق يك واژه و اراده فرد متعارف از آن كاملًا طبيعى است .\r\n\r\n\r\n","description":"","footnote":"\r\n( 1 ) جامع الاحاديث 26 : 78 / 38412 ، باب 18 از ابواب المتعة ، ح 1 . گفتنى است كه افزودن روايات در اين بحث از سوى تنظيم‌كننده مىباشد .\r\n( 2 ) فقيه 3 : 465 / 4607 ، تهذيب 8 : 157 / 144 ، علاوه بر روايات فوق ، روايت صحيحه محمد بن قيس در اين زمينه قابل توجه است . ر . ك : جامع الاحاديث 26 : 187 / 38710 ، باب 50 از ابواب نكاح العبيد و الاماء ، ح 1 .\r\n( 3 ) ( توضيح بيشتر ) اين كه استاد - مد ظلّه - از اين روايات به عنوان مؤيّد و نه دليل ياد مىكنند ، از آن روست كه گاه واژه‌اى ذاتاً اطلاق دارد ، ولى ظهور اطلاقى دليل در برخى افراد ضعيف‌تر بوده ، اين افراد فرد مخفى اطلاق دليل مىباشند ، لذا گاه براى تأكيد جمله و تقويت ظهور اطلاقى ، اين افراد را تخصيص به ذكر مىدهند ، در نتيجه از لفظ مطلق قبل ، ساير افراد اراده مىشود ، مثلًا واژه « مات » هر گونه مرگ را شامل مىگردد ولى گاه به تناسب حكم و موضوع شمول اين واژه به موارد كشته شدن ، چندان قوى نيست ، لذا مورد قتل تخصيص به ذكر داده مىشود همچون  « أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ »  در اينجا چون ارتداد در صورت قتل پيامبر صلى الله عليه و آله طبيعىتر به نظر مىرسد ، لذا اگر به مجرد كلمه  « ماتَ »  اكتفاء مىشده ، احتمال اختصاص مرگ به صورت غير قتل مىرفت ، اين احتمال هر چند خلاف ظاهر باشد ، مصحّح افزودن  « أَوْ قُتِلَ »  مىباشد ، لذا اين جمله افزوده ، دليل بر آن نيست كه ذاتاً اطلاق  « ماتَ »  ، مرگ به صورت قتل را شامل نمىشود .\r\nدر ما نحن فيه هم ممكن است تزوّج نسبت به دائم و موقت اطلاق داشته باشد ولى براى تقويت اين ظهور نسبت به عقد موقت كه فرد مخفى حكم است و براى تأكيد اطلاق ، جمله « او تمتّع » افزوده شود ، ولى به هر حال اين افزوده نشانگر عدم قوّت ظهور اطلاقى دليل مىباشد ، لذا مؤيّد ( و نه دليل ) بر انصراف مىباشد .\r\n","page_name":" 4026 ","page_number":315},
  {"content":"\r\n\r\nبا اين همه ، اثبات انصراف و ظهور اين واژه‌ها در خصوص عقد دائم مشكل است ، كما اين كه اطلاق تزويج و ظهور آن در معناى اعم هم دشوار است ، لذا به نظر ما بايد اين الفاظ را مجمل به شمار آوريم . بخصوص با توجه به اين نكته كه به نظر ما هر نوع ظنى در باب الفاظ حجّت نيست بلكه ظهورى حجت است كه اطمينان نوعى را به همراه داشته يا نوع مردم از احتمال خلاف آن غفلت داشته باشند لذا تمسك به اطلاق ادله تزويج و نكاح براى تعيين نحوه ولايت بر تزويج متعه مشكل مىنمايد ، بلكه بايد به رواياتى كه به خصوص در باب متعه وارد شده مراجعه كرد .\r\nان قلت : در تمام روايات گذشته كه بر آنها بر استقلال پدر استناد كرديم لفظ « تزويج » و « نكاح » به كار نرفته تا با اجمال اين الفاظ يا انصراف آنها به خصوص عقد دائم نتوان حكم ولايت پدر را به عقد موقت سرايت داد ، بلكه پاره‌اى از روايات با الفاظ مطلق آمده است ، همچون صحيحه محمد بن مسلم عن احدهما عليهما السلام قال : لا تستأمر الجارية اذا كانت بين ابويها ، ليس لها مع الاب امر ، قال و قال : يستأمرها كل احد ما عدا الاب « 1 »\r\nقلت : اطلاق بدوى اين دليل اين است كه باكره در هيچ امرى نه در ازدواج و نه در غير آن اختيارى از خود ندارد ، اين اطلاق قطعاً مراد نيست ، بلكه يا قبلًا صحبت خاصى مطرح بوده و روايت ناظر به همان صورت خاص است ، لذا نمىتوان اطلاق آن را نسبت به عقد موقت ثابت كرد ، يا روايت ناظر به همان صورت متعارفى است كه در ميان فقهاء عامه هم مطرح است كه ولايت در تزويج باكره با چه كسى است ؟\r\nدر اين صورت هم نمىتوان روايت را نسبت به عقد موقت مطلق دانست .\r\n\r\n2 ) نظر نهايى استاد - مد ظلّه « 2 » :\r\nبا اين همه از صحيحه بزنطى استفاده مىشود كه لفظ « نكاح » ، عقد متعه را هم\r\n\r\n\r\n","description":"","footnote":"\r\n( 1 ) جامع الاحاديث 25 : 190 / 36839 ، باب 50 از ابواب التزويج ، ح 12 وسائل 20 : 273 / 25611 ، باب 4 ، از ابواب عقد النكاح ، ح 3 .\r\n( 2 ) اين قسمت كه عدول استاد - مد ظلّه - از رأى گذشته مىباشد ، پس از درس مطرح و افزوده گرديد .\r\n","page_name":" 4027 ","page_number":316},
  {"content":"\r\n\r\nشامل مىگردد : عن احمد بن محمد بن ابى نصر قال سألت الرضا عليه السلام [ أ 
  ] يتمتع بالامة باذن اهلها قال : نعم ، ان الله تعالى يقول :  فَانْكِحُوهُنَّ بِإِذْنِ أَهْلِهِنَّ  .\r\nاستدلال به آيه فوق براى حكم متعه نشان از ظهور  ( فَانْكِحُوهُنَّ )  در معناى اعم دارد و اين امر اجمال اين گونه آيات يا انصراف نكاح را به نكاح دائم ردّ مىكند .\r\nبنابراين براى اثبات استقلال انحصارى پدر ( و جد ) در تزويج متعه دختر باكره مىتوان به همان روايات گذشته استناد كرد ، به هر حال ما با مراجعه به روايات مخصوص به متعه به همين نتيجه دست يافتيم ، بنابراين اجمال ادله نكاح يا انصراف آنها به نكاح دائم يا ظهور آنها در معناى اعم در بحث ما نتيجه جديدى ايجاد نمىكند .\r\n\r\n3 ) بررسى روايات باب متعه ( طرح بحث ) :\r\nپس از بررسى روايات باب متعه ، تنها رواياتى كه اذن پدر را در مورد باكره معتبر دانسته و ولايت را به طور مستقل براى پدر ثابت كرده قابل استناد بوده و از جهت سند و متن بىاشكال مىباشد ، اما رواياتى كه بر استقلال دختر و عدم اعتبار اذن پدر به آنها تمسك شده است . همگى از جهت دلالت ناتمام بوده و بسيارى از آنها از جهت سند نيز قابل اعتماد نيستند .\r\nما در اينجا نخست روايات معتبرى را كه دلالت بر استقلال پدر يا اعتبار اذن پدر نموده ذكر كرده ، آنگاه رواياتى را كه مورد تمسك قول مقابل است مطرح مىنماييم .\r\n\r\n4 ) روايات داله بر استقلال پدر در عقد انقطاعى باكره ، و نفى استقلال دختر :\r\n1 ) معتبرهء ابن ابى يعفور : « فضالة بن ايّوب عن العلاء عن عبد الله ابن ابى يعفور قال قلت لأبى عبد الله عليه السلام يتزوج الرّجل بالجارية متعةً فقال : نعم الّا ان يكون لها اب و الجارية يستأمرها كل أحد الّا ابوها » « 1 »\r\n\r\n\r\n","description":"","footnote":"\r\n( 1 ) جامع الاحاديث 26 : 75 / 38401 ، باب 7 ، از ابواب المتعة ، ح 8 .\r\n","page_name":" 4028 ","page_number":317},
  {"content":"\r\n\r\n2 ) معتبرهء ابى مريم ؛ عن ابان عن ابى مريم عن ابى عبد الله عليه السلام قال : العذراء التى لها أب لا تتزوج متعة الّا باذن أبيها » « 1 »\r\nشيخ طوسى توجيهاتى در مورد اين روايت كرده از جمله حمل روايت بر تقيه ، كه عجيب به نظر مىرسد چون عامه اصل متعه را ( حتى با اجازه پدر ) صحيح نمىدانند .\r\n3 ) صحيحهء بزنطى در قرب الاسناد : احمد بن محمد ( بن عيسى ) عن احمد بن محمد بن ابى نصر البزنطى عن الرضا عليه السلام قال : البكر لا تتزوج متعة الّا باذن أبيها . « 2 »\r\nهمانطورى كه ملاحظه مىشود دلالت اين روايات بر اعتبار اذن پدر در عقد انقطاعى تمام است .\r\n\r\nج ) بررسى استدلال به رواياتى كه براى استقلال باكره در عقد انقطاعى ذكر شده است :\r\nگفتيم كه اين روايات يا از نظر سند مشكل دارند و يا اينكه دلالتشان بر استقلال باكره تمام نيست . البته بعضى هم از هر دو جهت محل مناقشه مىباشند .\r\n\r\n1 ) مرسله محمد بن عذافر :\r\n1 ) فقيه : روى على بن اسباط عن محمد بن عذافر عمّن ذكره عن ابى عبد الله عليه السلام قال سألته عن التمتع بالأبكار قال : هل جعل ذلك الّا لهن ، فليستترن منه و ليستعففن » « 3 »\r\nبه اطلاق اين روايت استدلال شده است و ليكن حق اين است كه اين روايت در\r\n\r\n\r\n","description":"","footnote":"\r\n( 1 ) جامع الاحاديث 26 : 75 / 38403 ، همان باب ، ح 10 ، وسائل 21 : 35 / 26458 باب 11 از ابواب المتعة ، ح 12 .\r\n( 2 ) جامع الاحاديث 26 : 75 / 38402 ، همان باب ، ح 9 ، وسائل 21 : 33 / 26451 ، همان باب ، ح 5 .\r\n( 3 ) جامع الاحاديث 26 : 73 / 38394 ، همان باب ، ح 1 ، وسائل 21 : 33 / 26450 ، همان باب ، ح 4 .\r\n","page_name":" 4029 ","page_number":318},
  {"content":"\r\n\r\nمقام اصل جواز تمتع به بكر است . زيرا چنانچه از روايات ديگر معلوم مىشود اصل تمتع به ابكار محل سؤال بوده است . لذا مثلًا در صحيحه حفص بن البخترى عن ابى عبد الله عليه السلام آمده است : فى الرجل يتزوج البكر متعة قال : يكره للعيب على اهلها « 1 » ، با توجه به لطمه حيثيتى كه متعه براى خانواده دختر به همراه داشته متعه با باكره مبغوض شرع است ، در جايى كه اصل جواز تمتع با باكره ترديد و سؤال است ، جواب امام عليه السلام شرايط عامّه‌اى را كه در مطلق نكاح يا مطلق نكاح موقت معتبر است همچون عربيت صيغه ، كفويت اسلامى ، تعيين مهر ، تعيين مدّت الغاء نمىكند ، آرى اگر احتمال دهيم كه شرطى در جواز تمتّع با خصوص ابكار وجود داشته باشد ، اين روايت احتمال ما را بر طرف ساخته و اين شرط محتمل را منتفى مىسازد ، ولى شرايطى كه احتمال دخالت آن در مطلق نكاح يا مطلق تمتّع مىرود با اين حديث نفى نمىشود . بنابراين روايت ناظر به شرط ولايت و اذن پدر كه احتمالًا در مطلق نكاح معتبر است ، نيست ، علاوه بر اين كه مرسله بوده و از جهت سندى صلاحيت استناد ندارد .\r\n\r\nفقه الحديث مرسله محمد بن عذافر\r\nبراى توضيح « هل جعل ذلك الّا لهن » ذكر مقدمه‌اى مفيد مىباشد .\r\nبكى از سيره‌هاى عقلايى عام اجاره مىباشد ، معمولًا كسى دست به اجاره منزل مىزند كه قدرت خريد منزل ندارد ، در اينجا براى رفع نياز خود به مالكيت منافع اكتفا ورزيده و از مالكيت اعيان دست مىشويد ، عقد متعه هم به منزله اجاره مىباشد كه در پاره‌اى روايات ، تمتع اجاره دانسته شده و همسران موقت ، « مستأجرات » خوانده شده‌اند « 2 » اصل تشريع تمتّع به خاطر تأمين نياز جوانهايى\r\n\r\n\r\n","description":"","footnote":"\r\n( 1 ) جامع الاحاديث 26 : 75 / 38405 ، همان باب ، ح 12 ، وسائل 21 : 34 / 26456 ، همان باب ، ح 10 ، نهى از تزويج متعه با ابكار در روايات ديگر هم وارد شده است همچون روايت ابى بكر الحضرمى و عبد الملك بن عمرو ( جامع الاحاديث 26 : 76 / 38407 و 38408 همان باب ح 14 و ح 15 ، وسائل 21 : 35 / 26459 ، 26460 ، همان باب ح 13 و 14 و روايت مهلب دلّال كه محمول بر تقيه است ( جامع الاحاديث 26 : 76 / 38407 ، همان باب ، ح 13 ، وسائل 21 : 34 / 26457 ، همان باب ، ح 11 .\r\n( 2 ) جامع الأحاديث 26 : 60 / 38356 ، 61 / 38359 ، باب 3 ، از ابواب المتعة ، ح 3 و 6 و نيز ص 35 / 38286 ، باب 1 ،\r\n","page_name":" 4030 ","page_number":319},
  {"content":"\r\n\r\nبوده كه در سنّ طغيان شهوت بوده ولى امكان ازدواج دائم براى آنها نيست ، غرض اوليه شارع از تشريع تمتع اين است كه اين گونه افراد به زنا نيفتند ، چون وقت جوانى وقت خطر است و با تشريع تمتع جلوى اين خطر گرفته مىشود ، لذا در روايات آمده كه اگر نهى عمر نبود ، جز افراد « شقى » و پست كسى تن به زنا نمىداد .\r\nالبته چون از زمان عمر انحراف آغاز شده و با توجه به نهى عمر ، حكم الهى تمتع به درستى اجرا نشده در دوران ائمه معصومين عليهم السلام تمتّع با مشكلات همراه بوده و حكومتها از آن جلوگيرى مىكرده‌اند ، امام عليه السلام در ذيل حديث اشاره مىكنند كه اگر تمتع با ابكار انجام مىگيرد تا حد امكان در خفاء و پنهانى بوده ( فليستترن منه ) بلكه حتى المقدور تعفّف به خرج داده ، از اين كار خوددارى كنند مگر در موارد اضطرارى كه خطر وقوع در زنا در كار باشد .\r\n\r\n2 ) روايت ابى سعيد القماط :\r\nعن ابى سعيد القمّاط قال سئل ابو عبد الله عليه السلام عن التمتّع من الابكار اللواتى بين الابوين فقال : لا بأس ، و لا اقول كما اقول هؤلاء الاقشاب . « 1 »\r\nشبيه مضمون اين روايت ، در دو روايت ديگر هم وارد شده « 2 » كه سند همه تا ابى سعيد القمّاط يكى است ، ولى در يكى : ابى سعيد عن الحلبى قال سألته و در ديگرى : ابى سعيد القماط عمن رواه قال قلت لأبي عبد الله عليه السلام ، بعيد نيست هر سه روايت در اصل يكى بوده ، راوى روايت حلبى بوده كه گاه اسم وى برده شده و گاه با تعبير « عمن رواه » از وى ياد شده و در روايت بالا هم با تعبير « سئل » اشاره شده كه ابو سعيد قماط خود سائل نبوده است .\r\n\r\n\r\n","description":"","footnote":"\r\nاز ابواب المتعة ، ح 4 ، وسائل 21 : 18 / 26407 و 26409 و نيز ص 21 / 36419 باب 4 ، از ابواب المتعة ، ح 2 و 4 و نيز ح 14 .\r\n( 1 ) جامع الاحاديث 26 : 74 / 38395 ، همان باب ، ح 2 ، ( و نيز ح 6 و 7 ) ، وسائل 21 : 33 / 26452 ، باب 11 ، از ابواب المتعة ، ح 6 ( و نيز ح 7 و 9 ) .\r\n( 2 ) ر . ك : جزوه شماره 425 ، ص 9 .\r\n","page_name":" 4031 ","page_number":320},
  {"content":"\r\n\r\nاختلاف در متن هم ناشى از نقل به معناهايى بوده كه در آن زمان رائج بوده ، در زمان كنونى هم در نقل قضايا با توجه به نقل به معنا اين گونه اختلافات ديده مىشود .\r\n\r\nبحث سندى\r\nدر اين روايت درباره سه نفر بايد بحث كرد يكى : موسى بن عمر بن يزيد : ما در جلسات قبل اشاره كرديم كه با عنايت به قرائنى همچون اكثار روايت اجلاء و عدم استثناء وى از روايات محمد بن احمد بن يحيى ، وثاقت وى ثابت مىگردد « 1 » ، ديگرى : محمد بن سنان كه به عقيده ما ثقه است و نسبت ضعف به وى ناشى از گمان غالبى بودن وى مىباشد كه نادرست است .\r\nشخص سوّمى كه درباره وى بايد بحث كرد ابو سعيد قمّاط است .\r\n\r\n3 ) توضيحى درباره ابو سعيد قمّاط :\r\nنجاشى در رجال خود دو نفر را به عنوان ابو سعيد القماط معرفى كرده است :\r\n1 . خالد بن سعيد ابو سعيد القماط : كوفى ثقة روى عن ابى عبد الله عليه السلام ، له كتاب اخبرناه . . .\r\nعن محمد بن سنان عن ابى سعيد بكتابه « 2 »\r\n2 . صالح بن سعيد ابو سعيد القماط : مولى بنى اسد كوفى روى عن ابى عبد الله عليه السلام . . . له كتاب يرويه جماعة منهم عيسى بن هشام الناشرى اخبرنا . . . حدّثنا عيسى بن هشام عن ابى سعيد القمّاط بكتابه « 3 »\r\nدر رجال شيخ طوسى تنها يك نفر به عنوان ابو سعيد قمّاط ذكر شده است كه همان صالح بن سعيد ابو سعيد قمّاط است كه در باب اصحاب الصادق عليه السلام ذكر شده است . « 4 »\r\n\r\n\r\n","description":"","footnote":"\r\n( 1 ) ر . ك : جزوه شماره 425 ، ص 5 .\r\n( 2 ) رجال نجاشى : 149 / 387 .\r\n( 3 ) رجال نجاشى : 199 / 529 .\r\n( 4 ) رجال شيخ طوسى : 225 / 3039 17 ( توضيح بيشتر ) در فهرست شيخ طوسى : 245 / 363 نام صالح بن سعيد\r\n","page_name":" 4032 ","page_number":321},
  {"content":"\r\n\r\nبه نظر مىرسد كه ابو سعيد قماط تنها نام يك نفر است كه همان صالح بن سعيد قماط مىباشد نه خالد بن سعيد قماط .\r\nاما اصل وحدت ابو سعيد قماط ، با توجه به كثرت جهات مشترك بين دو عنوان ثابت مىگردد ، زيرا ابو سعيد از كنيه‌هاى رائج همچون ابو جعفر و أبو الحسن نيست ، نام پدر وى سعيد هم همچون على و محمد و حسن و حسين نيست ، بلكه نام سعيد هم نسبتاً اندك مىباشند ، وجود دو نفر از راويان كه هر دو اهل كوفه بوده و هر دو مؤلف كتاب و نام پدر هر دو سعيد و كنيه آنها ابو سعيد و شغل هر دو قمّاط ( قنداق بچه فروش ) و هر دو در عصر واحد بسيار بعيد است ، وحدت عصر اين دو راوى با توجه به روايت هر دو از امام صادق عليه السلام و روايت عيسى بن هاشم ( م 219 يا 220 ) از يكى از آن دو ، و روايت محمد بن سنان ( م 220 ) از ديگرى ، به دست مىآيد .\r\nمجموع اين قرائن نشان مىدهد كه تنها يك نفر ابو سعيد قمّاط بوده و نام صحيح وى هم صالح بن سعيد است چنانچه در رجال شيخ و در اسناد ديده مىشود ، ولى خالد بن سعيد قمّاط در هيچ سندى ديده نشده است و به نظر مىرسد كه كلمه صالح در برخى مصادر رجالى به خالد تصحيف شده نجاشى به اين مصدر محرّف دست يافته ، با عدم توجه به تحريف عنوان نام تحريف شده خالد بن سعيد ابو سعيد قماط را به همراه نام صحيح : صالح بن سعيد ابو سعيد قماط ذكر كرده است . « 1 »\r\nاگر ما ابو سعيد قمّاط را يك نفر بدانيم ( كه همين هم صحيح است ) توثيق نجاشى تحت عنوان خالد بن سعيد براى اثبات وثاقت وى كافى است ، و بر فرض\r\n\r\n\r\n","description":"","footnote":"\r\nالقماط ذكر شده و در طريق به وى ابراهيم بن هاشم قرار گرفته است ، قرائن آشكارى در دست است كه استاد ابراهيم بن هاشم صالح بن سعيد راشدى است كه كسى جز صالح بن سعيد قماط بوده و در اين ترجمه اين دو نام مشابه با هم مخلوط شده‌اند ، توضيح بيشتر اين امر در خور اين نوشتار نيست .\r\n( 1 ) ( توضيح بيشتر ) كلمه صالح و خالد در نگارش گاه شبيه هم بوده است ، به شكل روبرو توجه كنيد : حالد : اين شكل هم خالد و هم صالح خوانده مىشود ، سند جالب در اين زمينه سند تهذيب 2 : 277 / 1100 است كه در آن خالد بن سعيد ديده مىشود ، در اين نام خالد مصحف صالح مىباشد ، چنانچه در كافى 3 : 304 / 12 كه مأخذ تهذيب مىباشد وارد شده است .\r\n","page_name":" 4033 ","page_number":322},
  {"content":"\r\n\r\nكه دو نفر را به اين نام بشناسيم ، توثيق خالد بن سعيد كه روشن است ، وثاقت صالح بن سعيد هم از عبارت « له كتاب يرويه جماعة » معلوم مىگردد .\r\nبه هر حال روايت بزنطى از ابو سعيد قمّاط « 1 » به عقيده ما دليل بر وثاقت وى مىباشد بنابراين در وثاقت ابو سعيد قمّاط و بالنتيجة اعتبار سند فوق به عقيده ما بحثى نيست .\r\n\r\n4 ) بررسى دلالت معتبره ابو سعيد قماط :\r\nدلالت روايت فوق به نظر ما روشن نيست ، چون تمتع به دو گونه استعمال مىشود ، يكى به معناى عقد انقطاعى و ديگرى به معناى برخوردارى و انتفاع و به تناسب مقام بهره‌گيرى جنسى ، در اين روايت احتمال دارد كه مراد سائل ، سؤال از جواز بهره‌گيرى جنسى از دختر عقد بسته‌اى باشد كه هنوز به خانه شوهر نرفته و در نزد پدر و مادرش مىباشد . منشأ سؤال هم نوعى شرط ارتكازى بر عدم تمتع در دوران عقد بستگى يا لطمهء حيثيتى كه نوعاً در اين كار بوده مىتواند باشد ، حضرت در پاسخ فرموده‌اند كه اگر بهره‌گيرى جنسى كامل كه چه بسا با آبروريزى همراه است و امكان مخفى كردن آن نيست انجام نگيرد ساير مراحل آن مانعى ندارد . « 2 »\r\nبنابراين احتمال روايت به بحث جواز عقد انقطاعى مربوط نيست كه بتوان از آن عدم اشتراط اذن پدر را نتيجه گرفت .\r\n\r\n5 - ساير روايات مسأله\r\nبا توجه به آنچه در مورد مرسله محمد بن عذافر گفته شد ناتمامى استدلال به روايات ديگرى نيز معلوم مىگردد :\r\n\r\n\r\n","description":"","footnote":"\r\n( 1 ) فقيه 2 : 119 / 1897 ، در عقاب الاعمال : 247 / 3 هم روايت احمد بن محمد بن ابى نصر از صالح بن سعيد قمّاط ديده مىشود .\r\n( 2 ) براى بحث بيشتر در مفاد روايت ر . ك : جزوه شماره 425 ، ص 9 و 10 .\r\n","page_name":" 4034 ","page_number":323},
  {"content":"\r\n\r\nصحيحه زياد بن ابى الحلال قال سمعت ابا عبد الله عليه السلام يقول : لا بأس بان يتمتع بالبكر ما لم يفض اليها مخافة كراهية العيب على اهلها . « 1 »\r\nشبيه اين روايت در نقل مرسلى از جميل بن درّاج از امام صادق عليه السلام وارد شده است . « 2 »\r\nدر روايت محمد بن ابى حمزة عن بعض اصحابه عن ابى عبد الله عليه السلام هم مىخوانيم : فى البكر يتزوجها الرجل متعة قال لا بأس ما لم يفتضّها « 3 »\r\nهمان روايت با اندك تغيير و تحريفى « 4 » در كتاب حسين بن سعيد كه به نام نوادر احمد بن محمد بن عيسى چاپ شده آمده است .\r\nاين روايات صرف نظر از مرسله بودن اكثر آنها ، از جهت دلالت ناتمام مىباشند ، چون ناظر به اصل جواز تمتع به ابكار است و به الغاء ساير شرايط عامه همچون ولايت پدر كارى ندارد .\r\n- صحيحه جميل بن درّاج قال سألت ابا عبد الله عليه السلام عن الرجل يتمتع عن الجارية البكر قال لا بأس بذلك ما لم يستصغرها « 5 »\r\nاستصغار به معناى كوچك شمردن است ، مفاد اين حديث اين است كه تمتع و عقد موقت بر جاريه بكر بستن مانعى ندارد ، ولى در مقام ترتيب اثر بر عقد انقطاعى نبايد باكره را كوچك شمرد و كارى كرد كه سبب رسوايى و هتك حيثيت وى باشد ، بنابراين اگر مباشرت كامل چنين مسأله‌اى را به همراه دارد ، بايد از انجام آن خوددارى كرد .\r\n\r\n\r\n","description":"","footnote":"\r\n( 1 ) جامع الاحاديث 21 : 74 / 38397 ، باب 7 ، از ابواب المتعة ، ح 4 ، وسائل 21 : 32 / 26477 باب 11 ، از ابواب المتعة ، ح 1 .\r\n( 2 ) جامع الأحاديث 26 : 74 / ذيل 38396 ، همان باب ، ذيل ح 3 .\r\n( 3 ) جامع الاحاديث 26 : 74 / 38398 ، همان باب ح 5 ، وسائل 21 : 32 / 26448 ، همان باب ، ح 2 .\r\n( 4 ) در اين نقل به جاى محمد بن ابى حمزه : محمد بن حمزه آمده كه نادرست است .\r\n( 5 ) جامع الاحاديث 26 : 76 / 38409 ، همان باب ، ح 16 ، وسائل 21 : 36 / 26461 ، باب 12 « باب عدم جواز التمتع بالبنت قبل البلوغ به غير ولى ، ح 1 ( توضيح بيشتر ) از عنوان باب وسائل روشن مىگردد كه صاحب وسائل « ما لم يستصغرها » را در روايت : « ما لم تكن صغيرة » معنا كرده است .\r\n","page_name":" 4035 ","page_number":324},
  {"content":"\r\n\r\n- صحيحه محمد بن مسلم « 1 » قال سألته عن الجارية يتمتع منها الرجل قال : نعم الا ان تكون صبية تخدع قلت اصلحك الله ، كم الحدّ الّذى اذا بلغته لم تخدع قال بنت عشر سنين « 2 »\r\nاين دو روايت نيز در مقام بيان اصل جواز نكاح متعه با باكره مىباشد و به الغاء شرايط عامه نكاح ناظر نيست .\r\n\r\n6 ) توضيح كلى درباره روايات و جمع‌بندى بحث\r\nهيچ يك از روايات گذشته قادر به اثبات استقلال دختر باكره در عقد موقت و نفى استقلال پدر نيست ، و بر فرض كه رواياتى كه عقد موقت با جاريه باكره را تجويز كرده نسبت به مسأله ولايت نداشتن پدر مطلق بدانيم ، به هر حال اين مطلقات صلاحيت معارضه با ادله مقيده كه به صراحت اذن پدر را معتبر دانسته ندارند ، تنها روايتى كه بالصراحة از تمتع با باكره بدون اجازه پدر سخن گفته معتبره ابو سعيد قماط بود كه به نظر ما - لا اقل - محتمل است كه مراد از تمتّع ، بهره‌گيرى جنسى ( و نه عقد موقت ) باشد .\r\nنتيجه بحث اين است كه در عقد موقت هم ، همچون عقد دائم پدر استقلال رأى دارد و دختر مستقل نيست .\r\n« * و السلام * »\r\n\r\n\r\n","description":"","footnote":"\r\n( 1 ) ( توضيح بيشتر ) صحت سند روايت بر طبق نقل فقيه است ، درباره اين سند بحثهاى وجود دارد كه مجال طرح آن در اينجا نيست .\r\n( 2 ) جامع الاحاديث 26 : 76 / 3841 ، همان باب ، ح 38410 ، وسائل 21 : 36 / 26464 ، همان باب ، ح 4 ( توضيح بيشتر ) على القاعده مراد دخول در ده سالگى است ، تا با روايات بلوغ دختر در نه سالگى در تعارض نباشد .\r\n","page_name":" 4036 ","page_number":325},
  {"content":"\r\n\r\n\r\n4 / 3 / 1381 شنبه درس شمارهء ( 434 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، نخست به توضيح اين مسأله مىپردازيم كه مرحوم سيد كه اذن پدر و دختر را هر دو بنابر احوط معتبر مىداند در صورت نبودن يكى از اين دو اذن ، حكم مىكند كه بايد با كسب اجازه يا طلاق ، تكليف دختر روشن شود ، ما با پذيرش اصل اين مسأله ، مسامحاتى جزئى در عبارت مؤلف را يادآور مىشويم .\r\nبحث مهم در اين جلسه اين است كه اگر پدر مانع شود كه دختر با كفو خويش ازدواج كند ، آيا اذن او معتبر است يا ساقط مىشود و دختر مىتواند بدون اذن پدر ازدواج كند ؟\r\nاصل اين مسأله كه با عنوان « عضل » از آن ياد مىشود ، با عنايت به اجماع فقهاء عامه و خاصه بر سقوط ولايت در صورت عضل روشن است ، ولى برخى به آيه شريفه  « فَلا تَعْضُلُوهُنَّ »  تمسك كرده‌اند ولى خواهيم گفت كه مخاطب آيه شوهران مىباشد نه اولياء و لذا اين آيه ارتباطى به محل بحث ما كه ولايت پدر بر تزويج باكره است ندارد .\r\n* * * \r\nالف ) ازدواج بدون اذن پدر يا دختر :\r\n\r\n1 ) متن عروة :\r\nو لو تزوّجت من دون اذن الاب او زوّجها الاب من دون اذنها وجب ، اما اجازة الآخر او الفراق بالطلاق .\r\n\r\n","description":"","footnote":"","page_name":" 4037 ","page_number":326},
  {"content":"\r\n\r\n\r\n2 ) توضيح متن :\r\nچون مبناى مرحوم سيد احتياط در اجازه گرفتن هم از پدر و هم از دختر بود ، اگر احتياط مراعات نشد و بدون اذن پدر تزويج كرد يا پدر بدون اذن دختر او را تزويج نمود ، طرف يا بايد اجازه دهد ( اين بحث بعداً خواهد آمد كه نكاح فضولى با اجازه بعدى تصحيح مىشود ) يا زن را طلاق دهد تا زن معطل نماند و اگر بخواهد با ديگرى ازدواج كند .\r\nدر عبارت سيد دو مسامحه وجود دارد : 1 . حكمى كه بيان مىكند كه اجازه دهد يا طلاق دهد مربوط به نكاح دائم است ، ولى موضوع بحث اعم از عقد دائم و منقطع مىباشد . در عقد انقطاعى مرد ، مدت را به زن مىبخشد و طلاق مطرح نيست .\r\n2 . اينكه دو راه مشخص كرده‌اند ، در صورتى است كه زن نخواهد به همان وضعيت باقى بماند ، چون گاهى اكراه دارد از اينكه نام مطلّقه بر او نهاده شود ، لذا چه بسا راضى باشد كه از نظر حقوقى همسر آن مرد باقى بماند هر چند مرد نفقه ندهد بازهم زن راضى است ، دوست ندارد مطلّقه ناميده شود . در چنين فرضى منحصر نيست تكليف به عمل كردن به احتياط مطلقا كه يكى از دو راه را مقيد باشد .\r\nآرى اگر زن حاضر به باقى ماندن در اين حال نباشد ، از ادله مىفهميم كه مرد حق ندارد زن را بلا تكليف بگذارد ، بلكه بايد با يكى از دو راه گذشته تكليف زن را مشخص كند . بحث عمده فرع بعدى است .\r\n\r\nب ) ممانعت ولى از ازدواج دختر با كفو خويش :\r\n\r\n1 ) متن عروة :\r\n« نعم اذا عضلها الولىّ اى منعها من التزويج بالكفو سقط اعتبار اذنه و اما اذا منعها من التزويج به غير الكفو شرعاً فلا يكون عضلًا ، بل و كذا لو منعها من التزويج به غير الكفو عرفاً ممن\r\n\r\n","description":"","footnote":"","page_name":" 4038 ","page_number":327},
  {"content":"\r\n\r\nفى تزويجه غضاضة و عار عليهم و ان كان كفواً شرعياً ، و كذا منعها من التزويج بكفو معين مع وجود كفو آخر و كذا يسقط اعتبار اذنه اذا كان غائباً لا يمكن الاستئذان منه مع حاجتها الى التزويج »\r\n\r\n2 ) توضيح عبارت :\r\nاگر ولى مانع شود كه با كفو خودش ازدواج كند ، اشتراط اذن او احتياطاً - كه نظر سيد است - يا فتوىً - كه نظر ماست - ساقط مىشود . البته مانع شدن مطلق مورد نظر نيست ، بلكه در صورتى كه مانع شود تا با كفو خودش ازدواج كند . حال اگر در غير كفو شرعى مانع ازدواج شود ، در اين صورت ولايتش ساقط نيست .\r\n\r\n3 ) تفسير « كفو شرعى » :\r\nمراد از اين عبارت چيست ؟ در نگاه نخست ، مراد از كفو شرعى ، مسلمان و مؤمن به نظر مىآيد ، در روايات مىخوانيم : المؤمن كفو للمؤمنة و المسلم كفو للمسلمة « 1 » ، يا المؤمنون بعضهم اكفاء بعض « 2 » بنابراين اگر بخواهد با غير كفو شرعى يعنى با كافر ازدواج كند پدر مىتواند او را مانع گردد ، و منع او ، « عَضْل » به حساب نمىآيد ، در اينجا اگر همان مورد ازدواج با كافر را در نظر بگيريم و بگوييم كه منع پدر ، در آن مورد منشأ اثر نيست ، مطلب بىفائده و لغوى خواهد بود ، چون چه پدر منع كند يا نكند ازدواج با كافر صحيح نيست و منع پدر تأثيرى در بطلان آن ندارد و هيچ گونه احتمال تأثيرى هم براى منع پدر نيست تا اين عبارت ، در صدد دفع آن باشد ، لذا مىتوان عبارت را اين گونه معنا كرد كه اگر پدر ، دختر خود را از ازدواج با غير كفو شرعى منع كند ، ممكن است توهم شود كه همين منع سبب مىگردد كه در\r\n\r\n\r\n","description":"","footnote":"\r\n( 1 ) جامع الاحاديث 25 : 112 / در ضمن ح 36638 ، باب 18 ، از ابواب التزويج ح 1 ، وسائل 20 : 68 / آخر ح 25055 ، باب 25 از ابواب مقدمات النكاح ، ح 1 .\r\n( 2 ) جامع الاحاديث 25 : 115 / 36641 ، همان باب ، ح 4 ، ص 58 / 36480 ، باب 3 از ابواب التزويج ، ح 1 ، وسائل 20 : 74 / 25069 ، باب 27 ، از ابواب مقدمات النكاح ، ح 8 ، ص 61 / 25037 ، باب 23 از همان ابواب ، ح 2 .\r\n","page_name":" 4039 ","page_number":328},
  {"content":"\r\n\r\nازدواج با كفو شرعى هم حق ولايت وى ساقط گردد ، و دختر بتواند بدون استجازه از پدر ازدواج كند ، عبارت فوق اين توهم را دفع مىكند ، البته اين توهم هم توهّم فاسدى است و بطلان آن آشكار است ، ولى بيان آن ، همانند معناى قبلى نيست كه هيچ فايده‌اى در آن به نظر نمىآيد .\r\nاين تفسير ، معناى ظاهرى عبارت مصنف است ولى مرحوم آقاى خويى تفسير ديگرى براى عبارت مصنّف ارائه داده‌اند .\r\n\r\n4 ) نظر آيت الله خويى رحمه الله درباره عبارت متن :\r\nولى آقاى خوئى مىفرمايند : مراد از كفو شرعى و غير كفو شرعى ، مسلمان و غير مسلمان نيست چون عقد با غير مسلمان ذاتاً باطل است ، و ارتباطى به ولىّ ندارد ، بلكه مقصود اين است كه عقدى كه شارع مكروه مىداند مثلًا مىگويد : با متجاهر به فسق يا شارب الخمر كه سنخيت ندارى ، ازدواج نكن ، با تارك الصلاة ازدواج نكن ، اگر پدرى از ازدواج با چنين شخصى مانع شد ، بر فرض ثبوت ولايت براى پدر ، از ولايت ساقط نمىشود .\r\nاين تفسير ، هر چند از جهت معنوى مناسبتر است ، ولى تفسير اوّل با لفظ مصنف سازگارتر است .\r\n\r\n5 ) ادامه توضيح كلام مصنف\r\nحال اگر دختر بخواهد با شخصى ازدواج كند كه از جهت شرعى ( به هر دو معناى بالا ) كفو وى مىباشد ، ولى از نظر عرفى كفو نيست مثلًا دختر شريف بخواهد با پسر وضيع ازدواج كند ، در اينجا نيز اگر ولايتى براى پدر قائل باشيم ، بخواهد مانع چنين ازدواجى شود ، ولايتش ساقط نيست .\r\nهمينطور اگر دو نفر كفو او باشند و پدر ازدواج با يكى را اجازه ندهد و ازدواج با ديگرى را بلا مانع اعلام كند ، بازهم ولايتش ساقط نيست و اذن او معتبر است .\r\nظاهر عبارت سيد - آنطور كه من مىفهمم - اين است كه كفو ديگر هم اكنون\r\n\r\n","description":"","footnote":"","page_name":" 4040 ","page_number":329},
  {"content":"\r\n\r\nبالفعل موجود است ، و ازدواج با كفو را در اين فرض اجازه نمىدهد ، در اين صورت اذن او معتبر است ولى گاهى پدر اجازه ازدواج با كفو را نمىدهد ، كفو ديگرى هم فعلًا در كار نيست ، ولى پدر معتقد است كه دختر منتظر بنشيند تا كفو ديگرى پيدا شود ، عبارت شامل اين صورت نمىشود . رسمى در بين خانواده‌ها رواج دارد و آن اينكه پدر مىگويد : تا دختر بزرگ شوهر نكند ، دختر كوچك را شوهر نمىدهم .\r\nخواستگارى كه عرفاً و شرعاً تناسب دارد ، براى دختر كوچك آمده و تمايل هم وجود دارد ، مع ذلك پدر مىگويد تا خواهر بزرگتر ازدواج نكرده ، اجازه نمىدهم ، به نظر مىرسد كه مشمول عبارت سيد نيست كه مىفرمايد : « مع وجود كفو آخر » چون ظاهراً وجود بالفعل مراد است نه در آينده ، البته آيندهء دور حكم فقدان كلى را دارد ، مقصود آينده نزديك است ، مثلًا بگويد : خواهر بزرگتر شوهر كند ، بعداً زمينه براى تو فراهم مىشود از عبارت سيد بر مىآيد كه در اين صورت ولايتش ساقط باشد ، چون كفو بالفعل موجود نيست و احاطه به آينده مىدهد .\r\nصورت ديگر آن است كه ولى غائب باشد به طورى كه استيذان از او ممكن نباشد و دختر هم احتياج به ازدواج دارد ، مثلًا ولىّ زندان است ، در اين فرض هم اذن معتبر نيست . البته بعضى از آقايان مثل مرحوم حاج شيخ محمد حسين كاشف الغطاء مىگويد : معلوم نيست كه دختر بتواند خودش ازدواج كند ، شايد بگوييم از قبيل صورتى است كه سلطان ولىّ غايب است ، اينجا نيز به اجازه حاكم شرع نياز دارد . لذا احتياط مىكنند .\r\n\r\nج ) اقوال فقها در مسأله عضل :\r\nيك بحث در اصل سقوط ولايت در صورت عضل است و بحث ديگر در تفسير عضل و فروع آن . در اينكه اگر عضل شده باشد ، ولايت ساقط است بحثى نيست و بين اماميه و عامّه مسلم است .\r\n\r\n","description":"","footnote":"","page_name":" 4041 ","page_number":330},
  {"content":"\r\n\r\nمن به چهارده تن از اعاظم برخورد كردم كه در هجده كتاب ، ادعاى اجماع يا قريب به اجماع كرده‌اند . به علاوه در نه كتاب ديگر سقوط ولايت در صورت عضل ذكر شده به اين مسأله در مجموع در بيست و هفت كتاب فتوا داده شده است .\r\nالبته اينكه عضل به چه نحو است ، بحث ديگرى است . ولى اينكه اگر عضل كرد يعنى مانع شد كه با كفو خودش ازدواج كند ، ولايتش ساقط است ، مسلّم است .\r\nدر كتب خلاف ، غنيه ، شرايع و نافع ( هر دو از محقق حلى ) قواعد و تذكرة ( هر دو از علامه حلى ) ، جامع المقاصد ، مسالك ، مفاتيح فيض ، كشف اللثام ، جواهر ادعاى اجماع شد ، نراقى در مستند مىگويد : « الظاهر كونه اجماعيا » ، علامه در تحرير و شيخ انصارى در كتاب النكاح مىگويند : « لا خلاف » در اينكه ولايت ساقط است .\r\nشهيد اول و شهيد ثانى در لمعه و شرح لمعه ( به نحو مزجى ) مىگويند : « لا بحث » در اين كه در صورت عضل دختر استقلال دارد . اين تعبير شبيه همان تعبير ( لا خلاف ) است . در حدائق آمده : الظاهر انّه لا خلاف بين الاصحاب در كفايه سبزوارى آمده : عند الاصحاب لا اعرف فيه خلافاً .\r\nعلاوه بر كتب ياد شده ، در نه كتاب هم فتوى داده‌اند كه ولايت ساقط است بدون آنكه ادعاى اجماع كنند : مقنع ( شيخ مفيد ) ، نهايه و مبسوط ( شيخ طوسى ) ، كافى ( أبو الصلاح ) ، مهذّب ( ابن برّاج ) ، فقه القرآن ( راوندى ) ، اصباح ( كيدرى ) ، تنقيح ( فاضل مقداد ) ، نهاية المرام ( صاحب مدارك ) .\r\nعلاوه بر اين بيست و هفت كتاب ، برخى از شارحان كتب فوق ، در اين مسأله سكوت كرده و آن را نقد نكرده‌اند ، معلوم مىشود كه با اين نظر موافقند ، مثل ايضاح و كنز الفوائد ( هر دو شرح مشكلات قواعد ) .\r\nالبته اين مسأله در برخى كتب كه قائل به استقلال دختر هستند مطرح نشده چون بناى اين كتب بر اختصار بوده و فروع مسأله‌ها را متعرض نمىشده‌اند .\r\nخلاصه از ملاحظه مجموع كتب فقهى روشن مىگردد كه در اصل سقوط ولايت پدر و جد در صورت عضل اختلافى بين اماميه و عامه وجود ندارد .\r\n\r\n","description":"","footnote":"","page_name":" 4042 ","page_number":331},
  {"content":"\r\n\r\n\r\nد ) ادله سقوط ولايت در صورت « عضل »\r\n\r\n1 ) طرح اجمالى ادله :\r\nدليل اول : اجماع ، اجماع فقهاء از عامه و خاصه در اين مسأله كه از اصول مسائل است « 1 » و نه از تفريعات ، براى اثبات آن كافى است ، البته تعيين مراد از عضل و فروع مسأله بحثى ديگر است .\r\nدليل دوم : كه در جواهر آمده و قبل از وى در تذكره علامه حلى ديده مىشود - آيه شريفه  « وَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَلا تَعْضُلُوهُنَّ أَنْ يَنْكِحْنَ أَزْواجَهُنَّ »  [ بقره / 232 
  ] مىباشد .\r\nدليل سوم : قاعده « لا حرج » ، اشتراط اذن پدر در صورت « عضل » منشأ حرج براى دختر بوده ، و با ادله « لا حرج » نفى مىشود .\r\n\r\n2 ) اشكال مرحوم آيت الله خويى به استدلال به آيه شريفه و نقد آن :\r\nآقاى خويى درباره استدلال به آيه مىفرمايد : فساد اين استدلال « اوضح من ان يخفى » است . چون در اين آيه  « فَبَلَغْنَ أَجَلَهُنَّ »  قيد شده ، پس مفروض معتده بودن است ، لازمه معتده بودن مدخوله بودن زن مىباشد . پس به بحث ما كه درباره تزويج باكره است ربطى ندارد .\r\nولى اين اشكال ايشان صحيح نيست ، اگر به كتب قبلى مراجعه مىشد ، معلوم مىگرديد كه استدلال به اين آيه از چه جهت است ، مرحوم آقاى خويى چه بسا در مسائل ادعاى وضوح مىكنند كه واضح نيست ، در توضيح مسأله مىگوييم ، برخى\r\n\r\n\r\n","description":"","footnote":"\r\n( 1 ) ( توضيح بيشتر ) اصطلاح اصول مسائل در مقابل تفريعات اصطلاحى قديمى است كه در مقدمه مبسوط شيخ طوسى بدان اشاره رفته و مرحوم آيت الله بروجردى اصطلاح اصول متعلقات را از آن برگرفته‌اند ، ذكر اين قيد در حجيت اجماع ، از سوى استاد - مد ظلّه - از آن روست كه ايشان احراز اتصال اجماع را به زمان معصوم عليه السلام شرط اعتبار اجماع مىدانند ، و براى تحقق اين شرط ، از مسائل اصولى بودن مورد اجماع لازم است و گرنه در مسائل تفريعى ممكن است اصل فتوا از فقيهى همچون شيخ طوسى و به تبع وى ديگران باشد ، لذا اجماع متّصل به زمان معصومين عليهم السلام احراز نمىگردد .\r\n","page_name":" 4043 ","page_number":332},
  {"content":"\r\n\r\nاز فقهاء بدين آيه براى اصل استقلال باكره ( نه در مسأله عضل ) استدلال كرده‌اند ، شهيد اول اين اشكال را مطرح كرده كه آيه مربوط به معتده است نه باكره ، محقق كركى و سپس شهيد ثانى و ديگران از اين اشكال پاسخى داده‌اند كه در جواهر نقل شده كه لازمه معتده بودن ، مدخوله بودن است ولى با باكره بودن منافات ندارد ، و لازمه معتده بودن ، ثيبه بودن نيست ، زيرا ممكن است دختر دبراً دخول شده باشد و همچنان باكره باقى مانده باشد .\r\nصاحب جواهر مىگويد : اطلاق آيه شريفه دلالت دارد كه عضل در برخى از باكره‌ها ممنوع است و با عدم قول به فصل و اين كه كسى احتمال نمىدهد كه باكره‌ها با هم تفاوت داشته باشند و نفس دخول و عدم دخول ، حكم را تغيير دهد ، حكم مىكنيم كه سقوط ولايت پدر در صورت عضل ، عام بوده و در تمام اقسام باكره جريان دارد ، بنابراين اشكال مرحوم آقاى خويى به صاحب جواهر وارد نيست . « 1 »\r\n\r\n3 ) اشكال استاد - مد ظلّه - به استدلال به آيه شريفه :\r\nاستدلال به آيه فوق متوقف بر اين است كه ما مخاطب آيه  « إِنْ طَلَّقْتُمُوهُنَّ  . . .  فَلا تَعْضُلُوهُنَّ  » را اولياء بدانيم ، بنابراين آيه به اولياء يا مطلق كسانى كه به نحوى در تحقق ازدواج مىتوانند دخيل باشند خطاب مىكنند كه شما حقّ نداريد كه زنان طلاق داده شده را ممانعت كنيد از اين كه با شوهرهاى قبلى خود ازدواج كنند ، چون عامه شأن نزول آيه را اين گونه ذكر كرده‌اند كه برادر يا پسرعموى زن از ازدواج مجدّد وى\r\n\r\n\r\n","description":"","footnote":"\r\n( 1 ) آقاى سيد عبد لكريم موسوى اردبيلى نقل مىكرد كه در يك موضوع آقاى خويى مطلبى را در درس فرمودند من به آقاى اردبيلى گفتم : پاسخ اين مطلب در جواهر آمده و اصل آن هم در كلام سابقين بوده و جواهر نقل كرده است . آقاى اردبيلى گفتند ، آقاى خويى در درس مىفرمودند : « انى قلّما اراجع الى الجواهر » اين اشكال در اذكيا و افراد باهوش و متفكر - كه آقاى خويى در حد بالا جزء آنها بوده و امتيازات علمى بسيارى داشتند - وجود دارد كه به فكر خود اكتفاء كرده و به بسيارى از كتب قوم مراجعه نمىكنند ، با اين كه بايد تتبع كرد ، چه بسا در كلمات قوم ، سخنان قابل ملاحظه‌اى وجود دارد كه بايد مراجعه و بررسى گردد .\r\n","page_name":" 4044 ","page_number":333},
  {"content":"\r\n\r\nبا شوهر خود پس از اتمام عده جلوگيرى مىكردند « 1 » آيه نازل شده ، اين كار را منع كرد .\r\nولى دقت در آيه شريفه و ما قبل و ما بعد آن مىرساند كه مخاطبان اين آيات ، اولياء نيستند بلكه شوهران مىباشند ، آيه مورد بحث ، آيه 232 سوره بقره است ، قبل از اين آيه در آيه 229 مىخوانيم :  « الطَّلاقُ مَرَّتانِ فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ »  وظيفه تخييرى بين امساك به معروف و تسريح به احسان متوجه ازواج مىباشد .\r\nدر آيه 231 درست شبيه همان تعبير آيه مورد بحث ديده مىشود :  « وَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَأَمْسِكُوهُنَّ بِمَعْرُوفٍ أَوْ سَرِّحُوهُنَّ بِمَعْرُوفٍ وَ لا تُمْسِكُوهُنَّ ضِراراً لِتَعْتَدُوا »  روشن است كه مخاطبان اين آيه كه مأمور به امساك به معروف و تسريح به معروف بوده و از امساك زنان مطلّقه به قصد اضرار نهى شده‌اند ، همسران آنها مىباشند ، درست در همين سياق آيه مورد بحث قرار گرفته و بسيار بعيد است كه مخاطب در دو آيه متوالى با تعبير كاملًا مشابه مختلف باشد . پس از اين آيه نيز آياتى كه خطاب به ازواج باشد ديده مىشود مثلًا در آيه 236 مىخوانيم :  « لا جُناحَ عَلَيْكُمْ إِنْ طَلَّقْتُمُ النِّساءَ ما لَمْ تَمَسُّوهُنَّ أَوْ تَفْرِضُوا لَهُنَّ فَرِيضَةً »  و در آيه 237 آمده است :  « وَ إِنْ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ وَ قَدْ فَرَضْتُمْ لَهُنَّ فَرِيضَةً »  فنصف ما فرضتم . . . مخاطبان در اين آيه به روشنى ، همسرانى هستند كه زنان خود را طلاق مىدهند خلاصه ، مخاطب در آيه مورد بحث ، همسران طلاق دهنده مىباشد « 2 » ، شوهرانى كه زنان خود را طلاق\r\n\r\n\r\n","description":"","footnote":"\r\n( 1 ) ( توضيح بيشتر ) در تبيان 2 : 252 آمده است : « قال قتاده و الحسن : انّ هذه الآية نزلت فى معقل بن يسار حين عضل اخته ان ترجع الى الزوج الاوّل ، فانّه طلّقها ، و خرجت من العدة ، ثم ارادا ان يجتمعا به عقد آخر على نكاح آخر ، فمنعها من ذلك ، فنزلت فيه الآية ، و قال السدّى : نزلت فى جابر بن عبد الله عضل بنت عم له . و الوجهان لا يصحان - على مذهبنا - لانّ عندنا انّه لا ولاية للاخ و لا ابن العمّ عليها ، و انّما هى ولية نفسها ، فلا تأثير لعضلها » گفتنى است كه در چاپ تبيان تعضلوهنّ را به كسر ضاد ضبط كرده‌اند كه صحيح نيست ، در آيه فوق اين كلمه به ضمّ ضاد مىباشد چنانچه استاد - مد ظلّه - در جلسات آينده تذكر دادند .\r\n( 2 ) ( توضيح بيشتر ) شيخ طوسى در تبيان 2 : 252 مخاطب را همين گونه داشته ، ولى تفسير ديگرى براى آيه ارائه داده فرموده  « فَلا تَعْضُلُوهُنَّ »  بان تراجعوهن عند قرب انقضاء عدّتهن ، و لا رغبة لكم فيهن ، و انما تريدون الاضرار بهن ، فان ذلك ممّا لا يسوغ فى الدين و الشرع كما قال فى الاولى :  « وَ لا تُمْسِكُوهُنَّ ضِراراً لِتَعْتَدُوا »  ولى معناى\r\n","page_name":" 4045 ","page_number":334},
  {"content":"\r\n\r\nمىدادند ، ديگر نمىتوانستند ببينند كه همسران آنها با ديگرى ازدواج كند ، آيه شريفه از اين لجبازى و اضرار نهى مىكند و مىفرمايد : اگر خودتان از همسران خود كناره گرفته‌ايد حق نداريد ، مانع ازدواج آنها با ديگران شويد ، بنابراين آيه فوق ربطى به مسأله اولياء عقد نكاح ندارد .\r\n\r\n4 ) طرح يك اشكال در تفسير فوق و پاسخ آن\r\nاين اشكال در تفسير فوق به نظر مىرسد كه اين تفسير با كلمه  « أَزْواجَهُنَّ »  منافات دارد ، چون قبل از ازدواج « ازواج » صدق نمىكند ، ولى اين اشكال مشترك الورود است . چون بنابر تفسير پيشين نيز كه مخاطب را اولياء گرفته بود ، چنين اشكالى وارد مىشود ، چون ازدواج با ازواج معنا ندارد ، چون نكاح روى نكاح معقول نيست ، پس مراد از  « أَزْواجَهُنَّ »  معناى ظاهر بدوى كه ازواج بالفعل است نمىباشد ، بلكه يك نوع تجوز در اين عبارت لازم است ، اين تجوّز مىتواند به اين صورت باشد كه مراد ، ازواج سابق باشد چنانچه در تفسير عامه اين گونه عبارت معنا شده ، ولى مىتوان به تجوّز به گونه ديگرى قائل شده مراد از  « أَزْواجَهُنَّ »  را افرادى دانست كه به قوه قريب به فعليت ازواج مىباشند ، يعنى كسانى كه اگر منع شما نباشد ، اين قوه و استعداد ازدواج به فعليت رسيده و ازواج زنان مطلقه خواهند شد . « 1 »\r\nان قلت : ممكن است مراد از  « أَزْواجَهُنَّ »  اكفاؤهن باشد يعنى كسانى كه صلاحيت و شأنيت ازدواج داشته باشد .\r\n\r\n\r\n","description":"","footnote":"\r\nاستاد - مد ظلّه - صحيحتر به نظر مىآيد ، زيرا علاوه بر اين كه معناى شيخ ، تكرار جمله قبلى بدون وجه خاصى مىباشد ، اين معنا با  « إِذا تَراضَوْا بَيْنَهُمْ بِالْمَعْرُوفِ »  سازگار نيست ، چون در رجوع تنها رضايت شوهر مطرح است و تراضى طرفين نقشى ندارد بخلاف ازدواج جديد كه بايد با تراضى زن و شوهر انجام گيرد .\r\n( 1 ) ( توضيح بيشتر ) شبيه اين اشكال و پاسخ آن در تبيان شيخ طوسى آمده ولى تعبير استاد - مد ظلّه - دقيقتر مىباشد ، مرحوم شيخ پس از مخاطب دانستن مطلّقين مىگويد : و لا يطعن على ذلك قوله  « أَنْ يَنْكِحْنَ أَزْواجَهُنَّ »  لان المعنى فيه من يصيروا ازواجهن ، كما انهم لا بد لهم من ذلك اذ حملوا على الزوج الاول ، لان بعد انقضاءِ العدة لا يكون زوجاً ، و يكون المراد من كان ازواجهن ، فما لهم الّا مثل ما عليهم ( ج 2 ، ص 252 و 253 ) .\r\n","page_name":" 4046 ","page_number":335},
  {"content":"\r\n\r\nقلت : اين معنا بعيد است ، چون به مجرد كفو بودن ، اطلاق زوج و زوجه عرفى به نظر نمىرسد ، بلكه بايد قوه قريب به فعليت باشد و مقتضى از هر جهت تمام باشد .\r\nو تنها منع شوهران ، مانع از فعليت ازدواج باشد تا طلاق ازواج صحيح و عرفى باشد . بنابراين با توجه به اين احتمال درباره  « أَزْواجَهُنَّ »  و اين كه تصرف در اين عبارت و التزام به تجوز خواه ناخواه لازم است ، و با عنايت به قبل و بعد آيه ، مىگوييم كه ظاهر آيه شريفه آن است كه خطاب به شوهرانى است كه زنان خود را طلاق داده‌اند و نه به اولياء زنان « 1 » ، پس آيه فوق ربطى به محل بحث ندارد .\r\n« * و السلام * »\r\n\r\n\r\n","description":"","footnote":"\r\n( 1 ) ( توضيح بيشتر ) بر فرض آيه فوق خطاب به اولياء هم باشد ، اين آيه نص در مورد منع پدران از تزويج دختران باكره نيست ، اولًا آيه اختصاص به پدران ندارد بلكه مطلق اولياء عرفى را شامل مىگردد ، ثانياً : آيه اختصاص به باكره ندارد بلكه فرد اظهر آيه ، زنان ثيب مىباشد ، موردى كه تنها دخول در دبر صورت گرفته باشد بسيار فرد نادرى است ، وقتى آيه نص در مورد بحث نبود ، نمىتواند در مقابل ادله استقلال پدر بر ولايت باكره بدان تمسك كرد ، زيرا اولًا مىتوان اين آيه را به غير پدر تخصيص زد چنانچه عامه شأن نزول آيه را منع برادر و پسر عمو دانسته‌اند و در بحث از استقلال پدر گفته شد كه تخصيص اولياء به غير پدر مانعى ندارد ثانياً : تخصيص آيه به خصوص زنان ثيب ، جمع كاملًا عرفى مىباشد ، چون اخراج فرد نادر از تحت اطلاق آيه بسيار طبيعى و منطقى مىباشد .\r\n","page_name":" 4047 ","page_number":336},
  {"content":"\r\n\r\n\r\n5 / 3 / 1381 يكشنبه درس شمارهء ( 435 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در دلالت آيه شريفه  « فَلا تَعْضُلُوهُنَّ أَنْ يَنْكِحْنَ أَزْواجَهُنَّ إِذا تَراضَوْا بَيْنَهُمْ بِالْمَعْرُوفِ »  « 1 » بر سقوط اذن ولى در صورت عضل ( منع از تزويج به كفو ) بود . در جلسه گذشته عرض كرديم ظاهراً قبل از جواهر كسى به اين آيه استدلال نكرده است . ليكن با مراجعه معلوم شد كه مرحوم علامه نيز در تذكره به همين آيه تمسك نموده است .\r\nهمچنين استدلال به آيه شريفه را نظر به اينكه محتمل بلكه ظاهر خطاب آيه به شوهرهاى سابق است - نه اولياء عقد - ناتمام دانستيم .\r\nدر اين جلسه ، نخست اشكال مرحوم آقاى حكيم در مورد استدلال به آيه شريفه را وارد خواهيم دانست سپس به بررسى معنا و مفهوم عضل پرداخته ، وجوه و اقوال مطرح شده در اين زمينه را يادآور مىگرديم ، آنگاه با طرح مسأله جديد - ميزان بكر و ثيبوبت - به بررسى آن مىپردازيم .\r\n* * * \r\nالف ) پىگيرى بررسى استدلال به آيه شريفه :\r\n\r\n1 ) اشكال مرحوم آقاى حكيم :\r\nايشان علاوه بر شبهه سابق مىفرمايند : مع أنّه لو كان للاولياء لا يدلّ على سقوط الولاية ، لأنّ تحريم العضل لا يدلّ على ذلك . « 2 »\r\n\r\n\r\n","description":"","footnote":"\r\n( 1 ) در قرآن تعضلوهن به ضم است ، ولى در تبيان با كسر ضبط نموده و در قاموس نيز عضل را مثلث ( از باب نصر و علم و ضرب ) دانسته است .\r\n( 2 ) مستمسك ، ج 14 ، ص 449 .\r\n","page_name":" 4048 ","page_number":337},
  {"content":"\r\n\r\nيعنى اگر خطاب آيه به اولياء عقد هم باشد و آنها بر خلاف شرع ، مانع ازدواج زنها با شوهرهاى سابق خود گردند ، دليلى بر اينكه با اين خلاف شرع ، شرطيت اذن ساقط شود نداريم .\r\n\r\n2 ) نظر استاد - مد ظلّه - :\r\nاگر شرطيت اذن ولىّ با مانع شدن او ساقط شود در حقيقت معناى آيه اين است كه شما مانع ازدواج آنها نشويد چون حرفتان لغو و بىخاصيت است . و لكن معلوم نيست مفاد آيه اين باشد كه چنين كار لغوى را انجام ندهيد ، بلكه ممكن است بگويد : چون اذن شما وضعاً معتبر و شرط است اذن بدهيد تا خلاف شرع نكرده باشيد .\r\nبنابراين ، اشكال ايشان وارد است و سقوط اعتبار اذن را نمىتوان به نحو وضع از آيه استفاده كرد .\r\n\r\nب ) مراد از عضل چيست ؟\r\n\r\n1 ) بررسى عبارت علامه در تذكرة :\r\nايشان مىفرمايند : اگر زنى بخواهد با مردى ازدواج كند وظيفه دارد از پدر يا جدّ خودش استجازه كند ، و مادامىكه امكان استيذان هست اگر اين كار را نكند عقد باطل است ، و وظيفهء پدر يا جدّ هم اين است كه اجازه بدهند و اگر ( با كفويت ) اجازه ندادند ، گناه كرده و اذن آنها ساقط است . نظير آنچه كه در مورد اولياء ميت وارد شده كه براى نماز بايد از ولىّ ميت اجازه گرفت و بدون آن عمل صحيح نيست ، اما اگر ولى اجازه ندهد شرطيت اذن او ساقط است .\r\nنتيجه و خاصيت اين استجازه و ولايت ( على القول به شرطيت آن ) در دو جا ظاهر مىشود : اول جايى كه ولىّ دختر تشخيص دهد زوج ، كفويت عرفيه و يا مثلًا\r\n\r\n","description":"","footnote":"","page_name":" 4049 ","page_number":338},
  {"content":"\r\n\r\nبه دليل شرب خمر - همانطور كه آقاى خويى فرموده‌اند - كفويت شرعيه ندارد .\r\nدوم : جايى كه دختر با وجود امكان استيذان به پدر و جدّ بىاعتنايى مىكند كه در هر دو صورت عقد او باطل است .\r\n\r\n2 ) تناقض در عبارات تذكرة :\r\nمرحوم علامه در يك جاى تذكره فرموده است : عندنا اذن پدر و جد معتبر نيست و خود دختر ولايت دارد ، و كسانى هم كه براى پدر يا جدّ قائل به ولايت شده‌اند ، موافقت با دختر را براى آنها واجب شمرده‌اند ، لذا اگر آنان امتناع كنند گناه كرده‌اند و حاكم اقدام به تزويج دختر خواهد كرد « و من جعل ولاية للاب او الجدّ اوجب عليهما اجابتها تحصيلًا لها ، كما يجب اطعام الطفل اذا استطعم ، فإن امتنع اثم و زوّجه السلطان ، لما رواه العامة عن علىّ عليه السلام : . . . و للشافعيّة وجهٌ أنّه يحبّ الاجابة و لا يأثم بالامتناع لأنّ الغرض حاصل به تزويج السلطان » يعنى نظر شافعى اين است كه اگر ولىّ دختر اذن نداد فقط شرطيت اذن او ساقط است اما گناه نكرده ، چون حاكم متصدى امر تزويج شده ، اذن مىدهد و تزويج مىكند .\r\nاما در جاى ديگر مىفرمايد : فإن عضلها الولىّ جاز ( يعنى ولايت ولىّ ساقط و عقد دختر صحيح است ) و عند جميع علمائنا ، لها التفرد و الاستقلال بالعقد و لا يفتقر الى وليّ و لا وكيل و لا سلطان و لا حاكم ، بل لها أن تعقد بنفسها ، و شرط العامة احد هؤلاء . اذا عرفت هذا فمعنى العضل منع المرأة من التزويج بكفوها اذا طلبت ذلك و رغبت كل واحد منهما فى صاحبه و كانت بالغة عاقلة .\r\nدر عبارت قبل مسأله سلطان مطرح است و در اينجا دعواى اجماع نموده كه خودش متفرد است و اين دو با هم متناقض هستند .\r\nدر اين زمينه علامه عبارات ديگرى نيز دارد ، مثلًا مىگويد : و من شرط الولىّ فى صحة العقد فلا بدّ من ثبوت العضل عند الحاكم ليمكّنها من تزويج نفسها عندنا او ليزوجه الحاكم عند العامة .\r\nو در جاى ديگر مىنويسد : و لو بلغت و طلبت التزويج لم يجز لها منعها منه اذا كان\r\n\r\n","description":"","footnote":"","page_name":" 4050 ","page_number":339},
  {"content":"\r\n\r\nالخاطب كفواً ، لقوله تعالى : و لا تعضلوهنّ . . .\r\nآقايان نيز متذكر شده‌اند كه بين دعواى اجماع كه ارتباطى با دخالت سلطان و حاكم ندارد و بين عبارتى كه بايد سلطان اذن دهد تناقض است .\r\n\r\n3 ) رفع تناقض از كلام علامة :\r\nممكن است عبارت را طورى معنا كنيم كه تناقض نباشد :\r\nجملهء « كسانى كه براى پدر و جدّ ولايت قرار داده مىگويند اگر با بودن زوج كفو اجازه ندهند گناه كرده و سلطان متصدى أمر نكاح زوجه مىشود » نظر به قول عامه دارد . و لذا بعد از آن قول شافعى را كه مخالف مشهور عامه است نقل مىكند و اما عبارت ديگر كه با تحقّق عضل ، دختر متفرد و مستقل در عقد است با عبارتى كه مىگويد : اگر بر خلاف مشهور قائل به ولايت پدر و جد براى باكره شديم و آنان مانع شدند ، به دليل آيه ، اشتراط اذن ساقط است ، مختار خود ايشان و قول اماميه است .\r\n\r\n4 ) نقل وجوه و اقوال در معناى عضل :\r\nوجه اوّل : ممكن است كسى بگويد : به واسطه درخواست يك نفر و موافقت دختر - هر چند فرد ديگرى هم باشد و ولىّ او آن را اولى بداند - شرطيت اذن پدر ساقط است . ليكن فعلًا مقصود ما اين نيست .\r\nوجه دوّم : عضل به اين معناست كه : با اينكه مرد مورد نظر دختر ، كفو اوست پدر موافقت نمىكند . مرحوم علامه در تذكره مىفرمايد در اين مرحله اذن ساقط است .\r\nوجه سوّم : اينكه ولىّ دختر ازدواج او را موكول به آينده نمايد ، مثلًا بگويد تا خواهر بزرگتر تو شوهر نكرده ، تو بايد بمانى و اذن نمىدهم . از برخى عبارات استفاده مىشود كه در اين گونه موارد شرطيت اذن پدر و جد ساقط است .\r\nوجه چهارم : ولىّ دختر بخواهد بالمرّة جلوى ازدواج او را بگيرد كه مثلًا بايد نزد من بمانى و به كارهاى من رسيدگى كنى . بعضى عبارات نيز در اين مرحله ، دلالت بر سقوط شرطيت اذن ولىّ دارد .\r\n\r\n","description":"","footnote":"","page_name":" 4051 ","page_number":340},
  {"content":"\r\n\r\n\r\n5 ) بررسى نظر علامه در مورد عضل :\r\nهمانطور كه عرض شد ايشان فرموده‌اند : اگر كسى كه شرائط عامه و از جمله كفويت را داراست خواستار دختر باشد ، ولىّ او ملزم است به ازدواج آنها اجازه بدهد و الّا شرطيت اذن او ساقط است .\r\nبه نظر ما ، بر خلاف نظر ايشان ، از روايات استفاده مىشود كه در آن صورت نيز اذن ساقط نيست .\r\nمعناى فرمايش علامه اين است كه بين باكره و ثيب فرقى نيست و اگر پدر اذن نداد در هر دو صورت عقد صحيح است ، با اينكه در روايات متعدّد بين اين دو فرق گذاشته‌اند و عبارت « من شاءت » را براى ثيّبه آورده‌اند . لذا اگر ما استجازه از ولى را شرط دانسته ، اما او را ملزم به اجازه دادن بدانيم اين بدان معناست كه نفس استجازه كافى است و باكره نيز با هر كس بخواهد پس از استجازه مىتواند ازدواج كند هر چند ولىّ او مخالفت نمايد ، در حالى كه اين بر خلاف روايات است .\r\nبلى ، وقتى به ثيبه گفته مىشود كه ميزان رأى توست معنايش اين نيست كه هيچ شرط و مقدمه‌اى در آن دخيل نيست و با هر كس خواست مىتواند ازدواج كند او نيز بايد شرائطى مثل ايمان مرد ، محرم نبودن و . . . را مقدمةً احراز كند ، همانطور كه وقتى مىگويند هر كس بخواهد مىتواند نماز بخواند ، مقدماتى چون وضو و . . . لازم دارد پس ثيبه بعد از احراز شرائط عام كه در اختيار او نيست با هر كس خواست مىتواند ازدواج كند اما باكره هر چند آن شرائط عام را احراز كند لكن اين اختيار تام را ندارد و استيذان از ولى تنها يك حكم تكليفى نيست و وضعاً هم دخالت دارد .\r\nخلاصه ؛ علامه مىگويد : بعد از استجازه واجب است ولىّ دختر اجازه بدهد و اگر اجازه نداد خود دختر يا سلطان عقد مىكند ، ولى ما عرض كرديم ، به حسب روايات در اين فرض اگر ولىّ اذن ندهد دختر حق عقد ندارد .\r\n\r\n","description":"","footnote":"","page_name":" 4052 ","page_number":341},
  {"content":"\r\n\r\n\r\n6 ) بيان مرحوم آقاى خويى :\r\nايشان براى بعضى فروض مسأله عضل ولىّ ، چند دليل اقامه كرده‌اند « 1 » كه بازگشت همهء ادلّه به اين معناست كه : اگر امتناع پدر بر خلاف مصلحت دختر باشد يا مفسده‌اى داشته باشد مثلًا دختر به زنا بيفتد يا مشكلاتى براى او ايجاد كند يا در حرج شديدى واقع شود از ادله استفاده مىشود كه شارع چنين اختيارى به اولياء نداده است .\r\nزيرا ولايت آنها براى حفظ مصالح دختر است و اگر به حدّى برسد كه اجازه ندادن خودش موجب افساد باشد از روايات و بناى عقلاء و متشرعه استفاده مىشود كه چنين ولايتى ساقط است .\r\nاما در جايى كه پدر مصلحت دختر را در نظر مىگيرد ، و اگر اجازه نمىدهد صلاح او نمىبيند و تشخيص مىدهد كه بعداً مشكلاتى براى دختر فراهم مىشود ، يا حتى در بعضى موارد كه در اثر عدم اجازه ممكن است دختر به سختى مختصرى بيفتد به لحاظ دفع افسد به فاسد اجازه نمىدهد تا به وضع بدترى دچار نشود ، و براى اين گونه موارد نه اجماع مسلّمى داريم و نه از مذاق شريعت ، سقوط شرطيت اذن ولى استفاده مىشود .\r\n\r\n7 ) نظر استاد مدّ ظله :\r\nبه نظر مىرسد در مواردى كه ممانعت ولىّ موجب مفسده باشد شرطيت اذن ولى دختر ساقط است و در غير آن موارد اذن معتبر است ، پس اگر در موردى دختر به شخصى كه هم كفو اوست راغب باشد و ولىّ او مانع ازدواج آنها شود اما منع او موجب مفسده‌اى نباشد دليلى بر سقوط شرطيت اذن او نداريم .\r\n\r\n\r\n","description":"","footnote":"\r\n( 1 ) به كتاب النكاح ، ج 2 ، ص 268 مراجعه فرمائيد .\r\n","page_name":" 4053 ","page_number":342},
  {"content":"\r\n\r\n\r\nج ) ميزان براى باكره و ثيبه بودن چيست ؟\r\nمرحوم سيّد مىنويسد : اذا ذهبت بكارتها به غير الوطي - من وثبة و نحوها - فحكمها حكم البكر ، و اما اذا ذهبت بالزنا او الشبهة ففيه اشكال ، و لا يبعد الالحاق بدعوى أنّ المتبادر من البكر من لم تتزوج ، و عليه فاذا تزوجت و مات عنها او طلّقها قبل أن يدخل بها لا يلحقها حكم البكر و مراعاة الاحتياط اولى .\r\n\r\n1 ) فروض و اقوال در مسأله :\r\nاوّل : اگر پردهء بكارت موجود باشد پدر بر او ولايت دارد و اگر زائل شده هر چند با انگشت يا پريدن يا مرض ، ولايت ساقط است . يعنى باكره و ثيبه بودن به حسب وجود و عدم پردهء بكارت است . ظاهراً اين معنا قائلى ندارد .\r\nدوّم : اگر بكارت با وقاع زائل شد ثيّبه است هر چند وقاع با شبهه يا زنا باشد ، اين نظر صاحب جواهر است كه مىنويسد : اگر مدخوله بود و لو با زنا حكم روى آن آمده و ثيب شده است . مرحوم آقاى خويى نيز مدخوله بودن را در ثيبوبت كافى مىدانند .\r\nسوّم : اگر عُذره بعد از ازدواج با وطى شوهر زائل شده باشد ثيبه است كه اين قول مختار مرحوم آقاى حكيم است .\r\nچهارم : به مجرّد شوهر كردن احكام ثيبه بار خواهد شد هر چند وقاع صورت نگرفته باشد و اين نظر مرحوم سيّد بود كه فرمود : متبادر از بكر ، عدم ازدواج است و لو زنا يا وطى شبهه واقع شده و عذره هم زائل شده باشد .\r\nپنجم : براى ثيبوبت دو چيز معتبر است : ازدواج و ازالهء بكارت ، يعنى بعد از ازدواج ازالهء بكارت شده باشد با وطى شوهر يا زنا يا شبهه يا هر سبب ديگرى .\r\nمقتضاى استدلالى كه مرحوم آقاى حكيم نموده‌اند اين قول است ، هر چند خود ايشان قول سوّم را انتخاب كرده‌اند .\r\n\r\n","description":"","footnote":"","page_name":" 4054 ","page_number":343},
  {"content":"\r\n\r\n\r\n2 ) بررسى كلام مرحوم آقاى خويى :\r\nايشان مىفرمايند : آنچه از لغت ظاهر مىشود و عرف آن را مساعدت نموده ، اين است كه بكر به معناى غير مدخوله است . و مستفاد از قرآن نيز همين است كه با ضميمه چند آيه شريفه به دست مىآيد :\r\nخداوند در سورهء واقعه مىفرمايد : انّا انشأناهنّ انشاءً فجعلناهنّ ابكاراً .\r\nو در سورهء الرحمن مىفرمايد : فيهن قاصرات الطرف لم يطمثهنّ انس قبلهم و لا جانّ\r\nطمث به معناى خون ديدن و مباشرت است و واضح است كه آيه دوّم ناظر به آيه اول و مفسر آن است كه باكره كسى است كه هيچ فردى با او وقاع نكرده باشد .\r\n\r\n3 ) نقد استاد مد ظلّه :\r\nاينكه ايشان مىفرمايند : من الواضح أنّ الآية الثانية ناظرة للاولى و بصدد تفسيرها ، ما نمىفهميم اين مطلب را از كجا مىگويند و چه دلالتى بر آن دارد .\r\nظاهر معناى آيه سوره واقعه اين است كه ما خِلقَةً اينها را بكر قرار داديم و محفوظ مانده‌اند كه ميزان باكره و ثيبه بودن را وجود پرده بكارت قرار داده است . و خود باكره بودن و وجود عذره مزيت است و لذا در ازالهء نابحقّ آن ارش مقرّر شده است . « * و السلام * »\r\n\r\n","description":"","footnote":"","page_name":" 4055 ","page_number":344},
  {"content":"\r\n\r\n\r\n6 / 3 / 1381 دوشنبه درس شمارهء ( 436 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در اين بود كه پدرى كه از ازدواج دختر با كفو خود ممانعت به عمل مىآورد ، ولايتش ساقط مىشود ، در اين درس به بررسى برخى از ادلهء اين مطلب كه در كلام مرحوم آقاى حكيم و مرحوم آقاى خويى آمده مىپردازيم و در ادامه ، مسأله دوم عروه را بررسى مىكنيم كه آيا ازالهء بكارت به جهت عواملى چون پريدن يا وطى زنايى يا وطى به شبهه موجب سقوط ولايت پدر مىشود يا خير ؟\r\n* * * \r\n[ الف يكى از ادله‌اى كه براى سقوط ولايت به آن استدلال شده دليل نفى حرج است . 
  ]\r\nكلام در اين بود كه آيا عضل ولى ( يعنى ممانعت ولى از ازدواج دختر با كفو خويش ) موجب سقوط ولايت او مىگردد يا خير ؟ يكى از ادله‌اى كه براى سقوط ولايت به آن استدلال شده دليل نفى حرج است .\r\n\r\n1 - اشكال اول تمسك به لا حرج :\r\n\r\nمناقشه مرحوم آقاى حكيم رحمه الله در استدلال به دليل نفى حرج\r\nايشان مىفرمايند نظر به اين كه ادلهء نفى حرج نافى است نه مثبت ، مقتضاى نافى بودن آن تنها نفى سلطنت ولى است ، لذا استقلال بنت را نمىتوان با آن اثبات كرد « 1 »\r\n\r\nتقريب اول استدلال به ادلهء نفى حرج\r\n( كلام مرحوم آقاى خويى رحمه الله در پاسخ مناقشهء فوق )\r\n\r\n\r\n","description":"","footnote":"\r\n( 1 ) مستمسك 14 / 449\r\n","page_name":" 4056 ","page_number":345},
  {"content":"\r\n\r\nايشان مىفرمايند در ما نحن فيه ، عمومات ادلهء عقود و عمومات ادلّه نكاح اقتضا مىكند كه هر عقدى كه از زوجين - و لو باكره باشند - صادر شود نافذ باشد دليل منفصل ، اين عموم را در مورد باكره تخصيص مىزند و نفوذ عقد باكره را مشروط به اذن ولى قرار مىدهد ، دليل نفى حرج بر ادلهء شرطيت اذن ولى حكومت دارد و مىگويد اگر شرطيت اذن حرجى باشد اين شرطيت ملغى است ، در نتيجه بر اساس عمومات اوليه حكم به صحت عقد باكره بدون اذن ولى مىنماييم .\r\n\r\nبررسى كلام مرحوم آقاى خويى رحمه الله :\r\nفرمايش ايشان مبتنى بر اين است كه تمسك به عمومات عقود يا عمومات نكاح يا ادلهء خاصهء نكاح را تمام بدانيم ولى - همچنان كه در مسائل قبلى گذشت - مفاد   أَوْفُوا بِالْعُقُودِ   لزوم عمل به مقتضاى عقد شرعى است و در مقام امضاء و تصحيح عقود نمىباشد و عمومات نكاح مانند  ( أُحِلَّ لَكُمْ ما وَراءَ ذلِكُمْ   وَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَلا تَعْضُلُوهُنَّ أَنْ يَنْكِحْنَ )  در مقام بيان شرايط نكاح نيستند ، آيهء شريفهء  « أُحِلَّ لَكُمْ ما وَراءَ ذلِكُمْ »  ازدواج با غير محارم را حلال مىشمرد يعنى با رعايت شرايط شرعى نكاح - شرايط صيغه ، اذن پدر و . . . - مىتوانيد با آنها ازدواج كنيد و آيهء شريفه  « إِذا طَلَّقْتُمُ النِّساءَ . . . »  ازدواج بعد از عده را حلال مىشمرد يعنى بعد از خروج از عده مىتوانيد با رعايت شرايط نكاح ازدواج نماييد .\r\n\r\nتقريب دوم تمسك به ادله نفى حرج\r\n( كلام استاد مد ظله در پاسخ اشكال مرحوم آقاى حكيم رحمه الله )\r\nبراى بررسى كلام مرحوم آقاى حكيم رحمه الله بايد ببينيم كسى كه به ادلهء لا حرج استدلال مىكند ، چه چيزى را مىخواهد با لا حرج مرتفع سازد .\r\n\r\nبيان اول : ادلهء نفى حرج حكم تكليفى را بر مىدارد .\r\nباكره‌اى كه بدون اذن پدر اقدام به ازدواج كرده چنانچه شارع مقدس استمتاع او\r\n\r\n","description":"","footnote":"","page_name":" 4057 ","page_number":346},
  {"content":"\r\n\r\nاز شوهرش را حرام بداند ، موجب به حرج افتادن او مىگردد و چون دليل نفى حرج بر ادلهء تكاليف ( وجوبى يا تحريمى ) حكومت دارد پس استمتاع حرام نيست .\r\n\r\nبررسى بيان اول :\r\nحكومت ادلهء لا حرج بر محرمات به دو شكل قابل طرح است : 1 - اگر بخواهيم بدون اثبات حكم وضعى زوجيت ادلهء لا حرج را مستقيماً در مورد تمتعات جارى كنيم و بگوييم در عين حال كه اذن پدر در ازدواج باكره شرط است و اگر باكره بدون اذن پدر اقدام به ازدواج كند ، علقهء زوجيت حاصل نمىشود ولى باكره مىتواند از اين مرد تمتع ببرد اين كلام واضح البطلان است چون مباشرت او در اين فرض ، مصداق زناست و از ضروريات و مسلمات فقهى است كه حرج مجوّز زنا نخواهد شد .\r\n2 - و اگر بگوييم ادلهء لا حرج علاوه بر نفى حرمت صحت نكاح را نيز اثبات مىكند يعنى بگوييم چون اين مطلب مسلم است كه ادلهء لا حرج مصحح زنا نيست ، حكومت ادلهء لا حرج بر ادله اوليه اقتضاء مىكند كه لا حرج به دلالت التزامى حكم به صحت عقد بنمايد . در اينجا اشكال مرحوم آقاى حكيم رحمه الله مطرح مىشود كه ادلّه لا حرج نافى است نه مثبت و اثبات صحت عقد نمىكند ، مگر به بيانى كه خواهد آمد .\r\n\r\nبيان دوم : ادلهء لا حرج ، شرطيت اذن را بر مىدارد .\r\nاشكال مرحوم آقاى حكيم رحمه الله دربارهء مثبت نبودن مفاد لا حرج ، نسبت به مواردى صحيح است كه تكليفى الزامى روى يك شيء داراى اجزاء و شرايط ( يعنى مركب از اجزاء و مقيّد به شرايط ) رفته باشد ، در اين صورت چنانچه اتيان مأمور به با جميع اجزاء و شرايط حرجى باشد ، ادلهء لا حرج ، تكليف نسبت به آن شيء مركب و مقيّد را بر مىدارد ، اما در مورد اين كه آيا فاقد جزء يا شرط ، مأمور به هست يا نه ؟\r\nساكت است و براى اثبات لزوم اتيان فاقد جزء يا شرط ، نيازمند دليلى غير از ادلهء\r\n\r\n","description":"","footnote":"","page_name":" 4058 ","page_number":347},
  {"content":"\r\n\r\nلا حرج هستيم ، ليكن ما نحن فيه از اين قبيل نيست و تكليفى الزامى در كار نيست بلكه شرطيت اذن پدر منشأ حرج شده است .\r\nاكنون بايد ببينيم در چه مواردى اين شرطيت اذن پدر موجب حرج مىگردد ؟\r\nاين حرج در صورتى است كه پدر رضايت نمىدهد و ترك ازدواج هم بر دختر حرجى است و الّا در مورد دخترى كه نمىتواند رضايت پدرش را جلب كند ليكن از ترك ازدواج به حرج نمىافتد ، اشتراط اذن پدر منشأ به حرج افتادن او نمىگردد ، البته اين مورد نادر است و در متعارف موارد موجب حرج مىگردد ، در اين موارد منشأ حرج چيست ؟ مشروط بودن صحت ازدواج به اذن پدر باعث حرج شده است . ادلهء لا حرج اين شرطيت را برمىدارد ، و نفى شرطيتِ اذن چيزى جز اثبات نفوذ بلاشرط نيست ، پس با ادلهء لا حرج مىتوانيم صحت عقد باكره بدون اذن پدر را ثابت كنيم ، به بيانى ديگر : اشتراط اذن پدر در موارد عضل ، منشأ به حرج افتادن باكره مىگردد ، دليل لا حرج مستقيماً بر ادلهء شرطيت اذن حكومت دارد ، پس در نفوذ عقد دختر باكره اذن پدر شرط نيست يعنى عقد او بدون اذن پدر صحيح است .\r\n\r\nبررسى بيان دوم :\r\nاز تتبع در موارد مختلف فقهى به دست مىآيد كه ادلهء لا حرج بر ادلهء شرطيت اذن من له الامر حكومت ندارد :\r\nمورد اول شرطيت اذن مالك در بيع ، در مورد كسى كه نياز شديد به مال ديگرى دارد و مالك راضى به فروش آن نيست ، نمىتوانيم لا حرج جارى كنيم ، نه مىتوانيم مستقيماً حرمت تصرف در ملك غير را با لا حرج برداريم و بگوييم در اين مورد تصرف در ملك ديگرى مانع ندارد و نه مىتوانيم با ادله لا حرج مشروط بودن صحت بيع به اذن مالك را برداريم و بگوييم لا حرج بر دليل  « إِلَّا أَنْ تَكُونَ تِجارَةً عَنْ تَراضٍ »  و مانند آن حكومت دارد پس خريدار مىتواند بدون اذن فروشنده فضولتاً ملك او را بخرد و اين عقد نافذ است چون جلب رضايت بايع حرجى است .\r\nمثال دوم : شرطيت اذن زوجه در ازدواج\r\n\r\n","description":"","footnote":"","page_name":" 4059 ","page_number":348},
  {"content":"\r\n\r\nمردى نياز شديدى به ازدواج دارد ، تنها يك مورد براى ازدواج او هست ، اين خانم راضى نمىشود ، آيا مىتوانيم بگوييم لا حرج بر ادلهء اشتراط اذن زوجه حكومت دارد و عقد او بدون رضايتش نافذ است ؟ !\r\nدر ما نحن فيه هم اگر ادلهء اشتراط اذن پدر قاصر بود بحثى نبود ، ولى - على الفرض - روايات دلالت مىكند كه عقد دختر باكره بدون اذن پدر باطل است و علقه زوجيت حاصل نمىشود ، اطلاق اين روايات شامل ما نحن فيه هم مىشود در اينجا هم نمىتوانيم بگوييم ادلهء لا حرج بر ادلهء اشتراط اذن پدر حكومت دارد .\r\nنتيجه آن كه : اشكالى كه در كلام مرحوم آقاى حكيم آمده بود مرتفع مىگردد .\r\n\r\n2 - اشكال دوم به استدلال به دليل نفى حرج :\r\nهمچنان كه در مستند نراقى نيز آمده است دليل حرج اخص از مدعى است و مخصوص مواردى است كه رعايت اذن ولى مستلزم مشقتى حرجى باشد و عضل ولى در تمام موارد مستلزم حرج نيست .\r\n\r\n3 ) بررسى ادله مرحوم آقاى خويى بر سقوط ولايت به جهت عضل\r\n( دليل دوم : معطله ماندن زن )\r\nايشان براى اثبات سقوط ولايت پدر به واسطه عضل ، به چند وجه استدلال كرده‌اند . از جمله اين وجوه اين است كه در بعضى از روايات وارد شده كه زنى كه مطابق مذهب شوهرش طلاق داده شده ، و اين طلاق از نظر مذهب او باطل است ، مىتواند اقدام به ازدواج كند ، زيرا او نمىتواند معطّله و بدون شوهر رها شود « 1 » .\r\nايشان مىفرمايند : از اين تعليل معلوم مىشود ، در صورتى كه ممانعت پدر از ازدواج دختر نيز موجب معطّله شدن او گردد ، ولايت پدر ساقط است . « 2 »\r\n\r\n\r\n","description":"","footnote":"\r\n( 1 ) در روايت عبد الله بن سنان آمده است : سألته عن رجل طلق امرأته لغير عدّة ثم امسك عنها حتى انقضت عدّتها هل يصلح لى ان أتزوجها ؟ قال : نعم ، لا تترك المرأة به غير زوج ( وسائل 22 / 73 ، روايات باب 30 از ابواب مقدمات طلاق )\r\n( 2 ) مبانى ، ج 2 ، ص 268\r\n","page_name":" 4060 ","page_number":349},
  {"content":"\r\n\r\n\r\n4 ) نقد استاد مد ظلّه :\r\nما دخالت و تأثير معطّله ماندن را در الغاء برخى از شرايط به عنوان جزء العلّه منكر نيستيم ، امّا عامليت آن را به عنوان تمام العلّه ناتمام مىدانيم . به عنوان مثال ، در صورتى كه همتاى مسلمانى براى دختر پيدا نشود و معطّله نشدن او منحصر در ازدواج با يك فرد كافر باشد ، آيا مىتوان گفت : شارع مقدس براى اينكه دختر معطّله نماند ، شرطيت كفويت را لغو كرده و ازدواج با كافر را براى او جايز شمرده است ؟\r\nآنجا هم كه ازدواج زن مطلّقهء اهل سنت جايز شمرده شده ، معطّله بودن تنها به عنوان جزء العلّه ملاحظه شده ، و ممكن است از عوامل مهمّ ديگرى كه در اين حكم مؤثّر بوده است . محل ابتلاء عموم بودن ازدواج با عامه باشد و ممنوعيت ازدواجِ اين گونه زنان كه تعدادشان در جامعه اسلامى فراوان است ، سبب بروز مشكلات زياد و مفاسد عديده‌اى همچون زنا و غيره براى كل جامعه گشته ، و در نهايت موجب اختلال نظام و فلج شدن جامعه و روشن است كه شارع مقدس ، نه فقط به خاطر معطّله بودن زن ، بلكه علاوه بر آن ، به لحاظ پىآمدهاى ناگوار فراوانى كه به همراه دارد ، راضى به آن نخواهد بود .\r\nبنا بر اين ، استدلال مرحوم آقاى خويى براى سقوط ولايت پدر به واسطه عضل ، به تعليلِ ممنوعيتِ معطّله ماندنِ زن ناتمام است .\r\n\r\n5 ) استدلال ديگرى از مرحوم آقاى خويى براى اسقاط ولايت پدر :\r\n( دليل سوم : عضل موجب فساد است )\r\nهمانطور كه قبلًا عرض كرديم : ايشان همچنين با استفاده از مفاد روايت ابو حمزه ، كه استفاده پدر از اموال پسر خود را محدود مىكند « قال أبو جعفر عليه السلام ما احبّ ان يأخذ من مال ابنه الّا ما احتاج اليه ممّا لا بدّ منه ، ان الله  لا يُحِبُّ الْفَسادَ  » فرموده‌اند :\r\nعلت اين محدوديت فسادى است كه در استفادهء بىحدّ و مرز وجود دارد ، ولايت بىحدّ و حصر پدر و ممانعت از ازدواج دختر هم چون مستلزم فسادى بيشتر از\r\n\r\n","description":"","footnote":"","page_name":" 4061 ","page_number":350},
  {"content":"\r\n\r\nفساد مالى است خداوند آن را هم دوست ندارد پس بالاولوية اين فساد سبب سقوط ولايت پدر مىگردد « 1 »\r\n\r\n6 ) نقد استاد مد ظله :\r\nعموميت فرمايش ايشان مخدوش به نظر مىرسد . زيرا به هيچ وجه نمىتوان تمام مواردى را كه پدر مانع از ازدواج دختر است ، از مصاديق فساد برشمرد . چه آنكه ، گاهى پدر با علم به اينكه ممانعت از ازدواج دختر مفاسدى را به دنبال دارد ، علىرغم ميل باطنى خويش ، با انگيزهء دفع افسد به فاسد اقدام به مخالفت مىكند تا دختر دچار مفسدهء كمترى گردد چون در اين ازدواج مفسدهء بيشترى مىبيند اين موارد هر چند از مصاديق عضل است ليكن « ان الله  لا يُحِبُّ الْفَسادَ  » آن را شامل نمىشود .\r\n\r\n7 ) نظر نهايى استاد مد ظله :\r\nبه نظر مىرسد كه عمده دليلِ سقوط اعتبار اذن پدر در موارد عضل اجماع است . و اجماع نيز دليلى لبّى است لذا بايد به قدر متيقن از آن در كلمات اصحاب اكتفاء كرد ، مورد يقينى سقوط ولايت پدر در مواردى است كه پدر بدون رعايت مصلحت دختر از ازدواج او با كفو خود ممانعت به عمل مىآورد و الّا اگر ازدواجى را به صلاح دختر نداند و لذا ممانعت به عمل آورد ولايت او ساقط نمىگردد .\r\n\r\nب ) ادامه بررسى مسأله دوم عروه :\r\nآيا زوال بكارت به جهت عواملى چون پرش ، و همچنين وطى زنايى يا وطى به شبهه موجب سقوط ولايت پدر مىگردد ؟ گفته شد در روايات ثبوت ولايت و سقوط آن را دائر مدار باكره و ثيبه بودن قرار داده است پس بايد ببينيم معناى باكره چيست ؟\r\n\r\n\r\n","description":"","footnote":"\r\n( 1 ) مبانى العروة ج 2 ص 269 .\r\n","page_name":" 4062 ","page_number":351},
  {"content":"\r\n\r\n\r\nپىگيرى تحقيق دربارهء معناى مراد از بكر :\r\n\r\n1 ) بيان مرحوم آقاى خويى رحمه الله :\r\nايشان مىفرمايند : بكر كسى است كه مدخوله نباشد و مستفاد از آيهء شريفهء   « إِنَّا أَنْشَأْناهُنَّ إِنْشاءً فَجَعَلْناهُنَّ أَبْكاراً »   در سوره الرحمن به ضميمهء آيهء مباركهء  « فِيهِنَّ قاصِراتُ الطَّرْفِ لَمْ يَطْمِثْهُنَّ إِنْسٌ قَبْلَهُمْ وَ لا جَانٌّ »  در سورهء واقعه نيز همين است . زيرا واضح است كه آيه :  « لَمْ يَطْمِثْهُنَّ إِنْسٌ قَبْلَهُمْ وَ لا جَانٌّ »  ، ناظر به آيه :  « فَجَعَلْناهُنَّ أَبْكاراً »  و در صدد تفسير باكره بودن حورالعين است و اين مطلب به روشنى از آيات قبل و بعد اين دو آيه ظاهر مىباشد . علاوه بر آن ، ظاهر لغت و عرف و نيز صراحت صحيحه على بن جعفر بر اين مطلب دلالت دارد كه بكر كسى است كه مدخوله نباشد . « 1 »\r\nعلى بن جعفر عن اخيه موسى بن جعفر عليه السلام قال : « سألته عن الرجل هل يصلح له ان يزوج ابنته به غير اذنها ؟ قال : نعم ليس يكون للولد امرٌ الا ان تكون امرأة قد دخل بها قبل ذلك ، فتلك لا يجوز نكاحها الا ان تستأمر » « 2 »\r\nاين روايت شارح روايت متعددى است كه ملاك استقلال را ثيبوبت قرار داده و از اينجا معلوم مىشود كه منظور از ثيب در رواياتى كه باكره بودن را معيار قرار داده زنى است كه مدخول بها باشد - بالنكاح يا بالزنا يا بالشبهه - و در مقابل آن باكره كه مستقل در نكاح است زنى است كه مدخول بها نباشد - هر چند بر اثر حوادثى چون پرش پردهء بكارتش زائل شده باشد -\r\n\r\n2 ) نقد استاد مد ظله :\r\nاولًا : گرچه آيه اول ظاهر در اين معناست كه كسى با حورالعين تماس نگرفته و آنان مدخوله نيستند ، ليكن هيچ دليلى در دست نيست كه مدخوله نبودن آنها تفسير\r\n\r\n\r\n","description":"","footnote":"\r\n( 1 ) مبانى ، ج 2 ، ص 271 - 270\r\n( 2 ) وسائل 20 / 286 ، باب 9 از ابواب عقد النكاح و اولياء العقد ح 8 . جامع الاحاديث 25 / 190 ، باب 50 از ابواب التزويج ح 8\r\n","page_name":" 4063 ","page_number":352},
  {"content":"\r\n\r\nبكر بودن آنها باشد كه آيه دوم به آن اشاره دارد . زيرا به نظر ما آيه فجعلنا هنّ ابكاراً هيچ ارتباطى به اين مسأله ندارد كه آنها مدخوله نيستند ، بلكه همانطور كه از ظاهر آيه به دست مىآيد ، آيه در مقام بيان فعل خدا و خصوصيات خلقى حورالعين مىباشد ، لذا مىفرمايد : ما آنان را به صورت بكر خلق كرديم . يعنى بكر بودن آنان كار خداست و آنها خلقتاً داراى چنين خصوصيتى مىباشند ، و بدون آن كه اين خصوصيت آنها از بين برود تسليم بهشتىها مىكنيم پس اگر با زوال پردهء بكارت تحويل آنها بدهيم ديگر باكره نيستند هر چند هيچ بشرى با آنها تماس نگرفته باشد پس اين آيهء شريفه اگر شاهد ردّ نظر مرحوم آقاى خويى رحمه الله نباشد دليل فرمايش ايشان نيست .\r\nثانياً : هر چند كلمات لغويين در بيان معناى باكره متفاوت است لكن از مجموع معلوم مىشود كه باكره يعنى دخترى كه پردهء بكارتش باقى است . توضيح آن كه :\r\n1 - برخى از كتب لغت ميزان باكره بودن را ازدواج نكردن دانسته‌اند مثلًا در مصباح المنير آمده است : « البكر : خلاف الثيب ، رجلًا كان او امرأةً و هو الذي لم يتزوج » و در مادهء « ثوب » مىنويسد : « قيل للانسان اذا تزوّج ثيب » و اين تفسير مؤيد نظريه مرحوم سيد رحمه الله كه معيار بكر را ازدواج نكردن قرار داده‌اند .\r\n2 - معناى دوم : تعدادى از تفاسير و كتب لغت مانند القاموس المحيط و صحاح اللغة ملاك بكارت و ثيبوبت را دخول و عدم دخول دانسته‌اند ، در صحاح اللغة آمده است : « امرأة ثيب اذا كانت المرأة قد دخل بها » و در بسيارى از كتب لغت مانند اساس البلاغة و تهذيب اللغة و صحاح جوهرى و تاج العروس و لسان العرب آمده است :\r\n« البكر الجارية التى لم تفتضّ يا لم تقتضّ » مشابه اين تعبير در برخى از كلمات ديگر آمده است . در لسان العرب آمده است : « البكر من النساء التى لم يقر بها رجل » همچنان كه در تعدادى از كتب لغت مانند تهذيب اللغة و كتاب العين و تاج العروس باكره را به زنى كه هيچ مردى با او تماس نگرفته است معنى كرده‌اند مثلًا خليل در كتاب العين\r\n\r\n","description":"","footnote":"","page_name":" 4064 ","page_number":353},
  {"content":"\r\n\r\nمىنويسد : « البكر التى لم تمسّ من النساء بعد » در تاج العروس آمده : « البكر العذراء ، جارية عذراء بكر لم يمسسها رجلٌ »\r\nولى با مراجعه به اين كتب روشن مىشود كه تفسيرهاى آنها نوعاً با ارائه مصاديق متعارف اين مفهوم است ، نشان دادن مصاديقى كه در دسترس است و اين عنوان در آنها وجود دارد و چندان به طور دقيق حدّ و حدود معناى باكره را بيان نكرده‌اند و از ملاحظه كلمات آنها - صدراً و ذيلًا - معلوم مىشود كه معناى دقيق باكره گسترده‌تر از اين مصاديق است ، همچنان كه اين معنى از استعمالات فراوانى كه در احاديث خاصه و عامه وارد شده به دست مىآيد ، از مجموع اينها روشن مىشود كه معناى باكره همان معنايى است كه مرحوم آقاى حكيم رحمه الله فرموده‌اند يعنى « دخترى كه عذرهء بكارتش باقى است » ، بنا بر اين كسى كه پردهء بكارتش - هر چند به واسطه پرش يا عمل جراحى و مانند آنها - زائل شده باشد باكره نيست هر چند مدخوله نباشد ، بيان مطلب اين كه : در عبارات مختلف لغويين در عين حال كه باكره را به معناى « المرأة التى لم تفتضّ » معنا مىكنند مىگويند : « البكر : العذراء » و عذراء را به « ذات العذرة » معنى مىكنند و عذره پردهء بكارت را گويند . همچنين طريحى در مجمع البحرين مىگويد : « البكر و هى العذراء من النساء التى لم تمس » در بيان معناى « امرأة عذراء » مىگويد : « البكر ، لانّ عذرتها - و هى جلدة البكارة - باقية ، »\r\nدر كتب لغت آمده است كه « قال اللحيانى ، للجارية عُذرتان احداهما التى تكون بها بكراً . . . » جاريه دو پرده دارد يكى پرده‌اى است كه ما به القوام باكره بودن اوست .\r\nبنابراين لغويين در سائر تعاريف در مقام معرّفى مصاديق متعارف باكره بوده‌اند نه بيان معناى دقيق آن مثلًا اين كه باكره را به « المرأة التى لم تمسّ » معنا كرده‌اند به اين جهت بوده كه به حسب متعارف چنين دخترى بكارتش باقى است .\r\nدر احاديث نيز امرأة عذراء به كسى اطلاق شده كه عذرهء بكارتش موجود است كه به اصطلاح ما باكره مىباشد . به عنوان نمونه :\r\n\r\n","description":"","footnote":"","page_name":" 4065 ","page_number":354},
  {"content":"\r\n\r\nالجعفريات : اخبرنا عبد الله ، اخبرنا محمد ، حدّثنى موسى قال : حدثنا ابى ، عن أبيه عليهما السلام :\r\nانّ رجلًا أقبل الى امير المؤمنين على عليه السلام و معه امرأته ، فقال : يا امير المؤمنين ، انّى تزوّجت امرأة عذراء ، فدخلت بها فوجدتها غير عذراء ؟ فقال : و يحك انّ العذرة تذهب من الوثبة و القفزة و الحيض و الوضوء و طول التعنّس . « 1 »\r\nثالثاً : فرمايش مرحوم آقاى خويى رحمه الله كه از روايت على بن جعفر به صحيحه تعبير مىكنند محل تأمل است .\r\n\r\nبررسى سند روايت على بن جعفر\r\n\r\n1 ) تقريبى بر تصحيح روايات مسائل على بن جعفر\r\nمرحوم آقاى خويى از رواياتى كه در كتاب مسائل على بن جعفر وارد شده است با وصف صحيحه ياد مىكنند ، براى صحّت اين روايات چنين استدلال شده كه شيخ حر عاملى قدس سرّه در خاتمه وسائل طرق بسيار معتبر به تمام روايات شيخ طوسى اعلى الله مقامه ارائه داده ، در پايان آن مىگويد : عن الشيخ ابى جعفر محمد بن الحسن الطوسى قدس سرهم باسانيده المذكورة سابقاً الى كلّ من روى عنه و قد عرف من ذلك الطريق الى الكليني و . . . و على بن جعفر و . . . و غيرهم ممن تقدّم على الشيخ او تأخّر عنه ، و قد ذكر فى هذا السند ، فانّا نروى كتبهم و رواياتهم بالسند المذكور اليهم ، او الى الشيخ باسانيده السابقة فى طرق التهذيب و الاستبصار و فى الفهرست . . . الى المشايخ المذكورين كلّهم . . . « 2 »\r\nمرحوم آقاى خويى در معجم رجال الحديث « 3 » طريق شيخ طوسى را به على بن جعفر صحيح مىخواند ، طريق شيخ طوسى در مشيخه تهذيب و استبصار به على بن جعفر كه در وسائل هم نقل شده چنين است : و ما ذكرته عن على بن جعفر فقد اخبرنى به الحسين بن عبيد الله عن احمد بن محمد بن يحيى ، عن أبيه محمد بن يحيى ، عن\r\n\r\n\r\n","description":"","footnote":"\r\n( 1 ) مستدرك الوسائل ، ج 15 ، ص 51 ، باب 9 از ابواب العيوب و التدليس ج 1\r\n( 2 ) وسائل 30 : 178 و 179 ( الفائدة الخامسة من خاتمة الوسائل )\r\n( 3 ) معجم الرجال 11 : 292\r\n","page_name":" 4066 ","page_number":355},
  {"content":"\r\n\r\nالعمركى النيسابورى البوفكى ، عن على بن جعفر « 1 »\r\nالبته اين طريق به عقيده مرحوم آقاى خويى به خاطر دربرداشتن احمد بن محمد بن يحيى عطار ، غير معتبر است ، مراد مرحوم آقاى خويى از صحيحه خواندن طريق شيخ طوسى طريق وى در فهرست مىباشد ، شيخ در اين كتاب خود از طريق شيخ صدوق با دو سند ( كه يكى به العمركى مىرسد و ديگرى به موسى بن القاسم البجلى ) نقل مىكند « 2 » كه هر دو صحيح بوده و هيچ بحثى در صحت آن نيست .\r\nبنابراين با افزودن طريق صحيح شيخ حر به شيخ طوسى به طريق صحيح شيخ طوسى به على بن جعفر ، طريق صحيحى به كتب على بن جعفر به دست مىآيد .\r\n\r\n2 ) نقد تقريب فوق\r\nترديدى نيست كه على بن جعفر كتاب مسائلى داشته كه آنها را از برادر خود حضرت امام كاظم عليه السلام پرسيده است ، نجاشى و شيخ طوسى هر دو چنين كتابى را به وى نسبت داده‌اند ، منقولاتى از اين كتاب در قرب الاسناد حميرى و سپس در كتب كافى و فقيه و تهذيب و استبصار و ديگر كتب حديثى نقل شده كه غالباً بىترديد صحيح مىباشد ، در اين نكات بحث چندانى در كار نيست ، ولى عمده بحث در اين است كه كتابى كه با نام مسائل على بن جعفر در دست است و مرحوم مجلسى و صاحب وسائل از آن نقل مىكنند و متن كامل آن در جلد دهم بحار الانوار درج شده است ، به چه دليل همان كتاب معروف مسائل على بن جعفر مىباشد ، طرق ذكر شده در خاتمه وسائل به مرويات شيخ طوسى براى اثبات اعتبار نسخه‌هاى مصادر وسائل به هيچ وجه كافى نيست ، معناى طريقى كه صاحب وسائل در خاتمه مستدرك براى مصادر ذكر كرده اين نيست كه وى در هر مصدر از\r\n\r\n\r\n","description":"","footnote":"\r\n( 1 ) تهذيب ضميمه ج 10 ، مشيخه ص 86 ، إستبصار 4 : 340 ، وسائل 30 : 141\r\n( 2 ) فهرست شيخ طوسى : 264 / 377\r\n","page_name":" 4067 ","page_number":356},
  {"content":"\r\n\r\nروى يك نسخه خاص كه با قرائت و سماع يا لااقل مناوله در طول اعصار و قرون دست به دست گشته و تأييد مشايخ طائفه را به دنبال داشته نقل مىكند ، بلكه طرق وى به مرويات شيخ طوسى ، طرقى است بر اساس اجازه عامه - چنانچه در حال حاضر هم اجازه مشايخ طايفه همچون شيخ آقا بزرگ طهرانى همين گونه است - و هيچ لزومى ندارد كه همراه اين اجازه ، كتابى هم بين استاد و شاگرد رد و بدل شده باشد « 1 » ، بنابراين ، براى اثبات صحت نسخه كتب بايد به روشهاى ديگر توسل جست در مورد اين كتاب هم بايد به طريقى كه در آغاز اين كتاب آمده است توجه نمود .\r\n\r\n3 ) نگاهى به طريق آغاز مسائل على بن جعفر\r\nعلامه مجلسى در جلد دهم بحار ( ص 249 ) بابى را با عنوان « ما وصل الينا من اخبار على بن جعفر عن اخيه موسى عليه السلام به غير رواية الحميرى . . . » گشوده با اين سند اين احاديث را نقل مىكند : اخبرنا احمد بن موسى بن جعفر بن ابى العبّاس قال حدّثنا أبو جعفر بن يزيد بن النضر الخراسانى من كتابه فى جمادى الآخرة سنة احدى و ثمانين و مائتين قال حدّثنا على بن الحسن بن على بن عمر بن على بن الحسين بن على بن ابى طالب عن على بن جعفر بن محمد عن اخيه موسى بن جعفر « 2 » قال سألتُ ابى جعفر بن محمد عن رجل . . . و سألته عن رجل . . . و همين طور تا آخر با لفظ « سألته » « 3 » روايت نقل مىكند .\r\nنسخه چاپى مسائل على بن جعفر نيز به همين شكل مىباشد .\r\nهيچ يك از افراد واقع در اين سند توثيق نشده‌اند ، بلكه به جز على بن الحسن نام\r\n\r\n\r\n","description":"","footnote":"\r\n( 1 ) ( ر . ك . ) ضميمه جزوه\r\n( 2 ) و نيز ر . ك : بحار 80 : 11\r\n( 3 ) ( توضيح بيشتر ) ظاهر بدوى اين عبارت آن است كه اين روايت نيز از سؤالات امام كاظم عليه السلام از پدر بزرگوارشان مىباشد ولى با توجه به نقل قرب الاسناد حميرى و غير آن بايد سؤالات را سؤال على بن جعفر از امام كاظم عليه السلام بدانيم ر . ك . بحار 10 : 291 ، البته در نسخه چاپى عبارت « سألت ابى جعفر بن محمد » را به « سالت اخى موسى بن جعفر » تبديل كرده‌اند كه ظاهراً از تصرفات اجتهادى نسّاخ است . البته همين حديث نخست نيز در قرب الاسناد : 243 / 963 در ضمن مسائل على بن جعفر از امام كاظم عليه السلام ، آمده است ، به هر حال اين تفاوت در سند خود مؤيّدى است بر بىاعتبارى نسخه فوق و عدم دقت راويان در نقل روايات .\r\n","page_name":" 4068 ","page_number":357},
  {"content":"\r\n\r\nساير افراد اين سلسله در هيچ جاى ديگرى ديده نشده است ، گوينده « اخبرنا احمد بن موسى . . . » هم ناشناس است ، پس اين نسخه كه مجهولى آن را از مجهولى ديگر نقل كرده و وى نيز آن را از مجهول سومى نقل كرده چگونه مىتواند قابل اعتماد باشد ؟\r\nاز عبارت سند فوق اين مطلب هم استفاده نمىشود كه مجموع اين روايات به صورت كتابى مجتمع از على بن جعفر وارد شده است . بلكه تنها از كتاب راوى خراسانى فوق در سال 281 سخن رفته است ، ممكن است اين شخص در كتاب خود رواياتى را كه به طور پراكنده از على بن حسن علوى از روايات على بن جعفر دريافت داشته ، گرد آورده باشد و اين مجموعه گردآورى شده به نام مسائل على بن جعفر نام گرفته است .\r\nگردآورى روايات پراكنده يك راوى در يك كتاب ، نمونه‌هاى ديگرى هم دارد همچون مسانيد ائمه در سالهاى اخير فراهم آمده است .\r\nبارى با توجه به مجهول بودن راويان اين كتاب و عدم قرائت نسخه كتاب بر مشايخ طايفه نمىتوان در رواياتى كه تنها در اين كتاب آمده و در نقل حميرى در قرب الاسناد يا ديگر مشايخ حديثى همچون كلينى و صدوق و شيخ طوسى نيامده ، به اين كتاب اعتماد ورزيد .\r\nالبته منقولات حميرى از كتاب على بن جعفر به نظر ما صحيحه است ، چون هر چند در نسخه آن نوه على بن جعفر ؛ عبد الله بن الحسن واقع شده كه توثيق صريحى ندارد ولى اگر نتوانيم اين راوى را هم توثيق كنيم ضررى نمىرساند ، چون كتاب على بن جعفر به طرق مختلف نقل شده بوده ، و اين كه حميرى در قرب الاسناد طريق عبد الله بن الحسن را برگزيده به دليل موضوع كتاب خود ( قرب الاسناد ) و كم واسطه بودن اين طريق مىباشد . ولى در كتاب مرسوم به مسائل على بن جعفر دليلى در دست نيست كه روايات آن از آن كتاب معروف ثابت الانتساب به على بن جعفر گرفته شده باشد .\r\n\r\n","description":"","footnote":"","page_name":" 4069 ","page_number":358},
  {"content":"\r\n\r\nخلاصه ، به صرف وقوع در اين كتاب نمىتوان اين حديث ( و ساير روايات اين كتاب ) را صحيحه خواند .\r\n\r\nضميمه درس 436\r\nدرستى كلام استاد مد ظله بر كسى كه اندكى با اجازات و كتب حديث از نزديك آشنايى داشته و نسخه‌هاى خطى را كه در كتابهاى موجود است مشاهده كرده باشد ، آشكارتر از آن است كه نيازى به توضيح افزونتر داشته باشد ، ولى به دليل رسوخ اين تفكر در اذهان برخى از حوزويان - بلكه برخى از بزرگان - كه طريق داشتن صاحب وسائل را دليل اعتبار نسخه‌ها و روايات تلقى مىكنند ، مطالبى را ذكر مىكنيم : اجازه عامه روشى بوده است كه از ديرباز در كتب حديثى متداول بوده است ، در اين اجازه بدون اين كه هيچ كتابى لزوماً در كار باشد اجازه نقل احاديث صادر مىشده كه فايده‌اى جز تبرك بر آن مترتب نمىگردد و نوعى تشريفات تلقى مىگردد ، اين اجازه گاه به كودكان خردسال بلكه به كسانى كه هنوز زاده نشده‌اند داده مىشده است ، ذكر كلامى از مولى محمد تقى مجلسى ( م 1070 ) مفيد به نظر مىرسد : . . . لكن شيخنا البهايى كان يقول : الاحتياج الى الاجازة ( كذا ) باحد الطرق السبعة اجماعى . . . لكن الامر سهل لانّها تحصل بالمناولة و الوجادة و الإجازة العامة ، فانّه ذكر الشهيد الثانى عن الشهيد الاوّل انّه ذكر انّ السيد تاج الدين اجاز لى و لأولادى محمد و على و فاطمة و لجميع المسلمين ممن ادرك جزء من حياتى ، و كان يقول شيخنا التسترى انى اجزت لكن و لجميع المؤمنين و المؤمنات ممن ادرك جزء من حياتى ، و انا ايضاً اقول : اجزت لجميع المؤمنين و المؤمنات و المسلمين و المسلمات ممّن ادرك جزء من حياتى . . . ( بحار 110 : 76 ) ، آقا حسين خوانسارى هم در ضمن اجازه با تصريح به اين كه نمىداند اجازه نقش دارد يا خير ، اجازه « جميع ما يجوز لى روايته » را صادر مىكند ( بحار 110 : 85 ) ، صاحب معالم ( م 1009 ) هم در مقدمه مشقى اشاره مىكند كه در عصر وى از طرق تحمل حديث به جز اجازه\r\n\r\n","description":"","footnote":"","page_name":" 4070 ","page_number":359},
  {"content":"\r\n\r\nچيزى بر جاى نمانده است ( ص ) از كلام اين بزرگان و ديگران كه همگى قبل از شيخ حر عاملى مىزيسته‌اند به روشنى برمىآيد كه روش اجازه عامه روش بسيار متداول در عصر وى بوده است ، صاحب وسائل خود در خاتمه وسائل ( 30 : 161 ) نام نزديك به 100 كتاب را مىبرد كه به دست وى نرسيده و با واسطه از آنها نقل مىكند با اين كه نام اكثر اين كتب در فهرست شيخ طوسى وارد شده و صاحب وسائل طرق متصله به شيخ طوسى و منقولات وى در فهرست و غير آن دارد .\r\nبنابراين ، اجازه نه براى تصحيح اصل انتساب كتاب به مؤلف و نه براى اثبات اعتبار نسخه‌هاى كتاب بوده ، بلكه اگر فايده‌اى بر آن مترتب باشد رعايت اجماع منقول بر لزوم تحمّل حديث به يكى از طرق معروف مىباشد ، حال صرف نظر از عدم دليل بر اعتبار اين اجماع ، به هر حال اجازه در تصحيح نسخه كتاب بىفايده است و براى اين امر بايد به روشهاى ديگر همچون ميزان اعتبار نسخه يا توجه به ناسخ ، مقابله‌كننده و علائم بلاغ و قرائت و عصر كتابت و قدمت نسخه و مقايسه منقولات آن با ساير منقولات كتب معتبر و . . . اعتماد كرد ، در كتابهايى كه در آغاز آن طريقى ذكر شده همچون مسائل على بن جعفر ، توجه به اين طريق لازم است ، البته گاه اين طرق هم نقشى جز نقش اجازات عامه ندارد ، توضيح بيشتر در خور اين نوشتار نيست . « * و السلام * »\r\n\r\n","description":"","footnote":"","page_name":" 4071 ","page_number":360},
  {"content":"\r\n\r\n\r\n7 / 3 / 1381 سه شنبه درس شمارهء ( 437 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nدر اين جلسه به بررسى رواياتى كه مدخليت ازدواج قبلى در سقوط ولايت پدر از آنها استفاده مىشود پرداخته ، سپس به مناسبت موضوع بحث به علل مختلفه ذكر قيد و شرط در احكام پرداخته و در نهايت به جمع دلالى بين روايات مزبوره اشاره خواهيم نمود .\r\n* * * \r\nكلام در مسأله دوم عروه بود ، كه آيا ازالهء بكارت به جهت عواملى چون پرش و عمل جراحى يا وطى زنايى يا وطى به شبهه موجب سقوط ولايت پدر مىشود يا خير ؟\r\nدر روايات متعدّد ثبوت و سقوط ولايت پدر را دائر مدار باكره و ثيبه بودن دختر قرار داده بود در جلسه گذشته گفتيم كه از كلمات لغويين و روايات استفاده مىشود كه ثيبه زنى است كه پردهء بكارتش زايل شده است هر چند اين امر بر اثر زنا يا وطى به شبهه يا حتّى پرش حاصل شده باشد ، ولى مرحوم آقاى خويى معتقد بودند كه در زوال بكارت دخول معتبر است - ولى فرق نمىكند دخول نكاحى باشد يا خير - و فرمودند اين نكته از آيات شريفه قرآن و كلمات لغويين و عرف و همچنين از صحيحهء على بن جعفر كه معيار را دخول قرار داده است استفاده مىشود - اين قسمت از فرمايش ايشان را بررسى كرديم . سپس مىفرمايند : در مقابل به تعدادى از روايات استدلال شده بر اين كه براى سقوط ولايت پدر ثيب بودن دختر كافى نيست بلكه بايد مدخوله بودن او بر اثر ازدواج باشد پس دخترى كه موطوئه به زنا يا به شبهه است همچنان تحت ولايت پدر خويش باقى است ، ايشان به عنوان نمونه دو\r\n\r\n","description":"","footnote":"","page_name":" 4072 ","page_number":361},
  {"content":"\r\n\r\nروايت صحيحهء حلبى و روايت عبد الرحمن بن ابى عبد الله را نقل مىكنند « 1 » و سپس در نقد اين مطلب مىفرمايند : اين روايات به استثناء صحيحهء حلبى تمامى ضعيف السند هستند چون در سند روايت عبد الرحمن « قاسم » واقع شده است ( الحسين بن سعيد عن القاسم عن ابان عن عبد الرحمن بن ابى عبد الله ) و قاسمى كه از ابان روايت مىكند بين چند نفر - ثقه و غير ثقه - مشترك است .\r\nاما به نظر ما تمامى اين روايات حتى صحيحهء حلبى قاصر است ، چون در مقام بيان ضابطهء اختياردارى دختر نيست و نمىخواهد با قضيه شرطيه در مورد زن ثيب تفصيل قائل شود كه اگر قبلًا ازدواج كرده مستقل در نكاح جديد است و گرنه تحت ولايت پدر باقى است . بلكه نظر به اين كه موضوع مورد سؤال ( ثيب ) متعارفاً از طريق نكاح محقق مىشود همان موضوع را با بيان وصف غالب در قالب قضيه شرطيه بيان كرده است ، كأن مورد سؤال را دوباره تكرار فرموده است پس اين قضيه شرطيه كه در اين روايات آمده است ( اذا كان كفواً بعد أن تكون قد نكحت رجلًا قبله ) دلالت بر مفهوم نمىكند و شرط ديگرى را براى مستقل بودن زن بيان نمىكند تا قيد ديگرى به اطلاقات استقلال دختر بزند ، و اطلاق آنها تنها به وسيلهء صراحت صحيحهء على بن جعفر مقيد مىشود به مدخوله بودن زن ، پس زن مدخوله مستقل است هر چند بر اثر زنا يا وطى شبهه ، به او دخول شده باشد و غير مدخوله تحت ولايت پدر است هر چند پردهء بكارتش زائل شده باشد\r\n\r\nتوضيحى بر فرمايش مرحوم آقاى خويى رحمه الله :\r\nقسمت اخير كلام ايشان را با فرمايشى كه مرحوم آقاى داماد رحمه الله داشتند توضيح مىدهيم . ايشان مىفرمودند : از طرفى مطلق منصرف به افراد غالبى نيست و مىتوان به اطلاق آن اخذ كرد و از طرف ديگر مقيّد اگر قيد آن قيد غالبى باشد ظهور در احترازى بودن قيد ندارد و مفهوم ندارد لذا نمىتواند مطلق را تقييد نمايد . در\r\n\r\n\r\n","description":"","footnote":"\r\n( 1 ) اين روايات در ادامهء بحث امروز خواهد آمد . ان شاء الله تعالى .\r\n","page_name":" 4073 ","page_number":362},
  {"content":"\r\n\r\nما نحن فيه هم صحيحهء على بن جعفر كه ضابطهء استقلال را مدخوله بودن قرار داده از نظر اقسام دخول مطلق است و شامل دخول زنايى و وطى به شبهه هم مىشود و هر چند فرد غالب آن دخول نكاحى است ليكن مطلق بر فرد غالب منصرف نيست و صحيحهء حلبى كه استقلال ثيبه را مقيّد به ازدواج نموده است ، چون متعارفاً ثيبوبت از طريق ازدواج حاصل مىشود مفهوم ندارد و نمىتواند صحيحهء على بن جعفر را مقيد كند ، لذا اختياردارى دختر مقيّد به صورت ازدواج نخواهد بود در نتيجه « دخول » تمام موضوع سقوط ولايت و ثبوت استقلال دختر است .\r\n\r\nدر فرمايشات ايشان مناقشاتى هست كه بعد از ذكر روايات به آن خواهيم پرداخت .\r\n\r\nرواياتى كه مدخليت ازدواج قبلى ، در سقوط ولايت پدر از آنها استفاده مىشود :\r\n\r\n1 ) صحيحهء حلبى :\r\nمحمد بن يعقوب الكلينى : علىّ بن ابراهيم عن أبيه و محمد بن يحيى عن احمد بن محمد جميعاً عن ابى عمير عن حماد بن عثمان عن الحلبى عن ابى عبد الله عليه السلام انه قال فى المرأة الثيب تُخْطَب إلى نفسِها ، قال : هى أملك بنفسها تولّى امرها من شاءت اذا كان كفواً بعد ان تكون قد نكحت رجلًا قبله » « 1 »\r\n\r\n2 ) صحيحهء عبد الله بن سنان :\r\nشيخ طوسى : باسناده عن الحسين بن سعيد عن النضر عن عبد الله بن سنان عن أبي عبد الله عليه السلام : قال سألت أبا عبد الله عليه السلام عن المرأة الثيب تخطب الى نفسها ؟ قال : نعم ، هى املك بنفسها ، تولّى نفسها من شاءت اذا كان كفواً بعد ان تكون قد نكحت زوجاً قبل ذلك « 2 »\r\n\r\n\r\n","description":"","footnote":"\r\n( 1 ) وسائل الشيعة 20 / 269 ، باب 3 از ابواب عقد النكاح و اوليائه ح 4 ، جامع الاحاديث 25 / 186 ، باب 49 از ابواب التزويج ، ح 1\r\n( 2 ) وسائل 20 / 269 ، باب سابق ، ذيل حديث 4 ، تهذيب 7 / 385 . اين روايت را جامع الاحاديث نقل نكرده است .\r\n","page_name":" 4074 ","page_number":363},
  {"content":"\r\n\r\n\r\n3 ) صحيحهء عبد الرحمن بن ابى عبد الله :\r\nشيخ طوسى : باسناده عن الحسين بن سعيد عن القاسم عن ابان عن عبد الرحمن بن ابى عبد الله قال : سألت أبا عبد الله عليه السلام عن الثيب تخطب الى نفسها ؟ قال : نعم ، هى املك بنفسها تولّى امرها من شاءت اذا كانت قد تزوّجت زوجاً قبله . « 1 »\r\nمرحوم آقاى خويى رحمه الله به جهت اشتراك قاسم بين ثقه و غير ثقه به اين روايت اشكال سندى وارد كرده‌اند ، ليكن به نظر ما اين روايت نيز از روايات معتبر محسوب مىشود زيرا حسين بن سعيد از چهار نفر به نام قاسم نقل حديث مىكند ، الف :\r\nقاسم بن حبيب ، از ايشان فقط يك روايت نقل مىكند ب : قاسم بن سليمان ، از او ظاهراً فقط دو روايت نقل مىكند . ج : قاسم بن عروه د : قاسم بن محمد جوهرى ، حسين بن سعيد از اين دو نفر خصوصاً از جوهرى بسيار زياد حديث دارد و از آنجا كه قاسم نامى كه بين حسين بن بن سعيد و ابان واسطه مىشود منحصراً قاسم بن محمد جوهرى است بايد ببينيم آيا جوهرى ثقه است يا خير ؟ آقاى خويى به جهت اين كه قاسم بن محمد در اسناد كامل الزيارات واقع شده او را ثقه مىدانستند و ما نيز به جهت ديگرى او را توثيق مىكنيم لذا اين روايت معتبر است .\r\n\r\n4 ) روايت حسن بن زياد صيقل :\r\nمحمد بن يعقوب الكلينى : عن ابى على الاشعرى عن محمد بن عبد الجبار عن صفوان بن حيى عن ابن مسكان عن الحسن بن زياد قال قلت لأبي عبد الله عليه السلام : المرأة الثيب تخطب الى نفسها ؟ قال : هى املك بنفسها تولّى امرها من شاءت فلا بأس به بعد أن تكون قد نكحت زوجاً قبل ذلك « 2 » به نظر ما اين روايت نيز سنداً معتبر است .\r\n\r\n\r\n","description":"","footnote":"\r\n( 1 ) وسائل الشيعة 20 / 269 ، باب سابق ، حديث 12 ، جامع الأحاديث 25 / 187 - باب 49 از ابواب التزويج ، ح 3 .\r\n( 2 ) وسائل الشيعة 20 / 269 ، باب سابق ، ذيل حديث 4 ، جامع الأحاديث 25 / 187 - باب سابق ح 2 كافى 5 / 392 ، تهذيب 7 / 378 .\r\n","page_name":" 4075 ","page_number":364},
  {"content":"\r\n\r\n\r\n5 ) روايت عبد الحميد بن عوّاض عن عبد الخالق\r\nكه صدوق در فقيه آن را نقل كرده « 1 » و مضمونش مشابه روايت قبل است .\r\n\r\nنقد كلام مرحوم آقاى خويى رحمه الله توسط استاد مد ظله :\r\nاولًا : همچنان كه گذشت - علاوه بر صحيحهء حلبى روايات صحيح السند ديگرى نيز وجود دارد كه براى استقلال دختر ، ازدواج قبلى او را نيز لازم دانسته است و حد اقل يكى از اين روايات ( صحيحهء عبد الله بن سنان ) به نظر مرحوم آقاى خويى نيز - بدون شبهه - صحيحه است و به نظر ما برخى از روايات ديگر هم معتبرة است .\r\nثانياً : اين رواياتى كه معارض روايت على بن ابى حمزه هستند ، صراحت در اين جهت دارند كه ازدواج دختر در مستقل شدنش دخالت دارند ، و مرحوم آقاى خويى حتى ظهور اين روايات را هم منكر هستند و مىفرمايند قيد « بعد ان تكون قد نكحت رجلا قبله » قيد غالبى بوده حضرت با اين عبارت تنها مورد سؤال را دوباره تكرار كرده‌اند و نكتهء زائدى را متذكر نشده‌اند ، توضيح اين اشكال مبتنى بر اين است كه ببينيم اصولًا وجه آوردن قيود غالبى در كلام چيست ؟\r\nآيا قيود غالبى احترازى بوده و دلالت بر مفهوم دارند يا خير ؟\r\nمعروف است كه « قيود يا اوصاف يا شرائط غالبى دلالت بر مفهوم ندارد و مقيد ساختن موضوع به آن به جهت غالبى بودن آن است و به اين منظور نيست كه اگر موضوع همراه با چنين قيدى نباشد و حكم هم منتفى است » اين كلام على كليته صحيح نيست زيرا ذكر قيد يا شرط علل مختلفى دارد :\r\n\r\nجهت اول : بيان موضوع واقعى حكم .\r\nگاهى حكم واقعى روى طبيعت موضوعى - على كليته - رفته ليكن چون عنوان مأخوذ در اين موضوع روشن نيست لذا به منظور معرفى موضوع ثبوتى يكى از قيود و خصوصياتى كه در موضوع واقعى غالباً وجود دارد مىآورند ، مثلًا اگر براى\r\n\r\n\r\n","description":"","footnote":"\r\n( 1 ) وسائل 20 / 268 ، باب سابق ، ح 2 - جامع الاحاديث 25 / 187 - باب سابق ذيل ح 2\r\n","page_name":" 4076 ","page_number":365},
  {"content":"\r\n\r\nدانشجويان پزشكى در تمام رشته‌ها قانونى را بگذرانند ، مىتوانند براى معرفى آنها بگويند « دانشجويانى كه با بيمار سر و كار دارند . . . » در حالى كه برخى از رشته‌هاى پزشكى سر و كارى با بيمار ندارند ، در اين موارد آوردن قيد « كه با بيمار سر و كار دارند » به منظور اخراج دانشجويان غير پزشكى و معرفى دانشجويان پزشكى به كار رفته است و اين قيد هر چند نسبت به دانشجويان غير پزشكى قيدى احترازى است ليكن نسبت به موضوع خود ( دانشجويان پزشكى ) قيدى غالبى است كه به منظور معرفى آنها به كار رفته است ، نه احتراز از دانشجويان رشته‌هايى از پزشكى كه با بيمار سر و كار ندارند . در چنين مواردى قيد غالبى در موضوع خود ، احترازى نيست و مفهوم ندارد .\r\n\r\nجهت دوم : بيان راه شناخت مصاديق موضوع\r\nگاهى قيد غالبى را به اين جهت مىآورند كه راه شناختن مصاديق موضوع حكم را هموار مىكند مثلًا كسى كه كتابخانه‌اى براى مطلق طلاب علوم دينى ساخته اعلان مىكند : « طلابى كه كارت اشتغال به تحصيل دارند مىتوانند به اين كتابخانه مراجعه كنند » از نظر او مطلق طلّاب مجاز هستند لكن هدف او از ارائه كارت طلبگى ، احراز طلبه بدون مراجعه‌كننده است لذا اگر طلبه بودن كسى معلوم باشد مراجعه او بلامانع است هر چند كارت نداشته باشد ، در اين موارد نيز قيد « ارائه كارت اشتغال به تحصيل » براى شناسايى مصاديق طلاب است نه احراز از طلاب فاقد كارت ، لذا مفهوم ندارد .\r\n\r\nجهت سوم : نشان دادن راه امتثال حكم\r\nمثلًا پدرى مىخواهد فرزند كم سن و سالش را براى خريد گوشت بفرستد ، مىگويد : « برو از بازار گوشت بخر » هدف پدر تهيه گوشت است و خريدن از بازار خصوصيتى ندارد ليكن چون فرزند او راه خريدن گوشت را نمىداند لذا پدر با آوردن چنين قيدى طبيعىترين راه خريد گوشت را به او مىآموزد ، در چنين مواردى نيز آوردن قيد غالبى توضيحى است و احترازى نبوده تا دلالت بر مفهوم كند .\r\n\r\n","description":"","footnote":"","page_name":" 4077 ","page_number":366},
  {"content":"\r\n\r\n\r\nجهت چهارم : بيان حكمت حكم\r\nدر آيه شريفه در عداد محرمات ابديّه آمده است  « وَ رَبائِبُكُمُ اللَّاتِي فِي حُجُورِكُمْ . . . »  مطلق ربائب محرم هستند و آوردن قيد  « فِي حُجُورِكُمْ »  براى بيان فلسفهء حرمت ربيبه است و آيه شريفه به اين نكته اشاره دارد كه ربائبى كه - متعارفاً - در دامان شما بزرگ شده‌اند از آنجا كه همانند فرزند خود شما هستند به شما محرم مىباشند در اين موارد نيز قيد غالبى احترازى نيست و مفهوم ندارد .\r\nنتيجه آن كه : صرف غالبى بودن مصحّح آوردن قيد نيست بلكه بايد نكته‌اى در ذكر قيد باشد و اگر نكته‌اى توضيحى در ذكر قيد نباشد حتماً اين قيد احترازى است چون اگر حكم واقعى عام باشد ، مقيد كردن موضوع حكم به قيد ( غالبى باشد يا غير غالبى ) لغو خواهد بود مثلًا اگر مدرسه‌اى وقف مطلق طلاب باشد ، از مسئول مدرسه بپرسند چه كسانى در اينجا حق سكونت دارند ؟ بگويد « طلاب اگر ايرانى باشند حق سكونت دارند » در اين مثال آوردن قيد « اگر ايرانى باشند » غلط است و صرف اين كه غالب طلاب ايرانى هستند مجوّز اين تقييد نيست و اين تقييد بالصراحة مىفهماند كه ايرانى بودن يك نحوه دخالتى - و لو به نحو جزء الموضوع - در حكم دارد . روايت مورد بحث ما نيز از اين قبيل است . سائل مفهوم ثيب را مىداند ولى مىپرسد « آيا ثيب در نكاح خويش مستقل است ؟ » سؤال او از مفهوم ثيب يا طريق احراز ثيبوبت نيست بلكه از حكم مسأله مىپرسد و حضرت در پاسخ مىفرمايند : « مستقل است بعد ان تكون قد نكحت رجلًا قبله » اضافه كردن اين ضميمه بالصراحة دخالت ازدواج را در اين حكم مىرساند - هر چند ازدواج قيد غالبى باشد - يعنى مىفهماند حكم روى مطلق ثيب نرفته است و « ازدواج قبلى » او در استقلالش نقشى دارد . حالا تمام موضوع باشد يا جزء موضوع ( و جزء ديگر آن ثيبوبت باشد ) بحث ديگرى است ، نتيجه آن كه پاسخ حضرت - بر خلاف نظر مرحوم آقاى خويى رحمه الله - تكرار مورد سؤال نيست بلكه بالصراحة مىرساند كه نكاح\r\n\r\n","description":"","footnote":"","page_name":" 4078 ","page_number":367},
  {"content":"\r\n\r\nقبلى در استقلال دختر دخالت دارد . بنابراين ثيبه‌اى را كه ازدواج نكرده بلكه بر اثر حوادثى چون پرش يا عمل جراحى يا بر اثر زنا يا وطى به شبهه بكارت او زائل شده است شامل نمىشود .\r\n\r\nازدواج تمام موضوع استقلال است يا جزء موضوع ؟\r\nاين كه « بعد ان تكون قد نكحت رجلًا قبله » تمام موضوع استقلال دختر است يا جزء موضوع ؟ هر چند خيلى واضح نيست و هر دو وجه ممكن است يعنى ممكن است اشاره به علت تامه حكم باشد كه دختر به محض ازدواج مستقل مىشود هر چند بكارت او زائل نشده و از مورد سؤال شما هم خارج باشد و ممكن است ازدواج جزء العله و قيدى براى مورد سؤال ( ثيب ) باشد يعنى ثيبه‌اى كه ازدواج كرده مستقل است ، ليكن ظاهر روايت احتمال اخير است . و الغاء قيد ثيبوبت از موضوع حكم خلاف ظاهر روايت است . البته اين ظهور چندان قوى نيست كه ديگر دليل قوىترى در مقابل آن داشتيم نتوانيم از آن رفع يد كنيم پس بايد ببينيم آيا دليل معتبرى داريم كه ازدواج تمام موضوع استقلال است و در نتيجه ازدواج كرده در نكاح جديد خويش مستقل است هر چند هنوز بكارتش باقى باشد و ثيبه بودن شرط استقلال نيست يا خير ؟\r\n\r\nبررسى روايات :\r\n( طائفه اول ) : از روايات متعددى استفاده مىشود كه معيار تحت الولايه بودن باكره بوده و معيار استقلال ، ثيبوبت و زوال پردهء بكارت است « 1 » .\r\nطائفه دوم ) : تعدادى روايات مانند صحيحهء حلبى و صحيحهء عبد الله بن سنان و صحيحهء عبد الرحمن ابن ابى عبد الله و روايت حسن بن زياد صيقل بالنصوصية دلالت مىكنند كه ثيبه بودن زن ، براى استقلال او كافى نيست و ظاهرش اين است\r\n\r\n\r\n","description":"","footnote":"\r\n( 1 ) اين مطلب از روايات متعددى كه بين باكره و ثيبه تفصيل داده است استفاده مىشود .\r\n","page_name":" 4079 ","page_number":368},
  {"content":"\r\n\r\nكه ازدواج جزء ديگر موضوعِ استقلال است ، اگر تنها اين دو دسته روايات را داشتيم ، جمع بين اينها روشن بود و مىگفتيم دخترى مستقل است كه علاوه بر ازدواج ثيبه هم شده باشد .\r\n( طائفه سوم ) : از بعضى از روايات استفاده مىشود كه ازدواج معيار تام براى استقلال دختر است « 1 »\r\nاحمد بن محمد بن عيسى عن ابن فضال عن صفوان عن ابى المغراء عن ابراهيم بن ميمون عن ابى عبد الله عليه السلام قال : « اذا كانت الجارية بين ابويها فليس لها مع ابويها امرٌ و اذا كانت قد تزوّجت لم يزوّجها الّا برضاً منها » « 2 » صدر اين روايت « بين الابوين » بودن را معيار عدم استقلال قرار داده و ذيل روايت « ازدواج » را معيار استقلال قرار داده است . حالا اگر دخترى ازدواج كرده ولى هنوز بين الابوين زندگى مىكند ، مستقل است يا خير ؟ به نظر مىرسد كه تفاهم عرفى از اين روايت اين باشد كه دختر وقتى مستقل مىشود ازدواج كرده به خانهء شوهر برود ، چون در اين روايت « ازدواج » در مقابل « بين الابوين » بودن به كار رفته است يعنى ازدواج كرده و از خانهء پدر و مادر رفته است ، تفاهم عرف از نظر تناسبات حكم موضوع نيز اقتضاء مىكند كه وقتى دختر در خانهء پدرى است و آنها به كارهاى او رسيدگى مىكنند ، ولايت داشته باشند وقتى ازدواج كرده از خانه پدرى رفته ، از ولايت پدر خارج شده است ، چنين كسى مستقل است و چنانچه از شوهرش جدا شده به خانهء پدرى هم برگردد ، از روايات استفاده مىشود دخترى كه از ولايت پدر خارج شده دوباره تحت الولايه بازنمىگردد . خلاصه روايت مىفرمايد دخترى كه نزد پدر و مادرش زندگى مىكند تحت ولايت آنهاست\r\n\r\n\r\n","description":"","footnote":"\r\n( 1 ) همچنان كه مرحوم سيد رحمه الله روايات مفصله بين باكره و ثيبه را به اين گونه تفسير مىكنند و مىفرمايند : « ان التبادر من البكر من لم تتزوج » پس از اين رواياتى كه بين باكره و ثيبه تفصيل داده است استفاده مىشود كه « ازدواج » معيار تام استقلال دختر است .\r\n( 2 ) جامع الأحاديث 25 / 190 باب 50 از ابواب التزويج ، ح 7 ، وسائل الشيعة 20 / 284 باب 9 از ابواب عقد النكاح و اولياء العقد ح 3 .\r\n","page_name":" 4080 ","page_number":369},
  {"content":"\r\n\r\nو چنانچه ازدواج كرده به خانه شوهر برود مستقل است پس معناى « تزوجت » « تزوجت و ذهبت الى بيتها » است و مخصوصاً در سابق كه متعارف ازدواج‌ها چنين بوده و نوعاً دختر را عقد بسته نمىگذاشته‌اند .\r\nسؤال : آيا منظور حضرتعالى اين است كه در تعارض صدر و ذيل به ظهور صدر اخذ مىكنيم ؟\r\nپاسخ : مرحوم آقاى حكيم و مرحوم آقاى داماد مىفرمودند به طور كلى در تعارض بين ظهور صدر و ظهور ذيل عرف ظهور صدر را مقدم داشته ذيل را به عنوان بيان برخى از مصاديق مفهوم صدر مىشناسد ، ما اين را على كليته قبول نداريم ، ولى در ما نحن فيه مناسبات حكم و موضوع به تفاهم عرفى چنين مطلبى را مىرساند و بسيار خلاف ارتكاز عرفى است كه به صرف خواندن صيغه دختر مستقل شود و از نظر عرف اين كه دختر نزد پدر و مادرش است و آنها به كارهايش رسيدگى مىكنند يا خير ، در استقلال و عدم استقلال دختر دخالت دارد و اين نكته باعث مىشود كه « تزوجت » را كه در مقابل « بين الابوين » به كار رفته از مورد نادرش يعنى دخترى كه ازدواج كرده و هنوز به خانه شوهر نرفته منصرف بدانيم .\r\nخلاصه از اين روايت استفاده مىشود كه دخترى مستقل است كه ازدواج كرده و به خانه شوهر رفته باشد و ظاهرش اطلاق دارد يعنى هر چند هنوز مدخوله نشده است .\r\nجمع بين اين روايت طائفه اول از روايات كه ثيبه شدن و طائفه دوم كه ازدواج دختر را در استقلال او دخيل دانسته‌اند به اين است كه بگوييم منظور از ازدواج و به خانه شوهر رفتن ، متعارف موارد آن است يعنى موردى كه دختر ازدواج كرده و پس از رفتن به خانه شوهر مدخوله هم شده باشد .\r\n* روايت صحيحهء محمد بن مسلم عن احدهما عليهما السلام نيز از همين قبيل است :\r\nمىفرمايد : « لا تستأمر الجارية اذا كانت بين ابويها » « 1 » مفهوم آن اين است كه اگر به خانهء\r\n\r\n\r\n","description":"","footnote":"\r\n( 1 ) جامع الاحاديث 25 / 190 - باب سابق ح 12 ، وسائل الشيعة 20 / 273 باب 4 از ابواب سابق ح 3\r\n","page_name":" 4081 ","page_number":370},
  {"content":"\r\n\r\nشوهر رفته مستقل است . با ملاحظهء رواياتى كه « مدخوله بودن » را معيار استقلال دانسته است مىگوييم دخترى كه تحت كفالت پدر است تحت ولايت آنها مىباشد و اگر ازدواج كرده به خانهء شوهر رفته يعنى مدخوله شوهر قرار گرفته مستقل است .\r\n* روايت عبيدة بن زرارة عن ابى عبد الله عليه السلام نيز همين مضمون را مىرساند :\r\n« لا تستأمر الجارية فى ذلك اذا كانت بين ابويها فاذا كانت ثيباً فهى اولى بنفسها » « 1 » يعنى اگر تحت سرپرستى پدر و مادر است تحت ولايت آنهاست و اگر ازدواج كرده و ثيبه شده مستقل است « ثيبه شدنى » كه در مقابل « بين الابوين » به كار برده مىشود به معناى كسى است كه ديگر در خانهء پدرى زندگى نمىكند يعنى ازدواج كرده و به خانهء شوهر رفته و مدخوله او قرار گرفته است .\r\nنتيجه آن كه : دخترى كه ازدواج كرده و مدخوله شوهر قرار گرفته ، از تحت ولايت ولى خارج مىگردد و الّا مستقل نيست هر چند بر اثر وطى زنايى يا وطى به شبهه يا پرش بكارت او زائل شده باشد ، يا ازدواج كرده ولى هنوز مدخولهء شوهر قرار نگرفته باشد ، الله العالم باحكامه .\r\n« * و السلام * »\r\n\r\n\r\n","description":"","footnote":"\r\n( 1 ) وسائل الشيعة 20 / 271 باب 3 از ابواب سابق ح 13 ، جامع الاحاديث 25 / ؟\r\n","page_name":" 4082 ","page_number":371},
  {"content":"\r\n\r\n\r\n8 / 3 / 1381 شنبه درس شمارهء ( 438 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nاستاد دام ظله در اين جلسه ، مسأله سوم از مسائل اولياء عقد را مورد بحث قرار مىدهند . در اين مسأله اين مطلب مطرح مىشود كه آيا جد فقط در زمان حيات پدر بر دختر ولايت دارد يا ولايت او پس از فوت پدر نيز باقى است . براى عدم اشتراط ولايت جد به حيات پدر ، چهار دليل اقامه شده كه در اين جلسه مسأله شهرت و روايات مورد بررسى قرار مىگيرند . استاد دام ظله در مورد شهرت مىفرمايند كه در مورد عدم اشتراط ، شهرتى بين قدماء وجود ندارد بلكه شهرت بسيار قوى بين آنان بر اشتراط وجود دارد . و در بحث روايى ، روايت عبيد بن زراره را كه به اطلاق آن براى اثبات مدعى استدلال شده است ، دليل بر مطلب نمىدانند و اطلاقى براى روايت قائل نيستند .\r\n* * * \r\nمسأله اشتراط يا عدم اشتراط ولايت جد به حيات پدر\r\n\r\nمتن عروه\r\n3866 مسأله 3 : لا يشترط فى ولاية الجد حياة الاب و موته و القول بتوقف ولايته على بقاء الاب كما اختاره جماعة ، ضعيف . و اضعف منه القول بتوقفها على موته كما اختاره بعض العامه .\r\nآيا ثبوت ولايت براى جدّ ، مشروط به زنده بودن پدر است ؟\r\n\r\nادله عدم اشتراط\r\nقائلين به ابقاء ولايت جد پس از فوت پدر به چهار دليل تمسك نموده‌اند . دليل اول ، ادعاى شهرت قريب به اتفاق . دليل دوم ، روايات . دليل سوم ، اولويت . و دليل چهارم ، استصحاب . در اينجا به بررسى اين دلائل چهارگانه مىپردازيم .\r\n\r\n","description":"","footnote":"","page_name":" 4083 ","page_number":372},
  {"content":"\r\n\r\n\r\n1 ) نقل و نقد نسبت شهرت به قدماء بر عدم اشتراط\r\nبه مشهور نسبت داده شده كه گفته‌اند ولايت جد بعد از فوت پدر نيز باقى بوده ، در حال حيات و ممات پدر ، جد ولايت دارد . و حتى برخى كلمات به گونه‌اى تعبير شده كه گويا به جز شيخ طوسى در كتاب نهايه ، مخالفى با نظر مشهور وجود ندارد .\r\nدر حقيقت اين ادعايى شبيه به ادعاى اجماع است . ابن فهد در مهذب البارع ، شهيد ثانى در مسالك ، و صاحب حدائق در كتابش از جمله كسانى هستند كه فقط ادعاى شهرت در مسأله بقاء ولايت كرده‌اند . صاحب رياض فرموده : اشهر اين است كه جدّ بعد از فوت پدر هم ولايت دارد . اما عده‌اى ديگر پا را از اين فراتر نهاده ، ادعايى شبيه به اجماع دارند مثلًا ابن ادريس ادعاى « لا خلاف » كرده است و كاشف الرموز و شهيد اول ، فقط شيخ طوسى در كتاب نهايه را مخالف مشهور ذكر كرده‌اند از كلمات آنها استفاده مىشود كه حتى خود شيخ طوسى در ديگر كتاب‌هايش بر طبق نظر مشهور فتوا داده است . و عده‌اى نيز فقط نسبت به كتاب نهاية سخن گفته و شيخ را در نهايه مخالف مشهور معرفى كرده‌اند اما چيزى در مورد ديگر كتاب‌هاى شيخ نفياً و اثباتاً مطرح نكرده‌اند . فاضل مقداد مىگويد ، عليه الفتوى و عدم اشتراط حيات پدر را به فتواى اصحاب نسبت داده است . و فيض در مفاتيح قول به اشتراط را قولى شاذ مىداند .\r\nبراى تكميل اين مقال ، به بررسى بيشتر پرداخته ، نظرات فقهاء از زمان ابن ادريس به بعد را نيز مورد تتبع قرار داديم و نظر همه فقهاء از آن زمان ، ( به استثناى كتاب كشف اللثام و مستند نراقى ) عدم اشتراط حيات پدر است . محقق در شرايع و نافع ، شاگرد محقق فاضل آبى در كشف الرموز ، يحيى بن سعيد در جامع ، علامه در قواعد و تذكره و تحرير و ارشاد و تلخيص و ظاهر تبصره ، فخر المحققين در ايضاح ، همشيره زاده علامه سيد عميد الدين در كنز الفوائد ، شهيد اول در غاية المراد ، فاضل مقداد در تنقيح ، ابن فهد در المهذب البارع ، شيخ مفلح صيمرى در غاية المرام ، محقق كركى در جامع المقاصد ، شهيد ثانى در مسالك ، صاحب مدارك در نهاية\r\n\r\n","description":"","footnote":"","page_name":" 4084 ","page_number":373},
  {"content":"\r\n\r\nالمرام ، فيض در مفاتيح ، سبزوارى در كفايه ، صاحب جواهر ، صاحب رياض ، صاحب حدائق در اين كتابها ، و مجلسى اول در روضة المتقين كسانى هستند كه بعد از ابن ادريس بر طبق نظر مشهور فتوا داده‌اند و فقط نراقى در مستند و كاشف اللثام در كشف اللثام بر خلاف نظر مشهور ، قائل به اشتراط ولايت جد به حيات پدر شده‌اند .\r\n\r\nنقد استاد دام ظله نسبت به ادعاى شهرت :\r\nآنچه كه در مورد نظر فقهاء قبل از زمان ابن ادريس بيان شد بر اساس نقل‌هايى بود كه در كتب مختلف از نظرات فقهاء قبل از زمان ابن ادريس شده است . اما مراجعه به اصل آن مدارك و كتب قبل از زمان ابن ادريس مطلب را به گونه‌اى ديگر آشكار مىسازد . مراجعه به مدارك اصلى قدماء نشان مىدهد كه نسبت‌هايى كه به آنها داده شده با كلماتشان تطبيق نمىكند و حتى يك نفر ، قبل از ابن ادريس صراحتاً قائل به عدم اشتراط حيات پدر براى ولايت جد نشده است و بنابراين ، نسبت شذوذ به قول اشتراط شهرتى بسيار قوى داشته ، چيزى شبيه به امرى مسلّم است . تقريباً يازده نفر از فقهاء در شانزده كتاب قبل از زمان ابن ادريس « 1 » براى ولايت جد قائل به شرطيت حيات پدر مىباشند . فقهاى بزرگ و به نام قبل از زمان ابن ادريس حتى يك نفر صريحاً قائل به عدم اشتراط حيات پدر و بقاء ولايت جد بعد از فوت پدر نمىباشد و بلكه صريحاً حيات پدر را شرط ولايت جد قرار داده‌اند . تنها ظاهر سه كتاب ، بقاء ولايت جد است ( ظهورى كه محل تأمل است ) 1 - از ابن جنيد كه كتابهايش در دسترس نيست نقل شده است كه قائل به اشتراط است . 2 - صدوق در هدايه و در من لا يحضره الفقيه ، 3 - شيخ طوسى در تمام كتابهايش ، تهذيب و استبصار و خلاف و مبسوط و نهايه به طور صريح قائل به اشتراط شده‌اند و حتى شيخ طوسى در خلاف ادعاى اجماع بر اشتراط دارد . 4 - أبو الصلاح حلبى در كافى ، 5 - ابن براج در مهذب صراحتاً قائل به اشتراط شده‌اند . 6 - شهيد اول در غاية المراد از شيخ سليمان صهرشتى كه كتاب او\r\n\r\n\r\n","description":"","footnote":"\r\n( 1 ) - شايد يكى از اين شانزده كتاب مربوط به عصر ابن ادريس باشد .\r\n","page_name":" 4085 ","page_number":374},
  {"content":"\r\n\r\nدر دست نيست ، نقل نموده كه قائل به اشتراط بوده است . 7 - ابن حمزه در وسيله ، 8 - ابن زهره در غنيه ، 9 - ابو الفتوح رازى در تفسيرش روض الجنان ، 10 - قطب راوندى در فقيه القرآن ، 11 - كيدرى در اصباح نيز قائل به اشتراط شده‌اند .\r\nالبته 3 كتاب مقنعه و ناصريات و مراسم شايد ظهورى قابل تأمل در بقاء ولايت جد بعد از فوت پدر و عدم اشتراط داشته باشند . يعنى اطلاق اين كلمات ظاهر در بقاء ولايت بعد از وفات پدر مىباشد اما صراحتى در اين مطلب ندارند گرچه بعضى خواسته‌اند اين سه كتاب را صريح در عدم شرطيت معرفى نمايند ولى فقط ظهور اين سه كتاب در مقابل ساير كتاب‌هاى قبل از زمان ابن ادريس كه صراحتاً قائل به اشتراط شده‌اند ، قرار دارد . در اينجا براى روشن‌تر شدن مطلب به نقل و بررسى عبارت اين سه كتاب مىپردازيم .\r\n\r\nعبارت مقنعه :\r\nليس لاحد ان يعقد على صغيرة سوى أبيها أو جدّها لابيها فان عقد عليها غير من سميناه من اهلها كان العقد موقوفاً على رضاها به عند بلوغها\r\n\r\nعبارت ناصريات :\r\nعندنا انه يجوز ان ينكح الصغار الآباء و الاجداد من قبل الآباء فان عقد عليهن غير من ذكرنا كان العقد موقوفا على رضاهنّ بعد البلوغ\r\n\r\nعبارت مراسم :\r\nفاما الصغار فيعقد لهن آبائهن و لا خيار لهن بعد البلوغ و كذلك ان عقد عليهن اجدادهن فان عقد عليهن غير من ذكرنا كان موقوفاً على رضاهن عند البلوغ الا ان اختيار الجد مقدم على اختيار الاب و عقده امضى .\r\nاطلاق عبارت مقنعه و ناصريات گرچه بدون ترديد يك نحوه ظهورى در عدم اشتراط دارند ولى اين ظهور چندان روشن نيست به خاطر اينكه اين عبارت وقتى اطلاق دارد كه ناظر به عقد ايجابى قضيه هم باشد اما عبارت اين دو كتاب نظير « لا صلاة الا بطهور » ، « لا صلاة الا بفاتحة الكتاب » مىباشد كه مسلماً ناظر به عقد سلبى است ، به اين معنا كه نمازى كه فاقد طهور و فاتحه الكتاب باشد نماز نيست اما ناظر به عقد ايجابى قضيه هم باشد چندان روشن نيست و ممكن است بگوييم در مقام بيان سائر شرائط نماز نيست كه آيا نماز شرط ديگرى دارد يا خير ؟ عبارت اين\r\n\r\n","description":"","footnote":"","page_name":" 4086 ","page_number":375},
  {"content":"\r\n\r\nدو كتاب نيز ناظر به عقد سلبى قضيه است يعنى اگر غير از پدر و جدّ كسى عقدى براى دختر منعقد سازد منوط به رضايت دختر دارد ، ولى ناظر به اين جهت كه ولايت پدر و جدّ به طور مطلق ثابت است يا شرطى براى ولايت آنها هست ، نمىباشد ، بخصوص ناصريات كتابى است كه فقط مسائل اختلافى را مطرح نموده و بناى بحث در همه فروعات را نداشته است و ظاهراً در اين مسأله نيز فقط ناظر به رأى عامه است كه علاوه بر ولايت جد و اب ، در طول ولايت آنها براى برادر و و عمو و عموزاده نيز ولايت قائلند . سيد مرتضى در اين مسأله خواسته است ولايت غير اب و جد را نفى نمايد بنابراين ، اهمال و سكوت اين كتاب از عدم ذكر شرطيت حيات اب در ولايت جدّ چندان ظهور قوى در نفى اشتراط ندارد . و همچنين كتاب مقنعه نيز از كتب مفصله و مبسوط نيست و به ندرت فروع مسائل را مورد بحث قرار مىدهد ، بر اين اساس سكوت اين كتاب نيز از مسأله شرطيت حيات اب چندان كاشف از عدم اشتراط نيست زيرا ممكن است عدم ذكر اشتراط به اين دليل بوده كه نخواسته است وارد فروع مسأله بشود . بنابراين با توجه به آنچه گفته شد ، اين دو كتاب با اينكه يك نحو اطلاق و ظهورى در عدم اشتراط حيات اب براى ولايت پدر دارند اما اين ظهور چندان قوى نمىباشد و به طور روشن اين احتمال را كه مؤلفين اين دو كتاب قائل به شرطيت باشند ، نفى نمىكند .\r\nو اما عبارت مراسم صدر و ذيلى دارد . صدر عبارت مراسم كه ظهور در اطلاق و عدم اشتراط حيات اب دارد و مطلقا براى جد ولايت قائل است اما ذيل عبارت كه مىفرمايد « الا ان اختيار الجد مقدم على اختيار الاب و عقده امضى » ممكن است توهم شود كه ولايت اب منحصر به زمان حيات اب است و اين ذيل قرينه بر اين است كه مراد از صدر نيز تضييق و انحصار ولايت جد به زمان حيات اب است . احتمالًا كاشف اللثام و صاحب رياض و صاحب جواهر كه صاحب مراسم را قائل به اشتراط دانسته‌اند نظر به ذيل عبارت مراسم داشته‌اند و اما كتاب مختلف و كتاب‌هاى بعدى كه نظر صاحب مراسم را عدم اشتراط مىدانند ظهور و اطلاق صدر را مدّ نظر\r\n\r\n","description":"","footnote":"","page_name":" 4087 ","page_number":376},
  {"content":"\r\n\r\nداشته‌اند . و به نظر مىرسد كه ظهور صدر در اطلاق اقواى از ظهور ذيل در تضييق است و صاحب مراسم نيز قائل به عدم اشتراط ولايت جد به حيات اب است . ولى در هر حال عبارت ايشان هم صريح در بقاء ولايت جد نيست .\r\nنتيجه آن كه : مشهور بسيار قوى بين قدماء اشتراط حيات اب در ثبوت ولايت براى جدّ است .\r\n\r\n2 ) روايات\r\nدليل دومى كه براى عدم اشتراط اقامه شده ، استدلال به روايات است كه ذيلًا به بررسى آنها مىپردازيم .\r\n\r\nروايت اول : روايت عبيد بن زراره\r\nقلت لأبي عبد الله عليه السلام الجارية يريد ابوها ان يزوجها من رجل و يريد جدّها ان يزوجها من رجل آخر فقال الجد اولى بذلك ما لم يكن مضارا « 1 » و يجوز عليها تزويج الاب و الجد\r\nكيفيت استدلال : در روايات آمده است « و يجوز عليها تزويج الاب و الجد » ، همانطور كه اب در زمان حيات و ممات جد ، بر دختر ولايت دارد همين اطلاق در مورد جد نيز وجود دارد و ولايت او بعد از وفات پدر نيز باقى است .\r\n\r\nنقد استاد دام ظله نسبت به استدلال به روايت :\r\nسابقاً در بحث ولايت پدر و جد بر باكره براى اثبات ولايت جد بر باكره به اطلاق اين روايت تمسك كرديم . اما حق اين است كه نه در آنجا و نه در ما نحن فيه نمىتوان به اطلاق تمسك نمود . به خاطر اينكه اگر ضمير در « عليها » را به مطلق بنت برگردانيم شامل باكره و ثيبه مىشود و از آنجا كه پدر و جد بر ثيبه ولايتى ندارند براى خارج كردن ثيبه مجبور به تقييد مىشويم ولى احتمال ديگرى در كار است كه مستلزم تقييد هم نيست و آن اين كه ضمير « ها » در يجوز عليها به همان فرض سؤال سائل بازگردد . راوى مىپرسد :\r\n\r\n\r\n","description":"","footnote":"\r\n( 1 ) - در بعضى نقل‌ها مانند نقل كافى به جاى « ما لم يكن مضارا » عبارت « ان لم يكن الاب زوجها قبله » ذكر شده است .\r\n","page_name":" 4088 ","page_number":377},
  {"content":"\r\n\r\n« الجارية يريد ابوها ان يزوجها من رجل و يريد جدّها ان يزوجها من رجل آخر » كدام يك مقدم است حضرت مىفرمايد اگر عقد پدر زودتر واقع شده بود ، آن مقدم است و الّا عقد جدّ مقدم است ( خواه عقد جدّ مقدم باشد يا متقارن ) يعنى در مورد دخترى كه تحت الولاية هست مىفرمايد : اگر عقد پدر مقدم بود ، جدّ حق مخالفت ندارد و الّا پدر حق مقاومت ندارد ، اما اين كه چه دخترى تحت الولاية است در مقام بيان آن نيست و لذا از اين جهت اطلاق ندارد . بعد از آن حضرت نكتهء ديگرى را بيان مىكنند كه - علاوه بر اين كه پدر يا جد حق اعتراض به عقد ديگرى ندارند ، همچنان كه گذشت - دختر نيز حق اعتراض به عقد پدر يا جدّ ندارد يعنى در موردى كه آنها ولايت دارند عقد آنها در مورد دختر نافذ است ( يجوز عليها تزويج الاب و الجدّ ) اما اين كه در چه موردى آنها ولايت دارند حضرت در مقام بيان اين جهت نيستند و لذا به اطلاق آن نمىتوانيم تمسك كنيم .\r\nخلاصه : روايت ظهور در احتمال اول ندارد و محتمل است كه ضمير « عليها » به خصوص مورد سؤال بازگردد نه مطلق دختر پس دليل ثبوت ولايت براى جدّ ، بعد از فوت پدر نيست .\r\n\r\nروايت دوم : قرب الاسناد :\r\nعن على بن جعفر قال سألته عن رجل اتاه رجلان يخطبان ابنته ، فهو ان يزوّج احدهما و هوى ابوه الآخر ، أيّهما أحق ان ينكح ؟ قال : الذي هوى الجدّ ، لانها و ابوها للجدّ « 1 » اطلاق اين روايت شامل صورتى هم كه پدر در قيد حيات نباشد ، مىشود .\r\n\r\nمناقشه مرحوم آقاى حكيم رحمه الله :\r\nمرحوم آقاى حكيم رحمه الله مىفرمايند : اين روايت كالصريح است در اين كه ولايت جدّ مخصوص صورتى است كه پدر زنده باشد ، چون حكم را به « لانها و اباها للجدّ »\r\n\r\n\r\n","description":"","footnote":"\r\n( 1 ) - جامع الاحاديث 25 / 199 باب 51 از ابواب التزويج ح 20 - وسائل الشيعة 20 / 291 باب 11 از ابواب عقد النكاح ح 8 - قرب الاسناد 119 .\r\n","page_name":" 4089 ","page_number":378},
  {"content":"\r\n\r\nمعلّل كرده است و اين علت در صورتى كه پدر فوت كرده باشد جارى نمىشود . و اگر از اين جهت هم صرف نظر كنيم اين روايت اطلاق ندارد كه شامل صورت فقدان پدر هم بشود چون مضمون اين روايت اولويت جدّ از پدر است و اين مضمون مخصوص صورت حيات پدر است\r\n\r\nپاسخ مناقشه :\r\nاما اختصاص تعليل صحيح نيست ، و جريان اين تعليل بعد از فوت پدر كاملًا عرفى است . آيا صحيح نيست به سيدى بگوييم « شما و اجدادتان از پيامبريد » ؟\r\nحتماً بايد اجداد زنده باشند ؟ قطعاً چنين نيست در ما نحن فيه هم اگر پدر دختر فوت هم كرده باشد مىتوانيم بگوييم ، عقد جدّ نافذ است چون دختر و پدرش به بركت جدّ زندگى پيدا كرده‌اند ، زنده بودن پدر دخالتى در اين تعليل ندارد .\r\nاما اين كه روايت متعرض اولويت جدّ از پدر شده است كلام صحيحى است ليكن روايت علاوه بر نفوذ عقد جدّ در حق فرزندش ( پدر دختر ) ، نفوذ عقد جدّ در حق نوه را هم بيان مىفرمايد چون سؤال سائل از نفوذ عقد جدّ به طور مطلق است « أيّهما احق ان ينكح » كدام يك از اين دو مرد شوهر اين دختر خواهند بود ؟\r\nحضرت مىفرمايد چون حيات نوه و پدرش وابسته به حيات جدّ است ، در مقابل جدّ هيچ كدام حق اعتراض ندارند علّتى كه باعث نفوذ عقد جدّ در مورد نوه شده ( لانها للجدّ ) بعد از فوت پدر همچنان باقى است .\r\nنتيجه آن كه : اطلاق روايت دلالت مىكند كه ولايت جدّ بعد از فوت پدر هم باقى است .\r\n( * و السلام * )\r\n\r\n","description":"","footnote":"","page_name":" 4090 ","page_number":379},
  {"content":"\r\n\r\n\r\n11 / 3 / 1381 شنبه درس شمارهء ( 439 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس قبل و اين جلسه :\r\nبحث در اين مسأله بود كه آيا ولايت جدّ بعد از فوت پدر هم باقى است يا خير ؟\r\nبرخى از ادلهء قائلين به بقاء ولايت جد را در جلسه گذشته بررسى كرديم در اين جلسه به ادامهء بررسى ادلهء آنها پرداخته و متقابلًا ادلهء قائلين به اشتراط حيات پدر را مطرح كرده و مورد نقد و بررسى قرار مىدهيم .\r\n* * * \r\nالف ) ادلهء قائلين به ولايت جد حتى در فرض فقدان پدر\r\nمشهور بسيار قوى بين قدماء در ولايت جدّ حيات پدر را شرط دانسته‌اند ، در ميان متأخرين هم صاحب مستند ، صاحب وسائل و كاشف اللثام اين رأى را پذيرفته‌اند البته از زمان ابن ادريس به بعد شهرت بسيار قوى بر عدم اشتراط قائم شده است ، بحث ما در بررسى ادلّه‌اى بود كه بر عدم شرطيت استدلال كرده‌اند .\r\nعرض كرديم روايت على بن جعفر كه تعبير كرده‌اند « تو و پدرت مال جدّت هستيد » اطلاقش شامل صورتى هم كه پدر در قيد حيات نباشد ، مىشود اما ادلّهء ديگرى كه مورد استناد قرار گرفته :\r\n\r\n1 - روايت اول : [ روايتى كه شيخ طوسى و ديگران نقل كرده‌اند 
  ]\r\nالشيخ الطوسى عن الحسن بن محبوب عن على بن رئاب عن ابى بصير ، و علاء بن رزين عن محمد بن مسلم ، كلاهما عن ابى جعفر عليه السلام قال : سألت ابا جعفر عليه السلام عن الذي بيده عقدة النكاح فقال : هو الاب و الأخ و الموصى اليه و الذى يجوز امره فى مال المرأة من قرابتها يبيع لها و يشترى ، قال : فأيّ هؤلاء عفا فعفوه جائز فى المهر اذا عفا عنه . « 1 »\r\n\r\n\r\n","description":"","footnote":"\r\n( 1 ) - جامع الاحاديث 25 / 205 ، باب 54 از ابواب التزويج ، حديث دوم و سائر احاديث باب 54 ، وسائل الشيعة ، 20 / 283 ، باب 8 از ابواب عقد النكاح ، حديث پنجم و چهارم .\r\n","page_name":" 4091 ","page_number":380},
  {"content":"\r\n\r\nاين روايت چند سند دارد و اشكالى در صحت آن نيست و مضمون آن علاوه بر اين روايت در روايات متعدد - صحيحه و غير صحيحه - ديگرى نيز وارد شده است « 1 »\r\nحضرت مىفرمايد : يكى از كسانى كه اختيار عقد نكاح را دارد ، كسى است كه « يجوز امره فى مال المرأة من قرابتها فيبيعُ لها و يشترى » مثل جدّ كه در اموال صغار حق تصرف دارد چه پدر در قيد حيات باشد و چه نباشد . در نتيجه حق عفو و بخشش هم دارد . البته بخش اول فرمايش حضرت فعلًا مورد استناد است . استدلال به روايت چنين است كه اطلاق اين تعبير كه شامل جد مىشود ، هر دو صورت حيات و ممات پدر را شامل مىشود و روايت بين « الذي يجوز أمره فى مال المرأة » و « ولايت در نكاح » ملازمه قائل شده است .\r\n\r\nمناقشه مرحوم آقاى حكيم رحمه الله\r\nمرحوم آقاى حكيم مىفرمايد : آيه شريفه  « إِلَّا أَنْ يَعْفُونَ أَوْ يَعْفُوَا الَّذِي بِيَدِهِ عُقْدَةُ النِّكاحِ »  ناظر به بالغين است چون شخص بالغ است كه يا خودش عفو مىكند يا به كسى وكالت مىدهد تا عقد را بجا آورد و در صورت طلاق عفو كند . لذا روايت « اخ » را هم نام برده با اينكه قطعاً برادر ولايت ندارد ، بنابراين ، اين تعبير  « الَّذِي بِيَدِهِ عُقْدَةُ النِّكاحِ »  در آيه شريفه ناظر به كسى است كه وكالتاً اختياردار امر نكاح است نه ولايتاً و اصلًا شامل جد به عنوان ولى صغار نمىشود .\r\n\r\nنقد استاد مد ظله\r\nاستدلال مرحوم آقاى حكيم بر مرادشان ناتمام است زيرا ممكن است كه « او » در آيه مباركه براى تنويع باشد ، چنان كه در بسيارى از آيات قرآن به همين معنا به كار رفته است ، يعنى يا خودش صاحب اختيار است و عفو مىكند يا ولى او كه\r\n\r\n\r\n","description":"","footnote":"\r\n( 1 ) - كتاب النكاح ضمن ابواب اولياء عقد و ضمن ابواب المهور .\r\n","page_name":" 4092 ","page_number":381},
  {"content":"\r\n\r\nاختياردار عقد است ، عفو مىكند . و به معناى تخيير نيست تا مخيّر باشد خودش عفو كند يا به ديگرى واگذار كند تا عفو نمايد . بنابراين ، مىتوان روايت را نيز همين گونه معنا كرد ، كه زن يا ( 1 - ) صاحب اختيار است و خودش بالمباشره عفو مىكند  ( أَنْ يَعْفُونَ )  يا ( 2 - ) بالتسبيب وكيلش از صداق مىگذرد يا ( 3 - ) خودش صاحب اختيار نيست و ولى او صداق را مىبخشد ،  « الَّذِي بِيَدِهِ عُقْدَةُ النِّكاحِ »  دو قسم دارد ، وكيل و ولى و روايت موارد آن را بيان مىفرمايد :\r\n1 - « أب » يعنى پدر ولايت بر امر نكاح ندارد و ظاهر اين عنوان اين است كه اب بعنوانه اختيار نكاح را دارد نه به خاطر وكيل بودن . 2 - « اخ » ظاهر بدوى روايت اين است كه « اخ » نيز بعنوانه ولايت دارد ليكن به جهت قرائن قطعى بايد از اين ظاهر رفع يد كنيم چون به حسب تسلّم بين روايات و فتاواى خاصّه ، برادر در امر نكاح خواهر ولايت ندارد ، اين امر قرينه مىشود كه ذكر برادر به اين جهت است كه بسيارى از اوقات زنها مستقيماً اين امور را انجام نمىدهند بلكه توسط نزديكانشان كه از اقرب مصاديق آن برادر است انجام مىدهند ، لذا برادر به عنوان وكيل ذكر شده است و شاهدش هم روايت اسحاق است كه حضرت صادق عليه السلام در تفسير الذي بيده عقدة النكاح فرموده‌اند : « اخوها اذا كان يقيم بها و هو القائم عليها فهو بمنزلة الاب يجوز له و اذا كان الاخ لا يهتمّ بها و لا يقوم عليها لم يجز عليها أمره » « 1 » نتيجه آن كه : در روايت « اخ » به عنوان نمونه‌اى از وكيل بيان شده است . 3 - « الذي يجوز امره فى مال المرأة » يعنى هر كسى كه در مال زن مىتواند تصرف كند اختيار نكاح او را دارد ، كه هم شامل وكيل مرأة مىشود ، هم ولىّ مرأة و چنين شخصى مىتواند عقد نكاح كند و بدون شك جدّ كه حق تصرف در مال نوه را دارد - حتى در صورت فقدان پدر - مىتواند نوهء صغير خود را شوهر دهد يا برايش زن بگيرد . استدلال به اين روايت براى مدعا خوب است .\r\n\r\n\r\n","description":"","footnote":"\r\n( 1 ) - جامع الاحاديث 26 / 319 ، باب 21 از ابواب المهور ، حديث 14 . وسائل الشيعة 21 / 317 ، باب 52 از ابواب المهور حديث 5 .\r\n","page_name":" 4093 ","page_number":382},
  {"content":"\r\n\r\n\r\n2 ) روايت دوم : صحيحهء عبد الله بن سنان\r\nمحمد بن يعقوب الكلينى باسناده عن الحسين بن سعيد عن النضر بن سويد عن عبد الله بن سنان ، عن ابى عبد الله عليه السلام قال : الذي بيده عقدة النكاح هو ولىّ امرها « 1 »\r\nدر مقام استدلال به روايت گفته‌اند : مراد از « ولىّ امرها » ولى امرها فى النكاح نيست و الّا جمله ضرورت به شرط محمول خواهد بود . چون معلوم است كه اگر در باب نكاح اختيار با فردى باشد ، عقد نكاح به دست اوست . پس مراد يا ولايت عرفيه است يعنى كسى كه عرف او را ولىّ بداند يا مراد از « ولىّ امرها » به اعتبار سابق است يعنى وقتى كه بچه بوده و قبل از اينكه به اين حال برسد ، پدر - مثلًا - ولى امر او بوده ، به همان اعتبار ، الان هم ولى امر اوست و چنين كسى ولايت دارد يعنى ، الان هم كه دختر بزرگ شده ، بازهم همينطور است و مىتواند ببخشد . در مورد بحث هم مىگوييم : موقعى كه پدر در قيد حيات بوده ، جد ولى امر دختر بود و عقدش صحيح بود ، حال هم كه پدر فوت كرده ، بازهم عقدش صحيح است پس ولايت يا عرفى است يا شرعى و در هر دو صورت شامل جد مىشود .\r\n\r\nنقد استاد مد ظله بر استدلال\r\nتعبير روايت « ولى امره » نيست بلكه « ولى امرها » است . اگر « ولى امره » بود ضمير به « نكاح » بازمىگشت و ضرورت به شرط محمول مىشد ولى « ولى امرها » است .\r\nدر ميان عامه و مفسران بحثى است كه مقصود آيه مباركه  « الَّذِي بِيَدِهِ عُقْدَةُ النِّكاحِ »  چيست ؟ اقوال مختلفى نقل شده بسيارى از آنان كه طبرى هم جزء آنهاست ، مىگويند : مراد از تعبير فوق « زوج » است . چون مورد آيه صورتى است كه قبل از دخول همسرش را طلاق داده است كه زن نسبت به نصف مهريه ذى حق است . در تفسير آيه گروهى معتقدند كه زن مىتواند از حق خود صرف نظر كند و نگيرد  « أَنْ يَعْفُونَ »  يا زوج اگر همه مهر را داده ، نصف را پس نگيرد يا اگر مهر را نداده ، از حق\r\n\r\n\r\n","description":"","footnote":"\r\n( 1 ) - جامع الاحاديث 25 / 204 ، باب 54 از ابواب التزويج ، ح 3 . وسائل الشيعة 20 / 282 ، باب 8 از ابواب عقد النكاح و اولياء العقد ، ح 2\r\n","page_name":" 4094 ","page_number":383},
  {"content":"\r\n\r\nنصف خود صرف نظر كند و همه مهر را به او بدهد  « يَعْفُوَا الَّذِي بِيَدِهِ عُقْدَةُ النِّكاحِ »  .\r\nگذشت يا از طرف زن باشد يا مرد ، اين مطلب مورد سؤال قرار گرفته كه  « الَّذِي بِيَدِهِ عُقْدَةُ النِّكاحِ »  زوج است يا خير ؟ حضرت مىفرمايد چنين نيست و مراد يا ولى زوجه است يا وكيل او . پس الذي بيده عقدة النكاح به معناى اختياردارى شرعى در امر نكاح زوجه است - بالولاية يا بالوكالة - و در مقام دفع احتمال ارادهء زوج از آيه شريفه است و معناى آيهء شريفه چنين مىشود كه : يا خود زن ببخشد يا وكيل يا ولى او در امر نكاح و ضرورت به شرط محمول نخواهد بود . و ما نمىدانيم كه جدّ با فقدان اب تحت عنوان « ولى امرها » داخل است يا خير ، پس در نتيجه نمىتوانيم به اين روايت شريفه استدلال كنيم .\r\nو ظاهراً آيه شريفه نيز همين معنايى است كه روايت بيان مىفرمايد و به معناى زوج نيست چون تعبير آيه شريفه مخاطب « او تعفون » نيست ، بلكه غائب است و مناسب است كه شخصى غير از مخاطب ( زوج ) مورد نظر باشد . گذشته از آن ، عفو به معناى « ابراء » است آيا به هبه ، عفو گفته مىشود ؟ اينكه نصف ديگر مهر را مرد به زن ببخشد اطلاق عفو بر آن خالى از نوعى خلاف ظاهر هم نيست . خلاصه روايت ناظر به ردّ نظر علامه است . لذا بايد به دليل ديگرى اثبات كنيم كه جدّ با فقدان پدر مشمول  « الَّذِي بِيَدِهِ عُقْدَةُ النِّكاحِ »  است تا براى مورد بحث بتوان به روايت استناد كرد .\r\n\r\n3 ) اولويت\r\nدليل ديگرى كه مورد استناد قرار داده‌اند ، اولويت است به اين بيان كه اگر با وجود پدر ، جد ولايت داشته باشد ، در صورت فقدان پدر به طريق اولى ولايت دارد . اين مثل اين است كه در باب ارث گفته شود : اولاد در عرض ابوان ارث مىبرند ، وقتى كه ابوان نباشند با توجه به اينكه جد هم كه در عرض ابوان نيست ، و با نبودن آنها ارث مىبرد اگر گفته شود در كنار پدر اولاد ارث مىبرند ولى در عرض جدّ ارث نمىبرند ، عرف نمىپذيرد .\r\n\r\n","description":"","footnote":"","page_name":" 4095 ","page_number":384},
  {"content":"\r\n\r\n\r\nمناقشه شهيد ثانى رحمه الله در اولويت\r\nشهيد ثانى رحمه الله در اين استدلال مناقشه كرده است اساس مناقشه وجهى است كه صدوق در استدلال به اين روايت در « من لا يحضره الفقيه » بيان كرده و در « هدايه » نيز اشاره نموده ، ايشان مىفرمايد : ولايت جدّ بر نوه به واسطهء ولايتش بر پسر خويش است . جدّ مستقيماً بر نوه ولايت ندارد ، حال اگر واسطه مفقود شد ، با موت پدر ولايت جد بر نوه كه به تبع ولايت پدر بود ، آن هم از بين مىرود پس ولايت جدّ مخصوص به صورت حيات پدر خواهد شد ، و چون اين بيان صدوق محتمل است بر اين اساس مناقشهء شهيد ثانى بر اولويت ، مناقشهء برحقى است .\r\n\r\n4 ) استصحاب\r\nمرحوم آقاى حكيم رحمه الله براى اثبات مطلب به استصحاب هم تمسك كرده و مىگويند : جد هنگامى كه پدر در قيد حيات بوده ، ولايت داشت ، بعد از وفات او شك مىكنيم ولايتش ادامه دارد يا نه ؟ استصحاب بقاى ولايت جدّ مىكنيم .\r\nصاحب جواهر و ديگران نيز به استصحاب تمسك كرده‌اند . منتهى در بعضى از فروض استصحاب جارى نيست - مثلًا - اگر زمانى كه نوه حمل است ، پدرش وفات كند ، در اين فرض استصحاب ولايت جدّ جارى نيست چون جدّ هنگام حمل نوه بر او ولايت نداشت تا بعد از وفات پدر استصحاب جارى شود .\r\nفرض ديگرى كه استصحاب جارى نيست آن است كه جد هنگام حيات پدر صلاحيت نداشته - مثلًا - مسلمان نبوده يا رشيد و عاقل نبوده يا غائب بوده و پس از وفات پدر صلاحيت پيدا كرده ، حالت سابقه‌اى وجود ندارد تا بتوان استصحاب جارى كرد . لذا صاحب جواهر رحمه الله تعبير مىكند كه استصحاب فى بعض الصور جارى مىشود و بقيه موارد را با عدم قول به فصل ملحق مىكنند .\r\nاشكال اين استصحاب در اين است كه اگر عدم قول به فصل تمام باشد باعث تعارض استصحاب خواهد شد چون همچنان كه مىتوانيم بگوييم در اكثر موارد استصحاب بقاء ولايت جدّ جارى مىشود و در سائر موارد نيز با عدم قول به فصل\r\n\r\n","description":"","footnote":"","page_name":" 4096 ","page_number":385},
  {"content":"\r\n\r\nقائل به بقاء ولايت او مىشويم ، مىتوانيم در مواردى كه حالت سابقه عدم ولايت جدّ بوده ، الان كه در ولايت داشتن او شك مىكنيم استصحاب عدم ولايت جارى كنيم و در سائر موارد هم با عدم قول به فصل قائل به عدم ولايت جدّ شويم به اين جهت اين دو استصحاب متعارض شده نمىتوانيم به استصحاب تمسك كنيم .\r\nمنتهى اشكال استصحاب عدم ولايت اين است كه در مواردى كه حالت سابقه عدم ولايت است ، استصحاب تنجيزى عدم ولايت با استصحاب تعليقى ولايت تعارض مىكند ، پس در اين موارد با استصحاب نمىتوانيم حكم مسأله را روشن كنيم ، نتيجه آن كه در اكثر موارد كه حالت سابقه آن ولايت است ، استصحاب بقاء ولايت جارى است و موارد نادر را با عدم قول به فصل ملحق مىكنيم .\r\nبلكه حق اين است كه وجه عدم جريان استصحاب عدم ولايت در اين موارد تعارض آن با استصحاب تعليقى ولايت نيست بلكه استصحاب تنجيزى عدم ولايت محكوم آن است و در بحث ما اگر جدّ در زمان حيات پدر رشيد و عاقل و مسلمان و حاضر بود ولايت داشت ، به حكم استصحاب الان هم كه پدر فوت كرده ، اگر واجد شرايط باشد ولايت خواهد داشت « 1 » ما در اين موارد قائل به حكومت استصحاب تعليقى بر استصحاب تنجيزى هستيم چون شك در بقاء حكم تنجيزى مسبب از شك در بقاء حكم تعليقى است ، اين نكته ، بحث اصولى مفصلى دارد كه در جاى مناسبى بايد مطرح شود .\r\nنتيجه آن كه : در اكثر مواردى كه حالت سابقه ولايت جدّ است با استصحاب تنجيزى ولايت و در مواردى كه حالت تنجيزى سابقهء عدم ولايت است با استصحاب تعليقى ولايت حكم به ولايت جد مىكنيم . پس به جهت استصحاب ولايت جدّ بعد از فوت پدر هم باقى است و نيازى به عدم قول به فصل نيست\r\n\r\n\r\n","description":"","footnote":"\r\n( 1 ) - يا در مثالى كه پدر در زمان حمل بودن فرزندش فوت كرده باشد مىگوييم اگر اين كودك به دنيا آمده بود ، - در زمانى كه پدر زنده بود - جدّ بر او ولايت داشت ، اين حكم تعليقى در زمان حمل بودن نوه ثابت بود ، بعد از به دنيا آمدن او - كه پدرش فوت كرده - نمىدانيم اين حكم باقى است يا خير ، استصحاب اقتضاء بقاء ولايت مىكند و اين استصحاب بر استصحاب تنجيزى عدم ولايت جدّ حكومت دارد .\r\n","page_name":" 4097 ","page_number":386},
  {"content":"\r\n\r\n\r\nب ) ادلهء قائلين به عدم ولايت جدّ در صورت فقدان پدر\r\nدر مقابل دسته اول عده‌اى از فقها استدلال كرده‌اند بر اينكه پس از وفات پدر ، جد ولايت ندارد .\r\n\r\n1 ) دليل اول : عمومات نافيه ولايت به ضميمه قصور ادلهء مثبته\r\nدليل اول : روايات فراوانى داريم كه ولايت را به اب منحصر ساخته است . اگر ما دليل نداشتيم اصلًا براى جد ولايت قائل نمىشديم .\r\nولى روايات متعدد داريم كه با حيات پدر ولايت براى جد ثابت است در صورت فقدان پدر از آن دليلى كه مىگويد : غير از همه از او تكليف مىخواهند الّا الاب ، استفاده مىشود تنها ولى ، پدر است .\r\n\r\nبررسى دليل اول :\r\nولى به حسب روايات اقوى آن است كه معناى « اب » توسعه دارد و شامل جد هم مىشود . اين احتمال بهتر از آن است كه اب را منحصر به پدر كنيم ، آنگاه تخصيص بزنيم و جد را خارج كنيم و اين معنى خلاف ظاهر روايات است به نظر ما از اين ناحيه استدلال تمام نيست .\r\n\r\n2 ) روايت فضل بن عبد الملك\r\nمحمد بن يعقوب الكلينى عن حميد بن زياد عن الحسن بن محمد بن سماعة عن جعفر بن سماعة عن ابان عن الفضل بن عبد الملك عن ابى عبد الله عليه السلام قال : ان الجدّ اذا زوّج ابنة ابنه و كان ابوها حيّاً و كان الجدّ مرضياً جاز « 1 »\r\n\r\nسند روايت :\r\nبسيارى از سابقين در سند اين روايت اشكال كرده‌اند چون دو نفر از واقفه در سند به چشم مىخورد ، يكى حسن بن محمد بن سماعة و ديگرى جعفر بن سماعه ولى چون هر دو نفر از ثقات واقفه‌اند و بر اساس مبناى متأخرين امامى\r\n\r\n\r\n","description":"","footnote":"\r\n( 1 ) - جامع الاحاديث 25 / 198 ، باب 51 از ابواب التزويج ، حديث 17 وسائل الشيعة 20 / 190 ، باب 11 از ابواب عقد النكاح ، حديث 4\r\n","page_name":" 4098 ","page_number":387},
  {"content":"\r\n\r\nبودن شرط نبوده وثاقت كافى است ، لذا از اين ناحيه هم اشكالى در سند روايت نيست .\r\n\r\nدلالت روايت - اشكال قدما و شهيد ثانى رحمه الله -\r\nاز نظر دلالت نيز از قديم اشكالى مطرح كرده‌اند و آن اينكه شما مىخواهيد به مفهوم مخالفت ( دليل الخطاب ) « و كان ابوها حيّاً » تمسك كنيد ، در حالى كه مفهوم حجت نيست . اين اشكال تا زمان شهيد ثانى مطرح بوده كه به مفهوم نمىتوان تمسك كرد . شهيد ثانى تعبيرى دارد كه ابهام سخنان گذشتگان را بر طرف مىكند و آن اينكه چون مفهوم وصف است ، حجت نيست و اصطلاح دليل الخطاب هر چند به معناى مطلق مفهوم مخالفت است ولى منظور از آن در اينجا خصوص مفهوم وصف است كه آن را حجت نمىدانند .\r\n\r\nمناقشه صاحب مدارك بر شهيد ثانى\r\nصاحب مدارك نوهء شهيد ثانى بر جد خود مناقشه كرده كه اين تعبير در روايت وصف نيست ، بلكه شرط است « اذا زوّج الجدّ ابنة ابنه و كانت ابوها حيّاً » جمله شرطيه است نه وصفيه . سپس مىافزايد : اگر مفهوم شرط هم باشد ، چنانچه ذكر قيد فائده‌اى نداشته باشد ، آنگاه قضيه شرطيه مفهوم دارد ولى اگر ذكر شرط فائده داشته باشد ، مفهوم ندارد و در اينجا چون فرض حيات پدر فرد خفى بوده ، ذكرش فائده داشته تا تصور نشود چون پدر زنده است جد ولايت ندارد پس اين قضيه شرطيه دلالت بر مفهوم نمىكند .\r\n\r\nتقريب استاد مد ظله از كلام صاحب مدارك رحمه الله\r\nفرمايش ايشان را به اين شكل نيز مىتوانيم تقريب كنيم كه اگر شرط بر تالى مقدم ذكر شود ، هيچ مفهومى از اين قضيه شرطيه استفاده نمىشود و فقط ثبوت عند الثبوت استفاده مىشود ، و چون در روايت فضل بن عبد الملك شرط متقدم است نه\r\n\r\n","description":"","footnote":"","page_name":" 4099 ","page_number":388},
  {"content":"\r\n\r\nمتأخر ، لذا جمله شرطيه مفهوم ندارد . منتهى ذكر شرط يا حتى وصف نبايد بىجهت و لغو باشد ، بايد فائده‌اى داشته باشد و اگر فائده‌اى براى ذكر آن نباشد از ذكر آن احتراز مىكرده و از آن مفهوم فى الجمله استفاده مىشود و ذكر شرط در اين روايت بىفائده نيست چون از روايات استفاده مىشود كه بين اماميه و عامه يك مورد محلّ وفاق بوده و يك مورد محلّ اختلاف ، اگر پدر در قيد حيات نباشد و فقط جد باشد همه روات براى جد ولايت قائل بوده‌اند . همه عامه اين مطلب را قبول داشته‌اند . آنچه مورد بحث هست اين بوده كه آيا با بودن پدر ، جد هم ولايت دارد يا نه ؟ چون سنىها در اين صورت منكر ولايت براى جدّند و چون روايات ما بنا به تعبير مرحوم آقاى بروجردى قدس سرّه غالباً تعليقه‌اى بر روايات عامه است ، چه در پاسخ سؤال مطرح شده باشد ، چه ابتدايى ، اين روايت در ردّ نظريه عامه مىخواهد بفرمايد حتى با بودن پدر نيز جدّ ولايت دارد .\r\nپس ذكر شرط در روايت بىفائده نيست و روايت در مقام تخطئه نظريه عامه است نه اينكه در مقام نفى ولايت جدّ در فرض فقدان پدر باشد . اصلًا اين فرض مطرح نبوده تا در صدد نفى آن باشند . پس استدلال به روايت براى مدعاى اين گروه تمام نيست . البته صرف نظر از بحث ما در تقدم و تأخر شرط ، بحثى در كلمات مرحوم آقاى حكيم و مرحوم آقاى خويى رحمه الله وجود دارد و آن اين كه اگر قضيه شرطيه مفهوم هم داشته باشد در غير شرط محقق موضوع است و آيا شرطى كه در روايت فضل بن عبد الملك آمده محقق موضوع است يا خير ؟ بحثى است كه ان شاء اللّه در جلسه آينده مطرح خواهد شد . « * و السلام * »\r\n\r\n","description":"","footnote":"","page_name":" 4100 ","page_number":389},
  {"content":"\r\n\r\n\r\n12 / 3 / 1381 يكشنبه درس شمارهء ( 440 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه بررسى اشتراط ولايت جد بر باكره به حيات پدر را دنبال مىكنيم ابتدا ايراد صاحب حدائق به صاحب مدارك مبنى بر عدم خفاء مسأله را ذكر و آن را مخدوش دانسته و در نتيجه مفهومى براى قضيهء شرطيه در روايت فضل بن عبد الملك قائل نمىشويم . سپس مناقشهء ديگرى از مرحوم آقاى حكيم و مرحوم آقاى خويى در استدلال به مفهوم قضيه شرطيه ذكر و با ردّ آن ، خود به تقريبى ديگر قضيه شرطيه را در اين روايت محقق موضوع دانسته و آن را مشتمل بر مفهوم نخواهيم دانست . سپس به مسأله خيار صغير و صغيره پس از بلوغ در فسخ نكاحى كه پدرشان انجام داده پرداخته ، ابتدا اقوال فقها را ذكر مىكنيم سپس به بررسى روايات آن مىپردازيم .\r\n* * * \r\nالف ) پيگيرى بررسى استدلال به روايت فضل بن عبد الملك :\r\n\r\n1 ) ايراد صاحب حدائق به صاحب مدارك :\r\nدر اين مسأله كه آيا ولايت جد بر دختر مشروط به حيات پدر است يا نه مرحوم شهيد ثانى در مسالك در استدلال به موثقهء فضل بن عبد الملك به دليل اينكه مبتنى بر مفهوم وصف است مناقشه كرده است . صاحب مدارك بر او ايراد گرفته مىگويد استدلال در اين روايت به مفهوم شرط است نه وصف و محققين مفهوم شرط را حجت مىدانند بلى هرگاه آوردن شرط به خاطر نكتهء ديگرى - غير از انتفاء الحكم عند انتفاء الموضوع - باشد در اين صورت مفهوم آن حجت نيست و چون مىتوان علت اشتراط حيات پدر را در اين روايت بيان حكم فرد مخفى ( جواز عقد جد با وجود پدر ) دانست ، قضيهء شرطيه در اين روايت مفهوم ندارد و نمىتوان شرط\r\n\r\n","description":"","footnote":"","page_name":" 4101 ","page_number":390},
  {"content":"\r\n\r\nمذكور را با اين روايت اثبات كرد . صاحب حدائق به كلام صاحب مدارك ايراد گرفته مىگويد حكم جواز عقد با وجود پدر چون روايات متعددى در مورد آن وارد شده و همه بر آن متفق القولند بسيار واضح مىباشد و عكس آن يعنى جواز عقد جد در صورت فقدان پدر كه محل اختلاف بين فقهاء واقع شده و در دليل آن تأملاتى كرده‌اند فرد مخفى محسوب مىشود ، عبارت ايشان چنين است : و اما ما ذكره السيد من الفائدة فى هذا التقييد الظاهر انه لا يخلو من بعد فانّ هذا الفرد الذي اشتملت عليه الرواية ليس هو الاخفى بل هو الظاهر لاستفاضة الروايات به و وقوع الاتفاق عليه و انما الاخفى هو العكس و لهذا صار مطرح الخلاف فى المسألة و اشتبه الدليل بالنسبة اليه « 1 »\r\n\r\n2 ) مناقشهء استاد - مد ظلّه - در كلام صاحب حدائق :\r\nفرمايش صاحب حدائق در بيان تأثير خفاء و وضوح مسأله در آوردن شرط تعجب‌آور است زيرا گاهى خفاء و وضوح يك مسأله نزد فقهاء ناشى از توجه آنها به رواياتى است كه مفاد آنها مجمل و يا متعارض است و گاهى حكم مسأله صرف نظر از روايات وارده به جهاتى بر مردم مخفى شده و نوعاً حكم آن را نمىدانند . حال اگر آوردن قيدى ( مانند اشتراط حيات پدر ) در روايت به جهت خفاء آن مسأله باشد لزوماً خفاء آن بايد از نوع دوم يعنى خفاء پيش از صدور روايات باشد نه خفايى كه پس از صدور روايات بر فقها حاكم گشته است . صاحب حدائق به استناد اينكه فقهاء در حكم مسألهء مورد بحث اختلاف كرده‌اند آوردن قيد ( اشتراط حيات پدر ) را در روايت توسط امام عليه السلام به جهت رفع خفاء مذكور قلمداد كرده است در حالى كه براى اثبات اينكه موضوع روايت فرد مخفى است يا نه بايد جوّ حاكم بر مردم در زمان صدور و پيش از آن را در نظر گرفت . و چون هيچ فتوايى از فقهاى عصر صدور روايات در دست نيست و عامه همه ( مانند خاصه ) در صورت فقد پدر بر ولايت جد متفق القول هستند اما در صورت حيات پدر بسيارى از آنان قائل به عدم ولايت جد شده‌اند و از طرفى روايات ما بيشتر ناظر به فتواى متداول در ميان عامه است\r\n\r\n\r\n","description":"","footnote":"\r\n( 1 ) الحدائق الناضرة ، ج 23 ، ص 204 .\r\n","page_name":" 4102 ","page_number":391},
  {"content":"\r\n\r\nلذا به نظر مىرسد علت ذكر آن شرط ، بيان حكم موردى باشد كه ممكن است برخى از خاصه با تأثر از عامه گمان كنند در اين فرض ، جد ولايتى ندارد ، نه نفى حكم از غير آن مورد لذا نمىتوان به مفهوم شرط در اين گونه موارد استناد كرد .\r\n\r\n3 ) مناقشهء مرحوم آقاى خويى و مرحوم آقاى حكيم در استدلال به مفهوم موثقهء فضل بن عبد الملك :\r\nمرحوم آقاى حكيم احتمال مىدهند كه ممكن است قضيه شرطيه در اين روايت محقق موضوع باشد و در استدلال به آن مناقشه مىكنند . مرحوم آقاى خويى همين نكته را ظاهر روايت دانسته مىفرمايند به قرينهء سائر روايات ، موضوع مورد سؤال صورت اختلاف بين جد و پدر در انتخاب زوج براى دختر مىباشد همان گونه كه در ذيل خود اين روايت نيز به آن تصريح كرده و از آن سؤال نموده است . پس مراد از « جاز » در جواب امام عليه السلام نفوذ نكاح جد در مقابل نكاح پدر است نه نفوذ مطلق يعنى فقط اين مسأله را كه پدر حق ندارد با تزويج جد معارضه كند و آن را نقض نمايد متعرض شده است بنابراين ذكر قضيه شرطيه ( و كان ابوها حيّاً ) براى بيان قسمتى از موضوع و محقق نمودن آن است و در چنين مواردى كه قضيه شرطيه محقق موضوع باشد مفهوم نخواهد داشت .\r\nبلى اگر موضوع در قضيه شرطيه داراى دو حالت باشد كه در كلام بر يك حالت آن با جمله شرطيه حكمى مترتب كنند البته داراى مفهوم بوده و از آن ، نفى آن حكم در حالت ديگر استفاده مىشود مثل ان جاءك زيد فاكرمه اما اگر ذكر قضيه شرطيه تنها براى بيان موضوع و تحقق بخشيدن به آن بوده و بر آن حكمى را مترتب كنند ديگر مفهومى نخواهد داشت . چون با انتفاء آن شرط - كه براى محقق نمودن موضوع آورده شده - ديگر موضوعى نمىماند كه حكم را از حالت ديگر آن نفى كند مثل اينكه بگويد ان رزقت ولداً فاختنه بديهى است در اينجا اگر كسى پسر دار نشود اصلًا موضوعى نيست تا وجوب ختنه از او نفى شود و در اينجا مفهومى ندارد . لذا اين روايت اصلًا ناظر به حكم نكاح جد با فقد پدر نيست تا بتوان از آن مفهوم ديگرى گرفت .\r\n\r\n","description":"","footnote":"","page_name":" 4103 ","page_number":392},
  {"content":"\r\n\r\n\r\n4 ) مناقشهء استاد - مد ظلّه - در كلام آقاى حكيم و آقاى خويى رحمهم الله\r\nاينكه ايشان « جاز » را به معناى « جاز على الاب » گرفته‌اند وجهى ندارد . زيرا در اينجا دو مسأله مطرح بوده است يكى اينكه آيا جد با بودن پدر ولايت دارد يا نه و ائمه عليهم السلام رداً على العامه مىفرمايند بلى او نيز ولايت دارد ، ديگر اينكه بر فرض ولايت داشتنشان ، ولايت كداميك در صورت تعارض مقدم است . گرچه در ذيل اين روايت از فرض دوم سؤال نموده ولى در صدر تنها متعرض اصل ولايت داشتن جد - رداً على العامه - گشته است و هيچ وجهى ندارد كه سؤال دوم يا روايات ديگر قرينه بر اين باشد كه در سؤال اول نيز حكم صورت تعارض آن دو را بيان كرده باشند بنابراين صدر روايت ناظر به صورت تعارض جد با پدر نيست تا اشتراط حيات پدر به جهت محقق نمودن موضوع مسأله باشد و مانع مفهوم‌گيرى از آن گردد .\r\n\r\n5 ) بيان مفهوم نداشتن روايت مذكور توسط استاد - مد ظله -\r\nبا اين همه به نظر مىرسد كه مىتوان به وجهى ديگر ، آوردن اين قضيه شرطيه را به جهت محقق نمودن موضوع دانست به اين تقريب كه :\r\nاگر « تزويج جد » در عبارت ، مفروض الوجود و موضوع قرار داده شده و براى آن در يك حالت ( فرض وجود اب ) حكمى مترتب كرده بودند كه اشتراط آن شرط براى موضوع به نحو « كان » ناقصه است ، در اين صورت قضيه شرطيه مفهوم داشت .\r\nچون با انتفاء شرط از تزويجى كه مفروض الوجود بوده و دو حالت داشته حكم از آن موضوع در حالت ديگرش منتفى مىشود ( البته بنابر مفهوم داشتن قضيه شرطيه ) اما اگر موضوع حكم « تزويج جد » نباشد بلكه موضوع آن قيد و مقيد هر دو به نحو « كان » تامه ، و محمولش فقط اصل وجود آن باشد يعنى بگويد هرگاه تزويج جدى كه مقترن به وجود پدر است موجود شد چنين تزويجى نافذ است در اين صورت قضيه شرطيه ( اگر چنين تزويجى موجود شد ) به جهت محقق نمودن موضوع ( عقد مقترن به وجود پدر ) آورده شده و لذا مفهوم نخواهد داشت .\r\nنظير اين مطلب را مرحوم شيخ انصارى در آيهء نبأ مىفرمايد كه اگر آيهء نبأ به اين شكل باشد : النبأ ان جاء به الفاسق فيجب التبيّن كه نباء را مفروض الوجود فرض كند و\r\n\r\n","description":"","footnote":"","page_name":" 4104 ","page_number":393},
  {"content":"\r\n\r\nبا شرط ، يكى از حالات آن را در نظر بگيرد در اين صورت مفهوم دارد ولى چون موضوع « نبأ فاسق » است و قضيهء شرطيه در آيه براى بيان حكم صورت تحقق يافتن چنين بنايى است اين شرط محقق موضوع است و مفهوم ندارد . البته مرحوم آخوند به كلام ايشان اشكال بىموردى كرده و با تغيير مفاد آيه آن را به نحو اول معنا مىكند و براى آن اثبات مفهوم مىكند .\r\nدر هر حال به نظر ما مفاد روايت فضل بن عبد الملك نيز همين گونه است چون مىفرمايد : اگر جد تزويجى در صورت اقتران آن به وجود پدر انجام داد عقد او نافذ است . و اين به معناى « كان » تامه مىباشد ( اذا كان تزويج الجد المقترن بحياة الاب موجوداً فهو نافذ ) نه اينكه بگويد اگر تزويج جد به وجود پدر مقترن شد نافذ مىباشد .\r\nبنابراين ، چون اين شرط محقق موضوع مىباشد مفهوم ندارد تا با ادلهء دال بر ولايت جد على الاطلاق معارضه كند .\r\n\r\nب ) حكم خيار فسخ نكاح صغير و صغيره پس از بلوغشان :\r\n\r\nمتن عروه :\r\nمسأله 4 - لا خيار للصغيرة اذا زوجها الاب او الجد بعد بلوغها و رشدها بل هو لازم عليها و كذا الصغير على الاقوى و القول بخياره فى الفسخ و الامضاء ضعيف .\r\n\r\n1 ) طرح مسأله :\r\nيكى از مسائلى كه از نظر روايات حل آن مشكل است عقد صبى يا صبية توسط جد يا پدر است كه آيا عقد آنها لازم است يا اينكه آنها مىتوانند پس از بلوغ ، عقد خود را فسخ كنند .\r\nممكن است تصور ديگرى نيز به حسب روايات شود كه بگوييم آيا عقد جد و پدر فضولى و متوقف بر اجازه و رد صبى و صبيه پس از بلوغ است يا عقد آنها همچون عقد اصيل بوده و بر چيزى متوقف نمىباشد .\r\n\r\n2 ) اقوال فقهاء :\r\nنسبت به صغيره كسى را نيافتيم كه به داشتن خيار براى او صريحاً فتوى داده\r\n\r\n","description":"","footnote":"","page_name":" 4105 ","page_number":394},
  {"content":"\r\n\r\nباشد البته برخى حكم او را با ترديد تمام كرده‌اند همچنان كه مرحوم آقاى خويى در بعضى از فروض آن ( زوج و زوجه هر دو نابالغ باشند ) احتياط كرده و در صورت عدم رضايت دختر پس از بلوغ بدون طلاق حكم به جدايى نمىكنند ولى در هر حال هيچ كس صريحاً فتوى به اينكه خيار دارد ، نداده عده‌اى نيز دعواى اجماع و عدم خلاف بر نداشتن خيار كرده‌اند . ولى نسبت به صغير مشهور قائل به عدم خيار او پس از بلوغ هستند . برخى از فقها همچون شيخ در تهذيب و استبصار و نهايه قائل به داشتن خيار او گشته‌اند « 1 » ، علاوه بر او ابن براج در مهذب و ابن ادريس در سرائر و كيدرى در اصباح و ابن حمزه در وسيله نيز براى پسر قائل به خيار شده‌اند .\r\n\r\n3 ) توضيحى دربارهء عبارت وسيله :\r\nاز ظاهر عبارتى در وسيله مىتوان برداشت كرد كه ابن حمزه عقد صبى توسط پدر را عقد فضولى دانسته صحت فعليهء آن را متوقف بر اجازهء او مىداند نه اينكه - مانند ديگران - آن را صحيح بالفعل بداند منتهى لزوم آن متوقف بر عدم انفساخ او باشد . لكن با توجه به عبارت ديگرى از ايشان كه قائل به توارث بين آن دو در صورت فوت يكى پيش از بلوغ گشته است معلوم مىشود كه ايشان نيز مانند ديگر فقهايى كه نام برديم براى پسر حق خيار فسخ قائل است نه اينكه عقد او را عقد فضولى بداند عبارت ايشان چنين است « اذا عقد الابوان على صبييهما كان عقد الصبى موقوفاً على اجازته اذا بلغ » ظاهر اين عبارت توقف صحت عقد صبى بر اجازهء او و فضولى بودن عقد پدر است . عبارت بعدى او چنين است « فاذا بلغ الصبى و رضى به استقر و ان ابى انفسخ » چون فسخ و انفساخ در كلمات قدما و روايات در جايى كه صحت عقد تأهليه باشد نيز استعمال مىشود مىتوان گفت اين عبارت نيز در اينكه مراد ايشان از انفساخ ، داشتن حق خيار در عقد صحيح بالفعل باشد ظهورى ندارد لكن در عبارت ديگرى پس از آن مىگويد « فان مات احدهما قبل البلوغ توارثا » از اينكه\r\n\r\n\r\n","description":"","footnote":"\r\n( 1 ) ابن فهد حلى در مهذب البارع مىگويد شيخ در نهايه براى پسر قائل به خيار شده اما نسبت به دختر سكوت كرده چيزى بيان نكرده است . ولى گويا ايشان به كلام بعدى شيخ كه صريحاً مىگويد دختر خيار ندارد توجه ننموده است .\r\n","page_name":" 4106 ","page_number":395},
  {"content":"\r\n\r\nبا فوت يكى از آن دو پيش از بلوغ حكم به توارث كرده معلوم مىشود كه عقد هيچ يك از آنها را تا پيش از بلوغ عقد فضولى نمىداند و مرادش از توقف عقد صبى بر اجازهء او توقف لزوم آن مىباشد نه اصل صحت . و انفساخ هم در عبارت گذشته به معناى اصطلاحى متداول بين فقهاى فعلى به كار رفته است .\r\nدر هر حال بايد روايات باب را بررسى و مشكل جمع بين آنها را بر طرف سازيم .\r\n\r\n4 ) بررسى روايات\r\nهم براى عدم خيار صبيه پس از بلوغش روايات متعدد و معتبرى هست و هم براى صبى ، ولى در مقابل آنها رواياتى هم هست كه براى هر دو يا تنها براى پسر اثبات خيار كرده است كه بايد همهء آنها را بررسى كنيم .\r\n\r\n1 . صحيحهء محمد بن اسماعيل بن بزيع\r\nمتن روايت : محمد بن يعقوب الكلينى عن محمد بن يحيى عن احمد بن محمد عن محمد بن اسماعيل بن بزيع قال : سألت أبا الحسن عليه السلام عن الصبية يزوّجها ابوها ثم يموت و هى صغيرة فتكبر قبل ان يدخل بها زوجها يجوز عليها التزويج او الامر اليها ؟ قال : يجوز عليها تزويج أبيها « 1 »\r\nاين صحيحه كه به طرق مختلف نقل شده است دلالت مىكند كه تزويج صبيه توسط پدر نافذ است و او پس از بلوغ حق فسخ ندارد .\r\n\r\n2 . صحيحهء على بن يقطين\r\nمتن روايت : محمد بن الحسن الطوسى باسناده عن احمد بن محمد بن عيسى عن الحسن بن على بن يقطين عن اخيه الحسين عن على بن يقطين قال : سألت أبا الحسن عليه السلام أتزوج الجارية و هى بنت ثلاث سنين او يزوج الغلام ( او ازوج الغلام ) و هو ابن ثلاث سنين و ما ادنى حد ذلك الذي يزوجان فيه فاذا بلغت الجارية فلم ترض فما حالها ؟ قال : لا بأس بذلك اذا رضى ابوها او وليّها . « 2 »\r\nراوى سؤال مىكند كه اگر با دختر سه ساله‌اى ازدواج كنم يا به پسر سه ساله‌اى\r\n\r\n\r\n","description":"","footnote":"\r\n( 1 ) وسائل ابواب عقد النكاح و اولياء العقد باب 6 ، ج 1 .\r\n( 2 ) وسائل ابواب عقد النكاح و اولياء العقد باب 6 ، ج 7 .\r\n","page_name":" 4107 ","page_number":396},
  {"content":"\r\n\r\nزن بدهم ( پسر سه ساله‌اى زن داده شود ) چه سنى براى صحت ازدواج آنها معتبر است ؟ و آيا اگر دختر پس از آن بگويد راضى نيستم حكم آن ازدواج چيست ؟\r\nامام عليه السلام با يك جمله در واقع پاسخ هر دو سؤال را داده هم صحت عقد نابالغ در آن سن را و هم عدم توقف اين ازدواج بر رضايت صبيه را بيان كرده مىفرمايند : در صورتى كه آن ازدواج زير نظر پدر يا ولى او انجام گرفته باشد مانعى ندارد و صحيح است . از سياق اينكه راوى ابتدا هم از ازدواج صبيه سؤال كرده و هم از ازدواج صبى سپس فرض عدم رضايت تنها دختر را به زبان آورده معلوم مىشود كه سؤال از عدم رضايت صبيه به عنوان مثال بوده و سؤال او شامل عدم رضايت صبى نيز مىگردد .\r\nبنابراين جواب امام عليه السلام نيز ( عدم توقف ازدواج بر رضايت ) شامل عقد صبيه و صبى هر دو مىگردد . « 1 »\r\n\r\n3 ) صحيحهء عبد الله بن الصلت\r\nمتن روايت : محمد بن يعقوب الكلينى عن عدة من اصحابنا عن احمد بن محمد عن الحسين بن سعيد عن عبد الله بن الصلت قال : سألت ابا عبد الله عليه السلام عن الجارية الصغيرة يزوّجها ابوها لها امر اذا بلغت ؟ قال : لا ليس لها مع أبيها امر قال : و سألته عن البكر اذا بلغت مبلغ النساء أ لها مع أبيها امر ؟ قال : ليس لها مع أبيها امر ما لم تثيب « 2 » .\r\nدر اين روايت نيز تزويج صغيره را نافذ و آن را متوقف بر رضايت خود او ندانسته‌اند . در ذيل اين روايت صحت تزويج بالغه باكره توسط پدر را نيز متوقف بر رضايت او ندانسته‌اند و بالاولويه مىتوان عدم توقف عقد صبيه بر رضايتش را از آن استفاده كرد بلكه تمام رواياتى كه سابقاً نقل كرديم كه بر عدم ولايت دختر در ازدواج با بودن پدرش دلالت مىكرد ، بالاطلاق و يا همان گونه كه در ذيل اين روايت آمده بالاولويه شامل دختر نابالغ نيز مىگردد . ادامهء نقل روايات و بررسى آنها در جلسه آينده . ان شاء الله . « * و السلام * »\r\n\r\n\r\n","description":"","footnote":"\r\n( 1 ) استاد - مد ظله - در درس آينده از اين استظهار عدول كرده اين روايت را از ادلهء دال بر تفصيل بين صبى و صبيه مىشمرند .\r\n( 2 ) وسائل ابواب عقد النكاح و اولياء العقد ، باب 6 ، ح 3 .\r\n","page_name":" 4108 ","page_number":397},
  {"content":"\r\n\r\n\r\n13 / 3 / 1381 دوشنبه درس شمارهء ( 441 ) كتاب النكاح / سال چهارم\r\nبِسْمِ اللَّهِ الرَّحْمنِ الرَّحِيمِ\r\n\r\nخلاصهء درس اين جلسه :\r\nدر اين جلسه ، به بررسى ثبوت خيار للصّبى و الصّبية براى فسخ عقد ( خوانده شده توسط ولى ) پرداخته و ضمن نقل روايات مربوطه ، نظر نهايى خود را تبيين خواهيم نمود .\r\n* * * \r\nالف ) پىگيرى بحث پيرامون اقوال فقهاء در مورد اثبات خيار براى صبى بعد از بلوغ در فسخ عقدى كه توسط پدر و جد انجام گرفته ، بخلاف صبيّه :\r\nمرحوم محقق در نافع مىنويسد : اگر پدر يا جدّ ، صغيره را عقد كردند وى بعد از بلوغ خيارى ندارد ، امّا اگر صبى را عقد نمودند ، در مورد آن دو قول است .\r\nدر بيان اينكه آيا قائلين اين دو قول چه كسانى هستند ، فاضل آبى در كشف الرموز مىنويسد : هر دو قول از مرحوم شيخ است كه در نهاية براى صبى خيار را ثابت دانسته ، ولى در تهذيب قائل به عدم خيار و لزوم عقد شده است .\r\n\r\n1 ) نقد استاد مد ظلّه :\r\nبر خلاف فرمايش كاشف الرموز ، مرحوم شيخ در تهذيب نيز قائل به خيار براى صبى شده است ، ما مراجعه كرديم پنج نفر از فقهاى معروف در هفت كتاب خود تصريح كرده‌اند كه صبى خيار دارد و صبيه ندارد و بين اين دو فرق است كه يكى از اينها شيخ طوسى در سه كتاب خود ( نهاية و تهذيب و استبصار ) مىباشد كه در تهذيب و استبصار ، در آنجا كه خبر يزيد كناسى را نقل كرده - و بخشى از آن را به\r\n\r\n","description":"","footnote":"","page_name":" 4109 ","page_number":398},
  {"content":"\r\n\r\nجهت مخالفت با روايات ديگر توجيه و بقيه را تلقّى به قبول نموده - تصريح فرموده كه مفاد خبر اين است كه خيار براى پسر است نه دختر . « 1 »\r\nخلاصه : قبل از محقق كسى را پيدا نكرديم كه قائل به لزوم عقد دربارهء صبى شده باشد و شايد ايشان هم با توجه به اينكه از يك سو ؛ بعضى از فقهاء براى اولياء نسبت به صغار اثبات ولايت كرده و دربارهء صبيه تصريح نموده‌اند كه بعد از بلوغ نمىتواند عقد را به هم بزند ولى دربارهء صبى سكوت كرده و تصريح ننموده‌اند كه مىتواند عقد را به هم بزند يا نه . و از سوى ديگر ؛ اصل اوّلى اقتضاء مىكند كه اگر عقد صحيحى واقع شد لازم باشد و نتوان آن را بهم زد ، اين دو نكته را شاهد قرار داده و قول به لزوم را در مورد عقد صبى برداشت كرده باشند .\r\n\r\nب ) بررسى روايات :\r\n\r\n1 ) صحيحه ابى عبيده :\r\nمتن حديث : عن ابى عبيده قال سألت ابا جعفر عليه السلام عن غلام و جارية زوّجهما وليّان لهما و هما غير مدركين ، قال : النكاح جايز ، أيّهما ادرك كان له الخيار ، فإن ماتا قبل أن يدركا فلا ميراث بينهما و لا مهر ، الّا أن يكونا قد أدركا و رضيا . قلت : فإن ادرك احدهما قبل الآخر قال يجوز ذلك عليه إن هو رضى . قلت : فإن كان الرجل الذي ادرك قبل الجارية و رضى النكاح ، ثم مات قبل أن تدرك الجارية ، أ ترثه ؟ قال : نعم يعزل ميراثها منه حتى تدرك و تحلف بالله ما دعاها إلى أخذ الميراث الّا رضاها بالتزويج ، ثمّ يدفع اليها الميراث و نصف المهر « 2 » ، قلت : فإن ماتت الجارية و لم تكن ادركت ، أ يرثها الزوج المدرك ؟ قال : لا لأنّ لها الخيار اذا ادركت ، قلت :\r\nفإن كان ابوها هو الذي زوّجها قبل أن تدرك ؟ قال يجوز عليها تزويج الاب و يجوز على الغلام ، و المهر على الاب للجارية . « 3 »\r\n\r\n\r\n","description":"","footnote":"\r\n( 1 ) عبارت مرحوم شيخ : يدلّ ( خبر الكناسى ) على أنّ حكم الجارية بخلافه و أن ليس له الخيار و إنّما ذلك يختصّ الغلام و نحوه .\r\n( 2 ) اقوال فقهاء در مورد اينكه آيا فوت نيز مانند طلاق ، منصّف مهر هست يا نه ، مختلف است . اين عبارت ، موافق مفاد رواياتى است كه فوت را منصّف دانسته است .\r\n( 3 ) وسائل ، ج 26 ، ص 219 ، باب 11 از ميراث الازواج ، ج 1 .\r\n","page_name":" 4110 ","page_number":399},
  {"content":"\r\n\r\nتوضيح : در صدر روايت مىفرمايد : اگر ولىّ پسر و دختر ، قبل از بلوغ آن دو را عقد كند ، عقد جايز است ليكن آنان بعد از بلوغ داراى خيار هستند .\r\nقبلًا عرض كرديم كه در مورد « جواز » و « خيار » دو معنا متصوّر است : 1 . جواز به معناى صحّت فعليّه ، و خيار به معناى خيار فسخ بهم زدم عقد صحيح را ) 2 .\r\nمراد از جواز صحّت تأهليّه است به اين معنا كه عقد صلاحيت دارد با ملحق شدن اجازه صحّت فعليّه پيدا كند عقد فضولى ) ، و مقصود از خيار اين است كه مىتواند اجازه بدهد تا عقد ، صحيح فعلى شود يا اجازه ندهد تا باطل گردد .\r\nخيار در كلمات متأخرين به معناى اول و در روايات اعم از هر دو معنا استعمال شده ولى در اين روايت به قرينه اينكه مىفرمايد : « فلا ميراث بينهما » معناى دوّم مراد است .\r\nبلى ، اگر هر دو بالغ شدند و رضايت به عقد دادند ، در آن صورت عقد صحّت فعلى پيدا كرده ، و مهريه و توارث محقّق مىگردد .\r\nآنگاه دو فرع ديگر در روايت مطرح مىشود : اوّل اينكه اگر پسر زودتر از دختر به حدّ بلوغ رسيد و رضايت به نكاح داد و فوت نمود و هنوز دختر بالغ نشده بود آيا ارث مىبرد ؟\r\nگرچه عقد در ابتدا از طرفين فضولى بوده ، ليكن بعد از اجازه ، از طرف زوج متوفّى لازم شده ، و زوجه نيز هنگامى كه به حدّ بلوغ رسيد اگر توافقش را ابلاغ كرد از ناحيه او نيز عقد از فضولى بودن خارج شده و لازم مىگردد ، لذا ارث مىبرد . ولى چون در رضايت زن بعد از فوت شوهر مظنّه اين است كه رضايتش براى ارث بردن باشد و اماريت و دليلى بر اينكه او شوهر را مىخواسته وجود ندارد ، شرع مقدس فرموده : قَسَمى نيز ضميمه كند كه اگر زنده بود واقعاً با او زندگى مىكرد .\r\nفرع ديگر اينكه : اگر دختر قبل از بلوغ فوت نمود پسر ارث نمىبرد ، و فرقى ندارد كه پسر هنگام مردن دختر ، بالغ بوده و قبلًا اجازه داده باشد و يا بعد از آن بالغ شود و\r\n\r\n","description":"","footnote":"","page_name":" 4111 ","page_number":400},
  {"content":"\r\n\r\nاجازه بدهد ، زيرا گرچه مشكل فضولى بودن عقد از ناحيه پسر با اجازه حل مىشود اما از ناحيهء دختر كه قبل از بلوغ و صلاحيت اعمال خيار فوت كرده است ، همچنان باقى است .\r\nدر پايان روايت نيز مىفرمايد : چنانچه پدر ، قبل از بلوغِ پسر يا دختر ، آنان را تزويج نمايد عقد آنها جايز و تمام است . اكنون نظر به اينكه صدر حديث دلالت دارد بر اينكه عقد ولىّ فضولى است و احتياج به اجازه دارد ، اما ذيل آن در مورد عقد پدر لزوم آن را مىرساند ، مىتوان گفت : مراد از ولىّ در صدر ، ولىّ عرفى و غير از پدر است ، به خلاف ذيل كه به جاى تعبير ولى ، صريحاً « اب » را مطرح كرده است .\r\nالبته ممكن است با ادلّه ديگر مراد از پدر را اعم از بدون واسطه و با واسطه بدانيم كه نتيجتاً جدّ را نيز شامل مىگردد .\r\nبنابراين ، از اين روايت استفاده مىشود كه اگر پدر ( يا جدّ ) دختر يا پسر نابالغ را عقد كردند عقد نافذ است و متوقف بر عدم فسخ آنها بعد از بلوغ نمىباشد .\r\n\r\n2 ) روايت دعائم الاسلام :\r\nمتن روايت : عن علىّ عليه السلام أنّه قال : تزويج الآباء على البنين و البنات جايز ، اذا كانوا صغاراً ، و ليس لهم خيارٌ اذا كبروا . « 1 »\r\nاين روايت كه نفى خيار از صبى و صبيه مىكند ، مؤيّد صحيحه ابو عبيده مىباشد .\r\n\r\n3 ) صحيحه محمد بن مسلم :\r\nمتن روايت : عن ابى جعفر عليه السلام فى الصبى يتزوّج الصبيّة ، يتوارثان ؟ فقال : اذا كان ابواهما اللذان زوّجاهما فنعم . . . « 2 »\r\nاين روايت اثبات توارث بين صبى و صبيه مىكند و از آن صحّت عقد فهميده مىشود ولى اعم است از اينكه بعد از بلوغ براى آنها خيارى باشد يا نباشد .\r\n\r\n\r\n","description":"","footnote":"\r\n( 1 ) مستدرك ، ج 14 ، ص 321 ، باب 11 ، از عقد نكاح ، ح 1 .\r\n( 2 ) وسائل ، ج 20 ، ص 292 ، باب 12 از عقد نكاح .\r\n","page_name":" 4112 ","page_number":401},
  {"content":"\r\n\r\n\r\n4 ) روايت عباد بن كثير :\r\nمتن روايت : عن عباد بن كثير عن ابى عبد الله عليه السلام قال : سألته عن رجلٍ زوّج ابناً له مدركاً من يتيمة فى حجره ، قال : ترثه ان مات و لا يرثها إن ماتت ، لأنّ لها الخيار عليه ، و لا خيار له عليها . « 1 »\r\nبا اينكه شرعاً پسر بالغ در امر ازدواج مستقل است ولى معمولًا متصدّى اين امور اولياء هستند . پدرى براى پسر بالغ خودش دختر نابالغى را عقد كرده است ليكن اين دختر ، يتيمه‌اى بوده كه در دامان همين مرد بزرگ شده ، اما بر او ولايتى نداشته است مثل كسى كه دختر ندارد و دخترى را نزد خود آورده و او را بزرگ مىكند ، طبعاً اين عقد از ناحيهء دختر فضولى است و بايد بعد از بلوغ اجازه بدهد .\r\nحال اگر دختر در كوچكى بميرد و مالى داشته باشد پسر ارث نمىبرد ، چون از ناحيهء دختر فضولى بوده و به حدّى نرسيده كه امضاء كند . ولى اگر پسر فوت نمود اين دختر از او ارث مىبرد چون از ناحيه پسر عقد تمام بوده است .\r\nالبته - جمعاً بين الادلّه - اين روايت را به قرينه روايات ديگر مثل صحيحه ابى عبيده و يزيد كناسى مقيد مىكنيم به اينكه دختر بايد بعد از بلوغ قسم بخورد كه به خاطر مال پسر نكاح را نپذيرفته است . همانطور كه در رواياتى مانند صحيحه محمد بن مسلم كه تعبير « توارثا » كرده نيز به دليل روايات ديگر آن را مقيد مىكنيم به اينكه هر كدام عقدشان فضولى بوده بايد قسم هم بخورد ، چون اطلاق « توارث » منافات ندارد كه مشروط به شرطى هم باشد . به عبارت ديگر : استعمال « توارث » در مورد عقدى كه صحّت تأهليّه دارد نيز صحيح است .\r\n\r\n5 ) صحيحه حلبى :\r\nمتن حديث : الحسن بن محبوب عن على بن الحسن بن رباط عن ابن مسكان عن الحلبى قال : قلت لأبي عبد الله عليه السلام : الغلام له عشر سنين ، فيزوّجه ابوه فى صغره ، أ يجوز طلاقه و هو ابن\r\n\r\n\r\n","description":"","footnote":"\r\n( 1 ) تهذيب ، ج 9 ، حديث شماره 1367 و با اندكى تفاوت در وسائل ، ج 26 ، ص 219 ، باب 11 ، از ميراث ازواج ، ح 2 .\r\n","page_name":" 4113 ","page_number":402},
  {"content":"\r\n\r\nعشر سنين ؟ قال : فقال : أمّا تزويجه فهو صحيح و امّا طلاقه فينبغى أن تحبس عليه امرأته حتى يدرك ، فيعلم أنّه كان قد طلّق ، فإنّ أقرّ بذلك و امضاه فهى واحدة بائنه ، و هو خاطب من الخطاب ، و إن انكر ذلك و أبى أن يمضيه فهى امرأته ، قلت : فإن ماتت او مات ؟ قال : يوقف الميراث حتى يدرك ايّهما بقى ، ثم يحلف بالله ما دعاه الى أخذ الميراث الّا الرضى بالنكاح و يدفع اليه الميراث . « 1 »\r\nاگر بچه ده‌ساله ، عيال خود را طلاق دهد ، دختر حق شوهر كردن ندارد ، بايد صبر كند تا پسر بالغ شود و به او گفته شود كه قبلًا اين دختر را طلاق داده‌اى ، آنگاه در صورتى كه طلاق را قبول كند شرعاً تثبيت مىشود ، و چون قبل از دخول بوده عدّه ندارد و بائن است و مانند اشخاص ديگر مىتواند همين دختر را خواستگارى نمايد .\r\nمورد بحث ، ذيل حديث است كه اگر دختر يا پسر قبل از بلوغ فوت كند آيا ديگرى از او ارث مىبرد يا نه ؟ كه مىفرمايند : بايد صبر كنند تا به حدّ بلوغ برسد و قسم بخورد كه به اين ازدواج راضى بوده است تا ارث او را بدهند .\r\nنكته قابل ملاحظه در روايت اين است كه اگر پدر نسبت به دختر و پسر ولايت دارد و عقد اينها صحيح بوده ، چطور احكام فضولى بر آن بار شده است . در هر حال ، در اين روايت براى دختر يا پسر حقّ خيار بعد از بلوغشان تعيين نشده است .\r\n\r\n6 ) روايت يزيد كناسى :\r\nمتن حديث : . . . قلت : فالغلام يجرى فى ذلك مجرى الجارية ؟ فقال : يا ابا خالد ! إنّ الغلام اذا زوّجه ابوه و لم يدرك كان له الخيار اذا ادرك او بلغ خمس عشرة سنة او يشعر فى وجهه او ينبت فى عانته قبل ذلك . . . « 2 »\r\nبعضى يزيد كناسى را ثقه نمىدانند ولى ما به جهت كثرت نقل اجلّاء از وى او را ثقه و روايت را صحيحه مىدانيم .\r\n\r\n\r\n","description":"","footnote":"\r\n( 1 ) وسائل ، ج 26 ، ص 220 ، باب 11 از ميراث ازواج ، ح 4 .\r\n( 2 ) وسائل ، ج 20 ، ص 278 ، ح 9 .\r\n","page_name":" 4114 ","page_number":403},
  {"content":"\r\n\r\nشيخ طوسى و صاحب حدائق اين روايت را از روايات دال بر تفصيل در مسأله دانسته و شاهد بر اين مىدانند كه بين دختر و پسر در اين جهت فرق است .\r\n\r\n7 ) روايت ابان :\r\nمتن حديث : عن ابى عبد الله عليه السلام قال : اذا زوّج الرجل ابنه كان ذلك الى ابنه ، و اذا زوّج ابنته جاز ذلك . « 1 »\r\nاز اين روايت تفصيل بين صبى و صبيه استفاده مىشود چون اطلاق آن شامل صغير هم مىگردد . بلى ، اگر زوج صغير باشد عقد پدر صحيح و پسر بعد از بلوغ خيار فسخ دارد ولى اگر بالغ باشد عقد پدر فضولى است .\r\n\r\n8 ) صحيحه محمد بن مسلم :\r\n. . . قال سألت ابا جعفر عليه السلام عن الصبى يزوّج الصبيّة ، قال : اذا كان ابواهما اللذان زوّجاهما فنعم جايز و لكن لهما الخيار اذا ادركا ، فإن رضيا بعد ذلك فإن المهر على الاب . . . « 2 »\r\nاين روايت دلالت بر داشتن خيار براى صبى و صبيه هر دو مىكند .\r\n\r\n9 ) صحيحه على بن يقطين :\r\nسألت ابا الحسن عليه السلام : أ تزوّج الجارية و هى بنت ثلاث سنين ، أو يزوّج الغلام و هو ابن ثلاث سنين و ما ادنى حدّ ذلك الذي يزوّجان فيه ، فاذا بلغت الجارية فلم ترض فما حالها ؟ قال :\r\nلا بأس بذلك اذا رضى ابوها او وليّها . « 3 »\r\nاين روايت بر لزوم عقد صبيه و عدم خيار براى او دلالت مىكند .\r\n\r\n\r\n","description":"","footnote":"\r\n( 1 ) وسائل ، ج 20 ، ص 293 ، ح 3 .\r\n( 2 ) وسائل ، ج 20 ، ص 277 ، ح 8 .\r\n( 3 ) وسائل ، ج 20 ، ص 277 ، ح 7 .\r\n","page_name":" 4115 ","page_number":404},
  {"content":"\r\n\r\n\r\nج ) جمع روايات :\r\n\r\n1 ) اشتراط توارث به قسم خوردن :\r\nدر جلسات گذشته رواياتى خوانديم كه دختر بعد از بلوغ خيار نداشته و حقّ بهم زدن عقد را ندارد ( ليس لها مع أبيها امرٌ اذا بلغت - و إن كرهت ) ولى در صحيحه حلبى مىفرمايند : بعد از بلوغ بايد به رضايت نكاح قسم بخورد تا ارث به او داده شود جمع اين دو چگونه است ؟\r\nبه نظر مىرسد : رواياتى كه فرموده‌اند : صبيه حق ندارد با پدر مخالفت كند در جايى است كه زمينه مخالفت وجود داشته باشد تا بتواند مثلًا بگويد : من اين شوهر را نمىخواهم . اما در روايت حلبى زمينه مخالفت موجود نيست ، چون شوهر فوت نموده و نمىخواهد با او معاشرت كند . فقط مىخواهد از اموالش ارث ببرد .\r\nبنابراين ، روايت حلبى در خصوص موردى است كه فقط اثر تصاحب مال دارد ، و زمينهء توافق نيز موجود است ، منتهى توافق گاهى واقعى است و گاهى براى اخذ مال ، و اينكه بگويد او را نمىخواهم خيلى نادر است .\r\nاما براى رفع تنافى بين صحيحه حلبى و ذيل صحيحه ابى عبيده - كه قبل از بلوغ فوت كرده و مسأله ارث بردن مطرح است ، در عين حال صحبت از قسم مطرح نمىباشد - ممكن است بگوييم :\r\nمعناى « يجوز عليها » در ذيل روايت ابى عبيده اين نيست كه عقد لازم است ، بلكه - به قرينهء صدر حديث كه عقد ولىّ ( غير پدر ) را فضولى دانسته و آن را بدون اجازهء دختر صحيح نمىداند - به اين معناست كه عقد صحيح است ، ولى اين با داشتن شرطى ديگر ( قسم ) منافات ندارد .\r\nبه عبارت ديگر : عقد فضولى صحّت تأهلى ، و عقد پدر صحّت فعلى دارد ، ولى معناى صحت فعلى اين نيست كه ملزم مىباشد و نمىتواند با فسخ آن را به هم بزند .\r\nبنابراين ، چون مسأله مال در بين است اگر بخواهد ارث ببرد بايد قسم بخورد و مضمون آن با روايت حلبى يكى مىشود . ولى احكام ديگر زوجيت مثل محرم بودن\r\n\r\n","description":"","footnote":"","page_name":" 4116 ","page_number":405},
  {"content":"\r\n\r\nو غيره همه بالفعل بر آن بار مىشود . تنها در مسأله ارث شارع قسم را اضافه فرموده است .\r\nخلاصه : ادلّه اوليه اقتضا مىكند راجع به دختر نابالغ عقد پدر صحيح و نافذ باشد . روايات متعدّد هم داريم فقط - جمعاً بين الروايات - صورت ارث را استثناء مىكنيم .\r\n\r\n2 ) توجيه روايتى كه دلالت بر داشتن خيار هر دو مىكند :\r\nدر روايت محمد بن مسلم اثبات خيار براى هر دو بعد از بلوغ فرموده‌اند .\r\nمرحوم شيخ در مقام جمع بين ادلّه ، در معناى اين روايت مىفرمايد : معناى اينكه زوجين حقّ خيار دارند اين است كه زوج مىتواند زوجه را طلاق دهد و زوجه مىتواند از زوج خواهش كند كه او را طلاق دهد .\r\nولى به نظر ما روايت محمد بن مسلم را - جمعاً بين الادلّه - مىتوان اين طور معنا كرد كه اگر پدر ، آن دو را قبل از بلوغ تزويج نمود صحيح است ولى اگر اين تزويج بعد از بلوغ واقع شد ، رضايت آن دو معتبر است . يعنى در حديث ، حكم دو موضوع بيان شده است و دو مسأله را مطرح نموده است ، حكم قبل از بلوغ كه مورد سؤال محمد بن مسلم بوده و حكم بعد از بلوغ كه ابتداءً حضرت بيان فرموده‌اند و لكن لهما الخيار اذا ادركا ) .\r\n\r\n3 ) آيا صبى حقّ خيار دارد ؟\r\nامّا مسأله تفصيل بين دختر و پسر كه بگوييم فقط پسر بعد از بلوغ اختيار فسخ دارد ، چند روايت وارد شده كه دلالت بر آن مىكند مثل روايت يزيد كناسى و اطلاق روايت ابان و فضل بن عبد الملك و على بن يقطين .\r\nولى به نظر ما روايت ابان و فضل اطلاق ندارد چون ظاهراً ناظر به صغير نيست و بر فرض كه اطلاق هم داشته باشد به دليل روايات خاصه‌اى كه دربارهء صغير وارد شده و از پسر سلب اختيار كرده مثل صحيحه ابى عبيده ، مىتوان از آن صرف نظر و آن را مقيّد كرد .\r\n\r\n","description":"","footnote":"","page_name":" 4117 ","page_number":406},
  {"content":"\r\n\r\nاما روايت يزيد كناسى ، كه گفته‌اند تفصيل از آن استفاده مىشود ، به نظر ما روايت دال بر تفصيل نمىباشد . زيرا از صدر و ذيل آن استفاده مىشود كه صبى و صبيه هر دو خيار دارند و روايت تقطيع شده است و اينكه راوى از حضرت سؤال مىكند آيا غلام مثل جاريه است يا نه ؟ محتمل است سؤال دربارهء سنّ تكليف باشد نه خيار داشتن غلام ، چون نخست مىفرمايند : احكام در نه سالگى بر جاريه بار مىشود ، راوى سؤال مىكند : آيا غلام هم مثل جاريه است ؟ حضرت مىفرمايند :\r\nغلام بايد به سنّ پانزده سالگى برسد يا در وجه يا عانهء او مو برويد .\r\nبلى ، صحيحه على بن يقطين از روايات دال بر تفصيل است كه به نظر ما صراحت در اختيار پسر دارد ، گرچه ما قبلًا آن را توجيه و خلاف آن را استظهار مىكرديم ولى انصاف اين است كه صريح در تفصيل است .\r\nخلاصهء بحث : عدم اختيار دختر بعد از بلوغ متفقٌ عليه است . اما پسر ؛ با صرف نظر از روايات ، به مقتضاى قواعد عمومى و اقتضاى ولايت پدر و جدّ همچنانكه متأخرين نيز قائل به عدم تفصيل و عدم اختيار او هستند ، بايد پسر نيز اختيار فسخ نداشته باشد .\r\nولى اگر ما روايات تفصيل را صحيح دانسته ، و آنها را پذيرفتيم ، بايد ادلّه عامه را تقييد زده و قائل به تفصيل شويم ، لكن چون رأى تمام متأخرين مستقرّ بر عدم تفصيل است ما احتياط نموده عرض مىكنيم :\r\nاحتياط لزومى بر اين است كه اگر پسر بعد از بلوغ تزويج پدر را نپذيرفت ، او را شوهر آن دختر محسوب نكنند ولى بدون طلاق هم آن دختر با ديگرى ازدواج نكند . « * و السلام * »\r\n\r\n","description":"","footnote":"","page_name":" 4118 ","page_number":407},
  {"content":"\r\n . \r\n\r\n","description":"","footnote":"","page_name":" 4119 ","page_number":408}
  ]