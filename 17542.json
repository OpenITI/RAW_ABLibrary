[
  {"content":"\r\n\r\n\r\nجلد چهارم\r\nبسم اللّه الرّحمن الرّحيم\r\nقانون\r\n\r\n","description":"","footnote":"","page_name":" شناسنامه و فهرست 1 ","page_number":1},
  {"content":"\r\n . \r\n","description":"","footnote":"","page_name":" شناسنامه و فهرست 2 ","page_number":2},
  {"content":"\r\n\r\nقانون جلد چهارم\r\nشيخ الرئيس ابو على سينا\r\nترجمهء عبد الرحمن شرفكندى ( هه‌ژار )\r\nسروش\r\nتهران 1389\r\nشمارهء ترتيب انتشار : 7 / 337\r\n\r\n","description":"","footnote":"","page_name":" شناسنامه و فهرست 3 ","page_number":3},
  {"content":"\r\n\r\nابن سينا ، حسين بن عبد اللّه ، 370 - 428 ق .\r\n[ قانون فى الطب . فارسى 
  ]\r\nقانون / تأليف شيخ الرئيس ابو على سينا ؛ ترجمهء عبد الرحمن شرفكندى ( هه‌ژار ) - تهران : سروش ( انتشارات صدا و سيما ) ، 1363 - 1370 .\r\n7 ج .\r\n300 ، 1 ريال ( ج . 1 . با جلد نرم ) ؛ 700 ، 1 ريال ( ج . 1 . با جلد گالينگور ) .\r\n000 ، 500 ريال ( دورهء هشت جلدى ) :  ISBN 978 - 964 - 376 - 816 - 4 \r\nفهرست‌نويسى . براساس اطلاعات فيپا .\r\nمندرجات : ج . 1 . احكام كلى علم طب . - ج . 2 . ادويه مفرده . -\r\nجلد اول ، چاپ دهم : 1389 .  ISBN 978 - 964 - 376 - 808 - 9 \r\nجلد دوم ، چاپ نهم : 1389 .  ISBN 978 - 964 - 376 - 809 - 6 \r\nجلد سوم ، چاپ هشتم : 1389 .  ISBN 978 - 964 - 376 - 810 - 2 \r\nجلد چهارم ، چاپ هفتم : 1389 .  ISBN 978 - 964 - 376 - 811 - 9 \r\nجلد پنجم ، چاپ ششم : 1389 .  ISBN 978 - 964 - 376 - 812 - 6 \r\nجلد ششم ، چاپ ششم : 1389 .  ISBN 978 - 964 - 376 - 813 - 3 \r\nجلد هفتم ، چاپ ششم : 1389 .  ISBN 978 - 964 - 376 - 814 - 0 \r\n1 . پزشكى اسلامى - متون قديمى تا قرن 14 . 2 . داروشناسى - متون قديمى تا قرن 14 . الف . شرفكندى ، عبد الرحمن ، 1300 - 1369 ، مترجم . ب . صدا و سيماى جمهورى اسلامى ايران . انتشارات سروش . ج . عنوان . د . عنوان : القانون فى الطب . ( فارسى ) .\r\n2041 ق 18 الف / 3 / 128  R  610\r\n1363\r\nكتابخانه ملى ايران 1390 - 66 م * *\r\nسروش\r\nانتشارات صدا و سيماى جمهورى اسلامى ايران\r\nتهران ، خيابان استاد شهيد مطهرى ، تقاطع خيابان شهيد دكتر مفتح ، ساختمان سروش مركز پخش : 8 - 88345063 و 5 - 66954870\r\n http : / / WWW . soroushpress . ir \r\nعنوان : قانون - جلد چهارم\r\nنويسنده : شيخ الرئيس ابو على سينا\r\nمترجم : عبد الرحمن شرفكندى ( هه‌ژار )\r\nويراستار : محمد ماجد مردوخ روحانى\r\nچاپ اول : 1366 چاپ هفتم : 1389\r\nقيمت : 000 ، 500 ريال ( دورهء هشت جلدى )\r\nاين كتاب در دو هزار نسخه در چاپخانهء انتشارات سروش ليتوگرافى ، چاپ و صحافى شد .\r\nهمهء حقوق محفوظ است .\r\nشابك 9 - 811 - 376 - 964 - 978 ( ج . 4 )\r\n4 - 816 - 376 - 964 - 978 ( دوره )\r\nچاپ اول تا ششم : 000 ، 25 نسخه\r\n\r\n","description":"","footnote":"","page_name":" شناسنامه و فهرست 4 ","page_number":4},
  {"content":"\r\n\r\n\r\nيادداشت مترجم\r\nخوانندهء فرهنگ‌دوست ! خداى را سپاسگزارم كه باز اين فرصتم دست داد ، تا براى سومين بار بر صفحات كتاب قانون ، با شما صحبتى داشته باشم .\r\nبعد از انتشار ترجمهء جلد سوم قانون در طب ، از هر سوى ميهن و نيز خارج از كشور ، نامه‌هايى در اظهارنظر نسبت به كار ترجمهء قانون ، به انتشارات سروش و نيز خانه‌ام سرازير شد ؛ كه اكثرا مشجّع و حاوى برخى يادآوريهاى مفيد بودند و بعضا نيز حاكى از عدم رضايت نويسندهء نامه و حتى توصيه به توقف كار بود . استقبال شما خوانندگان بافرهنگ بىنهايت شادم كرد و بدين لحاظ به سعادت خود مىنازم ؛ امّا همينجا سخنى دارم . واژهء عدل عربى است كه معنى لغوى آن لنگه‌بار است و عدالت از آن ريشه گرفته و مفهوم دقيق آن اصطلاحا هر چيز را در جاى خود گنجاندن است . ما اگر لنگه‌بارى را بيش از همتاى ديگرش - از لحاظ وزن و حجم - بار كنيم ، تعادل به هم مىخورد و به عبارت ديگر بىعدالتى رخ مىنمايد و كجبارى به بار مىآورد ؛ كه بار كج را اگر به سر منزل رساندن محال نباشد ، بسيار دشوار است . مىدانيد كه با مشغلت بسيار و وقت كم و ضعف تنى كه دارم ، پاسخ تك‌تك نامه‌ها را نوشتن از قدرتم خارج است . از طرفى هم بىپاسخ گذاشتن محبت عزيزان خواننده شرط دوستى و قدرشناسى نيست . بنابراين مراتب سپاسگزارى و قدردانيم را خدمت دانشمندان و دانش‌دوستانى كه مخاطبم قرار داده‌اند عرض مىكنم ؛ و به بحث عدالت برمىگردم و دو نمونه قضاوت در مورد كار ترجمهء قانون را شاهد مىآورم :\r\nجناب دكتر محبّ اللّه آزاده ، جراح و متخصص چشم و جناب دكتر بهروز برومند ، فوق تخصص امراض داخلى ، ضمن نامه‌هاى ارساليشان با چنان عبارات تحسين‌آميزى مورد خطابم قرار داده‌اند كه به توهم افتادم ، نكند اين دو پزشك صاحب‌نظر هنگام نوشتن نامه زندگينامهء مرا - كه در مقدمهء جلدهاى دوم و سوم آمده است - در نظر نداشته‌اند و يا به ديدهء اغماض بر آن نگريسته و عفوا ناديده گرفته‌اند ؛ و گرنه آنچه كه از قلم آنان نسبت به من تراوش كرده ؛ با واقعيت در قياس نگنجد . به‌هرحال شاعر فرمايد :\r\n چشم رضاى مرحمت ، هرگز نبيند عيب را . \r\n\r\n","description":"","footnote":"","page_name":" شناسنامه و فهرست 5 ","page_number":5},
  {"content":"\r\n\r\nهمچنين در ميان نامه‌ها ، نوشته‌اى بود به خطى زيبا امّا بدون اسم و آدرس و امضاء . ايشان بىلطفى فرموده و خواسته‌اند كه : اين بساط را برچينيم و اين دكّان را تخته كنيم . مىفرمايند : « چرا اسم گياهان دارويى را خودسرانه نام برده‌اى ؟ تو كه پزشك نيستى ، چگونه مسئوليت علاج بيمارانى را كه به قانون مراجعه مىكنند ، به گردن مىگيرى ؟ بىانصاف ! چرا هر كتاب را دويست تومان مىفروشى و نتيجهء عمر ابن سينا را تو به جيب مىزنى ؟ و چرا . . . ؟ » .\r\nيكى نقل كرد : يونس پسر يعشوق را در بغداد سگ خورد . ظريفى گفت : يونس نبود ، يوسف بود .\r\nيعشوق نبود ، يعقوب بود . بغداد نبود ، كنعان بود . سگ نبود ، گرگ بود . به حمد اللّه آن هم دروغ بود .\r\nبايد عرض كنم نه تنها خودسرانه - به قول شما - گياهان دارويى را نام نبرده‌ام ، بلكه اگر باور بفرماييد ، بايد بگويم كه همين يافتن نامهاى معادل به زبان پارسى براى داروهاى مذكور در قانون بسيار رنجم داد و عمرم صرف كرد . نيز قبلا عرض كرده‌ام كه پزشك نيستم و كار من ترجمه است نه تأليف ؛ همين كافى نيست كه بنده با فراغت خاطر كارم را تكميل كنم ؟ و بالاخره تعيين بهاى كتاب با بنده نيست آن هم از انصاف به دور است كه ناگفته بماند و آن كيفيّت بهتر و بهاى مناسبتر كتاب در انتشارات سروش به نسبت جاهاى ديگر است . در هر حال محض آسودگى خاطر شما عرض كنم ، در تمام كشورمان چنين است كه مؤلف يا مترجم به مراتب كمتر از كتاب‌فروش ، از كتاب خويش بهرهء مادى مىبرد . خلاصهء كلام نه چشم به چنان تعريفى دارم و نه انتظار چنين توبيخى ، بلكه مشتاق عدالتم .\r\nسخن آخر اينكه : اگر اجلم مهلت دهد ، ان شاء اللّه ترجمهء مكمل اين ميراث فرهنگى را به وارث برحقش - كه ملّت ايران است - تقديم مىكنم .\r\nعبد الرّحمن شرفكندى « هه‌ژار »\r\nتهران - 27 / 11 / 1366\r\n\r\n","description":"","footnote":"","page_name":" شناسنامه و فهرست 6 ","page_number":6},
  {"content":"\r\n\r\n\r\nفهرست مطالب\r\nفنّ سيزدهم . مرى و معده - كه در پنج گفتار آيد 1\r\nگفتار اوّل . شناسايى مرى و معده و بيماريهاى آنها 3\r\nفصل اوّل . تشريح مرى و معده 3\r\nفصل دوم . بيماريهاى مرى 10\r\nفصل سوم . قورت دادن ( بلع ) 10\r\nفصل چهارم . دشوارى بلعيدن از گدار تنگ 11\r\nفصل پنجم . ورمهاى مرى 14\r\nفصل ششم . جهيدن خون از مرى 15\r\nفصل هفتم . قرحه ( دمل چركين ) در مرى 16\r\nعلاج قرحهء مرى 16\r\nفصل هشتم . معده و مزاجش 17\r\nفصل نهم . بيمارى معده 18\r\nفصل دهم . چگونه بر حال معده آگاهى يابيم ؟ 25\r\nگفتار دوم . نشانيها و علاج انواع سوء مزاج معده 39\r\nفصل اوّل . نشانيهاى سوء مزاج گرم معده 39\r\nفصل دوم . نشانيهاى سوء مزاج سرد معده 40\r\nفصل سوم . نشانى سوء مزاج خشك معده 41\r\nفصل چهارم . نشانيهاى سوء مزاج تر معده 42\r\n\r\n","description":"","footnote":"","page_name":" شناسنامه و فهرست 7 ","page_number":7},
  {"content":"\r\n\r\nفصل پنجم . سوء مزاج معده همراه ماده و شناسايى نوع مادهء همراه سوء مزاج معده 42\r\nفصل ششم . آسيب و بلاهايى كه بدون انگيزهء سوء مزاج بر معده وارد مىآيند 45\r\nفصل هفتم . علاج بيماريهاى معده به‌طور كلّى 46\r\nفصل هشتم . داروى معالجهء مزاج سرد رطوبى معده 48\r\nفصل نهم . علاج سوء مزاج گرم معده 50\r\nفصل دهم . علاج سوء مزاج سرد معده 51\r\nفصل يازدهم . علاج سوء مزاج تر معده 52\r\nفصل دوازدهم . علاج سوء مزاج خشك معده 53\r\nفصل سيزدهم . علاج سوء مزاج سرد و خشك معده 56\r\nفصل چهاردهم . علاج سوء مزاج گرم و خشك معده 57\r\nفصل پانزدهم . علاج سوء مزاج گرم و تر معده 58\r\nفصل شانزدهم . نشانيهاى سوء مزاج معده كه همراه مادهء خلط باشد و علاج راه‌بندانهاى واقع در معده 58\r\nفصل هفدهم . چاره‌سازى كسانى كه از حساسيّت زياد معده آزار مىبينند . 68\r\nعلاج كسانى كه معدهء كوچك دارند\r\nفصل هجدهم . سازگارها با معده 68\r\nفصل نوزدهم . ناسازگارها با معده و روده 70\r\nگفتار سوم . درد معده ، ناتوانى معده ، اشتهاى خوراك 73\r\nفصل اوّل . درد معده 73\r\nفصل دوم . ناتوانى معده 79\r\nفصل سوم . علامات بيماريهاى لت‌انبانى و هضم نشدن خوراك 84\r\nفصل چهارم . اشتهاى خوراك 86\r\nفصل پنجم . اشتهاى تباه 97\r\nفصل ششم . گرسنگى شديد و اشتهاى سگانه 101\r\nفصل هفتم . گرسنگى گاوى ( بوليموس ) 107\r\nفصل هشتم . غش از گرسنگى 109\r\nفصل نهم . تشنگى 110\r\nگفتار چهارم . بيماريهاى دستگاه گوارش 117\r\nفصل اوّل . بدهضمى 117\r\n\r\n","description":"","footnote":"","page_name":" شناسنامه و فهرست 8 ","page_number":8},
  {"content":"\r\n\r\nفصل دوم . تباهى هضم 118\r\nبدهضمى و نتايج آن 121\r\nفصل سوم . سببهاى ناتوانى معده در هضم خوراك 122\r\nفصل چهارم . نشانيهاى ناتوانى معده در هضم خوراك 124\r\nفصل پنجم . نشانيهاى تباهى در هضم 125\r\nفصل ششم . علاج هضم تباه 127\r\nفصل هفتم . كندى و شتاب پايين آمدن خوراك از معده 128\r\nفصل هشتم . سفتى و سختى معده 130\r\nفصل نهم . آروغ‌برانگيز 131\r\nگفتار پنجم . بيماريهاى ابزارى و اشتراكى در معده 133\r\nفصل اوّل . ورم گرم در معده 133\r\nفصل دوم . ورم سرد بلغمى در معده 138\r\nنشانيهاى ورم سرد بلغمى در معده 138\r\nفصل سوم . ورم سخت و غليظ در معده 139\r\nنشانى ورم سخت در معده 140\r\nفصل چهارم . دمل در معده 142\r\nفصل پنجم . قرحهء معده 143\r\nفصل ششم . علاج جوشهاى معده 144\r\nگفتار ششم . حالات معده و مراق و اطرافيان معده 145\r\nفصل اوّل . باد شكم 145\r\nنشانيهاى حالات مختلف باد شكم 146\r\nفصل دوم . قرقر شكم 148\r\nفصل سوم . لغزندگى و صافى معده 149\r\nفصل چهارم . قى ، تهوّع ، دل به هم آمدن و ناآرامى معده 151\r\nقى كردنهاى بهره‌رسان 154\r\nقى كردنهاى ناپسند و بد 155\r\nفصل پنجم . نشانيهايى كه آژير قى كردند 156\r\nفصل ششم . خونى كه با قى شدن آيد 157\r\nفصل هفتم . علاج قى به‌طور عام 159\r\n\r\n","description":"","footnote":"","page_name":" شناسنامه و فهرست 9 ","page_number":9},
  {"content":"\r\n\r\nفصل هشتم . علاج خون برآوردن 170\r\nفصل نهم . افسردگى و ناآرامى معده 171\r\nفصل دهم . بند آمدن خون در معده و روده 172\r\nفصل يازدهم . سكسكه 173\r\nعلاج سكسكه 176\r\nفصل دوازدهم . بيماريهاى مراق و سردنده‌هاى نزديك شكم 180\r\nفن چهاردهم . كبد و چگونگى آن - كه شامل چهار گفتار است 183\r\nگفتار اوّل . چگونگى كبد به‌طور عام 185\r\nفصل اوّل . تشريح كبد 185\r\nفصل دوم . چگونه بر حال كبد آگاه شويم 190\r\nروىآورها و بيماريهاى كبد 191\r\nفصل سوم . انواع مزاج طبيعى كبد 191\r\nفصل چهارم . بيماريهاى كبد 194\r\nفصل پنجم . نشانيهاى سوء مزاج كبد 196\r\nنشانيهاى سوء مزاج سرد كبد 198\r\nنشانيهاى سوء مزاج خشك كبد 199\r\nعلامتهاى سوء مزاج تر كبد 199\r\nفصل ششم . معالجهء كبد به‌طور عام 199\r\nفصل هفتم . چيزهاى ناسازگار و زيان‌رسان به كبد 201\r\nفصل هشتم . چيزهاى سازگار با كبد 202\r\nفصل نهم . علاج سوء مزاج كبد 204\r\nغذاى بيماران داراى سوء مزاج گرم كبد 206\r\nعلاج سوء مزاج سرد كبد 208\r\nعلاج سوء مزاج خشك كبد 210\r\nعلاج سوء مزاج تر كبد 210\r\nعلاج سوء مزاج گرم و خشك كبد 210\r\nعلاج سوء مزاج گرم و تر كبد 211\r\nعلاج سوء مزاج سرد و خشك كبد 211\r\nعلاج سوء مزاج سرد و تر كبد 212\r\nفصل دهم . كوچكى كبد 212\r\n\r\n","description":"","footnote":"","page_name":" شناسنامه و فهرست 10 ","page_number":10},
  {"content":"\r\n\r\nنشانيهاى كوچكى كبد 213\r\nگفتار دوم . ناتوانى و ساير احوال كبد 215\r\nفصل اوّل . ناتوانى كبد 215\r\nنشانيهاى كبد بيمار 216\r\nنشانيهاى ناتوانى نيروى جاذبهء غذا در كبد 218\r\nعلاج ناتوانى كبد 219\r\nفصل دوم . بند آمدن گدارها در كبد 223\r\nعلاج راه‌بندانها در كبد 227\r\nفصل سوم . باد و بادكردگى كبد 231\r\nعلاج باد كبد 232\r\nفصل چهارم . درد كبد 233\r\nگفتار سوم . ورم و گسستگيها در كبد 235\r\nفصل اوّل . ورم كبد 235\r\nنشانيهاى ورم اشتراكى در كبد 236\r\nفصل دوم . فرق ميان ورم كبد و ورم ماهيچهء مراق 239\r\nفصل سوم . ورم گرم كبد 240\r\nفصل چهارم . ورم صفرايى كبد ( ماشرا ) 241\r\nفصل پنجم . ورم گرم التهابى كبد ( فلغمونى ) 242\r\nفصل ششم . ورم سرد كبد 242\r\nفصل هفتم . ورم بلغمى در كبد 242\r\nفصل هشتم . ورم سخت و سرطانى در كبد 243\r\nفصل نهم . دمل در كبد 244\r\nفصل دهم . ورم در وريد باب ( ماساريقا ) 245\r\nفصل يازدهم . علاج حالتهاى ناسازگار كبد 245\r\nعلاج باد سرخ در كبد 253\r\nعلاج دمل باطنى در كبد 253\r\nعلاج ورم سرد كبد 257\r\nعلاج ورم سخت كبد 258\r\nعلاج ورم در مراق و ماهيچه‌ها 262\r\n\r\n","description":"","footnote":"","page_name":" شناسنامه و فهرست 11 ","page_number":11},
  {"content":"\r\n\r\nعلاج ورم در وريد باب ( ماساريقا ) 262\r\nفصل دوازدهم . ضربت خوردن و صدمه ديدن كبد 262\r\nفصل سيزدهم . علاج ترك و بريدگى در كبد 264\r\nگفتار چهارم . آب در كبد 265\r\nفصل اوّل . ترشحاتى كه از كبد بيرون مىجهند . 265\r\nفصل دوم . سوء قنيه 275\r\nفصل سوم . بيمارى استسقا 275\r\nسبب استسقاهاى سه‌گانه 281\r\nنشانيهاى همگانى كه هر سه نوع استسقايى در آن شركت دارند . 286\r\nنشانيهاى استسقاى خيگى 288\r\nنشانيهاى استسقاى گوشتى 289\r\nنشانيهاى استسقاى طبلى 289\r\nعلاج سوء قنيه 290\r\nفصل چهارم . علاج استسقاى خيگى 293\r\nفصل پنجم . علاج استسقاى گوشتى 312\r\nفصل ششم . علاج استسقاى طبلى 313\r\nفن پانزدهم . كيسهء زهره و سپرز - كه در دو گفتار آمده‌اند 315\r\nگفتار اوّل . تشريح كيسهء زهره ، سپرز ، حالت يرقان 317\r\nفصل اول . تشريح كيسه زهره 317\r\nفصل دوم . تشريح طحال 318\r\nفصل سوم . يرقان زرد و يرقان سياه 320\r\nفصل چهارم . نشانيهاى يرقان زرد 326\r\nفصل پنجم . نشانيهاى يرقان سياه 330\r\nفصل ششم . علاج يرقان به‌طور عام و در هر دو حالت 331\r\nفصل هفتم . علاج يرقان سياه و زرد سياه باهم 342\r\nگفتار دوم . ساير حالات طحال 345\r\n\r\n","description":"","footnote":"","page_name":" شناسنامه و فهرست 12 ","page_number":12},
  {"content":"\r\n\r\nفصل اوّل . بيماريهاى طحال 345\r\nفصل دوم . نشانيهاى سوء مزاج طحال 346\r\nفصل سوم . ورم در طحال و سختى طحال از ورم 347\r\nفصل چهارم . نشانيهاى وجود ورم در طحال 349\r\nفصل پنجم . علاج ورم گرم طحال 351\r\nفصل ششم . علاج ورم سخت طحال 352\r\nفصل هفتم . علاج ورم بلغمى طحال 363\r\nفصل هشتم . علاج وقوع راه‌بندان در طحال 363\r\nفصل نهم . باد و بادكردگى طحال 364\r\nفصل دهم . درد طحال 366\r\nفن شانزدهم . روده و مقعد - كه در پنج گفتار آيد 367\r\nگفتار اوّل . تشريح روده و روانى شكم 369\r\nفصل اوّل . تشريح روده‌هاى ششگانه 369\r\nفصل دوم . انواع اسهال 375\r\nعلاج اسهال به‌طور عموم 395\r\nفصل سوم . غذاى بيماران اسهالى 402\r\nگفتار دوم . علاج ويژهء هريك از انواع اسهال 407\r\nفصل اوّل . علاج اسهال كبدى 407\r\nفصل دوم . علاج اسهال ناشى از معده و روده ، بدون پوست‌اندازى 408\r\nفصل سوم . علاج اسهال مادهء مرارى 412\r\nفصل چهارم . علاج اسهال مادهء سودائى كه پوست‌اندازى ندارد 412\r\nفصل پنجم . علاج اسهال خونى بدون پوست‌اندازى 413\r\nفصل ششم . علاج پوست‌اندازى و قرحه روده 416\r\nفصل هفتم . حالت اسهال در اثر غذا 425\r\nفصل هشتم . علاج اسهال مغزى 426\r\nفصل نهم . علاج اسهال از اثر راه‌بندانها 427\r\nرژيم غذايى 427\r\nفصل دهم . علاج اسهال از اثر گداختن 428\r\n\r\n","description":"","footnote":"","page_name":" شناسنامه و فهرست 13 ","page_number":13},
  {"content":"\r\n\r\nغذاى بيمار 428\r\nفصل يازدهم . علاج اسهال از اثر برهم آمدن و تراكم مادهء اسهالى 429\r\nفصل دوازدهم . علاج هيضه ( قى و اسهال باهم ) 429\r\nفصل سيزدهم . علاج اسهال از اثر دارو 435\r\nفصل چهاردهم . علاج اسهال در اثناى بحران بيمارى 435\r\nفصل پانزدهم . علاج زحير 435\r\nعلاج زحير قلابى 436\r\nعلاج زحير راستين 436\r\nفصل شانزدهم . شيافهاى علاج زحير 439\r\n\r\n","description":"","footnote":"","page_name":" شناسنامه و فهرست 14 ","page_number":14},
  {"content":"\r\n\r\n\r\nفن سيزدهم مرى و معده\r\n\r\n","description":"","footnote":"","page_name":" 1 ","page_number":15},
  {"content":"\r\n . \r\n","description":"","footnote":"","page_name":" 2 ","page_number":16},
  {"content":"\r\n\r\n\r\nگفتار اول شناسايى مرى و معده و بيماريهاى آنها\r\n\r\nفصل اول تشريح مرى و معده\r\n\r\nمرى از چيست ؟\r\nمرى تركيبى است از گوشت كه چند طبقهء آبشامه را آستر كرده است . ليف غشاها در درازا قرار دارند تا براى كشيدن خوراك و بلعيدن آن كار آسان صورت گيرد .\r\nخودت اين را مىدانى ! كه در صورتى در كار بلعيدن نوعى كوتاهى رخ دهد ، ليف به درازا كشيده آن را مىكشد .\r\nبر مرى آبشامه‌اى كشيده شده است كه ليفهاى آن رو به پهنا قرار دارند تا دفع كردن را به آسانى انجام دهد و خودت مىدانى كه كار دفع كردن و هول دادن به عهدهء ليف پهناور است . مادهء گوشتين در مرى پديدار است .\r\nهر دو طبقهء بالايى و پايينى در بلعيدن باهم همكارى مىكنند ؛ يعنى يكى خوراك را به سوى درون مىكشد و آن ديگرى بر خوراك كشيده به سوى درون فشار مىآورد .\r\nكسى كه شكاف به درازا در مرى داشته باشد ، به زحمت مىتواند چيزى را ببلعد زيرا كشندهء پايين‌آورنده را از دست داده است .\r\nعمل برآوردن ( قى ) تنها به وسيلهء آبشامهء خارجى صورت مىپذيرد ، و سبب اين است كه قى از بلعيدن دشوارتر است .\r\nمرى به‌طور ايستاده و مستقيم بر مهره‌هاى گردن جاى دارد و جايش استوار و امن است .\r\nهمراه مرى ، يك جفت پى از مغز سرازير مىشوند .\r\nمرى درحالىكه رو به پايين ادامه مىيابد ، در جايى كه در برابر مهرهء چهارم از مهره‌هاى پشت قرار مىگيرد و همين‌كه از فقرهء چهارم رو به پايين گذر كرد ، اندكى به سوى طرف راست مىگرايد ، تا جاى رگى كه از قلب آمده و از آنجا مىگذرد گشاد باشد و فرستادهء قلب در تنگنا نيفتد . مرى سرازير آمدن را ادامه مىدهد و هر هشت مهرهء باقىمانده را پشت سر مىگذارد تا به حجاب\r\n\r\n","description":"","footnote":"","page_name":" 3 ","page_number":17},
  {"content":"\r\n\r\nمىرسد و به وسيلهء يك زردپى به حجاب مىپيوندد . زردپى ربطدهنده كمكى مرى را بلند مىكند تا بر آن قسمت از رگ بزرگ كه از داخل حجاب مىگذرد فشارى وارد نيايد . در اين بلند شدن مرى حكمتى ديگر هست . گو اينكه عصبى كه با مرى در سرازير شدن همراه است ، پيچ‌وخمى را در راه سفر ببيند و از آسيب دراز كشيدن مستقيم محفوظ باشد ، آسيب وقتى متوقع است كه سنگينى براى معده رخ دهد .\r\nهرگاه مرى حجاب را پشت سر گذاشت و از حجاب رد شد ، به آن اندازه كه اول و در بالا به سوى راست كج شده بود ، اين‌باره به سوى چپ مىگرايد . اين گرايش مرى به سوى چپ هنگامى است كه مرى از برابر مهرهء دهم به سوى مهرهء يازدهم و دوازدهم روى آورده است . بعد از آنكه در حجاب نفوذ مىكند ، شروع به پهن شدن مىكند و باز مىشود و همچون دهانى كه براى معده باشد مىماند و آن را اصطلاحا دهانهء معده مىنامند ، كه در نهايت جرم گشاد و فراخناى معده خودنمايى مىكند .\r\nآبشامهء آستر مرى از بالا به پايين فرقهايى دارد . آنچه در بالاست نسبت به قسمتهاى ديگرش كه سرازير شده است ستبرتر و گشاده‌تر است ، زيرا راهرو چيز سخت است . قسمت بالايى غشاى آستر از قسمتى كه از اول روده‌ها مىگذرد سخت‌تر است . همين غشاء كه آستر معده مىشود ، حالت ميانه در ستبرى و تنكى دارد . قسمت نرمتر غشاء آن است كه در دهانهء معده مىباشد و آنچه در سرآغاز روده‌هاست نرمترين قسمت است .\r\nاين آبشامهء آستر مرى از آبشامهء پوشندهء دهان آمده است و به آخرين نقطهء معده رسيده است .\r\nببين تفاوت ره از كجاست تا به كجا ؟\r\nاين يكپارچگى و اين راه‌پيمايى طولانى براى چيست ؟\r\n1 - تا عمل جذب و كشيدن از دهان به سوى پايين بدون وقفه و درنگ صورت پذيرد .\r\n2 - تا در وقت بلعيدن - كه مرى بايد بلعيده را پايين بكشد - در بلند شدن حنجره مددكار باشد .\r\nاگر به دقّت تحقيق كنى ، مىدانى كه مرى جزئى از معده است و از بالا تنگ است و به تدريج گشاد مىشود تا به معده مىرسد .\r\nهر دو طبقهء آبشامهء مرى همانند دو طبقه آبشامهء معده هستند .\r\nطبقهء نزديك‌تر به مرى بيشتر به آبشامه مىماند و ليفهايش راه را به درازا مىپيمايند و طولانى قرار گرفته‌اند . طبقهء خارجى از اين دو طبقه ، هرآنچه كه از مرى دور تر است ، گوشتين و ستبر بوده و ليفهايش در پهنا قرار دارند و پهناورند . اين غشاء بالايى از آن قسمتى كه براى معده خلق شده است گوشتالوتر است ، ليكن جزئى از آن است كه در معده است و در وضعيّت و پيوستگى يكى هستند .\r\nامّا آن قسمت از غشاء كه در قسمت سرآغاز روده‌هاست ، جزئى از معده نيست ، ليكن از نزديك با معده پيوستگى دارد . اين بيگانگى غشاء سرآغاز روده‌ها ، سبب شده است كه مرى در آنجا شروع به تنگ شدن تدريجى نمىكند . طبقات آبشامهء سرآغاز روده‌ها نيز همانند طبقات معده\r\n\r\n","description":"","footnote":"","page_name":" 4 ","page_number":18},
  {"content":"\r\n\r\nنيستند ، و در ميان مرى و معده تا اندازه‌اى فرق پديدار است . گوهر سرشتى مرى بسيار شبيه به ماهيچه است و گوهر معده بسيار شبيه به پيهاست .\r\nدر جايى كه معده و مرى به هم مىرسند - كه مرى در آنجا به حجاب رسيده است - جزئى از معده به حالت مخروطى و تنگ درمىآيد ؛ همان مخروطى از بالا باريك و تنگ و از پايين گشاد مىشود ، زيرا پايگاه خوراك بلعيده شده در قسمت پايينى است و بايد گشاد باشد .\r\nمرى مستدير آفريده شده ، و حكمت در اين مستدير آفريده شدن را مىدانى !\r\nمرى از سوى عقبى مسطح است تا در برخورد با جسم سخت آماده‌تر باشد .\r\nمرى خودبه‌خود دوطبقه است . طبقهء داخلى ليفهايش طولانى و در درازا قرار دارند ، و سبب را مىدانى كه براى جذب كردن و كشيدن ، نياز به طولانى بودن ليف هست و ليفى كه در درازا قرار گرفته است كشيدن خوراك به سوى داخل را به عهده مىگيرد .\r\nهنگامى كه عمليات بلعيدن سر مىرسد ، معده درهم مىفشرد ( كوتاه مىشود - نسخه ) و حنجره بالا مىرود . طبقهء خارجى آنچه از مرى دور تر است ليفهايش پهناورند و در پهنا كشيده شده‌اند . سبب را مىدانى كه هول دادن بلعيده به ليف پهناور و نياز دارد .\r\nچرا ليف خارجى براى هول دادن معين شده است و چرا دفع‌كننده بايد در خارج قرار گيرد ؟\r\nزيرا اولين كار مرى در اعمال بلعيدن ، كشيدن است ، و بايد نزديك‌ترين قسمت غشاء خود را به كمك گيرد . دفع كردن ، نوبتش بعد از كشيده شدن خوراك است ، پس كار دومى و در درجهء دوم را به دور تر واگذار كرده است .\r\nدفع كردن چه عملياتى دارد ؟\r\nليفهاى دفع‌كننده كه در پهناى آبشامه قرار دارند و پهناورند در آوند مادهء كشيده شده به درون زنجيره فشارهايى بر محتوى آوند وارد مىآورند تا هرچه در آوند جاى گرفته است بيرون ريزد .\r\nكشيدن ماده به درون ، تا بيرون دادن چيزى را مىخواهد كه در اين ميانه بتواند ماده را نگه دارد ؛ كشيده را بگيرد تا دفع‌كننده به سر وقتش مىرسد . براى اين گرفتن ليفى قيقاج در طبقهء داخلى مرى هست كه كار گرفتن ماده به عهدهء اوست و اگر اسهالى روى ندهد ، اين ليف قيقاج بيكار است و مرى آن را به حال خود مىگذارد و به اصطلاح ولش مىكند .\r\nطبقهء داخلى مرى همگى پىآلود است زيرا با جرمهاى سفت و پرپشت روبه‌رو مىشود تا بتواند مقاومت كند . طبقهء خارجى مرى هنگامى كه به ته مىرسد ، بيشتر گوشتالو مىشود تا گرم‌تر باشد و در هضم كاراتر . دهانهء پايينى طبقهء خارجى مرى - كه همان دهانهء معده مىشود - بيشتر از ساير قسمتهايش پىآلود است ، تا حساسيت بيشتر داشته باشد .\r\nشاخه‌اى از عصب مغز آمده است و به اين قسمت دهانه پيوسته است و حساسيت به وى مىبخشد تا اگر گرسنگى و نياز به مادهء تغذيه بود احساس كند و زنگ آرزوى غذا را به صدا درآورد . در اين حساسيت و احساساتى بودن دهانهء معده در ميان ساير اجزاء معده همه‌كاره است .\r\nمعده نيازمند است كه هرگاه از غذا خالى شد خبر بدهد و پيك خبررسان داشته باشد . پس اگر\r\n\r\n","description":"","footnote":"","page_name":" 5 ","page_number":19},
  {"content":"\r\n\r\nاندام قسمت سرآغاز معده - كه دهانهء معده است - از عهدهء اين كار برآمد و توانست براى خودش و براى غير خودش غذا بطلبد . ديگر نيازى به غير آن نمىافتد و ديگر اجزاء معده از حساس بودن معاف شده‌اند .\r\nعصبى كه از مغز راهى است و كارش حساسيت بخشيدن به دهانهء معده يا بهتر بگوييم دهانهء آن طرفى مرى است ، در جايى نزديك به معده به مرى پيچ مىخورد و بعد از يك بار پيچ خوردن دور مرى ، به معده مىپيوندد .\r\nرگى بزرگ در طول معده بر كوژترين جاى معده سوار است . شعبه‌هاى زيادى را كه با وى پيوند دارند به سوى معده فرستاده و شعبه‌هاى باريك و نازك پهلو به پهلوى هم در يك رده راهى معده شده‌اند .\r\nشريانى نيز به آن رگ بزرگ چسبيده است و از شريان نيز شعبه‌هايى مانند شعبه‌هاى رگ بزرگ روييده‌اند . هر دو رگ بزرگ و شريان بر « صفاق » تكيه داده‌اند و از جملهء آنها « ثرب » تنيده مىشود كه ثرب و كار ثرب را نيز شرح خواهيم داد .\r\nهضم چگونه صورت مىگيرد ؟\r\nمعده به وسيلهء حرارت سرشتى - كه در گوشتش هست - و به وسيلهء حرارتى كه از اندامان همسايه‌اش به او مىرسد ، هضم را انجام مىدهد .\r\nكبد از بالا به طرف راست معده سوار است . چرا بر طرف چپ سوار نشده ؟\r\nزيرا در طرف راست معده مخروطى مانندى هست كه بهتر سوارى مىدهد .\r\nانگشتان ماننده‌هايى از كبد آمده‌اند و معده را محكم در بر گرفته‌اند كه سوار نجنبد و پرت نشود .\r\nدر طرف چپ معده ، از پايين ، طحال زيراندازمانندى براى معده شده است . طحال كمكى از حجاب دورافتاده كه حجاب را آسوده بگذارد . ( تا حجاب از پليديها كه با طحال است در امان باشد - نسخه ) .\r\nچرا كبد و طحال دوتايى بر معده سوار نشده‌اند ؟\r\nزيرا اگر دوتايى بر معده سوار مىشدند بار معده بيش از توانائيش سنگين مىشد و درمىماند .\r\nچرا به جاى كبد كه سوار شده است طحال سوار معده نشده ؟\r\nزيرا هميشه كار مفيد و ارزنده ، بر كار كم‌بهره و كم‌ارزش برترى دارد . علاوه بر اين كبد در جرم نسبت به جرم طحال بسيار بزرگ است ، و از نيازى كه به كبد بود بايستى بزرگ باشد و بايد بزرگ جثه را بر چيزى مناسب سوار كرد كه زياد خسته نشود .\r\nطحال چيست ؟\r\nطحال عبارت از آشغالدانى است كه معده برخى از ريختنيهاى خود را در آن مىريزد .\r\nسر معده به سوى چپ ( جايى كه در آنجا آشغالدان هست ) متمايل است كه به سلهء مهملات نزديك باشد . پس بايد از اين چپ‌گرايى سر معده جاى طحال تنگ شده باشد ، كه چنين نيست .\r\n\r\n","description":"","footnote":"","page_name":" 6 ","page_number":20},
  {"content":"\r\n\r\nمعده طرف پايينى خود را به سوى راست به جايى كه در زير كبد واقع شده و خاليست متمايل كرده است ، و از اين راست‌گرايى معده ، طحال جاى گشاد مناسب حال خود را يافته است . پس ديدى كه عدالت برقرار است و كبد كه ارزنده‌تر از طحال است در صدر جاى داده شده و طحال كه نسبت به كبد اندامى كوچكتر و كم‌ارزش‌تر است به پايين و به چپ فرستاده شده است .\r\n ( در گنجينهء رحمت گشادند * به هرچه آنچه لايق بود دادند - م . ) \r\nمعده از جلو گرماى كافى را از « ثرب » « 1 » ( پردهء نازك از پيه ) مىگيرد .\r\nثرب چيست ؟\r\nثرب پرده‌اى نازك از پيه است كه بر معده و همهء روده‌ها كشيده شده است ؛ مخصوصا بر معده و رودهء انسانها ، زيرا نيروى هضم‌كننده در انسان در قياس با غير انسان ناتوان است . اين پردهء چربى كه از پيه آفريده شده در هضم براى معده مددكارى ارزنده است . اين پرده ، نازك و تنك آفريده شده كه سبك باشد و بار گرانى بر اندامان زير پوشش خود نباشد . همين پرده در عين حال سفت است و لزج هم هست كه مىتواند حرارت را محصور نمايد و در خود نگه دارد و معلوم است كه مادهء پيهى تحمّل حرارت زياد مىكند . پس مىتوان پردهء پيهى نامبرده را پاسبان حرارت ناميد و پاسبانى است كه در جلو ايستاده است .\r\nبالاتر از اين پردهء پيهى پردهء ديگر هست كه عبارت از صفاق است و نامش « اريطارون » است .\r\nبالاتر از صفاق مراق و ماهيچه‌هاى پيهى شكم قرار دارند . اين دو پردهء پوششى كه عبارت از صفاق و مراق است ، هر دو از آن بالاييها در حجاب به هم پيوسته‌اند و در پايين از هم جدا مىباشند .\r\nپشت در طرف عقبى اين دو پرده است و صفاق و مراق به آن پيوسته‌اند و رگى بزرگ و جهنده و گرم بر آن قسمت پشت كشيده شده است كه گرمى را از بسيارى روان و خونى كه در آن جارى هستند كسب كرده است . همراه اين رگ بزرگ - كه در پشت واقع شده - وريدى بزرگ و گرم نيز هست كه گرمى را از بسيارى خونى كه در آن جارى است كسب كرده است .\r\nبرگرديم به مسئلهء صفاق ؛ صفاق در ميان پوششهاى درونى بدن اول غشايى است كه همهء اندامان غذايى را دربرگرفته و زير پوشش خود قرار داده است . صفاق غشايى است كه گرايش به سوى درون دارد .\r\nصفاق كه پردهء نازك و چرب و لزج و پيهى است ، تا كجا مىرود و از كجا آمده است ؟ :\r\n1 - هر دو طرف صفاق كه همهء اندامان غذايى را زير پوشش خود قرار داده و بر اندامان درونى كشيده شده‌اند از دو طرف به پشت چسبيده و از بالا به حجاب مربوط است .\r\n2 - صفاق كه در اندرون بدن سرازير مىشود ، به سمت پايينى آبدان و هر دو تهيگاه مىرسد . در آنجا دو سوراخ - جايى كه بيخ رانهاست - در صفاق ديده مىشوند كه رگها و آويزه‌ها ( معاليق ) از اين دو سوراخ مىگذرند . دو سوراخ نامبرده در اندازه‌ى بايسته هستند . اگر احيانا سوراخها\r\n\r\n\r\n","description":"","footnote":"\r\n( 1 ) - ثرب - با ثاء سه لفظه : همان چرب است و سرش را كلاه گذاشته‌اند يا كلاهش را عوض كرده‌اند .\r\n","page_name":" 7 ","page_number":21},
  {"content":"\r\n\r\nگشادتر شوند ! روده‌ها از سوراخها فرو ريزند .\r\n3 - صفاق سدمانندى است كه در بين روده‌ها و مراق و ماهيچه‌هاى بين شكم كه با مراقند قرار گرفته است كه نگذارد باهم تماس مباشرت مستقيم داشته باشند ؛ كه اگر اين سد پيهى و چربى نبود ، كار پريشان مىشد و خللى در كار روده‌ها رخ مىداد .\r\n4 - اندامان درونى را كه دربرگرفته ، نگهدار است و براى آنها سپرى شده است .\r\n5 - آبشامه‌هاى ديگر كه در شكمند و شناخته هستند در كار صفاق سهيمند و با صفاق همكارى مىكنند .\r\nصفاق خارجى كه منظور مراق است چكاره است ؟\r\n1 - به وسيلهء حركت دادن ماهيچه‌هايى كه با وى هستند فشار بر معده مىآورد و معده را به حركت وادار مىنمايد و از اين حركت كشيده مىشود و همهء معده و آوندهاى داخل معده ، بر مواد در برگرفتهء خود فشار مىآورند و موادى كه وقت بيرون ريختنش سررسيده و سزاوار بيرون فرستادن هستند بيرون داده مىشوند ؛ كه ريختنى و سزاوار بيرون دادن را مدفوع گويند .\r\n2 - به وسيلهء حركت دادن ماهيچه‌ها فشار بر آبدان وارد آيد و بول را ريزش مىدهد .\r\n3 - فشار بر روده‌ها وارد مىآيد و بادى كه بايد بيرون داده شود اخراج مىگردد كه مزاحم معده نشود .\r\n4 - فشار بر زهدان وارد مىآيد كه در به دنيا آمدن نوزاد كمك مىكند .\r\n5 - مراق هم بر بالاى صفاق ، اندامان درون را باهم پيوند داده و آنها را به پشت پيوست كرده است و پيوندى محكم ساخته است .\r\n6 - درحالىكه مراق با پشت جوش مىخورد ، تو گويى پشت و مراق يكى هستند .\r\n7 - هرگاه مراق به حجاب مىپيوندد و هر دو طرفش در پشت به هم مىرسند و با پشت به هم مىپيوندند ، آنجا را مىشود مبدأ و منشأ ناميد ؛ كه از اين منشأ زياده‌اى هست از حجاب سرازير شده و به دهانهء معده رسيده است . از آن زياده كه به دهانهء معده رسيده است زياده‌اى از مراق به سوى بالا مىرود و در پشت باز به هم مىپيوندند .\r\n8 - مراق كه در پشت جمع آيد ، جرمى غشايى مىشود كه دربرگيرندهء پرزه رگهاى حسّاس نيست ، بلكه جسمى است ساده و بىحس .\r\n9 - اين جرم غشايى فاقد ليفهاى حسّاس ، در پشت دو پردهء نازك و پوششى معده - كه از گوهر معده به وجود آمده - آن را دربرگرفته است و پردهء نازك گوشتيش را نگهدارى مىكند و به معده مىرسد و معده را با جرمهاى نزديك پشت مربوط مىسازد .\r\n10 - همين جرم غشايى كه داراى ليف حسّاس نيست در راه‌پيمايى خويش دولا مىشود ؛ بالا مىرود و سرازير مىشود . غليظترين قسمت آن طرف پايين و طرف چپ است .\r\n11 - اين جرم غشايى را از بالا ماهيچه‌هايى بسيار نازك از ماهيچه‌هاى شكم پوشيده است و در زير آن پردهء نازكى هست كه آستر شده و در حقيقت پردهء صفاق است و بسيار نازك است .\r\n\r\n","description":"","footnote":"","page_name":" 8 ","page_number":22},
  {"content":"\r\n\r\n12 - آبشامهء آستر سينه از آن رويد .\r\n13 - از جايى كه رويشگاه صفاق است دو شعبه از هر دو طرف پيداست .\r\n14 - از اين زياده و بيرون از رويشگاه صفاق و از هر دو رگ جهنده و ساكن كه بر معده كشيده شده‌اند گوهر ثرب دو لايه يا سه‌لايه برحسب نياز و مكان كه لايه‌ها بر هم سوارند و پيهى هستند تنيده شده است . اين ثرب تنيده شده از رگها و صفاق غشايى براى معده و روده‌ها و طحال و روده بند مىشود و به سوى طرف مسطّح برمىگردد .\r\nاين ثرب كه نمناك است ، آويزه‌هايى از معده ، ته طحال ، جاى شريانهاى طحال و غدّه‌هايى كه در ميان رگهاى مكنده كه ماساريقا ( روده‌بند ) ناميده مىشوند ، رودهء اثنا عشرى ( دوازده‌گانه‌اى ) دارد كه به ثرب آويزانند ، اما آويزهء ناتوان و كم . شايد به‌طور پنهانى كه تشخيص داده نمىشود با كبد و با دنده‌هاى دروغين نيز نوعى پيوستگى داشته باشد .\r\nاندامهايى را كه نام برديم و گفتيم ارتباط مستقيم با ثرب دارند و آويزگى در ميان هست رويشگاه مادهء ثرب هستند كه در درجهء اول معده است و ثرب را توليد مىكند . اين ثرب تو گويى انبانى است بىمنفذ و سوراخ كه اگر چيزى مايع را دربرگيرد آن را نگه مىدارد . اگر با دقت ملاحظه كنى ! پوست و غشايى كه بعد از آن آيد - كه گوشتين است - و همچنين ماهيچه‌هايى كه در طبقه‌هاى بالايى ، از جملهء طبقه‌هاى ماهيچه‌هاى شكم - كه شناسايى شده‌اند - همگى را بايد از جملهء مراق به حساب آورد .\r\nطبقه‌هاى ماهيچه‌هاى پايينى شكم و آبشامهء نازك - كه خود صفاق است - بايد صفاق شناخته شوند . ثرب كه آستر صفاق است ، معده را پشتيبان است .\r\nاين جسمها همگى در گرمى بخشيدن به معده و در نگهدارى گرمى معده مددكارند .\r\nدر قسمت پايينى معده سوراخى هست كه رودهء اثناعشرى به آن پيوسته است . اين سوراخ را « بواب » ( دربان ) گويند . سوراخ دربان تنگ‌تر از سوراخى است كه در بالاتر از آن قرار گرفته است ؛ زيرا گدار هضم شدهء رقيق است ، امّا سوراخ بالايى بر خلاف آن و گدار هضم شدهء غليظ است . سوراخ بالايى برهم آمده و بسته است تا هضم خوراك انجام مىشود و مراحل خود را طى مىنمايد ، آنگاه باز مىشود كه آن را دفع كند و همين‌كه از مدفوع آسوده گشت دوباره بسته مىشود .\r\nو بدان ! كه تغذيهء معده سه راه دارد :\r\n1 - خوراك كه به معده مىريزد .\r\n2 - مادهء غذايى كه معده از رگها دريافت مىكند . رگهاى غذادهندهء معده را در بحث از تشريح رگها آورده‌ايم .\r\n3 - خون قرمزرنگ صافى كه از كبد آيد و اين در حالى است كه گرسنگى انسان بسيار شدّت يابد و معده خوراكى را نيابد ، كبد به دادش مىرسد .\r\nاين را هم بدان ! كه پيشينيان وقتى مىگفتند دهانهء معده ، گاهى منظورشان در ورودى معده بود كه\r\n\r\n","description":"","footnote":"","page_name":" 9 ","page_number":23},
  {"content":"\r\n\r\nعبارت از تنگنايى است از اجزاى معده كه بعد از مرى شروع مىشود و هنوز به فراخناى معده نرسيده است ؛ و گاهى قصدشان از دهانهء معده ، مرز مشترك ميان مرى و معده بود .\r\nبرخى بودند كه دهانهء معده را فؤاد يا قلب كه هر دو به معنى دل است مىگفتند .\r\nكسانى هم بوده‌اند كه وقتى بحث دهانهء معده را به ميان مىآوردند اشاره به دل خود مىكردند .\r\nاين‌چنين كسانى يا فكر مىكردند كه دهانهء معده و قلب يك نام دارند و در اين نام شريكند ، يا اين جداگانگى دهانهء معده و قلب را حس نمىكردند ، كه اين گروه از پيشينيان باستانى و بسيار قديم بوده‌اند .\r\nليكن بقراط كه فؤاد را نام مىبرد ، بارها قصدش معده است و براى اين گفته راهى يافته است .\r\n\r\nفصل دوم بيماريهاى مرى\r\nمرى به انواع سوءمزاجها مبتلا مىشود و از انجام دادن كار خويش باز مىماند و نمىتواند وظيفه‌اى را كه بر عهده دارد - چنان‌كه بايسته است - ادا كند ؛ يعنى عمل بلع با مشكلاتى روبه‌رو مىشود . گاهى بيماريهاى ابزارى نيز بر مرى تأثير مىگذارند .\r\nشايد بيماريهاى اشتراكى ( از عضوى ديگر بيمارى كسب شود ) به سراغ مرى آيند . امكان دارد ورم گرم ، ورم سرد و ورم سخت هم در مرى پيدا شود .\r\nگفتيم بيماريهاى ابزارى بر مرى تأثيرگذار است . اكثرا مرى در اين‌باره از رخ دادن بندآمدنيها به بيمارى مبتلا مىشود ، كه اين راه‌بندان در مرى چند احتمال دارد :\r\n1 - مهره‌اى از مهره‌هاى گردن از جاى خود بلغزد و فشار بر مرى بياورد و راه‌بندان ايجاد شود .\r\n2 - ورم در اندام همسايهء مرى رخ دهد و از فشار همسايهء ورم كرده راه‌بندان در مرى رخ دهد .\r\n3 - يا ورم در خود مرى است و سبب راه‌بندان شده است .\r\n4 - ورم در ماهيچه‌اى است كه مرى را دربرگرفته است .\r\nبيماريهاى مشترك كه مرى را از انجام كار خود بازمىدارد اكثرا نزيف خون و جهيدن خون است . كه يك دفعه خون منفجر شود .\r\n\r\nفصل سوم قورت دادن ( بلع )\r\nبدان ! كه وظيفهء مرى عبارت است از بلعيدن و قى كردن ، يعنى هم بلعيدن و هم قى كردن به عهدهء مرى است .\r\nبلعيدن چگونه انجام مىشود ؟\r\n\r\n","description":"","footnote":"","page_name":" 10 ","page_number":24},
  {"content":"\r\n\r\nليفهاى طولى و در درازا ، خوراك وارده را به سوى پايين مىكشند . ليفهاى طبقهء بالايى - كه پهناورند - هول مىدهند و در پايين دادن خوراك به نيروى كشنده كمك مىنمايند .\r\nمرى در انجام وظيفهء دومى - كه برآوردن خوراك است - بيشتر از عمليات بلعيدن زحمت مىكشد . زيرا بلعيدن و به پايين فرستادن خوراك طبيعى است و دو گروه از ليف كشنده و دفع‌كننده در انجام آن همكارى مىكنند . امّا در برآوردن خوراك كه خارج از روند طبيعى است ، كشنده كارى ندارد و تنها طبقهء بالايى و پوششى - كه ليفهايش پهناورند به كار مىپردازد - و برآوردن را از راه دهان انجام مىدهد .\r\n\r\nفصل چهارم دشوارى بلعيدن از گدار تنگ\r\nگاهى رخ مىدهد كه راه واردات مرى تنگ مىشود و بلعيدن با مشكلاتى روبه‌رو مىگردد . سبب تنگ شدن گدار و با دشوارى روبه‌رو شدن بلعيدن ، يكى از سببهاى زير است :\r\nالف - سبب در خود مرى است و تنگ شده است .\r\nب - سبب از تأثير همسايگان است .\r\nج - يكى از انواع سوء مزاج است كه بسيار زياده‌روى كرده است .\r\nاگر سبب در خود مرى است ، چند احتمال دارد :\r\n1 - ورم در مرى پديد آمده .\r\n2 - خشكيدگى به حدّ زياد بر مرى روى آورده .\r\n3 - رطوبتهاى مرى از تب و غيره برچيده شده‌اند .\r\nاگر سبب تنگ شدن گدار بلع ، سوء مزاج شديد است ، انواع سوءمزاجها را بايد در مرى جستجو كرد كه كدام است . بايد كاهش نيرو ، از بين رفتن نيرو و به ويژه در مراحل نهايى بيماريهاى بدخيم و شديد و وخيم و هراسناك باشد كه سبب بيمارى مرى شده است و مرى تنگ گرديده است .\r\nاگر سبب از اندامان همسايه است ، فشارى بر مرى وارد آمده است و سببش قبلا :\r\n1 - ورم در ماهيچه‌هاى حنجره است ، چنان‌كه در خفگىها ( خوانيق ) رخ مىدهد .\r\n2 - شايد همراه نفس‌تنگى باشد .\r\n3 - شايد از اندامان گردن روى دهد .\r\n4 - ممكن است از لغزيدن مهره به سوى داخل باشد .\r\n5 - مادهء باد در پيرامون مرى به هم آمده و فشار بر مرى آورده است .\r\n6 - يا تشنج و كزاز در راه است و يا سر رسيده است ، زيرا اكثرا يكى از پيش‌درآمدهاى تشنج و كزاز تنگ شدن مرى است .\r\n\r\n","description":"","footnote":"","page_name":" 11 ","page_number":25},
  {"content":"\r\n\r\nيكى از آشنايان ما گويد : شخصى گدار لقمه‌اش در مرى بند آمده بود ، به حالى افتاد كه گفتى دارد خفه مىشود . به تهوّع افتاد و از اثر تهوّع كرمهاى زياد بيرون داد . حالت خفگى نماند و رهگذر لقمه باز شد و بلعيدن آسان گرديد .\r\n\r\nنشانيها :\r\nاگر سبب تنگ شدن رهگذر بلعيدن لغزش مهرهء گردن است ، هرگاه بيمار بر پشت دراز بكشد به زحمت مىتواند ببلعد و هنگامى كه لقمه را مىبلعد جاى مهرهء لغزيده درد مىكند .\r\nاگر تنگى مرى سببش سوء مزاج است و از سوء مزاج ناتوان شده است ، نشانش اين است كه بلعيدن در مسافتى كه از بالا تا پايين را مىپيمايد سست حركت است و در طول مدت تا به سر منزل مىرسد كمتر احساس آزار مىكند . مگر اينكه ورمى در جزئى از مرى باشد كه آنگاه علاوه بر اين كه احساس آزار هست ، احساس مىكند كه بلعيده در جايى گير مىكند ، كه حتما جاى گير كردن بلعيده ورمى هست .\r\nاگر سبب تنگ آمدن گدار بلعيده ، ورم باشد ، رگهاى مرى تنگى گدار را سبب مىشوند و احساس درد در جايى كه ورم هست محسوس است .\r\nاكثرا ورم گرم همراه تب در مرى پيدا مىشود ، هرچند ممكن است تب شديد نباشد ، امّا به هر حال سبب تنگى رهگذار بلعيده شود . همچنين درحالىكه ورم گرم هست احساس حرارت و احساس تشنگى همراه دارد .\r\nاگر ورم در مرى ورم گرم نباشد ، تب همراه ندارد .\r\nشايد خراجى از مرى سربرآورده امّا خراجى چندان گرم نيست . و اگر خراج بود و زياد گرم نبود و گرميش به گرمى ورم گرم نمىرسيد ، نشانش اين است :\r\nاندكى احساس درد هست و گاهى ممكن است تب لرز و تب همراه داشته باشد .\r\nامكان دارد ورم جمع شده و تركيده و چرك چكيده از ورم تركيده قى شود و زحمتى كه از ورم به مرى رسيده است خاتمه يابد و درد آرام گيرد ! آنگاه سبب ناسازگار يعنى ورم ! چركين است .\r\nاگر تنگ شدن گدار فرو دادن پيش درآمد كزاز و بستگى ( جمود ) بود ، همهء نشانهاى ذكر شده براى جمود آشكار مىشوند .\r\n\r\nعلاج :\r\nاگر سبب تنگى مجراى بلعيده ورم است ، علاج ورم معلوم است .\r\nاگر سبب لغزيدن مهره از جاى طبيعى است ، باز علاجش معلوم است .\r\nاگر سبب سوء مزاج است ، دقت كن ! اگر التهاب ، احساس سوزش ، حرارت در سطح دهان هست ، بايد افشره‌ها و داروهاى سرد بر ميان هر دو شانهء بيمار بمالى . سوپهاى ساخته از افشره و داروهاى سرد بخورد ، دوغ ترش و امثال آن بنوشد .\r\n\r\n","description":"","footnote":"","page_name":" 12 ","page_number":26},
  {"content":"\r\n\r\nاگر از سرماست - كه اكثرا مرى از اثر سردى گرفتار گدار تنگى مىشود - بايد : ضمادهاى گرمىبخش ، از آن قبيل ضمادها كه در معالجهء معدهء سرد به كار مىبرى ، از خارج بر مرى بگذارى .\r\nبايد روغنها و ماليدنيهاى گرمىبخشى استعمال كنى كه براى معدهء سرد استعمال مىشوند .\r\nروغن بلسان ، روغن ترب ، روغن مشك و از اين قبيل روغنها در اين نوع معالجه خوبند .\r\nضماد از گند بيدستر ، اندران ، مرّ ، گندناى بيابانى و امثال آنها باشد .\r\nاگر سبب آسيب‌ديدگى مرى و تنگ شدن راه بلعيده سوء مزاج رطوبى بسيار سست‌كننده و فروهلنده باشد - كه اين را مىتوانى از حالت سطح دهان و زبان بدانى !\r\nعلاجش :\r\n1 - اول پاكسازى معده و روبراه كردن حالت معده است ، اگر دانستى كه به پاكسازى معده نياز هست .\r\n2 - داروهاى گيرنده و گرمىبخش خوشبوى تجويز كن و اين داروها عبارتند از :\r\nالف - رازيانهء شامى بوداده\r\nب - بهمنان\r\nج - سنبل\r\nد - سنبل رومى\r\nه - درخت هندى ( ساذج )\r\nو - كندر\r\nز - گرد سونش كندر\r\nح - مرّ\r\nاگر خواستى كه داروهاى گرمىبخش با داروهاى گيرندهء سرد مخلوط كنى كه گرمىبخشها سبب شوند ، درجهء سردى سردىبخشها را پايين آورند و از نيروى خشكانندهء آنها كم شود ؛ داروهايى از قبيل : گل محمدى ، گلنار و امثال آنها را با داروهاى نامبرده مخلوط كن ! به عقيدهء من انگدان در اين‌باره بسيار مفيد است .\r\nاگر سبب سوء مزاج خشك است و خشكى سبب آسيب‌ديدگى مرى شده است ، علاجش را از عكس علاج رطوبت مزاج برگزين !\r\nانگشت‌پيچهاى رطوبت‌بخش مزاج معتدل ، نيم‌برشتها ، انواع پيه ، كره ، مخ استخوان حيوانات ؛ و از معالجه و مراعات بدن و معده غافل مباش ، زيرا اكثرا مزاج مرى پير و مزاج دهانهء معده است .\r\n\r\n","description":"","footnote":"","page_name":" 13 ","page_number":27},
  {"content":"\r\n\r\n\r\nفصل پنجم ورمهاى مرى\r\nورمهايى كه در مرى پديد آيند ، چهار احتمال دارد :\r\n1 - ورم گرم « فلغمونى » ( التهاب نسيج مخاطى )\r\n2 - ورم خونى ( ماشرا ) .\r\n3 - ورم سرد بلغمى\r\n4 - ورم سخت كه اكثرا ديررس است و به سستى پخته گردد .\r\n\r\nنشانيها :\r\nاگر در حال بلعيدن احساس درد هست و در غير هنگام بلعيدن درد در پشت گردن احساس مىشود و احساس مىشود كه گدار بلعيده تنگ است ، بدان كه سبب بيمارى مرى ورم است .\r\nاگر ورم گرم باشد ، تب به همراه دارد ؛ امّا تب شايد شديد نباشد و امكان دارد كه تب گاه‌گاهى به سراغ بيمار آيد و به تب روزانه شباهت داشته باشد . چنين ورمى هرگاه رسيده شد ، تب لرز نمىماند و اگر ورم تركيد ، چرك قى مىشود .\r\nاگر ورم گرم نيست ، تنگى رهگذر بلعيده كاملا به حالت تنگى گدار بلعيده در ورم گرم است ، ليكن نه حرارتى احساس مىشود ، نه تبى هست و نه تشنگى .\r\n\r\nعلاج :\r\nبراى علاج ورم مرى ، داروهاى تناولى هست و داروهاى گذاشتنى كه از خارج گذارند .\r\nداروهايى كه بايد بر خارج گذاشته شوند ، بايد بر ميان هر دو كتف بگذارند .\r\nبايد داروهاى بازدارنده و گيرنده باشند از جنس داروهايى باشند كه در علاج ورم معده تأثير بخشند ، كه عبارتند از : گياهان خوشبوى و ميوه‌جات سازگار با معده و معالج ورم معده .\r\nبعد از آن ، داروهايى از قبيل : اندران ، مقل ، شاه‌افسر ، سقّز درخت بنه ، انجير بر آنها بيفزاى و نبايد داروهاى گيرنده و انواع پيه را فراموش كنى .\r\nاگر استعمال اين داروها بهرهء كافى نداد ، و نياز به گدازندهء نيرومندتر بود ، يا ورم از بيخ سفت بود ؛ داروهايى را كه در تحليل بردن زياد اثر بخشند به آنها اضافه كن ! از قبيل : ثمر درخت غار ، عاقرقرحا ، شاه‌زيره ، زراوند ، زنبق ، بلسان .\r\nاگر نياز به تركانيدن ورم داشتى ، داروهاى تركانندهء ورم را - كه در بحث ضماد علاج دملهاى درونى سينه و ريه بحثشان آمد - استعمال كن ! كه عبارتند از : ضماد خردل ، صمغ سداب كوهى و حتى چلغوز كبوتر و شبيه آن .\r\nداروهاى تناولى در علاج ورم گرم :\r\nانگشت‌پيچهاى ليسيدنى كه كم‌كم و آهسته و بدون وقفه به سر منزل مقصود برسند .\r\n\r\n","description":"","footnote":"","page_name":" 14 ","page_number":28},
  {"content":"\r\n\r\nدر نخستين مرحله ، انگشت‌پيچ ليسيدنى بيمار از قبيل : عدس ، تباشير ، با لعاب اسفرزه و لعاب بزر خرفه و آب كدو حلوايى و امثال آنها باشد .\r\nبعد از مرحلهء اول ، داروى علاجى از ليسيدنيهايى باشد كه آميزه‌اى از بازدارندها و گدازنده‌ها است . اول چيز : انجير و آب رازيانه و بابونه با انگشت‌پيچ دارويى باشد . بعدا خرما و شنبليله بر آن اضافه كن ! مىتوانند از اين داروها سوپ بسازند و تناول نمايند .\r\nقبل از هر چيز در تداوى ورم گرم نياز ما به داروهاى بازدارنده است . از قبيل : سوپ از آرد جو و عدس . اينكه ترشى در آن باشد يا بدون ترش‌مزگى باشد ، خودت تقدير كن ! اگر ورم شروع به رسيدن كرد ، سوپ بيمار از آب تصفيه شدهء سپوس باشد كه روغن بادام و شكر در آن ريزند . بعد از آن همين سوپ آب پاليدهء سپوس آب را كه با روغن بادام و شكر است با بزركتان بياميز . سپس در مرحله‌هاى ديگر آرد گاودانه و آرد نخود نيز بر سوپ نامبرده بيفزاى .\r\nوقتى كه تركيدن ورم شروع شد ، آنگاه سوپ خوردنى بيمار مخلوط با چيزى از بيخ سوسن آسمانگونى و بادام تلخ و گندناى بيابانى و كمكى خردل و انجير و خرما باشد .\r\nاگر ورم پديد آمده در مرى سرد است ، هرچه ما دربارهء علاج معدهء سرد گفته‌ايم در اينجا نيز همان علاجها را به كار انداز و داروهاى نرم‌كنندهء رسانندهء ورم را از خارج بگذار !\r\nدر علاج درونى ، انگشت‌پيچهاى ليسيدنى و سوپهايى را تجويز كن كه براى رسانيدن ورم ذكر كرديم از قبيل آرد گاودانه ، آرد جو ، كه در سوپ عسل و چيزى از شيرين‌بيان و بيخ سوسن و غيره باشد . ضمادهايى را كه بر بيرون مىگذارى از آنها باشند كه ذكر كرديم و گفتيم . شنبليله و بابونه و شاه افسر و مقل و شيرهء درخت بنه و اندران و زنبق و چيزى از خوشبوها باشند .\r\nهرگاه ورم گرايش به باز شدن و گرم شدن پيدا كرد ، مطابق دستورى كه در باب اول ياد گرفتى عمل كن و هرآنچه در بحث از ورمهاى معده گفته مىشود . معتبر است و در علاج مرى تأثيربخش است .\r\n\r\nفصل ششم جهيدن خون از مرى\r\nدانستى كه وقتى بيمار خون از دهان برمىآورد ، نشان آن است كه خون انفجار كرده است و سبب انفجار خون را نيز مىدانى و علاج آن را كه در باب قى كردن خون گفته‌ايم ، به كار ببر !\r\nتنها فرقى كه در ميان داروهاى علاج قى كردن خون كه سبب معده باشد و داروهاى خون قى كردن كه از مرى سرچشمه مىگيرد آن است كه بايد داروهاى علاج مرى لزج و كشدار باشند كه يك دفعه و با شتاب به سوى معده سرازير نشوند ؛ يواشكى راه‌پيمايى كنند و به آهستگى بر جاى درد بگذرند ، تا بتوانند تأثير لازم را بر جاى درد داشته باشند .\r\nاگر دارو لزج و كشدار باشد و به كندى سرازير شود ، حتى اگر از راه رگها راه‌پيمايى كند ، باز بر\r\n\r\n","description":"","footnote":"","page_name":" 15 ","page_number":29},
  {"content":"\r\n\r\nمرى تأثيرگذار است اما نه چندان‌كه مستقيما به مرى سر بزند ، زيرا در پيچ و خمهاى رگ قسمتى از نيروى اثربخش را از دست مىدهد .\r\n\r\nفصل هفتم قرحه ( دمل چركين ) در مرى\r\nگاهى ممكن است جوش چركين در مرى پيدا شود ، يا ورمى در مرى بتركد ، يا اينكه خلط تندمزاج در هنگام قى كردن از مرى بگذرد ، يا چيزى همانند قى كردن روى دهد و امكان دارد كه سبب قرحهء مرى مواد سرريز كرده از بالاييها باشد .\r\n\r\nنشانيهاى وجود قرحه در مرى :\r\nدر باب قرحهء معده فرق ميان قرحه معده و قرحهء مرى را بيان كرده‌ايم ، از آن استفاده كن ! اما چگونه مىدانى كه قرحه در مرى هست و ورم نيست ؟\r\nاگر مايهء مزاحمت مرى ورم باشد ، درد و آزار بستگى به بزرگى و كوچكى لقمه دارد .\r\nاگر لقمهء بزرگ در حال بلعيدن باشد و ورم در مرى باشد آزار زياد است و اگر لقمه از حيث حجم بسيار بزرگ نباشد ، احساس درد كمتر است ، در هر حال بزرگى و كوچكى لقمه از بيش و كمى درد معلوم است . اگر لقمه به اين بزرگى نيست كه در مرى سبب دردسر شود ، اما مزهء خوراكى كه لقمه شده است تند ، يا ترش ، يا گس گيرنده باشد ، باز درد احساس مىشود ، اما نه به اندازهء درد لقمهء بزرگ .\r\nقرحه نيز سبب آزار در مرى مىشود و آزارش حالات جداگانه دارد . مثلا اگر لقمهء ميانه در بزرگى و كوچكى و چرب باشد ، تقريبا آزار چندانى در جاى قرحه احساس نمىشود ممكن است لقمه از آن لقمه‌ها باشد كه از لحاظ بزرگى مزاحمتى ندارد ، اما چگونگى لقمه طورى است كه سبب آزار در جاى قرحه مىشود .\r\nكسى كه خراج ديرينه و باسابقه در مرى داشته باشد و به دمل قرحه‌اى تبديل شده باشد ، علاجش دشوار است و دارندهء مرى راه مرگ را در پيش گرفته است .\r\n\r\nعلاج قرحهء مرى :\r\nاگر تشخيص دادى كه قرحه در مرى هست و خواستى آن را معالجه كنى ، داروهايى را برگزين كه يك دفعه و با شتاب از مرى نگذرند و چنان‌كه داروهاى قرحهء معده و غيره را تجويز مىكنى بايد شتابرو باشند و يك دفعه پايين روند . بايد دارو لزج و غليظ باشد ، يا اگر خود داروى معالج لزج و پرمايه نيست بايد با چيزى لزج و غليظ مخلوط باشد .\r\nداروى لزج و غليظ ، يا مخلوط با چيز لزج و غليظ را كم‌كم و در چندين دفعه به بيمار بده ، زيرا\r\n\r\n","description":"","footnote":"","page_name":" 16 ","page_number":30},
  {"content":"\r\n\r\nاگر دارو لزجى و غليظى نداشته باشد يكسره از مرى مىگذرد و آن‌قدر نمىماند كه چيزى به مرى برساند ، اما اگر لزج و غليظ بود بر مرى مىچسبد و يكباره مرى را ول نمىكند .\r\nاگر مىگوييم كم‌كم و پياپى باشد ، منظور اين است كه هرباره دارو اثر خود را بر مرى بگذارد و همين‌كه مرى را ول كرد قسمتى ديگر به مرى سر بزند و تأثيربخشى پياپى و بدون انقطاع باشد .\r\nگوهر داروهاى قرحهء مرى با گوهر داروهايى كه بعدا براى قرحهء معده ذكر مىكنيم يكى است ، پس بدانجا رجوع كن !\r\n\r\nفصل هشتم معده و مزاجش\r\nمزاج طبيعى و خوب معده و نشانيهاى آن\r\nاگر معده مزاج طبيعى گرم داشته باشد از نشانيهاى زير مىدانيم :\r\n1 - خوراكهاى نيرومند و نيروبخش از قبيل گوشت گاو ، گوشت غاز و امثال آنها را به خوبى هضم مىنمايد و گرهى در كار نيست .\r\n2 - خوراكهاى سبك و نازك و نرم را به تباهى مىكشاند از قبيل : گوشت جوجه و شير .\r\n3 - خوراكهاى گرم مزاج را تا گرمتر باشند بهتر از ساير خوراكها در خود مىپذيرد .\r\n4 - اشتهاى دارندهء معده بيش از آن است كه مىتواند هضم كند .\r\nاگر معده مزاج طبيعى سرد دارد ، از نشانيهاى زير معلوم مىشود :\r\n1 - در اشتها خللى نيست و اشتها بر مرام است .\r\n2 - در هضم كردن خوراك تا اندازه‌اى كم و كاستى هست ، به جز غذاهاى سبك و نرم را هضم نمىكند .\r\n3 - غذاهاى سردمزاج را از غذاهاى داراى مزاج غير سرد بيشتر دوست دارد .\r\nاگر مزاج طبيعى معده خشك طبيعى است ، حالش را از نشانيهاى زير درياب :\r\n1 - عادتا تشنگى زياد است .\r\n2 - از ورود نوشيدنى كم - در اندازه - قناعت مىكند .\r\n3 - از نوشيدنى زياد به امتلا مبتلا مىشود و نفس‌تنگى در بر دارد .\r\n4 - خوراكهاى خشك‌مزاج را بيشتر از ساير خوراكهايى كه خشك‌مزاج نيستند دوست دارد .\r\nاگر معده داراى مزاج تر طبيعى است حالتهايى دارد كه از اين قرارند :\r\n1 - تشنگى كم روى مىدهد .\r\n2 - اگر زياد نوشيدنى بنوشد تحمل مىنمايد و به پر شدن غير عادى ( امتلاء ) مبتلا نمىشود .\r\n3 - غذاهاى تر مزاج را از ساير خوراكهاى داراى مزاج غير تر بيشتر دوست دارد .\r\n\r\n","description":"","footnote":"","page_name":" 17 ","page_number":31},
  {"content":"\r\n\r\n\r\nفصل نهم بيماريهاى معده\r\nبيماريهاى معده ممكن است از سوء مزاج سادهء شانزده‌گانه باشد .\r\nممكن است از سوء مزاج همراه ماده باشد و مادهء همراه سوء مزاج امكان دارد : خلط خونى ، يا خلط صفرايى همه نوعش يا بلغمى شيشه‌اى باشد . يا مادهء خلط سبب سوء مزاج ، آبكى و در حركت است ، يا مادهء رقيق و آرام و بىحركت است .\r\nيا اينكه ماده‌اى است مىجوشد ، يا بلغمى ترش و شورمزه است .\r\nيا مادهء سبب سوء مزاج خلط سودايى ترش‌مزه است .\r\n1 - ممكن است سبب سوء مزاج معده از ورم باشد .\r\n2 - امكان دارد سبب قرحه باشد .\r\n3 - يا شايد گسستن تك ( انحلال فرد ) و امثال آن در درون يا بيرون معده روى دهد و معده دچار بيمارى شود . سبب گسستگى پيوندى بيرونى از قبيل : صدمه ديدن ، ضربت خوردن و امثال آن مىباشد .\r\n4 - امكان دارد كه معده در راه سوراخ شدن يا ترك برداشتن باشد و هنوز سوراخ نشده است و بيمارى سوراخ شدن در آينده رخ دهد .\r\nاگر حال گداختن جرم معده به حدّى رسيد كه جرم معده سوراخ شود ، دارندهء معده مىميرد .\r\nبقراط مىفرمايد : هركسى معده‌اش سوراخ شود ، با مرگ حتمى روبه‌رو است .\r\n5 - اگر تنيدهء پرزه رگهاى معده شل و سست و كم تاروپود باشد بيمارى براى معده به ارمغان مىآورد .\r\n6 - تنيدهء پرزه رگها ( الياف ) زياد از اندازهء لازم سفت گردد ، معده را به بيمارى مبتلا مىكند .\r\n7 - شايد ناسازگارى و بيمارى معده از خلقت اولى سرچشمه گيرد ، مثلا در برابرى با معدهء طبيعى ديگر ، بسيار بزرگ يا بسيار كوچك باشد .\r\n8 - شايد ناسازگارى سببش شكل و هيئت معده باشد ، مثلا بيش از حالت عادى گرد و مستدير باشد .\r\n9 - شايد زبرى و صافى غير عادى سبب ناسازگارى معده شود ، مثلا بسيار صاف و لغزاننده باشد .\r\n10 - شايد سبب بيمارى معده از قرارگاه معده باشد كه در وضعيت غير عادى قرار گرفته باشد ، مثلا برآمده‌تر از آن باشد كه طبيعى است .\r\n11 - راه‌بندانهايى در پرزه رگهاى معده رخ دهد .\r\n12 - گدار معده به كبد بند آيد ، كه اگر در مجراى ميان معده و كبد راه‌بندان رخ دهد فساد معده پديد آيد .\r\n\r\n","description":"","footnote":"","page_name":" 18 ","page_number":32},
  {"content":"\r\n\r\n13 - گدار معده به طحال بند آيد ، كه در اين حالت اشتهاى خوراك كم مىشود .\r\n14 - شايد سبب بدحالى معده از باد و بادكردگى باشد ، كه سبب باد و بادكردگى در معده غذا باشد .\r\n15 - ناتوانى در خود معده سبب بيمارى معده شده باشد ، كه بحث اين نوع بيمارى را در جايى ديگر به تفصيل شرح مىدهيم و بابى را به اين موضوع مختص گردانيم .\r\nاين را هم بدان ! كه براى رخ دادن سوء مزاج معده سببهاى خارجى هم شايد باشد ، مثلا از گرما يا سرما و غيره معده به سوء مزاج مبتلا شود .\r\nممكن است سبب سوء مزاج معده در درون باشد .\r\nگاهى بيمارى معده نوعى است كه در گرماى شديد برانگيخته مىشود و اين حالت دو احتمال دارد :\r\n1 - گرماى شديد سبب مىشود كه مادهء ناسازگار با معده و ناپسند كه از گرماى شديد به سيلان درآمده است به معده وارد شود .\r\n2 - گرماى شديد بر مادهء بدگوهر در معده اثر بخشيده است و آن را از بد بدتر گردانيده است و اين تغيير حالت ماده از بد به بدتر حالت طبيعى معده را به هم زده است .\r\nحال برگرديم به بحث از سوء مزاج همراه ماده كه معده را به بيمارى سوق داده است ، كه چندين وجهه دارد .\r\nخلط مايهء بيمارى يا در جرم معده آميخته است و اين آميختگى ، در جرم معده فرو شده است ، يا بر ديوارهء جرم معده چسبيده است .\r\nيا اينكه خلط سبب بيمارى ، در فراخناى معده ( تجويف ) ريزش كرده است .\r\nخلط كجايى است ؟\r\n1 - خلطى كه در معده به خرابكارى دست زده است ، ممكن است در خود معده به وجود آمده باشد .\r\n2 - خلط مايهء بيمارى معده از اندامى ديگر آمده و به معده ريخته است ، مثلا ماده خلط از بالاييها سرازير شده و جاى خود را در معده يافته است ، مثلا مادهء ناباب از مغز فروريخته و به معده آمده باشد . آنگاه معده با مزاج ريزش كرده خو مىگيرد و هم‌آهنگى رخ مىدهد .\r\nاگر فروريخته ، گرم باشد معده به سوء مزاج گرم روى آورد .\r\nاگر مادهء ريزش كرده از بالا كه به معده آمده است سرد باشد ، سردمزاجى به معده راه يابد .\r\n3 - امكان دارد خلط مرارى از كيسهء زهره راهى شود و مستقيما به معده بريزد كه امكان اين حالت در هركسى موجود نيست .\r\nكسى كه در خلقت جوى رگى بزرگ از كيسهء زهره تا معده دارد و چكيدهء زهره از اين شاهراه مىگذرد و بدون واسطه و مانع به معده مىريزد ، با چنين حالتى ممكن است روبه‌رو شوند .\r\nاما در اكثر مردم چنين نيست ، مادهء چكيده از كيسهء زهره در آنها به روده‌ها مىريزد و سر به معده\r\n\r\n","description":"","footnote":"","page_name":" 19 ","page_number":33},
  {"content":"\r\n\r\nنمىكشند .\r\nحال اگر مادهء مرارى - كه فرستادهء كيسهء زهره است و در معده ريخته است - زياد در معده ماندگار باشد ، نوع خلط مرارى كه شورمزه يا تندمزه باشد قرحه براى معده ايجاد مىكند .\r\nاگر خلط مرارى از نوع سرد و بىمزه باشد ، صافى و لغزانندگى جرم معده را سبب مىشود و امكان دارد كه بر سرآغاز روده‌ها و همسايه‌هاى آن اثر نامطلوب بگذارد .\r\nاشتهاى تباه براى راهنمايى به سوى سوء مزاج معده حائز درجهء اول است و كسانى هستند كه اين رويهء ناپسند در آنها پيداست و اشتهاى مخالف اشتهاى طبيعى دارند ، كه در باب تشريح آن را بيان كرده‌ايم .\r\nبرخى از مردم چنان آفريده شده‌اند - بر خلاف اكثريت - رگهايى در ميان كيسهء زهره و زهره دارند كه مستقيما كيسهء زهره و معده را باهم در ارتباط مستقيم قرار داده‌اند . براى چنين افرادى رخ مىدهد كه از راه اين رگها مادهء ناباب را به معده وارد كنند كه مواد ناسازگار و ناپسند از كبد سرچشمه دارند و به رگها ريخته‌اند و از راه رگها به معده سر زده‌اند .\r\nبرخى از مردم سرشت درونيشان طورى است كه از كيسهء زهره مستقيما جوى بزرگى به سوى معده دارند و جوى رگ از خلال روده‌ها مىگذرد و آنچه از ماده بايد در روده بريزد ، به وسيلهء اين جوى رگ به معده ريزش مىكند .\r\nگاهى اتفاق مىافتد كه مادهء سودايى از طحال به معده مىريزد ، كه اين را بعدا مىدانى !\r\nمادهء خلط كه به معده مىريزد ، اكثرا مادهء صفرايى است و از كبد مىآيد .\r\nسبب ريزش مادهء صفرايى به معده ممكن است :\r\n1 - احساس درد شديد در معده باشد .\r\n2 - اندوه شديد دارندهء معده سبب ريزش مادهء صفرايى از كبد به معده شود .\r\n3 - غذاى لازم به هنگام به معده نرسد و به تأخير افتد .\r\n4 - ناتوانى نيروى دفع‌كنندهء معده .\r\n5 - خشم زياد و غم دارندهء معده .\r\n6 - واكنشهاى روانى كه مادهء صفرايى را به جنبش وامىدارند و به معده مىريزند ممكن است در نتيجه درد گزنده در معده پيدا شود ، تا دارندهء معده قى نكند درد بر طرف نشود .\r\n7 - اين تحريك‌كننده‌هاى ماده كه به معده مىريزند ، ممكن است در حال گرسنه بودن خلط آميزه از چرك و خون به معده ريزش كند و به ويژه در حالتى كه قرحه در آن حوالى باشد احتمال ريزش خلط چرك‌آلود به خون به معده زياد است .\r\n8 - گفتيم گاهى رخ مىدهد كه خلط سودايى به معده راه يابد .\r\nسبب ريزش سودا به معده بودن اندازهء زياد از مادهء سودايى است ؛ يا از ناتوانى معده ، مادهء سودايى در معده مىريزد . و تو سبب افزايش مادهء سودا را ياد گرفته‌اى !\r\n9 - اگر خلط جاى گرفته در معده خون است ، چند جهت دارد :\r\n\r\n","description":"","footnote":"","page_name":" 20 ","page_number":34},
  {"content":"\r\n\r\nالف - زيادى مادهء خونى بيشتر از حال طبيعى باشد .\r\nب - برانگيخته شدن خونى در اندامى بالاتر از معده و نزديك به معده مانند كبد روى دهد .\r\nج - شوريدن خون در اندامى بالاتر و دور تر مانند مغز ، كه خون را به سوى گلو و مرى مىفرستد و سرانجام در معده جاى مىگيرد .\r\nد - نيروى راننده در معده كاهش يافته باشد و از ناتوانى كه دارد ناچار است هر ماده‌اى را - هرچند بد و ناپسند باشد - بپذيرد و در خود جاى دهد .\r\nه - ديگر از سببها كه خون را به معده يا به جاى ديگرى ريزش مىدهند به قرار زير است :\r\nالف - خون حيض بعد از بند آمدن سيلان كند .\r\nباء - خون بواسير كه بسيار گرد آيد .\r\nتاء - فساد معده ، كه سبب خون جمع آمدن در ريه مىشود .\r\nثاء - ورزش را ترك كردن ، ورزشى كه مايهء پاكسازى بدن از خون ناپسند و ناسازگار با معده مىشود .\r\nجيم - اندامى بريده شده است و خونى را كه طبيعت براى آن اندام آماده كرده است در اندام نمىماند و پرت مىشود و ممكن است در اين پرت شدن به معده راه يابد .\r\nحاء - ممكن است خون جارى شده به سبب بريده شدن از راه معده بيرون ريزد و دارندهء معده خون قى كند .\r\nخاء - اين را هم بدان ! كه ناتوان شدن معده در پذيرش مادهء ناسازگار بسيار تأثيربخش است ، زيرا ياراى برابرى با دشمن و دفع گزند از خود را ندارد . ( كه در نظام طبيعت ضعيف پامال است . م ) .\r\nاز خلطهايى كه در معده گرد آيند و سبب سازگارى يا ناسازگارى معده مىشوند كدام خلط اكثريت دارد ؟\r\n1 - خلطى كه از ساير خلطها بيشتر در معده پديد آيد ، يا معده به وجود مىآورد خلط بلغمى است ، زيرا كيلوس در طبيعت و مزاج به بلغم نزديك است ، اگر كيلوس به خوبى و به صورت كامل هضم نشود نه به خون تبديل مىشود نه صفرا يا سوداء مىگردد .\r\nاين را بدان ! كه در اغلب حالات صفراى شست‌وشودهنده از همان نوع صفرا كه روده‌ها را شست‌وشو مىدهد به معده نمىريزد .\r\nليكن گاهى صفرا در برخى از معده‌ها توليد مىشود اما اكثرا اگر صفرا در معده بود ، بدان كه از جانب كبد آمده است .\r\nممكن است در معده‌اى كه گرم مزاج باشد و غذايى را دريافت كند كه به سرعت به مادهء دودى تبديل شود و مادهء صفرايى به‌وجود آيد .\r\nممكن است تنيدهء جرم معده شل و سست گردد ، لاغر شود ، پوست معده تنك و نازك گردد و سبب اين حالت :\r\n1 - يا سرشتى است و در خلقت اين نصيب را برده است .\r\n\r\n","description":"","footnote":"","page_name":" 21 ","page_number":35},
  {"content":"\r\n\r\n2 - يا از بيماريهاى گوناگون زجركشيده و به اين حالت از بىسروسامانى رسيده است .\r\n3 - يا از درد و آزار زياد اين سيه‌روزى را دچار شده است .\r\n4 - يا به‌طور ناصحيح مراعات شده يا مراعات نشده است و از بىاعتنايى با چنين حالتى روبه‌رو است . كه از اين روىآورها معده به اندازه‌اى ناتوان شده است كه از عهدهء انجام كارهايى كه به وى واگذار است برنمىآيد و درمىماند .\r\nعلاج اين حالت دشوار است و مدت زياد و تكليف زياد مىخواهد تا به حال عادى برمىگردد .\r\nانگيزه‌هايى كه مايهء بيماريهاى درونى يا بيرونى مىشوند همگى ممكن است مايهء بيمارى در معده شوند ، و انگيزهء بيماريهاى درونى و بيرونى را شرح داده‌ايم .\r\nعلاوه بر آنها بيماريهايى هست كه ويژهء معده هستند و تفصيل آنها از اين قرار است :\r\n1 - غذا در نوعيت چنان است كه سوء هضم را سبب مىشود .\r\n2 - معده در كمال صحّت و سلامت نيست كه بتواند هضم را به خوبى انجام دهد و به سوء هضم مبتلا مىگردد .\r\n3 - غذا بسيار كم است كه حتى اگر اين اندك مواد غذايى به معدهء صحيح و سالم درآيد ، باز معده لاغر و ناتوان مىشود و پژمرده مىگردد .\r\n4 - داروى زياد خوردن كه معده را به دارو عادت مىدهد تا دارو به معده نرسد معده نمىتواند از عهدهء كار خود برآيد .\r\n5 - حالت اسهالى و قى كردن معده را بسيار خسته كرده باشد كه قى در زيان رسانيدن به معده از اسهال بدتر است .\r\nدر قى كردن نياز به حركت تند و شديد معده است و ممكن است از اثر قى كردن بسيار ، تنيدهء پرزه رگهاى معده متخلخل و شل و سست شوند . معده اندامى است بسيار حساس و از كمترين سببى كه با آن سازگار نباشد به درد آيد و آزار مىكشد .\r\nهر مزاج ساده و بدون ماده ، يا مزاج همراه ماده از هر نوع و جنسى كه زياد ناتوان‌كننده است .\r\nكاربرد هر اندامى از اندامان جسم آدمى را كاهش مىدهد و خلل در كار پديدار مىشود ؛ معده نيز از اين خوان نامطلوب حتما نصيبى مىبرد . حتى گرماى ساده ممكن است سبب لغزندگى در جرم معده شود و آن وقتى است كه از اثر گرما ، نيروى گيرنده در معده ناتوان مىشود .\r\nاگر مزاج گرمى همراه مادهء صفرايى باشد ، اكثرا ناتوانى نيروى گيرنده در معده و لغزش معده به بار آرد ، آسيبهايى كه بر كاربرد معده روى آورند عبارتند از :\r\n1 - اشتها ، كه نيروى اشتهاآور آسيب‌ديده است ، شخص دارندهء معده يا از بيخ اشتها ندارد ، يا اشتها دارد ولى كمتر از حال طبيعى ، يا زيادتر از حدّ معمولى و طبيعى اشتها دارد ، يا اشتها دارد ليكن اشتهاى تباه .\r\nاگر گفتيم اشتها ، منظور اشتهاى غذا يا اشتهاى نوشيدنى است كه آب را هم شامل است .\r\n2 - آسيب در نيروى گيرندهء معده است كه :\r\n\r\n","description":"","footnote":"","page_name":" 22 ","page_number":36},
  {"content":"\r\n\r\nالف - تند و شديدتر از حالت طبيعى چيزهاى وارد به معده را مىگيرد .\r\nب - يا نيروى گيرنده در معده ناتوان است و از گرفتن وارد شده به معده عاجز است ، و تازه وارد شناور مىشود .\r\n3 - نيروى هضم‌كننده آسيب‌ديده است كه :\r\nالف - اصلا هضم نمىكند .\r\nب - در هضم كردن توانايى كافى ندارد و هضم كامل صورت نمىگيرد .\r\nج - ابزار هضم به حالتى از تباهى رسيده است كه مادهء وارده به معده را به مادهء دودى يا ترشيده تبديل مىنمايد .\r\n4 - نيروى دفع‌كننده در معده آسيب‌ديده است ، مثلا :\r\nالف - تندتر و شديدتر از حالت طبيعى مدفوع را بيرون مىراند .\r\nب - يا مدفوع را به سوى بالا مىفرستد .\r\nج - يا به سستى و كندى مدفوع را بيرون مىدهد .\r\nد - يا اصلا نمىتواند مدفوع را از خود براند و در معده ماندگار مىماند و هر غذايى كه مدّت زياد در معده بماند و به كند حركتى بينجامد ، بخار مىكند ؛ بخارى كه از مدفوع ماندگار و ديرينه در معده به وجود مىآيد آزاردهنده است و خلطها را به حركت كردن وامىدارد ، و هيچ چيزى به اندازه ميوه زود تبخير نمىشود و از هر چيز ديگرى ميوه بيشتر بخارانگيز است .\r\nه - گاهى ممكن است معده به دردى مبتلا گردد كه سبب كشيدگى در جرم معده شود .\r\nو - ممكن است درد گزنده و غيره سبب ناسازگارى معده شوند .\r\nبر اثر ناتوان شدن نيروهاى ذكر شده كلّا يا برخى از آنها خوراك وارد به معده به حالاتى خارج از حالت طبيعى درمىآيد ، مثلا :\r\n1 - خوراك در معده حالت شناور به خود مىگيرد .\r\n2 - خوراك به سستى از معده خارج مىشود .\r\n3 - خوراك هضم‌شده به سرعت بيش از حالت طبيعى از معده بيرون مىريزد .\r\n4 - خوراك كمتر به هضم مىرسد .\r\n5 - خوراك اصلا هضم نمىشود .\r\n6 - خوراك در معده تباه مىشود .\r\n7 - اشتها به كلّى از بين مىرود .\r\n8 - اشتهاى سگانه بردارندهء معده مستولى مىشود .\r\n9 - اشتها به تباهى سر مىكشد ، مثلا آرزوى خوردن گل و زغال و غيره در شخص دارندهء معدهء ناساز شدّت مىيابد .\r\n10 - كه اين حالت ناسازى معده گاهى قرقر شكم ، آروغ ، و باد و درد گزنده به دنبال دارد .\r\nممكن است ناتوانى و آسيب‌ديدگى معده از شراكت اندامان ديگر باشد ، مثلا :\r\n\r\n","description":"","footnote":"","page_name":" 23 ","page_number":37},
  {"content":"\r\n\r\n1 - مغز كه با معده به وسيلهء پيهاى زياد و با روده‌ها ارتباط دارد ، در بيمارى معده شراكت كند .\r\nبيمارىهاى صرع يا تشنّج ، يا ماليخوليا ، احتمال دارد بر بيمار روى آورند .\r\nيا اگر مغز دستى در بيمارى معده داشته باشد ، ممكن است چشم بيمار آسيب بيند ، به‌طورى كه شبح پشه‌سانهاى ريز و درشت و تار تارتنك و دود و مه را پيش چشم خود بيند .\r\n2 - اگر قلب در بيمارى معده سهم داشته باشد .\r\nالف - از درد طاقت‌فرسايى - كه نتيجهء ورم داخل معده است - بيمار غش مىكند .\r\nب - يا شايد درد شديد از ورم معده نباشد و معده از سببى ديگر به درد آمده باشد و سبب غش شود .\r\n3 - يا معده از سرماى شديد يا گرماى شديد يا مادهء سمى ناتوان شده است ، و اگر از ناتوانى به حدّى نرسيد كه سبب غش كردن صاحب معده شود ، رنگ‌پريدگى و دلهره و خميازه و لرزه و چندش رخ مىدهد .\r\nچنين كسانى كه از ناتوانى معده به دلهره و رنگ پريدن و خميازه و چندش و لرز مبتلا مىشوند ، به فرمودهء بقراط اگر شراب نيم‌به‌نيم ، يعنى نيمه آب و نيمه‌شراب باهم مخلوط بخورند شفا يابند ، زيرا چنين شراب مخلوط با آب هم پاك‌ساز است و هم شست‌وشودهنده و هم نيروبخش معده است .\r\n4 - ممكن است در واكنشهاى روانى كه براى انسان رخ دهد ، معده - كه بسيار حساس است - از كمترين سببى آسيب بيند و به صرع و تشنّج دارندهء معده بينجامد ؛ چنين انسانى كه چنين معدهء بسيار حساس دارد از كمترين سببى ، همانند ، خشم ، روزه ، اندوهگينى و كمترين سببى كه خلط را به جنبش درآورد آزار بيند .\r\nاگر از اثر واكنش روانى خلط مرارى گزنده به دهانهء معده برسد ، از حسّاسيتى زياد كه دهانهء معده دارد شدّت آزار به حدّى مىرسد كه دارندهء معده به صرع مبتلا مىشود و غش مىكند و متشنّج مىشود . زيرا در اين حالت مغز در آسيب‌رسانى با دهانهء معده شركت كرده است .\r\nانسانى كه دهانهء معدهء ضعيف و حسّاس دارد ، در پذيرش بيماريهاى معده‌اى حالش حال دهانهء معده است .\r\nمنظور اين است اگر انسان باوجود ناتوانى دهانهء معده ، زياد از حدّ بخورد و زياد از حدّ شراب بنوشد ، يا در جماع كردن از حدّ اعتدال بگذرد ، يا به تشنج گرفتار آيد ، يا صرعى مىشود . چنين بيمارانى اگر برآوردهء تره‌اى ( گندنايى ) يا زنگارى از راه دهان برآورند نجات يابند . اين احتمال نيز وجود دارد كه از پر شدن بىرويهء خوراك به خواب بدون اراده و درازمدت ( مرگ دروغين ) گرفتار شوند و تا قى نكنند هشيار نمىشوند .\r\nممكن است به جاى مرگ دروغين به بيمارى ماليخولياى مرارى مبتلا شوند و افكار و رؤياهاى تباه گريبان‌گير آنان شود .\r\nاين را نيز بدان ! كه اگر بيمارى معده زياد طول بكشد ، تاروپود بافتهء پرزه رگهاى معده سست و\r\n\r\n","description":"","footnote":"","page_name":" 24 ","page_number":38},
  {"content":"\r\n\r\nشل مىشوند و علاج با دشوارى روبه‌رو مىگردد .\r\nاگر سر انسان در خلقت سردمزاج باشد - كه سر سرد مزاج براى فرستادن ماده به سوى پايين آمادگى كامل دارد - و درعين‌حال آن انسان معدهء گرم مزاج داشته باشد ، به اصطلاح قوز بالاى قوز مىشود .\r\nزيرا سر ماده مىفرستد و معده را مىآكند و معده ياراى پذيرش دارويى را ندارد كه مادهء فرودآمده از سر سرد را پاكسازى كند . منظور از چنين داروها : « فلافلى » و « پونه‌اى » و « زيره‌اى » است .\r\n\r\nفصل دهم چگونه بر حال معده آگاهى يابيم ؟\r\nبراى تشخيص حال معده چندين نشانى هست كه از اين قرارند :\r\n1 - حالت خوراكى :\r\nالف - آيا معده تحمّل خوراك دارد يا ندارد ؟\r\nب - آيا خوراك را هضم مىكند يا نمىكند ؟\r\nج - آيا خوراك هضم شده را به حالت طبيعى بيرون مىدهد يا نه ؟\r\nد - آيا دارندهء معده اشتهاى خوراك دارد ؟\r\nه - آيا در اشتهاى نوشيدنيها چگونه است ؟\r\n2 - در معده ، تپيدن و پريدن هست يا نه ؟\r\n3 - دارندهء معده سكسكه دارد ؟ چگونه است ؟\r\n4 - آيا زبان و دهان چگونه مزه‌اى را حس مىكنند ، كدام مزه را مىپسندند و از كدام مزه نفرت دارند . ترى ، خشكى ، زبرى ، صافى زبان ، بوى دهان چگونه و به كدامين از حالات نامبرده گرايش بيشتر دارد ؟\r\n5 - ماده‌اى كه به وسيلهء قى ، يا ماده‌اى كه از راه مدفوع از معده جدا مىشود ، بايد معاينه شود و حال را بررسى كرد .\r\n6 - آيا بادى كه از شكم بيرون جهد صدادار است يا بىصدا ؟\r\n7 - بادى كه از شكم رو به بالا مىرود - كه به‌صورت آروغ درمىآيد - بايد بررسى شود .\r\n8 - بادى كه در شكم بند آيد - كه قرقر شكم را به بار آورد - نشانى از حال معده دارد .\r\n9 - رنگ رخساره و پوست را معاينه كن !\r\n10 - قسمت داخلى دهان ، نوع رنگ و بوى دهان نيز راهنماى حال معده است .\r\n11 - احساس درد و آزار در معده .\r\n12 - آيا اندام ديگرى در حالت ناسازگار معده شريك است ؟ بايد بررسى كنى .\r\n\r\n","description":"","footnote":"","page_name":" 25 ","page_number":39},
  {"content":"\r\n\r\n13 - كدامين نوع از خوراك ، نوشيدنى ، دارو ، با معده سازگار است و كدامين نوع ناسازگار ؟\r\nحال به تفصيل و تشريح اين نشانيها مىپردازيم :\r\n1 - اگر تشخيص دادى كه معدهء انسان خوراك را كمتر از حال عادى مىپذيرد و تحمّل خوراك را در اندازهء طبيعى و بايسته ندارد ، دليل بر ناتوان شدن معده است و اين ناتوان شدن معده نيز سببهايى دارد ؛ و اگر خوراك را چنان‌كه هر معدهء سالمى مىپذيرد ، پذيرفت ، دليل بر نيرومندى معده به حدّ كافى است .\r\n2 - مدفوع : اگر مدفوع هموار و صاف است و رنگش ميانگين است و بوى تند ندارد و بوى مدفوع ميانه بين تندى و سبكى است ، دليل بر آن است كه معده به خوبى خوراك را هضم مىكند .\r\nخوب هضم كردن دليل نيرومندى معده است و نيرومندى معده نشانى از اعتدال مزاج معده دارد .\r\nاما اگر خوراك هضم نشده باشد ، دليل ناتوانى معده است و ناتوانى معده نشان سوء مزاج معده است .\r\nرنگ مدفوع شناسنامهء ماده‌اى است كه در معده جاى گرفته است ، و همچنين بوى مدفوع و نرمى و تندى مدفوع از مادهء داخل معده خبر مىدهند .\r\nاگر مدفوع بسيار بدبوى و نرم است ، دليل آن است كه قبل از هنگام بيرون آمده است و اين بيرون آمدن نابه‌هنگام گزارش از ناتوانى نيروى گيرنده در معده دارد . اما اگر بدبويى بسيار است و نرم نيست دليل بر ناتوانى نيروى هضم‌كننده در معده است .\r\n3 - صداى شكم : گفته‌اند و به عقيدهء من مبالغه كرده‌اند كه باد از پايين بيرون دادن نشانهء نيرومندى معده است و همان اشخاص پنداشته‌اند كه باد صدادار دليل بر خوب هضم شدن خوراك و دليل بر نيرومندى معده است و گويند كم‌بويى مدفوع نيز دليل بر خوب هضم شدن خوراك و نيرومندى معده است . ليكن اگر راستش را بخواهى ، اين نظريه صددرصد صحيح نيست .\r\nراستش اين است : باد بيرون دادن بدون صدا از پايين نشان از ناتوانى معده دارد اما ناتوانى كم ، كمتر از آن ناتوانى كه آروغ از آن خبر مىدهد .\r\nباد صدادار دو حالت دارد : اگر صداى باد از گوهر مدفوع باشد ، سببش غلظت و تندى مدفوع است . اگر باد صدادار از غلظت مدفوع نيست و از نيروى دفع‌كننده به وجود آمده است دليل بر آن است كه معده تا اندازه‌اى نيرومند است .\r\nباد بيرون داده از پايين كه سبك و بىصداست بيشتر از باد پرمايه و صدادار دليل بر نيرومندى دفع‌كننده در معده است ؛ به‌ويژه از باد صدادار كه بدون ارادهء انسان از پايين مىجهد بيشتر نشانى از نيروى معده دارد .\r\nباد صدادار كه خودبه‌خود و بدون ارادهء انسان سر زده از پايين مىجهد ، درهم شدن عقل را گزارش مىكند .\r\nبوى گند مدفوع اگر كم باشد دليل حتمى بر خوب هضم شدن خوراك است .\r\nاگر گندى بوى مدفوع تند و زياد است ، دليل بر تباه شدن معده مىباشد كه به حالتى از تباهى\r\n\r\n","description":"","footnote":"","page_name":" 26 ","page_number":40},
  {"content":"\r\n\r\nبرخورده است .\r\nاگر مدفوع اصلا بوى گند ندارد ، دليل آن است كه خوراك در معده در جايى خزيده و كمين گرفته است .\r\n4 - سكسكه : اگر انسان در حال به سكسكه آمدن احساس درد گزشى مىكند دليل آن است كه خلط ترشيده ، يا خلط تندمزه ، يا خلط تلخ در معده جاى دارد .\r\nاگر همراه سكسكه كردن احساس كشيدگى كرد ، نشان از باد دارد كه در معده گرد آمده است .\r\nاگرنه احساس گزش و نه احساس كشيدگى همراه سكسكه هست و انسانى كه سكسكه دارد تشنه نيست دليل بر بودن خلط بلغمى در معده است .\r\nاگر انسان كمى بعد از پاك‌سازيهاى بدن و كمى بعد از تب به سكسكه افتاد ، بايد بدانى كه معده سوء مزاج خشك دارد .\r\n5 - تشنگى : تشنگى دليل بر حرارت مزاج است ،\r\nاگر با تشنگى دل به هم آمدن همراه بود ، دليل آن است كه خلط مرارى يا خلط بلغمى شورمزه در معده است و سبب سوء مزاج گرم معده شده است .\r\nاگر از نوشيدن آب گرم تشنگى فروكش كرد ، به احتمال قوى و در اكثر حالات نشان از آن دارد كه مادهء جاى گرفته در معده بلغمى شور بوركى است .\r\nاما اگر از نوشيدن آب گرم تشنگى بيشتر شد ، دليل بر وجود مادهء مرارى در معده است .\r\n6 - دهان و زبان : اگر در هنگام به درد آمدن معده ، زبان زبر است و سرخى رنگ زبان بسيار است ، دليل بر وجود مادهء خونى است كه بر معده چيرگى يافته است ، يا اينكه معده به ورم گرم خونى مبتلاست .\r\nاگر زردى زبان خارج از حالت طبيعى است ، دليل آن است كه مادهء به بار آورندهء سوء مزاج معده صفرايى است .\r\nاگر رنگ زبان مايل به سياهى بود ، بدان كه مادهء سبب سوء مزاج گرم در معده سودايى است .\r\nاگر زبان به سپيدرنگى و رنگ شير مىزد ، دليل آن است كه مادهء موجود در معده خلط رطوبى است .\r\nاگر زبان خشك بود و روىآورهاى ديگرى نبود ، دليل آن است كه سوء مزاج خشك بر معده آمده است .\r\n7 - هضم : چگونه بدانيم كه معده خوراك را به خوبى هضم مىكند و ايرادى در كارش نيست ؟\r\nالف - اگر بعد از وارد شدن خوراك به معده ، در مدّتى كم احساس سنگينى در معده به وجود نيامد .\r\nب - اگر قرقر شكم نيست .\r\nج - اگر بادكردگى شكم حس نمىشود .\r\nد - اگر آروغ نيست .\r\n\r\n","description":"","footnote":"","page_name":" 27 ","page_number":41},
  {"content":"\r\n\r\nه - اگر احساس مزهء دودى يا ترش‌مزگى نيست .\r\nو - اگر سكسكه نيست .\r\nز - اگر معده بعد از خوراك نمىپرد و كشيده نمىشود .\r\nح - اگر خوراك بيش از حدّ معمولى و طبيعى در معده ماندگار نمىباشد و درست به هنگام ، نه قبلا و نه بعدا ، چنان‌كه بايسته است بيرون مىآيد .\r\nط - اگر خواب دارندهء معده بر مرام است و زود از خواب بيدار مىشود .\r\nى - اگر بعد از خوراك چشم آماس نمىكند .\r\nيا - اگر سرگرانى روىآور نيست .\r\nيب - اگر مدفوع به آسانى بيرون مىآيد .\r\nيج - اگر قبل از مدفوع گذاشتن ، قسمت پايينى شكم كمى باد مىكند ، كه اين كم باد كردن قسمت پايينى شكم در وقت اجابت طبيعت بطور مناسب ، دليل بر آن است كه معده به خوبى و به‌طور احسن خوراك را در خود پيچيده و خوب خوراك را دربرگرفته است .\r\nهضمى كه در اين شرايط صورت مىپذيرد هضم خوب است و خللى در كار معده نسبت به هضم كردن نيست ؛ در غير اين صورت و به‌ويژه اگر بعد از وارد شدن خوراك به معده ، قرقر شكم و آروغ شروع كرد ، يا خوراك داخل معده بيش از اندازهء لازم در معده گير كرد و بيرون نيامد ، يا زودتر از هنگام بيرون آمدن طبيعى از معده ، بيرون آمد ، دليل بر خوب هضم نشدن خوراك وارد به معده است و خللى در كار هضم پديد آمده است .\r\nاگر هضم به هيچ وجه صورت نمىپذيرد ، يا به‌طور ناقص صورت مىپذيرد و خوراك قبل از پخته شدن لازم وقتى كه هنوز كال است بيرون مىآيد ، بدان كه حتما مادهء خلط صفرايى در اين خلل دست به كار نيست زيرا :\r\nاگر خلط صفرايى در معده باشد خوراك را در معده به تباهى مىكشاند .\r\nاگر مادهء خلط سودايى در معده هست و خرابكارى مىكند ، شايد هم از هضم شدن خوراك جلوگيرى كند و هم خوراك را در معده تباه گرداند .\r\nاگر مادهء خلط بلغمى در معده باشد ، باز خوراك را به سوى تباهى گرايش مىدهد .\r\nاين را هم بدان ! كه اگر در معده نه ورم هست و نه قرحه ، خوراك توى معده هم فاسد نشده است ، اما هضم كردن بر مرام نيست ؛ سبب اين خلل در كار هضم سوء مزاج است و سوء مزاج كذايى در درجهء اول سوء مزاج سرد و در درجهء دوم سوء مزاج رطوبتى و در درجهء سوم سوء مزاج گرم و بعد از همه احتمال مىرود كه سوء مزاج خشك معده باشد .\r\n8 - احساس درد و آزار در معده : اگر درد احساس شده در معده كشيده شد ( انتشار يافت ) دليل آن است كه باد در معده سبب آزار شده است . اگر درد سنگين بود و بر معده سنگينى مىكرد ، دليل بر پر شدن زياد از اندازهء معده از خوراك است . اگر درد گزنده است نشانى از خلطهاى چهارگانه دارد كه عبارتند از خلط ترش‌مزه ( ترشيده ) ، خلط تندمزه ، خلط متعفن و گنديده و خلط\r\n\r\n","description":"","footnote":"","page_name":" 28 ","page_number":42},
  {"content":"\r\n\r\nتلخ .\r\n9 - اشتهاى خوردنى و نوشيدنى : چگونه از راه اشتهاى انسان و چگونگى آن به حال معده پى ببريم ؟\r\nزيادى اشتها .\r\nكمى اشتها .\r\nنابود شدن اشتها .\r\nتمايل و گرايش اشتها به نوعى از خوراك يا نوشيدنى .\r\nآيا انسان تشنه و آرزومند چيزهاى سرد است ، كه بنوشد يا بخورد ؟\r\nآيا مىخواهد خوراك و نوشيدنيش ترش‌مزه باشد ؟\r\nآيا خوراك خشك و شورمزه و تندمزه را دوست دارد ؟\r\nآيا انسان در يك آن واحد ميل به خوراك و نوشابهء تندمزه و شورمزه و ترش‌مزه باهم دارد - كه چنين بلعيدهء تند و شور و ترش در پارچه‌پارچه كردن خلط آزاردهنده و گزندرسان مشتركند - دليل آن است كه معده ناتوان است . زيرا معده اگر نيرومند است و ناتوان نشده است زياد تمايل به چربى دارد .\r\nممكن است انسان آرزوى خوراكهايى كند كه بر خلاف رويهء طبيعى است ؛ مثلا آرزوى زغال خوردن يا آرزوى چوبك لباس‌شويى خوردن و از اين چيزها داشته باشد ، اين حالت نشان از آن دارد كه خلط بيگانه و تباه ناسازگار با خلطهاى خوب و سازگار در معده قرار دارد .\r\nاگر نيروى چشايى انسان سالم و درست باشد ، شيرين‌مزه را از هر چيز بيشتر دوست دارد .\r\nاگر انسان ويار خوراكى مىكند و در تحصيل آن كوشش به خرج مىدهد ، اما همين‌كه بر آن دست يافت از آن متنفر مىشود و نمىخورد ، بدان ! كه گزندى به معده روى آورده است .\r\nاگر انسان زياد آرزوى خوراكهاى چرب دارد ، دليل آن است كه نوعى ترنجش و گيرندگى و برهم‌آمدگى و خشكى بر محتويات معده روى آورده است .\r\nاگر انسان از خوراكهاى گرم نفرت داشت و بيشتر آرزوى خوراك سرد كرد و از سردى آنها لذّت برد ، دليل بر گرم‌مزاجى معده است .\r\nاگر انسان آرزوى خوراكهاى گرم كرد ، علامت سردمزاجى معده است .\r\nاگر انسان اشتهاى خوردن خوردنيهاى پارچه‌پارچه‌كنندهء خلط درونى و ترش‌مزه و تند و تيزمزه كرد ، دليل است بر آنكه خلط لزج در معده دارد .\r\nمعدهء گرم‌مزاج بيش از آنكه غذا بخواهد ، خواهان آب است .\r\nممكن است سوء مزاج گرم شديد معده از تحليل رفتن در معده باشد و معده به تعويض تحليل رفته سرگرم باشد .\r\nممكن است سوء مزاج گرم شديد در معده سبب درد گزنده شود و مايهء گرسنگى زياد از حدّ گردد . اين نوع از گرسنگى كه دارندهء معده نمىتواند آن را تحمّل كند ، گرسنگى طاقت‌فرساست .\r\n\r\n","description":"","footnote":"","page_name":" 29 ","page_number":43},
  {"content":"\r\n\r\nاين نوع از گرسنگى طاقت‌فرسا شايد سبب غش كردن انسان شود ، و به‌ويژه اگر غذا دير به معده برسد و وقت تغذيهء معده بگذرد و به درنگ افتد .\r\nاگر خلط سودايى ترش‌مزه و خلط بلغمى ترش‌مزه در معده مستقر باشند اما اندك‌تر از آن باشند كه سبب ناتوانى معده گردند و درجهء اشتها را پايين آورند ، اشتها را افزايش مىدهند و اشتها به اشتهاى سگانه مىرسد ، كه اين اشتهاى سگانه را بعدا توضيح خواهيم داد .\r\nاين را بايد بدانى ! كه كليهء اندامان سرتاپاى بدن آرزوى دريافت غذا دارند و در هريك از اندامان سراسر بدن نيروى كشنده‌اى هست كه با نيروى تغذيه‌دهنده در ارتباط است ؛ اين قانونى است همگانى و فراگير .\r\nدر ميان اندامان سراسر بدن ، طبيعت براى معده خصوصيّتى قايل شده است : چون معده حسّاس است از جانب روان نيروى اشتهايى به او رسيده است كه از ديگر اندامان در اين‌باره آشكاراتر طلب غذا مىكند .\r\nكسانى هستند زياد گرسنه مىشوند ، زياد مىخورند ، با اين همه به درد پر شدن معده گرفتار نمىشوند و در مدفوعشان لاى و دردى زياد نيست و باوجود پرخورى چاق نمىشوند ، چرا ؟\r\nزيرا در چنين كسانى نيروى هضم‌كننده سالم است ، نيروى كشندهء خوراك به معده درست و بىخلل است ، خوراك در معده‌شان سريع‌تر از خوراك در معدهء ديگران مىگدازد ( تحليل مىرود ) .\r\n10 - دهان : چگونه از معاينه و سنجش حال دهان بر حال بيمارى و تندرستى معده آگاه شويم ؟\r\nالف - احساس تلخ‌مزگى در دهان نشان از سوء مزاج گرم صفرايى معده دارد .\r\nب - احساس ترش‌مزگى در دهان اكثرا دليل بر بودن سردى در معده است ، اما نه سردى به آن شدّت كه خوراك را از هضم شدن به‌طور كلّى بازدارد .\r\nشايد احساس ترش‌مزگى در دهان دليل آن باشد كه گرمايى كم‌نير و همراه رطوبتى است كه در معده هست و اين گرماى كم ، رطوبت همراه خود را اندكى به جوش آورده است و آنگاه رطوبت را ول كرده است ، و گرمى در پخته گردانيدن و رسانيدن خوراك داخل معده كوتاه آمده است ؛ در نتيجه ترش‌مزهء افشره‌مانند ايجاد شده . زيرا هرگاه مادهء رطوبى در معده بعد از گرم شدن سرد شود ، ترش‌مزه مىشود و حتى اگر از گرماى كم جوشيده باشد باز ترش‌مزه گردد .\r\nو امكان دارد ترش‌مزگى - كه در دهان حس مىشود - از مادهء سودايى باشد كه از سوى طحال آمده و به معده ريزش كرده است .\r\nاگر ترش‌مزگى كه در دهان احساس مىشود همان باشد كه به سبب ريزش مادهء ترش از طحال به معده پديد آمده است ، اشتهاى خوراك زياد از حدّ است و باد و قرقر شكم زياد است و هضم به تباهى مىگرايد و خوراك وارد شده به معده ترشيده مىشود و آروغ زياد رخ مىدهد .\r\nج - اگر دهان احساس بىمزگى مىكند ، دليل آن است كه بلغم بىمزه در معده مستقر شده است .\r\n\r\n","description":"","footnote":"","page_name":" 30 ","page_number":44},
  {"content":"\r\n\r\nد - اگر دهان احساس مزهء شور دارد ، نشان از بلغم شورمزه است كه در معده جاى دارد .\r\nه - اگر مزهء احساس شده در دهان ناآشنا ، نفرت‌آور و زشت است ، دلالت بر آن مىكند كه خلط ناآشنا و متعفّن و بدسرشت و ناپسند در معده جاى خوش كرده است .\r\n11 - قى : ( برآوردن از راه دهان ) مىتوانى كه از حالت قى كردن و از مادهء برآورده بر حال و چگونگى معده دست‌يابى :\r\nالف - اگر انسان در راه قى كردن است اما فقط تهوّع هست و قى نيست ، دليل آن است كه مادهء خلطى در معده آب كشيده است و در معده پناه گرفته و كمين كرده است .\r\nب - اگر قى به آسانى صورت گرفت و اشكال در قى كردن نبود ، نشان آن است كه مادهء خلط در فراخناى خالى معده است . اگر قى بود و تهوع همچنان پابرجا بود و دست برنداشت ، احتمال دو حالت مىرود كه باهم گرد آمده‌اند :\r\n1 - خلط در معده كمين كرده است و مادهء خلط آب كشيده و پرمايه شده است ، و ممكن است در اين حالت دل به هم آمدن همراه تهوّع باشد ، يا نباشد زيرا هميشه مادهء پرمايهء آب كشيده در معده سبب دل به هم آمدن نمىشود و گاهى اتفاق مىافتد كه مادهء كم‌مايهء خلط پناه گرفته در معده سبب دل به هم آمدن مىشود ، مثلا وقتى كه خلط چنگ در معده زدهء كمين كرده در اندازه زياد باشد - هر چند بسيار آب كشيده نباشد - دهانهء معده را مىگزد .\r\n2 - خلط اندك است اما وقتى كه با خوراك آميخته شده است نيرو گرفته و از ته معده به سوى معده بالا آمده است و دهانهء معده را گزيده است .\r\nازاين‌رو است كه برآوردن خلط از راه دهان اگر بعد از غذا خوردن باشد آسانتر از آن است كه قبل از غذا خوردن باشد مگر اينكه مادهء بيرون آوردنى از راه دهان و به وسيلهء قى كردن بسيار زياد باشد كه در گرسنگى نيز آسان بيرون مىآيد ، اما اگر ديدى كه تهوّع و دل به هم آمدن نوبتى هستند و در وقت معيّن پيدا مىشوند دليل بر آن است كه مادهء خلط آزاردهندهء معده از خارج به معده ريخته است .\r\nاگر تهوّع و دل به هم آمدن هميشگى و بدون انقطاع بودند دليل بر آن است كه ماده در خود معده متولد شده است و خارجى نيست .\r\nج - از رنگ قى كرده مىتوان به حال معده پى برد .\r\nاگر مادهء قى كرده به رنگ زرد مايل بود ، دليل بر وجود خلط صفرايى در معده است .\r\nاگر مادهء قى كرده به سياه‌رنگى گرايش داشت ، نشان از وجود ماده خلط سودايى در معده است .\r\nاگر خلط داخل معده خلط بلغمى ترشيده باشد ، از مزه‌اش - كه با قى كرده آمده است - پيداست .\r\nاگر خلط مستقر در معده بلغم شورمزه است ، باز آن را مىتوان از رنگ و مزه‌اش تشخيص داد .\r\nرنگ شيشه‌اى برآورده از دهان نمايندهء بلغم شيشه‌اى ساكن در معده است .\r\n\r\n","description":"","footnote":"","page_name":" 31 ","page_number":45},
  {"content":"\r\n\r\nاگر برآوردهء از راه قى از ماده‌اى است كه از سر به معده فروريخته است ، رنگش خلمى ( به رنگ آب بينى ) است ، و از آنچه اين فرود آمده‌ها از طرف سر بر اندامانى ديگر وارد شده و چگونگى آنها را شناخته‌اى مىتوانى اين‌گونه مادهء نزله‌ها را در برآورده از راه دهان بازشناسى .\r\nكسانى هستند كه هرگاه غذايى خوردند چنان احساس مىكنند كه اگر كمى زيادتر از آنچه عادت دارند بجنبند ، خوراك خورده را از راه دهان پرت مىكنند ؛ اين حالت دلالت بر رطوبى بودن دهانهء معده ، يا دلالت بر كاهش نيروى معده دارد .\r\nچنين احساسى - كه فكر مىكنند اگر بعد از غذا خوردن حركت زياد كنند خوراك را برمىآورند - اگر سببش رطوبت دهانهء معده باشد ممكن است در حال گرسنگى هم روى دهد ؛ گرسنه است ليكن حس مىكند كه اگر حركت بيش از حد لازم بكند ، قى گريبان‌گيرش مىشود .\r\nاما اگر اين احساس سببش ناتوانى معده باشد ، فقط در وقتى روى مىدهد كه معده پر از غذا باشد .\r\n12 - رنگ رخسار و پوست : مىتوان از راه رنگ آدمى در اكثر حالات بر چگونگى حال كبد و معده آگاه شد . رنگ چهره در بسيارى از حالات بازگوى حال كبد يا معده است .\r\nبيماريهاى معده اكثرا از نوعى بيماريهاى سرد رطوبى هستند كه رنگ دارندهء معدهء بيمار به رنگ سرب مىزند ، و اگر رنگش زرد بود ، زردى است مايل به سپيدى .\r\n13 - قرقر شكم : قرقر شكم دلالت بر چندين حالت معده مىكند :\r\n1 - معده ناتوان است .\r\n2 - خوراك را به‌طورى نادرست دربرگرفته است .\r\n3 - حتما دليل بر وجود مدفوع مرطوب در معده است .\r\n14 - آب دهن : گاهى آب دهن نمايانگر حال و احوال معده است :\r\nالف - اگر آب دهن زياد و كفالود بود ، دليل آن است كه معده داراى مادهء رطوبى است و رطوبت آبكى و لعابى را بيرون مىفرستد .\r\nب - اگر دهان خشك است و آب دهن اندك است ، دلالت بر خشكى معده دارد .\r\nج - اگر آب دهن گرم است نمايانگر حرارت معده است ، و ممكن است علاماتى ديگر هم در آب دهن باشد كه دليل بر حرارت معده باشند .\r\nو اين را بدان ! كه خشكى دهان دو نوع است : خشكى راستين و خشكى دروغين .\r\nخشكى راستين دهان آن است كه آب دهن موجود نيست .\r\nخشكى دروغين عبارت از آن است كه لعاب دهان صاف و روشن و لزج است . ليكن حرارتى بخارآلود به آن راه يافته و آن را خشكانيده است .\r\nپس بايد فرق اين دو حالت خشكيدن آب دهان را بدانى :\r\nاگر آب دهن بدون تداخل حرارت بخارآلود خشك شده است دليل بر خشك‌مزاجى معده است .\r\n\r\n","description":"","footnote":"","page_name":" 32 ","page_number":46},
  {"content":"\r\n\r\nاگر آب دهن لزج و لعابى در دهان خشكيده است ، دليل بر اين است كه نوعى رطوبت لزج موجود است .\r\nو آن رطوبت لزج يا از معده گسيل شده است ، يا از سر پايين آمده است و به دهان رسيده است .\r\n15 - آروغ : مىتوانيم از نوعيت آروغ بر حال معده آگاه شويم ، كه چندين نوع دارد :\r\n1 - آروغ ترش .\r\n2 - آروغ بدبو .\r\n3 - آروغ دودى .\r\n4 - آروغ زنگارى .\r\n5 - آروغ كه بوى گوشت گنديده بدهد .\r\n6 - آروغ كه بوى گل و لاى سياه از آن به مشام برسد .\r\n7 - آروغ عفونتى كه بوى عفونت دهد .\r\n8 - آروغ كه بوى ماهى از آن احساس مىشود .\r\n9 - آروغى كه بوى خوراكى را مىدهد كه شخص آروغ‌كننده خورده است .\r\n10 - آروغى كه بادى بيش نيست ، باد خالص است ، كه خوب‌ترين جنس آروغ است .\r\nاگر آروغ بوى دود مىداد ، دو احتمال دارد :\r\nالف - ممكن است خوراكى را خورده باشند كه آن خوراك در گوهر آمادگى دودى شدن داشته باشد ؛ مثلا انسان زردهء تخم در تابه سرخ كرده را خورده است ، آروغ بعد از اين خوراك بوى دود مىدهد .\r\nيا شخص ترب خورده است ، يا خوراكى را خورده است كه در درست كردنش از دود تأثيرپذير شده است ، مانند حلوايى كه بر آتش بپزند و دود آتش بر آن اثر گذاشته و بعد از خوردن آن آروغ دودى است .\r\nب - اگر سبب از نوع خوراكهاى ذكر شده و امثال آنها نبود و آروغ بوى مىداد ، دليل آن است كه مادهء آتشين در معده هست يا معده مزاج گرم سادهء بدون ماده دارد . اگر گرم‌مزاجى معده از ماده گرم آتشين باشد ، بايد قياس آن را از نوع گرم‌مزاجهايى ذكر شده كرد و علاج آنها را تجويز نمايى . كه اكثرا سبب گرم‌مزاجى معده مادهء صفرايى است و به معده ريزش كرده است و مادهء صفرايى زادهء كيسهء زهره است كه سابقا شرح داديم . يا اينكه مادهء سبب گرم‌مزاجى معده به صورت تند و شديد از سر سرازير شده و به معده ريخته است و اين مشروط به شرطى است كه انسان صفرايى مزاج نباشد .\r\nهمچنين اگر آروغ بوى دود مىدهد و شخص آروغ‌كننده چيزى را قبلا نخورده است كه آروغ دودى را سبب شود - چنان‌كه سابقا گفتيم - يا مثلا نان جو نخورده است و غذا دور از دود درست شده دليل آن است كه آروغ دودى از حرارت مزاج معده خبر مىدهد .\r\nاما اگر سبب آروغ دودى از حرارت مزاج معده است ، چگونه بدانيم كه معده از مادهء خلط - كه\r\n\r\n","description":"","footnote":"","page_name":" 33 ","page_number":47},
  {"content":"\r\n\r\nدر آن است - سبب حرارت مزاج معده شده است يا معده سوء مزاج گرم سادهء بدون ماده دارد ؟ .\r\nاگر مدفوع آروغ برآور آميزه با خلط مرارى باشد ، بايد بدانى كه مزاج گرم معده همراه مادهء مرارى است و آروغ دودى از معدهء گرم مزاج همراه ماده آمده است .\r\nاگر در مدفوع شخص آروغ‌كننده ، مادهء مرارى نيست امكان دارد كه گرمى مزاج معده از سوء مزاج گرم سادهء بدون ماده باشد و آروغ دودآلوده از آن برخاسته است . چنان‌كه مىتوانى از معاينهء مدفوع دليل گرم‌مزاج از خلط مرارى در معده را تشخيص دهى ، همچنان مىتوانى از مادهء برآورده از راه دهان به وسيلهء قى بر سرچشمهء آروغ دودى پى ببرى كه آيا از سوء مزاج گرم معدهء با ماده يا از سوء مزاج گرم معدهء بدون ماده پديد آمده است .\r\nعلاوه بر اين دلايل شايد سببى ديگر در كار باشد كه آروغ دودى را به‌وجود آورده است ، مثلا انسان زيادتر از حدّ لازم بىخوابى كشيده است ، از اين بىخوابى كشيدن زياد از حدّ معمولى ، وقت كافى براى معده دست نداده كه خوراك را چنان‌كه لازم است هضم كند ، گر گرفته و گرم شده است و آروغ دودى ، دودى است كه از آتش معده برخاسته است .\r\n\r\nآروغ ترش :\r\nگاهى مىتوانيم از آروغ ترش انسان بر حال معده آگاهى يابيم .\r\nاگر انسان بعد از خوردن غذاى ترش‌مزه ، يا وقتى كه غذاى چندانى را نخورده است كه به حدّ ترشيدن در معده برسد ، شايد آروغ در اين دو حالت ترش باشد . اگر دو حالت ذكر شده در ميان نيست ، بايد بدانى كه از سردى معده آروغ ترش برخاسته است و به‌ويژه اگر خوراكيهايى را بيازمايى كه از ترشيدن دورند مانند عسل اگر ديدى كه باز آروغ ترش است به‌طور حتم بدان كه سبب آروغ ترش سوء مزاج سرد معده است و آن سوء مزاج سرد معده ، يا سوء مزاج ساده و بدون ماده است ، يا سوء مزاج سرد همراه ماده . اگر سوء مزاج سادهء بدون ماده نيست و سوء مزاج همراه ماده معده را دربرگرفته است ، هميشه دهانهء معده سنگين است و انسان احساس سنگينى در دهانهء معده مىكند .\r\nدر اكثر كسانى كه مادهء سودايى دارند و كسانى كه طحال ناسازگار دارند و كسانى كه مواد از بالا ريزش كردهء سرد به معده‌شان وارد شده است آروغ ترش دارند .\r\nگاهى ممكن است آروغ در راه برآمدن با مادهء گرمىبخش برخورد كند و ترش گردد ؛ مثلا به ماده‌اى شيرين‌مزه برسد و آروغ را ترش گرداند .\r\nاين حالت در وقتى جاى صحّه گذاشتن است و نظريه‌اى درست است ، كه نشانيهاى حرارت و التهاب و احساس تلخى در دهان و تشنگى موجود باشد و انسان از چيزهاى سرد و سردىبخش بياسايد و بهره بيند .\r\nحال براى اينكه اثبات كنيم كه گرماى زياد از حد ممكن است آروغ را ترش گرداند مثالى مىآوريم : اگر شير را در سرما بگذاريم و شير را در گرما بگذاريم شيرى كه گرما بر آن تأثير دارد\r\n\r\n","description":"","footnote":"","page_name":" 34 ","page_number":48},
  {"content":"\r\n\r\nزودتر از شيرى كه در سرماست ترش مىشود .\r\nمىتوانى از مادهء برآورده از راه دهان به وسيلهء قى كردن به مادهء داخل معده كه سبب آروغ ترش شده است پى برى .\r\n\r\nآروغ بدبو :\r\nآروغ بدبو از چگونگى حال معده خبرهايى دارد كه از اين قرارند :\r\nاگر آروغ بدبو بود ، حالش حال بوى گند دهان است و دليل بر آن است كه معده به عفونت مبتلا است و گاهى آروغ بدبو از قرحهء معده نشانى دارد .\r\nآروغ كه بوى گوشت يا بوى عرق ، يا بوى ماهى ، يا بوى لاى و لجن سياه دارد ، دليل آن است كه رطوبتى متعفن و گنديده در معده موجود است .\r\nآروغ زنگارى دليل آن است كه شدّت حرارت همراه عفونت در معده است . آروغ زنگارى بيشتر از آروغ دودى دلالت بر حرارت مزاج معده دارد .\r\nاگر آروغ نه ترش است نه دودى ، ليكن بعد از غذا خوردن انسان مدّتى به آروغ مىآيد و بوى غذاى تناول شده را همراه دارد ، دليل آن است كه معدهء انسان ناتوان است و ياراى تغيير دادن خوراك وارده به معده را ندارد .\r\n- خوراك و نوشيدنى سازگار با سلامت انسان و ناسازگار با انسان و آزاردهنده :\r\nدقت كن ! آيا چيزهاى سرد و سردىبخش و سرد شده ، بيشتر با مزاج انسان سازگار است يا چيزهاى خشكاننده يا چيزهاى رطوبى و رطوبت‌بخش ؟\r\nاما بايد چيزى را فراموش نكنى و آن كنترل كردن و زير نظر گرفتن بيمارى است كه به تو مراجعه مىكند ، مبادا اشتباهى رخ دهد .\r\nمثلا چيزهاى سردىبخش اكثرا جوشش خلط آبكى و كم‌مايه و مرطوب را فروكش مىكنند ، يا چيزهاى سردىبخش شورمزگى خلط بلغمى را مىزدايند . گمان مىرود كه انسان از اين سردىبخشها بهره برده است ، ليكن حرارت مزاج همچنان باقى است .\r\nيا برعكس بارها اتفاق مىافتد كه چيزهايى گرمىبخش خلط گرم را براند و آن را بگدازد و گمان برود كه انسان از آن استفاده كرده است ، در صورتى كه سردمزاجى موجود است و از بين نرفته است .\r\nبايد در اين هر دو حالت ذكر شده تنها داورى نكنى بايد دليلهاى ديگر نيز در دست باشند .\r\nحس‌كردنيهاى معده بر معده گواهند كه در چه حالى است .\r\nاگر معده احساس درد گزش كرد و التهاب داشت ، مىدانيم كه مادهء سبب سوء مزاج معده تلخ يا شورمزهء مرارى است .\r\nاگر معده احساس درد گزش كرد و التهاب نداشت ، دليل بر آن است كه مادهء به‌وجود آورندهء سوء مزاج معده ترش‌مزه ( ترشيده ) است .\r\n\r\n","description":"","footnote":"","page_name":" 35 ","page_number":49},
  {"content":"\r\n\r\nاگر معده احساس گزش كرد و سبك‌بال بود ، دليل آن است كه مادهء داخل معده ، خلط لطيف و نازك است يا اينكه خلط در اندازه كم است .\r\nاگر احساس درد گزش نكرد اما معده سنگين بود ، دليل بر اين است كه مادهء خلط داخل معده بلغمى شيشه‌اى است .\r\nاگر معده احساس درد گزش كرد و سنگين هم بود دلالت بر اين دارد كه مادهء خلط داخل معده غليظ و پرمايه است ، يا اينكه در اندازه بسيار است .\r\n\r\nبيمارى اشتراكى :\r\nچگونه پى ببريم كه اندام ديگر در به وجود آوردن سوء مزاج معده سهيم است و چگونه شريك جرم را بشناسيم .\r\n1 - به دقت بررسى كن ! آيا مغز از ماده‌هاى بيرون ريختنى چيزى را به سوى معده گسيل داشته است و در معده جاىگير شده‌اند ؟ اگر چنين بود علاج لازم اين حالت را به كار ببر .\r\n2 - آيا كبد كه توليدكنندهء ماده صفرايى است و صفرا را به معده وارد كرده است ؟ كه در اين حالت بايد به علاج مادهء صفرايى بپردازى و معده را از شرّ آن برهانى .\r\n3 - آيا طحال ياراى بيرون ريختن مادهء سودايى را از دست داده است و مادهء سودايى در اندازهء زياد در طحال گير كرده و طحال تورم كرده و آماسيده است ؟ اگر چنين بود سبب ناسازگار معده را از طحال و مادهء سودايى بجوى .\r\n4 - آيا چيزهاى غير عادى و ناثابت پيش چشم مىآيند ؟ آيا سردرد و وسوسه و اوهام در حال پرى معده از خوراك روى مىدهد و در گرسنگى كمتر مىشوند ؟\r\nآيا سرگيجه هست كه ويژگى دارد ؟ آيا در حال سير بودن معده مىتپد ؟ يا در حال گرسنگى ؟\r\nاگر در حين سير بودن معده ، شبحهايى ناواقعى پيش چشم آيند ، يا سردرد روى آورد يا وسوسه و دودلى روى دهد ، يا خوابهاى پريشان و گونه‌گونه رخ دهد ، يا اينكه تپش معده شروع كند ، يا شخص دارندهء معده در هنگام سيرى از غذا به خوابى درازمدت و خارج از ارادهء او مبتلا شود ، بدان كه معده زياد از حدّ لازم پر است و درعين‌حال معده ناتوان است و سوء مزاج هم دارد .\r\nاگر در هنگام گرسنگى انسان ، تپش معده و وسوسه و غش كردن رخ دهد دليل آن است كه خلط گزنده يا خلط مرارى ، يا خلط سودايى ، يا خلط سرد ، در وقت گرسنگى به سراغ دهانهء معده مىآيند .\r\nو تو بيشتر اين دليلها را مىدانى و نشانيهاى بيشتر را از ما ياد گرفته‌اى كه بر احوال معده آگاه شوى ! يكى از سببهايى كه از ما ياد گرفته‌اى اين است :\r\nاگر سببهاى ناسازگارى معده - كه بحث شده‌اند - در ته معده باشند و در پايين قرار گرفته‌اند ، سردرد و صرع و غش كردن و تشنج را بسيار سبب نمىشوند و سبك‌تر از آنند كه مادهء سبب بيمارى معده در بالاييهاى معده باشد يا اقلا در ته معده نباشد .\r\n\r\n","description":"","footnote":"","page_name":" 36 ","page_number":50},
  {"content":"\r\n\r\nچگونه مىدانى كه مغز در بدحالى و بيمارى معده دست دارد ؟ نشانى اشتراك مغز در بيمارى معده درهم شدن هوش ، خواب بدون اراده ، از حركت بازماندن ، خيالات و اوهام است .\r\nاگر قلب در بيمارى معده سهيم باشد ، غش كردن ، تپش و پريدن و بدنبضى گواهند .\r\nممكن است شركت در بيمارى معده از اندامهاى ديگر باشد ، مثلا خفه شدن نفس ، دشوارى ، نفس ، نفس بد و ناپسند .\r\n\r\n","description":"","footnote":"","page_name":" 37 ","page_number":51},
  {"content":"\r\n . \r\n","description":"","footnote":"","page_name":" 38 ","page_number":52},
  {"content":"\r\n\r\n\r\nگفتار دوم نشانيها و علاج انواع سوء مزاج معده\r\n\r\nفصل اول [ نشانيهاى متعدد از سوء مزاج گرم معده 
  ]\r\nنشانيهاى متعدد از سوء مزاج گرم معده خبر مىدهند كه از اين قرارند :\r\n1 - تشنگى : تشنگى در حالى نشانى از سوء مزاج گرم معده دارد كه سوء مزاج گرم معده به آن شدت نرسيده باشد كه مايهء نابود شدن نيروى بيمار گشته باشد .\r\n2 - آروغ دودى .\r\n3 - آب دهن كه بوى گوشت و عرق بدهد .\r\n4 - دارندهء معده از سرد و سردىبخشها بياسايد و بهره بيند .\r\n5 - سوختن غذاى لطيف در معده ، نوع غذايى كه اگر معده مزاج طبيعى داشت در معده نمىسوخت .\r\n6 - غذاى غليظ و پرمايه زودتر و سريع‌تر در معده هضم مىشود ، زودتر و سريع‌تر از آنكه در معدهء طبيعى و معتدل مزاج هضم مىشد ، باز مشروط به اينكه سوء مزاج گرم به حدّى از شدّت نرسيده باشد كه نيروهاى معده را از بين برده باشد و معده را از وظيفهء خود عاجز كرده باشد .\r\n7 - زياد تشنه شدن و از بين رفتن اشتهاى خوراك در اكثر اوقات ، و به‌ويژه اگر سوء مزاج گرم معده سوء مزاج گرم صفرايى شديد باشد - كه حتما اشتهاى غذا را به كلّى نابود مىكند - ليكن با وجود سوء مزاج گرم شديد صفرايى ، هضم قوّت و قدرت خود را از دست نمىدهد ، مگر اينكه حالت سوء مزاج گرم شديد صفرايى به اعلا درجه برسد و دستگاه گوارشى را ناتوان كرده باشد .\r\n8 - تب دق كه همراه سوء مزاج گرم شديد معده ممكن است رخ دهد .\r\n9 - گاهى اتفاق افتد كه سوء مزاج گرم معده قبل از آنكه اشتهاى غذا را از بيمار سلب كند ، احساس گرسنگى فوق العاده در بيمار برمىانگيزد ؛ زيرا گرمايى كه از سوء مزاج ناشى مىشود ، مواد داخل معده را تحليل مىبرد و از گزشى كه بر دهانهء معده وارد مىآورد ، مواد داخل معده به جنبش وادار مىشوند و براى گداختن و تحليل رفتن آمادگى مىيابند . گو اينكه گرماى سوء مزاج معده مواد را از معده مىمكد . در چنين حالت گرسنگى اگر غذا هرچه زودتر به معده نرسد ، دارندهء\r\n\r\n","description":"","footnote":"","page_name":" 39 ","page_number":53},
  {"content":"\r\n\r\nمعده غش مىكند و اگر كمى ديرتر باشد و غذا به معده نرسيد اشتهاى غذا اصلا از بين مىرود .\r\nدر هنگام گرسنگى ناشى از سوء مزاج گرم معده ، آب از لب و لوچهء بيمار ريزش مىكند كه تا معده سير نشود آرام نمىگيرد ؛ زيرا گرماى تحليل برندهء خوراك از معده برمىخيزد و به سوى بالا روان مىشود . در اين بالا روى سرچشمهء لعاب ريزشى از لب و لوچه را مىخشكاند و امكان هم دارد كه وارد شدن خوراك غليظ و پرمايه به معده به حدّ كافى لعاب دهن را از ريزش بازدارد .\r\nاگر سوء مزاج گرم معده رطوبى هم باشد ، آب دهن كه از لب و لوچه فرو مىريزد بيشتر از آن حالت است كه سوء مزاج گرم معده بدون رطوبت باشد .\r\nو اين را هم بايد بدانى ! كه كسى كه معدهء آتشين مزاج دارد ، خونش كم و بدگوهر و بدبوى و تندمزه مىشود . اندامان ديگر تن كه حالت مزاجى جداگانه از حالت مزاجى معده دارند از چنين خونى نفرت دارند و از آن تغذيه نمىكنند و در نتيجهء نپذيرفتن چنين غذايى ناپسند ، بدون تغذيه مىمانند و گوشت تن دارندهء معدهء آتشين مزاج كاهش مىيابد و دارندهء معدهء آتشين مزاج لاغر مىشود .\r\nو از سويى خونى چنين ناپسند و بويى كه مورد استفادهء اندامان تن نيست و به مصرف نمىرسد ، در رگهاى آوند خون انبار مىشود و متراكم مىگردد و از فشار اين تراكم رگها به حالتى درمىآيند كه خون از آنها تراوش مىكند .\r\nاگر كسى را كه داراى معدهء آتشين مزاج است رگ بزنى مىبينى كه خون زشت و ناباب و ناپسند از تن او بيرون مىآيد .\r\n\r\nفصل دوم نشانيهاى سوء مزاج سرد معده\r\nنشانيهاى براى شناسايى سوء مزاج سرد معده هست كه از قرار زيرند :\r\n1 - غذاى داخل معده ، در تغيير يافتن سست است و به كندى تغيير مىيابد و به حالتى درمىآيد كه اولا ديرتر از حال طبيعى به معده مىرسد و ثانيا بعد از قرار گرفتن در معده پس از مدتى كم به وسيلهء قى از راه دهان بيرون آيد و مىبينى كه خوراك چندان تغيير نكرده است كه به حساب آيد .\r\nاگر سوء مزاج سرد معده بسيار شدّت يابد ، خوراك برآورده از راه قى كردن همان است كه قبل از رسيدن به معده بوده است و دست نخورده برگشته است ، نه تغيير رنگ داده و نه از پختگى و رسيدن در معده نشانى دارد .\r\n2 - اشتهاى زياد براى غذا به معده رسيدن .\r\n3 - تشنگى كم .\r\n4 - آروغ ترش ، به شرطى كه ترشى آروغ ناشى از نوع خوراك نباشد ، كه سابقا اين را شرح داديم .\r\n\r\n","description":"","footnote":"","page_name":" 40 ","page_number":54},
  {"content":"\r\n\r\n5 - كسانى كه معده‌شان داراى سوء مزاج سرد است ، از خوراك سبك و رقيق لذّت مىبرند و مىتوانند آن را به آسانى هضم كنند ، غذاى پرمايه را كه سابقا قبل از روبه‌رو شدن با سوء مزاج سرد هضم مىكردند اكنون نمىتوانند هضم كنند .\r\n6 - سوء مزاج سرد معده ممكن است به حدّى برسد كه بعد از دريافت غذا به مدّتى زياد بعد از چندين ساعت معده به كشيدگى و آزارى طاقت‌فرسا دچار آيد و اين كشيدگى و آزار شديد مىماند تا معده در هنگام خالى شدن از خوراك هر روزه ، مقدارى رطوبت از خود بيرون براند و بعد از بيرون راندن رطوبت كشيدگى و درد آرام يابد . ممكن است سوء مزاج سرد شديد معده سر به استسقا و تباهى معده كشد .\r\n7 - كسى كه به سوء مزاج سرد معده مبتلاست ، رنگ چهره‌اش به زردى و سپيدى مىزند كه پژوهشگر داراى تجربه ، آن را به خوبى درك مىكند ، و علاج اين رنگ‌به‌رنگ شدن با داروى ننه‌حوا ( نانخواه ) است .\r\n8 - ممكن است سوء مزاج معده اشتراكى باشد ، مثلا اگر مغز در اين سوء مزاج سرد معده دست داشته باشد ، سردرد ناشى از باد ، احساس صداهاى به صداى مگس ماننده ( وزوز ) و امثال آنها از اين شراكت مغز در سوء مزاج معده خبر مىدهند .\r\n9 - اگر كسى در اصل ، سوء مزاج گرم طبيعى در معده دارد و سوء مزاج سرد هم روى آورد ، قرقر شكم ، باد شكم ، خشكى زبان ، و تشنگى زياد علامت آن است و تباهى حال در افزايش است و ممكن است به بيمارى دق بينجامد . هرگاه ديدى كه حال بيمار بد است و نياز به رگ‌زنى دارد حتما رگ بزن !\r\nعلاج اين باهم برخورد كردن سوء مزاج گرم اصلى و سوء مزاج سرد معده چنين است :\r\nالف - كمى شراب تناول كنند و به اندازه‌اى باشد كه زبان كوچكه را تر نمايد .\r\nب - غذاى بيمار غذاهاى بدون شوربا ، گوشت سرخ بدون پيه باشد و از تريد كردنيها دورى جويد .\r\n\r\nفصل سوم نشانيهاى سوء مزاج خشك معده\r\nاگر كسى معده‌اش به سوء مزاج خشك مبتلاست ، چند نشانه‌اى هست كه مىتوان از آنها بر حال معده آگاه شوى :\r\n1 - تشنگى زياد دارندهء معده .\r\n2 - خشك شدن زبان كه بسيار از حدّ معمولى خشك‌تر است ، مشروط بر اينكه با نشانيهايى كه قبلا در اين‌باره شرح داده‌ايم مطابقت كند .\r\n3 - لاغر شدن و پژمردن بدن بيش از آنكه سابقا وجود داشته است .\r\n\r\n","description":"","footnote":"","page_name":" 41 ","page_number":55},
  {"content":"\r\n\r\n4 - آسودن و لذّت بردن دارندهء معده از خوراكهاى تر و ترىبخش .\r\n5 - آسودن و استفاده كردن دارندهء معده از هواى نمناك .\r\n\r\nفصل چهارم نشانيهاى سوء مزاج تر معده\r\nسوء مزاج تر معده نشانيهاى دارد كه از اين قرارند :\r\n1 - تشنگى كم .\r\n2 - نفرت بيمار از غذاهاى رطوبى و آزار ديدن از آن .\r\n3 - از كم غذا خوردن آسوده‌تر است .\r\n4 - غذاى خشك را از ساير غذاها بيشتر دوست دارد .\r\n5 - بسيارى لعاب و آب دهن ، كه دو احتمال دارد :\r\nاگر لعاب و آب دهن در وقت گرسنگى زياد است بايد از حرارتى باشد كه همراه سوء مزاج رطوبى معده است و اكثرا حرارت و رطوبت مزاج باهم منشأ لعاب و آب دهن زياد مىشود .\r\n6 - دارندهء معده هرگاه غذا مىخورد و غذا در معده استقرار مىيابد ، مىپندارد همين‌كه از جاى خود تكان بخورد ، خوراك فرو داده به بيرون مىجهد ؛ اما اين حالت هنگامى علامت سوء مزاج تر معده است كه معده ناتوان نشده باشد . و تو نشانيهاى ناتوان شدن معده را - كه ذكر كرده‌ايم - مىدانى ! شايد اين احساس كه همين‌كه حركت كنند غذاى فرو داده و به معده رسيده بيرون مىريزد ، در هنگام گرسنگى و هنوز پر نشدن معده از غذاى كافى رخ دهد . اما باز وقتى اين پندار روى دهد كه با اينكه معده تهى است ليكن دارد غذا مىخورد و همين‌كه شروع به غذا خوردن كرد اين خيال به سرش مىآيد ، و الا در گرسنگى بدون شروع به غذا خوردن چنين پندارى روى نمىآورد .\r\n\r\nفصل پنجم سوء مزاج معده همراه ماده و شناسايى نوعيت مادهء همراه سوء مزاج معده\r\nچگونه بدانيم كه سوء مزاج معده ساده نيست و همراه ماده است ؟ مىتوان از چند حالت و معاينهء دقيق ، بر وجود مادهء همراه سوء مزاج معده و نوعيت آن به اين نشانيها پى برد :\r\n1 - برآورده كه به وسيلهء قى بيرون ريزد .\r\n2 - آروغ و نوعيت آن .\r\n3 - مدفوع بيمار كه در نشان دادن ماده ويژگى دارد و پراهميت است ؛ رنگ مدفوع و آنچه با مدفوع معده است .\r\n4 - بول بيمار و آنچه همراه بول ريزش كرده است ، مگر اينكه مادهء مايهء بيمارى پناه گرفته و\r\n\r\n","description":"","footnote":"","page_name":" 42 ","page_number":56},
  {"content":"\r\n\r\nكمين كرده باشد و با مدفوع و بول بيرون نيامده باشد و از مرزى كه براى بيرون آمدنش تعيين شده است تجاوز كرده باشد .\r\n5 - اگر مادهء سبب سوء مزاج معده . گرم و خون‌آلود صفرايى باشد ، مىتوانى آن را از اين نشانيها بشناسى :\r\nالف - احساس سبك بودن معده .\r\nب - دل به هم آمدن .\r\nج - احساس درد گزشى در معده .\r\nد - التهاب همراه گزش احساس كردن در معده .\r\nه - دل به هم آمدن همراه تشنگى و دل به هم آمدن و التهاب در وقتى باشد كه خوراك غليظ تناول شود .\r\nروى هم رفته و به‌طور عموم :\r\nاگر مادهء منشأ سوء مزاج به حدّ زيادى در معده جمع آمده باشد ، بيمار سوء مزاج همراه ماده هميشه دلش به هم مىآيد .\r\nاگر ماده غليظ و پرمايه نباشد و در اندازهء كم باشد ، تنها در هنگام غذا خوردن دل به هم مىخورد .\r\nاگر مادهء منشأ سوء مزاج معده ، آب نكشيده و پرمايه نيست و در ته معده قرار گرفته است و در بالا مستقر نشده است ، دل به هم آمدن را سبب نمىشود .\r\nاگر ماده در حالى بود كه با غذاى داخل معده بياميزد و همراه غذا در معده منتشر شود و به دهانهء معده بر بخورد ، دل به هم آمدن را سبب مىشود .\r\nاگر مادهء سبب سوء مزاج معده بسيار پرمايه و آب كشيده نيست و به فراخناى معده ريزش كرده است ، نشانيش اين است كه هرگاه انسان دارندهء معدهء داراى چنين سوءمزاجى كه همراه ماده است چيزى زداينده مانند عسلاب يا شكر آب تناول نمايد ، از اثر حساسيت ماده را بيرون مىآورد .\r\nاما مادهء آب كشيده و پرمايه كه در معده باشد و سبب سوء مزاج معده شده است ، از معاينهء برآورده از راه قى و از راه مدفوع تشخيص داده نمىشود ، بايد بقيهء دليلهايى را كه ذكر مىكنيم پيدا كنى و از آنها استفاده نمايى كه از همه مهمتر دل به هم آمدن است كه حتما دل به هم آمدن از وجود مادهء بيمارىزا در معده خبر مىدهد . اگر تنها تهوّع همراه دل به هم آمدن بود و تهوّع قى كردن به دنبال نداشت ، بدان ! كه ماده هست اما پرمايه و آب كشيده است و به داخل معده چسبيده است .\r\nنوعيت ماده را كه در معده است و سبب سوء مزاج معده شده است چگونه شناسايى كنيم ؟\r\n1 - تشنگى : تشنگى بر سه حالت گواه است ؛ از تشنگى دارندهء معده معلوم مىشود كه مادهء ناباب سبب سوء مزاج معده يا گرم است ، يا مادهء شورمزه است و بورقى .\r\nاگر تشنگى با نوشيدن آب گرم تسكين يافت ، بدان كه مادهء كذايى بلغم شورمزه است .\r\n\r\n","description":"","footnote":"","page_name":" 43 ","page_number":57},
  {"content":"\r\n\r\nاگر با نوشيدن آب گرم تشنگى فروكش نكرد ، بدان كه مادهء صفرايى است و اين خرابكارى را كرده است .\r\n2 - حس چشايى دهان : اگر انسان احساس تلخ‌مزگى در دهان كرد ، يا تلخ‌مزگى در آنچه دهان بيرون مىدهد احساس شد و دل به هم آمدن و تشنگى هم بود ، دليل آن است كه مادهء در معده قرار گرفتهء خرابكار از نوع ماده صفرايى است . اگر مزهء تلخ در دهان و بيرون انداخته از دهان همراه دل به هم آمدن بود و احساس تشنگى نبود ، مادهء خرابكار در معده از جنس سرد مزاج است .\r\n3 - اگر مادهء بيمارىزا در معده باشد و زياد و لزج باشد مىتوان آن را چنين تشخيص داد :\r\nالف - اشتهاى غذا از بين مىرود .\r\nب - انسان از خوراكهاى بسيار تغذيه‌كننده خوشش نمىآيد ، هميشه آرزوى خوراكهايى را مىكند كه تند و تيزمزه باشند . هرگاه چنين خوراكهاى پسنديدهء خود را تناول نمود باد مىكند و احساس كشيدگى دست دهد و دل بيمار به هم مىخورد و تنها از آروغ دادن مىآسايد .\r\n4 - يكى از نشانيهاى جمع آمدن مادهء بدگوهر و خرابكار در معده و اطراف معده پريدن پردهء صفاق است كه امكان دارد به بيمارى صرع و ماليخوليا بينجامد .\r\n5 - اگر مادهء جمع آمده در معده - كه سبب سوء مزاج معده شده است - مادهء خلط سودايى باشد نشانيهايى دارد :\r\nالف - اشتهاى دارندهء معده براى خوردن زياد است .\r\nب - دستگاه گوارش ناتوان است .\r\nج - شكم باد زياد دارد .\r\nد - دارندهء معدهء چنين ناسازگار كه سودازده است ، وسوسه و اوهام دارد ، مىخواهد هميشه از اجتماع دور و كناره‌گير باشد .\r\n6 - اگر مادهء به‌وجود آورندهء سوء مزاج معده منشأش فروريخته‌هاى از بالا باشد ، نشانيش اين است : گاه‌به‌گاهى - نه به‌طور هميشگى - دارندهء معده به اسهال مبتلا مىشود .\r\nهرگاه مادهء ناباب در اندازهء زياد از بالا به پايين ريزش مىكند و به معده و به غير معده مىرسد ؛ اگر به معده آمد ، اسهال گاه‌به‌گاه به بار آرد و به‌صورت خلط بلغمى از راه برآوردن از راه دهان ( قى ) و از راه پايين آمده با مدفوع درمىآيد .\r\n7 - اگر تشنگى بود و دهان مزهء شور يا تلخ حس نمىكرد و دارندهء معده احساس مىكرد كه گويى چيزى از پايين بالا مىآيد يا آن چيز از بالا رو به پايين مىآيد و دهان بسيار تر و رطوبى است و در دهانهء معده آزار و التهاب هست ، بدان كه مادهء به‌وجود آورندهء سوء مزاج معده ، خلط رطوبى و جوش آورده است .\r\n\r\n","description":"","footnote":"","page_name":" 44 ","page_number":58},
  {"content":"\r\n\r\n\r\nفصل ششم آسيب و بلاهايى كه بدون انگيزهء سوء مزاج بر معده وارد آيند\r\n1 - اگر معده در خلقت بزرگتر از حدّ طبيعى آفريده شده باشد ، بلايى كه در انتظارش است عبارت است از اينكه : معده كه بزرگ است تحمل خوراك دريافتى زياد دارد و هرگاه پر از غذا شد حالش خوب است و با اندامان ديگر درونى هم‌آهنگ است و همه با معده پيوستگى لازم دارند و كار برحسب مرام است . اما همين‌كه اين معدهء بزرگ داراى ظرفيت زياد از غذا تهى مىشود مىترنجد و از پيوستگى با اندامان درونى كناره‌گيرى مىكند و تو گويى آن را آويزان كرده‌اند و به نوسان مىافتد .\r\n2 - اگر معده كوچكتر از آن آفريده شده است كه بايستى حجم معدهء طبيعى را داشته باشد ، بلا در اينجاست كه معدهء چنين كم‌ظرفيت ، تحمّل پذيرش خوراك كافى براى دارندهء معده ندارد .\r\nقبل از آنكه انسان داراى معدهء كوچك از غذا سير شود ، معده پر مىشود و انسان گرسنه مىماند اما نمىتواند بخورد .\r\n3 - راه‌بندانهايى كه در ميان معده و اندامان ديگر ايجاد مىشوند هريك نشانيهايى دارند كه از اين قرارند :\r\nاگر راه‌بندان در ميان راه ارتباطى معده و كبد به‌وجود آيد - كه معده از آن آسيب مىبيند - از اين نشانيها بايد به آن پى ببرى :\r\nالف - مدفوع بيش از حد معمولى - در اندازه - زياد است و بيش از حدّ لازم نمناك است .\r\nب - خون دارندهء معده كم‌تر از حد لازم است .\r\nج - رنگ انسان دارندهء معده با رنگ بيماران استسقايى هماهنگ است .\r\nد - پيش‌درآمد بدحالى پديد آيد كه شايد آنچه به دنبال آيد همان باشد كه سوء مزاج يا دربرگيرى خوراك از جانب معده ناجور و ناپسند تعبير مىشود .\r\nراه‌بندان كه در ميان راه معده و طحال باشد ، دلايلش را از اين حالات بجوى كه در زير آيند :\r\nالف - آماسيدن و بزرگ شدن طحال .\r\nب - كم‌اشتهايى دارندهء معده .\r\n5 - اگر راه‌بندان در ميان راه ارتباطات معده و روده‌هاست ، شناسايى آن را در نشانيهاى بيمارى « ايلاوس » و قولنج پيدا كن !\r\n6 - اگر راه‌بندان در ميان راه ارتباطى معده و مغز به‌وجود آمده است ، نشانيهايش عبارتند از :\r\nالف - كم‌اشتهايى ، با اينكه مزاج از اعتدال منحرف نشده باشد .\r\nب - هضم به حالت خود باقى است و خوب اداره مىشود . مگر اينكه بازدارندهء ديگرى در راه هضم شدن خوراك باشد .\r\nج - انسان از بلعيدن و خوردن چيزهاى بسيار تند و تيزمزه و گزنده كمتر احساس به وى دست مىدهد .\r\n\r\n","description":"","footnote":"","page_name":" 45 ","page_number":59},
  {"content":"\r\n\r\nد - اگر ناشتا داروى « فلافلى » بخورند و بعد از آن شراب زياد هم بنوشند به سكسكه دچار نمىشوند .\r\n7 - اگر آسيب‌ديدگى معده از باد است ، نشانيهاى باد در معده اين است :\r\nالف - كشيدگى در معده و هر دو تهيگاه و زير سردنده‌هاى نزديك به شكم احساس مىشود .\r\nب - غذاى به معده فرود آمده شناور مىشود و به ته معده نمىرسد .\r\nج - بادهاى زياد كه بايد از طرف پايين بيرون داده شوند .\r\nد - باد زياد كه بايد از راه آروغ بيرون روند .\r\nو اين را هم بدان ! كه هرگاه دست بر ميان معده و كبد گذاشتى و چيز سخت و كم‌حجم حس كردى ، آژيرى است براى گداختن طبيعت و تحليل رفتن آن .\r\n\r\nفصل هفتم علاج بيماريهاى معده به‌طور كلّى\r\nدر علاج معده‌اى كه از راه اعتدال منحرف شده و مىخواهى آن را اصلاح كنى و بر راه طبيعى هدايتش كنى ، از داروهاى نوشيدنى ، گذاشتنى ، پاشيدنى ، حاصل از آبهايى كه با داروهاى لازم پخته شده است ، ماليدنيهاى آبكى ، ماليدنيهاى روغنى ، مرهمهاى درست شده از موم و آبهايى كه از پختن با داروها تأثيربخش شده‌اند استفاده مىكنى .\r\nداروهاى ماليدنى و داروهاى بر معده گذاشتنى در تأثيربخشى از داروهاى پاشيدنى بهترند .\r\nداروهاى پاشيدنى هرچند تأثيربخش باشند ، اما در تأثيربخشى نيروى چندانى ندارند .\r\nو اين را نيز بدان ! كه اگر در سوء مزاج معده دو نوع سوء مزاج شركت دارند اما بر معده تأثير مشابه و همانند يا نزديك به هم گذاشته‌اند ، مىتوان به آسانى معالجه كرد زيرا مىتوانيم داروى ضد هر دو نوع سوء مزاج را كه داراى نيروى تأثيربخش زياد باشد به كار ببريم و هر دو سوء مزاج را اصلاح كنيم .\r\nاما اگر دو نوع سوء مزاج از دو منشأ كاملا در برابر هم قرار گرفته و ضد همديگر سرچشمه گرفته باشند و معده با دو سوء مزاج كاملا مخالف باهم برخورد كرده است ، علاجش به اين آسانى ميسر نيست . براى مثال : معده با سوء مزاج سرد و با سوء مزاج گرم روبه‌رو است ، گرم و سرد كاملا باهم ضديت دارند ، بايد چه كار كرد ؟\r\nبايد داروى علاج سوء مزاج سرد توأم با علاج مزاج گرم را به‌طورى كم‌تأثير به بيمار داد كه مدّت گرمى بخشيدن داروى گرمىبخش معالجهء مزاج سرد با مدّت سردى بخشيدن داروى سردىبخش ضد مزاج گرمى برابر و يكسان باشد . هر دو دارو نبايد نيرومند باشند و نبايد نيروى اين يكى بر نيروى آن ديگرى در تأثير بخشيدن چيره باشد .\r\nدر استعمال داروى گرم و گرمىبخش در اين حالت ، مزاج دوگانه براى معالجهء مزاج سرد خطر\r\n\r\n","description":"","footnote":"","page_name":" 46 ","page_number":60},
  {"content":"\r\n\r\nبيشتر از استعمال داروى سرد براى معالجهء آن قسمت از مزاج است كه گرم است و همراه سوء مزاج سرد بر معده وارد شده است ؛ به‌ويژه اگر تشخيص دادى كه برخى از اندامان همجوار معده به سوء مزاج سرد گرفتارند يا ناتوان شده‌اند .\r\nاگر سوء مزاج معده سوء مزاج تر و سوء مزاج خشك باهم باشد ، باز بايد با دقت كامل و احتياط عمل كنى كه اين نوع از سوء مزاج نيز بر خلاف يكديگرند و داروى معالج اين دو حالت همان حالت داروى علاجى مزاج گرم و سرد دارند . تنها تفاوت در اينجاست كه مدت رطوبت‌بخشى دارو در علاج مزاج خشك بايد درازتر از مدتى باشد كه داروى رطوبت‌بخش براى تأثيرگذارى بر سوء مزاج خشك بماند .\r\nو اين را هم بدان ! كه اگر بيمارى و ناسازگارى معده ناشى از وجود مادهء بيمارى در معده است و ماده سرپيچى مىكند و بيرون نمىآيد ، بهترين علاج با « معجونهاى مسهل » ( ايارج ) است كه در اصلاح حال معده از هر داروى ديگرى مددكارتر است و معده را در اداى وظايفى كه برعهده دارد كمك شايان مىنمايد .\r\nاما اگر سوء مزاج ساده و بدون ماده است ، بر استعمال معجونها ( ايارج ) اعتماد مكن زيرا اگر سوء مزاج گرم بدون تداخل ماده است يا سوء مزاج خشك ساده و بدون ماده است و ايارج را به كار بردى ، معده زيان بيند .\r\nبراى علاج معدهء سرد مزاج از سوء مزاج سرد سادهء بدون ماده ، داروهاى تأثيربخش‌تر از ايارج هست ، كه مادهء سبب بيمارى را از كمين‌گاه بيرون كشند و به خارج پرت كنند .\r\nاگر مادهء بيمارى از اندامى ديگر غير معده آمده و به معده ريزش كرده است ، هرگاه معده را پاكسازى كردى و مادهء خرابكارى را بيرون راندى فورا به تقويت معده بپرداز ! تا ديگر چنين خلط ناخوانده‌اى را در خود نپذيرد و ياراى نپذيرفتن خلط بيگانه را داشته باشد .\r\nباندپيچى و بستن دست و پا و گرم كردن آنها نيز در راه قطع كردن بر خلط بيگانه - كه از اندامى ديگر مىآيد و مىخواهد به معده سر بزند - مددكارند و ماده را در جاى خود ميخكوب مىكنند و نمىگذارند ويلان شود و در معده جاى سكونت بيابد .\r\n\r\nو اينك داروهايى كه در علاج بيمارى معده مفيدند :\r\n1 - شربت خشخاش از ريزش مادهء گرم بيمارى به معده جلوگيرى مىكند .\r\n2 - اگر سوء مزاج معده ناشى از خلط سرد و سردمزاج است ، اول پاكسازى كن ! بعد از آن براى نيرو بخشيدن به معده داروهايى از قبيل : مصطكى ، قرص كوچك گل ، نعناع خشكيده ، عود خام ، ميخك و امثال آنها خوبند كه معده را تقويت مىنمايند و توانى چنان به معده مىدهند كه هر خلطى از هر جايى نتواند سر زده وارد معده شود .\r\n3 - اگر سوء مزاج معده گرم است و مادهء منشأ سوء مزاج خلط گرم مزاج است ، بايد بعد از پاكسازى خلط ، ربهاى سردىبخش ، قرصهاى سردىبخش كه از گل و تباشير ساخته شده‌اند و امثال آنها را براى بيمار تجويز كنى .\r\n\r\n","description":"","footnote":"","page_name":" 47 ","page_number":61},
  {"content":"\r\n\r\n4 - اگر با دست زدن حس كردى كه بيمار معدوى ، چيزى سخت و كم‌حجم در ميان فاصلهء كبد و معده دارد - چنان‌كه سابقا هم ذكر كرديم - آب جو برايش تجويز كن ، غذا و دارو منحصر به آب جو باشد ، در طول مدت ده يا بيست روز يا اگر ديدى كه باز نياز دارد تا صد روز هر روزه آب جو بخورد ، روز اول كمى و به اندازهء تحمّل و روز به روز به تدريج آن را بيشتر كند تا مىتواند مقدار تعيين شده از آب جو را يكباره يا در دو بار سر كشد ، نكند به غير از آب جو هيچ داروى ديگر بخورد و نبايد به هيچ وجه داروى پاكسازى تجويز كنى ، يا از بيمار خون بگيرى .\r\n\r\nاينك نوعى قرص كه از داروهاى زيرساخته مىشود و در علاج بيمارى معده بهره‌رسان است :\r\nنسخه : مصطكى ، گل محمدى ، هريك سه درهم ، كهربا ، نعناع خشك شده ، مروخوش ، عود خام ، از هريك دو درهم ، از همهء اينها كه درهم مىآميزى قرص درست كن و براى بيمار تجويز كن ! قرص را با شراب كهنه يا با شراب سيكى تناول نمايند .\r\nاگر خواستى كه معده را پاكسازى كنى و هر مادهء نابابى را كه در فضاى معده جمع آمده است به بيرون برانى ، يا ماده در فراخناى معده نيست و در معده كمين كرده است و به معده چسبيده است ، يا مادهء زياد پرمايه و آب كشيده است و آن را پاكسازى كنى ، داروهايى را به كار انداز كه تنها تأثير بر معده و جوى رگهاى نزديك به معده گذارند و به رگهاى دور از معده كارى نداشته باشند .\r\nاگر داروى پاك‌ساز معده در اولين بار كار خود را انجام نداد ، آن را تكرار كن كه داروى پاكسازى در چند بار صورت گيرد ؛ اين روش بهتر از آن است كه در يك بار چندان اثر بخشد كه چيزهايى را نيز بيرون براند كه نياز به بيرون راندن آنها نباشد .\r\nبايد معاينه كردن مدفوع و بول را دست‌كم نگيرى ؛ هرگاه ديدى كه مدفوع و بول رو به خوبى هستند و حالشان از بد به خوبى مىگرايد ، بدان كه معده نيز در راه خوب شدن است و در بهبود يافتن پيشرفت چشم‌گير دارد .\r\nنبايد در هنگام معالجهء بيمارى معده - حتى اگر معده حرارت داشته باشد - چيزهاى بسيار سرد تجويز كنى ؛ مثلا بيمار معده نبايد - برفآب كه بسيار سرد است - بنوشد و به‌ويژه براى كسانى كه به چيزهاى بسيار سرد عادت نگرفته‌اند ، بسيار سرد بسيار زيان است .\r\nهرگاه هر داروى تحليل‌برنده را در علاج بيمارى معده به كار مىبرى ، حتما چيزى از داروى گيرنده كه نگهدارندهء نيرو است با آن قاطى كن كه اگر مواد ريختنى از معده پاكسازى شدند معده از اين عمل ناتوان نشود و به قوت خود باقى بماند .\r\n\r\nفصل هشتم داروى معالجهء مزاج سرد رطوبى معده\r\nاگر سبب سوء مزاج مادهء خلطى است ، يعنى مادهء خلطى همراه سوء مزاج سرد شده است و سوء مزاج سرد معده سوء مزاج ساده نيست - چنان‌كه در دستورات كلّى شرح داده‌ايم - قبل از\r\n\r\n","description":"","footnote":"","page_name":" 48 ","page_number":62},
  {"content":"\r\n\r\nهر چيز بايد به پاكسازى بپردازى و اگر ماده در اندازه بسيار نبود ، پژوهشگران و آزمايش‌كنندگان روند ويژه دارند كه شناخته شده است .\r\nاگر بيمارى معده از سوء مزاج سرد و تر سادهء بدون ماده است ، بايد مايهء تغذيهء بيمار ، در نوعيّت داراى گيرندگى و تلخ‌مزگى باشد كه داروى گيرنده بخشكاند و تلخى داروى غذادهنده گرمى ببخشد كه شراب گس‌مزه اين دو خاصيت را داراست .\r\nاز داروهايى كه بايد بيمار تناول نمايد :\r\nداروهايى ساخته با خاراگوش ، شربت خاراگوش ، خود خاراگوش و داروهايى كه با داروى ميوهء به سازند خوب است .\r\nداروهاى ماليدنى آبكى و پاشيدنى و گذاشتنى بر پوست و ضماد ، هرچه باشند بايد با داروهاى گيرندهء خوش‌بو قاطى گردند . يعنى با داروى علاج سوء مزاج سرد و تر معده قاطى باشند ؛ مثلا در هر داروى گذاشتنى بر رويهء بدن ، يكى يا چندى از داروهاى زير در آن باشد كه عبارتند از :\r\nهل ، نى نهاوندى ، سنبل ، ساذج ، لادن ، مقل ، بيخ سوسن ، بلسان ، روغن بلسان ، استرك و امثال آنها .\r\nماليدنيهاى روغنى : مرهمهاى ساخته از روغن مصطكى ، روغن زيتون ، روغن سنبل رومى ، روغن ميوهء به ، خوبند .\r\nاگر از اين داروها بهرهء كافى گير نيامد ، اين بار ضمادهاى تحليل‌برنده ( سرخ گردانندهء پوست - نسخه ) داروى « ثافسيا » خوب است و ضمادهايى در اين‌باره بسيار مفيدند كه عبارتند از :\r\nنسخه : ضمادى قوى و اثربخش كه از اين قرار است :\r\nزعفران ، سنبل سورى ، مصطكى ، روغن بلسان ، از هريك يك جزء ، عسل سه جزء ، مرّ كه آن را از شهر « اطروغيلون » مىآورند سه جزء ، انگم درخت بنه يك جزء و نيم جزء ، يا به جاى انگم درخت بنه ، شيرهء گياه شير سگ يك جزء ، همه را باهم بسرشند و ضماد سازند و بر معده گذارند فايده بينند .\r\nو اگر همين داروى ضمادى را اندكى بخورند جايز است و مانعى ندارد .\r\nنسخهء ديگر : استرك سه جزء ، مخ گوزن سه جزء ، الواى قرمز سه جزء ، مصطكى دو جزء .\r\nنسخهء ديگر : استرك چهار جزء ، موم سه جزء ، مخ گوزن دو جزء ، انگم درخت بنه يك جزء ، روغن بلسان يك جزء و نيم جزء ، روغن سنبل رومى دو جزء .\r\nنسخهء ديگر : استرك هشت جزء ، روغن سنبل رومى هشت جزء ، روغن بلسان سه جزء ، موم پنج جزء ، همه را باهم مرهم سازند و بر معده مالند .\r\n\r\nنظريهء پزشكان قياسى دربارهء معالجهء سوء مزاج سرد و تر معده چنين است :\r\nبايد بيمار دارندهء معده‌اى كه سوء مزاج سرد و تر دارد ، قبل از استعمال دارو به ورزش بپردازد ، ورزش نه بسيار سخت و نه بسيار سبك بلكه ميانه باشد ؛ آنگاه غذاى بيمار تعيين شود . هر غذايى مىخورد بايد خوب كيموس ، زودهضم ، در اندازه ميانهء زياد و كم باشد و حتى كمى گرايش به كمى و اندكى داشته باشد و آن‌قدر باشد كه دارندهء معده مىتواند هضم كند . بعدا به تدريج خوراك را\r\n\r\n","description":"","footnote":"","page_name":" 49 ","page_number":63},
  {"content":"\r\n\r\nافزايش مىدهند و نيروى هضم معده را مىسنجند . آنگاه نوبت دارو مىآيد ، داروهايى را كه در بالا ذكر كرديم يا داروهاى شبيه آنها را به كار مىگيرند ؛ از قبيل : گوارشيهاى خوشبوى گرم و گرمىبخش ، يا گوارشيهاى ميانه در گرمى بخشيدن يا گوارشيهاى بالاتر از حالت اعتدال ، چنان كه سزاوار اندازه و درجهء بيمارى معده است ، به بيمار دارندهء معدهء ناسازگار مىدهند ، كه داروى گوارشى « فلافلى » و داروى گوارشى « زيره‌اى » جزء اين داروها مىباشند .\r\nدارويى كه ما آن را بحث خواهيم كرد در اين‌باره بسيار بهره‌رسان است :\r\nنسخه : دانهء ثمر عرعر ، انگم درخت بنه ، فلفل ، از هريك يك جزء ، آن نوع از مرّ كه از شهر « اطروغيلون » مىآورند ؛ كه به عقيدهء من بايد استرك و سنبل رومى از هريك دو جزء ، كرفس بيابانى ، انگدان رومى ، از هريك نيم جزء ، با اندازهء كافى عسل درهم آميزند و بسرشند گوارشى خوبى براى معالجهء معدهء داراى سوء مزاج تر و سرد است . اگر مزاج سرد رطوبى سرديش از حالات سوءمزاجهاى سرد ديگر بسيار شديدتر و سردتر است ، معجون « امروسيا » و معجون « شجرينا » را تجويز كن كه بيمار تناول كند .\r\nدارويى كه براى همهء بيماريهاى معده كه سبب بيمارى ناشى از وجود مادهء خلط غليظ و براى هر نوع سوء مزاج معده كه مادهء تر مزاج در آن باشد بسيار مفيد است :\r\nنسخه : پياز دشتى پاكيزه شده را پارچه‌پارچه كن و سه من از آن را در آوند شيشه‌اى بريز و سر آوند را بپوشان و بگذار مدّت شش ماه بماند ، شرابى مىشود كه بيمار داراى معدهء سوء مزاج سرد و تر را شفا دهد .\r\n\r\nفصل نهم علاج سوء مزاج گرم معده\r\nاگر معده سوء مزاج گرم دارد و التهاب كرده است ، دارندهء معده از داروهاى زير فايده بيند :\r\nماست ، سركه ، كشنيز ، ماست خوب بند آمده از شير گاو « 1 » مغز خيار ، ماهى تازه صيد شده ، كه در تسكين التهاب معده ويژگى دارد ، آب سرد ، ميوه‌هاى سرد و سردىبخش ، كاسنى ، خيار چنبر خوردنى ، هلو ، از آن نوع هلو كه بسيار آبدار نيست كه هلوى بسيار آبدار به مادهء صفرايى تبديل مىشود ، كاهو ، برنج ، عدس ، گشنيز سبز با سركه ، كدو حلوايى ، و امثال آن و اگر نياز بود كافور و صندل و گل محمدى را هم همراه اين داروها تجويز كرده و با داروهاى نامبرده مخلوط كن .\r\nقرصهاى ساخته از تباشير نيز خوب است ؛ به‌ويژه اگر اختلاف مرارى ( مدفوع زهره‌آلوده )\r\n\r\n\r\n","description":"","footnote":"\r\n( 1 ) - لبن حامض : در عربى و به‌ويژه در اصطلاح ابن سينا ماست است كه تحت اللفظى شير ترش را معنى مىدهد .\r\nرائب : ماست است . در اينجا هم لبن حامض ذكر شده است و هم رائب ، اما در اينجا رائب گاو گفته و لبن حامض را بدون قيد ذكر كرده است . و از قبيل تصادفات است كه روسها ماست را كيسلى ملكو - شير ترش گويند .\r\n","page_name":" 50 ","page_number":64},
  {"content":"\r\n\r\nموجود باشد ، خلط مرارى ، خلط سودايى ، و خلط صفرايى در به وجود آوردن سوء مزاج گرم معده دست داشته باشند .\r\n\r\nغذاى دارندهء معدهء ناسازگار كه به سوء مزاج گرم گرفتار است :\r\nتخم مرغ در سركه جوشيده ، عدس ، آشى كه در آن انار هست ، آش سماق‌زده ، آش با آب‌غوره .\r\nگوشتى كه براى چنين بيمارانى تجويز مىكنى بايد از گوشت تيهو ، دراج ، جوجهء تازه رسيده باشد .\r\nاگر حرارت به درجه‌اى نرسيده است كه به نيروى بيمار زيان رسانيده باشد و بيمار را خسته كرده باشد ، بگذار خوراكهاى سردىبخش غليظ هم بخورد كه عبارت است از :\r\nفيله ماهى تازه صيد شده ، پارچه‌هايى از سيرابى ، و هرچه گيرندگى در آن باشد مفيد است ، ربّ خشخاش ، شربت خشخاش در علاج سوء مزاج گرم معده بسيار بهره رسانند . گذاشتن داروهايى كه سردى بخشند بر معدهء داراى سوء مزاج گرم بىفايده نيست ، مثلا آبدان حيوان را پف كن تا باز مىشود و بادكنك مىگردد آن را پر از آب سرد كن و بر معدهء بيمار بگذار !\r\nليكن هرگاه ضماد سردىبخش بر معدهء بيمار گذاشتى برحذر باش ! نكند سردى دارو چنان تأثير بر حجاب يا بر كبد بگذارد كه بر كار و وظايف آنها خللى وارد آيد . بارها رخ داده است كه در گذاشتن ضماد سردىبخش بر معده احتياط لازم نكرده‌اند و خلل در نفس كشيدن روى داده ، يا كبد از سرما آسيب ديده است . اگر احيانا در اين ضمادگذارى كه تو در معالجه به كار مىبرى چنين اتفاقى افتاد و داروى سردىبخش در كار حجاب و كبد به خرابكارى دست زد ، فورا دست به كار شو ! روغن گرمىبخش بر جاى ضماد سردىبخش بر معده بپاش ، با روغن گرم و گرمىبخش معده را باندپيچى كن و به جاى ضماد سردىبخش داروهاى سردىبخش را تجويز كن كه بيمار تناول كند .\r\n\r\nفصل دهم علاج سوء مزاج سرد معده\r\nاگر سوء مزاج سرد معده شدّت نيافته و سبك است ، براى معالجه‌اش داروهاى زير كافى است كه عبارتند از :\r\n1 - قرصهاى ساخته از گل محمّدى و خاراگوش .\r\n2 - قرص دارچين كه با آب‌پز زيره و آب‌پز ننه حوا در آوند شيشه‌اى پاكيزه پخته شده‌اند .\r\n3 - نانخواه ( ننه حوا ) خودبه‌خود بدون هيچ آميزه‌اى در علاج سوء مزاج سرد معده بسيار خوب است .\r\nاگر سوء مزاج سرد معده از حالت سبكى پا فراتر نهاده و شدّت يافته است حتما بايد از\r\n\r\n","description":"","footnote":"","page_name":" 51 ","page_number":65},
  {"content":"\r\n\r\nداروهاى تأثيربخش‌تر و نيرومندتر استفاده كنى كه از اين قرارند :\r\n1 - معجونهاى گرم بسيار گرمىبخش « معجون بزورى ( معجون از بزرها ) ، داروى « فلافلى » ، « ترياق » ، « مثروديطوس : ميترادات » با شراب ، « شجرينا « سنجرينا » با شراب سيكى ، داروى « زيره‌اى » ، « اميروسيا » ، « فنداريقون » « قنداريقون » ، داروى « مشك » ، معجون « اصطمخيقون » ، داروى « كندرى » است .\r\nداروى كندرى درحالىكه بيمار نرمى شكم داشته باشد بسيار نفع‌رسان است .\r\nداروهاى نامبرده را همراه آبى كه سنبل در آن پخته يا مصطكى يا گورگياه و امثال آن در آن پخته‌اند بايد تناول كنند .\r\nقرصهاى ساخته از گل محمدى و عود كه در اندازه برابر باشند .\r\n« فلافلى » با شراب در گرمى بخشيدن به معده بسيار تأثيرگذار است و اگر سكسكه به دنبال داشت ، معلوم مىشود كه تأثير لازم بخشيده است .\r\nبايد انغوزه و فلفل داخل غذاى بيمار باشد كه هر دو در معالجهء سوء مزاج سرد بسيار مفيدند .\r\nخوابيدن براى دارنده‌هاى معدهء سردمزاج بسيار بهره‌رسان است و از هر چيزى ديگر بهتر است .\r\n\r\nروغنهايى كه بر معدهء سردمزاج مالند عبارتند از :\r\nروغن بابونه ، روغن حنا ، روغن سوسن ، روغن مصطكى كه با پيه مرغ خانگى قاطى باشد و اگر خواستى كه روغن مصطكى تأثيربخش‌تر باشد ، علاوه بر پيه مرغ خانگى اندران و مقل را بر آن اضافه كن !\r\nاگر نياز به روغن بر معده ماليدنى تأثيربخش‌تر از آنها كه ذكر شدند داشتى ، روغن كوشنه ، يا روغن بان ، يا روغن زنبق بر معدهء بيمار بمال !\r\nشراب سوسن همراه عود و مشك و عنبر بر معدهء بيمار بمالى بسيار مفيد است .\r\nاز بزرها - كه در اين حالت داروى تأثيربخش هستند - بزر شنبليله ، بزر كرفس ، بزر خطمى را به كار ببر !\r\nاگر معدهء سردمزاج به درد آمد ، حجامت گذاشتن بر معده بسيار بهره‌رسان است .\r\nبدان ! كه گرم گردانيدن دست و پاى بيمارى كه معدهء سردمزاج دارد ، بسيار خوب است . و اين را خوب مىدانى كه گرم نگه‌داشتن دست و پا سبب گرم شدن معده مىشود .\r\n\r\nفصل يازدهم علاج سوء مزاج تر معده\r\nدر علاج سوء مزاج تر معده بايد داروهاى خشك‌كننده و داروهاى پارچه‌پارچه كنندهء خلط مايهء بيمارى و چيزهايى كه تندمزگى دارند و مخلوط با چيزهاى گس‌مزه باشند به كار ببرى .\r\nاندكى شراب بسيار نيرومند در اين‌باره مفيد است كه بنوشند ، نه زياد .\r\n\r\n","description":"","footnote":"","page_name":" 52 ","page_number":66},
  {"content":"\r\n\r\nغذاى بيمارى كه معدهء ناسازگار داراى سوء مزاج تر دارد ، بايد از نوع غذاهاى خشكه بدون شوربا ، بريان شده‌ها در تابه باشد .\r\nتا آب كمتر بنوشند بهتر است .\r\nقرصهاى ساخته از گل محمدى ، كه با گل محمدى شاداب و تازه شكفته سازند در علاج سوء مزاج تر معده بهره‌رسان است .\r\n\r\nداروى تركيبى كه رطوبت معده را بر طرف مىسازد بدين قرار است :\r\nنسخه : رازيانهء شامى يك درهم ، بزر رازيانه يك درهم ، هر دو را باهم در آب گرم بجوشان و آب را بپالاى ، به وزن پنج درهم گلنگبين بر پاليده بيفزاى و خوب به هم زن . بيمار از آن تناول نمايد .\r\n\r\nفصل دوازدهم علاج سوء مزاج خشك معده\r\nروند معالجهء كسانى كه به سوء مزاج خشك معده مبتلا هستند تقريبا با روند علاج بيمارى دق هماهنگ و نزديك است ، زيرا خشك‌مزاجى معده نوعى از بيمارى دق ويژه به معده است .\r\nاگر سوء مزاج خشك محكم شد و ريشه دوانيد علاج‌پذير نيست .\r\nدر معالجهء سوء مزاج خشك معده نبايد به تر گردانيدن معده اكتفا كنى ، و در رطوبت بخشيدن به ساير اندامان بدن اهمال نمايى ، بايد حتما معده و ساير بدن را باهم به سوى رطوبى بودن سوق دهى .\r\nكسانى كه با سوء مزاج خشك معده روبه‌رو هستند و بايد سوء مزاج خشك معدهء آنان را رطوبت دهى ، دستور معالجه چنين است كه در ذيل آيد :\r\nبايد بيمار را وادار كنى كه به حمام رود و با آب گرم آب‌تنى كند .\r\nبايد بيمار در آبزن ( طشت پر از آب گرم ) بنشيند .\r\nبرحسب تشخيص خودت ، تا معلوم مىشود كه رطوبت بر خشك‌مزاجى معده اثر گذاشته است بيمار را به حمام رفتن و شست‌وشو در آب گرم وادار كن و بگذار بارها اين عمل تكرار شود .\r\nاگر احيانا ديدى كه سوء مزاج خشك معده به حدّى شدت يافته است كه حركت كردن بيمار و رفتن او به حمام زيان به بيمار مىرساند ، او را بر كجاوه [ برانكار 
  ] بگذار و به حمام انتقال ده و در بازگشت از حمام با برانكار او را حمل كنند و به خانه بازگردانند ، زيرا شايد از حركت كردن بيشتر بگدازند و ترشّح و نمناكى را كه از آبزن كسب كرده‌اند ، از اثر حركت از دست بدهند .\r\nاز آنجا كه حمام خودبه‌خود نيروى جسمى را به سستى مىكشاند ، نبايد همراه حمام رفتن بيمار معالجهء ديگرى را در نظر بگيرى كه تحليل‌برنده و گدازنده باشد كه در اين صورت گدازيدن دوچندان مىشود .\r\nبايد بيمار را در آبزن بنشانى و در آبزن با آب گرم آب‌تنى كند و كارى به هواى گرم حمام نداشته\r\n\r\n","description":"","footnote":"","page_name":" 53 ","page_number":67},
  {"content":"\r\n\r\nباشد . آبى را كه در آبزن بر خود مىپاشد و در آبزن ريخته شده است ، بايد در گرمى ميانه‌اى بين گرم چندش‌آور و گرم گزندهء پوست باشد ، طورى باشد كه بيمار از آن نرمد و از آب‌تنى با آن لذّت ببرد . كه از اثر آب‌تنى با چنين آبى هم رطوبت برمىكشد و هم مسامات ( سوراخهاى ريز پوست ) گشادتر مىشوند . آن‌قدر به آب‌تنى ادامه دهد تا پوستش باد كرده به نظر مىرسد و جسمش سرحال است و رو به بالندگى است ، نبايد آن‌قدر بماند كه نشانهء پژمردگى بدن پديد آيد .\r\nهرگاه از حمام و آب‌تنى فراغت يافت بيمار را استراحت بده و بگذار مدتى بياسايد ؛ آنگاه بايد شير بنوشد . نوع شير از انواع شيرهاى كم‌مايه و لطيف باشد ، كه اولا شير پستان زن ، و در درجهء دوم شير الاغ و در درجهء سوم شير گاو . در علاج سوء مزاج خشك مفيدند .\r\nاگر شير نوشيدنى را مستقيما از پستان شيرده بمكد چه خوب و گرنه بهتر آن است كه همين‌كه شير دوشيده شد بىدرنگ سركشند و نگذارند هوا بر شير تأثير گذارد .\r\nبايد قبل از نوشيدن شير ورزش ميانه ، نه سخت و نه بسيار سبك بكند آنگاه شير را بنا به دستورى كه گفته شده بنوشد و بايد شير را در اندازه‌اى بنوشد كه مىتواند هضم كند .\r\nاگر قرار شد كه شير شيردهى را بنوشد ، بايد بر آن شير دوام كند و شيرده را عوض نكند و بايد شير از آن شيرها باشد كه به خوبى هضم مىشود و از هر جهت بىخلل است .\r\nاگر شير پستان زن ميسر نبود و شير حيوان شيرده ديگرى را برگزيد مىتوانى چگونگى شير را از معاينهء مدفوع حيوان شيرده درك نمايى .\r\nآيا مدفوع حيوان شيرده كه شيرش را براى معالجهء معدهء داراى سوء مزاج خشك مورد استفاده قرار مىدهند ، بدبو است يا بىبو ؟ يا در ميانهء بدبويى و كم‌بويى است ؟ رطوبت مدفوع تا چه حدّ است ؟ خشكى مدفوع تا كجاست ؟ آيا ترى مدفوع بسيار زياد است و از حد لازم بيشتر مرطوب است ؟ آيا خشك زياد خشك است و از حد لازم و طبيعى در خشكى پا فراتر نهاده است ؟ آيا مدفوع صاف و هموار است ؟ آيا مدفوع همراه مادهء بادى است و ممكن است شيرش در معده به باد تبديل شود و معده از اثر نوشيدن شير باد كند ؟\r\nبايد قبل از آنكه شير از حيوان دوشند حيوان شيرده ورزش كند ، ورزش حيوان شيرده چنين است كه حيوان بر خاك بغلتد و حركت كند و بعدا گرد و غبار را از آن بزدايند و پاكيزه باشد و آنگاه شيرش را بدوشند و يا بمكند .\r\nبايد بعد از نوشيدن شير ، يا نوشيدن آبجو بيمار منتظر بماند تا آنچه نوشيده است به هضم برسد .\r\nو تو مىدانى از آروغ بيمار و از سبك شدن اندرون بيمار بايد بدانى كه هضم شده است يا نه . بعد از هضم شدن شير نوشيده يا آبجو نوشيده ، به مدّت چهار يا پنج ساعت بار ديگر بنوشد ، آنگاه باز با آب گرم آب‌تنى كند ؛ پس از آن اندامان خارجى تن را روغن بمالد ، تا آبى را كه از تن‌شويى در جسمش نفوذ كرده بيرون نيايد و در جسم بند آيد .\r\nاگر بيمار به حمّام رفتن عادت دارد ، براى سومين بار در يك روز او را وادار به حمام رفتن كن !\r\n\r\n","description":"","footnote":"","page_name":" 54 ","page_number":68},
  {"content":"\r\n\r\nاگر ديدى كه دوبار در روز به حمّام رفتن و آب‌تنى كردن با آب گرم كافى است و بهتر از سه باره كردن حمام است ، مهلت ميان دوبار آب‌تنى كردن و حمّام رفتن را بيشتر گردان ! - چنان‌كه ذكر شده است - بعد از حمّام ، استراحت كامل بكند و خوب بياسايد .\r\nاگر ديدى كه شكمش به نرمى گرايش دارد و قبض نيست ، هر دوبار در روز شير بنوشد بهتر است . اما اگر نرمى شكم رخ نداد ، يك‌بار شير بنوشد و دفعهء دوم آب جو بنوشد ، آب جوى كه بايد بيمار داراى معدهء مبتلا به سوء مزاج خشك بنوشد . بايد آب جويى باشد كه خوب ساخته شده و آبش بسيار بوده و آن‌قدر بر آتش جوشيده تا آب كاهش يافته است و پرمايه شده است . از نانى تغذيه كند كه خميرش مايه‌دار است و نمك همراه خمير است و در تنور برشته شده است و خوب برشته شده است .\r\nاگر گوشت براى تغذيهء بيمار تجويز كردى بگذار گوشت ماهى رضراضى ، گوشت بال پرنده‌هاى سبك‌بال و سبك‌خيز - كه گوشتشان از ساير گوشتها كم‌مايه‌تر است - خايهء خروس پروارى و چاق شده همراه شير بخورد .\r\nبايد بيمار دارندهء معدهء ناسازگار كه به سوء مزاج خشك مبتلاست از غذاهاى لزج و سخت و غليظ دور باشد و آنها را نخورد .\r\nاگر ديدى كه بيمار پرخور است و به اين آسانيها سير نمىشود ، غذاهايى را برايش برگزين كه زود هضم و خوب كيموس و رطوبت‌بخش باشند و آن‌قدر بخورد كه بر معده سنگينى نكند و مايهء كشيدگى جسم نگردد ؛ غذاى كم‌مقدار براى چنين بيمارى حتما لازم است .\r\nحتما بايد شراب آبكى كه اندكى گرايش به گيرندگى ( گس‌مزگى ) دارد ، بخورد . چندان بخورد كه معده‌اش تحمّل كند ؛ كه اين شراب از مادهء آبى كه در آن است براى معالجهء معدهء خشك مزاج مفيد است . شراب آبكى و رقيق و داراى مزهء گيرنده ( گس‌مزه ) غذا را تا به درون معده سوق مىدهد ، نيروى جسمى را تقويت مىكند ، و انسان را از نوشيدن آب سرد بىنياز مىسازد ، كه آب سرد از سردى كه دارد زيان به معده مىرساند .\r\nشراب نوشيدنى آن‌قدر نبايد زياد باشد كه محتوى معده را بپوشاند و بالاتر از آن باشد و سبب قرقر شكم شود .\r\nهرگاه بيمار يك وعده غذا مىخورد ، بايد صبر كند تا غذا كاملا هضم مىشود ، آنگاه وعده غذايى دوم را بخورد ، تا مىتوانى سعى كن غذا گونه‌گونه باشد و يك نوع نباشد .\r\nغذاى سبك تجويز كن ! كه مبادا وقتى غذاى دومى به غذاى اولى در معده برخورد مىكند ، غذاى اولى هنوز هضم نشده باشد . چند روزى بر اين دستور دوام كند .\r\nاگر ديدى كه شروع به خوب شدن كرد ، ورزش و ماساژ دادن و غذا را بيشتر كن ! هرگاه حس كردى كه به بهبود كامل نزديك شده است ديگر آب جو و شير نخورد ، و به جاى آب جو سوپ بلال بخورد و غذاهايى كه نيرو را بيشتر مىكنند بر سوپ بلال بيفزاى ! مثلا از كله‌پاچه و پاچه شروع كن و گوشت پرنده‌هاى سبك‌گوشت را تجويز كن كه بخورد .\r\n\r\n","description":"","footnote":"","page_name":" 55 ","page_number":69},
  {"content":"\r\n\r\n\r\nفصل سيزدهم علاج سوء مزاج سرد و خشك معده\r\nاگر معدهء كسى به سوء مزاج سرد و خشك مبتلاست و مىخواهى معالجه‌اش كنى ، بايد معالجهء حالات خشك‌مزاجى را با علاج سردى به كار ببرى .\r\nاز آنجا كه علاج سردى تنها با گرمىبخشها صورت مىپذيرد ، احتياط كن ! گرمىبخشى را كه تجويز مىكنى چندان شديد نباشد كه خشكى مزاج همراه سردى مزاج را خشك‌تر گرداند ، يعنى چندان گرمىبخش نباشد كه تحليل ببرد يا از تأثير گيرندگى كه در داروى گرم است خشكى را افزايش دهد .\r\nدر معالجهء سوء مزاج سرد و خشك معده ، از استعمال كمادهاى گرمىبخش خوددارى كن ! كه هر نوع كمادى باشد به زيان معدهء ناسازگار از اثر سوء مزاج سرد و خشك است و هيچ بهره‌اى ندارد .\r\nهمچنين در گرمى بخشيدن شتاب مكن و با احتياط عمل كن كه گرمى زياد و زودرس و زود تأثيربخش ، خشكى همراه سردى سوء مزاج را خشك‌تر مىگرداند . بايد در به كار بردن چيزهاى گرمىبخش در اين‌باره صورت تدريجى را مراعات كنى ، آرى كارى كن كه گرمى به معده برسد ، اما نه يكباره ، كم‌كم و به تدريج معده را گرم نماى و در عين حال كه داروى گرمىبخش را از كم شروع مىكنى و به تدريج داروى تأثيربخش را براى گرمى بخشيدن به معده تجويز مىنمايى ، فراموش مكن كه داروى رطوبت‌بخش را در اين ميان به كار ببرى و دارويى ميان پرده به كار ببر كه گرماى سرشتى را تقويت كند ، نه معدهء آتشين را آتشىتر نمايد . آنچه اين كار از دستش ساخته است و گرماى سرشتى را تقويت مىكند و بر گرماى آتشين نمىافزايد عبارت است از :\r\n1 - شراب كه كمى آب با آن مخلوط باشد .\r\n2 - شير .\r\n3 - آب جو با اندكى عسل كف گرفته مخلوط باشد ؛ كه آب جو كذايى هم تغذيهء زياد مىدهد و هم سزاوار ريختن ، كم به بار آرد . و نيز براى بيماران معدهء داراى سوء مزاج سرد و تر ، بسيار مفيد است .\r\nروغنهاى رطوبت‌بخش و گرم‌كننده را بر معدهء بيمار بمال . از قبيل : روغن سنبل ، روغن سنبل رومى . روغن مصطكى نيز خوب است و اگر با روغن مصطكى روغن بلسان بياميزى چه بهتر .\r\nو اگر تنها روغن بلسان بر معدهء بيمار بمالى باز مفيد است و اگر كمى موم با روغن بلسان قاطى كنى بهتر است تا بر معده بماند و بيشتر ماندگار باشد .\r\nاگر مصطكى را خرد بسايى تا مانند گرد مىشود و آن را در روغن سنبل رومى ريزى و بر معدهء بيمار گذارى بسيار بهره‌رسان است .\r\nبايد براى گرد گردانيدن مصطكى - كه با روغن سنبل رومى مخلوط مىكنى - چرب‌ترين نوع مصطكى را برگزينى .\r\n\r\n","description":"","footnote":"","page_name":" 56 ","page_number":70},
  {"content":"\r\n\r\nاگر ديدى كه سردى معدهء داراى سوء مزاج سرد و خشك در افزايش است و شدّت يافته است ، تنها چاره اين است كه هر روزه زفت بر معدهء كذايى بچسبانى و قبل از آنكه سرد شود آن را بركنى و اگر نيازت بدان بيشتر بود ، مانعى نيست كه روزى دوبار اين عمل زفت چسبانى را به كار ببرى ؛ زيرا زفت چسبيده بر معده خون غذادهندهء معده را به سوى معده مىكشاند .\r\nبايد طرز چسبانيدن زفت بر معده را خوب بدانى و چنان كنى كه در بحث از زفت شرح داده‌ايم .\r\nعلاج ديگرى هست كه در معالجهء معدهء مبتلا به سوء مزاج خشك و سرد بسيار مفيد است و آن :\r\nبيمار پسربچه‌اى سالم و چاق را دربرگيرد و دست در گردنش اندازد ؛ كه از اين عمل حرارت سرشتى معده تقويت مىشود و براى هضم خوراك آمادگى بيشتر پيدا مىكند .\r\nاگر چنين پسربچهء چاق و گوشتالوى سالم گير نيامد ، بايد از توله سگ چاق و خپله يا گربهء نر فربه استفاده كنند ، يا چيزى از اين بابت . « 1 » .\r\nاما اگر پسربچه را گير آورد و او را در آغوش گرفت و دست در گردنش انداخت نبايد كارى كند كه پسربچه احساس كند كه اين مهربانى و محبت براى معالجهء معدهء ناسازگار است .\r\nاگر حس كند كه اين كنار و فشار فقط به محض معالجه است ، رگهايش سرد مىشوند و سبب افزايش سردىمزاج معده خواهد شد و شايد لازم باشد كه شكم بيمار را با چيزى بيندايى كه عرق كردن را باز مىدارد .\r\nنبايد اجازه دهى كه بيمار آب سرد را بيش از حدّ لازم استعمال كند ، زياد آب سرد نبايد بخورد و نبايد زياد با آب سرد آب‌تنى كند ، كه آب سرد براى اين حالت از بيمارى معده زيان‌بخش است .\r\n\r\nفصل چهاردهم علاج سوء مزاج گرم و خشك معده\r\nدر معالجهء كسى كه معده‌اش به سوء مزاج گرم و خشك مبتلاست ، معالجهء هر دو حالت سوء مزاج گرم و سوء مزاج خشك را كه ذكر كرده‌ايم مىدانى كه هر دو را در اينجا به كار ببر !\r\nاگر ديدى كه گرمى سوء مزاج معده كم است ، علاج بيماران مبتلا به سوء مزاج خشك را استعمال كن و كارى به كار مزاج گرمى كه اندك است نداشته باش .\r\nشرابى را كه تجويز مىكنى بايد نوساز باشد و اگر در تابستان شراب تجويز مىكنى بايد شراب سرد شده باشد ، و اگر در زمستان شراب تجويز مىكنى كه بيمار بخورد بايد به حالت ولرم ميانه بين گرم و سرد باشد .\r\nهمچنين بقيهء غذاها را بر شراب قياس كن ! در تابستان سرد و در زمستان ولرم باشند . معدهء مبتلا\r\n\r\n\r\n","description":"","footnote":"\r\n( 1 ) -\r\n دستت چو نمىرسد به بىبى * درياب كنيز مطبخى را ! - م . \r\n","page_name":" 57 ","page_number":71},
  {"content":"\r\n\r\nبه سوء مزاج گرم و خشك را با روغن ميوهء به بينداى . روغن زيتون نارسيده بر معدهء بيمار بمال !\r\nاگر خشكى معده مبتلا به سوء مزاج گرم و خشك يا از حد متوقّع فراتر ننهاده باشد ممكن است بيمار از نوشيدن آب زياد و سرد شفا يابد .\r\n\r\nفصل پانزدهم علاج سوء مزاج گرم و تر معده\r\nبايد در علاج سوء مزاج گرم و تر معده وسايل معالجهء سوء مزاج گرم و سوء مزاج سرد معده را باهم به كار اندازى .\r\nغذاها و داروهاى برمكندهء رطوبت و سردىبخش در معالجهء چنين حالتى مفيدند .\r\nقرصهاى ساخته از گل محمدى شاداب و پژمرده نشده را تناول نمايند مفيد است .\r\nاگر بيمار اسهال گرفت معجون « قيروطى » همراه روغن به را تجويز كن بخورد .\r\n\r\nفصل شانزدهم نشانيهاى سوء مزاج معده كه همراه مادهء خلط باشد و علاج راه‌بندانهاى واقع در معده\r\nقبل از هر چيز بايد تشخيص دهى كه مادهء خلطى در معده موجود است يا نه ، اگر تشخيص دادى كه هست آنگاه بايد نوعيت و چگونگى مادهء خلطى و جاى ماده را در معده پيدا كنى .\r\nآيا مادهء سبب بيمارى معده چنان آب كشيده و پرمايه شده است كه به ابر مرده‌اى بماند كه در آب فرو كرده باشند و آب زياد بركشد ؟\r\nآيا با آب كشيدگى چنان با معده آميخته است كه لباس رنگ شده رنگ را بركشيده است و مكيده است ؟\r\nآيا مادهء خلط مايهء بيمارى معده در معده كمين كرده و به ژرفاى معده راه يافته است ؟\r\nيا مادهء خلط - كه مايهء بيمارى است - در فراخناى معده ريخته است ؟ برخى از پزشكان آن را مادهء خلطى شناور مىنامند . بايد بدانى كه از كدام اندام سرچشمه دارد و به سوى معده آمده است و در معده جاى گرفته است ؟ ماده در كجا تولّد يافته و از كدام راه راهى معده شده است و چگونه و از چه راهى به معده ريزش كرده است ؟\r\nاگر تشخيص دادى كه ماده در خود معده به وجود آمده است و خارجى نيست ؛ سبب به وجود آمدن آن را در معده جستجو كن و سبب را برانداز و معده را به راه اعتدال و سلامت هدايت كن !\r\nاگر تشخيص دادى كه خلط مايهء بيمارى معده ، زادگاهش معده نيست و بيگانه است و از سوى يكى از اندامان تن به سوى معده گسيل شده است مثلا اين فرستادهء ناهنجار ارمغانى است كه از سوى مغز يا مرى ، يا كبد ، يا طحال ، به معده وارد شده است - اولا به پاكسازى آن مقدار از مادهء خلطى كه در معده جاى گرفته است بپرداز و همين‌كه آن را بيرون راندى و حال معده روبه‌راه شد و\r\n\r\n","description":"","footnote":"","page_name":" 58 ","page_number":72},
  {"content":"\r\n\r\nاز اين مهمان ناخوانده آسوده شد ، به سراغ اندام فرستندهء اين بلاى ناگهانى بپرداز ! كارى كن كه معده ديگر اين غلطها را تكرار نكند .\r\nدر عين حال كوشش كن كه معده را نيروى بيشتر بخشى كه ديگر هيچ خلطى را از اين بابت در خود نپذيرد و ياراى دفع دشمن را داشته باشد .\r\nشايد خلط ناباب سبب بيمارى معده - كه خارجى است - از وقتى كه معده كاملا خالى از خوراك است و نيروى دفع‌كننده بيكار و در آرامش به سر مىبرد و نيروى كشندهء غذاى معده به سوى معده آمادهء حركت كردن است ، فرصت يابد و دزدكى خود را در معده پناه دهد كه ممكن است معده در حال سيرى و پرى از غذا چنين مهمان ناخوانده‌اى را نپذيرد . كسانى كه با اين مشكل روبه‌رو مىشوند كسانى هستند كه هرگز تحمّل گرسنگى را ندارند و دور نيست كه هرگاه گرسنه شدند ، غش كنند .\r\nپس بايد چنين كسانى كه گرسنگى را تحمّل نمىكنند قبل از رسيدن و فرصت يافتن ماده مايهء بيمارى - كه از معده بيگانه است و خود را بر معده تحميل مىكند - به داد معده برسند و غذا را به معده بفرستند و راه بر خلط سر زده ببندند و بايد غذايى كه فريادرس معده مىشود ، از نوعى باشد كه معده را نيرو مىبخشد .\r\nو ممكن است ماده‌اى كه از خارج وارد شده و به معده ريخته است ، سببش واكنشهاى روانى باشد ؛ مثلا انسانى كه بسيار خشمگين شده است ، يا به غم و اندوه طاقت‌فرسا برخورده است يا امثال خشم و اندوه بر وى وارد آمده است ، مادهء مايهء بيمارى - كه در احشاء ويلان - است خانه را خالى ديده و در معده خزيده است . چنين كسانى كه از اثر واكنشهاى روانى به بلاى سوء مزاج معدهء همراه ماده گرفتار مىشوند ، درد گزش در دهانهء معده را احساس مىكنند كه تا قى نكنند درد آرام نمىگيرد .\r\nحال برگرديم به علاج اين‌گونه خلطهاى ناباب كه معده را حمّام پنداشته‌اند و سر زده داخل شده‌اند .\r\nدقّت كن ! اگر تشخيص دادى كه مادهء بيمارى معده از سوى مغز سرازير شده است و در معده ريخته است ، علاجش از اين قرار است :\r\n1 - فلفل سفيد ساييده در آب ريخته و آب به هم زده شده .\r\n2 - خاراگوش .\r\n3 - الوا كه بسيار بهره‌رسان نيست ، اما تا اندازه‌اى فايده دارد .\r\n4 - ايارج ( معجون مسهل ) در معالجهء اين حالت يعنى در علاج و چاره‌سازى مادهء بيمارى معده كه از سوى مغز به معده روانه شده است بسيار تأثيربخش است ؛ زيرا داروهايى در آن به كار رفته است كه بسيار تحليل برنده و زداينده هستند و شرح چنين ايارجى را سابقا بيان كرده‌ايم .\r\nوقتى علاج با اشكال روبه‌رو مىشود ، كه ازدواجيّتى در بيمار باشد ؛ مثلا سر سردمزاج و معدهء گرم مزاج دارد - بايد براى چاره كردن گسيل شده از سر كه سردمزاج است ، داروى گرم از قبيل\r\n\r\n","description":"","footnote":"","page_name":" 59 ","page_number":73},
  {"content":"\r\n\r\n« فلافلى » و « پونه‌اى » استعمال كنى كه هر دو گرمى آورند و براى معدهء گرم مزاج مايهء زيانند .\r\nاگر تشخيص دادى كه مادهء سبب بيمارى معده فرستادهء كبد است ، نياز به استعمال داروهايى دارى كه شكم را نرم گردانند و خلط آبكى و خلط مرارى را پاكسازى كنند ، كه اين داروها عبارتند از :\r\n1 - آب پنير مخلوط با هليله و گياه محموده .\r\n2 - شايد رگ زدن خلطهاى آبكى و خلط مرارى را از معده منحرف سازد ، به شرطى كه داروى نيروبخش معده ، معده را تقويت بخشد و از رگ‌زنى به ناتوانى نرسد .\r\n3 - بايد در وقت غذا خوردن چيزهاى نرمىبخش به شكم بخورد و بعد از آن چيزهاى گيرنده تناول نمايد كه اين بحث را در جايى ويژه به اين بحث بيان مىنماييم كه چرا داروى گيرنده به دنبال نرمش دهندهء شكم وارد معده شود .\r\nاگر دريافتى كه خلط مايهء بيمارى معده از طحال راهى معده شده است ، معالجهء معده در اين حالت همان گونه است كه در علاج اشتهاى سگانه بيان كرده‌ايم و آن را ياد گرفته‌اى .\r\nو اين را هم مىدانى كه ممكن است خلط تندمزاج و گزنده بر دهانهء معده ريزش كند و دهانهء معده را گاز بگيرد حالت غش كردن و تشنّج براى دارندهء معده رخ دهد .\r\nو امكان دارد از اثر ريزش ماده بر دهانهء معده نبض بيمار از كار افتد و دور نيست كه خلط ريزش كرده به معده خلط سودايى باشد .\r\nبر تو واجب حتمى است كه تا مىتوانى دهانهء معدهء بيمار را تقويت كنى و نيروبخشى كه بتواند راه بر خلط وارده به سوى معده ببندد و آن را در خود نپذيرد ، كه در اين‌باره ضمادهايى كه گيرنده و خوشبوى هستند چاره سازند .\r\nداروهايى كه سردمزاجند و براى زدودن حرارت و در تبها مفيد فايده‌اند از اين قرارند :\r\n1 - خرماى قسب ، بىارزش‌ترين نوع خرما كه زرد و خشك است .\r\n2 - ميوهء به .\r\n3 - « سك » ، ( ماهى . نسخه ) .\r\n4 - آب غوره .\r\n5 - جوانه‌هاى نازك تمشك و گل تمشك .\r\n6 - روغنهاى از قبيل روغن گل و امثال آن .\r\nداروهايى كه گرم‌مزاجند و براى زدودن و از بين بردن مزاج سرد معده مفيد فايده‌اند ، بر ضد داروهاى نامبرده و از اين قرارند :\r\nمرّ ، زعفران ، الوا ، مصطكى ، خاراگوش ، كندر ، سنبل .\r\nو از روغنها :\r\nروغن سنبل رومى ، روغن مصطكى مىباشد .\r\nبارها اتفاق افتد كه صورت نگرفتن پاكسازى و تخليه در معده سبب شده است كه مادهء مايهء\r\n\r\n","description":"","footnote":"","page_name":" 60 ","page_number":74},
  {"content":"\r\n\r\nبيمارى معده در معده بماند و جمع گردد ، زيرا راه بيرون رفتن از آن بسته شده است .\r\nاگر تشخيص دادى كه سبب جمع شدن و ماندن ماده در معده به عمل نيامدن پاكسازى و تخليهء معده است ، كوشش كن به هر طريقى باشد مادهء جمع شده را پاكسازى كنى ، راه بيرون آمدن را براى مادهء مايهء بيمارى باز كنى كه از معده روانه شود و به راهى كه برايش باز كرده‌اى روى نهد و دست از سر معده بردارد .\r\nهرگاه خلط را از معده پاكسازى مىكنى سعى كن آن را به سويى كه گرايش به آن سو دارد روانه سازى و اگر اشكالى در راه پاكسازى معده از خلط ناباب پيش آمد از دو سو پاكسازى به عمل آور .\r\nبيمار را وادار به قى كردن كن كه قى خلط شناور و خلطى كه نزديك دهانهء معده است بيرون مىكشد و آنچه بر خلاف آن است يعنى ژرفانشين يا به ديوارهء معده چسبيده است بايد به وسيلهء اسهال دادن بيمار پاكسازى شود .\r\nاگر خلط آبكى و كم‌نيرو است اما در درون معده پناه گرفته و آب كشيده است بهترين علاجش « الوا » است و اگر الواى شسته باشد براى تقويت معده بهتر است و الواى ناشسته براى تخليهء معده از الواى شسته اثربخش‌تر است .\r\nالوا اگر شسته شد در پاكسازى و تخليهء معده ناتوان مىشود .\r\nايارج از الواى شسته و ناشسته در پاكسازى و تخليهء ماده و تقويت كردن معده بهتر است ، زيرا داروهاى اصلاح‌كنندهء معده و داروهاى كمك‌دهندهء تقويتى به معده و داروهاى بازدارندهء چيزهاى زيان‌آور براى معده در ايارج واردند و به‌ويژه اگر ايارج ساده باشد و با عسل مخلوط نشده باشد .\r\nايارج همراه عسل ، هرچند از چندين جهت اسهال‌آورتر است و معده را خوب پاكسازى مىكند ليكن در نيروبخشيدن به معده از ايارج سادهء بدون عسل اثر كمتر دارد ، زيرا عسل ايارج را در تقويت كردن معده ناتوان مىسازد و نيروى پاكسازى كردن خلط ياغى شده و پناه گرفته را تا اندازه‌اى از ايارج سلب مىنمايد .\r\nهرگاه بيمار دارندهء معدهء ناسازگار مبتلا به سوء مزاج از مادهء خلطى به قصد پاكسازى ايارج را تناول نمود بايد يواشكى راه‌پيمايى كند و پياده راه برود و تند نرود .\r\nديگر نيازى بدان نيست كه طرز معالجه‌اش را تغيير دهى و به احتمال زياد از يك بار ايارج خوردن بيمارى معده ريشه‌كن مىشود و بيمار بهبود مىيابد .\r\nاگر بيمار معدهء داراى سوء مزاج از اشتهاى خوراك بازماند ، يا دلش به هم مىآيد ، در ايارجى كه به بيمار مىدهى به جاى زعفران گل سرخ مخلوط كن !\r\nاگر تشخيص دادى كه حرارت معده زياد و شعله‌ور است ، ايارج را تجويز مكن ، كه ممكن است از خوردن ايارج سوء مزاج معده شديدتر شود و به‌ويژه وقتى با اشكال برمىخورى كه فكر كنى سبب سوء مزاج معده مادهء خلط است و بعدا معلوم شد كه مادهء خلط در ميان نبوده است . به‌هرحال براى بيرون راندن خلط مرارى كه در معده جاى گرفته است ايارج از هر داروى ديگرى بهتر\r\n\r\n","description":"","footnote":"","page_name":" 61 ","page_number":75},
  {"content":"\r\n\r\nاست ؛ به‌ويژه اگر خاراگوش آب‌پز در ايارج وارد باشد .\r\nاينك ايارجى كه براى پاكسازى معدهء مبتلا به سوء مزاج خوب و سبك و آزموده شده است :\r\nنسخه : شكوفهء گورگياه ، ساقهء گياه بلسان ، برباله ، دارچين ، از هريك يك جزء ، الوا شش جزء ، براى پاكسازى معده از خلط ناباب بيمارىآور خوب است .\r\nاما اگر منظورت پاكسازى كامل نيست و مىخواهى ايارج ذكر شده براى تخليهء معده به صورت ميانگين در اسهال و نرمىبخش باشد ، وزن هريك از داروهاى شش‌گانه را يك جزء و نيم گردان !\r\nحبهايى نيز در اين مورد آزموده شده‌اند و بهره رسانند كه مواد تركيبى آن به قرار زير است :\r\nنسخه : الوا يك درهم . هليلهء زرد ، گل محمدى ، هريك نيم درهم ، با آب كاسنى درهم مىسرشند و حب مىسازند .\r\nنسخهء ديگر : معجون منسوب به ميوهء به كه از به و شكر و محموده سازند در اين‌باره مفيد است .\r\nاينك داروى ديگر كه ممكن است سوء مزاج معده را به كلّى بر طرف كند .\r\nنسخه : محموده يك دانگ ، در سه اوقيه دوغ كه كرهء آن را كاملا گرفته باشند بريز و يك ساعت بماند ، تا محموده و دوغ كاملا درهم مىآميزند ، سپس بيمار تناول نمايد .\r\nگلنگبين مسهل نيز بسيار مفيد است .\r\nبراى بيرون راندن خلط مرارى از معده ، شاهتره بسيار خوب است و ويژگى دارد ؛ علاوه بر آن براى پاكسازى ساير خلطها هم مفيد است .\r\nخاراگوش آب‌پز شده ، تمر هندى ، آلو ، شربت مسهل گل محمدى ، به‌ويژه در تابستان از داروهاى پاك‌ساز معده هستند و مادهء خلط مايهء بيمارى معده را تخليه مىكنند .\r\nآب پنير با هليله و اگر منظور پاكسازى كردن مادهء خلط صفرايى است ، آب پنير با الوا باشد .\r\nدارويى كه آن را ذكر خواهيم كرد ، دانشمند بزرگوار جالينوس آن را آزمايش كرده است .\r\nنسخه : خاراگوش رومى به وزن پنج درهم ، گل سرخ كاملا سالم و بىزدگى بيست درهم . اين بيست و پنج درهم خاراگوش و گل سرخ را در دو رطل آب مىريزند و بر آتش مىجوشانند تا از اين دو رطل آب يك رطل و نيم كاهش مىيابد و بخار مىشود و تنها نيم رطل باقى مىماند از آن آب بخورند يا اندكى شكر در آن ريزند و بخورند .\r\nالوا براى پاكسازى معده خوب و با آن سازگار است .\r\nگياه محموده با معده ناسازگار است ؛ آن را مگر در وقت نياز شديد و گرنه استعمال مكن كه معده را آزار مىدهد .\r\nاگر سوء مزاج معده موجود است و پرى معده به حالتى است كه اگر به وسيلهء داروهاى مسهل معده را پاكسازى كنى احتمال مىرود كه خلط حركت داده شده به رگها و به سوى دست و پا برود و در آنجا جاى گزيند ، رگ زدن از هر چيزى مفيدتر است ؛ كه هم پاك‌ساز معده است و هم جايى را براى گدار مرور خلط باز مىكند ، كه از گدار باز شده بيرون جهد .\r\n\r\n","description":"","footnote":"","page_name":" 62 ","page_number":76},
  {"content":"\r\n\r\nايارج همراه خاراگوش آب‌پز در پاكسازى معده از خلط ، آزموده شده و بيشترين بهره رساننده است .\r\nايارج منسوب به ميوهء به نيز آزموده شده و بسيار مفيد است . مواد تركيبى آن از اين قرار است :\r\nنسخه : به را در خمير مىگذارند و خمير را در خاكستر گرم نگه مىدارند تا به كفيده مىشود ، به وزن سه اوقيه گوشت به را مىگيرند .\r\nاز زعفران و خاراگوش هريك به وزن يك درخمى و نيم درخمى ، روغن مصطكى ، روغن به هر يك به وزن هشت درخمى ، با شراب ريحانى درهم آميزند و مىسرشند و بيمارى كه نياز به پاكسازى معده دارد از اين معجون مىخورد كه هم معده را تقويت مىكند و نمىگذارد خلط گرم بيگانه وارد آن شود و هم پاك‌ساز است .\r\nداروى ديگر كه آزمايش شده و خوب است ، تركيبش چنين است :\r\nنسخه : خاراگوش به وزن ده درهم ، دارچين به وزن پنج درهم ، ساقهء خشك گياه بلسان به وزن سه درهم ، سنبل به وزن سه درهم ، پر گل نوشكفته و پژمرده نشدهء محمدى به وزن دو درهم ، عود به وزن يك درهم ، مصطكى به وزن يك درهم ، همهء آنها را باهم در آب زياد قاطى كن و بر آتش بجوشان تا آب تبخير مىشود و فقط به اندازهء يك رطل يا كمتر باقى مىماند آنگاه آب را مىپالايى و الوا را در آن مىريزى تا خوب خيس مىشود ، هر روزه بيمار داراى معدهء ناسازگار مبتلا به سوء مزاج يك اوقيه از اين دارو را بخورد تا بيمار به كلّى شفا يابد .\r\nاگر خلط مايهء بيمارى معده از خارج به معده ريخته است و غليظ نيست و كمين نكرده و مكشوف است ، اگر بيمار دارندهء معده به وسيلهء آب ترب و اسكنجبين ، عسلاب و يا اسكنجبين گرم شده كه با آب جو مخلوط شده ، يا از اين قبيل داروها مداوا گرديده ؛ خود را قى دهد بهره مىبيند .\r\nروىهم‌رفته اگر قى به وسيلهء قىآورهاى سبك صورت گيرد ، خارج از فايده نيست .\r\nقىآورها كه در بيرون راندن برخى از خلطها كمك مىكنند به قرار زيرند :\r\n1 - آب گرم را بدون هيچ آميزه‌اى بنوشند .\r\n2 - آب گرم كه با روغن معمولى باشد ، بخورند .\r\n3 - آب گرم همراه روغن زيتون گرم شده بخورند .\r\n4 - اسكنجبين با آب گرم قاطى باشد .\r\nآب گرم كه با اندكى عسل باشد ، معده را شست‌وشو مىدهد و احتمال دارد خلط را كه بركنده است به وسيلهء قى بيرون اندازد ، يا اينكه به پايين سوق دهد و با مدفوع بيرون ريزد .\r\nامكان دارد كه چنين خلط آبكى و پناه نگرفته در معده در صورتى كه با قى كرده بيرون نيايد به وسيلهء اسهال پاكسازى شود ، حتى اگر خلط مايهء بيمارى نزديك ته معده باشد .\r\nاگر خواستى در چنين حالتى پاكسازى را به وسيلهء اسهال دادن بيمار به عمل بياورى ، يك روز قبل از تناول معجون مسهل ، به حمّام برود و در آن روز آب جو بخورد ؛ و روز دوم معجون مسهل بخورد .\r\n\r\n","description":"","footnote":"","page_name":" 63 ","page_number":77},
  {"content":"\r\n\r\nممكن است خلطى كه در معده جاى دارد كمى گزنده باشد و دهانهء معده را گاز بگيرد ، در اين صورت بيمار دارندهء معده‌اى كه خلط گزنده در آن است ، قاوت جو را با آب انار بخورد ، احساس درد گزش در معده بر طرف مىشود زيرا قاوت جو رطوبت را برمىمكد و خشكاننده است و آب انار دهانهء معده را نيرو مىدهد كه مادهء گزنده را دفع كند و آن را در خود نپذيرد .\r\nاگر خلط داخل معده - كه سبب سوء مزاج معده شده است - غليظ و پرمايه است ، علاجش چنين است :\r\nبه وسيلهء داروهاى پارچه‌كننده و نرم‌گردانندهء خلط ، آن را پارچه‌پارچه كن و نرم گردان ! داروهاى پارچه‌كنندهء خلط از قبيل :\r\nاسكنجبين ، ترشيهاى خورشى ، خردل ، كبر ، زيتون .\r\nداروهاى نرم‌كننده را استعمال كن كه خلط پارچه شده نرم گردد و آمادگى بيرون آمدن داشته باشد ، آنگاه به وسيلهء داروى مسهل خلط غليظ را از معده تخليه كن !\r\nاگر در پاكسازى خلط ، اول قى كردن و بعدا مسهل خوردن باشد خوب است .\r\nاگر خلط غليظ است و در ژرفاى معده كمين كرده و از بيرون آمدن سرپيچى مىكند و بركنده نمىشود ، داروى پاك‌ساز بسيار نيرومند و اثربخش به كار گير ! مثلا جوز القى و خردل و فلفل ، چاره‌ساز چنين خلطى هستند كه حتما بيمار را به قى كردن وادار مىكنند و خلط را از جاى خود تكان مىدهند و برمىكنند .\r\nاين داروى تركيبى در بركندن و راندن خلط بلغمى به وسيلهء قى كردن بسيار تأثيربخش است :\r\nنسخه : مغز ثمر كاجيره را به خوبى خرد و خاش كن و در آب شبيت انداز تا حل مىشود ، روغن غار را بر آن اضافه كن ، بگذار بيمار از آن تناول كند ، پر پرنده را در آن فرو كن و غلغلك گلوى بيمار را با آن پر بده كه قى مىكند .\r\nهرگاه تشخيص دادى كه معده از خلط پاكسازى شده است ، دارويى را به كار ببر كه مزاج را سرحال آورد و به نرمى و آهستگى معده را گرمى بخشد تا مادهء ديگرى در معده به وجود نيايد .\r\nاگر بر آن شدى كه چنين خلط غليظ را از معده بيرون آرى ، قبل از تجويز داروى اسهال‌آور ، در يك روز بيمار را به حمّام بفرست و بعد از بيرون آمدن از حمّام آب نخود بخورد و اين عمليات را چندين بار تكرار كن !\r\nاگر بيمار سوء مزاج معده - كه خلط غليظ در معده دارد - با آبهاى گرم معدنى زياد آب‌تنى كند و به سفر برود و تا مىتواند حركت كند بسيار مفيد است و بهرهء زياد مىبيند .\r\nاگر انسانى عادتا حالت جسمش چنين است كه اكثرا بلغم در اندازهء زياد در معده‌اش جمع آيد ، بايد تره و سلق و خردل بخورد كه در پاره‌پاره كردن بلغم جمع آمده در معده بسيار اثربخش است و علاوه بر اين دارندهء معده با نوعى اسهال روبه‌رو مىشود .\r\nاگر خلط جمع آمده در معده از نوع بلغم ترشيده باشد ، راه علاجش بدين قرار است :\r\n1 - معجون مسهل همراه اسكنجبين بخورد .\r\n\r\n","description":"","footnote":"","page_name":" 64 ","page_number":78},
  {"content":"\r\n\r\n2 - از داروى « پونه‌اى » استفاده كند .\r\nداروهايى كه براى پاكسازى خلط غليظ - هر نوع خلطى باشد - مؤثرند ، از قرار زيرند :\r\nالف - دانه‌هاى ديك ابزارى .\r\nب - دانهء بزرگ صنوبر .\r\nج - حب « اصطمحيقون » كه در اسكنجبين بزرها ريخته شود . اين بزرها بايد از نوع نيرومند باشند و با عسل ساخته شده باشند .\r\nاينك ايارجى بسيار مفيد در اين باره :\r\nنسخه : بزر كرفس شش جزء ، برگهاى جانبى گياه خاراگوش سه جزء ، رازيانهء شامى سه جزء ، بزر رازيانه سه جزء .\r\nفلفل سفيد ، مرّ ، برباله ، هريك يك جزء و نيم ، كوشنه ، سنبل رومى ، انگدان رومى ، هريك دو جزء .\r\nمصطكى ، زعفران هريك يك جزء ، الوا هشت جزء ، همهء آنها را درهم بسرشند و از آن قرص سازند و هر قرص به وزن يك مثقال باشد و هر روز يك قرص تناول نمايند ؛ به آرامى معده تخليه و پاكسازى مىشود .\r\nممكن است به ايارج بزرگ ( معجون مسهل بسيار قوى ) در پاكسازى خلط از معده نياز داشته باشى . كسانى كه خلط غليظ در معده داشته‌اند و معده به سوء مزاج همراه ماده مبتلا شده است و به وسيلهء داروها معده‌شان پاكسازى شده است ، بهتر آن است كه بعد از پاكسازى معده اين دستورات را اجرا كنند :\r\nهليلهء كابلى پروريده و شربت خاراگوش و زنجبيل پروريده بخورند .\r\nغذاى چنين كسانى كه با معده‌شان سازگار است و از غذاهاى ديگر بسى سازگارتر با معده است عبارتند از :\r\nآبگوشت چكاوك و آبگوشت گنجشكان ، كه بسيار بهتر از آبگوشت جوجهء مرغ هستند .\r\nگوشت جوجه ديرهضم است و زياد در معده مىماند .\r\nاين را هم بدان ! كه ماهيا به رطوبت معده را مىخشكاند و همهء مواد ريختنى تر را از معده بر مىچيند .\r\nآب چشمهء معدنى كه در كان آهن باشد ، يا آبى كه بارها و بارها آهن سرخ شده در آتش را در آن فرو كرده‌اند براى معالجهء معدهء ترمزاج بسيار مفيد است .\r\nاسكنجبين پياز دشتى چاره‌ساز معدهء ترمزاج و بسيار بهره‌رسان است .\r\nداروى منسوب به ميوهء به - بدون آميزهء ديگر - براى علاج معده‌اى كه مادهء خلط گرم در آن باشد خوب است .\r\nاگر داروى منسوب به به : ( سفرجلى ) با فلفل و زنجفيل آميخته شود ، چاره‌ساز معده‌اى است كه در آن مادهء خلط غليظ هست . تركيب اين داروى منسوب به ميوهء به از اين قرار است :\r\nنسخه : افشرهء به كه آبدار باشد و كمتر مزهء گس داشته باشد ، باهم وزن آن عسل قاطى كن ! كه\r\n\r\n","description":"","footnote":"","page_name":" 65 ","page_number":79},
  {"content":"\r\n\r\nداروى معدهء سردمزاج است كه خلط غليظ در آن جمع آمده باشد .\r\nاگر خواستى كه داروى علاج خلط جمع شدهء غليظ در معده‌اى باشد كه سوء مزاج گرم دارد ، شكر هم وزن افشرهء به به جاى عسل استعمال كن !\r\nعلاوه بر افشرهء به و هم‌وزنش شكر يا عسل ، سركهء تند و غليظ مايه‌زده كه براى شراب گذاشته‌اند و نيم مقابل وزن آب به باشد ، باهم قاطى كن و بر آتش نرم بجوشد تا به قوام آيد . اگر خواستى براى علاج قاطع سوء مزاج سرد معده دارو به كار برى ، زنجفيل و فلفل هم بر آب به و عسل اضافه كن !\r\nيكى ديگر از روش‌هاى علاج سوء مزاج معده كه خلط غليظ داخل معده را تحليل مىبرد ، در ذيل آيد :\r\nبيمار لخت و برهنه شود ، پسربچهء نوجوان كه هنوز به حد بلوغ نرسيده و نزديك به سن بلوغ است لخت شود ، بيمار دارندهء معدهء خلطآلود پسربچه را تنگ در بر گيرد و دست در گردنش اندازد ، اما نبايد فكر بد كند و اشتهاى جنسى به دلش خطور كند ، خلط تحليل مىرود .\r\nگاهى ممكن است دو نوع خلط در معده گرد آيند كه هر دو ضد يكديگر باشند و براى علاج چنين معدهء فلك‌زده دو نوع داروى ضدونقيض لازم باشد مثلا خلطى از آن دو خلط آب‌كشيده و پرمايه است و خلط مرارى رقيق است و به معده چسبيده است .\r\nخلط نوع دوم غليظ است و در فراخناى معده جاى خوش كرده است ، چه كار بايد كرد ؟\r\nحالت معدهء دو خلطزده را بررسى كن ، كدام از اين دو خلط ممكن است بيشتر آسيب‌رسان باشند ، به معالجهء آن بپرداز و بعد از آنكه آن را سربه‌نيست كردى به سراغ ديگرى سرگرم شو !\r\nاگر خلط داخل معده - كه سبب سوء مزاج معده شده است - معده را آزار مىدهد و گرم و گزنده است و بيم آن مىرفت كه دارندهء معده غش كند ، علاج حالات غش و تشنّج را به كار انداز كه در باب غش و تشنّج شرح داده‌ايم . اولين كارى كه مىكنى بايد بيمار را وادار كنى كه آب ولرم را جرعه‌جرعه بنوشد ، اگر قى كرد و خلط از استفراغ بيرون آمد ، درد معده فروكش مىكند .\r\nاگر خلط آزاردهندهء معده سودايى است و به معده ريزش كرده است ، علاجش چند دارو دارد :\r\n1 - آب‌پز پونه ، با عسل .\r\n2 - آب‌پز شدهء سس صغير و پونهء كوهى آب‌پز شده .\r\nداروى ديگر در اين‌باره كه بسيار مفيد است :\r\nنسخه : زاج بلورى ، زاج سبز ، سوختهء مس ، با عسل قاطى كن و بر معدهء ناسازگار داراى سوء مزاج همراه ماده بگذار و هنگامى كه درد بيمارى شدّت مىيابد و با سختى روبه‌رو است ، ابر مرده را در سركهء بسيار گرم خيس كن و بر معدهء بيمار بگذار !\r\nاگر تشخيص دادى كه خلط داخل معدهء بيمار سرد و تر مزاج است ، تنها گرمىبخشهاى گدازندهء خلط را به كار گير و داروى گيرنده - كه خشكاننده است - در آن دخالت مده ! اگر مادهء گيرنده دارو باشد يا از مواد غذايى باشد ، در اين حالت كار بسيار خطرناك است .\r\n\r\n","description":"","footnote":"","page_name":" 66 ","page_number":80},
  {"content":"\r\n\r\nممكن است مادهء خلط بسيار تباه نباشد اما در اندازه زياد باشد و معده‌آزارى كند . براى خنثى كردن زيان اين خلط معده آزار ، داروها و غذاهاى گيرنده به كار گير و باك نداشته باش\r\nراجع به علاج ورم معده چند بابى را اختصاص داده‌ايم كه بعدا مىآيند .\r\nهمچنين راجع به معالجهء بادهاى شكم و بادكردگى ، باب ويژه‌اى داريم كه بعدا مىخوانى .\r\nاگر تشخيص دادى كه معده تنك و نازك شده است ، با ضمادهاى گرمىبخش و گيرنده - كه ذكر شده‌اند - به فريادش برس و به‌ويژه از ضمادهاى گرمىبخش و گيرندهء خوش‌بو كه با قلب و روان سازگار باشند استفاده كن !\r\nگوارشىهاى خوش‌بو شدهء گيرنده از قبيل : « گوارشى خوزى » ، گوارشى « قاقله » ( هل بويا ) و امثال آنها را تجويز كن كه بيمار بخورد ؛ كه در باب علاج معدهء سردمزاج و معدهء تر مزاج نامى از آنها برده‌ايم .\r\nبايد غذاى شخصى كه معده‌اش نازكتر از اندازهء لازم شده است و تنك‌تر از آن است كه بايستى باشد ، غذاى بيمار بايد خشكه و لطيف باشد و وعدهء غذا را در چندين دفعه به اتمام برساند و چنان نباشد كه بر معده سنگينى كند .\r\nشرابى را كه براى علاج تنك شدن معده تجويز مىكنى ، شراب كهنهء مردافگن است كه به گس‌مزگى بزند . نبايد بيمار در وقت غذا خوردن و نوشيدن حركت كند . شرابى را كه مىنوشد جرعه‌جرعه بنوشد ؛ نبايد يك دفعه معده را از شراب بياكند ؛ نبايد وقت غذا خوردن شراب بنوشد .\r\nاگر راه‌بندان ميان گدارهاى نزديك به معده رخ دهد و گدارهايى باشند كه با معده در ارتباطند ، از قبيل مجراهاى معده به طحال و به كبد باشند ، علاج اين است :\r\nبايد بازكنندهء گدارهاى سد شده را به كار اندازى مثلا معجون مسهل ايارج و خاراگوش خوبند .\r\nاگر ناسازگارى معده از اثر ضربت خوردن باشد ، مثلا از اثر افتادن دارندهء معده بر زمين كه بر معده افتاده است ، علاجش قرصهايى است كه در اقرابادين ذكر نموده‌ام و كهربا و شاه‌افسر در آنها به‌كاررفته‌است .\r\nضماد ديگرى هست كه در علاج ضربت خوردن و بر زمين افتادن معده بهره‌رسان است و تركيبش چنين است :\r\nنسخه : سيب شامى را در آب آن‌قدر بجوشان تا كاملا از هم مىپاشد ؛ آنگاه آن را خوب بكوب تا كاملا نرم مىشود . وزن پنجاه درهم از اين كوبيده را با ده درهم لادن و با هشت درهم گل محمدى و شش درهم الوا همه را باهم با افشرهء گياه گاو زبان و برگ درخت سر و بسرش و روغن سوسن بر آن اضافه كن و به حالت ولرم چند روزى بر معدهء ضربت خورده يا بر زمين افتاده و آسيب‌ديده بگذار !\r\n\r\n","description":"","footnote":"","page_name":" 67 ","page_number":81},
  {"content":"\r\n\r\n\r\nفصل هفدهم چاره‌سازى كسانى كه از حساسيّت زياد معده آزار بينند\r\nاگر كسى از حساسيت شديد معده آزار مىبيند و نتوانستى كارى كنى كه آزار دست‌بردار شود ، ناچار بايد داروى مخدّر - آن هم آهسته و كم و يواشكى - استعمال كنى و مخدّر بيش از حدّ لازم نباشد .\r\nغذاى چنين كسانى كه از حساسيّت شديد معده به آزارى گرفتارند ، بايد غذايى باشد كه خون را غليظ گرداند . مثلا حليم و گوشت گاو ماده باشد و اگر آزار همچنان باقى بود ، از داروى مخدّر استفاده كن !\r\nاگر مادهء آزاردهندهء گرم‌مزاج بود و آزار همراه حرارت احساس مىشد ، بايد وسيلهء ايارج ( معجون مسهل ) اطراف سينه و معدهء بيمار را پاكسازى كنى و اين پاكسازى بارها تكرار شود .\r\nنبايد مواد غذايى بيمار به تأخير افتد و ديرتر از هنگام طبيعى خوراك به معده وارد آيد .\r\nبايد همين‌كه بيمار آزار معدهء بسيار حسّاس ، گرسنگى را احساس كرد فورا نان و رب ميوه‌جات بخورد . نان را در آب سرد و گلاب خيس كند و بخورد ؛ اگر نان را در شراب آميخته با آب سرد شده خيس كند باز خوب است ، زيرا شراب علاوه بر اينكه جزء غذاست دهانهء معده را نيز نيرو مىبخشد .\r\nاگر تشخيص دادى كه آزاردهندهء معدهء بسيار حسّاس سردمزاج است و همراه آزار ، سردى احساس مىشود - كه اكثرا از لرزه و تشنّج بيمار چنين حالت معلوم است - بايد معده را وسيلهء شراب گيرندهء گس‌مزه و داروهاى خوشبوى گيرنده و نرم‌كننده تقويت نمايى و خلط را از معده بزدايى .\r\n\r\nعلاج كسانى كه معدهء كوچك دارند :\r\nبايد غذايى بخورند كه بسيار تغذيه‌كننده باشد و هر وعده كم بخورند و شبانه‌روز چندين بار برحسب نياز و چندان‌كه معده تحمل مىكند بخورند ( كم بخور هميشه بخور ! ) .\r\n\r\nفصل هجدهم سازگارها با معده\r\nغذاى موافق و سازگار با معده ، نوعا غذايى است كه گيرنده باشد ، نوعى تلخ‌مزگى داشته باشد اما نه تلخ شديد و نه تلخى كه گزش داشته باشد .\r\nبراى كسانى كه جسم و معدهء درست و سلامت دارند ، غذاى گيرنده خوب است كه معده‌شان را نيرومندتر مىكند .\r\nاما كسانى كه تب دارند نبايد خوراكى را بخورند كه گيرندگى دارد و قابض است ؛ زيرا از خوردن غذاى بسيار گيرنده ، دهانهء معده‌شان چنان به خشكى مىگرايد كه زيان به دارندهء معده\r\n\r\n","description":"","footnote":"","page_name":" 68 ","page_number":82},
  {"content":"\r\n\r\nمىرساند و اگر هيچ چاره‌اى به جز خوراك گيرنده نبود ، بايد كم‌كم و به آرامى بخورد و از مراعات خود غافل نباشد . كسى كه معده‌اش ناسازگار بود و شفا يافته است ، از آنجا كه معده هنوز ناتوانى دارد - بنا به فرمودهء جالينوس - پوست نازك داخلى چينه‌دان مرغ بخورند و از جماع دور باشند كه اين علاج بهترين تقويت‌كنندهء معده است .\r\nچيزى كه براى اكثريت معده‌ها بهره‌رسان است آن است كه دارندهء معده هر پانزده روز يك بار قى كند ، تا خلط بلغمى در معده فرصت جمع شدن نداشته باشد .\r\nآسانترين راه براى قى كردن :\r\nترب و گوشت ماهى بخورند و منتظر باشند تا بسيار تشنه مىشوند آنگاه اسكنجبين عسلى يا اسكنجبين شكرى مخلوط با آب گرم بنوشند و از راه دهان برآورند . نبايد قى كردن در طول ماه از دوبار بيشتر باشد زيرا در اين صورت معده به قى كردن عادت مىگيرد و ريختنىهاى خود را به سوى مرى پرت مىكند .\r\nاين را هم بدان ! قى كردنى كه به آسانى انجام شود به شرطى كه شديد نباشد و برحسب نياز باشد و پياپى نباشد ، بسيار مفيد فايده است .\r\nبراى بهبود معده و نگهدارى آن بهتر آن است كه انسان شبانه‌روز يك وعده غذا بخورد و آن هم به اندازه‌اى باشد كه معده را پر و مالامال ننمايد .\r\nداروى مسهل كه با معده سازگارند و از داروهاى ديگر در اين‌باره براى معده بهترند :\r\nالوا ، كه از همه بهتر است ، خشكيدهء گياه خاراگوش - نه افشرهء خاراگوش - زيرا ، گس‌مزگى گيرنده كه در گياه خاراگوش هست همراه افشره نمىآيد اما در خشكيده‌اش مىماند .\r\nآجيلى كه براى معده خوب و با آن سازگار است مويز شيرين است . مويز شيرين به اعتدال زداينده است و اگر درد گزش كم در معده باشد مويز شيرين درد را بر طرف مىكند .\r\nاما اگر احساس گزش در معده زياد باشد ، مويز شيرين ياراى زدودن آن را ندارد بايد تأثيربخش‌تر از مويز را تناول نمايند كه آزار از گزيدن معده دست بردارد .\r\nدانهء ثمر آس ، كبر خوش‌بو شده ، هر دو براى معده خوب و با معده سازگارند .\r\nاگر معدهء كسى به سوى گرم‌مزاجى گرايش دارد ، خوردن كاهو برايش بسيار مفيد است .\r\nشاهتره و كرفس عموما براى معده خوبند و بهره‌رسان به معده‌اند .\r\nنعناع ، زنجفيل شامى پروريده با سركه ، از داروهاى سازگار با معده و بهره رسانند .\r\nچيزى كه خاصيت دارد و براى معده و مرى مفيد است سنگ يشب است .\r\nاگر سنگ يشب را به وسيلهء نخ به گردن آويزان كنند و سنگ در برابر معده قرار گيرد يا از آن گردن‌بند درست كنند به نفع معده و مرى است .\r\nو اگر سنگ يشب در معجونهاى تناولى وارد باشد يا انسان به وزن نيم درهم از اين سنگ را تناول كند نور على نور است و بهره‌رسانى به معده و مرى دو چندان مىشود .\r\n\r\n","description":"","footnote":"","page_name":" 69 ","page_number":83},
  {"content":"\r\n\r\n\r\nفصل نوزدهم ناسازگارها با معده و روده\r\nاين را بدان ! كه اكثرا بيماريهاى معده از اثر پرخورى است ؛ از پرخورى دور باش و از سببهاى بيمارى معده بپرهيز ! چندى و چونى غذا را بررسى كن ! در غذايى كه به آن عادت ندارى و قبلا نمىشناسى دقت به عمل آور ! از آب و هوايى كه مىدانى مانع هضم شدن خوراك مىشوند دورى جوى !\r\nدشمن سرسخت معده انباشتن آن از خوراك است ؛ به دليل همين انباشتن معده از خوراك است كه پرخوران چشم گرسنه چاق نمىشوند زيرا خوراك را چنان‌كه بايدوشايد هضم نمىكنند . اما كسانى كه غذا مىخورند و هنوز كاملا سير نشده‌اند و هنوز اشتهاى خوردن دارند ، دست از خوردن مىكشند چاق مىشوند زيرا خوراك را به خوبى هضم مىكنند .\r\nاين را هم بدان ! كه شايد خوراكى خودبه‌خود با معده ناسازگار باشد بدون اينكه از آميزش با خوراكهاى ديگر ، با معده ناسازگار گردد . اگر خوراك خودبه‌خود با معده ناسازگارى در پيش گرفته است ، يا از چونى خوراك است و نوعيتش زيان‌آور است يا در اندازه زياد است .\r\nهركدام از اين دو حالت باشد اگر گرايش به سبكى داشته باشد يعنى به ژرفاى معده نرسيده باشد و به حالت شناور در معده درآمده باشد و خواستى آن را بيرون برانى ، شايد معده وسيلهء قى از عهدهء اين پاكسازى برآيد .\r\nاما خوراكى كه از چونى يا چندى با معده سازش ندارد و گرايش به سنگينى دارد و در معده ته‌نشين شده است ، دفع كردنش بايد از راه پايينى باشد .\r\nگاهى رخ مىدهد كه خوراك ناسازگار با معده در سبكى و سنگينى سهيم است ؛ قسمتى از آن سبك است و در معده به حالت شناور درمىآيد و در بالاييهاى معده مىماند و قسمتى از آن سنگين است و در ته معده جاى مىگيرد ، كه در اين صورت بادها در معده نيز در جهات مخالف همديگر حركت مىكنند و براى معده مايهء دردسر مىشوند .\r\nبراى آسوده كردن معده از اين دو مزاحم بايد قى و اسهال باهم دست به كار شوند ؛ سبك بالانشين شناور را قى ببرد و بيرون اندازد ، و سنگين ته‌نشين را اسهال چاره كند ، كه آن را هول دهد و با مدفوع بيرون ريزد .\r\nاين را هم بدان ! كه خوددارى كردن از بيرون دادن مدفوع و خوددارى كردن از فرو هليدن باد شكم بسيار بد و زيان‌آور است .\r\nاگر هنگام بيرون راندن مدفوع فرا رسيد و انسان از آن خوددارى كرد ممكن است مدفوعى كه پايين آمده است و آمادهء بيرون رفتن است و بيرون داده نشده ، از پيچ‌وخمى به پيچ‌وخم ديگر رو به بالا منتقل شود و سرانجام به معده برگردد كه آزارى طاقت‌فرسا براى انسان روى دهد و هيچ بعيد نيست و بسيار احتمال دارد كه از اين برگشتن مدفوع به معده بيمارى « ايلاوس » و پژمردگى و اشتها از بين رفتن روى آورد .\r\n\r\n","description":"","footnote":"","page_name":" 70 ","page_number":84},
  {"content":"\r\n\r\nمسئله نگهداشتن باد در شكم و به هنگام بيرون ندادن آن ، ممكن است در حركت خود به معده برگردد ، در معده به بخار تبديل شود و بالا رود و به مغز رسد و آزار شديد و بيش از حد به بار آيد و در برگرفتهء معده را به تباهى كشاند . « 1 »\r\nو بدان ! كه هر خوراكى و به ويژه افشره‌هاى مشروبى اگر گيرندگى نداشته باشند ، با معده سازگار نيستند .\r\nروغنها - هر نوعى باشند - با معده سازش ندارند و معده را سست مىكنند .\r\nدر ميان روغنها آنها كه با معده سازگارتر از سايرين هستند و كمتر زيان‌رسان و كمتر سبب سستى معده مىشوند از اين قرارند :\r\nروغن زيتون ، روغن گردو ، روغن پسته .\r\nداروها و غذاهايى كه با معده سازشى ندارند و اكثرا زيان به معده مىرسانند عبارتند از :\r\nثمر صنوبر ، سلق ، ريحان كوهى ، شلغمى كه بسيار نپخته است و از هم پاشيده نشده است ، ترشك ، سرمك ، بقله يمانيه ( سفيد مرزيا سرخ‌مرز « 2 » ) . اگر بقله يمانيه همراه سركه و آبكامه و روغن زيتون باشد كه در اين حالت زيانى به معده نمىرساند .\r\nشنبليله و كنجد براى معده خوب نيستند كه معده را ناتوان مىگردانند . شير زيان به معده مىرساند .\r\nهمچنين خوردن مغز و مخ استخوانها براى معده خوب نيست .\r\n\r\nنوشابه‌ها :\r\nهر نوشابه‌اى كه تازه ساخته و غليظ پرمايه باشد با معده سازگار نيست .\r\n\r\nداروهاى سازگار با معده :\r\nثمر درخت عرعر و ميوهء گياه پنج انگشت با معده سازگارند .\r\nاين را هم بدان ! هر دارويى كه اسهال‌آور است و هر غذا و دارويى كه طبيعت انسان از آن نفرت دارد و مزه‌اش مطابق ميل انسان نيست ، براى معده خوب نيستند .\r\nدشمن سرسخت معده جماع كردن است ، از هر زيان‌آورى بيشتر زيان به معده مىرساند ، اگر انسان جماع نكند بهترين خدمت را به نفع معده انجام داده است .\r\nقى كردن عموما به زيان معده است ، هرچند گاهى قى كردن براى تخليهء مواد از معده مفيد باشد\r\n\r\n\r\n","description":"","footnote":"\r\n( 1 ) - زنده‌ياد شيخ سعدى ، همين موضوع را در گلستان به نظم درآورده است و از زبان يكى از بزرگان مىفرمايد :\r\n شكم زندان باد است اى خردمند * ندارد هيچ عاقل باد در بند\r\nچو باد اندر شكم پيچد فرو هل * كه باد اندر شكم بار است بر دل \r\nو يا فرمايد :\r\n حريف ترش‌روى ناسازگار * چو خواهد شدن دست پيشش مدار . \r\n( 2 ) - بقله يمانيه را در طبرستان و تنكابن « اشكنى » گويند .\r\n","page_name":" 71 ","page_number":85},
  {"content":"\r\n\r\nليكن در ناتوان گردانيدن معده بسيار اثربخش است .\r\nهر خوراكى كه غليظ باشد به نفع معده نيست و معده از آن آسيب بيند .\r\nگرسنگى كشيدن زياد از حدّ عادى به معده زيان مىرساند و تا گرسنگى بيشتر دوام يابد تأثير منفى بيشتر بر معده مىگذارد .\r\n\r\n","description":"","footnote":"","page_name":" 72 ","page_number":86},
  {"content":"\r\n\r\n\r\nگفتار سوم درد معده ، ناتوانى معده ، اشتهاى خوراك\r\n\r\nفصل اوّل درد معده\r\nوقتى كه معده به درد مىآيد حتما اين به درد آمدن معده سببى دارد ، كه بايد يكى از سببهاى زير باشد :\r\n1 - شايد سوء مزاج معده ، سادهء بدون ماده به ويژه اگر گرم و گزنده هم باشد .\r\n2 - ممكن است سبب درد معده سوء مزاج معده همراه ماده باشد ، آن هم در حالتى براى آزار دادن معده سبب است و ويژگى دارد ، كه سوء مزاج گرم و گزنده باشد .\r\n3 - گسستگى پيوندى كه سبب آن ممكن است كشيدگى معده از باد باشد ؛ و ممكن است سببى سوزاننده و گزنده باشد و احتمال دارد هم عامل سوزاننده و هم كشيدگى معده از باد ، سبب گسستگى پيوندى شوند و معده از اثر آن به درد آيد ؛ چنان‌كه وقتى ورم گرم در معده هست هر دو حالت روى آورند .\r\n4 - ممكن است قرحهء خوره سبب گسستگى پيوندى شود و سرانجام سبب درد و آزار معده گردد .\r\n5 - كسانى هستند كه در وقت غذا خوردن به درد معده مبتلا مىشوند و همين‌كه خوراك در معده جاى گرفت درد بر طرف مىشود داراى خلط سودايى چيره شده هستند يا بيمارى ماليخولياى مراقى ( لايهء خارجى پردهء صفاق ) دارند .\r\n6 - كسانى هستند كه بعد از فرودادن خوراك و جايگير شدن خوراك در معده و نزديك به ساعت ده يا كمى بعد از ساعت ده به درد معده گرفتار آيند و تا قى نكنند و مادهء ترشى چنانى برنياورند كه بر زمين مىجوشد ، درد معده آرام نمىگيرد . همين‌كه مادهء كذايى را قى كردند درد معده تسكين مىيابد . بايد بدانى كه چنين اشخاصى مادهء خلط سودايى در معده دارند و آن خلط سودايى ارمغانى است كه طحال فرستاده و در معده جاى داده است .\r\n7 - هستند كسانى كه در اواخر مرحلهء فرود آمدن خوراك به معده دردى را حس نمىكنند اما\r\n\r\n","description":"","footnote":"","page_name":" 73 ","page_number":87},
  {"content":"\r\n\r\nهمين‌كه خوراك در معده كاملا جايگير شد درد معده شروع مىشود و ممكن است بدون برآوردن چيزى به وسيلهء قى ، خودبه‌خود درد بعد از مدتى بر طرف شود كه نشانهء وجود خلط صفرايى در معده است و آن خلط صفرايى از كبد به معده گسيل شده و در معده ريزش كرده است .\r\nاحتمال دارد كه درد هر دو گروه به زودى از بين نرود و مدتى درد به درازا بكشد .\r\nحالا سؤالى پيش مىآيد :\r\nچرا در اولين مرحلهء ورود خوراك به معده خبرى از درد معده نيست اما بعد از آنكه خوراك مدتى در معده ماندگار شد درد معده سر بر مىآورد و معده و دارندهء معده را مىآزارد ؟\r\nپاسخ اين است : خلط داخل معده اگر سودايى و تحفهء طحال است و اگر صفرايى و فرستادهء كبد است ، هر دو در ته معده هستند كه در آن ژرفاى معده حسّاسيّتى نيست ؛ همين‌كه خوراك در معده بياسود ، مهمان ناخواندهء بدشگون كه خلط صفرايى يا سودايى است از آميزش با دربرگرفتهء معده سر نشاط آمده ، تحريك مىشود و بالا مىآيد و به دهانهء معده مىرسد و بر آن مىچسبد و گاز مىگيرد و دهانهء معده - كه حساسترين اندام درونى - است به درد مىآيد .\r\n8 - به علاوه هستند كسانى كه تا چيزى نخورده‌اند درد معده را احساس مىكنند ، همين‌كه چيزى را خوردند درد تراجع مىكند و آرام مىشود ؛ سبب اين حالت آن است كه مادهء خلط گزنده هرگاه كه ديد خانه خالى است و معده گرسنه است ، در معده مىخزد . آن مادهء خلط گزنده يا خلط سودايى ترش است - كه كمتر اتفاق مىافتد چنين باشد - يا مادهء خلط صفرايى است كه اكثرا ماده خلط صفرايى در حالت گرسنگى و تهى بودن معده از خوراك به معده مىآيد .\r\n9 - و هستند كسانى كه بدون اينكه گرسنه باشند مىخورند و مىخورند و معده را از خوراك مىآگنند و خوراك در معده تلمبار مىشود و از اثر اين بىرويه‌اى و لگام‌گسيختگى در خوراك خوردن و لنبانيدن ، معده از تاب و توان مىافتد و به درد مىآيد . اما چه دردى ؟ ! درد سوزناك و طاقت‌فرسا و جانگداز ( شكم‌انبارى و معده‌آزارى ) .\r\n10 - ممكن است حملهء درد و آزار بر معده از باد باشد . هر درد معده‌اى كه از باد باشد در اندازه زياد است . يادآور مىشوم كه درد از پيچش شكم نيز سببش باد است .\r\n11 - هستند كسانى كه از احساساتى بودن بيش از اندازهء معده‌شان در رنجند و گله دارند ، سبب اين حالت را قبلا هم ذكر كرده‌ايم ؛ كه به قرار زير است :\r\nخلط مرارى كه به معده درآيد ، دهانهء معده را گاز مىگيرد گاهى درد ناشى از ورود خلط مرارى به معده به حدّى مىرسد كه انسان تحمّل نمىكند و ممكن است از شدّت درد معده غش كند .\r\n12 - احتمال دارد كه از نوشيدن آب سرد معده به درد آيد و چنان آزارى ببيند كه دارندهء معده را پريشان‌خاطر و بيمناك از سوء عاقبت گرداند .\r\n13 - ممكن است درد معده بر قلب تأثير گذارد و قلب از كار بيفتد و بيمار سكته كند و فورا بميرد .\r\n14 - ممكن است درد معده سرازير آيد و سبب قولنج شود .\r\n15 - اگر درد معده به درازا كشيد و فروكش نكرد ، بيم آن مىرود كه معده را به ورم مبتلا نمايد .\r\n\r\n","description":"","footnote":"","page_name":" 74 ","page_number":88},
  {"content":"\r\n\r\n16 - درد معدهء زن باردار آژير خفه شدن زهدان است ؛ در صورتى كه درد معده در زنان باردار اكثريت دارد .\r\n17 - در كتاب مرگ سريع آمده است هركسى درد معده داشت و بر پاى راستش چيزى شبيه سيب ( بادكنك ، نسخه . ) ديد و آن چيز در لمس زبر بود ، از روز برآمدن آن چيز تا بيست و شش روز زنده است و در روز بيست و هفتم مىميرد .\r\nكسى كه اين سيب - يا بادكنك مانندهء زبر - بر پاى راست خود احساس مىكند ، بسيار اشتهاى شيرين‌مزه‌ها را مىكند و هميشه مىخواهد شيرينى بخورد .\r\n18 - كسى كه مبتلا به درد شكم است و در اثناى بيمارى شكم‌درد ، اثر جاى زخم مانند و نيز جوشهايى بر ابروانش پديدار شد كه جوشهاى سياه‌رنگ به رنگ باقلى باشند و جوش‌ها بعدا چركين شوند و تا روز دوم همچنان بمانند و ناپديد نشوند يا بعد از روز دوم همچنان باقى باشند ، ممكن است درد شكم تسكين يابد اما بيمار كه از درد شكم رهايى يافته است به خواب بدون اراده و خوابيدن زياد مبتلا مىشود و در نتيجه مىميرد .\r\n\r\nنشانيهاى سبب درد معده :\r\n1 - اگر درد معده ناشى از سوء مزاج ساده و بدون ماده است ، سابقا علامت وجود سوء مزاج ساده را گفتيم .\r\n2 - اگر درد معده منشأش سوء مزاج همراه ماده است ، نشانيهاى آن را نيز بيان كرديم .\r\n3 - اگر درد معده گزشى بود و التهاب هم داشت ، دليل بر آن است كه مادهء خلط موجود در معده تندمزاج و تلخ است يا شورمزه .\r\n4 - اگر درد هميشگى نيست مىرود و برمىگردد ، دليل بر وجود مادهء خلط صفرايى در معده است كه مادهء صفرايى از كبد به معده آمده است .\r\n5 - ممكن است سبب گزش در معده ، سبب تب روزانه شود .\r\n6 - اگر احساس گزش در معده بر و برگشتى نداشت و ثابت ماند امكان دارد تب نوبهء دست برندار به بار آرد كه درعين حال در پهلوى راست نيز احساس درد مىشود و مىدانيم كه آبشامهء پوشش كبد در به‌وجود آوردن درد معده و تب شريك است .\r\n7 - اگر تب هست و درد معده هم هست ليكن تب فروكش كرده و آرام گرفته اما احساس درد گزش معده همچنان پابرجاست ، چند احتمال دارد :\r\nالف - ماده‌اى از ريختنيهاى كبد به معده ريزش كرده است .\r\nب - سوء مزاج گرم سبب آزار معده شده است .\r\nج - خلط سبب درد معده در معده كمين كرده است .\r\n8 - اگر معده احساس درد گزش كند و التهابى در ميان نيست ، بدان ! كه مادهء خلط ترش‌مزه در معده است ؛ و اگر مادهء خلط ترش‌مزه در معده بود ، علامتش اين است كه دارندهء معده بعد از ساعتها كه از خوراك دست برداشته و خوراك در معده كاملا جايگير شده است درد معده شروع مىشود ؛\r\n\r\n","description":"","footnote":"","page_name":" 75 ","page_number":89},
  {"content":"\r\n\r\nزيرا مادهء خلط ترش‌مزه - كه سبب درد گزش بدون التهاب معده شده است - چيزى به جز مادهء سودايى نيست و اگر حال اين حال باشد ، هرگاه بيمار مادهء سركه‌مانند ترش‌مزه را با استفراغ برآورد ، درد معده تسكين يابد . اگر چنين مادهء خلط سودايى ترش‌مزه به معده خزيده است مىتوانيم بفهميم كه طحال آسيب ديده و در همين حال هضم شدن خوراك بر مرام نيست و هضمى ناپسند است .\r\n9 - اگر معده احساس درد گزشى كرد و التهاب نبود و قى كردن مادهء ترش سركه‌اى هم به دنبال نداشت بلكه اگر احيانا دارندهء معده قى كرد مادهء خلط مرارى در برآورده‌اش ديده شد ، بدان ! كه ريزش ماده صفرايى به معده مسئول اين خرابكارى است و معده را به درد گزشى مبتلا كرده است .\r\nيكى ديگر از علامات وجود خلط صفرايى در معده كه سبب آزار معده مىشود اين است كه در هضم كردن خوراك خللى نيست . همچنين نشانيهاى خلط صفرايى كه شناخته شده‌اند درك مىشوند و از نشانيهاى ويژه به بيمارى كبد مىدانى كه كبد مزاج گرم و التهابى دارد و چنين تحفهء شومى را به معده فرستاده است .\r\n10 - اگر سبب آزار معده باد باشد ، مىتوانى آن را از راه آروغ ( سكسكه . نسخه ) و از گزارش قرقر شكم و از كشيدگى در سردنده‌هاى نزديك شكم و از كشيدگى كه شكم را دربرگرفته است بشناسى .\r\n\r\nعلاج :\r\nاگر دانستى كه درد معده سببش سوء مزاج گرم است علاجش را از آنچه در ذيل آيد بجوى :\r\n1 - ماست گاو بخورد .\r\n2 - دوغ ترش بنوشد .\r\n3 - آب سرد بنوشد .\r\n4 - گوشت جوجهء مرغ ، گوشت كبك ، گوشت دراج ، كه با ماش بپزند ، كدوحلوايى و خرفه بخورد .\r\n5 - ماهيهاى ريز را در سركه بپزد و بخورد .\r\n6 - مشروبات و نوشابه‌ها :\r\nالف - اسكنجبين مفيد است .\r\nب - آب‌غوره بهره‌رسان است .\r\n7 - داروها :\r\nالف - قرصهاى ساخته از تباشير تناول كند .\r\nب - ضمادهاى سردمزاج و سردىبخش بر معده گذارد .\r\n8 - اگر ديدى كه بيمار معده درد لاغر شده است و پژمريده است ، او را در آبزن بنشان كه آب‌تنى كند ؛ شراب كم‌مايه را كه مخلوط با آب باشد تجويز كن كه بنوشد ؛ بگذار سوپهاى چاق‌كننده و\r\n\r\n","description":"","footnote":"","page_name":" 76 ","page_number":90},
  {"content":"\r\n\r\nنرم و لطيف و معتدل بخورد .\r\n9 - اگر تشخيص دادى كه منشأ درد معده خلط مرارى گرم است ، خلط را پاكسازى كن ! اسكنجبين سركه‌اى كه مدتى خاراگوش در آن خيسيده شده است به بيمار بده كه بنوشد .\r\n10 - اگر تشخيص دادى كه درد از سردى و سردمزاجى معده است ، يا اينكه در تشخيص روشن شد كه درد معده ناشى از باد است ، دستورات علاجى كه در ذيل آمده است به كار ببر !\r\nالف - اگر درد معده سبك است ، علاجش اين است كه كماد از گاورس بر معده بپيچى .\r\nب - حجامت آتشى بر معده بگذار . تا ابزار حجامت بزرگتر باشد بهتر است ، به‌طورى كه در وسطهاى پردهء پوشش بالاى صفاق‌گذارى از هر طرف ناف را در بر گيرد . به مدت يك ساعت ابزار حجامت بر ناف و اطراف ناف بماند ، بدون اينكه جاى حجامت را نشتر بزنى درد معده تسكين مىيابد و اثر حجامت در اين‌باره شگفت‌آور است .\r\nج - شراب ناب بنوشد .\r\nد - با روغنهاى گرم رويهء معده را از خارج مالش ده كه اگر درد بسيار شديد هم باشد از اين علاج تسكين يابد .\r\n11 - زراوند دراز ( زراوند نر ) در تحليل بردن و گدازيدن درد معدهء شديد و درد معده‌اى كه زادهء باد باشد بسيار تأثيربخش است .\r\n12 - اگر گند بيدستر با سركه مخلوط شود و بيمار معده درد تناول كند بسيار بهره بيند .\r\n13 - اگر كماد از روغن زيتون كهنه بر رويهء بدن در برابر معده قرار دهى و بپيچى مفيد است .\r\n14 - اگر درد معده از اثر باد است ، بايد بيمار را به قرار زير معالجه كنى :\r\nالف - شراب ناب بنوشد .\r\nب - كارى كن كه بخوابد .\r\nج - در حال گرسنگى ورزش كند .\r\nد - دستوراتى را كه در علاج بادكردگى داده‌ايم اجرا كند .\r\n15 - اگر براى بر طرف كردن درد معده نياز به داروهاى نيرومند و بسيار تأثيربخش داشتى ، و اگر درد معده از بادى است كه در معده و اطراف معده بند آمده و حبس شده است ، ثمر غار و زيرهء بو داده ، به دادش مىرسد .\r\n16 - اگر تشخيص دادى كه درد معده سببش خلط سودايى بادزاست :\r\nالف - شب و زاج را باهم بكوب و خوب بساى تا گردمانند مىشوند و در سركهء زياد ترش‌مزه بريز و به هم بزن و از آن كماد درست كن و بر معده بگذار !\r\nب - ساقه‌هاى شبت را بكوب و بساى و كماد ساز و بر معده انداز !\r\n17 - اگر پى بردى كه درد معده ناشى از ورم است كه در معده پديد آمده است ، ما علاج ورم معده را در باب ويژه به ورم معده شرح مىدهيم ، مىتوانى از آن استفاده كنى ، و اگر ورم مهلت نداد و درد را بيشتر سر داد ، به وسيلهء انواع پيه و پاشيدنيهاى سستىبخش از قبيل : داروى پاشيدنى\r\n\r\n","description":"","footnote":"","page_name":" 77 ","page_number":91},
  {"content":"\r\n\r\nسستىآور - كه از شبيت سازند و مثال آن ورم - معده را سست گردان كه درد كاهش يابد .\r\n18 - اگر تشخيص دادى كه درد معده از آن نوع درد است كه مدتى زياد ماندگار مىماند و تا مادهء سركه مانند به وسيلهء قى بيرون نيايد درد تسكين نمىيابد ، علاجش چنين است :\r\nالف - ضماد گرم و گرمىبخش بر معدهء بيمار بگذار ، كه معده را نيرو بخشد و تقويت كند .\r\nب - شراب خالص بدون آب تجويز كن كه بيمار بنوشد .\r\nج - معجونهاى بزرگ مسهل به كار ببر !\r\nد - سرخ شده‌ها در تابه را بخورد .\r\nه - چيزهايى بخورد كه در معده دود برانگيزند و به دود تبديل مىشوند از قبيل تخم‌مرغ برشته و عسل .\r\n19 - اگر معلومت شد كه درد معده از آن دردهاست كه در گرسنگى هستند و همين‌كه معده خوراك خود را دريافت ، فروكش مىكند - سابقا گفتيم كه سبب اين حالت يا خلط سوداست يا خلط صفرايى - اگر دانستى كه از خلط صفرايى معده به درد آمده است در پاكسازى خلط و شناور ساختن خلط بكوش ؛ و اگر از خلط سودايى است باز به پاكسازى نياز است . دقت كن ! كه خلط كذايى - چه صفرا باشد و چه سودا - بايد از جهت رو به معده منحرف شود كه اين را در دستور كلّى بيان كرده‌ايم .\r\nبايد دهانهء معده را تقويت بخشى . بعد از تقويت بخشيدن معده - كه بعد از پاكسازى به عمل مىآورى - به مسئلهء غذاى بيمار بپرداز .\r\nبراى هريك از دو حالت يعنى براى كسى كه خلط سوداء در معده داشته و براى كسى كه خلط صفرايى سبب درد معده‌اش شده بود ، غذاى جداگانه سفارش ده و هر نوع غذايى را كه براى هر كدام از آنها برمىگزينى ، بايد در اندازه كم ولى مغذى باشد .\r\nبايد وقتى شراب مىنوشد ، جرعه‌جرعه بنوشد و وقت به سر برد تا درد شروع مىكند ، اگر درد آمد و رفت ، آن‌وقت هرچند مىخواهد بنوشد .\r\n20 - دردى كه بعد از خوراك شروع مىكند و تا دارندهء معده قى نكند درد تسكين نمىيابد ، درد بدخيم است ، در علاج اين حالت بهتر آن است كه :\r\nالف - هر روز قبل از غذا خوردن كمى عسل بخورد . سبب اين را در باب راجع به قى بجوى كه در آنجا نوشته شده است .\r\nب - به وسيلهء داروى پاكسازى و تخليه گردان از قبيل : الواى در آب خيس شده و امثال آن بيمار را پاكسازى كن !\r\nج - بعد از پاكسازى از قرص كوكب تناول شود .\r\nد - و اينك داروى تركيبى كه در اين حالت بسيار بهره‌رسان است :\r\nنسخه : كندر ، مصطكى ، سياه‌دانه ، ننه حوا ، پوستهء سبز پسته ، عود خام ، در اجزاء برابر ، همه را بكوبند و با الك ببيزند و با عسل آمله بسرشند و هروقت قبل از غذا به وزن دو درهم تا دو مثقال از آن\r\n\r\n","description":"","footnote":"","page_name":" 78 ","page_number":92},
  {"content":"\r\n\r\nبخورند .\r\nه - كشنيز هم خوب است .\r\nو - شربت انار كه همراه نعناع باشد مفيد است .\r\nز - هرچه در باب استفراغ نوشته شده است بايد مورد استفاده واقع شود .\r\n21 - جالينوس مىفرمايد : « پوست داخلى چينه‌دان مرغ در علاج هر نوع معده درد مفيد فايده است » .\r\n22 - اكثرا چيزهاى سرد از قبيل ماست و امثال آن احساس گزش معده را تسكين مىدهند .\r\n\r\nفصل دوم ناتوانى معده\r\nما چيزى را ناتوانى معده ناميده‌ايم كه چندين حالت معده را شامل مىشود :\r\n1 - معده‌اى كه ياراى هضم خوراك ندارد و نمىتواند غذاى دريافتى را به خوبى اداره كند .\r\n2 - از خوراكى كه در معده جاى مىگيرد معده ناراحت است و به تشويش مىافتد با اينكه سبب ناراحتى و تشويش معده - كه در باب راجع به تباهى هضم شده ذكر كرده‌ايم - در ميان نيست .\r\n3 - گاهى اشتهاى دارندهء معده بر مرام نيست و اشتها از حالت طبيعى كمتر است .\r\n4 - خلل در اشتها و كاهش اشتها را نشايد هميشه دليل قطعى بر ناتوانى معده دانست زيرا احتمال دارد كه اشتها بسيار و هضم شدن اندك باشد پس بسيارى اشتها را نيز مىتوان دليل قاطع بر نيرومندى معده دانست .\r\n5 - قرقر شكم و آروغ مختلف و دگرگون شده و دل به هم آمدن ، همه گواه بر ناتوانى معده‌اند و به‌ويژه اگر اين گواهان راستگو بعد از تناول غذا پيدا شوند ؛ و حتى در وقت غذا خوردن هم گواهى خود را ادا مىنمايند .\r\n6 - يكى از دلايل ناتوانى معده آن است كه دارندهء معده هرگاه غذا مىخورد احساس مىكند كه تناول شده در معده‌اش مىجنبد . مىخواهد آن را با قى بيرون دهد ؛ درد گزش و آزار در ميان هر دو كتف بيمار احساس مىشود .\r\n7 - اگر ناتوانى معده بيشتر نيرو گيرد ، دليلش اين است كه :\r\nالف - آروغ نمىماند .\r\nب - مدفوع تمرد مىكند و به آسانى بيرون نمىآيد .\r\nج - يا شكم روان مىشود و اسهال با سرعت زياد راهى خارج مىگردد .\r\n8 - دارندهء معده‌اى كه بسيار ناتوان است نبضش با سرعت رو به كاهش مىرود و گاهى غش مىكند .\r\n\r\n","description":"","footnote":"","page_name":" 79 ","page_number":93},
  {"content":"\r\n\r\n9 - دارندهء معدهء ناتوان خوراك مىخواهد ، هرگاه خوراك را دريافت ، از آن متنفر مىشود و نمىخورد يا اندكى مىخورد و بقيه را ول مىكند .\r\n10 - از كمترين سبب ، بيمار به تب مبتلا مىشود و روىآورهاى ماليخولياى مراقى در او پديدار مىشوند .\r\nاين را بدان ! كه ناتوانى معده تقريبا سبب همهء بيماريهاى بدن مىشود .\r\n\r\nناتوانى معده در كجاى معده پيدا مىشود ؟\r\nممكن است ناتوانى در قسمتهاى بالايى معده باشد و ممكن است در پايينهاى معده ، و احتمال دارد كه سراسر معده همگى با ناتوانى روبه‌رو شود .\r\n\r\nچگونه بدانيم كه ناتوانى كجاى معده را دربرگرفته است ؟\r\nاگر بالاييهاى معده ناتوان است در اولين مرحله راهى شدن خوراك به سوى پايين ، معده به درد مىآيد ؛ يعنى تا خوراك بلعيده و فرو داده در بالاى معده است درد معده پيدا مىشود .\r\nاگر بعد از استقرار يافتن خوراك در معده ، آزار سروكله‌اش پيدا شد ، بدان ! كه قسمت پايينى معده ناتوان است و اثر اين ناتوانى در مدفوع آشكار است .\r\nگاهى بيمارى سبب ناتوان شدن معده مىشود .\r\n1 - بيماريهايى كه بر معده روى آورند و سبب ناتوانى معده مىشوند سابقا ذكر شده‌اند .\r\n2 - پياپى پرشدن معده و تلمبار شدن خوراك در معده ، آن را ناتوان مىكند .\r\n3 - بسيار قى كردن خارج از اندازهء لازم ناتوانى معده در پى دارد .\r\nپژوهشگران آموزش‌ديده و آزماينده عقيده دارند كه علاج ناتوانى معده تنها منحصر به خشكى بخشيدن به معده و خشكانيدن است و چنان عمل مىنمايند كه ما در بحث از معالجهء مزاج سرد و تر معده بيان كرده‌ايم ؛ فكر مىكنند كه سوء مزاج معده فقط سوء مزاج سرد و تر است . اما اگر راستش را بخواهى هر نوع از انواع سوءمزاجها مىتوانند بر معده روى آورند و روى آن اثر گذارند .\r\nپس بايد نوعيّت سوء مزاج معده را تشخيص دهى و در برابر آن قد علم كنى و با داروى اصلاح كردن آن نوع از مزاج كه بر معده چيره شده است ، سوء مزاج معده را به مزاج معتدل تبديل نمايى .\r\nمثلا ممكن است ناتوانى معده از اثر خشكى و خشك‌مزاجى معده باشد ، اگر همان علاج را به كار اندازى كه به اصطلاح به تجربه ديده يا كشف كرده‌اند ، يعنى علاج سوء مزاج سرد و تر معده را براى علاج سوء مزاج خشك به كار ببرى ، موجب مرگ بيمار مىشوى .\r\nدر علاج معدهء ناتوان ممكن است بيمار را از داروهايى كه در ذيل آيد بهبود بخشى كه عبارتند از :\r\n1 - داروهاى سردمزاج .\r\n2 - نوشيدن مقدار تناولى از دوغ ساخته از ماست گاو ، كه بر برف گذاشته شده و سرد شده است .\r\n\r\n","description":"","footnote":"","page_name":" 80 ","page_number":94},
  {"content":"\r\n\r\n3 - تجويز كردن ميوه‌هاى سرد و سردىبخش ، كه در اين حالت معلوم مىشود معده سوء مزاج گرم دارد .\r\nممكن است كسى را كه ناتوانى معده دارد با داروهاى گرمىبخش معالجه كنى . گاهى بيمار ممكن است بسيار تشنه شود ، برعكس نظريهء طبيب‌نماها معده را پر از آب سرد مىكند و فورا شفا مىيابد . كه در اين حالت معلوم مىشود ناتوانى معده از اثر سوء مزاج گرم بوده است ، كه ممكن است وقتى معده پر از آب شده است خلط معده آزار را بيرون داده است . اين مشروط بر شرطى است كه در معده خلط بوده باشد كه پاكسازى شده است و شخص از بيمارى رهايى يافته است .\r\nاسهال نيز يكى از سببهاى ناتوانى معده به‌شمار مىآيد و سردرد را نيز به دنبال دارد .\r\nاين را هم بدان ! كه وقتى مىتوانيم بگوييم معده نيرومند است و كاهشى در نيروى معده رخ نداده ، كه نيروهاى چهارگانهء دستگاه گوارش كاملا نيرومند و سرحال باشند ( نيروى كشنده ، نيروى گيرنده ، نيروى هضم‌كننده ، نيروى راننده ) . هركدام از اين نيروهاى چهارگانه ناتوان شوند ؟ بايد بدانى كه معده ناتوان شده است .\r\nاما ديگران عادت گرفته‌اند كه گناه ناتوان شدن معده را كاملا به گردن نيروى هاضمه بيندازند و مىپندارند كه نيروى معده تنها بستگى به نيروى هاضمه دارد و بس ، كه اين نظريه را نمىپسندم .\r\nآرى نيروى هاضمه از هر سوءمزاجى - هر نوع باشد - ناتوان مىشود و مىتوان گفت اكثرا ناتوانى معده سببش ناتوانى نيروى هضم‌كننده است . اما نبايد فراموش كرد كه نيروى كشنده - جاذبه نيز از اثر سوء مزاج سرد و سوء مزاج تر اكثرا ناتوان مىشود . دو سبب ناتوانى معده گردد .\r\nپس بايد در علاج معدهء ناتوان داروهاى گرم و خشك ( داراى مزاج گرم و داراى مزاج خشك ) را استعمال كنى تا تشخيص مىدهى كه ناتوانى معده از ناتوانى نيروى كشنده نيست و سوء مزاج تر يا سوء مزاج سرد سبب ناتوانى نيروى كشنده نشده‌اند .\r\nشايد ناتوانى معده از ناتوانى نيروى گيرنده باشد ؛ پس بايد اكثرا در علاج ناتوانى معده از داروهايى كه خشك مزاجند و گرايش به سردمزاجى دارند استفاده نمايى .\r\nداروهاى علاج ناتوانى نيروى گيرنده را در نظر داشته باش كه بايد رطوبى مزاج و كمى گرايش به سردى داشته باشند .\r\nداروى علاجى نيروى هاضمهء ناتوان شده را بايد از داروهاى گرم‌مزاج و كمى گراييده به رطوبت برگزينى .\r\nروى هم منظور اصلى اين است كه ممكن است هريك از نيروى چهارگانهء معده با سوء مزاج روبه‌رو شوند .\r\nتو برحسب تشخيص خودت كدامين نوع از سوءمزاجها را حدس زدى كه سبب ناتوانى معده شده‌اند و كدام نيرو را در بر گرفته‌اند ، علاج را برحسب نظريهء خودت به كار ببر تا معلوم مىشود كه سبب غير آن است كه تو تشخيص داده‌اى آنگاه علاج را تغيير ده و بنا بر مقتضيات تشخيص خود عمل كن !\r\n\r\n","description":"","footnote":"","page_name":" 81 ","page_number":95},
  {"content":"\r\n\r\nو بدان ! كه منتهاى حالت ناتوانى معده وقتى است كه تاروپود درهم تنيدهء پرزه رگهاى معده به حالتى از شلى و سستى رسيده‌اند .\r\nاين حالت را چگونه تشخيص مىدهى ؟\r\nاگر معده ناتوان بود و هيچ نشانى از سوء مزاج پيدا نبود و دانستى كه ورمى در معده نيست ، بدان ! كه ناتوانى معده از سست و شل شدن درهم تنيده‌اى پرزه رگهاى معده ناشى شده است ، كه در اين حالت خوب كردن غذا هيچ بهره‌اى ندارد و بايد بدانى كه بر سر معده بلايى آمده است .\r\nگاهى ممكن است نيروى گيرنده آسيب بيند كه از اين آسيب‌ديدگى احتمال مىرود :\r\n1 - معده از اثر آسيب‌ديدگى نيروى گيرنده ، نمىتواند به هيچ وجه بر خوراك بپيچد و چنان كه لازم است خوراك را دربرگيرد .\r\n2 - يا اينكه اندكى بر خوراك پيچ مىخورد و ياراى در بر گرفتن همهء خوراك داخل را ندارد .\r\n3 - يا اينكه بر همهء خوراك داخل شده مىپيچد اما پيچشى ناپسند و لرزان يا در حال پيچيدن بر خوراك به تپش و پريدن برمىخورد و يا متشنّج است و همين حالت سومى است كه گاهى بيمار دارندهء معده چيزى را احساس مىكند كه گويى تپش معده و تشنّج است .\r\nاما لرزش معده در اين حالت چندان نيست كه آشكارا احساس شود ؛ ولى اگر معده را خسته يافتى ( رطوبتى را از دهانهء معده انداخت ، نسخه . ) و ديدى كه مىخواهد آنچه را از خوراك در بر گرفته است سرازير رود و دست از معده بردارد ، بدون آنكه نياز به بيرون راندن و سرازير نمودن خوراك باشد . لرزشى را از راه قرقر شكم و كشيدگى و بادكردگى گزارش مىدهد .\r\nاما اگر گزارش از حدّ عادى گذشت احساس مىشود ، چنان‌كه لرزش ساير اندامان قابل احساس كردن است .\r\nگاهى ممكن است نيروى كشنده به حالتى درآيد كه به كلّى ياراى كشيدن خوراك را از دست بدهد . برخى از پزشكان اين حالت را فروهشتگى و سستى معده نامند .\r\nيا ممكن است نيروى كشنده خوراك را بكشد اما كشيدنى نامرتب و درهم برهم كه گويى مشتنّج است يا مىلرزد .\r\nممكن است ناتوانى معده ، درنتيجه بيمار را به بيمارى استسقاى گوشتى مبتلا سازد .\r\nو بدان ! كه هرگاه معده چنان ناتوان شود كه اصلا نتواند غذا را تغيير دهد و غذا تقريبا دست نخورده در آن مىماند و سبب اين ناتوانى هيچ چيزى غير از ناتوانى خود معده نيست ، يعنى خود به خود ناتوان شده است ، ممكن است در نتيجهء اين حالت ناتوانى روده‌ها از جاى بلغزند .\r\nبراى علاج ناتوانى معده اكثرا داروهايى مناسبند كه دارندگان تجربه براى سببى كه معده را ناتوان مىكند در نظر گرفته‌اند . اين داروها ناتوانى معده را شفا مىدهند بدون اينكه آنها خودشان حس كنند كه تير نظريه‌شان به سنگ خورده است ، اگر داروهاى سفارشى آنان را در علاج ناتوانى معده به كار ببرى اكثرا معده بهره مىبيند .\r\nدر علاج ناتوانى معده ، ماليدنيها و ضمادهايى را كه ذكر شده‌اند ، اگر خواستى كه تأثير بر دهانهء\r\n\r\n","description":"","footnote":"","page_name":" 82 ","page_number":96},
  {"content":"\r\n\r\nمعده گذارند بايد بسيار گرم باشند ، زيرا مالشيها و ضمادها اگر نيم‌گرم مايل به سردى باشند دهانهء معده را سستى و فروهشتگى مىبخشند .\r\nجالينوس در اين‌باره نوعى قيروطى را سفارش مىكند كه بسيار بهره‌رسان است و مواد تركيبى آن اين است :\r\nنسخه : موم هشت مثقال ، روغن سنبل رومى بسيار صاف و پسند يك اوقيه باهم مخلوط كنند .\r\nاما اگر ناتوانى معده به حدّى رسيده است كه ياراى گرفتن خوراك را ندارد علاوه بر هشت مثقال موم و يك اوقيه روغن صاف سنبل رومى ، يك مثقال الوا و يك مثقال مصطكى ، يا هريك از الوا و مصطكى يك مثقال و نيم و يك مثقال آب‌غوره با موم و روغن سنبل رومى - كه ذكر شدند - درهم بسرشند و بر معده بگذارند .\r\nهمچنين به عقيدهء جالينوس كليّهء بيماريهاى معده به شرطى كه همراه با حرارت شديد يا همراه خشك‌مزاجى نباشند ، با داروى منسوب به « سفرجلى » شفا مىيابند تركيب دارويى سفرجلى چنين است :\r\nنسخه : افشرهء ميوهء به دو رطل ، سركهء تند و غليظ يك رطل ، عسل به اندازهء كافى ، همه باهم بر آتش مىجوشند تا به قوام عسل درمىآيد ، آنگاه زنجفيل كوبيده را به وزن يك اوقيه و يك سوم اوقيه تا دو اوقيه بر آن پاشند و مخلوط نمايند و استعمال شود .\r\nنسخهء ديگر : كه شبيه اين يكى است :\r\nبه كفيده در آتش سه رطل ، عسل سه رطل ، باهم مخلوط مىشوند آنگاه سه اوقيه فلفل و يك اوقيه بزر كرفس بيابانى بر آن اضافه كنند .\r\nبراى بهره‌رسانى به معدهء ناتوان فرياد كشيدن با صداى بلند و هرچه پردهء پوشش اندامان درونى ( صفاق ) را بجنباند ، خوب است .\r\nبراى معالجهء معدهء ناتوان و سست و فروهشته معجونهاى ساخته با هليله خوب است .\r\nداروى فارسى هم بسيار خوب است كه از داروهاى زير تركيب شده است .\r\nنسخه : هليلهء سياه سرخ شده در روغن گاوى ده درهم . تخم ترتيزك بوداده پنج درهم . ننه حوا و مرزهء ايرانى از هريك سه درهم . ريم آهن ده درهم . مقدار تناولى دو درهم است كه بايد با شراب بخورند .\r\nاگر معده ناتوان است و سفت شده است ضمادى كه در ذيل مىآيد در علاجش بسيار بهره‌رسان است :\r\nنسخه : دارچين خطايى نيم اوقيه ، سوسن به وزن هشت كرمى ، شكوفهء گورگياه به وزن شش كرمى ، ثمر سرو كوهى به وزن هجده كرمى ، مقل به وزن سى دو كرمى ، موم شانزده اوقيه ، شيرهء درخت بنه چهار اوقيه ، صمغ شستهء صنوبر يك رطل و نيم ، هل به وزن هجده درخمى ، اندران به وزن سى و دو كرمى ، سنبل رومى شش اوقيه ، رازيانهء شامى هشت اوقيه ، الوا يك اوقيه ، روغن بلسان دو اوقيه ، قرفه يك اوقيه .\r\n\r\n","description":"","footnote":"","page_name":" 83 ","page_number":97},
  {"content":"\r\n\r\nشربت ثمر آس ، براى معدهء ناتوان بسيار خوب است .\r\nنعناع نيز فايدهء شناخته شده دارد .\r\nسيب باغها از آن داروهاست كه در ضماد معدهء گرم‌مزاج و سردمزاج وارد است .\r\nزفت نيز از ضمادهاى سرد و سبك است .\r\nاين را هم بدان ! كه ممكن است معده به حالتى از ناتوانى درآيد كه نيروى راننده در معده ياراى كامل براى پرت كردن و سرازير فرستادن مدفوع نداشته باشد و خوراك هضم شده به سستى رو به پايين سرازير شود ، كه در علاج چنين كسانى كه داراى چنين معده‌اى هستند بايد نانى را بخورند كه مايهء زياد دارد .\r\nگاهى ممكن است نيروى گيرنده در معده از ناتوانى نتواند خوراك را كنترل كند و در وقت لازم بيرون آيد . خوراك هضم شده به سرعتى غير عادى از معده بيرون آيد و سرازير شود زيرا علاوه بر ناتوانى نيروى گيرنده ، تر و لغزنده هم هست .\r\nپس بايد كسانى كه با چنين معده‌اى زندگى مىكنند نان فطير بىمايه بخورند و ساير معالجات را كه مىدانى در موردشان به كار ببرى .\r\n\r\nفصل سوم علامات بيماريهاى لت انبانى و هضم نشدن خوراك\r\nبسيار اتفاق مىافتد كه بيمارى معده ازلت انبانى و تلمبار كردن خوراك در معده بدون رويّه منشأ مىگيرد . چگونه تشخيص دهيم كه بيمارى معده از پرخورى و بر هم انباشتن معده از خوراك است ؟\r\nنشانيهايى هست كه ما را راهنمايى مىكنند كه عبارتند از :\r\n1 - آماس كردن رخسار .\r\n2 - نفس‌تنگى .\r\n3 - سرسنگينى .\r\n4 - احساس درد معده .\r\n5 - دلهره و پريشان‌خاطرى .\r\n6 - سكسكه .\r\n7 - تنبلى و سستى در حركت .\r\n8 - زردى رنگ و رخساره .\r\n9 - بادكردگى شكم و روده‌ها و اطراف سردنده‌هاى نزديك شكم .\r\n10 - آروغ ترش يا تندمزهء دودسان بدبو .\r\n11 - دل به هم آمدن و تهوّع و قى كردن .\r\n\r\n","description":"","footnote":"","page_name":" 84 ","page_number":98},
  {"content":"\r\n\r\n12 - اسهال شدن بيش از اندازه ، يا قبوضيت بيش از اندازه .\r\n\r\nعلاج :\r\nحتما بايد معده‌اى را كه زير بار اين همه خواربار خم شده است و زبون و بيمار گشته ، سبك‌بار كرد و به هر وسيله‌اى و از هر طرف كه باشد آن را تخليه و پاكسازى كرد . وسايلى كه بايد براى تخليه به عمل آيد چنين است :\r\n1 - خود را قى دادن و دربرگرفتهء معده را برآوردن .\r\n2 - داروى اسهالى خوردن و معده را تخليه نمودن .\r\n3 - روزه گرفتن ، و تا تحمّل مىكنند اصلا چيزى نخورند ، و اگر نتوانستند بىخوراك بمانند ، تا مىتوانند كم بخورند و نمير نه زى به سر برند .\r\n4 - تا مىتوانند به ورزش ادامه دهند .\r\n5 - اگر بيم آن نمىرفت كه ممكن است از حمام و عرق كردن زياد ، خوراك داخل معده به حركت درآيد و به بدحالى گرايد ، حمام بروند و عرق زياد كنند .\r\n6 - اگر حمام رفتن و عرق كردن را نگران‌كننده ديدى ، بيمار را وادار كن كه بيارامد و بياسايد و تا مىتواند بخوابد كه از خواب بهره مىبيند .\r\nهنگامى كه تشخيص دادى معده تا اندازه‌اى سرحال آمده است و مىتواند خوراك را چنان‌كه بايدوشايد هضم كند . نشانيهاى خوب هضم شدن خوراك را مىدانى و در باب ويژه به چگونگى هضم خوب ذكر شده است .\r\nآنگاه به تدريج و از مقدار كم به سوى مقدار زياد خوراك خوردن را تجويز كن ! به حمام برود و در آب گرم آب‌تنى كند .\r\nاحتمال دارد كه بيمارى ناشى از لت‌انبانى از اثر پرخورى زياد كه گرسنه نيستند ولى باز مىخورند ، بروز كرده باشد كه در نتيجهء آن احساس درد بسيار شديد و طاقت‌فرسا در معده مىشود .\r\nبايد معالجه‌اى را كه بيان كرديم در حق چنين كسانى - كه شكم‌زده هستند - اجرا كنى و معجون « سوطن . سوطرا - نسخه » شفادهندهء اين بيمارى است و هيچ بعيد نيست كه در برآوردن خوراك از معده به وسيلهء قى آزار بسيار بينند .\r\nاحتمال دارد كه آرامش بسيار و خواب زياد سبب بيمارى معده باشد ؛ هرچند خواب خود به خود به هضم شدن خوراك كمك مىكند و اكثرا هضم خوراك در هنگام خوابيدن صورت مىگيرد ؛ اما از آنجا كه بيرون راندن هضم شده به حركت نيازمند است و در هنگام خواب اين حركت نيست .\r\nخواب زياد ممكن است سبب بيمارى شكم‌انبارى گردد .\r\nبىخوابى و بيدارى زياد هم به زيان معده است و خللى به نيروى دستگاه گوارش وارد مىآيد ؛ زيرا - چنان‌كه گفته شد - در هنگام خواب عمل هضم بيشتر انجام مىگيرد .\r\n\r\n","description":"","footnote":"","page_name":" 85 ","page_number":99},
  {"content":"\r\n\r\n\r\nفصل چهارم اشتهاى خوراك\r\nكسانى را مىبينى كه در اشتهاى خوراك زياده‌روى مىكنند و اشتهاى فوق العاده دارند و با كسانى روبه‌رو مىشوى كه اصلا اشتها ندارند و يا اشتها دارند ليكن كمتر از حالت طبيعى ، حتما براى اين سه نوع از اشتها سببهايى هست كه در اينجا شرح خواهيم داد .\r\nاگر كسى معده‌اش به سوء مزاج ساده گرفتار است يا گرفتار سوء مزاج همراه مادهء خلط است و اگر سوء مزاج ساده يا سوء مزاج همراه ماده ، سوء مزاج تر و سرد است اشتهاى نوشيدنى نوشابهء سرد دارد و اشتهاى خوراك را - كه خشك است - ندارد يا كمتر دارد .\r\nاگر سوء مزاج ساده ، يا همراه ماده ، سوء مزاج خشك است مسأله برعكس است . اشتهاى خوراك بيشتر از اشتهاى نوشابه‌هاى سرد است .\r\nاگر سوء مزاج همراه ماده بسيار شدّت يابد اشتها به كلّى از بين مىرود .\r\nسرماى محيط زيست بسيار برانگيزندهء اشتهاست ، ازاين‌رو مىبينى كه در موسم وزيدن باد شمالى و در فصل زمستان اشتهاى خوراك زياد است .\r\nكسانى كه در هنگام برف بر زمين افتادن به سفر مىروند چنان اشتهايى دارند كه مپرس ، چرا اشتها در سرما بيشتر از گرماست ؟\r\nزيرا گرما سست‌كننده و فروهلنده است و مواد غذايى را آب مىكند و زود معده را از آن پر مىكند . درحالىكه سرما برعكس گرماست ؛ سفت‌كنندهء معده و خوراك روان به سوى معده است و خوراك سفت كمتر از آب شده جاى مىگيرد .\r\nاما نبايد فراموش كرد كه هرچه از حد گذشت آسيب‌رسان مىشود ؛ مثلا همين سرما كه گفتيم اشتها را برمىانگيزد ، اگر از حد لازم بگذرد و سوء مزاج سرد شديد روى آورد ، نيروى احساس و نيروى كشندهء خوراك را از كار مىاندازد ، و درنتيجه معده ناتوان مىشود و همهء نيروهاى ديگر نيز به ناتوانى مىانجامند . ليكن اين بلاى سرمازدگى دستگاه گوارش در اقليّت است و كمتر رخ مىدهد . پس بايد بگوييم كه هر نوع سوء مزاج ساده يا همراه ماده اگر شدّت يابد و از حدّ متوقّع بگذرد معده را به ناتوانى سوق مىدهد و درنتيجه اشتها از بين مىرود .\r\n1 - مثلا در حالت تب كه سوء مزاج گرم حكمفرماست و تشنگى چيرگى مىيابد و اشتهاى خوراك سپر مىاندازد و هزيمت مىكند ؛ زيرا در حالت تب خلطهاى بدجنس وارد معده مىشوند و شورشى در معده به پا مىكنند كه جا براى اشتهاى خوراك نمىماند .\r\nبه‌ويژه در حالت تب وبايى ، كه ابدا اثرى و خبرى از اشتها نمىماند .\r\n2 - اگر اسهال شكم بيش از حد يورش آورد و معده را رفت و روب كامل دهد ، اشتها سر بر مىآورد و زياد از حد عادى برمىانگيزد .\r\n3 - وقتى كه ورم در معده هست يا ورم در كبد است اشتها به كلّى از بين مىرود .\r\n4 - اگر تازه برخاستگان از بيمارى اشتها نداشتند ، اخطار برگشتن بيمارى است ، مگر اينكه\r\n\r\n","description":"","footnote":"","page_name":" 86 ","page_number":100},
  {"content":"\r\n\r\nاز اثر كم‌خونى و لاغر شدن بدن ، اشتها را از دست داده باشند . در اين مسأله بايد دقت و بررسى كامل داشته باشى .\r\n5 - اگر خلط بلغمى چسبنده بر دهانهء معده گرد آيد و در اندازه زياد باشد ، طبيعت به جز خوراك تندمزه را نمىپسندد و از هر نوع خوراكى كه تندمزه نيست نفرت دارد و اگر از تندمزه‌ها آرزوى خود را اشباع كند ، بازار بادكردگى و دل به هم آمدن و احساس كشيدگى در بدن رواج يابد و بيمار دارندهء چنين اشتهايى مگر به دامان آروغ دست اندازد و رهايى يابد و گرنه كار مشكل مىشود .\r\n6 - ممكن است موادى از سوى سر ، سرازير شوند و در معده بريزند و اشتها را به يغما برند .\r\n7 - احتمال دارد كه بدن به پرشدگى ( امتلاء ) مبتلا باشد و گداختن مواد پركننده كم باشد كه به اشتها آسيب وارد مىآيد .\r\n8 - ممكن است گزند رسيدن به اشتها سببش سرگرمى طبيعت باشد كه مىخواهد خلط بدجنس را روبه‌راه و اصلاح كند و فرصت پرداختن به كاروبار هضم و اشتها برانگيختن را ندارد .\r\n( از تو با مصلحت خويش نمىپردازم ) .\r\nوقتى كه طبيعت سرگرم درگيرى با خلط بدجنس است چيزى را از رگها نمىمكد ، و رگها چيزى از معده نمىمكند كه كشيدن خوراك به معده و بيرون راندن خوراك از معده صورت پذيرد ، در اين‌باره دو مثال داريم :\r\nالف - شخص به تب مبتلاست ، مدتها خوراك نمىخورد و اشتها ندارد ، زيرا طبيعت سرگرم روبه‌راه كردن مادهء خلط بيمارىآور است . در اينجا از رگها مكيدن و مكانيدن متوقّف مىشود .\r\nب - بسيارى از جانوران هستند - كه از جمله خرس و جوجه‌تيغى را مثال مىآوريم - كه در طول فصل زمستان چيزى نمىخورند ، چرا ؟ زيرا خلط خام و نارسيده در آنها زياد است ، بايد خلط پخته و رسيده گردد و به جاى تحليل رفته به كار گيرد پس تا اين عمليات به انجام مىرسد بايد دارندهء معدهء داراى خلط خام صبر كند و از اشتها كردن و خوردن صرف‌نظر نمايد كه خوراكش يا بهتر بگوييم قوت لايموتش همان محصول پخته شدن خلط خام است و ناچار بايد بدان قناعت كند .\r\nروىهم‌رفته مسألهء اشتها و بىاشتهايى تقريبا مسألهء عرضه و تقاضاست . بايد خوراكى بگدازد و تحليل برود ، آنگاه نياز به دريافت خوراك نو به جاى تحليل رفته باشد .\r\nاگر غذاى موجود در معده تحليل نرود ، يا اگر به جاى تحليل رفته چيزى ديگر موجود باشد كه فراغ را پر كند ، چه نيازى به خوراك وارده از خارج هست ؟\r\n9 - احتمال دارد سرچشمهء بىاشتهايى آن باشد كه رگهاى مكندهء غذا در اندامان گوشتين و در ماهيچه‌ها و ساير اندامان بدن ناتوان شده‌اند و از مكيدن باز مانده‌اند . مكش براى غذا به صورت پياپى و بدون وقفه و بدون درنگ و تساهل به دهانهء معده نمىرسد و از معده تقاضاى خوراك نمىشود ؛ پس در اين ميانه تحليل رفتن در معده نيست و چنان‌كه گفتيم اگر تحليل رفته نباشد نياز به تعويض و تلافى آن نيست ، اين است كه معده غذا نمىخواهد و اشتها با اشكال روبه‌رو شده است .\r\n\r\n","description":"","footnote":"","page_name":" 87 ","page_number":101},
  {"content":"\r\n\r\n10 - احتمال دارد طحال به سببى از اسباب از فرستادن مادهء سودايى طبيعى و بايسته به دهانهء معده خوددارى كند و مادهء سودايى - كه بايستى بىدرنگ و بلافاصله بر دهانهء معده وارد آيد - متوقف شده است .\r\nبه‌جاى اين مادهء حياتى براى معده ، چيزى ديگر نيست كه دهانهء معده را غلغلك دهد و به اشتها كردنش وادارد و پاك‌ساز و زداينده‌اى نيست كه دهانهء معده را به جاى مادهء سودايى طبيعى دباغت دهد و پاك نمايد ، پس نه عجب است اگر به اشتها گزندى برسد و كاهش يابد يا از بين برود .\r\n11 - اگر چيزى بيگانه بر سطح معده باشد ، هرچند آن چيز بيگانه بسيار كم هم باشد ، معده را به حالتى درمىآورد كه تو گويى از وجود مادهء رانندهء خوراك بىنياز شده است و هيچ مددى از او نمىخواهد ؛ و چنان مىشود كه گويى آرزومند حركت نيروى كشنده هم نيست زيرا نيروى كشنده هم تا اندازه‌اى ناتوان مىشود كه درنتيجهء رسيدن و ماندن چيز بيگانه بر سطح معده ، اشتها ضربت مىخورد و آسيب مىبيند .\r\n12 - احتمال دارد دهانهء معده حسّاسيّت خود را از دست داده باشد ؛ عمل مكيدن رگها را احساس نمىكند حتى اگر بمكد . انگيزهء بىاحساس شدن دهانهء معده چند احتمال دارد :\r\nالف - سبب در خود معده است و بلا از بيگانگان نيست .\r\nب - ممكن است مغز در اين احساس نكردن دهانهء معده دستى داشته باشد .\r\nج - ممكن است عصب ششم در اين جرم شركت داشته باشد .\r\nد - ممكن است كبد ناتوان شده باشد كه از ناتوانى كبد نيروى اشتها ناتوان مىشود ؛ بلكه ممكن است از اثر ناتوانى كبد نيروى اشتها و نيروى كشندهء غذا در سراسر بدن به نابودى بينجامد ، چنان‌كه در حالت دگرگون شدن زياد خون كه به سوى ناسازگارى متغيير مىشود ، اين حالت رخ مىدهد و در صورتى كه بىاشتهايى از اثر ناتوانى كبد باشد و ناتوانى كبد از ناپسندى و دگرگون شدن خون باشد ، اوضاع وخيم است و علاج دشوار .\r\nبيمارى كه به اين حالت گرفتار است به يكى از دو پديده برمىخورد ؛ يكى اينكه غذا پيشش مىگذارند اشتها مىكند كه چيزى بخورد ، همين‌كه قصد خوردن كرد اشتهايش نمىماند و از خوراك متنفر مىشود . دوم آنكه اصلا اشتها نمىكند ، غذا را ببيند يا نبيند اشتهايى وجود ندارد كه حالت دومى از حالت اولى بدتر است .\r\n13 - كمى بعد از پاكسازى بدن نيروى اشتها كاهش يابد ، همچنان‌كه از اثر هر نوع سوءمزاجى بسيار سخت و شديد نيروى اشتهابرانگيز به ناتوانى گرايد .\r\n14 - ممكن است كم‌اشتهايى يا بىاشتهايى گناهش به گردن كرمهاى شكم باشد كه روده‌ها را آزار مىدهند و معده در اين آزار با روده‌ها همدرد است ؛ يا اينكه كرم به سوى معده بالا رفته و به آزار معده پرداخته است .\r\n15 - شايد مادهء خلط سودايى زياد به معده ريخته باشد . در اين شرايط معده به كلّى سرگرم هول دادن و پرت كردن مادهء آزاردهندهء بدجنس است و آرزوى خوراك و كشيدن خوراك به سوى خود\r\n\r\n","description":"","footnote":"","page_name":" 88 ","page_number":102},
  {"content":"\r\n\r\nرا به فراموشى سپرده است .\r\n16 - باردارى زن و بند آمدن خون حيض در اوايل باردارى سبب بىاشتهايى مىشود ليكن اكثرا به تباهى هضم بيشتر مبتلا مىشوند تا به بىاشتهايى .\r\n17 - شدّت گرماى هوا ممكن است كه سبب بىاشتهايى شود ، كه نيروى بدن را مىگدازد .\r\n18 - سرماى هوا كه شدّتش بيش از حد باشد ، نيرو را سر مىكند يا مانع تحليل رفتن مواد غذايى در معده مىشود .\r\n19 - كسانى كه به باده‌پرستى و مستى خو گرفته‌اند و آن را ترك مىكنند ، كم‌اشتها يا بىاشتها مىشوند ؛ يعنى سبب بىاشتهايى يا كم‌اشتهايى از ترك عادت مىگسارى ناشى مىشود . ( ترك عادت موجب مرض است . )\r\n20 - معده با حرارتى زياد روبه‌رو است كه حرارت هرچند در معده باشد عليه اشتهاست .\r\n21 - ممكن است سبب بىاشتهايى يا كم‌اشتهايى بدخوابى باشد ، دارندهء معده به حدّ لازم نتواند بخوابد يا بيش از حدّ لازم مىخوابد و اشتها را از دست مىدهد يا اشتهايش كاهش مىيابد .\r\n22 - از كم‌خونى - كه ناتوانى بدن را سبب مىشود - ممكن است اشتها آسيب ببيند ؛ چنان كه مىبينيم تازه از بيمارى نجات‌يافتگان - با اينكه معدهء پاك و بىآلايش داشته باشند - بىاشتها يا كم‌اشتها مىشوند ، كه به تدريج هرگاه نيرو را از سر گرفتند و خون كم‌كم رو به افزايش نهاد ، درجات بىاشتهايى هم پايين مىآيد و اشتها به حال طبيعى بازمىگردد .\r\n23 - گاهى ورزش كردن نيز سبب بىاشتهايى يا كم‌اشتهايى مىشود .\r\n24 - زياد از اندازهء لازم آب نوشيدن ممكن است سبب بىاشتهايى يا كم‌اشتهايى شود .\r\n25 - واكنشهاى روانى از قبيل اندوه زياد ، پكر شدن ، خشم گرفتن و غيره نيز سبب بىاشتهايى يا كم‌اشتهايى مىشوند .\r\n26 - گاهى مىبينى كه انسان ابدا اشتهاى خوراك ندارد ، اما همين‌كه - و لو بدون اشتها - چيزى از خوراك را تناول كند ، اشتها باز مىشود و با اشتهاى تمام شروع به خوردن مىكند . سبب چيست ؟\r\nالف - يا خوراك كه بىاشتها فرو داده شده است نيروى كشنده را متوجه خود كرده است و نشاط بخشيده است .\r\nب - يا معده بر مزاجى بوده است كه آن مزاج سبب بىاشتهايى شده است ، خوراكى كه بدون اشتها به معده وارد شده است كاملا عليه مزاج مقيم معده - كه اشتهارباست - مىباشد و بر مزاج اشتها برانداز چيره مىشود .\r\nمثلا مزاج گرم معده را اشغال كرده است ، خوراكى كه تازه وارد است سردمزاج است ، از سردى كه دارد مزاج گرم را وادار به عقب‌نشينى مىكند و اشتها پس از عقب‌نشينى مزاج بدسگال ، سر برمىآورد و كار بر مرام مىشود .\r\nيا مىبينى كه كسى از خواب برخاسته و اشتهاى خوراك ندارد به همين حالت ناشتا آب سرد\r\n\r\n","description":"","footnote":"","page_name":" 89 ","page_number":103},
  {"content":"\r\n\r\nمىنوشد و اشتهايش باز مىشود .\r\nيا كسى خمار باده‌گسارى دوشين است ، اشتهاى خوراك ندارد ، نان را در آب سرد خيس مىكند و مىخورد ، اشتهايش باز مىشود .\r\nاگر خمارى بعد از مستى از شرابى باشد كه با خلطى در اندرون برخورد كرده و خلط را شورانيده است ، آرزوى شورباها را در انسان برمىانگيزد .\r\nهمچنان‌كه مثال درگيرى خوراك سرد را با مزاج گرم در معده ذكر كرديم ، قضيه ممكن است برعكس باشد . مثلا مزاج سرد معده اشتها را پنهان كرده است ، خوراكى گرم بدون اشتها و بىخبر ، به معده وارد مىشود و جنگ سرد داخلى و گرم خارجى درمىگيرد ، مزاج سرد داخلى شكست مىخورد و اشتها سر از مخفيگاه برمىدارد و دست به كار مىشود . يا اينكه مزاج اشتها برانداز - كه معده را اشغال كرده است - گرم است اما خوراكى كه بدون اشتها به درون معده راه يافته گرم و گرم‌مزاج‌تر از مزاج تجاوزگر است ، گرمتر گرم را زير سلطهء خود قرار داده است .\r\nاگر در بيماريهاى ديرينه و دست برندار اشتهاى خوراك از انسان سلب شود ، بدان ! كه حال بيمار وخيم است .\r\nيادآورى مىكنيم ، سبب بىاشتهايى و كم‌اشتهايى يكى است و از هم جدا نيستند ، اگر سبب بسيار تأثيربخش و شديد است ، اشتها را به كلّى نابود مىكند ؛ اما اگر آن‌قدرها نيرومند نيست فقط به كاهش دادن نيرو بسنده است .\r\n\r\nنشانيها :\r\nچگونه تشخيص مىدهى كه سبب بىاشتهايى يا كم‌اشتهايى كدام حالت از حالات نامبرده است ؟\r\n1 - اگر بىاشتهايى سببش نوعى از انواع سوء مزاج است ، نشانى سوءمزاجها را مىدانى و ذكر شده‌اند .\r\n2 - اگر بىاشتهايى و كم‌اشتهايى سببش تحليل رفتن اندك است ، از سفتى و پرپشتى پوست و خوش‌گذرانى و استراحت بيش از حدّ لازم بيمار مبتلا به بىاشتهايى يا كم‌اشتهايى معلوم مىشود .\r\nعلاوه بر اين نشانيها ، بسيارى مدفوع در اندازه ، در اين‌باره گزارش مورد اعتماد دارد .\r\nيكى ديگر از نشانيهاى كم تحليل رفتن غذا آن است كه انسان اشتها از دست داده يا كم‌اشتها بعد از ورزش اشتهايش مىجنبد ، اما به‌طور ناقص .\r\nنشانى ديگر تحليل رفتن به‌صورت كم و ناقص كه اشتها را از بين برده است يا كم كرده است ، صورت دادن پاكسازى و تخليه است ؛ كه بعد از پاكسازى بدن انسان اشتها رفته ، اندكى اشتهايش باز مىشود .\r\n3 - اگر بىاشتهايى يا كم‌اشتهايى از اثر ناتوانى دهانهء معده باشد ، نشانيهاى ناتوانى دهانهء\r\n\r\n","description":"","footnote":"","page_name":" 90 ","page_number":104},
  {"content":"\r\n\r\nمعده را ذكر كرده‌ايم كه يكى از آنها به وقوع پيوستن تخليه و پاك‌سازيهاى زياد بود .\r\n4 - اگر بىاشتهايى يا كم‌اشتهايى به سبب چگونگى هوا باشد ، بايد سبب را از بيمار پرسيد كه آيا قبل از مبتلا شدن به بىاشتهايى در محيط داراى هواى بسيار گرم يا بسيار سرد زيسته است .\r\n5 - اگر سبب بىاشتهايى از اثر قرحهء آزاردهنده در معده است ، نشانيهايى دارد كه راهنمايى مىكنند و از اين قرارند :\r\nالف - نشانى قرحهء آزاردهنده را در بابى ويژه ذكر كرده‌ايم ، ببين كدام از نشانيها در اين آقا يا خانم بىاشتها پيداست .\r\nب - مدفوع اشتها برافتاده را معاينه كن ! آيا اثرى از قرحه در آن هست ؟\r\nج - اسهال بودن شكم .\r\nد - اندك ماندن خوراك در معده و زودگذر بودن خوراك .\r\nه - احساس درد گزشى در معده - گزش از خلط ترش يا شورمزه يا تلخ مزه - كه از نوع گزش پى به چگونگى مادهء قرحه‌زا و نوعيت قرحه مىبرى\r\n6 - اگر زن باردار از اشتها افتاد ، شكم برآمده‌اش نشانى است آشكار .\r\n7 - اگر سبب بىاشتهايى وجود خلط عفونى در معده است ، مىتوانى آن را از چند جهت بشناسى :\r\nالف - دل به هم آمدن زياد .\r\nب - تهوّع زياد .\r\nج - گاه‌گاهى بوى گند دهان اما نه هميشه .\r\nد - مدفوع نادرست و بدجنس و ناپسند كه شرح داده‌ايم .\r\n8 - اگر بىاشتهايى از اثر قطع شدن ريزش مادهء سودايى طبيعى از طحال بر معده است علامتهايى دارد :\r\nالف - هرگاه بيمار بىاشتهايى چيزى ترش‌مزه بخورد و آن چيز ترش‌مزه معده را غلغلك بدهد و معده آن را بيرون دهد ، اشتهاى بيمار باز و صاف مىشود . تو گويى اين چيز ترش‌مزه خود را نمايندهء ماده سودايى مورد احتياج دهانهء معده معرفى كرده و كار مادهء سودايى را انجام داده است .\r\n9 - اگر سبب بىاشتهايى ريزش مادهء خلط سودايى بدجنس و معده‌آزار است و در اندازه نيز بسيار است ، علامتهايى دارد كه از اين قرارند :\r\nالف - مادهء سودايى در برآورده از راه دهان ديده مىشود .\r\nب - بيمار ترش‌مزگى را در دهان احساس مىكند .\r\nج - خيالات و اوهام دور از حقيقت در بيمار پيدا مىشود .\r\nد - زبان بيمار به سياه‌رنگى گراييده است .\r\nه - بزرگ شدن و برآمدگى طحال كه مادهء ريختنى را در خود حبس كرده است .\r\n\r\n","description":"","footnote":"","page_name":" 91 ","page_number":105},
  {"content":"\r\n\r\n10 - اگر كرمهاى شكم در بىاشتهايى بيمار دخالت دارند ، علاوه بر نشان وجود كرم در شكم - كه بحث شده است و مىدانى - نشانهء ديگرى هست : الوا را با شربت ، يا شراب سيب قاطى كن و بر شكم بيمار بگذار ، كرمها از آن بالاييهاى شكم عقب‌نشينى مىكنند و نيروى اشتها باز مىگردد .\r\n11 - اگر بىاشتهايى از اثر كم‌خونى باشد ، همان احوال تازه از بيمارى برخاستگان را بررسى كن كه آيا با علامت حال بيمار از بىاشتهايى تطبيق مىكند ؟ يا اگر انسان بارها و بارها پاكسازى بدن را به عمل آورده باشد ممكن است خونش كاهش يافته و كاهش خون سبب بىاشتهايى گرديده است .\r\n12 - اگر سبب بىاشتهايى به خواب بيمار بستگى داشته باشد ، دقت كن ! اگر بيمار داراى نشانيهاى ديگر - كه ذكر شدند - نبود و خوابش ناپسند بود ، بىاشتهايى را به گردن خواب انداز و خوابش را روبه‌راه كن !\r\n13 - اگر اشتها به كلّى نابود شده و از پاى درآمده است ، نشانى را از دلايل زير بجوى :\r\nالف - نشانى سوء مزاج شديد و ريشه دوانيده كه بحث شده‌اند و مىشناسى .\r\nب - پاك‌سازيهاى زياد در گذشته كه سبب ناتوانى سراسر بدن شده است .\r\nج - بيمار در حالى است كه گاهى خوراكى را مىخواهد ، همين‌كه پيشش گذاشتند از آن مىرمد و متنفر مىشود .\r\nد - بدتر از همه آن است كه اصلا طلب خوراك نكند و آرزوى خوراك از او رميده باشد .\r\n14 - اگر بىاشتهايى سببش از دست رفتن حساسيّت دهانهء معده و ناتوانى آن است ، علامتهايى دارد :\r\nالف - كنشهاى دستگاه گوارش درهم ريخته و نادرست كار مىكند .\r\nب - هرچند بيمار چيز تندتيزمزه بخورد ، نه احساس درد گزش در معده مىكند و نه دلش به هم مىآيد و حتى اگر چيزى از قبيل معجون « فلافلى » را ناشتا بخورد به سكسكه نمىآيد .\r\n\r\nعلاج :\r\nاگر بيمار اشتها از دست داده ، داراى مزاج گرم چيره نيست ، دستور علاجش چنين است :\r\nمدتى زياد هيچ غذائى نخورد و اگر خورد اندك بخورد تا سرحال مىآيد و نيرو مىگيرد و مىتواند خوراك را هضم كند و بار متراكم خوراك تلمبار در معده را به وسيلهء هضم كردن سبك گرداند و نياز پيدا مىكند كه معده‌اش تخليه شود و درنتيجه براى دريافت خوراك تازه وارد ، آمادگى كامل داشته باشد . حكايت بيمار اشتها از دست داده حكايت كسى است كه از كم‌خوابى رنج مىبرد ، اگر مدتى نگذاشتند بخوابد يك دفعه كه به خواب رفت به چنان خواب خوشى مىرود كه غرقه در خواب مىشود .\r\nاگر سبب بىاشتهايى از ناتوانى جسم است ، مانند كسانى كه تازه از بيمارى برخاسته‌اند ، يا\r\n\r\n","description":"","footnote":"","page_name":" 92 ","page_number":106},
  {"content":"\r\n\r\nسبب بىاشتهايى وجود مادهء تر و چسبنده در معده است ، زيتون آبى ( ثمر درخت زيتونى كه آبيارى شده و ديمى نيست ) بخورند ، اندكى ماهى نمك‌سود بخورند ، سركهء پياز دشتى را جرعه جرعه ، كم‌كم و به تدريج بنوشند . نبايد به هيچ وجه زعفران داخل غذاشان باشد .\r\nساير اشتهاآورها كه براى بيماران نورسته از بىاشتهايى مفيد فايده‌اند :\r\n1 - نمك خودمانى كه چاشنى هر غذايى است و بهترين اشتهاآور است .\r\n2 - كبر خوش‌بو شده .\r\n3 - نعناع .\r\n4 - پياز .\r\n5 - زيتون كه ذكر شد .\r\n6 - فلفل .\r\n7 - ميخك .\r\n8 - خولنجان .\r\n9 - سركه .\r\n10 - در سركه پروريده‌ها و سركه بركشيده‌ها . ( خيار ترشى و سبزى ترشى و غيره ) .\r\n11 - آبكامه .\r\n12 - پياز و سير با كمى صمغ انگدان .\r\n13 - ماهى آبه ( ماهيهاى ريز نمك‌سود ) ، كه هم اشتهابرانگيز است و هم دهانهء معده را تميز مىكند .\r\n\r\nداروهاى اشتهابرانگيز :\r\n1 - داروى تركيب شده از افشرهء به و عسل و فلفل سفيد و زنجفيل .\r\n2 - براى به اشتها بازگرداندن كسانى كه از اثر سوء مزاج گرم يا از اثر تب بىاشتها شده‌اند ، گوارش « به » كه با سيب تركيب شده است و در اقرابادين آمده است .\r\n3 - داروى ديگرى هست كه اشتهابرانگيز است و مانع به هم آمدن معدهء بىاشتهايانى است كه معده‌شان خوراك را نمىپذيرد ، رب نعناع مىباشد كه مواد تركيبى آن از اين قرار است :\r\nنسخه : انار ترش را درسته با پوستش بكوب و بفشر ، از افشره‌اش يك جزء ، آب افشرهء نعناع نيم جزء ، شهد عسل بدون موم ، يا شكر نيم جزء ، همه را درهم ريز و بر آتش نرم و سبك بگذار آهسته بجوشد تا به قوام آيد ، مقدار تناولى ناشتا يك درهم .\r\nاگر بيمار اشتهايش را به سبب حرارت مزاج از دست داده است شايد از نوشيدن آب سرد بر سر اشتها آيد ؛ اما نبايد آب آن اندازه زياد و سرد باشد كه گرماى سرشتى را نيز با خود ببرد و سر به نيست كند .\r\nربهاى ترش‌مزه بخورند خوب است . براى گرم‌مزاجان اشتها از دست داده نوشيدن آب انار با روغن گل محمّدى بسيار خوب است و آزمايش شده است . به‌ويژه گرم‌مزاجانى كه سوء مزاج\r\n\r\n","description":"","footnote":"","page_name":" 93 ","page_number":107},
  {"content":"\r\n\r\nهمراه مادهء خلطى دارند از آب انار مخلوط با روغن گل بسيار بهره بينند .\r\nاگر بر شخص بىاشتهاى گرم‌مزاج داراى سوء مزاج گرم همراه مادهء خلطى تشنگى چيرگى يافت ، افشره از دانه‌هاى ( حبوب ) سردمزاج با ربهاى سردىبخش بخورند و ضمادهاى سرد استعمال كنند ؛ اما دقت كن ! بارها هم گفته‌ايم كه در علاج هر سوءمزاجى كه همراه ماده است اول و قبل از هر چيز به پاكسازى مادهء خلط بپرداز ، آنگاه ساير داروهاى مناسب حال بيمار را به كار انداز .\r\nاگر شخص بىاشتها ، نوبرخاسته از بيمارى است و از تب تازه شفا يافته است و بقاياى آثارى از تب در او موجود است ، علاجش همان علاج اشتها از دست داده از اثر گرم‌مزاجى است ، به جز اينكه نبايد بگذارى زياد آب سرد بنوشد كه مبادا معده‌اش ناتوان شود و نيروى معده به هدر رود .\r\nبايد داروى تركيبى را كه در ذيل آيد بخورند :\r\nنسخه : گل محمّدى ده درهم ، سماق دو درهم ، هل بويا « قاقله » يك درهم ، همه را درهم قاطى كنند و قرص از آن سازند ، مقدار تناولى دو درهم است اين دارو علاوه بر اشتها صاف كردن تشنگى را هم از بين مىبرد .\r\nبراى براشتها آوردن گرم‌مزاجان اشتها از دست داده ، قاوت را با آب و سركه تر كنند و بخورند بسيار خوب است .\r\nاگر با انگشت خود را قى دهند خوب است زيرا نيروى اشتها تحريك مىشود .\r\nاگر بىاشتهايى سبب از سرما دارد ، معالجه‌اش با داروهاى زير است :\r\n1 - هر آشى كه ديگ ابزار در آن باشد ، خوب است .\r\n2 - شراب كهنه .\r\n3 - معجون « فلافلى » .\r\n4 - ترياق ويژگى دارد .\r\n5 - سير كه براى دفع زيان سرما و رفع بىاشتهايى بسيار سودمند است .\r\n6 - « پونه‌اى » نيز بسيار سازگار مزاج اشتها از دست دادگاه از سرماست .\r\n7 - گوارشهاى گرم و گرم‌مزاج همگى بدون استثنا مفيدند .\r\n8 - مرباى ترنج .\r\n9 - مرباى هليله ، هليلهء پروريده .\r\n10 - مرباى بيخ هويج بيابانى .\r\n11 - زنجفيل پروريده .\r\n\r\nكمادها :\r\nالف - كماد از نمك .\r\nب - كماد از گاورس كه از كماد نمك تأثيربخش‌تر است .\r\nاگر بلغم لزج در اندازهء زياد در معده جمع آمده و سبب بىاشتهايى دارندهء معده شده است ، طرز\r\n\r\n","description":"","footnote":"","page_name":" 94 ","page_number":108},
  {"content":"\r\n\r\nعلاج به قرار زير است :\r\n1 - ترب بخورد و قى كند و اسكنجبين عسلى ساده و تك ، كه در باب علاج به‌طور كلّى ذكر شده است ، بنوشد .\r\n2 - اسكنجبين « بزورى » ( از بزرها ) كه با عسل درست مىشود مفيد است كه شرحش چنين است :\r\nعلاوه بر بزرها در مقابل هريك من از عسل سه اوقيه الوا قاطى باشد ، هر روزه سه « ملعقه » ( يك درهم ) بخورد .\r\n3 - زيتون آبى با رازيانهء شامى .\r\n4 - كبر در سركه پروريده و ترش شده با عسل .\r\n5 - به كار بردن آب معدنىهاى گرم ، سفر كردن ، و بسيار حركت كردن خوب است .\r\n6 - بعد از پاكسازى بيمار علاجهايى را كه براى بىاشتهايى از دست سرما بيان كرديم در اين حالت نيز مفيدند و اجرا كن !\r\nاگر سبب بىاشتهايى وجود خلط مرارى يا خلط آبكى و رقيق در معده است ، دستور علاجش اين است :\r\n1 - تخليه و پاكسازى معدهء بيمار .\r\nداروى پاكسازى را از معجونهاى « هليله‌اى » - كه خود دانى - برگزين .\r\nمىتوانى براى پاكسازى اسكنجبين آميزه با الوا را به كار ببرى ، اسكنجبين آميخته با الوا بهتر از اسكنجبين است كه محموده در آن وارد است ، زيرا محموده با معده دشمنى دارد .\r\n2 - قى دادن هم مفيد است كه به وسيلهء قى كردن خلط رقيق بيرون مىريزد .\r\n3 - گياه خاراگوش آب‌پز شده بسيار بهره‌رسان است .\r\nاگر بىاشتهايى سبب اشتراكى دارد ، عصبى كه احساس رسانيدن به دهانهء معده را برعهده دارد در به وجود آوردن بىاشتهايى سهيم است ؟ يا خود مغز مستقيما دخالت كرده و اشتها را به اين روز سياه رسانيده است ؟ بايد به معالجهء مغز بپردازى و سرچشمه را از آلودگى برهانى و مغز را نيروى بايسته ببخشى كه ديگر در كار معده تداخل نكند .\r\nاگر سبب از دست دادن اشتها سفتى و پرپشتى تن و پوست است و رگهاى مكنده از كبد كمتر از حال طبيعى تغذيه دريافت مىكنند ، كوشش كن كه بدن را متخلخل گردانى و براى اين منظور بيمار را سفارش ده كه به حمام برود ، ورزش كند اما نه ورزش سخت و نه ورزش سبك ، ورزش ميانه باشد ؛ كارى كند كه عرق كند . داروهاى بازكنندهء بندآمدنيها را تجويز كن !\r\nاگر سبب بىاشتهايى خلط سودايى بدجنس است و در معده گرد آمده است ، دستور علاجش اين است :\r\nحتما بايد قبل از هر چيز خلط سودايى را پاكسازى كنى .\r\nبعد از تخليه معده از خلط ، بيمار شورمزه‌ها و ترشيها را كه با سركه درست شده‌اند بخورد .\r\n\r\n","description":"","footnote":"","page_name":" 95 ","page_number":109},
  {"content":"\r\n\r\nداروهاى پارچه‌پارچه كردن خلط را به كار ببر ، تا اگر احيانا چيزى از خلط در معده باقى مانده باشد پارچه شود و بتوان آن را به آسانى بيرون آورد . بعد از آن غذاهاى خوب كيموس و خوشبوى بخورد .\r\nاگر انگيزهء اشتها از بين رفتن محروم ماندن دهانهء معده و معده از سوداى طبيعى است ، كه از طحال مىآيد ، بايد طحال را معالجه كنى . طحال را نيرومند گردان ، گدارها را ميان طحال و معده باز كن ، داروهايى را به كار گير كه در حركت در درون به طحال مىرسند ؛ كه عبارتند از : سس صغير ، پوست بيخ كبر در اسكنجبين ، كبر ترشى كه در سركه پرورده شده است .\r\nاگر زن باردار است و از بىاشتهايى گله دارد ، در معالجه‌شان اين دستورات را به كار ببر !\r\n1 - پياده‌روى كنند ، نه تند و نه بسيار آهسته .\r\n2 - ورزش كنند نه بسيار سخت و نه بسيار سبك .\r\n3 - از مقدار غذا و نوشيدنى كم كنند .\r\n4 - شراب ريحانى كهنه بنوشند ، كه شراب ريحانى كهنه نيروى راننده را در معده نيرو بخشد و مادهء خلط بدجنس ناپسند را مىگدازد .\r\n5 - خوراكهايى بخورند كه لذت‌بخش باشند و گرم‌مزاج و پارچه‌پارچه كنندهء خلط در معده باشند .\r\nاگر نيروى اشتهابرانگيز از بيخ محو شده است - كه گفتيم كه سوء مزاج شديد اين كار را مىكند - بايد به سراغ مزاج خرابكار به روى ، مزاج براندازندهء نيروى اشتهابخش را - هر نوع مزاجى باشد - با تمام وسايل - كه آنها را مىدانى - روبه‌راه كن و زيانش را خنثى بنماى !\r\nو بدان ! اگر بعد از اسهال زياد و اگر از اثر قشر انداختن معده و روده اشتها از بين برود باز دليل بر وفات نيروى اشتهادهنده است .\r\nاگر بىاشتهايى ناشى از ناتوانى جسم است ، به وسيلهء انگشت قى كردن را تحريك كن كه حتى اگر قى هم نباشد اشتها باز مىشود و معركه مىكند .\r\nاحتمال دارد كه در حالاتى معيّن ، ترياق آميخته با برخى از داروهاى ويژهء معده به بيمار بدهى ، مثلا شربت خاراگوش يا شربت ثمر آس ، برحسب تشخيص خودت با ترياق آميخته باشد و بيمار بخورد .\r\nاگر سبب بىاشتهايى از كم‌نيرويى حساسيت معده است ، به معالجهء مغز بپرداز و سبب آسيب‌رسان به معده را پيدا كرده و چاره‌سازى كن !\r\nاين را هم بدان ! كسانى هستند كه اصلا اشتهاى خوردن خوراك شيرين و چرب را ندارند ، تنها ترش‌مزه و تندمزه را آرزو مىكنند ، اگر اين‌چنين كسانى را يواشكى و به نرمى قى دهى و موادى را برآورند ، اثر شگفت‌آور مىبينى . ( عسل را بر فلفل و سماق ترجيح مىدهند ) .\r\nروى هم رفته براى شفا يافتن از بىاشتهايى اين داروها خوب و مفيدند : كندر ، مصطكى ، عود ( سك ) ، نى نهاوندى ، گلنار ، آب به همراه شراب ريحانى كه ضماد شود ، مشروط بر اينكه بيمار\r\n\r\n","description":"","footnote":"","page_name":" 96 ","page_number":110},
  {"content":"\r\n\r\nبىاشتها سوء مزاج خشك نداشته باشد . شربت خاراگوش هم مفيد است .\r\nاگر بيمار بىاشتهايى هر روز يك درهم ريشهء گورگياه و نيم درهم سنبل را ناشتا با آب بخورد بسيار فايده بيند .\r\nمعجون منسوب به « ابن عباد » كه در اقرابادين آمده است براى باز شدن اشتهاى بسته مفيد است .\r\nگويند : اگر يك مثقال گاودانهء كوبيده را با آب انار ملس بخورند ، برانگيزندهء اشتهاست .\r\nاگر از اثر نابود شدن اشتها بيمار غش كرد ، در علاجش دستورات زير به كار ببر !\r\n1 - غذاهاى خوشبوى از قبيل : گوشت برشتهء بره ، گوشت برشتهء بزغاله ، مرغ بريان و غيره را به بيمار نزديك كن .\r\nمگذار كه بخوابد ، هرگاه به هوش آمد نان خيس شده در شراب بخورد ، سوپى را بخورد كه تندرو است و بىدرنگ غذادهنده .\r\nاين را نيز بدان ! كه اكثر روغنها و به‌ويژه روغن حيوانى يا اشتها را از بين مىبرند يا اشتها را كم مىكنند ، زيرا روغن معده را سست و دهانهء رگها را سد مىكند ؛ در ميان روغنها آنها كه زيانشان كمتر و سلامت‌ترند و تا اندازه‌اى گيرندگى دارند ، روغن زيتون كال و نارسيده و روغن گردكان و روغن پسته است .\r\n\r\nفصل پنجم اشتهاى تباه\r\nكسانى هستند اشتهاى اشياى غير خوراكى مىكنند ، مثلا گل زغال و خاك و گچ و از اين قبيل چيزها را مىخورند ، چرا و سبب چيست ؟ .\r\nخلطى بدگوهر در چونى ( كيفيّت ) در معده جاى گرفته است ، طبيعت آرزوى ضدّ آن خلط را مىكند ، خلط بدجنس خارج از عادت و طبيعت است ؛ طبيعت كه ضد آن را آرزو كرده است خلاف حالت طبيعى و عادى است ؛ گو اينكه بايد زور در مقابل زورگو قد علم كند ، ضد خلط بدجنس غير عادى ، چيز غير عادى ديگرى است كه طبيعت براى قرار دادن در مقابل خلط غير عادى آرزو كرده است ؛ پس در اينجا دو چيز خلاف اعتياد و بر خلاف روند طبيعى پديد آمده‌اند .\r\nبرعكس چيزى كه عادى و طبيعى است با چيز عادى و طبيعى موافق و سازگار است . يعنى هر چه موافق عادت است موافق با موافق عادت مىشود ، كه در اينجا دو طرف مسئله هر دو عادى هستند و دو موافق عادت رودرروى هم قرار گرفته‌اند .\r\nاين چيزهاى غير عادى كه طبيعت آرزو كرده بخورد ، كيفيّتى دارند برمكندهء رطوبت و پارچه‌كننده و بر ضدّ كيفيّت خلطى هستند كه در معده جاى دارد و بدگوهر است .\r\nزنان باردار بيشتر از آنكه به بىاشتهايى مبتلا شوند به اين اشتهاى تباه مبتلا مىشوند و سبب\r\n\r\n","description":"","footnote":"","page_name":" 97 ","page_number":111},
  {"content":"\r\n\r\nهمان است كه ذكر كرديم .\r\nزن باردار تقريبا دو ماه يا سه ماه خون حيضش بند آيد كه دو جهت دارد :\r\n1 - تا تغذيهء جنين از خون توليد شود .\r\n2 - اگر خون حيض روان شود ، ممكن است جنين را بيرون اندازد .\r\nجنين در نخستين مراحل تكوين - كه غذا مىخواهد - تا قريب به دو ماه يا سه ماه جسمى بسيار كوچك دارد و نيازمند غذاى زياد نيست ، خونى كه در رحم جمع آمده است ما زاد بر غذاى بايستهء جنين است . پس ما زاد زيادى در رحم و معده است و به مصرف نمىرسد و بيرون هم نمىرود ، هرگاه جنين به چهارمين ماه مدّت زندگى در زهدان رسيد حتما به غذاى بيش از غذاى سابق نياز دارد ، اين ما زاد خونى كه در رحم و معده جمع شده است به تدريج كاهش مىيابد و با كاهش خون ما زاد ، اشتهاى تباه باردار نيز كاهش مىيابد ، اشتهاى زن باردار را « ويار « 1 » » مىنامند .\r\nاگر اشتهاى زن باردار - كه گفتيم نامش ويار است - گرايش به چيز ترش‌مزه و تند و تيزمزه داشته باشد ، خوب و پسند است ؛ اما اگر باردار در ويار آرزوى چيزهاى خشك و خشك‌مزاج از قبيل : گل و زغال و سفال كند ، بد و ناپسند است .\r\nگاهى اتفاق مىافتد كه مردان هم به اين اشتهاى تباه مبتلا شوند و سبب مواد زياد و ريختنى است كه بند آمده است .\r\n\r\nعلاج :\r\nاول بايد خلط انگيزهء اشتهاى تباه را تخليه كرده و داروهايى كه براى تخليهء چنين خلطى مناسب و بايسته‌اند به كار اندازى ، وسايل معالجهء اشتهاى فاسد و داروهاى آزمايش‌شده در اين - باره به قرار زير است :\r\nماهى نمك‌زده را با تربى كه در اسكنجبين خيسيده باشد بخورند ، آبى را بر ماهى و ترب بخورند كه چيزهاى نامبرده در ذيل با آن آب پخته شده باشند ؛ كه عبارتند از لوبيا قرمز ، نمك ، شبيت ، ترتيزك كاشتنى ، بزر ترتيزك آبى ، و اگر به وزن سه درهم گل همراه ساقه‌هاى زعفران در آن آب مخلوط شده باشد خوب‌تر است .\r\nهر ماه يك بار يا دو بار وسيلهء اين آب - كه نوشيدنى است - خود را قى دهند .\r\nبعد از آن معجون « هليله‌اى » كه جوز گندم در آن وارد است ، استعمال نمايند .\r\nاگر داراى اشتهاى تباه ، زيرهء كرمانى و ننه حوا را ناشتا و بعد از غذا در دهان ريزد و بخايد ، فايده بيند . يا زيره و نان خواه ( ننه حوا ) را گرد كند و در دهان ريزد و بخورد ، يا داروى تركيبى كه در ذيل آيد هر روزه بخورد :\r\nنسخه : هل بويا - قاقلهء ريز يك درهم ، هل بوياى درشت يك درهم ، كبابه يك درهم ، شكر طبرزد\r\n\r\n\r\n","description":"","footnote":"\r\n( 1 ) - شيخ الرئيس مىفرمايد اين اشتها را وحم يا وحام نامند ، عرب ويار را وحم گويد ، وحام وياركننده است .\r\n","page_name":" 98 ","page_number":112},
  {"content":"\r\n\r\n( نبات ) سه درهم .\r\nاينك داروى تركيبى ديگر كه جفت بلوط در آن وارد شده و بسيار مفيد فايده است :\r\nنسخه : جفت بلوط هشت درهم ، الوا شانزده درهم ، گياه مشكانيهء خشكيده شش درهم ، بيخ گورگياه چهار درهم ، مرّ دو درهم ، همه را بكوب و در دو رطل آب قاطى كن و بر آتش بگذار كه بجوشد ، آن‌قدر بجوشد كه نيمش بخار شود و فقط يك رطل بماند ، اين يك رطل باقى مانده را سه قسمت كند ، سه روز پياپى هر روز قسمتى از آن سه قسمت را بيمار بنوشد .\r\nنسخهء ديگر : جفت بلوط دو درهم ، رازيانهء شامى سه درهم ، مويز هفت درهم ، هليلهء سياه پنج درهم ، بليله پنج درهم ، آمله پنج درهم ، ريم آهن - كه بارها در سركهء تند و پرمايه خيسيده باشد و هر باره كه از سركه بيرون آورده‌اند در تابه بر آتش برشته شده باشد - به وزن ده درهم ، همهء اين داروها را در هشت اوقيه شراب گس‌مزه و هشت اوقيه آب ، كه مجموع شراب و آب شانزده اوقيه مىشود مخلوط كن ، بر آتش بگذار بجوشد تا نيمى از مايع بخار مىشود و تنها هشت اوقيه مىماند ، اين هشت اوقيهء باقىمانده را به هفت بخش تقسيم كن ، بيمار داراى اشتها تباه تا هفت روز پياپى هر روز يك بخش آن را تناول نمايد .\r\nاگر خانم يا احيانا آقاى تباه اشتها ، گل خوردن را پيشه كرده است ، بايد خلط مايهء فساد را وسيلهء قى پاكسازى كنى كه تو مىدانى ! قى كردن در اين حالات كه به منظور برانداختن خلط باشد ، چگونه اجرا مىشود ؛ منظور اين است كه همان روش كه عموما براى قى دادن و روبه‌راه كردن اشتهاى تباه اشتهايان ذكر شده است در اينجا هم لازم است .\r\nيعنى ماهى نمك‌سود را با آب كه لوبيا قرمز و ترب و شبيت در آن پخته است بخورد و قى كند ، و مىتوانى داروى قى دادن را از اين دارو كه ذكر شد نيرومندتر و اثربخش‌تر گردانى و چنانچه تشخيص دادى كه باوجود قى دادن اسهال هم لازم است ، بيمار را داروى اسهالى بده . داروى پاكسازى معده درين حالت كه بيمار گل مىخورد ، بايد تر بد و ثمر بر رنگ كابلى و نمك نفطى ، يا همانند آن باشد كه بسيار اثربخش و بهره‌رسان است ، به‌ويژه اگر بيمار كرم در شكم داشته باشد اين دارو فايدهء دو سره دارد .\r\nبعد از پاكسازى بيمار ، داروهاى « پليد » و غيره كه در كتاب پنجم قانون ( اقرابادين ) آمده‌اند استعمال كن !\r\nبايد از مصطكى و زيره و ننه حوا آدامسى بسازد و در دهان بخايد .\r\nبه وزن يك درهم هل بوياى ريز ، به وزن يك درهم هل بوياى درشت ، با دو درهم نبات به هم زند و ناشتا بخورد و آب ولرم را چندين بار و اندك‌اندك بر آن بنوشد و معجونى را كه ذكر مىكنيم آزموده شده و بسيار مفيد است .\r\nنسخه : هليله ، بليله ، آمله ، جوز گندم ، مصطكى ، هل بوياى درشت ( بزرگ ) ، ننه حوا ، زنجفيل هريك در اندازه‌اى باشند كه تو دستور آن را مىدانى و برحسب تشخيص نوعيّت مزاج بيمار و درجهء بيمارى مقرر مىدارى ، اين هشت دارو - كه اندازه‌اش را تعيين كرده‌اى - در عسل بسرش\r\n\r\n","description":"","footnote":"","page_name":" 99 ","page_number":113},
  {"content":"\r\n\r\nتا معجون شود ، بيمار قبل از غذا و بعد از غذا به اندازهء يك عدد « گردو » ( جوز ) از آن بخورد .\r\nيك طريق خوب معالجهء اشتهاكنندگان گل اين است :\r\nنخست دارندهء اشتهاى تباه را وادار به استفراغ كن ! سپس مزاج معدهء بيمار را اصلاح كن ، بعد از آن گل پاك و خوب را در آب حل كن ، داروهاى قى برانگيزى را در آبى كه گل در آن حل شده است بريز كه مزه‌اى از آنها حس نشود ، آنگاه آن‌قدر نمك با آب كذايى قاطى كن كه مزهء دلپسند بدهد . سپس دارويى كه از اين آميزه‌ها تركيب شده در آفتاب خشك كن ! اشتهاكنندهء گل مقدار تناولى در يك بار كه تو تعيين مىكنى يا از اندازهء مقدار تناولى نيمى بيشتر باشد ، بخورد ، قى مىكند و دربرگرفتهء معده را همراه دارو به بيرون پرتاب مىكند ؛ به‌ويژه اگر چيزى را خورده باشد كه به آسانى استفراغ نمىشود . مثلا كلم و امثال آن با مواد قى كرده برآورند ، اشتها روبه‌راه مىشود و ديگر گل نمىخورند و از گل خوردن نفرت پيدا مىكنند .\r\nبه عقيدهء بسيارى از اطباء بهترين و بهره‌رسان‌ترين چيزى كه خداوند تعالى خلق كرده و چاره‌ساز اشتهاى تباه است اين است كه دارندهء اشتهاى تباه ناشتا جوجه‌كباب بخورد و بعد از آن كم‌كم مواد آجيلى بر آن بخورد كه خوردن ننه حوا در اين‌باره بسيار تأثيربخش است و تأثير شگفت‌آور دارد . اگر بعد از خوردن جوجه‌كباب در ناشتا خود را با مغز بادام تلخ سرگرم كند باز خوب و مفيد است .\r\nطبيبى پنداشته است كه اگر داراى اشتهاى تباه به وزن چهار مثقال يا چهار مثقال و نيم روغن كنجد بخورد ، شفا مىيابد و دست از اين اشتهاى عجيب گل‌خورى برمىدارد ؛ بايد اين دارو را بيازمايى نه اعتماد بر پندار و گفتار ديگران كنى .\r\nاگر داراى اشتهاى تباه گل‌خورى وقتى گل در دهان مىگذارد چيزى از جوز گندم را همراه گل در دهان بگذارد و شورمزگى را از چيزى شورمزه بمكد حتى اگر آن چيزى كه مىمكد سنگ باشد فايده مىبيند .\r\nنشاستهء گندم و به‌ويژه اگر نمك‌زده و شورمزه شده باشد آزموده شده است و خوب است .\r\nچيز ديگرى كه آزمون شده است اين است كه : شراب انگورى ( نبيذ ) گس‌مزه را در اندازه‌اى به وزن هشت اوقيه بر آتش بجوشان تا يك چهارم از آن بخار مىشود و سه چهارم مىماند كه شش اوقيه مىشود ؛ در هفت روز ناشتا اين شش اوقيه را - كه هفت بخش كرده است - بنوشد .\r\nآجيل مايهء سرگرمى اشتهاتباهان بايد پسته ، مويز ، شاه‌بلوط ، و كشمش باشد .\r\nبنابه گفتهء برخى از اطباء ، اگر دارندهء اشتهاى تباه كه گل‌خورى را برگزيده است ، زيره با ( شورباى زيره ) را با ماهيهاى كوچك و پياز و شاه زيره و روغن زيتون شسته و ديگ ابزار از امثال فلفل و زنجفيل و فيجن درست كند و بخورد بسيار بهره بيند .\r\nقبلا دستور معالجهء كسانى كه از شيرين‌مزه و غذاى چرب و آنچه مزهء چربى دهد ، متنفرند و دوست دارند كه تنها خوردنيهاى ترش‌مزه و تند و تيزمزه بخورند و همچنين تأثير بخشى قى كردن را در جايى ديگر ذكر كرده‌ايم .\r\n\r\n","description":"","footnote":"","page_name":" 100 ","page_number":114},
  {"content":"\r\n\r\n\r\nفصل ششم گرسنگى شديد و اشتهاى سگانه\r\nاشتهاى سگانه ( جوع الكلب ) عبارت از حالتى است كه انسان هرچند خوراك بخورد احساس مىكند كه هنوز گرسنه است .\r\nسبب پديد آمدن اين گرسنگى سگانه چيست ؟ اينك به تفصيل در اين‌باره سخن خواهيم راند .\r\nگرسنگى سگانه يا اشتهاى سگانه را چندين سبب هست كه از اين قرارند :\r\n1 - بعد از پاك‌سازيهاى زياد از حد كه بدن از اثر تخليه و پاكسازى متكرر مىگدازد .\r\n2 - تبهاى درازمدت كه بدن را به ناتوانى مىرساند .\r\n3 - نيروى گيرنده و نگه‌دارندهء غذا در بدن كاهش يافته است و تحليل رفتن بيش از حد در بدن رخ مىدهد و نياز تلافى كردن تحليل رفته آن به آن در افزايش است .\r\n4 - حرارت بيش از حد عادى در دهانهء معده هست و به تحليل بردن سرگرم بوده و نياز به تلافى آن زياد است . دهانهء معده از حرارتى كه گريبان‌گيرش شده هميشه تقاضاى تعويض تحليل رفته از اثر گرما را دارد . اكثرا تشنگى بر دهانهء معده حكمفرماست و ماده‌اى را مىخواهد كه تشنگى را فرونشاند و گاه‌به گاهى از گرسنگى رنج مىبرد ، گرسنگى دهانهء معده هنگامى رخ مىدهد كه تحليل رفته از گرما بيش از حد باشد ؛ اما اگر حرارت بيش از حد در سراسر بدن باشد و دست و پا را نيز فراگيرد ، اشتهاى سگانه با دبدبه و كوكبه آيد و پايدارى و سرسختى بيمارى به اوج مىرسد .\r\nگفتيم اگر حرارت زياد از حد لازم در دهانهء معده باشد ، دهانهء معده بيشتر خواهان آب و نوشابه‌هاى ترىبخش و فرونشانندهء تشنگى است ، و گاه‌گاهى اگر حرارت بيشتر نيرو گيرد ، دهانهء معده خواهان مواد غذايى مىشود تا بدين وسيله تحليل‌رفته را تلافى كند .\r\nليكن اگر حرارت بيش از اندازه بر تمامى بدن چيرگى يابد ، به گداختن تمامى نيرو مىپردازد و رگهاى مكندهء غذا مجبور مىشوند كه با سرعت و پياپى به مكيدن ادامه دهند و چون به دهانهء معده مىرسند دهانهء معده را برمىانگيزند و تحريك مىكنند كه فرياد گرسنگى سر دهد و تقاضاى خوراك كند .\r\nحال ببينيم اين‌چنين حرارتى كه از حرارتهاى ديگر پا فراتر گذاشته و اشتهاى سگانه را به دنبال خود مىكشد و تقديم انسان مىكند ، چه شناسنامه‌اى دارد و كجايى است ؟\r\n1 - حرارت خارجى و بيگانه است ، مثلا هواى بسيار گرم است كه بدن را فراگرفته ، بدن و پوست بدن سفت نيستند كه نگذارند هوا داخل شود ، بدن متخلخل است و چندان شل و سست كه گدازيدنش آسان است . هواى گرم خارجى - كه بسيار شديد است - فرصت را غنيمت شمرده و سر زده و بدون مانع و دربان ، به بدن وارد آمده و شروع به گداختن بدن كرده است . بدن كه سست و ناتوان است و ياراى دفع اشغالگر را ندارد ، ناچار زيان به يغما رفته را در داخل تلافى مىنمايد و هر آنچه با كوششى زياد حاصل مىكند ، گرماى اشغالگر آماده است كه آن را هم بربايد . پس هرچه خوراك به درون راه بيابد به جايى نمىرسد و شكم هميشه گرسنه است .\r\n\r\n","description":"","footnote":"","page_name":" 101 ","page_number":115},
  {"content":"\r\n\r\n2 - حرارت بيش از اندازه كه برانگيزندهء اشتهاى سگانه است از خارج نيست دشمنى است داخلى . حرارت در درون بدن تكوين شده است . بدن متخلخل است و تاروپود سفت ندارد ؛ حرارت درونى از اين سستى و ناتوانى بدن سوءاستفاده كرده و دست به خرابكارى يازيده است ، بپز ، آماده گردان ، بگداز ؛ خرابكار حاكم ديكتاتور است ، به چپاول وطن خود سرگرم است ، و به ويژه اگر حرارت خارجى هم به كمك حرارت داخلى بيايد و درعين‌حال نيروى گيرا و نگه‌دارندهء غذا ناتوان شده باشد ، كار از بد بدتر مىشود .\r\n3 - ممكن است توليدكنندهء اشتهاى سگانه موادى باشند كه فرستادهء سر هستند و به معده رسيده‌اند و اين محشر را به پا كرده‌اند ؛ اما اين حالت كه اشتهاى سگانه از اثر ريزش كرده‌ها از سر باشد به‌ندرت رخ مىدهد و در اقليت قرار گرفته است .\r\n4 - امكان دارد خرابكاران داخلى كرمهاى ريز بدجنس و يا كرمهاى درشت و گردن‌كلفت باشند و به خوراك وارده به معده و راهى معده هجوم آورده‌اند و حتى قوت لايموت معده و بدن را چاپيده‌اند و خورده‌اند و درنتيجه اشتهاى سگانه سربرآورده است .\r\n5 - ممكن است اين بلا زير سر خلط ترش‌مزهء بدجنس باشد و اين خلط ترش‌مزهء بدجنس ، سودايى يا بلغم ترش‌مزه است .\r\nچنان‌كه رگهاى مكندهء خواهان غذا دهانهء معده را غلغلك مىدهند كه تحريك شود و تقاضاى غذا كند ، همچنان خلط بدگوهر ترش‌مزه - كه بر دهانهء معده آيد - دهانهء معده را غلغلك مىدهد و به خواستن غذا وادارش مىكند ؛ به‌ويژه وقتى خلط ترش‌مزه در به وجود آوردن اشتهاى سگانه فعال و تأثيرگذار مىشود كه با وارد شدن خلط به معده خون به غلظت و پرمايگى تبديل شده باشد و ترنجيده گردد ، كه در نتيجه در دهانهء رگها چيزى احساس مىشود تو گويى در فضاى خالى ، بدون اينكه چيزى بمكند به مكيدن مشغولند ، يعنى مكيدن نمايشى است ، زيرا از اثر خلط ناپسند ترش‌مزه ، خون غليظ شده و بر خود جمع آمده و ترنجيده است و از پيوستگى با دهانهء رگهاى مكندهء خون ، مايهء تغذيه دورافتاده است ، رگها برحسب امر طبيعت مىمكند و مىمكند اما چيزى را نمىچشند و دستشان به غذاى مورد نياز نمىرسد ، اين يك طرف قضيه است .\r\nدوم اينكه ، خلط ترش از آنجا كه ترش و ترش‌مزه خودبه‌خود خاصيّت پارچه‌كنندهء خلط دارد و دباغ‌دهنده است وقتى به معده راه مىيابد خلط لزج وارد بر دهانهء معده را از راه برمىدارد و به كنار مىگذارد ، خلط لزج كه بر دهانهء معده باشد نيروى اشتهاى دهانهء معده را كاهش مىدهد . اگر از فشار خلط ترش بر كنار شد اشتهاى دهانهء معده باز مىشود و بيشتر آرزوى خوراك به سرش مىزند . امّا خلط لزج در دهانهء معده باشد ، حركت دهانهء معده بيشتر به سوى راندن مواد از معده مايل است و كمتر نيروى كشندهء خوراك را به كار مىاندازد .\r\nمسأله به اين دو حالت از تأثيربخشى خلط ترش‌مزه منتهى نمىشود . جهت سومى هم دارد و آن اينكه : هنگامى كه خلط ترش‌مزه به معده درآيد ، پرزرگ ( ليف ) معده به سرعت سفت و ترنجيده مىشود و به حركت مىافتد و نيروى كشندهء غذا به معده را به حركت بيشتر وادار مىكند و\r\n\r\n","description":"","footnote":"","page_name":" 102 ","page_number":116},
  {"content":"\r\n\r\nهرگاه نيروى كشنده به حركت افتاد به اين معنى است كه بيشتر چشم‌به‌راه غذايى است كه از راه برسد و آن را با سرعت به درون معده بسپارد ، كه گرسنگى عبارت از تقاضاى نيروى كشنده در دهانهء معده است .\r\nچنان‌كه هنگامى كه رگهاى مكندهء غذا به كار مكيدن سرگرم مىشوند همين حالت سفتى و ترنجيدگى براى ليف معده رخ مىدهد ، همچنان از اثر وجود خلط ترش در معده همين حالت رخ مىدهد .\r\n6 - امكان دارد سرماى بسيار شديد و آزاررسان سبب اشتهاى سگانه گردد يا سبب از ساير روىدادهاى توليد شده از سرما باشد ، بارها اتفاق افتاده كه كسى در سرماى سخت به سفر رفته است و مبتلا به اشتهاى سگانه شده است .\r\n7 - زياد از حد بيدارى كشيدن و با گرسنگى بيدار ماندن زياد ، ممكن است سبب برانگيختن اشتهاى سگانه گردد ؛ زيرا در اين حالت كه با شكم گرسنه مدّت بيدارى بيش از حد طول بكشد ، حرارت بدن به سوى خارج مىگسترد و مادهء رطوبى طبيعى لازم براى بدن به تبعيّت از حرارت به سوى خارج گرايش يابد و تحليل رفتهء بدن بيش از آنكه متوقّع است ، افزايش مىيابد .\r\nو اين را هم بدان ! كه اگر اشتهاى سگانه دوام يابد ، اكثرا به بيمارى « اشتهاى گاوى » ( جوع البقر ) و خواب بدون ارادهء انسان ( مرگ دروغين ) و بسيار خوابيدن مىانجامد .\r\n\r\nنشانيها :\r\nسببهاى احتمالى اشتهاى سگانه را ذكر كرديم ، حال ببينيم چگونه سببها را بشناسيم و بدانيم فلان حالت بيمارى اشتهاى سگانه ، سببش كدام است :\r\n1 - اگر اشتهاى سگانه از اثر پاكسازى و تخليه‌هاى زياد پديد آمده است ، كه روشن است .\r\nچنين پاك‌سازيها و اسهال و قىها بعد از بيمارى هستند و منظور از آنها كندن و برانداختن خلط بوده است ؛ يا اگر از اثر بيمارى اسهال و تخليه روى داده است ، علامتش اين است كه انسان داراى اشتهاى سگانه اكثرا قبوضيّت شكم دارد ، زيرا در چنين حالتى بدن رطوبت غذا را قبل از آنكه به معده برسد به سوى خود برمىكشد و نمىگذارد كه معده از آن نصيبى برد ، ازاين‌رو مدفوع خشك مىشود .\r\n2 - اگر بروز اشتهاى سگانه سببش سرما باشد ، سردمزاجى باشد ، يا سرماى هواى محيط ، علامتش : تشنگى كم ، بسيارى مدفوع و باد شكم و بقيهء علامتهاى مزاج سرد است .\r\n3 - اگر سبب اشتهاى سگى حرارت است ، علامتش اين است : تشنگى زياد و شديد ، قى كردنى - برآورده ترش‌مزه نيست ، در اكثر بيماران شكم روان است و ساير علامتهاى حرارت مزاج را - كه مىشناسى - هستند .\r\n4 - اگر اشتهاى سگى سببش ناتوان شدن نيروى گيرنده و نگه‌دارندهء مواد غذايى سراسر بدن است و در معده هم ناتوان است نشانيش چنين است : اكثرا مدفوعش نارسيده و هضم نشده است و\r\n\r\n","description":"","footnote":"","page_name":" 103 ","page_number":117},
  {"content":"\r\n\r\nمعده به حالت تباه دچار شده است . ديگر علامات ناتوانى نيروى گيرنده و نگه‌دارندهء غذا را - كه مىدانى - بررسى كن !\r\n5 - اگر اشتهاى سگى زادهء تحليل رفتن بدن ، بيش از اندازه است - كه سابقا ذكر شد - سببهاى تحليل رفتن بدن را از كتاب اول قانون بجوى و بدان مراجعه كن ! و چند نشانى ديگر هست ، از جمله :\r\nالف - انسان در هضم كردن غذا كم و كاستى ندارد .\r\nب - هواى بسيار گرم در محيط زيست .\r\nج - بىخوابى كشيدن و بيش از حالت طبيعى شب بيدار ماندن و غيره .\r\n6 - اگر خلط ترش ، سودا ، يا بلغم ترش در معده اشتهاى سگى را بر انسان تحميل كرده است ، نشانيش : تشنگى كم ، آروغ ترش و ساير نشانيهاى كاربرد سودا ، و بلغم ترش‌مزه است كه بر تو آشكارند .\r\n7 - اگر اشتهاى سگى از مواد ناباب ريزش كرده از سر به معده است ، نشانهء وجود اين‌گونه مواد را كه از سر سرازير مىشوند و به درون راه مىيابند ، در بحث ويژه به نزله‌ها ذكر كرده‌ايم .\r\n8 - اگر اشتهاى سگى را براى انسان كرم شكم به‌وجود آورده‌اند ، علامت وجود كرم در شكم را گفته‌ايم و آن را در باب ويژه به كرمها شرح مىدهيم .\r\n\r\nعلاج :\r\nتاكنون حالات گوناگون اشتهاى سگى و سببهاى متنوع آن را گفته‌ايم و نشانى براى شناسايى سببهاى اين بيمارى را نيز برشمرده‌ايم ؛ حال به بحث از علاج هريك از سببها بپردازيم :\r\nاگر سبب بروز بيمارى اشتهاى سگانه سرما يا بلغم زياد جمع آمده در معده است دستور علاجش از قرار زير است :\r\n1 - به وسيلهء داروهاى پاك‌ساز و تخليه‌دهندهء گرمىبخش - كه ذكر شده‌اند - بيمار را پاكسازى كن !\r\n2 - ناشتا در اندازهء زياد ، شرابى را بخورد كه گس‌مزگى و ترش‌مزگى اصلا از آن حس نشود . آن را گرم كرده و به گرمى بخورد ، بهترين چاره‌ساز اين بيمارى است . اما اگر بيمار اسهال داشت ، نبايد به هيچ وجه شراب بخورد زيرا اگر شرابى كه مىخورد ترش‌مزه يا گس‌مزه است ، اشتهايش بيشتر مىشود و به‌ويژه شراب گس‌مزه اشتهاى سگانهء بيمار را بالا مىبرد و بيشتر مىكند .\r\nاگر اسهال داشت و شراب تلخ‌مزه تناول نمايد ، بر شدت اسهال مىافزايد .\r\n\r\nغذاى بيمار :\r\n3 - غذاى چرب گرم‌مزاج بخورند . مانند غذايى كه مواد چربى از چربى كوهان شتر باشد .\r\n4 - روغن زيتون نيز براى آنها خوب است باز مشروط بر اينكه گس‌مزگى و ترش‌مزگى نداشته باشد .\r\n\r\n","description":"","footnote":"","page_name":" 104 ","page_number":118},
  {"content":"\r\n\r\n5 - آش اوماج براى چنين كسانى كه دارندهء اشتهاى سگى هستند و سبب اشتهاى سگى سرما يا وجود بلغم زياد در معده است ، بهره‌رسان است .\r\n6 - بعد از غذا حتما بايد زردهء تخم‌مرغ كه بسيار بسيار برشته باشد بخورند .\r\n7 - بايد به هيچ وجه چيزهاى ترش و گس‌مزه نخورند .\r\n\r\nداروهاى معالج :\r\n8 - گوارشيهاى خوشبوى از قبيل « گوارشى خوزى » ، گوارشى « نارمشك » و به‌ويژه اگر بيمار اسهال داشته باشد ، گوارشى « نارمشك » بسيار خوب است .\r\n9 - از داروهاى مسح كردنى براى اين حالت از بيمارى ، مشك و لادن خوب است .\r\n10 - اگر چند روزى بيمار ناشتا چاتلانقوش بخورد خوب است و آزمايش شده است .\r\nاگر سبب اشتهاى سگانه ناتوان شدن نيروى گيرنده و نگه‌دارندهء غذاست ، هرچند مىشود گفت كه سبب ناتوانى نيروى گيرندهء غذا در درون از سرماست - زيرا اكثرا از اثر سرما رخ مىدهد - اما هم نيروى گيرندهء غذا و هم نيروى همهء بدن از اثر هر نوع سوءمزاجى ناتوان مىشوند .\r\nنبايد حرف كسانى را باور كنى كه حقيقت را انكار مىكنند و آن را اشتباه مىدانند .\r\nبايد قبل از شروع به كار معالجه ، نوعيّت مزاج بيمار را بشناسى و داروى ضد سوء مزاج را به كار ببرى . دستورات اصلاح و روبه‌راه كردن سوء مزاج و به تعديل برگرداندنش را همگى ياد گرفته‌اى !\r\nاگر ناتوانى نيروى گيرنده از اثر سوء مزاج باشد - كه در اكثر ، احتمال سوء مزاج تر و همراه رطوبت است - كه داروى گوارشى « خوزى » براى چنين بيمارانى بسيار خوب و بهره‌رسان است .\r\nاگر اسهال دارند و شكمشان بسيار روان است ، كوشش كن اسهال را بند آورى ، بند آوردن اسهال بيمار داراى اشتهاى سگانه علاجى است بسيار تأثيربخش .\r\nاگر اشتهاى سگانه بعد از تب‌دارى بيمار سربرآورده است و از اثر پاك‌سازيهاى زياد است كه در تن بيمار به عمل آمده ، در علاجش دستور زير را اجرا كن !\r\n1 - غذايى را براى بيمار تجويز كن كه با چربيهاى خوب گوهر و تأثيربخشى چنان باشد كه دهانهء معده را از آنچه در او گير كرده پاك سازد ، مثلا روغن زيتون با شكر بخورد .\r\n2 - رويهء بدن بيمار را به وسايلى كه خود دانى ، سفت گردان و نبايد تخلخل داشته باشد تا مانع تحليل رفتن نيرو باشد .\r\n3 - اگر از تحليل رفتن زياد ناتوان شده است ، علاج بازدارندهء تحليل رفتن را به كار گير !\r\n4 - دارندهء بيمارى اين نوع از اشتهاى سگانه كه از اثر تب و پاك‌سازيها گريبانگيرش شده است ، نبايد خوراك و نوشيدنيهاى گرم و گرمىبخش بخورد .\r\n\r\n","description":"","footnote":"","page_name":" 105 ","page_number":119},
  {"content":"\r\n\r\nبايد از غذاها و نوشابه‌هاى سرد و سردىبخش استفاده كند .\r\n5 - رويهء بدن را با داروهايى مالش ده كه سوراخهاى ريز پوست را سد كند ؛ كه روغن آس در اين باره مفيد است و به ويژه اگر روغن آس در مرهمى وارد باشد كه زاج بلورى آب شده در سركه در آن وارد است .\r\n6 - اگر ديدى مانعى در راه نيست ، بيمار را وادار كن كه با آب سرد آب‌تنى كند .\r\n7 - غذاى بيمار علاوه بر اينكه بايد سرد و سردىبخش باشد ، بايد لزج و غليظ هم باشد ؛ از قبيل : سيرابى ، ترشيهاى سركه‌اى ، غذاهاى ترش‌مزه ، غذاهايى كه بسيار جوشيده و غليظ شده‌اند ، نان فطير بىمايه .\r\nهمين‌كه ديدى اين رژيم غذايى براى بيمار مفيد واقع شده است ، تا حدّى كه لازم است بر آن دوام كند ؛ آنگاه به تدريج و كم‌كم از آن كم كرده و در نتيجه بس كند ، كه مبادا از جهتى ديگر ، از اثر اين نوع از غذاها با اشكالى روبه‌رو شود .\r\nهمچنين كسانى كه اشتهاى سگانه را از اثر تخلخل بدن كسب كرده‌اند اين رژيم را مراعات كنند خوب است .\r\nاگر سبب برانگيختن اشتهاى سگى در انسان كرمهاى ريز و درشت شكم هستند :\r\n1 - كارى كن كه كرمها بميرند و از شكم بيرون آورده شوند ، وسايل كشتن و بيرون انداختن كرم شكم را در باب ويژه به كرم شكم شرح خواهيم داد .\r\n2 - بعد از كشتن و بيرون راندن كرمها از شكم بيمار ، تغذيهء او را چنين تجويز كن ! :\r\nغذاهاى سرد و سردىبخش غليظ بخورد ، نان را در آب سرد - كه با گلاب قاطى است - خيس كند و بخورد .\r\nگوشت خروس ، گوشت مرغ ، گوشت ماهى بخورد ، اما نبايد بگذارد از پختن زياد از هم پاشيده باشد . به‌علاوه ميوه‌هاى گيرنده ( قبوضيّت‌آور ) بخورد .\r\nاگر بلغم ترش‌مزهء ناپسند كه به معده خزيده است اشتهاى سگانه را موجب شده باشد ، بيمار بايد غذاهايى را بخورد كه مرزه ، خردل ، فلفل ، در آن ريخته باشند .\r\nعسل ، سير ، پياز ، گردو ، غذاهاى چرب ، انواع پيه از قبيل پيه مرغ و امثال آن بخورد .\r\nمنظور از برخى از اين خوراكيها ، فقط گرمى بخشيدن است كه عبارت از داروهاى گرم است ؛ و منظور از برخى روبه‌راه كردن تأثير ترشى است كه عبارت از چربيهاى ذكر شده است .\r\nاگر تشخيص دادى كه بيمار تنى چنان نيرومند دارد كه تحمل اسهال شدن را داشته باشد ، بعد از خوردن اين غذاهاى نرمىبخش ، به وسيلهء معجون مسهل چنانى او را اسهال ده كه معجون آميزه با داروى نيروبخش باشد و بعد از آن غذاهاى چرب بخورد .\r\nاگر بيمار اشتهازده ، كه از اثر بلغم ترش‌مزهء داخل معده‌اش به اشتهاى سگانه مبتلا شده است كودك بود ، به وسيلهء داروهايى كه ليونت شكم مىدهند از قبيل : پياز و سير و غذاهاى نرمىبخش ديگر او را معالجه كن ! بايد بعد از خوردن نرم‌كننده‌ها ، آب گرم بنوشد كه آب گرم خلط داخل معدهء\r\n\r\n","description":"","footnote":"","page_name":" 106 ","page_number":120},
  {"content":"\r\n\r\nآنها را مىشويد .\r\nاگر سبب بروز اشتهاى سگانه مادهء سودا بود - از آن سودايى كه پيوسته در معده مىريزد - شايد نياز بدان باشد كه شاهرگ دست چپ بيمار را بزنى و خون بگيرى .\r\nاگر ديدى كه خون زياد است و ته‌نشينش سوداى زياد مىباشد و نشان آن است كه طحال ورم كرده است .\r\nبعد از خون‌گيرى لازم وسيلهء تخليه‌ها ، پاك‌سازيهائى را در علاج بيمار به كار انداز ! كه دستور آنها در قانون تشريح شده است .\r\nبيمارانى كه از بركت مادهء سودايى به نعمت اشتهاى سگانه رسيده‌اند نبايد به هيچ وجه ترش‌مزه‌ها و گس‌مزه‌ها را بخورند .\r\nاگر حجامت بر طحال بيمار بگذارى خالى از بهره نيست .\r\nاگر بيمار از گرما و گرم‌مزاجى با اشتهاى سگانه دست به گريبان است ، خودت طرز علاجش را مىدانى ، بايد از هواى گرم دورى جويد .\r\nغذاى لطيف از قبيل : خيار چنبر خوردنى ، خربزه ، كدو حلوايى و غيره بخورد .\r\n\r\nفصل هفتم گرسنگى گاوى ( بوليموس )\r\nگرسنگى گاوى را عرب « جوع البقر » گويند و با گرسنگى سگى جداست . در گرسنگى سگى انسان مبتلا هرچند خوراك بخورد باز گرسنه است ، اما در بيمارى گرسنگى گاوى معده تقاضاى خوراك نمىكند ليكن ساير اندامان بدن گرسنه هستند و بيمار بدون اشتها مىخورد . اين بيمارى گرسنگى گاوى اكثرا دنباله‌رو گرسنگى سگى است كه يكهو معده از تقاضاى خوراك دست مىكشد تو گويى بعد از اين همه دادوفرياد از دست گرسنگى خسته شده و نوميدانه از لجاجت دست برداشته است و كلمهء سگ را به كلمهء گاو تبديل كرده است .\r\nگفتيم اكثرا بيمارى گرسنگى گاوى ارث گرسنگى سگى است ، يعنى ممكن است گرسنگى گاوى خودبه‌خود و بدون اينكه بر پايهء گرسنگى سگانه استوار باشد سر برآورد .\r\nانسان در بيمارى گرسنگى گاوى ابدا اشتهاى خوردن ندارد اما ساير اندامان تنش بسيار گرسنه و نيازمند خواربار مناسب حال هستند ، رگها همه تهى شده‌اند و معده مبالات نمىكند و به داد آنها نمىرسد . گاهى عاقبت كار گرسنگى اندامان تن به حدّى مىرسد كه دارندهء تن را به غش مىكشاند .\r\nگرسنگى گاوى اگر مرده ريگ گرسنگى سگانه نباشد و خودبه‌خود ايجاد شود چند جهت دارد :\r\n1 - معده سفت مىگردد و سوءمزاجى نيروى احساساتى و نيروى كشندهء خوراك به معده را در\r\n\r\n","description":"","footnote":"","page_name":" 107 ","page_number":121},
  {"content":"\r\n\r\nبرگرفته و از كار انداخته است كه اين حالت در مسافرانى كه به سرما در سفر بوده و سرمازده مىشوند ديده مىشود .\r\n2 - ممكن است سبب روى آوردن گرسنگى گاوى خلط ناپسند باشد كه بر دهانهء معده آمده و آن را زير پوشش خود قرار داده و در ليف معده منتشر شده است . معده به حالتى درآمده است كه ليفش مىتواند خوراك بيرون براند ، اما نيروى كشنده - كه زير سلطهء خلط است - ياراى كشيدن خوراك از خارج به معده را از دست داده است و نمىجنبد و از احساس گرسنگى نام و نشانى نيست .\r\nدربارهء علامات موجب از كار افتادن نيروى كشندهء خوراك به معده و نيروى احساساتى معده ، بارها در قانون برايت شرح داده‌ايم ؛ تو حتما نشانيها را مىدانى و نياز به تكرار نيست .\r\n\r\nعلاج :\r\nتو بايد به روشى كه حالت نابودى اشتها را معالجه مىكنى ، حالت بيمارى گرسنگى گاوى را نيز با همان روش علاج كنى ؛ كه وسايل علاج چنين حالتى در دستورات زير خلاصه مىشوند :\r\n1 - خوراكهاى اشتهابرانگيز را به بيمار نزديك كن كه بويش به مشام بيمار برسد .\r\n2 - ميوه‌هاى خوش‌بو بيند و بو كند .\r\n3 - عطرياتى را بو كند كه تا حدّى نيروى گيرندگى و قبوضيّت‌بخشى در آنهاست كه نيروى بدن را گرد هم آورد و نگذارد بگدازد و تحليل برود .\r\n4 - لقمهء نان را در شراب خوشبوى خيس كن و در دهان بيمار بچپان !\r\n5 - بيمار را وادار كن كه شراب ريحانى خوش‌بوشده را بنوشد يا اقلا جرعه‌هايى از آن را فرو دهد . اگر بيمار گرم‌مزاج بود ، كافور را با شراب ريحانى بياميز !\r\nاگر گرم‌مزاج نبود ، هر نوع مزاجى ديگر داشت عود و سك را آميزهء شراب ريحانى كن !\r\nاگر گرم‌مزاج نباشد ، شراب سوسن نيز به جاى شراب ريحانى خوب است .\r\n6 - دست‌وپاى بيمار را محكم باندپيچى كن !\r\n7 - به‌هيچ‌وجه نبايد اجازه دهى كه بيمار بخوابد - البته به شرطى كه سبب بيمارى حرارت مزاج نباشد - همين‌كه ديدى دارد خوابش مىبرد و شروع به پينكى كرده است ، با چيزى نوك‌تيز يا با نشگون گرفتن ، راه خوابيدن را سد كن ! با چوبدستى باريك و نشكن او را بزن كه احساس درد كند اما كوفتگى به بار نيارد . به هر وسيله‌اى باشد نبايد بگذارى بخوابد .\r\n8 - كعك را در آبى كه از سوسن گرفته شده خيس كن و بچلان و بر معدهء بيمار بگذار و به‌ويژه اگر در حال غش كردن بر معده‌اش بگذارى مىبينى كه بسيار مفيد است .\r\nكماد هم از اين كعك خيس شده در آب سوسن ، كه بر معدهء بيمار بگذارى مفيد است .\r\n9 - معدهء بيمار را با مرهمهاى خوش‌بو از امثال مرهم صنوبر و مرهم اسپرم بمال !\r\n\r\n","description":"","footnote":"","page_name":" 108 ","page_number":122},
  {"content":"\r\n\r\n10 - از داروهاى خوشبوى - كه با قلب سازگارند - ضماد درست كن و بر معدهء بيمار بگذار !\r\n11 - بخور عنبر خوب است كه بيمار سر بر دودش گذارد .\r\n12 - ضمادى كه با گلاب ، آب آس ، آب سوسن ، كافور ، مشك ، زعفران ، عود ، سك ، گل محمدى درست شده است بر مفاصل بيمار بگذار !\r\n13 - اگر تشخيص دادى كه بيمار داراى مزاج گرم است ، در به اعتدال آوردنش بكوش و به وسيلهء سردىبخشها معالجه نماى و اگر سردمزاج بود ، بالعكس عمل كن ! يعنى با داروهاى گرم و گرمىبخش مزاج را اعتدال بخش .\r\n14 - اگر بيمار داراى اشتهاى بىاشتهايى است ( به گرسنگى گاوى مبتلاست ) و در اثناى بيمارى غش كرد ، علاج غش كردن را قبلا ياد گرفته‌اى و در باب غش آمده است . رخسارهء بيمار را با آب سرد آب‌پاشى كن ، دست‌وپايش را محكم ببند ، كف پاهايش را غلغلك بده ، موى سرش را بكش ، گوشهايش را بكش ، تا به هوش مىآيد ، همين‌كه به هوش آمد فورا نان خيس شده در شراب ريحانى را در دهانش بچپان بخورد .\r\nاگر سبب بيمارى گرسنگى گاوى از خلط مرارى يا خلط آبكى و كم‌مايهء داخل معده سرچشمه گرفته است ، و نيروى بيمار بر مرام است ، به وزن دو درهم اسكنجبين را با يك مثقال معجون مسهل تناول كند و اگر نيرو به ناتوانى گرايش دارد ، معجون مسهل از يك مثقال كمتر باشد .\r\nاگر تشخيص دادى كه سرماى بيش از حد بيمار را بدين روز رسانيده و درد گرسنگى گاوى مىكشد ، از ترياق ، معجون « شجرينا » ، معجون « دحمرثا » ، معجون « اصطمحيقون » و « گوارشى بزرها » در معالجهء بيمار استفاده كن !\r\n\r\nفصل هشتم غش از گرسنگى\r\nكسانى هستند كه به هيچ وجه گرسنگى را تحمل نمىكنند ، زياد گرسنه مىشوند و همين‌كه احساس گرسنگى كردند اگر هرچه زودتر به خوراك دست نيابند غش مىكنند و از نيرو مىافتند ، ازاين‌رو اين حالت را بيمارى غش كردن از گرسنگى ناميده‌اند . « الجوع الغشى » . « 1 »\r\nاين حالت گرسنگى غش‌آلوده سببش گرماى شديد و ناتوانى دهانهء معده است .\r\n\r\nعلاج :\r\nطرز معالجهء گرسنگى غش‌آلوده به روش معالجهء گرسنگى گاوى نزديك است و با طرز معالجهء\r\n\r\n\r\n","description":"","footnote":"\r\n( 1 ) - كسى كه به اين نوع گرسنگى مبتلاست از روزه گرفتن معاف است ، در قرآن مجيد مىفرمايد :  « وَ عَلَى الَّذِينَ يُطِيقُونَهُ فِدْيَةٌ طَعامُ مِسْكِينٍ » . \r\n","page_name":" 109 ","page_number":123},
  {"content":"\r\n\r\nدرد و آزار معده نيز مناسبت و پيوندى دارد كه راجع به هر دو حالت گرسنگى گاوى و درد و آزار معده در گذشته شرحهايى بيان كرده‌ايم . از آنها استفاده كن !\r\nروى هم رفته بايد معالجه را چند قسمت كنى ، وقتى كه بيمار از گرسنگى غش كرده است ، معالجهء غش كرده را كه ياد گرفته‌اى به كار گير !\r\nهرگاه از غش رهايى يافت و سر هوش آمد ، نان را در شراب سردمزاج يا شربت ميوهء سرد تريد كن و به بيمار بده بخورد و بقيهء علاج گرسنگى گاوى را استعمال كن ! قبل از آنكه بيمار از گرسنگى غش كند ، براى جلوگيرى از غش كردن اين دستور را مراعات كن ! :\r\nمگذار بسيار بخوابد و مگذار زياد در خواب بماند .\r\nسفارش ده كه هرگاه اظهار گرسنگى كرد ، بىدرنگ خوراك به دستش برسانند . بايد خوراكهاى سردمزاج و سردىبخش بخورد ، و ساير علاجهاى معدهء گرم‌مزاج را در نظر داشته باش !\r\n\r\nفصل نهم تشنگى\r\nتشنگى شديد و بيش از حد طبيعى تشنه شدن ، دلالت بر ناسازگارى بدن انسان دارد . آيا سبب اين پديدهء فوق العاده و غير طبيعى چيست و از كجا سرچشمه گرفته است ؟ حالت تشنگى شديد و غير طبيعى و زياد تشنه شدن چندين سبب دارد كه هريك را شرح مىدهيم :\r\n1 - ممكن است اين حالت غير اعتيادى از اثر سوء مزاج گرم معده و به‌ويژه سوء مزاج دهانهء معده باشد .\r\n2 - از اثر شعله‌ور شدن گرماى بدن در بعضى از تبها ، بسيار اتفاق افتاده است . تب‌زده‌اى كه حرارتش زياد بالا رفته است آب نوشيده و آب نوشيده و هنوز تشنه مانده و به زودى با مرگ دست به گريبان شده است .\r\n3 - ممكن است حرارت شديد تشنگىآور از خوراك و نوشابه بر انسان تحميل شود . مثلا در اندازهء بسيار شراب كهنه بسيار تند و نيرومند نوشيده است ؛ كه بسيار ديده شده انسان از اثر شراب كهنهء بسيار تند و نيرومند كه بسيار نوشيده باشد به چنان التهاب و پژمردگى و رنگ‌پريدگى و تشنگى مبتلا شده كه جان داده است .\r\nنه تنها نوشيدن شراب كهنهء مردافگن اين خرابكارى را مىكند ، بلكه شايد اين حالت تشنگى و سيراب‌نشدنى ، از بسيار نوشيدن آب شور و آب دريا باشد . آب دريا گاهى چنان حالت تشنگى را بر انسان تحميل مىكند كه تلافى كردنش بسيار دشوار است .\r\n4 - خوراك و غذاى بسيار گرم يا خوراك بسيار گرم‌مزاج مانند : انگرده و سير باشد .\r\n5 - احتمال دارد سبب ، خوردن داروها و غذاهايى باشد كه از شست‌وشوى يا پارچه كردن و\r\n\r\n","description":"","footnote":"","page_name":" 110 ","page_number":124},
  {"content":"\r\n\r\nروان گردانيدن ، تشنگى را همراه خود آورده‌اند .\r\nمثالى براى شست‌وشوى ذكر شده مىآوريم :\r\nانسان چيزى شورمزه خورده است ، شورمزگى طبيعت را وامىدارد كه آن را به وسيلهء شستن بشويد و پاك كند .\r\nمثال براى پارچه كردن و روان گردانيدن : خوراكى كه به درون انسان راه يافته لزج است و چسبنده و در راه گير مىكند و طبيعت را تحريك مىنمايد كه آن را رقيق و آبكى گرداند تا بتواند راهى مقصد شود و قبل از رسيدن به هدف به چيزى كه خارج از مركز سكونت اوست نچسبد .\r\n6 - احتمال دارد خوراك غليظ - كه حرارت‌برانگيز است - سبب تشنگى شود . مثلا ماهى شورمزهء نمك‌سود ، همهء اين ويژگيها را زير سر دارد ؛ هم شور است و هم لزج و هم غليظ و پرمايه ( نژاد از سه سو دارد اين آبزى ! ! ) .\r\n7 - ممكن است سبب تشنگىزا از مزاج خشك معده باشد .\r\n8 - شايد بلغم شور در معده جمع آمده و شورش برپا كرده است ، كه نتيجه‌اش تشنگى خارج از حالت طبيعى است ؛ يا بلغمى كه در معده پديد آمده و سبب تشنگى شده ، شيرين‌مزه است .\r\n9 - خلط صفرايى تلخ‌مزه در معده جاى خوش كرده است و سبب تشنگى غير طبيعى دارندهء معده شده است .\r\n10 - شايد انگيزهء تشنگى غير طبيعى وجود ماده‌هاى رطوبى جوشان باشد كه از سببى در بدن مىجوشند .\r\n11 - احتمال دارد كه در ايجاد تشنگى غير طبيعى ، اندامان ديگر بدن شركت كرده باشند ؛ چنان كه در بيمارى « ديانيطس » رخ مىدهد . بيمارى « ديانيطس » يكى از بيماريهاى كليه است و در باب راجع به كليه آن را شرح خواهيم داد .\r\n12 - ممكن است راه‌بندانهايى در بدن ايجاد شده باشد ، مثلا گدارهايى از كبد به معده سد شده و راه آبى كه بايد آب را به ساير بدن برساند بند آمده است ، كه اگر چنين حالتى رخ دهد انسان هر چند زياد آب بنوشد باز تشنه است و تشنگى فروكش نمىكند . كه اين حالت را در بيمارى استسقا و قولنج مشاهده مىكنيم . « 1 »\r\n13 - ممكن است كبد در پيدايش اين تشنگى غير طبيعى سهيم باشد ؛ اگر كبد گرم باشد يا ورم كرده باشد يا به سردى و سردمزاجى بيش از حد لازم مبتلا گردد ، رطوبت لازم را برنمىكشد و در نتيجه تشنگى قد علم مىكند و به آسانى سپر نمىاندازد .\r\n14 - ممكن است گرم شدن ريه سبب تشنگى هميشگى شده باشد .\r\n15 - ممكن است قلب در اين تشنگى دست داشته باشد كه به مزاج گرم گراييده است .\r\n\r\n\r\n","description":"","footnote":"\r\n( 1 ) - سعدى شيرازى فرمايد :\r\n ظما بقلبى لا يكاد يسيغه * رشف الزّلال و لو شربت بحورا \r\n","page_name":" 111 ","page_number":125},
  {"content":"\r\n\r\n16 - احتمال دارد رودهء روزه‌دار يا مرى و گوشت مرز ميانهء سر و گلو ( غلصمه ) و اطراف آنها كه اگر بسيار تحت تأثير گرما واقع شوند و رطوبت در آنها نماند و بترنجند سبب تشنگى غير طبيعى گردند .\r\n17 - احتمال هست مغز در به وجود آوردن تشنگى هميشگى شركت داشته باشد ؛ مثلا مغز انسان به بيمارى سرسام گرم ( مانيا - نوعى از ديوانگى ) يا « قطرب » ( نوعى بيمارى صرع ) مبتلا باشد ، كه تشنگى هميشگى سر از كمينگاه برآرد .\r\nشديدترين حالت تشنگى كه شراكت اندامان با معده است و گريبانگير انسان مىشود به ترتيب اولويت و شدت از قرار زير است :\r\nدر درجهء اول : آنچه از دهانهء معده سرچشمه گرفته و برانگيخته است .\r\nدر درجهء دوم : آنچه منشأ برانگيختگى از مرى است .\r\nدر درجهء سوم : آنچه از ته معده منشأ گيرد .\r\nدر درجهء چهارم : آنچه ريه در آن سهيم است .\r\nدر درجهء پنجم : آنچه كبد در پيدايش آن شرك كرده است .\r\nدر درجهء ششم : آنچه خشكيدن و بىرطوبت بودن رودهء روزه‌دار در آن نصيبى دارد .\r\n18 - ممكن است شراكت از اين تك‌تكيها دامنه‌دارتر باشد . تن آدمى سراسر در توليد تشنگى هميشگى سرمايه‌گذارى كرده باشد كه اين شراكت فراگير را در حالات زير مشاهده مىكنى :\r\nتب - انواع تبها كه سبب تشنگى شديد مىشوند :\r\n- در اثناى بحران بيماريها .\r\n- در مراحل نهايى بيمارى دق و سل .\r\n- مار سام - كه زهرش در بدن تشنگى ايجاد مىكند و از اين گروه از انواع مار - هرگاه كسى را نيش بزند ، مارگزيده به چنان حالت تشنگى گرفتار آيد كه هى آب مىخورد و آب مىخورد تا جان به جان آفرين مار آفرين مىسپارد .\r\nهمچنين اگر مار سام در شرابى يا نوشابه‌اى مرده باشد و كسى ناخودآگاه آن را بنوشد همان حكم مارگزيده را دارد .\r\nيا مار سام در خوراكى غير نوشابه و شراب مرده باشد و سرنوشت كسى را به خوردن آن سوق داده باشد ، داستان مرگ پابرجاست .\r\n19 - شايد تشنگى شديد از اثر پاكسازى رخ دهد ، مثلا معده از اثر داروى اسهالى تباه شده يا پاكسازى بيش از اندازه به وقوع پيوسته است .\r\nكسى كه داروى مسهل مىخورد همين‌كه دارو شروع به فعاليت كرد تشنه مىشود . تشنه شدن بعد از تناول داروى اسهالى دليل آن است كه دارو اثر لازم بخشيده است و بايد منتظر بود ، كه سيل مدفوع به صورت شل و آبكى در راه بيرون آمدن است .\r\nاما اگر كسى داروى مسهل خورد و از تشنگى اثرى نبود ، دليل آن است كه دارو كار نكرده و\r\n\r\n","description":"","footnote":"","page_name":" 112 ","page_number":126},
  {"content":"\r\n\r\nنمىكند ، يا هنوز شروع به كار نكرده است و به سرعت وظيفهء خود را انجام نداده است ؛ اما دير يا زود عاقبتش را مىبيند و احيانا اتفاق مىافتد كه دارو كار كند و شكم روان شود و هنوز نوبت تشنگى نرسيده باشد ، و وقتى كه دارو خورده ، تشنه مىشود ، كار از كار گذشته است و سبب اين تقديم و تأخير چنين است :\r\nالف - دارو بسيار گرم‌مزاج است .\r\nب - معده داراى مزاج گرم و خشك است .\r\nاما اگرنه دارو گرم‌مزاج است و نه معده سوء مزاج گرم خشك دارد ، بلكه مسئله ضد و برعكس است ، يعنى دارو سردمزاج است و مزاج معده هم سرد رطوبى است ، تشنگى ديرتر از وقت متوقع سروكله‌اش پيدا مىشود .\r\nپس روى آوردن تشنگى براى كسى كه داروى اسهال گرم‌مزاج خورده است و معده‌اش مزاج گرم و خشك دارد ، دلالت بر اين نمىكند كه دارو دست به كار شده است يا كار نمىكند .\r\nاما اگر معدهء كسى كه داروى مسهل خورده است سرد و رطوبى مزاج است و دارو هم سردمزاج است ، تشنه شدن گزارشى است از اينكه كار خاتمه يافته است .\r\n20 - زياد حرف زدن خارج از عادت ، تشنگىآور است .\r\n21 - ورزش زياد تشنگىآور است .\r\n22 - خسته شدن زياد تشنگى مىآورد .\r\n23 - خوابيدن بعد از خوردن غذاى گرم انسان را تشنه مىكند ؛ اما اگر خوابيدن بعد از خوردن غذاى گرم نباشد ، علاوه بر اينكه تشنگىزا نيست تشنگى را نيز تسكين مىدهد .\r\nاگر در اثناى بيماريهاى سخت و شديد بيمار بسيار قبض بود و بسيار تشنه شد ، اين از بدترين علامات بيمارى است .\r\n\r\nنشانيها :\r\nتشنگى غير طبيعى رخ مىدهد ، چرا ؟ سببها را بيان كرديم ؛ اكنون چگونه پى ببريم كه كدام سبب از اين سببهاى ذكر شده موجب بروز حالت تشنگى غير عادى شده‌اند . اينك نشانيها :\r\nاگر سبب تشنگى بيش از حد لازم سوء مزاج انسان است ، ما نشانيهاى انواع مزاج را به‌طور عمومى و خصوصى گفته‌ايم و تو ياد گرفته‌اى و معالجه را نيز مىدانى !\r\nبايد خوب بررسى كنى و تشخيص دهى .\r\nآيا شخص گرفتار درد تشنگى ، سوء مزاج ساده دارد يا سوء مزاج همراه مادهء خلط ؟ اگر سوء مزاج ساده است ، گرم است يا سرد ؟ يا گرم و خشك ؟ يا گرم و تر ؟ يا سرد خشك ؟ يا سرد تر ؟ و . . .\r\nو اگر سوء مزاج همراه ماده است ، جنس ماده چيست ؟ تلخ است ؟ شور است ؟ بورقى است ؟\r\nشيرين است ؟ آيا در غليان است و آزاردهنده ؟ اينها را بايد به دقت تشخيص دهى و بر ضد نوع سوء مزاج و براى پاكسازى خلط بدجنس دست به كار شوى .\r\n\r\n","description":"","footnote":"","page_name":" 113 ","page_number":127},
  {"content":"\r\n\r\nاگر به وجودآورندهء تشنگى غير طبيعى از اثر بندآمدنيهاى درونى است ، علامتش نرمش شكم است يعنى اگر همراه تشنگى ، شكم نرم داشت و قبض نبود ، بدان ! كه راه‌بندانى در درون رخ داده است .\r\nاگر تشنگى را بيمارى « ديانيطس » بر انسان تحميل كرده است - كه گفتيم بيمارى « ديانيطس » يكى از بيماريهاى گرده است - دليلش اين است : انسان از آب خوردن سير نمىشود و همين‌كه آب خورد فورا مىشاشد و باز تشنه مىشود ؛ آب بخور و بشاش ، بشاش و آب بخور ، دور و تسلسلى ناگستنى است و نوبت مرتب و برابر است .\r\nاگر از خوراكها و نوشيدنيها و داروها و غيره تشنگى عارض است ، نشانى نمىخواهد وجود آنها قبل از تشنگى دليل بر آن است . مثلا انسانى بپرسد زياد حرف زدم و تشنه‌ام شد سبب اين تشنگى چيست ؟ پاسخ روشن است وراجى كردى و تشنه شدى و ساير سببهاى تشنگىآور هم همين‌طور است .\r\nاگر تشنگى غير طبيعى سببش اشتراكيّت است و عضوى از اعضاء بدن در اين خرابكارى شركت دارد ، آن هم اشتراك هريك را ، علامت ويژه هست كه از اين قرارند :\r\nاگر سبب تشنگى غير طبيعى از اشتراك قلب يا ريه باشد ، دليلش اين است كه :\r\nاز بركشيدن نسيم خنك تشنگى كاهش يابد . در بيدارى كشيدن و نخوابيدن انسان آسوده‌تر مىشود و اگر بخوابد تشنگى افزايش مىيابد .\r\nاگر چنين بيمارانى كم‌كم آب را مك بزنند در تسكين تشنگى تأثيربخش‌تر از آن است كه آب را يكباره سر كشند و زياد بخورند و يك دفعه بخورند . احتمال دارد از اثر يكباره نوشيدن آب ، ريختنيهاى داخل بدن اول بند آيند و تجميد شوند و بعدا گرم شوند و آنگه تشنگى دو چندان و چند چندان گردد و تا خواست تشنگى را وسيلهء آب خوردن تسكين دهد ، به جاى آرام گرفتن برانگيخته‌تر و بيشتر مىشود . نبايد اين حالت را قياس بر حالتى كند كه اول بار براى تشنگى فرونشاندن آب خورده است و تسكين يافته است .\r\nاگر سبب يورش تشنگى و از عادت خارج شدنش خشكى مرى باشد ، نشانش اين است كه تشنگى كم است و كمتر روى مىدهد . كسى كه اين حالت را دارد از خوابيدن بهره مىبيند ، تا آرام و كم‌حركت باشد خوب است ، حرف نزند بهتر است .\r\nاگر سبب تشنگى غير طبيعى از گرماى زياد است ، شب‌بيدارى و نخوابيدن برايش خوب است .\r\nاگر كبد در پديد آوردن علّت تشنگى غير طبيعى شراكت كرده است ، دليلش را از مزاج گرم و خشك كبد بجوى و ورم گرم و ورم كبد - كه گرم هم نباشد - دليلى روشن است .\r\n\r\nعلاج :\r\nوقتى كه تشخيص دادى اين تشنگى غير عادى از اثر سوء مزاج است ، طرز و چگونگى\r\n\r\n","description":"","footnote":"","page_name":" 114 ","page_number":128},
  {"content":"\r\n\r\nسوء مزاج را بشناس ! آنگاه بر ضد آن نوع از سوءمزاجى كه تشخيص داده‌اى دست به كار شو !\r\nاگر ريه تشنه باشد و سبب تشنگى انسان از ريه باشد ، انسان تا مىتواند نسيم خنك را از راه تنفس به ريه بفرستد .\r\nاكثرا آب سرد بر زبان ريختن از شدت تشنگى مىكاهد .\r\nكسى كه در ماه رمضان از تشنه شدن در روز نگران است و هنگام روزه‌دارى از تشنگى در رنج است ، به جاى اينكه قبلا آب باقلى و نخود آب را در هنگام شب و سحرى مىخورد ، سركه يا روغن زيتون بخورد ، زيرا آب باقلى و آب نخود هر دو تشنگىزا هستند .\r\nاگر تشنگى گريبانگير ، نتيجهء پاك‌سازيهاست ، بايد بيمار تا تقويت معده‌اش مىشود و معده نيروى خود را از سر مىگيرد ، بر تشنگى شكيبا باشد .\r\nكسى كه تشنه است نبايد يكهو شراب زياد يا آب سرد زياد بنوشد ؛ بايد بداند كه تشنگى حرارت درونى را ناتوان كرده است ، اگر مقدار زياد از شراب يا آب سرد يكباره در درون ريزد ، حرارت ناتوان شده را به كلى از پاى درآورد .\r\nاگر كسى از برآوردن خوراك از راه دهان تشنه شد ، شربت سيب را با گلاب بنوشد خوب است .\r\nاگر كسى معدهء داراى مزاج گرم و خشك دارد و تشنه شده است ، بايد بداند كه تا آب سرد زيادتر بنوشد تشنه‌تر مىشود .\r\nكسى كه مادهء خلط شورمزه در معده دارد همدرد كسى است كه معده‌اش مزاج گرم و خشك دارد ، آب سرد نبايد . بخورد . آب گرم اكثرا تشنگى اين‌چنين تشنگانى را فرو مىنشاند .\r\nاگر تشنگى شديد بر كسى غالب آمد ، دقت كن ! تب دارد يا نه ؟ اگر تب نداشت ، بگذار اندكى گلاب قند با آب نوشيدنى قاطى كند كه گلاب قند ( جلاب ) آب را تا دورترين اندام بدن بدرقه مىنمايد و تا به آخرين نقطهء اندام نرساند دست بردار نيست .\r\nاگر تشنگى شديد غير طبيعى از اثر ضربت خوردن ، صدمه ديدن و بر معده بر زمين افتادن رخ داده است ، علاجش به قرار زير است :\r\nسيب شامى را در آبى خوش‌بو شده بجوشان تا از اثر پختن از هم مىپاشد آنگاه آن را خوب بكوب تا به خوبى نرم مىشود ، وزن پنجاه درهم از اين سيب پختهء كوفتهء نرم شده را با ده درهم لادن و هشت درهم گل محمّدى و شش درهم الوا قاطى كن و درهم زن و افشرهء بارهنگ و آب برگ درخت سرو را بر آن بيفزاى و از اينها همه ضمادى بساز و به حالت ولرم - نه گرم و نه سرد - ميانهء در گرمى و سردى ، چند روزى بر معدهء بيمار بگذار كه در هر سه حالت نامبرده در بالا ، مفيد است .\r\n\r\n","description":"","footnote":"","page_name":" 115 ","page_number":129},
  {"content":"\r\n . \r\n","description":"","footnote":"","page_name":" 116 ","page_number":130},
  {"content":"\r\n\r\n\r\nگفتار چهارم بيماريهاى دستگاه گوارش\r\n\r\nفصل اول بدهضمى\r\nهرگاه حالت هضم ناسازگار بوده و هضم بر مرام نباشد ، يكى از سبب‌هاى زير را دارد :\r\n1 - پايينهاى معده آسيب ديده است .\r\n2 - سبب ممكن است از چگونگى و حجم غذا باشد .\r\n3 - امكان دارد سوء هضم بستگى به آرامش و حركات انسان داشته باشد .\r\nحال اگر سبب در خود معده است ، چندين حالت دارد :\r\n1 - سوء مزاج ، كه سوء مزاج هم در آسيب‌رسانى به معده درجاتى دارد .\r\nالف - سوء مزاج سرد در درجهء اول به معده زيان مىرساند .\r\nب - بعد از سوء مزاج سرد سوء مزاج گرم رل خرابكارى را در معده بازى مىكند .\r\nج - امّا سوء مزاج خشك و سوء مزاج تر اكثرا به اين حد فعاليت ندارند كه بتوانند به هضم زيانى برسانند و در صورتى كه مزاج سرد و گرم معده معتدل نباشند ، و سوء مزاج خشك رخ دهد انسان را به پژمردگى و افسردگى سوق مىدهد ، و اگر با عدم اعتدال مزاج سرد و گرم سوء مزاج تر روى به معده آرد بايد منتظر بيمارى استسقا بود .\r\n2 - آرامش و حركات .\r\nخوب هضم شدن غذا در معده آرامش و خواب لازم دارد . اگر جنبش و بىخوابى جاى آرامش و خوابيدن را اشغال كرده باشد ، هضم بايسته و بر وفق مرام صورت نمىپذيرد . يعنى اگر غذاى وارد شده به معده از نوع سنگين و غليظ باشد هضم شدنش به طول مىانجامد . يا اصلا هضم نمىشود و يا به هضم كامل نمىرسد . امّا اگر غذاى سبك هضم نشود زياد در معده نمىماند و اگر معده از هضم آن عاجز باشد ، به سرعت تباه مىشود .\r\nاكنون در اين‌باره توضيح بيشتر داريم :\r\nغذا كه به معده وارد مىشود يا كاملا هضم مىشود يا هضم مىشود امّا نه به‌طور كامل و تغييرى كه\r\n\r\n","description":"","footnote":"","page_name":" 117 ","page_number":131},
  {"content":"\r\n\r\nلازم و بايستهء سلامت انسان است در غذاى داخل معده روى نمىدهد كه در اين حالت غذاى چندانى به بدن نمىرسد ، كه بدن بدان نياز مبرم دارد ؛ درنتيجه انسان لاغر مىشود .\r\nيا اينكه اصلا خوراك در معده هضم نمىشود ، كه اين اصلا هضم نشدن دو حالت دارد :\r\nيا وارد معده شده و ابدا تغيير نيافته است . و يا تغيير يافته اما تغييرى تباه ، كه به تباهى انجاميده و از حالت طبيعى خارج و بيگانه است .\r\nما كه گفتيم هضم صورت نمىگيرد ، متغير شدن خوراك به حالت تباهى هر نوع هضمى را شامل مىشود ؛ هضم اولى و دومى و هضم سومى و چهارمى ، كه درنتيجهء آن ممكن است بيماريهاى استسقا ، سرطان ، جوش مورچگى ، باد سرخ ، بهك ، پيسگى و گرى سر برآورند ، زيرا خونى كه توليد مىشود با طبيعت سازگار نيست ، اندامان آن را نمىپذيرد و جذب نمىكنند كه از آن تغذيه كنند . پس مىگندد و متعفّن مىشود . يا اينكه اندامان آن را مىپذيرند و خون كه خوب پخته نشده است به غذاى لازم اندامان تبديل نمىشود ، آنگاه اگر غذاى كاملا هضم نشده - كه خون خوب توليد نمىكند - زياد دردى داشته باشد يا در معرض گرمى قرار گيرد مدفوع سياه‌رنگ مىشود . و اگر سوء مزاج سودايى در معده باشد مدفوع به رنگ قير درمىآيد .\r\nاما اگر اصلا هضم‌شدنى وجود ندارد و خوراك همچنان درسته و بدون هضم مانده ، ممكن است بيمارى لغزش روده يا بيمارى استسقاى طبلى رخ دهد .\r\nدر حالتى اين هضم نشدن استسقاى طبلى را سبب مىشود كه معده فقط مقدارى از غذا را به بخار تبديل كند و هضم ننمايد .\r\nاين را نيز بدان ! كه تباهى هضم ، ناتوانى معده در هضم كردن و روىهم‌رفته اگر آسيب معده ، از ماده‌اى بوده و خلط سبب ناتوانى معده در اجراى كار لازم شده باشد علاجش از آن آسان‌تر است كه ناتوانى معده از اثر ناتوانى تن آدمى يا از اثر سوء مزاج شديد و ريشه‌دار باشد .\r\n\r\nفصل دوم تباهى هضم\r\nهرگاه حالتى رخ مىدهد كه غذا در معده تباه مىشود ، حتما سببى دارد ؛ بايد براى علاج معده - كه روبه‌راه شود و طعام را چنان كه بايد و شايد هضم كند - ضد آن سبب را به كار انداخت و سبب را از بين برد .\r\nسبب هضم نشدن غذا در معده چند صورت دارد :\r\n1 - خود خوراك است كه هضم نمىشود .\r\n2 - آوندى است كه خوراك در آن جاى مىگيرد و خوراك را مىپذيرد .\r\n3 - روىآورى بر معده وارد شده است كه سبب فساد غذاى داخل معده مىشود .\r\n\r\nخوراك :\r\nخوراك كه در معده فاسد مىشود چندين احتمال دارد :\r\n\r\n","description":"","footnote":"","page_name":" 118 ","page_number":132},
  {"content":"\r\n\r\nالف - بيشتر از حد لازم در معده برهم تلمبار شده و معده ياراى آن را ندارد كه هضم را به‌طور كامل انجام دهد .\r\nب - بسيار كمتر از اندازهء لازم به معده آمده است و بيش از آن حد كه لازم است از هضم تأثير پذيرفته درنتيجه مىسوزد و خاكستر مىشود .\r\nج - ممكن است سوختن و خاكستر شدن نه از اندكى غذا باشد بلكه غذايى لطيف و نازك به معده‌اى كه داراى حرارت و آتشين است وارد شود .\r\nد - خوراك خودبه‌خود براى زود فاسد شدن آمادگى دارد مانند شير حيوان ، خربزه ، شفتالو .\r\nه - يا خوراكى است كه به زودى هضم نمىشود و در مدت زيادى كه بايد هضم شود شايد فاسد گردد . مانند : قارچ ، دنبلان و گوشت گاوميش .\r\nو - خوراك بسيار گرم‌مزاج است مانند : عسل ، كه از خاصيّت گرمى كه دارد در معده فاسد گردد .\r\nز - خوراك بسيار سردمزاج است مانند : غذاى كدو .\r\nتا اينجا راجع به چندى و چونى خوراك بحث كرديم . حالا راجع به طرز غذا خوردن و اوقات آن به بحث مىپردازيم كه فساد غذا در معده را به دنبال دارد . و آن هم چندين احتمال دارد :\r\n1 - غذا نوعى است كه اشتهاآور نيست و انسان بدون اشتها مىخورد .\r\n2 - غذا خوب است و اشتهاآور اما استثنائا كسى از آن متنفر است و با تنفر مىخورد ؛ خوراك اگر بدون اشتها به معده درآيد ممكن است فاسد شود .\r\n3 - وقتى كه در آن غذا مىخورند . مثلا شكم سير و مالامال است و غذا مىخورند .\r\n4 - هنوز خوراك قبلى هضم نشده ، خوراكى ديگر بر آن وارد مىكنند .\r\n5 - خوراك قبلى بيرون داده شده است ، اما قبل از آنكه خوراك تازه بخورند دست كم ورزشى معتدل نكرده‌اند .\r\n6 - اشتباه در نظم و ترتيب غذا . مثلا غذايى ديرهضم مىخورند و بالاى آن غذاى زودهضم مىخورند . آن خوراك زودهضم به زودى هضم مىشود و به حالت شناور درمىآيد و فاسد مىشود و آنچه را كه با وى همسايه و آميخته است فاسد مىنمايد .\r\nدر صورتى كه لازم است خوراك سبك قبل از خوراك سنگين بخورند بايد غذاى سبك پيش قدم و غذاى سنگين دنباله‌رو باشد . غذاى نرم قبلا روانهء معده گردد و بعد از آن خوراك گيرنده و قبوضيّت‌آور وارد شود ؛ مگر اينكه نوع بيمارى چنين اقتضا كند كه خوراك گيرنده تقدم داشته باشد تا روانى معده را باز دارد .\r\n7 - چندين نوع غذا را در يك وعده خوردن . و چندين نوع را درهم قاطى كردن . زودهضم و ديرهضم درهم مىآميزند و مراعات و حساب از دست مىرود .\r\nممكن است فاسد شدن غذا در معده سببش آوندى باشد كه غذا را مىپذيرد . يعنى سبب در خود معده باشد . كه آن هم چندين احتمال دارد :\r\nالف - سبب در گوهر معده است .\r\nب - سبب در غير گوهر معده است و با گوهر معده در تماس بوده و موجب فساد خوراك شده است .\r\n\r\n","description":"","footnote":"","page_name":" 119 ","page_number":133},
  {"content":"\r\n\r\nپس گفتيم سبب ممكن است در گوهر معده باشد ، مثلا معده سوء مزاج دارد و آن سوء مزاج ، ساده يا همراه ماده است ؛ از هضم كردن ناتوان مىشود يا هضم را بيش از حد طبيعى انجام مىدهد ، چنان كه دربارهء گرماى آتشين و سرماى بيش از حد مزاج معده رخ مىدهد كه تو اين را دانستى !\r\nج - گوهر معده سفت و ستبر است و پردهء پيهى آن ( ثرب ) ، بسيار نازك است .\r\nد - معده در حالتى است كه به خوبى و به حالت طبيعى خوراك را به‌طور هماهنگ در بر نمىگيرد .\r\nه - معده در فراگيرى خوراك خوب است اما سنگينى غذاى وارد شده آن را آزار مىدهد . معده مىخواهد اين مهمان موذى را از خود براند . كه در اين حالت هرچند قرقر و بادهاى شكم نيز نباشند باز احتمال هضم نشدن خوراك و به تباهى انجاميدنش رخ دهد .\r\nو - قرقر شكم و باد شكم هر دو گواه صادقند كه هضم به خوبى صورت نمىپذيرد و خوراك بدون هضم مانده است .\r\nگفتيم ممكن است سبب هضم نشدن خوراك در گوهر معده نباشد بلكه غيرى سبب باشد ، كه با معده در تماس است . آن هم چندين جهت دارد :\r\n1 - ممكن است بادهايى در معده جمع آيند و نگذارند معده كاملا خوراك را - چنان كه شايد و بايد - در بر گيرد . كسانى مىگويند آروغ زياد سبب فاسد شدن خوراك است ؛ كه كاملا درست نيست .\r\nآرى آروغ نه از آن جهت كه آروغ است سبب فساد خوراك در معده مىشود بلكه از آن جهت كه بادى است و در معده متولد مىشود و معده را كش مىدهد و غذاى داخل معده شناور مىشود ، آنگاه ته معده از غذايى كه بايد نصيبش باشد محروم مىماند ؛ و هر غذايى يا هر سببى كه خوراك را در معده شناور سازد ، در مسئلهء هضم خرابكارى مىكند .\r\n2 - موادى بدجنس از جانب سر يا كبد يا طحال ، يا اندامانى ديگر در معده مىريزند و با غذا مىآميزند و غذا را به تباهى مىكشانند و معده از عهدهء آنها برنمىآيد . اين مواد فاسدكنندهء غذاى داخل معده ممكن است بعد از هضم خوراك آيند ، و امكان دارد كه قبل از هضم خوراك داخل معده شوند .\r\n3 - امكان دارد آنچه متعلق به كبد و طحال بوده و با معده در تماس است سرد باشد يا سوء مزاج داشته باشد .\r\nگفتيم ممكن است روى آورى بر غذا يا آوند پذيراى غذا آمده باشد . اين هم چند احتمال دارد :\r\nكسى غذا خورده و سير شده . اين شخص نياز به خوابيدنى دارد كه هضم را مدد باشد ، اما نخوابيده است .\r\nكسى غذا خورده است و فورا بعد از غذا به حركاتى دست زده است كه نياز بدان ندارد و خوراك در معده بهم زده مىشود و به فاسد شدن مىانجامد .\r\nبيش از حد لازم بر غذا نوشيدنى نوشيده است .\r\nكمتر از حد لازم بر غذا نوشابه نوشيده است .\r\nاز غذا سير خورده و فورا رفته جماع كرده است .\r\nخوراكهاى گوناگون خورده است و دستگاه گوارش را سرگردان كرده است و نمىداند به كدام\r\n\r\n","description":"","footnote":"","page_name":" 120 ","page_number":134},
  {"content":"\r\n\r\nبرسد .\r\nشايد از اثر آب‌تنى هضم به خوبى صورت نگيرد .\r\nشايد هواى بسيار سرد يا هواى بسيار گرم بر حالت هضم معده تأثير گذاشته باشد .\r\nيا هواى روىآور بدگوهر بوده است .\r\nباد در شكم ماندن نيز به هضم لطمه مىزند و از بهم زدن غذاهاى داخل معده و داخل شدن به ميان غذا خوراك را به فساد مىكشاند .\r\nمنظور از كلمهء فساد خوراك در معده يا به اصطلاح تباه شدن چيست ؟\r\nمنظور از تباه شدن خوراك در معده آن است كه غذاى داخل معده يا متعفن مىشود ، يا مىسوزد ، يا مىترشد ، يا طورى تغيير مىيابد كه از اين حالت خارج و غير طبيعى است .\r\nخوراك در كجاى معده و چگونه و در چه حالتى فاسد مىشود ؟ اين نيز چند احتمال دارد :\r\nخوراك خودبه‌خود و بدون تداخل سببى تغيير حالت داده و فاسد شده است .\r\nخلط بدجنس فاسدكننده با غذا آميخته و به فسادش كشانيده است .\r\nچنين خلط تباه‌كنندهء غذا در معده يا تأثيرش آشكار است و بدان حس مىشود ، يا در ته معده خزيده است ، نمىگسترد و بيرون نمىآيد كه به دهانه معده برسد . اما همين‌كه خوراك در معده زياد شد كم‌كم بالا مىآيد و به دهانهء معده مىرسد و بطور كلى غذا را آلوده مىكند . يا خلط فاسدكنندهء خوراك داخل معده در رگها بوده و با راه‌بندانى روبرو شده و يك دفعه به سوى معده برگشته و شروع به خرابكارى در معده كرده است .\r\nهرگاه معده گرم‌گرم بود و اين سوء مزاج گرم معده بدون ماده بود ؛ يا گرم‌مزاجى معده از مادهء صفرايى بود كه در كبد به‌طور زياد توليد شده و به معده ريخته است ؛ يا صفرا مستقيما از كيسهء زهره - چنان كه سابقا ذكر شد - به معده ريزش كرده است و سبب شده كه معده خوراك پرمايه و ديرهضم - مانند گوشت گاو - را بپزد . بديهى است كه تا اين عمل صورت مىپذيرد خوراك زودهضم و سبك فاسد شده است .\r\nگاهى رخ مىدهد كه گناه فاسد شدن غذا در معده به گردن سپرز است .\r\n\r\nبدهضمى و نتايج آن\r\nبايد بدانى كه سوء هضم ( بدهضمى ) نتايج بسيار بد در بر دارد .\r\nممكن است از اثر سوء هضم صرع روى دهد . يا ماليخولياى مراقى ببار آيد و غيره و غيره .\r\nسوء هضم به‌طور خلاصه مادر بيماريها و سرچشمهء ناسازگاريهاى جسم است .\r\nتباهى هضم كه براى تازه از بيمارى برخواسته رخ دهد اخطارى است كه بيمارى از نو برمىگردد و حتى ترشيدن خوراك در معده‌شان نيز خبر از تباه گشتن حال تازه شفا يافته دارد .\r\nبسيار اتفاق افتد كه سوء هضم سبب خارش در بدن مىشود .\r\n\r\n","description":"","footnote":"","page_name":" 121 ","page_number":135},
  {"content":"\r\n\r\n\r\nفصل سوم سببهاى ناتوانى معده در هضم خوراك\r\nانگيزه‌ها را همگى در فصل دوم ذكر كرديم . نشانيها را نيز ذكر خواهيم كرد .\r\nريزش صفرا به معده هضم را ناتوان نمىكند اما سبب فساد خوراك در معده مىشود .\r\nريزش مادهء سودايى غير طبيعى ، هم نيروى هضم را كاهش دهد و هضم غذا را فاسد مىكند .\r\nسوء مزاج خشك معده و سوء مزاج تر معده نيز در اين‌باره دست‌اندركار و خرابكارند .\r\nاما هيچ‌گاه هضم را به كلى از بين نمىبرند بلكه هضم را ناتوان مىكنند . مثلا ترمزاجى خارج از حد طبيعى در معده قبل از آنكه هضم را به كلى از پاى درآورد بيمارى استسقا را به ارمغان مىآورد .\r\nسوء مزاج خشك در معده مستقيما سبب ناتوانى هضم نمىشود اما دارندهء معده را مىپژمرد و به صورت غير مستقيم سبب ناتوانى هضم مىشود .\r\nيكى ديگر از انگيزه‌هاى بدهضمى ممكن است كم‌مايگى مراق و كم‌گوشتى معده باشد .\r\nممكن است غذاى داخل معده سريع‌تر از مدت بايسته از معده به پايين بريزد و هنوز به پختگى لازم نرسيده باشد كه مدفوع شده است . اين حالت را هم مىتوان ناتوانى در هضم ناميد . اين پايين آمدن پيش از وقت لازم ، ممكن است يكى از اين سببها را داشته باشد .\r\n1 - در معده سببى است كه خوراك وارد به معده را لغزش مىدهد . كه اين را در بحث ويژه به لغزش معده شرح خواهيم داد . و اين حالت را نمىتوان سوء هضم گفت فقط ناتوانى معده در هضم كردن است .\r\n2 - چنين پايين‌آمدنى كه قبل از اوان طبيعى رخ مىدهد ممكن است سبب اين نباشد كه معده خوراك را به خوبى و اصولى در بر نگرفته است . بلكه سبب نيرومندى نيروى راننده در معده باشد و به سرعت خوراك را هول داده است .\r\n3 - امكان دارد از هول دادن سريع نيروى راننده نباشد ، بلكه از ناتوانى نيروى گيرنده در دستگاه گوارش باشد كه در نگهدارى و در بر گرفتن خوراك ، نيروى بايسته را ندارد كه خوراك را آن‌قدر بگيرد و نگهدارد تا به خوبى هضم شود ؛ درنتيجه خوراك كاملا هضم نشده راه خروج را دربرگرفته است .\r\n4 - معده به ورم گرم ، يا ورم بلغمى يا ورم سودايى يا قرحه و غيره مبتلا شده است و از عهدهء دربرگيرى خوراك مورد نياز تا هضم مىشود برنمىآيد .\r\n5 - امكان دارد نوعيت خوراك در اين زمينه تأثيرگذار باشد . مثلا خوراك سنگين يا گزندهء مراره‌اى يا تندمزه باشد ، و در عين وقت معده گرم‌مزاج باشد كه در اين حالت معده به خوبى از عهدهء در بر گرفتن خوراك برنمىآيد .\r\nاگر معده گرم و خوراك گرم باشد و گرم بر گرم آيد علاوه بر آنكه در هضم خلل وارد شود اكثرا خوراك داخل معده به فساد مىانجامد . كسى كه گرم را بر گرم ريخته و معده‌اش از هضم ناتوان شده يا خوراك در معده‌اش فاسد گشته ممكن است از نوشيدن آب سرد شفا يابد و كار دستگاه گوارش روبراه شود .\r\n\r\n","description":"","footnote":"","page_name":" 122 ","page_number":136},
  {"content":"\r\n\r\n6 - امكان دارد خلط بدجنس و به‌ويژه خلط بسيار گزنده در معده باشد و معده را از در بر گرفتن خوراك به‌طور كامل بازدارد ، و نتواند خوراك را چندانكه لازم است نگه دارد و مىخواهد آن را از خود براند .\r\n7 - يا اينكه عمل فراگيرى خوراك بر مرام است و آزارى احساس نمىشود و كار هضم به آسانى صورت مىگيرد ؛ ليكن خوراك به معده وارد شده سنگين است . كه در اين حالت معده خوراك را در خود گرفته است اما به حالت كسى شبيه است كه چيز سنگين حمل مىكند و از اثر سنگينى حمل شده مىلرزد . پس مىخواهد اين بار گران را از خود دور سازد بدون آنكه كاملا هضم شود . در اين صورت آروغ و قرقر شكم هم نيست .\r\n8 - اگر معده به خوبى و چنان كه لازم است خوراك را در بر نگيرد هضم ناتوان است و قرقر شكم و آروغ پيدا است .\r\n9 - امكان دارد از اثر ناتوانى معده در هضم كردن ، خوراك به جايى برسد كه داخل معده به بلغم تبديل شود . لرز بدنبال داشته باشد دست و پاها سرد شوند و تو گويى شخص تب دارد ؛ ليكن نبض بيمار به نبض سرآغاز تب معمولى شبيه نيست .\r\n10 - ممكن است در شكم انبار شدن و زياد متراكم ماندن خوراك سبب ناتوانى دستگاه گوارش شود .\r\nدر كتاب مرگ زودرس آمده است « كسى كه خوراك زياد در معده‌اش انبار شده و عمل هضم شدن به سستى انجام مىگيرد هرگاه جوش سياه - كه به نخود شبيه است و بخشى از آن سرخ‌رنگ يا سبزرنگ بود - درآورد بدان كه اين شخص نخست عقلش درهم مىشود . و در روز هفدهم مىميرد . »\r\n11 - غم خوردن نيز يكى از سببهاى ناتوانى هضم يا به كلى از كار افتادن عمل هضم است . كه برعكس آن شادى و بىغمى سبب خوب هضم شدن خوراك مىگردد .\r\n\r\nعلاج\r\nاگر ناتوانى نيروى هاضمه سببش سبك است يا از ماندن و برهم متراكم شدن خوراك از مدتها ( مدت كم . نسخه ) در معده است شايد از به كار بردن دستورات زير شفا يابند :\r\nزياد بخوابند ، ترك ورزش كنند ، فرياد بلند نكشند ، حمام نروند . به وسيلهء نوشيدن آب ولرم قى كنند ، و غذاهاى لطيف بخورند .\r\nاگر كار معده و هضمش از اين دشوارتر است . و انسان بعد از غذا خوردن احساس گزش در معده و دل بهم آمدن مىكند ، آروغ ، مزهء خوراك وارد شده به معده را مىدهد . بايد به دفعات خود را وسيلهء آب ولرم قى دهند تا خوراك در معده فاسد شده همگى از راه قى پاكسازى گردد . آنگاه سرش را با روغن بيالايد ، شكم و هر دو تهيگاه را باندپيچى كند . دست و پا را وسيلهء روغن زيتون و روغن گل ماساژ دهد . آب نيمه سرد بر دست و پا بريزد . نبايد در طول روز هيچ‌چيز بخورد . تا بخوابد خوب است . اگر فرداى آن روز ديدى كه سرحال و نيرومند است ، او را به حمام بفرست ،\r\n\r\n","description":"","footnote":"","page_name":" 123 ","page_number":137},
  {"content":"\r\n\r\nو گرنه باز بخوابد و تا بيشتر بخوابد بهتر است . غذاى لطيف و كم بخورد . سه روز پياپى به خوابيدن ادامه دهد تا معده سرحال مىآيد . و شايد نياز به اسهال شدن داشته باشند .\r\nبهترين داروى مددكار در هضم كردن طعام فلفل است . خواب هم در هضم خوراك مددكار است . خوابيدن بر پهلوى چپ در هضم خوراك بسيار تأثيربخش است زيرا وقتى بر پهلوى چپ مىخوابند كبد معده را در بر مىگيرد .\r\nخوابيدن بر پهلوى راست در پايين آمدن خوراك از معده مددكار است ، كه در اين حالت معده درست و راست مىايستد .\r\nاين را نيز بدان ! كه در آغوش گرفتن و دست در گردن انداختن پسربچه‌اى كه به بالغ شدن نزديك است و بدرازى شب در اين حالت ماندن از هر چيزى بيشتر به كمك هضم مىآيد . اما بايد شخص هضم ناتوان در اين به خود فشردن پسربچهء مذكور عرق نكند ، كه عرق سردى مىبخشد و بهرهء گرم شدن اين در آغوش فشردن از بين مىرود . زيرا گرمى حرارت سرشتى پسربچه در هضم خوراك معده تأثيربخش است . اما نبايد به‌هيچ‌وجه در اين عمل خيال بد كنند و آرزوى جنسى بميان آيد ، كه اين‌گونه خيالات تباه ، نيروى تغذيه‌دهنده را مختل مىكند . ممكن است به جاى پسربچهء كذائى ، توله‌سگ ، يا گربهء نر سياه رنگ را در آغوش بفشرند و شب را در اين حالت به روز آورند .\r\nاگر انگيزهء ناتوانى معده در هضم كردن غذا سوء مزاج گرم معدهء همراه ماده است ، دستور علاجش چنين است :\r\nاسكنجبين ساخته ، با به بخورند .\r\nغذا داراى خاصيت گيرندگى و ترش‌مزه باشد . مثلا آبگوشت همراه سركه ، پارچه گوشتهاى نازك بريده و ترش و گس‌مزه شده ، و امثال آنها را - كه سردمزاج باشند - بخورند . اين داروى تركيبى نيز خوب است .\r\n\r\nنسخه\r\nگل محمدى ده جزء ، تباشير سه جزء ، كشنيز خشكيده پنج جزء . درهم ريزند و بكوبند و بسايند و به وزن دو درهم از آن را با آب انار يا با اسكنجبين ساخته از به بخورند بسيار نفع بينند .\r\n\r\nفصل چهارم نشانيهاى ناتوانى معده در هضم خوراك\r\nاگر ناتوانى معده در هضم خوراك سبك است . مىتوانى آن را از سنگين شدن معده و كمى كش‌دادگى ، و ماندن خوراك بيش از مدت لازم و طبيعى بشناسى و حدس بزنى .\r\nاگر سبب ناتوانى معده در هضم كردن سبك نيست و نيرومند است . اين علامتها را دارد :\r\n1 - آروغ مزهء خوراك در معده جاى گرفته را مىدهد .\r\n2 - قرقر در شكم پيدا مىشود .\r\n\r\n","description":"","footnote":"","page_name":" 124 ","page_number":138},
  {"content":"\r\n\r\n3 - دل بهم آمدن و تهوع هست .\r\nاگر سبب ناتوانى معده در انجام دادن عمل هضم به منتهى درجهء شدت رسيده باشد .\r\nخوراك در معده چندان دگرگون نمىشود كه به حساب آيد . مثلا اگر سردمزاجى معده بسيار شديد باشد خوراك تقريبا دست‌نخورده در معده مىماند .\r\nخوراك اگر در معده به سستى هضم شود به سستى از معده بيرون مىآيد مگر اينكه چيزى از قبيل درد گزش يا سنگينى يا حالت ديگرى كه با معده ناسازگار است براى نيروى راننده در معده رخ دهد و نيروى راننده را وادار به كار كند .\r\nناتوانى معده در هضم كردن اگر سببش سوء مزاج است نشانيهايش را دانستى !\r\nاگر معده در حال دربرگيرى غذا مىلرزد و مىخواهد فراگرفته را بيرون براند . و اگر آروغ هست اما بدون قرقر شكم و بدون اينكه آروغ پياپى آيد ، اگر سكسكه و بادهاى شكم - چنان كه دانى - موجود بودند و اين حالات بعد از غذا خوردن روى دهند مىتوان نشانى معده را از آنها بيابى .\r\nاگر معده در حالتى است كه غذا را قبل از اوان طبيعى بيرون مىدهد علامتش نرمى و بدبوئى مدفوع است . در حال بيرون دادن مدفوع فشار چندانى بر كبد و تن نمىآيد و امكان دارد كه گزش و باد در معده احساس شود .\r\nاگر ناتوانى هضم از اثر وجود خلط گرم‌مزاج در معده است ، نشانيهايش تشنگى ، كم‌اشتهائى ، آروغ بدبوى دودى است .\r\nاگر سبب ناتوانى دستگاه گوارش در هضم خوراك خلط سردمزاج در معده است مىتوانى علامتش را در بر آورده از راه دهان و مادهء قى كرده ، ترشيدگى معده ، نبودن اشتهاى خوراك و ساير دلايل سردمزاجى بيابى . كه راجع به ماده خلط سبب سوء مزاج سرد در گفتار اول آن را شرح داده‌ايم .\r\nو اگر سبب ناتوانى معده در هضم خوراك ، ورم و امثال آن است ، نشانيهاى ورم و غيره را مىدانى .\r\n\r\nفصل پنجم نشانيهاى تباهى در هضم\r\nدر فصل دوم تباهى هضم يا هضم تباه را شرح داديم ؛ اكنون ببينيم چگونه و از چه علاماتى بدانيم كه تباهى به هضم روى آورده است .\r\nآشكارترين دليل بر اينكه خوراك در معده فاسد شده و سر به تباهى كشيده است بدبوئى مدفوع است . دليلهاى ديگر نيز هستند كه گاهى رخ مىدهند و ممكن است با هضم فاسد و فراگرفتهء تباه در معده نباشند از قبيل : قرقر شكم ، آروغ ، احساس درد گزش در معده .\r\nاگر سبب فساد هضم در خود خوراك است بايد به دقت آن را بررسى كنى .\r\n- آيا خوراك زياد خورده يا كمتر از اندازهء لازم خورده است ؟\r\n\r\n","description":"","footnote":"","page_name":" 125 ","page_number":139},
  {"content":"\r\n\r\n- آيا خوراكى كه فرو داده شده آمادگى گنديدن در معده داشته يا نه ؟\r\n- آيا در وعدهء عادى غذا خوردن اختلال ايجاد شده است ؟\r\n- آيا برحسب ترتيب بهداشتى غذاى سبك را قبل از غذاى سنگين خورده است يا اين ترتيب و نظم را رعايت نكرده است ؟\r\n- آيا بعد از غذا خوردن و سير شدن حركت كرده ؟ چه حركاتى انجام داده است ؟\r\n- آيا اشتباهى در اسلوب غذاخورى رخ داده ؟ چنان كه سابقا از اينها ياد كرديم .\r\nهرگاه انسان يكى از اشتباهات را مرتكب شود بدهضمى گريبان‌گير است و هركس كاملا دستورات بهداشتى غذا ، وقت غذا ، برگزيدن نوع غذا . پس‌وپيش كردن غذا بر غذا را - چنان كه گفتيم - مراعات كند هضم درست است و خللى وارد نمىشود .\r\nاگر تباهى هضم از اثر سوء مزاج معده و بيمار شدن معده است ، علامتهايش را در شرح مزاج معده بطور اعم آورده‌ايم .\r\nاگر مادهء تباه‌كنندهء هضم در خود معده و از خود معده است علامتش دل بهم آمدن ، روىآورهاى همراه فساد هضم است .\r\nاگر روىآورهاى فساد هضم پياپى و بدون انقطاع بود مادهء تباه‌كنندهء هضم در خود معده است و در آنجا توليد شده است .\r\nاما اگر روىآورها گاهى هست و گاهى نيست و منقطع و يك در ميان مىآيند نشانى آن است كه ماده تازه ايجاد شده و از خارج به معده راه يافته و در معده ريخته است .\r\nاگر سبب فساد هضم ، سستى و كم‌مايگى و تنكى گوهر معده است و تنيدهء ليفها سست شده و در حالى است كه گوئى پوسيده شده علامتش به قرار زير است :\r\nدرد درازمدت معده را در بر مىگيرد . بيمارى معده به درازا مىكشد ، معده در هضم كردن خوراك ناتوان است . اشتهاى دارندهء معده كم است . بيمار لاغر مىشود .\r\nشايد اگر سبب همين كم‌مايگى جرم معده و سستى ليف معده باشد هضم شدن ناتوان شود ؛ يا اصلا هضم صورت نپذيرد و درنتيجه تباهى هضم در ميان نباشد .\r\nاگر سبب تباهى هضم باد شكم باشد نشانيهاى باد در شكم پيچيدن را بيان كرده‌ايم .\r\nاگر فساد هضم در معده از اثر ريزش مواد بدجنس از جانب اندامان ديگر به معده است و اين اندامان در خرابكارى شريكند ، علامتها را در جاى ويژه به اشتراك اندامان در بيماريهاى معده بيان كرده‌ايم علاوه بر اين بايد اندامى را كه حدس مىزنى در اين جرم شريك است بدقت معاينه كنى و تشخيص دهى كه آيا مواد ناسازگار از اين اندام به اندازهء زياد به سوى اندامان ديگر در ريزش است ؟ مثلا دقت لازم به عمل آورى كه آيا درد معده از موادى است كه از بالائيها ريزش كرده و به گلو و ريه رسيده و سرانجام در معده جايگزين شده ؟ يا از جاى ديگرى آمده است ؟\r\nاگر سبب تباهى هضم ريزش صفرا به معده است و صفرا از گدار صفرا برآمده است صفرائى مزاجى معده بسيار آشكار و نيرومند نيست ، اما بعد از ريزش مادهء صفرائى به معده احساس گزش در معده و شناور شدن غذا در معده نمايان است .\r\n\r\n","description":"","footnote":"","page_name":" 126 ","page_number":140},
  {"content":"\r\n\r\n\r\nفصل ششم علاج هضم تباه\r\n1 - قبل از هر چيز بايد هرچه در معده فاسد شده است بيرون آيد و معده پاكسازى كامل شود . وسيلهء پاكسازى قى باشد يا اسهال مهم اين است كه ذره‌اى از خوراك فاسد شده در معده نماند .\r\n2 - خوراك و نوشيدنيها برحسب لازم و دستور بهداشتى تهيه شوند و اسلوب صحيح را مراعات كنند .\r\n3 - تا كاملا احساس گرسنگى نكنند غذا نخورند . و قبل از غذا با نوشيدن گلاب معده را تقويت بخشند .\r\nاگر سبب تباهى هضم حرارت زياد معده است ، يا از اثر ريزش مادهء صفرائى به معده ، تباهى هضم رخ داده است بايد خوراك پرمايه و غليظ بخورند و غذا متمايل به سردمزاجى باشد . مثلا گوشت گاو در سركه انداخته خوب است . خوراك نازك و لطيف خوب نيست زيرا خوراك كم‌مايه بسرعت در معده تباه مىشود .\r\nكسى كه مزاج صفرايى دارد ، بايد قبل از غذا خوردن خود را قى دهد .\r\nاگر سبب تباهى هضم در معده ، سردمزاجى معده است راجع به علاج سردى معده سابقا بياناتى داشته‌ايم .\r\nاگر سبب فساد هضم سستى خارج از حال طبيعى جرم معده است ، علاجش با داروهاى خوشبوى گيرنده است كه آنها را نام برده‌ايم ، غذا بايد خوب كيموس و زودهضم باشد . گرايش به خشكى و كم‌آبى داشته باشد . غذا را وسيلهء دارو يا هر وسيلهء ديگر قبوضيت‌آور كنند . مثلا به وسيله انواع ديك ابزار مناسب حال و سازگار با معده . دستورهاى مرا به كار برند كه راجع به معده عموما بحث شده‌اند .\r\nاگر سبب تباهى هضم ريزش مادهء صفرائى از جوى رگ ميان كيسهء زهره و معده است كه بحث آن گذشت و گفتيم بندرت چنين حالتى روى دهد . بايد قبل از غذا خوردن بارها خود را قى دهند ، هر گاه سرحال آمد و غذا خورد از خود قى دادن بياسايد و خود را قى ندهد ؛ زيرا قى كردن ممكن است معده را ناتوان گرداند . بعد از قى كردن ربهايى را تناول نمايند كه تقويت معده مىكنند و بازدارندهء موادى هستند كه در معده مىريزند و سبب تباهى هضم مىشوند .\r\nضمادهاى لازم بر معده گذارند كه نيروبخش و بازدارندهء مواد ناباب - كه به معده مىريزند - باشند . بعد از آن قى كردن قبل از غذا خوردن را تنظيم كنند و سر وقت معين خود را قى دهند . و چنان كه گفته شد عمل كنند .\r\nكسى كه خوراك در معده‌اش مىترشد ، اگر ترشيدن زياد نيست و روىآورى است بىسابقه ، سيب شيرين‌مزه بمكد ، قبل از غذا كشنيز با آب بخورد و مصطكى بخورد .\r\nاما اگر ترشيدن زياد و سابقه‌دار است اين داروها را بخورند فايدهء زياد بينند :\r\n1 - شكوفهء گورگياه با شاه‌زيره .\r\n2 - گوارشيهاى گرم‌مزاج .\r\n\r\n","description":"","footnote":"","page_name":" 127 ","page_number":141},
  {"content":"\r\n\r\n3 - گوارشيهايى كه ريم آهن در آنها وارد است .\r\n4 - گلنگبين در آب گرم خيسيده بهره‌رسان است .\r\nو اگر اين داروى تركيبى را شب قبل از خوابيدن بخورند خوب است . كه تركيبش از اين قرار است .\r\n\r\nنسخه\r\nفلفل ، زيره ، بزر شبت ، هريك يك جزء . پر گل سرخ دو جزء . همه را سائيده و با پارچهء حريرى بيخته درهم آميزند و هر باره به وزن نيم درهم از آن با شراب آميزه با آب بخورند .\r\nاگر نياز به داروى قويتر بود ، چيزى را بخورند كه شورمزه ، ترش‌مزه يا تندمزه باشد . مثلا شراب فوگان كه از مويز و جو و غيره سازند بخورند و بعد از يك ساعت به وسيلهء اسكنجبين عسلى بر آتش گرم شده و افشرهء ترب و امثال آن از قبيل عسلاب و غيره خود را قى دهند . سپس قرص بزرگ گل را با داروى هليله‌اى استعمال كنند .\r\nاگر ترشيدن خوراك در معده از سوء مزاج سرد بدون ماده باشد ، اكثرا نيازى به قى كردن نيست .\r\nاگر در موسم تابستان خوراك در معده مىترشد ، بسيار بد است . بايد بيمار از خوردن تريت ، آبگوشت ، آش‌هاى آبكى دورى جويد . غذاهاى بدون آب ، برشته‌ها ، در تابه سرخ شده‌ها و گوشت سرخ بدون پيه بخورند . بايد تنها به تبديل و تعديل مزاج بپردازند . هر خوراكى كه در معده فاسد مىشود بايد بيرون داده شود . اگر طبيعت ، بيرون راندن خوراك آمادهء فاسد شدن را به عهده گرفت چه بهتر ، و اگر به عهده نگرفت بايد به كمك دارو اين كار را انجام داد . داروى زيره‌اى تناول شود ؛ اگر بهرهء كافى نداد بايد به گوارشىهاى مسهل پناه برد و اندكى از آنها را خورد . و همين‌قدر باشد كه مدفوع را بيرون براند ، نه زيادتر كار كند . « گوارشى به » در اين زمينه بسيار بهره‌رسان است .\r\nراجع به خوب فراگرفتن خوراك و خوب هضم شدن خوراك توسط معده و مخالف آنها يعنى معده خوراك را خوب در بر نگيرد و خوراك خوب هضم نشود ، در بحثهاى پيشين - كه دربارهء نشانيها بودند - شرح مفصل داده‌ايم .\r\nاگر هيچ‌يك از علامتهاى ذكر شده در ميان نبود اما معده سنگينى و پژمردگى احساس مىكرد و بر اين بود كه بار گران را بيندازد و آسوده شود بعلاوه نفس‌تنگى هم بود ، بدان كه معده مقدار بسيارى از خوراك را دربرگرفته است و خللى در كارش نيست . ليكن از بسيارى خوراك در رنج است . اين را هم بدان كه هضم خوراك در ته معده صورت مىگيرد . و اشتهاى خوراك كار دهانهء معده است .\r\n\r\nفصل هفتم كندى و شتاب در پايين آمدن خوراك از معده\r\nاگر معده صحيح و سالم است و در دستگاه گوارش خللى نيست خوراك سبك را تقريبا دوازده ساعت و خوراك پرمايه را تقريبا به مدت پانزده ساعت نگه مىدارد كه كمى و زيادى وقت نگهدارى\r\n\r\n","description":"","footnote":"","page_name":" 128 ","page_number":142},
  {"content":"\r\n\r\nبسته به هضم خوراك است . دليل بر سبكى و پرمايگى خوراك را مىتوانى از مزهء آن در دهان و از آروغ شناسائى كرد .\r\nپس معلوم شد كه باقى ماندن خوراك در معده مسئلهء هضم است . بايد آن‌قدرها بماند تا هضم شود هرگاه عمل هضم كاملا صورت پذيرفت ، آنگاه نوبت كار دستگاه راننده است كه دردى هضم شده را بيرون براند . مادهء گزندهء طبيعى از صفرا يا سوداء ترش‌مزه يا چيز ديگرى - كه از آن بحث خواهيم كرد - نيروى راننده را در معده به كار مىاندازند . و خانه‌تكانى صورت مىگيرد .\r\nبرخى از پزشكان عقيده دارند كه بند آمدن و بيرون نيامدن مدفوع از معده سببش تنها تنگى سوراخ پايينى است و لاغير . كه اين نظريه كاملا غلط است . اگر چنين بود كه آنها مىفرمايند چگونه درهم و دينار بلعيده ، از سوراخ پايينى بيرون مىآمدند ؟ اگر نظريهء آنان صحيح بود هيچ وقت شراب و شير در معده گير نمىكردند و در معدهء ناتوان به حالت شناور بر سطح معده نمىماندند و سبب قرقر شكم و بادهاى ناسازگار نمىشدند . بايد به اين اشخاص گفت : نه ! بيرون آمدن خوراك بسته به هضم آن و بسته به نيرومندى نيروى راننده در معده است . و چيزى ديگرى جز اين نيست مگر اينكه آسيبى به معده وارد آيد و خللى در كارش پيدا شود . كه اينجا بحث ما معدهء درست و سالم بود . از وقتى كه خوراك به معده وارد مىشود و معده سرگرم هضم آن است سوراخ پايينى بسيار تنگ مىشود . هرگاه كار هضم تمام شد و نوبت راندن و بيرون دادن لاى و دردى آمد ، سوراخ گشاد مىشود . و معده به وسيله ليفى كه دارد - و مانند پارو يا جارو عمل مىكند - آت و - آشغال را از آن سوراخ به بيرون مىراند .\r\nهرچه هضم زودتر انجام داده شود پايين آمدن دردى نيز زودتر صورت مىگيرد . و تا هضم كندتر باشد ، بيرون آمدن مدفوع نيز كندتر است . مگر اينكه سببهايى رخ دهد كه خوراك هضم نشده را نيز بيرون براند ؛ كه اين سببها را ذكر كرده‌ايم .\r\nاصولا در حالت صحت معده ، از سرآغاز ورود خوراك به معده تا بيرون آمدن خوراك از آن دوازده تا بيست و دو ساعت طول مىكشد .\r\nاگر خوراك وارد شده به معده آن‌قدر زياد است كه معده نمىتواند در اين مدت آن را كاملا پخته گرداند و هضم كند ، يا خوراك نوعيتش بدهضم است . باز بيش از وقت لازم يعنى بيش از بيست و دو ساعت - كه منتهاى وقت هضم است - در معده‌اى كه سالم است و نيروى راننده در آن بر مرام است نمىماند و به سرعت به پايين هول داده مىشود ، كه ممكن است سبب بىاشتهائى و حتى قى و اسهال گردد .\r\nاگر معده ناتوان است و از بارگران خوراك رنج مىبرد ، يا اينكه معده قرحه و جوش دارد يا خلط ناپسند لزج در معده هست ، خوراك بيش از اندك مدتى در معده نمىماند . كه در اينجا ناتوانى نيروى گيرنده يا ناتوانى نيروى هضم‌كننده فرقى نمىكند . و تو مىتوانى نشانى اين حالت را از بحثهاى سابق ما پيدا كنى .\r\n\r\n","description":"","footnote":"","page_name":" 129 ","page_number":143},
  {"content":"\r\n\r\n\r\nعلاج\r\nكسى كه خوراك به سستى و كندى از معده‌اش پايين مىرود ، يا در معده‌اش به حالت شناور درمىآيد ، علاجش به قرار آتى است :\r\nبر پهلوى راست بخوابد ، كه بر پهلوى راست خوابيدن در سرعت بخشيدن به پايين آمدن خوراك از معده تأثير بسزا دارد . هرچند بر پهلوى راست خوابيدن در هضم خوراك ايجاد ناتوانى مىكند .\r\nآهسته پياده‌روى كند .\r\nپاها را ماساژ دهد .\r\nبادهاى شكم را پراكنده نمايد كه راجع به آن بحث كرده‌ايم .\r\nكسانى كه با سرعت بيش از حدّ لازم خوراك از معده‌شان پايين مىآيد - چنين كسانى را طبيبان پيشين ممعود ( معده‌زده ) مىناميدند كه در اين اواخر كلمهء ممعود را در غير اين حالت بر زبان مىرانند - علاجشان به قرار زير است :\r\n\r\nنسخه\r\nآرد شنبليله و بزر كتان بطور متساوى با عسل بسرشند و بر معده گذارند و از آن بخورند .\r\n\r\nنسخهء ديگر\r\nزردهء تخم‌مرغ برشته ، يك قاشق عسل و مصطكى به وزن دو دانگ . مصطكى را بسايند و همه را در پوست تخم‌مرغ خالى شده از سفيده و زرده و خشكيده بريزند و بر خاكستر گرم بگذارند و با چوبكى يا هرچه باشد بهم زنند تا برشته شود و بخورند . اين عمل را مدت سه روز تكرار كنند .\r\nروىهم‌رفته بايد چنين كسانى قبل از غذا چيزى از گيرنده‌ها بخورند كه قبوضيت بدهد . اين پيش‌خورى گيرنده اگر براى شخص دارندهء معدهء سردمزاج است بايد گرم و گرمىبخش باشد .\r\nاگر مزاج تمايل به سردى دارد . خوراك با گرم‌مزاجى مخلوط باشد . و تو چنين داروها را همه مىشناسى ! بهتر آن است كه بعد از غذا خوردن بخوابند ، از جاى نجنبند كه ورزش كردن بكلّى ممنوع است . بعلاوه بازوها را باندپيچى كنند .\r\n\r\nفصل هشتم سفتى و سختى معده\r\nگاهى رخ مىدهد كه معده سفت شده است و چنان سفت است كه به ورم مىماند ، اما ورم نيست .\r\nسبب اين سفت و سخت شدن معده سردى پرپشت و پرمايه ، يا مادهء سودائى غليظ است كه در معده وارد آمده است و سبب ورم نمىشود\r\n\r\n","description":"","footnote":"","page_name":" 130 ","page_number":144},
  {"content":"\r\n\r\n\r\nعلاج\r\nبايد ضماد ( داروى گذاشتنى بر معده ) را به كار برند . و ضماد از اين داروها باشد :\r\nشاه‌افسر ، زعفران ، مصطكى ، بلسان ، كندر ، مقل ، سنبل ، ثمر گياه مغاث ( انار بيابانى ) موم ، روغن گل .\r\nهمچنين ساير علاجهاى ورم سخت و به‌ويژه علاجهاى ذكر شده در بحث ناتوانى معده از اثر سفت شدن معده .\r\nدارويى تركيبى نيز هست كه آزمون شده است و در اين‌باره بهره‌رسان است .\r\n\r\nنسخه\r\nموم شش اوقيه ، سقز درخت بنه سه اوقيه ، زنجفيل دو اوقيه ، گاو شير ( جواشير ) دو اوقيه ، الوا سه اوقيه ، بارزد سه اوقيه ، روغن بلسان بيست و چهار اوقيه ، همه را باهم مىسرشند و بر معده مىمالند و مىگذارند .\r\n\r\nفصل نهم آروغ برانگيز\r\nاگر باد در معده پيدا شد و پايين نيامد و در دهانهء معده گير كرد و شروع به معده‌آزارى كرد بايد اين باد ناسازگار را به وسيلهء آروغ پاكسازى نمود ، همچنانكه ريختنىهاى شناور بر معده را به وسيلهء قى كردن پاكسازى مىنمايند . اگر اين پاكسازى صورت نگيرد ، خوراك در معده فاسد مىشود و غذاى داخل معده را به حالت شناور درمىآورد . مگر اينكه رطوبت‌هاى زياد و مادهء بلغمى زياد در معده باشند و به باد تبديل شوند . كه در اين حالت برانگيختن آروغ به حد بيش از اندازه كارى سخت و دشوار نيست .\r\nچيزهايى كه آروغ‌برانگيز هستند عبارتند از : مرزه ، برگ گياه فيجن ، كندر ، رازيانهء شامى ، زيرهء سياه كرمانى ، پونه ، نعناع ، ننه حوا ، ميخك ، مصطكى . چه بجاوند و چه بخورند .\r\nاگر آروغ بيش از حد طبيعى و جاى نگرانى است و اگر ترش است فلافلى را با شراب بخورند .\r\nقبل از ناهار و شام به وزن يك مثقال كشنيز خشكيده بخورند و شراب ناب بدون آب بر آن بنوشند .\r\nبرخى از اطباء عقيده دارند كه اگر معده را به آهك و چلغوز مرغ خانگى بيندايند آروغ نمىماند .\r\nاگر آروغ دودى است و سببش مادهء خلط است علاجش خاراگوش ، معجونهاى مسهل ( ايارج ) است . و اگر آروغ بدون ماده است . بايد داروهايى را به كار برند كه سردىبخش و فرونشان حرارت هستند . از قبيل : رب ميوه‌هاى سردمزاج ، غذاهاى سردىبخش ، كه اينها را مىدانى و مىدانى كه سبب آروغ چيست . و بر چه حالاتى مىتواند دلالت داشته باشد . اينها را در باب نشانيها گفته‌ايم .\r\n\r\n","description":"","footnote":"","page_name":" 131 ","page_number":145},
  {"content":"\r\n . \r\n","description":"","footnote":"","page_name":" 132 ","page_number":146},
  {"content":"\r\n\r\n\r\nگفتار پنجم بيماريهاى ابزارى و اشتراكى در معده\r\n\r\nفصل اول ورم گرم در معده\r\nگاهى معده به ورم گرم مبتلا مىشود . سببهاى بوجود آورندهء ورم گرم در معده را مىشناسى كه يكى از آنها درد ديرپا و دست‌برندار است .\r\nهمچنين شايد معده به ورم گرم‌خونى يا ورم گرم صفرايى مبتلا بشود .\r\n\r\nنشانيها\r\nمعده درد مىكند . درد معده با اينكه مراعات لازم براى معده هست دست‌بردار نيست . اين درد نشانى از پيدايش ورم در معده دارد .\r\nاگر ورم معده ورم گرم است ، نشانيهايش از اين قرار است :\r\nالتهاب شديد و احساس سوزش زياد در معده ، تشنگى ، تب مداوم ، درد مانند خلانيدن سوزن و برآمدگى معده .\r\nممكن است ورم گرم معده درهم شدن عقل ، بيمارى سرسام ، ماليخوليا در پى داشته باشد . اگر دارندهء معدهء ورم گرم‌زده لاغر شد ، چشمانش گود رفتند ، اسهال شد ، بيمار قى كرد ، قى و اسهال در نوبتهاى مختلف پيدا شدند ، تب نماند ، بول كم شد ، معده چنان سفت‌وسخت شد كه اگر با انگشت بر آن فشار آورند احساس نرمى نمىشود ؛ بدان كه ورم گرم در معده خراج شده است .\r\nاگر همراه درد معده دست و پاها سرد شدند آژير بدحالى است .\r\n\r\nعلاج\r\nهرگاه چنين پنداشتى كه ورم گرم در معده هست يا دارد در معده پيدا مىشود ؛ زيرا سوزش زياد است و التهاب معده شديد است . بايد در معالجه‌اش احتياط كامل را مراعات كنى .\r\nاولا داروهاى بازدارنده را به كار انداز ! معده را با روغن به و امثال آن بينداى . ضماد به ، پوست كدو ،\r\n\r\n","description":"","footnote":"","page_name":" 133 ","page_number":147},
  {"content":"\r\n\r\nخرفه ، آرد جو ، و هرآنچه خاصيت اينها را دارند بر معده بگذار ! غذا نخوردن ، يا غذاى لطيف و سبك خوردن ، مراعات كامل را به خرج دادن از دارو مهم‌تر است .\r\nاگر مىخواهى ورم گرم معده را معالجه كنى ، زينهار نكند به هيچ وجه مسهل نيرومند يا قىآورى به بيمار بدهى ؛ زيرا قى كردن بيمار خطر مرگ در بر دارد . شايد نياز مبرم به خون‌گيرى باشد كه در اكثر حالات خون‌گيرى لازم است .\r\nاز اسهال دادن تند و شديد برحذر باش ، و به‌هيچ‌وجه نبايد بيمار را به قى وادار كنى .\r\nتنها اعتمادت بر غذاها و داروهاى نرمىبخش باشد از قبيل : جو ، ماش ، گياه سلمك ، كدو حلوايى ، داروهاى مليّن مانند : خيار چنبر دارويى . پاكسازى معده وسيلهء خيار چنبر دارويى زيانى در بر ندارد زيرا خيار چنبر دارويى علاوه بر پاكسازى در علاج ورم تأثيربخش است و مادهء ورم را مىخشكاند . اگر چيزى از خاراگوش با خيار چنبر دارويى مخلوط باشد خوب است زيرا خاراگوش خاصيت گيرندگى دارد .\r\nبرخى از اطباء داروى هليله‌اى مسهل را تجويز مىكنند . كه من شخصا آن را نمىپسندم ، مگر اينكه هنوز معلوم نشده باشد كه ورم در معده هست يا نه كه در حالت گمان و توهم ممكن است روا باشد . اما اگر ورم‌كردگى معده آشكارا تشخيص داده شد نبايد داروى هليله‌اى را به كار برد .\r\nبرخى از اطباء اسكنجبين مخلوط با محموده را به بيمار مىدهند كه بدين وسيله اسهال شود .\r\nمن شخصا آن را هم نمىپسندم . اگر ناگزير باشى كه مسهل به بيمار بدهى ، به اندازهء يك مثقال يا كمى كمتر از يك مثقال الوا را با اسكنجبين تجويز كن ! ليكن در هر حال استعمال مسهل تا ممكن باشد خوب نيست و نبايد مسهل تجويز كنى .\r\nملينهايى كه بايد در ابتداى پيدايش ورم معده به كار روند و بهره‌رسان باشند . عبارت از اين دارو است :\r\n\r\nنسخه :\r\nافشرهء تاج‌ريزى يك اوقيه ، آب كاسنى يك اوقيه ، مغز خيار چنبر دارويى سه درهم . روغن بادام دو درهم . روغن كدو دو درهم . اينها را در هم قاطى كنند ؛ اگر معده قبوضيت دارد . به مدت هفت روز از اين دارو بخورند .\r\nنبايد زياد آب سرد بنوشند . نبايد آب خالص بنوشند ، بايد آب نوشيدنى را با گلاب يا با رب ميوه‌اى قاطى كنند . تا غذا نخورند خوب است و گرسنگى به نفع آنها است .\r\nهرگاه درد معده شدت يافت ، دستورات زير را به كار ببر .\r\n1 - بزر خيار چنبر خوردنى را با آب سرد يا برفآب به خورد بيمار بده !\r\n2 - نبات را در آب حل كن بنوشد بسيار نفع بيند .\r\n3 - آب كاسنى بيابانى بخورند خوب است .\r\n4 - داروهاى بر معده گذاشتن مفيد در اين‌باره عبارت است از : ضمادهايى كه با نمك ، شبت ، گلنار ، قارچك گياه شنگ و خاراگوش . كه اگر بر معده گذارند نمىگذارد ورم در همه اجزاء معده\r\n\r\n","description":"","footnote":"","page_name":" 134 ","page_number":148},
  {"content":"\r\n\r\nبپراكند .\r\nتا حرارت باقى است - حتى اگر بعد از روز هفتم ديدى كه حرارت هست - نبايد در خوردن آب كاسنى ، آب تاجريزى ، آب كاكنه و آب كاسنى بيابانى ، اهمال كند و بايد خوردن آنها را ادامه دهد .\r\nاما بعد از روز هفتم تقريبا به وزن نيم درهم قرص گل ، كمكى افشرهء خاراگوش و كمكى مصطكى به اين دارو اضافه كن ! اگر آب رازيانه و آب كرفس را نيز با آنها قاطى كنى خوب است .\r\nغذاى بيمار تا هفتمين روز بايد ماش پوست‌كنده همراه سلمك ، كدو با روغن بادام يا با روغن زيتون نارسيده باشد .\r\nگلاب قند ، آب آلو بخارا ، افشرهء كاسنى و افشرهء كاسنى بيابانى بنوشد . در روزهاى اخير ، نوشيدنى دارويى را با مصطكى و افشرهء خاراگوش مخلوط كند . اگر بيمارى ورم معده از هفت روز تجاوز كرد ، همراه نوشيدنيهاى دارويى مذكور و چيزهاى زداينده - كه در پخته گردانيدن ورم تا اندازه‌اى تأثير دارند - از قبيل : سلق و لبلاب بخورد . آنگاه اگر اسكنجبين تناول كند رواست ، و شايد اگر قبل از گذشت هفت روز اسكنجبين بخورد خالى از بهره نباشد .\r\nاگر همراه درد ورم ، دل بهم آمدن شديد نباشد ، تا روز چهاردهم اسكنجبين همراه مرباى بنفشه بخورد خوب است .\r\nاگر التهاب آرام گرفت و تشخيص دادى كه ورم نرم شده وقت تحليل بردن آن فرارسيده است . همين‌كه ورم كمى از شدتش كاست ضماد از مصطكى و خاراگوش بر معده بگذار ! در اين مدت نوشيدنى تنها اسكنجبين باشد .\r\nاگر خيار چنبر دارويى را با آب رازيانه ، كرفس ، روغن بادام شيرين ، و بقيهء داروها استعمال كند چه بهتر .\r\nاما تو بايد دقت كنى ! هرگاه تشخيص دادى كه هنگام سست كردن و تحليل بردن ورم سر رسيده است نبايد داروى سست‌كننده يا تحليل برنده را تنها تجويز كنى . بايد داروى سست‌كننده همراه داروى گيرنده باشد . تنها به كار بردن سست‌كننده‌هاى ورم ، بدون داروى گيرنده خطر بزرگ در بر دارد . ممكن است بيمار را به پرتگاه نيستى ببرد .\r\nدر هرحال داروى سست‌كنندهء ورم - نوشيدنى يا گذاشتنى باشد - نبايد تنها استعمال شود ؛ بايد داروى گيرنده همراه داشته باشد . اين حالت در ورم گرم كبد نيز بايد رعايت شود . و نيز در علاج ورم گرم معده حتما بايد مراعات شود زيرا در اينجا معده از كبد به اين علاج نيازمندتر است .\r\nداروهايى كه خاصيت گيرندگى دارند و در علاج ورم معده بايد با داروى سست‌كنندهء ورم قاطى باشند داروهاى خوشبوى هستند از قبيل : مصطكى و گل محمدى و همچنين مازو ، سك ، گلنار و شاخه‌هاى نازك درخت و روغنهايى مانند : روغن به ، روغن مصطكى ، روغن سنبل رومى ، روغن سيب ، روغن زيتون كال و نارسيده .\r\nبايد حتما در موسم تابستان و در سرآغاز پيدايش ورم ، در مرهمهايى كه در معالجه ورم معده به كار مىبرى روغن گل ، روغن زيتون نارسيده ، روغن به ، روغن سيب وارد باشد ؛ و در فصل زمستان و هنگامى كه به تحليل بردن ورم سرگرم هستى ، بايد روغن سنبل رومى ، روغن شبت ، روغن بابونه ،\r\n\r\n","description":"","footnote":"","page_name":" 135 ","page_number":149},
  {"content":"\r\n\r\nروغن سوسن ، روغن مصطكى را گاه‌گاهى با مرهمها قاطى كنى .\r\nاينك مجموعه‌اى از داروهاى بر معده گذاشتنى كه در سرآغاز پيدايش ورم ، در حال افزايش ورم و در مراحل اخير ورم مفيدند و خوب علاجهايى هستند از اين قرارند :\r\n\r\nنسخه :\r\nآرد جو ، تانبول ، نيلوفر ، هريك يك اوقيه ، گل محمدى يك اوقيه و نيم . زعفران نيم اوقيه . بنفشه پانزده اوقيه . كتيرا پنج اوقيه . خطمى و بابونه هريك ده اوقيه . صندل پانزده اوقيه . مصطكى و اقاقيا پنج اوقيه همه را با موم و روغن گل درهم بسرشند و بر معدهء داراى ورم گذارند اين ضماد در ابتدا و در مراحل اخير ورم مفيد است .\r\nاينك داروى تركيبى ديگر كه سرآغاز پيدايش ورم معده بر معده گذارند كه بسيار خوب است .\r\n\r\nنسخه :\r\nبيخ سوسن ، شاه افسر ، موم و روغن بنفشه را درهم سرشند ، ضماد بر معده شود . اما نبايد هنگامى كه شكم بيمار روان است اين ضماد را استعمال كنند . بايد اول شكم را سرحال آورد ، بعدا دارو را گذاشت .\r\nضماد ديگرى هست كه در مراحل اخير ورم تا پايين آمدن و شروع بهبودى بر معده بگذارند بسيار خوب است .\r\n\r\nنسخه :\r\nشكوفهء گورگياه ، شاه افسر ، خاراگوش رومى ، سنبل ، ريشهء خطمى ، صندل ، تانبول ، زعفران ، ثمر درخت غار و امثال آن ضماد شود . در اوايل ورم داروى گيرنده را بر آن اضافه كنند . و در مراحل اخير داروى تحليل‌برنده همراه داشته باشد .\r\nداروى گذاشتنى ديگر هست كه در پخته گردانيدن و تحليل بردن ورم گرم معده ، ورم صفرايى و خونى خوب و تأثيربخش مىباشد و تركيبش از قرار زير است :\r\n\r\nنسخه :\r\nشاخه‌هاى نازك گل ، شاخه‌هاى خاراگوش ، شاخه‌هاى هميشه بهار ، پوستهء خارجى ترنج ، مصطكى ، كندر از هريك يك جزء و نيم . به ، خرماى كال نزديك به رسيدن ، زعفران ، الوا ، مرّ ، ازهر يك يك جزء . موم ، روغن بابونه ، روغن سنبل رومى . از هريك ده جزء . همه را باهم بسرشند و بر معده گذارند .\r\nاگر درد معدهء پيشينه سبب ورم شده است بايستى تا درد هست و ورم نيست با داروها و غذاهاى نرم و نرمىبخش معالجه شود . اما همين‌كه تشخيص دادى كه درد معده ورم معده ببار آورده است نرم و نرمىبخشها را قطع كن و تنها داروهاى تسكين درد معده مانند : پيه اردك و مرغ خانگى را\r\n\r\n","description":"","footnote":"","page_name":" 136 ","page_number":150},
  {"content":"\r\n\r\nتجويز كن !\r\nاگر ورم كهنه و ماندگار شد قرص سنبل را استعمال كن ! ضماد ساخته از مقل و ثمربان - كه در قرابادين تركيبش را گفته‌ايم - بر معدهء بيمار بگذار .\r\nمرهم ساخته از روغن بلسان ، الوا ، موم سفيد را بر معده ماليدن خوب است ، همچنين مرهم جالينوسى - كه در باب ناتوانى معده ذكرش آمد - بر معده بمالند خوب است . ضماد شاه افسر بر معده گذاشتن در اين حالت بسيار بهره‌رسان است . تركيب اين ضماد چنين است .\r\n\r\nنسخه :\r\nبابونه ، گلنار ، بزر كتان ، شاه افسر ، خطمى در اجزاء متساوى درهم بسرشند و از آن بر معده گذارند و با آن معده را باندپيچى كنند و آب‌پزش را بر معده پاشند .\r\nو اين داروى تناولى زير نيز در اين زمينه خوب است .\r\n\r\nنسخه :\r\nگل محمدى ده درهم ، عود دو درهم . مصطكى سه درهم . بزر كاسنى ، كشوت ( گياهى است نخ‌ماننده بر گياهان ديگر تند ، رنگ توسى مايل به سرخ دارد ) سه درهم . درهم ريزند و از آن تناول كنند . اگر ورم التهابى بود ، با كمى كافور بخورند .\r\n\r\nنسخهء ديگر :\r\nخيار چنبر دارويى سه استار ( دوازده مثقال ) در يك رطل ( نود مثقال ) آب بر آتش بجوشد تا نيم رطل ( چهل و پنج مثقال ) باقى مىماند سپس پاليده شود . آب تاج‌ريزى ، آب كاكنه يك اسكرجه ( بيست و يك مثقال ) با نيم رطل باقى ماندهء پاليده قاطى شود . بر آتش گذارند تا يك بار غلت خورد .\r\nآنگاه نيم درهم از معجون تلخ مسهل ( ايارج فيقرا ) در آن ريزند و بهم زنند .\r\nاگر بيمار داراى نيروى كافى است همهء اين دارو را يكباره بنوشد . و اگر ناتوان است نيمى از آن را تناول كند . و اگر خواستى بيشتر اثر داشته باشد ، شبت و بزر كتان و شنبليله را بر اين دارو بيفزاى اگر خواستى كه دارو قوىتر باشد . بزر كلم و اندران و مخ گوزن و پيه مرغ خانگى را نيز بر آن اضافه كن ! شايد در اين حالت به ضماد فيلغريوس و ضماد زرد نياز داشته باشى كه بر معده بگذارى . قرص مقل نيز در اين‌باره مفيد است كه بيمار تناول كند .\r\nنوعى مرهم هست كه براى ماليدن بر معدهء ورم گرم‌زده بسيار خوب است و تركيبش به قرار زير است :\r\n\r\nنسخه :\r\nموم يك اوقيه . روغن سنبل رومى يك اوقيه . مصطكى ، الوا ، مشك زمين ، گور گياه . از هريك يك مثقال . مقل سه درهم كه در شراب حل شود و با داروهاى ديگر درهم بسرشند تا مرهم شود .\r\n\r\n","description":"","footnote":"","page_name":" 137 ","page_number":151},
  {"content":"\r\n\r\nاگر ديدى كه بيمار اسهال است و بايد اسهال را بازدارى افشرهء غوره ، يا افشرهء خاراگوش يا هر دو افشره را با هم با داروى فوق الذكر قاطى كن ! و اين را بايد بدانى كه اگر دوران درد معده از اثر ورم بدرازا كشيد و ورم به حدى رسيد كه نزديك است تبديل به سوء مزاج شود و از پخته شدن سرپيچى كرد ، نبايد تنها بر داروهاى سردىبخش اعتماد كنى و تجويز ادامه دهى كه خطر بزرگ در بر دارد و كار دست بيمار مىدهد . بايد اين را در نظر داشته باشى كه گويند اگر گردن‌بند از سنگ اناسليس ( باسليس . نسخه ) باشد و سنگ بر بالاى معده قرار گيرد . بسيار فايده‌رسان است .\r\nاگر ورم معده دمل شد يا خراج گرديد ، علاج آن را در باب ويژه‌اى شرح مىدهيم .\r\nاگر ورم صفرائى در معده باشد ، بايد قبل از هر چيز داروهاى گذاشتنى بسيار سردىبخش شناسايى شده كه با صندل و كافور و گل محمدى و امثال آنها قاطى باشند تجويز كرد .\r\nآب جو را با آب انار بر آتش جوشيده بخورند و گوشت خرچنگ تناول نمايند و بعد از چند روزى از آب كاسنى و آب تاجريزى بنوشند . در مرحلهء اخير و نزديك به فروكش كردن ورم ، اندكى آب رازيانه را با آب كاسنى و آب تاجريزى مخلوط كرده تناول نمايند ، كه بسيار فايده بينند .\r\n\r\nفصل دوم ورم سرد بلغمى در معده\r\nمنشأ ورم سرد بلغمى رطوبت ، بدهضمى ، كم‌حركتى و كم ورزش كردن و ساير چيزهايى است كه مادهء خلط رطوبى را در آوندهاى درونى و در غشاها توليد مىكنند و آشكار نيستند كه سابقا اينها را شرح داده‌ايم .\r\n\r\nنشانيهاى ورم سرد بلغمى در معده\r\nاگر ديدى كه بيمار ، درد معدهء هميشگى و ثابت دارد و حتى در هنگام خوابيدن درد دست‌بردار نيست ، و همراه درد تب ، التهاب ، وسوسه و اوهام نيست . و هرآنچه هست عبارت از : رنگ چهره توسى ، آب دهن زياد و رطوبى ، تشنگى كم ، بدهضمى و كم‌اشتهايى است ، بدان كه معده به ورم بلغمى مبتلاست .\r\nاز نشانيهاى ديگرى كه ذكر شده‌اند مىتوانى دريابى كه معده سوء مزاج تر دارد .\r\n\r\nعلاج\r\nدر علاج ورم سرد بلغمى معده نيز همچون علاج ورم در معده ، نبايد داروى تحليل برنده را بدون داروى گيرنده استعمال كنى .\r\nداروى خوب و نيرومند براى تحليل بردن ورم سرد بلغمى در معده عبارت است از :\r\n\r\nنسخه :\r\nآب كرفس دو اوقيه . آب رازيانه دو اوقيه . بورك سه درهم . روغن بادام شيرين به اندازهء كافى . بيمار\r\n\r\n","description":"","footnote":"","page_name":" 138 ","page_number":152},
  {"content":"\r\n\r\nاز آنها بنوشد و بعد از آن روغن كرچك دو درهم . روغن بادام شيرين همراه آب‌پز شاه افسر بخورند .\r\nكه تركيب دارويى آن از اين قرار است :\r\n\r\nنسخه :\r\nشاه افسر ده جزء . بيخ رازيانه ده جزء . در چهار رطل ( سيصد و شصت مثقال ) آب بر آتش بجوشند .\r\nتا يك رطل ( نود مثقال ) باقى مىماند . سى مثقال از آن را تناول نمايند .\r\n\r\nنسخهء ديگر :\r\nحسل را با شاه افسر بجوشانند و بپزند و با مقدار هر خوراك سه درهم روغن كرچك قاطى باشد .\r\nگويند اگر از نيم درهم تا دو درهم روغن بادام شيرين هم با داروى نامبرده باشد بهتر است .\r\nداروهاى بر معده ماليدنى و بر معده گذاشتنى در علاج ورم سرد بلغمى معده به قرار زيرند :\r\n\r\nنسخه :\r\nمريم نخودى كوهى ، شاه افسر ، هل ، بابونه و شبت از هر يك ده درهم . خاراگوش و سنبل از هريك هفت درهم . الوا هشت درهم . مصطكى ده درهم . كندر شش درهم . ريشهء خطمى پانزده درهم . اندران ده درهم . جواشير ده درهم . استرك ده درهم . پيه غاز دو اوقيه ( چهارده مثقال ) . پيه مرغ خانگى چهارده مثقال . موم قرمز چهل و پنج مثقال . از اينها همه مرهم سازند و بر معده مالند . يا ضماد سازند بر معده بندند .\r\nبهترين ماليدنى بر معدهء ورم بلغمى سردزده عبارت است از : روغن سنبل رومى ، روغن سنبل ، كه با مرّ و زيرهء سياه كرمانى قاطى باشد .\r\nاين مرهم نيز بسيار خوب است كه تركيبش به قرار زير است :\r\n\r\nنسخه :\r\nمارچوبه ، لبلاب ، روغن بادام شيرين ، سلق ، كلم و روغن زيتون ، كه اينها را تنها يا مجموعا بر معده مالند .\r\nبايد غذاى بيمار نوعى باشد كه خون را مىخشكاند و همچنين زودهضم باشد . به هيچ وجه نبايد قى كنند .\r\n\r\nفصل سوم ورم سخت و غليظ در معده\r\nورم سخت و غليظ ممكن است خودسرانه در معده پديد آيد ، و امكان دارد از ورم گرم معده به سختى و غلظت گراييده باشد . چنان كه تو خودت در اين‌باره معلومات كافى دارى !\r\n\r\n","description":"","footnote":"","page_name":" 139 ","page_number":153},
  {"content":"\r\n\r\nكمتر اتفاق مىافتد كه ورم بلغمى معده به ورم سخت و غليظ بينجامد .\r\n\r\nنشانى ورم سخت در معده .\r\nهمراه ساير دليلهاى وجود ورم در معده ، احساس كردن آن با لمس ، قبوضيت زياد ، لاغر شدن بدن تو را بر وجود ورم سخت در معده راهنمايى مىكنند .\r\n\r\nعلاج\r\nدستورى را كه در علاج ورم گرم و ورم سرد بلغمى معده داديم و گفتيم كه نبايد داروى تحليل برنده را بدون داروى گيرنده و قبوضيت‌آور استعمال كنى ، در اينجا هم بايد مراعات شود . هر دارويى كه در تحليل بردن ورم گرم - بعد از رسيدن ورم - به‌كارمىرود ، در تحليل بردن ورم سخت نيز مفيد است .\r\nهر قدر بيشتر شير شتر بچه‌دار بخورند به نفع آنها است .\r\nو اينك دارويى بهره‌رسان كه تركيبش چنين است .\r\n\r\nنسخه :\r\nروغن كرچك سه مثقال . آب‌پز خيار چنبر دارويى را در آب ريشه‌ها ( بيخ كبر ، بيخ رازيانه ، بيخ كرفس ، بيخ كاسنى . م ) درهم چلانند و بهم زنند و بخورند .\r\nاگر نياز به داروى تأثيربخش‌تر بود اين داروى تركيبى را تجويز كن :\r\n\r\nنسخه :\r\nشكوفهء گورگياه ، مصطكى ، پر سياوشان از هريك يك جزء . آن را همراه داروهاى نسخهء قبلى و آب ريشه‌ها قاطى كن و بخورند .\r\nاگر يك درهم روغن سوسن و دو درهم روغن بادام را با روغن كرچك قاطى كنند و بخورند مفيد است .\r\nاگر روغن سوسن و روغن بادام و روغن كرچك را در عسلاب ريزند و بهم زنند و بخورند باز مفيد است .\r\nبراى بر معده گذاشتن : مخ استخوان گوزن ، مخ استخوان ساق گاو ماده و دنبهء كوهان شتر خوبند .\r\nداروى ديگرى هست كه براى علاج ورم سخت و براى علاج دمل در معده مفيد است . و تركيبش چنين است .\r\n\r\nنسخه :\r\nشاه افسر ، شنبليله ، بابونه ، ثمر غار ، خطمى ، خاراگوش از هريك يك جزء . اندران ، قير ، هريك دو سوم جزء . بيست عدد انجير را با شراب سياه انگورى بپزند و انگم‌ها را در آن حل كرده و سپس\r\n\r\n","description":"","footnote":"","page_name":" 140 ","page_number":154},
  {"content":"\r\n\r\nمچاله كنند تا عسل مانند شود . اكنون داروها را در آن قاطى كنند و بسرشند و بر معده گذارند ؛ دارويى است شگفت‌آور .\r\nاينك داروى گذاردنى ديگر كه تركيبش به قرار زير است :\r\n\r\nنسخه :\r\nبرموم شش جزء . استرك دو جزء . مصطكى يك جزء . سقز درخت بنه نيم جزء .\r\nتفاله و ته‌نشين روغن سنبل رومى چندانكه داروها در آن بسرشند .\r\n\r\nنسخهء ديگر :\r\nاندران صد جزء . موم صد جزء ، شاه افسر دوازده جزء . زعفران و مرّ ، مقل يهود هريك هشت جزء .\r\nروغن بلسان نود مثقال . اينها را درهم بسرشند و بر معدهء ورم كرده گذارند .\r\nروغن افشرهء چوب تاك در اين‌باره بسيار بهره‌رسان است .\r\nآب‌پز زنبق كه با خيار چنبر دارويى قاطى باشد در علاج ورم سخت معده بسيار مفيد است .\r\nداروى گذاشتنى بر معده - كه در علاج ناتوانى و سخت شدن معده بيان كرديم - در اينجا نيز مفيد است .\r\nاينك ضمادى خوب كه تركيبش از قرار زير است :\r\n\r\nنسخه :\r\nمصطكى ، كندر ، خاراگوش هريك يك جزء . اندران دو جزء . زعفران دو جزء . مشك زمين سه جزء . با مرهم ساخته از روغن سنبل رومى قاطى شوند و بر معدهء ورم سخت‌زده بگذارند .\r\nاگر اتفاق افتاد - كه بندرت چنين اتفاقى روى مىدهد - منشأ ورم سخت معده ورم بلغمى سرد معده باشد بهترين علاجش داروى زير است .\r\n\r\nنسخه :\r\nاندران ، مقل ، بزر كلم ، ميعه سايله ، بادام تلخ ، مصطكى ، سنبل ، گورگياه ، مشك زمين و هرآنچه انگمند در آب حل شوند . بقيهء داروها كوبيده و سائيده شده در آن ريخته شوند و باهم بسرشند و بر معده ورم‌زده گذارند .\r\nغذاى اين بيماران : مارچوبه ، لبلاب و روغن بادام شيرين باشد . به‌ويژه اگر منشاء ورم سخت ، ورم گرم بوده باشد بايد از اين نوع غذا استفاده كنند .\r\n\r\n","description":"","footnote":"","page_name":" 141 ","page_number":155},
  {"content":"\r\n\r\n\r\nفصل چهارم دمل در معده\r\nبسيار روى داده كه پزشكان از معالجهء ورم معده منحرف شده و اهمال كرده‌اند تا جايى كه ورم به خراج تبديل شده است . و امكان دارد كه دمل معده خودبه‌خود ايجاد شده و از ورمى منتقل نشده باشد .\r\n\r\nنشانيها\r\nهمان نشانيها است كه در بحث ورم گرم معده بيان شده‌اند .\r\n\r\nعلاج\r\nتا در معده ورم است و دمل نشده است ، بايد به وسيلهء رگ‌زنى و داروهاى سردىبخش معده را دريافت كه از تبديل شدن ورم به دمل جلوگيرى شود . داروهاى خارجى و داروهاى تناولى تا ممكن است به كار ببر !\r\nاما اگر كار از كار گذشت و ورم دمل گشت و دمل در راه پخته شدن و رسيدن بود ، دقت كن ! اگر حدس مىزنى كه دمل سبكبار است و جاى نگرانى نيست و دارد پخته مىشود ، چندين بار پياپى شير حيوان به بيمار بده بخورد ؛ شير را با آب گرم قاطى كند و بخورد .\r\nبا سرانگشت جاى سخت شده را معاينه كن ببين آيا زير انگشت به گودى مىرود ؟ آيا بيمار از اين انگشت بر جاى سفت گذاشتن به هيجان مىآيد ؟ آيا مىلرزد ؟ آيا ورم زير انگشت نرمش نشان مىدهد ؟ اگر نتوانى تشخيص دهى كه ورم دمل شده است يا نه آب شنبليله و آب گياه سه‌كوهه و روغن بادام شيرين تجويز كن كه بيمار بخورد .\r\nاگر نياز به داروى قويتر داشتى و حدس زدى كه دمل بيشتر از اول به پخته شدن و رسيدن نزديك است ، روغن كرچك را بر آب شنبليله و آب سه‌كوهه و روغن بادام شيرين اضافه كن !\r\nاين دارو كه تركيبش در زير آيد آزمون شده و بسيار خوب است .\r\n\r\nنسخه :\r\nكاسنى بيابانى يك درهم ، بزر مرّ يك درهم . بزر شنبليله يك درهم . شكر سه درهم . همه را خرد بسايند و با وزن سه اوقيه ( بيست و يك مثقال ) شير گرم بخورند . شير اگر شير الاغ باشد بهتر است و گرنه شير بز استعمال شود .\r\nداروى آزمون شدهء خوب ديگرى هست با تركيب زير .\r\n\r\nنسخه :\r\nبرگ خشكيدهء كاسنى بيابانى هفت مثقال . شنبليله چهارده مثقال . بزر مر و خوش بيست و هشت\r\n\r\n","description":"","footnote":"","page_name":" 142 ","page_number":156},
  {"content":"\r\n\r\nمثقال . همه را مىكوبند و مىسايند و درهم مىريزند و مىبيزند و با شير بز و روغن كنجد مىسرشند و بر معده مىگذارند .\r\nبيمار معدهء دمل‌زده بايد با آب ولرم آب‌تنى كند ، غذايش آش ساخته از انجير و بابونه و شنبليله باشد و خاراگوش در آن ريزند كه تقويت معده مىكند .\r\nمنظور از همهء اينها اين است كه ورم پخته شود ، و بتركد .\r\nهرگاه بعد از گرم پوشيدن معده و گذاشتن ضمادها و بعد از آنها گذاشتن ضماد انجير - كه ذكر شده است - حدس زدى كه دمل نزديك به تركيدن است ، بيمار را بر زيراندازى بسيار نرم و گرم بخوابان و وادارش كن كه دمرو بخوابد كه از اثر فشار دمل بتركد . و تو از پژمردن و پايين آمدن ورم و مدفوع همراه ريم و خون مىدانى كه دمل تركيده است . در اين هنگام الوا را با آب كاسنى به بيمار بخوران . بعد از تكميل تركيدن دمل بايد داروهاى جوش‌دهندهء مناسب بخورد .\r\nاگر بيمارى كه دمل در معده دارد ريم قى كند حالت نوميدى به بهبود از اميد بهبودى بيشتر است .\r\nاگر تشخيص دادى ، يا حدس زدى كه ريم در معده جمع شده است ، نكند آن را وسيلهء قى كردن بيرون ريزى . به وسيلهء داروى مسهل چرك و ريم را از معده پاكسازى كن !\r\nاگر ديدى كه اين علاجها بهرهء زياد ندادند ، داروهاى علاج ورم سخت معده را به كار انداز !\r\nغذاى سازگار با چنين بيماران در سرآغاز بيمارى سوپى است كه با نشاسته و جو پوست‌كنده و زردهء تخم‌مرغ مىسازند . در مراحل اخير بيمار سوپهايى را بخورد كه شبت و شنبليله در آنها ريخته شده است و خودت اندازهء آميزهء اينها را خوب مىدانى !\r\n\r\nفصل پنجم قرحهء معده « 1 »\r\nجرم معده از خلطهاى داخل معده تأثيرپذير مىشود و گاهى زياد از حد با آنها در تماس بوده و خلط بركشيده است . قرحه ( زخم چركين يا جوش چركين ) در جرم معده پيدا مىشود .\r\nهمچنين امكان دارد كه از اثر زياد ريزش مواد بدجنس گزنده و آمادهء گنديدن از بالا به معده و زياد در معده ماندن آن قرحه و جوش در معده پيدا شوند .\r\n\r\nنشانيها\r\nدر اكثر حالات قرحهء معده و به‌ويژه اگر در پايين معده باشد كوتاه نفسى ، عرق ريختن ، غش كردن به دنبال دارد و دست و پا سرد مىشود . همچنين آروغ بدبو ، خشكى زبان - كه از اثر بخارهاى بالا آمده است - دليل بر قرحهء معده‌اند . قى كردن نيز زياد است . اگر جوشها در معده پيدا شوند آروغ\r\n\r\n\r\n","description":"","footnote":"\r\n( 1 ) - قرحه دمل چركين شده يا جوش چركالوده است . در اينجا قرحهء معده آن اصطلاح قرحهء معده نيست كه در ميان مردم متداول است .\r\n","page_name":" 143 ","page_number":157},
  {"content":"\r\n\r\nبيش از حدّ متوقع است .\r\nممكن است قرحه در دهانهء معده باشد و ممكن است در مرى باشد . چگونه بدانيم كه از معده و مرى كداميك به قرحه مبتلا هستند ؟\r\nاگر قرحه در مرى باشد ، بيمار احساس مىكند كه درد به سوى عقب كشيده شده است و ميان شانه‌هايش درد مىكنند و از گردن تا سرآغازهاى سينه آزار بينند . و هرگاه لقمه‌اى را فرو دادند و لقمه از مرى تجاوز نمود دردى كه از لقمه فرو دادن كشيده است كمى فروكش مىكند .\r\nاگر قرحه در معده باشد پايينىهاى سينه يا بالاييهاى شكم به درد مىآيند . و درد شديدتر از درد قرحهء مرى است . هرگاه لقمه‌اى را فرو مىدهند بعد از تجاوز كردن از سينه آزاررسان است و اكثرا درد در طرف مراق است . نفس كوچك و بدن سرد است و نيز احتمال غش كردن بيشتر است .\r\nاگر قرحه در ته معده سر برآورده است . نشانيش اين است :\r\n1 - كبرهء قرحه با مدفوع مىآيد بدون آنكه خراش و پوست‌اندازى روده در ميان باشد .\r\n2 - هرگاه بيمار چيزى را فرو دهد ، همين‌كه فرو داده به ته معده رسيد ، پايين معده به درد آيد اما درد اندك است . فرق ميان قرحه در معده و قرحه در روده را فرو داده از راه دهان معين مىكند .\r\nوقتى لقمه از دهن تا معده در راه است كجا به درد مىآيد ؟\r\nاگر قرحه در روده باشد پوستهء نازك همراه مدفوع به‌ندرت پيدا مىشود و اگر احيانا پيدا شد بسيار نازك است و از جنس روده‌هاى قسمت بالايى است .\r\nاگر قرحه در معده باشد دردى كه حس مىشود بالاتر از روده‌ها است نه در طرف روده‌ها و اين حالت بسيارى از پزشكان را به اشتباه انداخته است كه پندارند اين قرحهء بالايى روده‌ها نيست و بيمارى ديسانترى است .\r\nبايد تو در اين‌باره دقت كنى و موقع درد و نوع بيمارى را كاملا تشخيص دهى .\r\nهرگاه كسى با قى پوستهء نازك برآورد بايد بدانى كه حتما قرحه در مرى و يا در معده وجود دارد .\r\nاگر مىخواهى اين را امتحان كنى چيزى كه خردل و سركه با آن باشد به بيمار بخوران !\r\n\r\nفصل ششم علاج جوشهاى معده\r\nبايد اول به وسيلهء داروهاى سازگار با حالت بيمارى كه قرحهء معده دارد ، بيمار را اسهال دهى . آنگاه انار دانه و مويز بخورد . شير را وسيلهء آهن سرخ شده كه در شير فرو كنند گرم كن و از آن شير بخورد .\r\nاگر كسى دريدگى در معده دارد و معده سوراخ شده است راه نجاتش بسيار دشوار است ؛ مگر اينكه سوراخ يا دريدگى بسيار كم و ناچيز باشد . با اين همه بايد به معالجه‌اش پرداخت و او را نوميد نكنى شايد راه رهايى را بيابى .\r\n\r\n","description":"","footnote":"","page_name":" 144 ","page_number":158},
  {"content":"\r\n\r\n\r\nگفتار ششم حالات معده و مراق و اطرافيان معده\r\n\r\nفصل اول باد شكم\r\nحالات و ظروفى كه باد شكم را توليد مىكنند چند جهت دارند :\r\n1 - اگر خوراك رطوبى و تر مزاج در معده جمع آيد و رطوبت بيگانه از گوهر خوراك وارد معده شود ، تبديل به باد مىشود . و اگر حرارت معده شديد نباشد حتى اگر ميانه باشد نمىتواند مادهء آمادهء باد شدن را از باد شدن باز دارد .\r\n2 - خوراكى كه در معده گرد آمده است در گوهر بادزا نيست ، اگر حرارت كافى بر او چيره نشود و حرارت ناتوان باشد ، آن خوراك به بخار تبديل مىشود و باد شكم به وجود مىآيد . آرى هرچند خوراك به خودى خود بادزا نيست و در اندرون به باد تبديل نمىشود و بادى را برنمىانگيزد ، اما اگر حرارت معده در تحليل آن كوتاه آمد به حركت درمىآيد و بهم‌زده مىشود و به هضم نمىرسد .\r\nاين حركت و بهم‌زده شدن باد را برمىانگيزد . امّا اگر هيچ حرارتى به هيچ وجه بر آن اثر نگذارد هر چند خوراك در گوهر بادزا باشد به باد تبديل نمىشود .\r\nتوضيحى در اينجا لازم است : اگر خوراكى در معده توليد باد نمىكند از سه حالت خارج نيست .\r\nالف - خود خوراك در گوهر بادزا نيست .\r\nب - خوراك بادزاست اما حرارت بر او چيره شده است و از باد شدن جلوگيرى كرده است .\r\nج - سرمايى هست كه نمىگذارد خوراك حركت كند و بجنبد .\r\n3 - شايد حرارت به حد كافى باشد و بتواند خوراك را بدون باد توليد كردن به هضم برساند و مادهء خوراكى نيز كاملا آمادهء هضم شدن باشد ؛ اما دارندهء معده كار دست خود دهد . مثلا آب زياد بر خوراك بنوشد يا چنان حركاتى كند كه خوراك در معده بهم‌زده شود و باد وجود خود را اعلام نمايد .\r\n4 - خوراك وارد شده به معده بادزا است . مانند لوبيا ، عدس و امثال آنها ، اگر اين خوراك و لو اينكه بسيار كم و از جاى هضم شدن دور باشد و نيروى معده نيز بر مرام باشد ولى حرارت معده بسيار\r\n\r\n","description":"","footnote":"","page_name":" 145 ","page_number":159},
  {"content":"\r\n\r\nشديد نباشد حتما تبديل به باد خواهد شد .\r\n5 - شراب پرمايه و شيرين‌مزه بادزاست ؛ مگر شراب شيرين ، بسيار آبكى باشد . البته آن هم توليد باد مىكند اما باد نازك و بيصدا كه پرمايه‌گى در آن نيست .\r\n6 - خوراك در گوهر گرم است كه وقت هضم شدن گرمتر مىشود . اگر در اين هنگام با مادهء سرد و تر مزاج تصادف كند ، آن ماده را تحليل مىبرد و به بخار تبديل مىكند و بخار باد شكم مىشود .\r\n7 - شكم گرسنه و تهى از غذاست ، مادهء رطوبى شيشه‌رنگ در معده و روده‌ها جايگزين است . هر گاه حرارت معده به كار پرداخت ، مادهء رطوبى شيشه‌اى از اثر گرماى چيره تحليل مىرود و به باد شكم تبديل مىشود و آنگاه است كه قرقر شكم گرسنه و باد شكم كولاك مىكند . كه شايد سبب اين حالت چنين باشد :\r\nطبيعت فراغهايى يافته است ، نيروى بدن حركت كرده است و در كمترين حركت و جنبش ، هواى پناه گرفته در فراغها از اين حركت به جنبش درآمده‌اند و باقىماندهء بخارها در درون ، همراه بادها به حركت درآمده و باد شكم ايجاد شده است .\r\n8 - مادهء سودائى در اندازهء بسيار در معده جمع شده است و توليد باد كرده است .\r\n9 - بيماريهاى سپرز ( طحال ) نيز بادبرانگيز هستند .\r\n10 - اكثرا سرماى وارد بر بدن - كه از خارج آمده - بدن را آكنده است . حرارت تحليل‌برنده ناتوان است و يا توان تحليل بردن همگى ماده را ندارد . نيمى از مادهء سرما را تحليل مىبرد و نيم تحليل نرفته تبخير مىشود . در اينجا هر بخارى كه تحليل نرود به باد شكم تبديل مىشود .\r\nاگر تازه بر خواستگان از بيمارى با باد شكم زياد دست به گريبان بودند ، علامت برگشتن بيمارى است .\r\nبيماريهاى مراق اكثرا از شدت حرارت معده و بند آمدن راه تغذيه در بدن ايجاد مىشوند كه اين حرارت به سوى معده برمىگردد ، آنجا حبس مىشود و مىترشد و آروغ ترش از آن برمىخيزد . اگر قى كند مادهء برآورده به اندازه‌اى ترش است كه دندان را كند مىكند و به‌ويژه اگر با برگشتن و حبس شدن خوراك در معده ، طحال نيز سهمى داشته باشد ، و مدفوع بسيار تر و غليظ باشد كه خون را نيز غليظ گرداند .\r\n11 - ورمى در درون هست كه بخار سودائى از آن برمىخيزد كه در اين حالت بايد منتظر بيمارى ماليخوليا بود .\r\n\r\nنشانيهاى حالات مختلف باد شكم\r\nاگر خوراك تناول شده در گوهر بادزا است ، بايد نوع خوراك را شناسائى كرد ! و اگر باد از خوراك بادزا پيدا شده است اكثرا باد بزرگ پرطمطراق در شكم نمىپيچد و اگر غذا خوب باشد هنگام غذا خوردن باد شكم ناتوان است . اگر دو بار يا سه بار آروغ بكشند باد از طمطراق خود مىكاهد و تا اندازهء زيادى فروكش مىكند .\r\nاگر سبب باد خلط موجود در معده است ، بيمار آب گرم بنوشد يا حركت خوراك را در معده بهم\r\n\r\n","description":"","footnote":"","page_name":" 146 ","page_number":160},
  {"content":"\r\n\r\nبزنند خلاصه مىتوانى از هرچه مخالف هضم شدن طعام است نشانى منشأ باد را بجوئى و خلاصه هرگاه سبب اين بادهاى ناسازگار را شناختى ، طرح رفع آنها را مىريزى ؛ بيمار را وادار به پرهيز از سبب مىكنى و طرز خوراك را تغيير مىدهى .\r\nفرق ميان باد شكم توليد شده از خلط سودائى و باد توليد شده از خلط تر مزاج ناپخته و كال در اين است كه باد توليد شده از مادهء سودائى خشك است و باد توليد شده از خلط رطوبى ، باد نمناك است .\r\nنشانى منشأ انواع بادهاى ديگر ، وجود خود بادها است كه خود را اعلام مىكنند .\r\n\r\nعلاج\r\nاگر سبب بوجود آمدن باد شكم از اثر خوردن خوراك بادزاست دستور علاجش چنين است :\r\n1 - خوراك بادزا نخورد و از آنچه تا حال خورده است دورى جويد . خوراكى را برگزيند كه بادزا نيست و در عين حال زودهضم است .\r\n2 - تا اين رژيم را مراعات مىكند ، بايد بر بالشى كه آكنده‌اش گرمىبخش است - مثلا پر از پنبه است - دمر بخوابد و شكمش بر بالش قرار گيرد . « 1 »\r\n3 - اگر سبب بادهاى شكم از اثر سردمزاجى و ناتوانى معده است ، علاجش :\r\nالف - داروها و غذاهايى است كه در باب سردمزاجى و ناتوانى معده ذكر شده‌اند .\r\nب - سطح معده را از خارج با روغن‌هايى بينداى كه داروهاى بادشكن در آنها پخته است . از قبيل :\r\nگياه ننه حوا ، انگدان رومى ، زيره . و اگر نياز به داروى قويتر بود ، برگ فيجن ، برز فيجن ، ثمر غار ، انگدان و سيساليوس ( نوعى ديگر از انگدان ) را در روغن غار يا روغن كرچك و امثال آن بپزند و بر معده مالند .\r\nج - شايد اگر شبت را با روغن و يا چيزى در خاصيت شبت را در روغن آميزند و گردن را بدان مالش دهند كافى باشد و پس از آن مرهم بسيار تحليل‌برنده از نوع مرهمى كه با حسل و شبت و خاكستر و آب مىسازند ، معده را مالش دهند .\r\nد - شايد نياز باشد كه بيمار به وسيلهء اين روغنها حقنه شود . و شايد نياز باشد كه زفت با مادهء حقنه‌اى مخلوط باشد .\r\nامّا اگر توليد باد شكم از اثر سردمزاجى معدهء همراه مادهء غليظ است ، نبايد داروهاى ذكر شده به كار روند . كه امكان دارد باد را بيشتر برانگيزند . بايد قبل از هر چيز مادهء سوء مزاج سرد را پاكسازى كنى آنگاه داروى تناولى يا گذاشتنى يا ماليدنى به كار برى .\r\n- اگر سوء مزاج سرد معده ساده و بدون ماده است يا ماده هست اما بسيار كم ، نگران مباش و از دارو استعمال كردن صرفنظر مكن !\r\nبهترين داروى تناولى بادشكن و بسيار بهره‌رسان عبارت است از :\r\n\r\n\r\n","description":"","footnote":"\r\n( 1 ) - اما بايد سقف محكم باشد ! ( م ) .\r\n","page_name":" 147 ","page_number":161},
  {"content":"\r\n\r\n1 - يك بسته پر يك كف دست مريم نخودى كوهى در آب بر آتش گذارند تا بسيار خوب بپزد ، سپس بيمار از آن بخورد .\r\n2 - پونه رودخانه‌اى آب‌پز شود و با عسل مخلوط كنند و از آن بخورند .\r\n3 - خولنجان آب‌پز شده را بخورند خوب است . خولنجان خام و آب‌پز نشده هم خوب است .\r\nهمچنين خولنجان را با سكبينه درهم سرشند و حب سازند و هر حب به اندازهء يك عدد نخود باشد و مقدار تناولى به وزن يك مثقال با آب گرم بخورند باد را بيرون مىدهد و رطوبت كم را از بين مىبرد .\r\nدارويى هست كه در اين زمينه بسيار نافع است و در علاج بادهاى ناسازگار ويژگى دارد . كه چنين است .\r\n\r\nنسخه :\r\nگند بيدستر ، روغن كهنه شدهء زيتون و سركهء با گلاب آميخته را درهم ريزند و از آن تناول كنند . اگر سركهء اين دارو سركه انگدان يا سركهء پياز دشتى باشد بهتر است . گويند سوختهء قاب ( بجول ) گراز در اين‌باره داروى خوبى است .\r\nاگر باد شكم سبكبار است شايد كافى باشد كه بر غذاى اندك شراب ناب بخورند و بعد از نوشيدن شراب بخوابند . بدون باد شكم بيدار مىشوند و از شر آن آسوده خواهند شد .\r\nو اين داروى ماليدنى بر شكم نيز خوب است و تركيبش چنين است كه در زير آيد .\r\n\r\nنسخه :\r\nسياه‌دانه ، ثمر غار و فيجن را در شراب بر آتش بپزند و بسيار خوب بپزند و بپالايند . به اندازهء نصف آن شراب روغن در آن شراب پاليده بپزند تا شراب تبخير مىشود و تنها روغن مىماند . از آن روغن بر معده مالند .\r\nروغن سياه‌دانه بر معده ماليدن نيز مفيد است .\r\nپزشكى گفته است : كودكان كه شكمشان باد مىكند ريحان سليمانى براى آنها داروى خوبى است .\r\nاگر باد شكم و بادكردگى شكم از اثر مادهء سودائى بوده و هميشگى است ، علاجش : معجون سنجرينا ( شجرينا . نسخه ) ، قنداديقون . ( فنداديقون . نسخه . ) و ننه حوا است . و اگر نياز به داروى پاك‌ساز قوى بود . حب منتن ( بدبو ) را تجويز كن و ابر مرده را در سركه بخيسان و بر معدهء بيمار بگذار . سركه بايد بسيار تند و غليظ باشد ، و اگر سركهء انگدان باشد بسيار خوب‌تر است .\r\n\r\nفصل دوم قرقر شكم\r\nهرچه سبب توليد باد است كاملا سبب قرقر شكم نيز مىباشد ؛ پس قرقر كردن از چيست ؟ باد در\r\n\r\n","description":"","footnote":"","page_name":" 148 ","page_number":162},
  {"content":"\r\n\r\nشكم توليد شده است و حبس است طبيعت مىخواهد آن را بيرون دهد و نمىتواند . باد حبس شده نه پايين مىآيد و نه بالا مىرود ؛ ميدان جولانش روده است و قرقر صدا مىدهد به‌ويژه هرگاه باد شكم به رودهء باريك و گدار تنگ وارد شود ، قرقر بيشتر است .\r\nهرگاه از منفذ تنگ گذشت و به داخل مجراى كلفت و گشاد رسيد ، قرقر آرام گرفته و كم مىشود . ليكن با اينكه گفتيم كم مىشود صدايش بم‌تر مىگردد . يعنى در روده‌هاى باريك صداى قرقر زيرتر از صداى آن است كه در روده‌هاى ستبر است . با اينكه حجم آنچه در روده‌هاى ستبر است بيشتر است .\r\nاگر اين بادهاى قرقركننده با رطوبت برخورد نمايند ، صدا صاف در نمىآيد . « 1 »\r\nاگر باد شكم به فراخنايى درآيد كه در آنجا رطوبت فواره مىزند و بهم‌زده مىشود صداى قرقر ، بق‌بق مىشود .\r\nصداى صاف باد شكم دليل بر پاكيزگى و ناآلودگى روده‌ها است و يا دليل بر قبوضيت زياد معده است كه از مدفوع خشك مىگذرد .\r\nعلاج قرقر آسان‌تر از علاج بادكردگى بوده و داروى آن تأثيربخش‌تر است .\r\nكسى كه بادش در شكم پيچيده است و كمى تب هم دارد ، آب زيرهء آميزه با ترنگبين به جاى پانيد بخورد .\r\n\r\nفصل سوم لغزندگى و صافى معده\r\nاين حالت لغزندگى و صافى معده يكى از چند سبب زير را دارد .\r\n1 - سوء مزاج گرم همراه مادهء خلط گزنده ، كه خلط معده را مىگيرد .\r\n2 - گاهى ممكن است از سوء مزاج گرم ساده و بدون ماده اين حالت رخ دهد . اما بندرت چنين رويدادى رخ مىدهد . و اين بندرت رخ دادن در حالى است كه نيروهاى گيرنده و نگه‌دارندهء خوراك در معده ناتوان شده باشند .\r\n3 - سوء مزاج سرد همراه مادهء خلط لغزاننده .\r\n4 - سوء مزاج سرد سادهء بدون مادهء خلط .\r\n5 - قرحهء معده كه از خوراك وارد به معده آزار بيند و معده مىخواهد آزار و سبب آزار را از خود براند .\r\n6 - ناتوانى نيروى نگه‌دارندهء خوراك در معده .\r\nهرگاه بعد از لغزش معده و روده ، و صاف شدن معده آروغ ترش باشد بنا به فرمودهء بقراط نشانهء خوبى و نويد بهبودى است زيرا آروغ ترش نشان از حرارت غير متحرك ( جامد ) دارد ؛ و اگر حرارت نبود باد ايجاد نمىشد و اگر باد نباشد آروغ هم نيست . كه آروغ باد معده است و از بالا\r\n\r\n\r\n","description":"","footnote":"\r\n( 1 ) - مانند طبل نمناك مىشود ! ( م ) .\r\n","page_name":" 149 ","page_number":163},
  {"content":"\r\n\r\nبيرون آيد .\r\n\r\nنشانيها\r\nهمه نشانيها را شناخته‌اى و مشهورند نياز به تكرار ندارد .\r\n\r\nعلاج\r\nاگر سبب ، مزاج گرم همراه ماده است و ماده معده را مىگزد و از جا مىلغزاند ، بايد با آرامى تمام خلط را بيرون برانى . بعد از پاكسازى معده از خلط داروها و غذاهاى زير را تجويز كن !\r\n1 - رب ميوه‌هاى قبوضيت‌آور بخورند .\r\n2 - گاورس را در قاوت آب جو بر آتش بپزند و بخورند .\r\nاگر حالت لغزندگى معده به درازا كشيد ، اين دستور را به كار برند :\r\n3 - دوغ گاو را بر آتش بپزند يا آهن سرخ شده و يا سنگ گرم شده در آتش را در دوغ گاو اندازند كه بدين وسيله به جوش آيد . داروهاى قبوضيت‌آور كه عبارتند از : تباشير ، گل محمدى ، كهربا ، گلنار ، خرنوب مصرى و قارچ چمنى همه را درهم ريزند و خرد بسايند . پنج درهم از آن مخلوط را با نيم رطل ( چهل و پنج مثقال ) دوغ جوشيدهء ذكر شده در بالا ، قاطى كنند و بيمار از آن بخورد .\r\n4 - ضمادهاى گيرنده را - كه در قانون ذكر كرده‌ايم - بر معدهء بيمار بگذار !\r\n5 - غذاى بيمار ، عدس پوست‌كنده ، برنج ، گاورس با افشرهء ميوه‌هاى قبوضيت‌آور از قبيل :\r\nآب‌غوره ، آب انار ترش و آب به ترش‌مزه بخورد و چيز ديگرى نخورد .\r\n6 - اگر ديدى كه ناگزيرى گوشت تجويز كنى ، بايد گوشت جوجه ، كبك ، تيهو كه آن هم بايد بسيار برشته شوند و از ترش‌مزه‌هاى نامبرده بر آن پاشند ، تجويز كرد .\r\nاگر لغزش و صافى معده از اثر سوء مزاج گرم سادهء بدون ماده است - كه گفتيم بندرت رخ مىدهد - يعنى اگر احيانا اين ندرت رخ داد ، علاجش تقريبا همين علاج است كه براى معدهء لغزيده از اثر سوء مزاج گرم همراه ماده است كه بيان كرديم .\r\nاگر سبب لغزش و صاف شدن معده سردى است ( مزاج سرد است ) داروهاى گرمىبخش را تجويز كن كه بخورد . گذاشتنىهاى گرمىبخش‌تر بر معده بگذار كه همه را در جاى خود شرح داده‌ايم .\r\nكسى كه از سردمزاجى معده به اين حالت رسيده است بايد غذايش گوشت چكاوك برشته ، گوشت گنجشك برشته و گوشت جوجهء مرغ برشته ؛ كه هركدام از اين گوشتهاى برشته را تجويز مىكنى بايد آن را با ديك ابزارهاى خوشبوى قبوضيت‌آور گرمىبخش بياميزند . يا داروى ديك ابزار خوشبوى گرمىبخش را با داروى ديك‌ابزار گيرنده قاطى كن و بر گوشت برشتهء نامبرده بپاش !\r\nاگر سبب سردمزاجى معدهء همراه مادهء خلط است - چنان كه سابقا نيز ذكر كرديم - معده را يواشكى و با داروهاى نه بسيار تند و اسهال‌بخش از ماده پاكسازى كن ! بيمار هر هفته بايد يك بار قى\r\n\r\n","description":"","footnote":"","page_name":" 150 ","page_number":164},
  {"content":"\r\n\r\nكند . گوارش خوزى ، گوارش دانهء آس و گوارش ريم آهن تناول كند . همچنين نبيذ غليظ و تند كهنه شده بخورد .\r\nاگر سبب لغزش و صاف شدن معده قرحه بود ، علاج قرحه را به كار بر - كه آن را مىدانى - همراه علاج قرحه معده را باندپيچى كن !\r\nاگر سبب لغزش و صاف شدن معده ، ناتوان شدن نيروى نگه‌دارندهء خوراك در معده است .\r\nبيمار بايد داروهاى گيرنده ( قبوضيت‌آور ) و داروهاى گرمىبخش خوش‌بو تناول نمايد و همين نوع از داروها را بر معده بگذارد . علاوه بر آنها كه ذكر كرديم در اين علت گوارش خرنوب كه با آب پونهء سبز بخورند خوب است . يا داروى سماق با آب خرنوب سبز بخورند . يا دانهء انار را درهم سرشند و با رب به ترش‌مزهء ساده و بدون هيچ آميزه‌اى بخورند . يا داروى گردويى با ربّ آس تناول نمايند .\r\nتناول قرصهايى كه از شير شنگ و قارچهاى بيخ گياه شنگ سازند بسيار مفيد است .\r\nقرصهاى گلنار نيز بسيار خوب و بهره رسانند .\r\nضماد خاراگوش همراه داروهاى قبوضيت‌آور بر معده بگذارند . غذاى بيمار همان غذاها باشد كه در بحث علاج معدهء گرم و تر مزاج گفته‌ايم . علاوه بر آن گوشت برشته ، بريان شده در ديك و سرخ شده در تابه باشد و ربّهائى را كه نام برديم بخورند .\r\nو بدان ! كه در هر نوع دل بهم آمدنى كه از بيمارى معده سرچشمه مىگيرد خوردن آبجو با تمر هندى نفع‌رسان است .\r\n\r\nفصل چهارم قى ، تهوع ، دل‌بهم آمدن ، ناآرامى معده\r\n- قى چيست ؟\r\n- چيزى در معده هست كه با معده ناسازگار است . معده براى مقابله با اين مادهء خوراكى ناسازگار و مزاحم دست به كار مىشود ، حركت مىكند و مهمان بدجنس را از راه دهان بيرون مىاندازد .\r\n- تهوع چيست ؟\r\n- تهوع همان عمل قى كردن است و مىتوان آن را مقدمهء قى كردن شمرد . اما تنها فرقى كه باهم دارند اين است كه ممكن است تهوع باشد و قى كردن صورت نپذيرد . يعنى حركت معده هست اما مادهء ناباب جوابگو نيست و از بيرون آمدن ابا مىكند .\r\n- دل بهم‌آمدن ، غثيان چيست ؟\r\n- دل بهم‌آمدن عبارت از حالتى است كه تو گويى معده مىخواهد حركت كند و مواد ناسازگار را بيرون براند . اكنون يا بعد از مدتى كوتاه اگر شروع به بيرون راندن آن مواد ناسازگار كند ، مرحلهء آمادگى براى تهوع و درنتيجه قى كردن فرا مىرسد .\r\nاين هر سه حالت يعنى قى ، تهوع و دل بهم‌آمدن نقطهء مقابل و مخالف اشتها هستند . در اينها اصطلاحى جداگانه هست كه آن را تقلب نفس ( دگرگون شدن طبيعت ) گويند ، كه آن هم همان دل\r\n\r\n","description":"","footnote":"","page_name":" 151 ","page_number":165},
  {"content":"\r\n\r\nبهم آمدن ( غثيان ) است اما هميشگى و دست برندار . حتى برخى آن را دل بهم آمدن دايم گويند و همين اصطلاح را در نماندن اشتها به كار مىبرند .\r\nقى - كه از اثر اين حالت از دگرگونى طبيعت است - بسيار شديد و دلهره‌آور است . اين نوع از قى در بيمارى هيضه ( قى و اسهال باهم ) يا از اثر خوردن داروى قىآور شديد روى دهد و امكان دارد كه قى كردن موسوم به دگرگونى طبيعت آرام باشد چنان كه براى بيماران معدوى ( معده‌زده ) اتفاق افتد .\r\nگاهى كه تهوع رخ مىدهد ، نشان اين است كه چيزى براى دهانهء معده پيش آمده است و دهانهء معده مىخواهد آن سبب ناراحتى را از نزديك‌ترين راه از خود دور سازد . چنين رويدادى كه دهانهء معده را ناچار به بيرون راندن ماده از نزديك‌ترين راه مىكند چند جهت دارد :\r\n1 - مادهء ناجنس و معده‌آزار جاى در معده خوش كرده است و بايد فورا دفع شود .\r\n2 - مادهء آزاررسان در معده نيست . اما اندامى مانند مغز آسيب‌ديده و ضربت خورده است و معده از همدردى مغز به درد آمده است و ناچار به قى كردن دربرگرفتهء خود مىشود .\r\n3 - مادهء خلط بدجنس در معده چنگ‌زده و آب بر كشيده است و بدون قى بيرونى نمىآيد .\r\n4 - مادهء صفرائى فاسدكنندهء غذاى داخل معده يا مادهء رطوبى متعفن و بدسرشت به معده ريخته است كه اين حالت اخير را در زنان باردار مىتوان يافت .\r\n5 - رطوبت هست و بدگوهر هم نيست ، ليكن دهانهء معده را خيس و سست كرده است .\r\n6 - يا رطوبت غليظ پرمايه در معده پناه گرفته و بيرون نمىآيد .\r\n7 - يا رطوبت در اندازه زياد از حالت طبيعى در معده گرد آمده است و معده را سنگين نموده است و معده از اين بار سنگين رنج مىبرد و مىخواهد آن را بيرون دهد .\r\n8 - امكان دارد منشأ تهوع خون گرد آمده در معده باشد يا بلغم شيرين باشد كه آن هم به خون تبديل مىشود . كه در اينجا توضيح بيشترى مىخواهد .\r\nهمهء اندامان بدن و از آن جمله معده از خون تغذيه مىكنند و بلغم طبيعى شيرين‌مزه نيز در اين تغذيهء بدن همان كار خون را انجام مىدهد ؛ زيرا بلغم شيرين طبيعى نيز به خون تغذيه‌دهندهء بدن و معده تبديل مىشود . و اگر گفتيم خون و يا بلغم شيرين طبيعى كه به خون تبديل مىشود غذاى بدن و معده مىگردند منظور اين نيست كه در هر حالت و هرطور كه اتفاق افتد غذادهندهء معده و بدن هستند . در حالتى غذادهندهء بدن و معده مىباشند كه عمل بر قاعده و دستورى معيّن متكى باشد .\r\nمثلا به تدريج و برحسب لزوم و از راه طبيعى وارد معده يا ساير اندامان بدن شوند . و يا از راه رگها باشد كه خون را بر مزاج معده تغيير دهند و با معده كاملا سازگار كنند و هم مزاج معده گردانند - كه اين‌گونه رگها را در تشريح به تفصيل بيان كرده‌ايم - در شرايطى كه احيانا معده از قبول چنين غذايى - كه كاملا از راه درست و معين نيامده است - ناگزير باشد مثلا : معده تهى است و هيچ غذايى را دريافت نكرده است . رگهاى خون - مايهء تغذيه‌رسان به معده - نيز به حد كفايت تغذيهء معده را نمىكنند و معده از گرسنگى ناچارا خون را هضم مىكند بدون اينكه خون به هم‌مزاجى او درآمده باشد .\r\n\r\n","description":"","footnote":"","page_name":" 152 ","page_number":166},
  {"content":"\r\n\r\n9 - امكان دارد و بارها رخ مىدهد كه كبد به جاى رگهاى خون‌رسان معمولى به معده خون را از راه رگهاى كيلوس‌رسان به سوى معده مىفرستد كه همان خون خوب و پسنديده است و در اندازه زياد نيست در نتيجه سنگينى به معده مىدهد و معده از آن مىمكد و آن خون كذايى را با گوهر خويش هماهنگ مىكند . سنگينى حاصل از آن خون و عمليات هماهنگ كردن آن خون با گوهر معده ، گاهى تهوع برمىانگيزد .\r\nكسانى كه پنداشته‌اند و بر پندار خود تأكيد مىكنند كه خون غذاى معده را نمىدهد ، اشتباه كرده‌اند و در حقيقت به راه خطا رفته‌اند .\r\n10 - گاهى در برخى انسانها از اثر مادهء سودائى - كه طبيعى است و به معده مىريزد - گاه‌گاهى به تهوع برمىخورند و از آن نفع بينند .\r\n11 - امكان دارد تهوع پيش‌درآمد و نشانهء بحران بيمارى باشد كه انسان احساس درد سوزشى در مرى و گلو يا احساس قرحه در مرى و گلو مىكند .\r\n12 - تهوعى كه در حالت بيمارى تب وبائى رخ مىدهد . نشان از خوبى ندارد .\r\n13 - تازه از بيمارى برخواسته‌گان كه زياد تهوع كنند ، آژير برگشتن بيمارى است .\r\n\r\nحالات قى\r\n14 - نوع قى كردن كه در اثناى تب شديد باشد - كه آن را قى كردن بحرانى گوييم - به نفع بيمار است .\r\n15 - اگر ورم در كبد باشد و آن ورم در ته مقعر كبد واقع شده باشد و بيمار قى كند به نفع بيمار است .\r\n16 - گاهى قى از بالا رفتن بخار از معده پديد آيد .\r\n17 - اگر در معده يا اندامهاى درونى ، ورم گرم باشد ، معده به قى كردن و دفاع از خود وادار مىشود .\r\n18 - هر غذايى كه با معده ناسازگار باشد و آن را كمترين آزارى برساند ، معده مىخواهد آن را به وسيلهء قى كردن از خود براند .\r\n19 - از داروى آزاردهندهء معده ، از خلط بدجنس و آزاردهندهء معده و يا از پرشدن خارج از حال طبيعى معده قى پديد آيد .\r\n- امكان دارد تهوع باشد و قى كردن به دنبال نداشته باشد . سبب چيست ؟\r\n1 - نيروى نگه‌دارنده و گيرنده در معده بسيار قوى است و به اين آسانى فراگرفته را رها نمىكند .\r\n2 - ماده‌اى كه سبب دل بهم آوردن و تهوع شده بسيار كم و ناچيز است و در حدّ قى كردن نيست . كه شايد اگر انسان چيزى بخورد بتواند قى كند و يا قى را تحريك نمايد .\r\n3 - كسانى كه معدهء ناتوان دارند ، شايد حالت تهوع داشته باشند اما قى نكنند ؛ زيرا معدهء ناتوان عادتا غذاى كافى را فرانمىگيرد و به علاوه خلط آزاردهندهء معده - كه چنگ اندر معده زده باشد يا چنگ در زده و آب‌كشيده نباشد - در اندازه كم است . كه در صورتى معده ناتوان نبود ، دل بهم آمدن را در پى نداشت و كار بر مرام بود .\r\n\r\n","description":"","footnote":"","page_name":" 153 ","page_number":167},
  {"content":"\r\n\r\nاما اين تهى بودن معده و اين اندازهء كم از خلط آزاردهنده فقط توانسته‌اند كه معده را ناتوان كنند .\r\nكه معده هم در برابر اين مادهء اندك عكس العمل نشان داده و به تهوع آمده است . اما ماده آن‌قدرها نيست كه بيرون داده شود . بيمار هرگاه غذا بخورد و غذا با خلط اندك و آزاردهنده بياميزد ، ممكن است قى كند . و اين امكان قى كردن بعد از غذا خوردن يكى از دو سبب زير را دارد :\r\nالف - خلط آزاردهندهء معده كم است و در ته معده قرار گرفته است . دردش شديد نيست و حركتى هم ندارد . هرگاه خوراك بر او وارد شد به وسيلهء خوراك بالا مىآيد و در اندازه بيشتر مىشود و سزاوار بيرون ريختن از راه دهان مىگردد .\r\nب - خوراك - كه حتما بسيار بيشتر از خلط كذائى است - خلط را از جا بركنده و آن را به وسيلهء قى با خود به بيرون پرتاب مىكند .\r\nگاهى رخ مىدهد كه موجب دگرگون شدن طبيعت و حالت تهوع و دل بهم آمدن ، گرما و گرم‌مزاجى و خشك شدن دهانهء معده باشد . ممكن است اين گرم‌مزاجى دهانهء معده ساده و يا از اثر خلط گرم‌مزاج در همسايگى دهانهء معده باشد .\r\nاگر انسان به حالت ميانگين و به اعتدال خود را قى دهد فوايد بسيار بيند ؛ اما نبايد زياد خود را به قى كردن وادار كند و عادت هميشگى شود ؛ زيرا در آن صورت معده سست و ناتوان گردد . يا معده را آمادهء پذيرش ريختنىهاى بدجنس مىسازد .\r\n\r\nقى كردنهاى بهره‌رسان\r\n1 - در حالت بحران بيمارى قى كردن نجات‌بخش است .\r\n2 - كسى كه تب دارد و از اثر تب ناگهان به تشنج ، صرع و يا چيزى همانند صرع مبتلا مىشود ، اگر مادهء زنگارى يا مادهء كبود رنگ مايل به رنگ نيل برآورد ، نجات يابد .\r\n3 - اگر كسى در حالت ابتلا به تب با پرشدن زياده از حد معده گرفتار باشد ، يا به بيمارى خواب‌آلودگى ( مرگ دروغين ) مبتلا باشد و معده‌اش از خوراك آكنده باشد ، قى كند نجات يافته است .\r\n4 - اگر سكسكه دست‌بردار نيست و لجاجت مىكند قى كردن آن را از بين مىبرد .\r\n5 - كسى كه به اعتدال خود را قى مىدهد ، كليه‌هاى خود را از آسيب دور نگه داشته است .\r\n6 - قى كردن به اعتدال در شفاى بيمارى كليه ، بيماريهاى پا و ترك‌بردگى رگهاى تابع وريد و شريانها بسيار اثرگذار و مفيد است .\r\nاگر انسان در هر ماه دوبار خود را قى دهد بسيار خوب است البته بايد دستور قى كردن چنين باشد :\r\nبه حمام برود ، بعد از بيرون آمدن از حمام غذا بخورد و خوب سير شود ؛ آنگاه قى كند . ما در كتاب اول قانون اين بحث را كاملا شرح داده‌ايم .\r\nاگر معده ناتوان باشد ، از دريافت هر نوع و هرچند غذا سبب دل بهم آمدگى و تهوع مىشود .\r\nاگر كمى ناتوان‌تر باشد نمىتواند غذاى دريافتى را نگه دارد . همين‌كه خوراك را دريافت كرد\r\n\r\n","description":"","footnote":"","page_name":" 154 ","page_number":168},
  {"content":"\r\n\r\nبىدرنگ آن را از طريق دهان يا از پايين بيرون مىدهد .\r\n- ناتوان شدن معده از چيست ؟\r\n- اين را مىدانى و ياد گرفتى ! كه معده از چندين نوع سوء مزاج ناتوان مىشود . و اين را نيز مىدانى كه گاهى از اثر اسهال زياد يا خونريزى زياد روان تحليل مىرود و سر به ناتوانى معده مىكشد . اين را هم مىدانى كه درد شديد ، اندوه ، روزه‌دارى ، گرسنگى زياد كشيدن از انگيزه‌هاى ناتوان شدن معده هستند . كه ناتوانى معده ، سبب قى مىشود .\r\nمعدهء دردمند كه بسيار آزار بيند به سرعت محتوى خود را از راه دهان پرت مىكند .\r\nكسانى كه در حقيقت گرسنه نيستند اما پرخورى مىكنند و خوراك برهم تلمبار مىكنند ، اكثرا به دردى گرفتار مىشوند ، كه هرگاه غذا خوردند احساس درد سوزش بسيار شديد طاقت‌فرسا مىكنند تا جائى كه آنگاه كار به استفراغ خوراك فرو داده مىكشد .\r\n\r\nقى كردنهاى ناپسند و بد\r\n1 - بدترين حالت قى كردن و برآوردن آن است كه انسان خون برآورد ؛ مگر آن نوع از خون باشد كه نشان از نيرومندى طبيعت دارد كه چگونگى آن را ذكر خواهيم كرد .\r\n2 - در درجهء دوم قى كردن مادهء سودائى بد است . البته اين در حالتى است كه خون و مادهء سودائى قى شده در معده توليد نشده و از جاهاى دور تر به آن ريخته شده باشند و پس‌دادهء اندامان ديگر غير معده باشند ، كه چنين خونى را از معاينهء اندام خون‌پراكن و اندامى كه با معده همكار است مىتوانى تشخيص دهى ! كه به معده ريخته و معده آن را پذيرا شده و به ناتوانى آن انجاميده است .\r\n3 - هنگامى قى كردن خون بسيار بد است كه خون قى شده از حد اكثرى كه براى وجود خون در معده هست خارج شده باشد و بر خلاف عادت طبيعى عمل كرده باشد ؛ كه اين قانون‌شكنى خون ، آژير مرگ انسان است .\r\n4 - قى كردن صفراى خالص بد است كه دليل بر زياده‌روى سوء مزاج گرم است .\r\n5 - و در قى كردن مواد به رنگهاى ديگر - غير از خونى و زرد خالص - بد و ناپسندها به ترتيب زيرند :\r\nالف - سياه از همه بدتر است .\r\nب - زنگارى در ناپسندى بعد از سياه آيد .\r\nج - گندنايى رنگ در درجهء سوم بدى قرار دارد . كه دليل بر جمع شدن خلطهاى بد در معده است .\r\nاگر حالت تهوع و قى در دهانهء معده رخ دهد و در آن حالت معده قبوضيت داشته باشد ، بسيار بد است زيرا آنچه قى را تسكين مىدهد بر قبوضيت معده مىافزايد و آنچه معده را در اين حالت از قبوضيت مىرهاند و اسهال مىدهد ، قى را بيشتر برانگيزد . مگر اينكه خلط قى شدنى كم‌مايه و آبكى يا خلط مرارى باشد كه مىتوان آن را به وسيلهء آب آلو بخارا و تمر هندى و امثال آنها معالجه كنى كه اين نوع از معالجه در هر دو حالت قبوضيت و نرمش معده مفيد است .\r\nهستند كسانى كه دائما با اشتهاى تمام مىخورند و همين‌كه خوردند آن را بيرون مىدهند و باز شروع به خوردن مىكنند . بيرون دادن فروداده يا از راه دهان يا از راه پايين صورت مىگيرد ؛ اما\r\n\r\n","description":"","footnote":"","page_name":" 155 ","page_number":169},
  {"content":"\r\n\r\nدست برداشتن از خوراك در ميان نيست . همين رفتار را عادت خود قرار مىدهند و ظاهرا صحيح و سالم هستند و اين پرخورى و هميشه‌خورى براى آنها چيزى است طبيعى . مثلشان مثل آن پرنده است كه آن را سار ملخ‌خوار گويند . ملخ فرو مىدهد و از آن سوى بيرون مىآورد و تا ملخ‌گير بياورد سير خوردن را نمىداند . حيوانات ديگرى هم هستند كه به اين سار ملخ‌خوار و با آن انسان شكم‌انبار همكار و هماهنگند .\r\nهستند كسانى پندارند كه همين‌كه بعد از خوردن غذا حركت كنند يا بر خشم آيند يا حرف بزنند ، يا واكنش روانى از خود نشان دهند خوراك را برمىآورند . كه سبب اين حالتها را قبلا دانستى !\r\nقى كردن سالم و بىزيان آن است كه در پرمايگى و كم‌مايگى حد ميانگين داشته باشد ، و مادهء خلط برآورده از خلطهايى باشد كه معده بدانها خو گرفته است . از قبيل : بلغم و صفرا .\r\nاگر كسى در حالت بيمارى مادهء گندنائى قى كند نشانهء بدحالى بيمار است .\r\nاگر مادهء قى شده سبزرنگ مايل به سياهى و يا لاجوردى يا نيلى باشد - كه برعكس زنگارى و گندنائى هستند - اكثرا نشانى ثابت ماندن حرارت است .\r\nگاهى اتفاق افتد كه قى شدهء لاجوردى و نيلىرنگ ، از سوختگى مادهء خلطى ساكن در معده باشد .\r\nاما بايد بدانى كه هر خلط سوخته در معده به رنگ لاجوردى و نيلى نيست . خلطى كه از اثر سردى و نماندن نيرو سياه و تيره نشده باشد و به رنگ گندنائى روشن و صاف تمايل داشته باشد ، حالتى غير از حالت خلط سوختهء برنگ لاجوردى و نيلى دارد .\r\nكسانى كه كبدشان سوء مزاج بسيار گرم دارد و كسانى كه ورم گرم در كبد دارند مادهء قى كردهء آنها اولا به رنگ صفرا و ثانيا به رنگ گندنا و ثالثا زنگارى است ؛ به علاوه سكسكه و دل‌بهم آمدن هم دارند .\r\nبرآوردن مادهء سياه‌رنگ و قى كردن مادهء متعفن و گنديده خوب نيست . مگر از اثر ورم طحال مادهء سياه‌رنگ قى كنند يا در اواخر تب چهار روز در ميان مادهء سياه‌رنگ قى كنند كه زياد جاى نگرانى نيست . به‌ويژه اگر در حال تبهاى وبائى ، برآورده از راه دهان سياه يا بدبو باشد و نيز اگر تهوع ( پيش درآمد قى ) در روز چهارم ابتلا به تب وبائى پديد آيد ، حتما قى كنند فايده بينند .\r\n\r\nفصل پنجم نشانيهايى كه آژير قى كردنند\r\n1 - دل بهم آمدن و تهوع پيش‌درآمد قى كردن هستند كه سابقا آن را ذكر كرديم .\r\n2 - اگر لب پريد و احساس كردى كه سردنده‌هاى نزديك شكم رو به بالا كشيده مىشوند حتما قى در پى دارند .\r\n\r\n","description":"","footnote":"","page_name":" 156 ","page_number":170},
  {"content":"\r\n\r\n\r\nنشانيهاى چگونگى برآورده از راه دهان\r\n1 - اگر دل بهم‌آمدن از اثر بودن خلط بدجنس گنديده باشد ، يا اگر مادهء برآورده از راه دهان گرم باشد ، آن را از تشنگى بيمار ، احساس بدمزگى در دهان و بوى گند آشكار تشخيص مىدهى .\r\n2 - اگر خلط سبب دل بهم آمدن و درنتيجه قى كردن صديدى ( چرك خون‌آلود ) است ، آن را از معاينهء قى شده مىشناسى . علاوه بر آن : با اينكه معده سبك‌بار است بسيار آزار مىبيند . زيرا خلط صديدى خودبه‌خود آزاررسان است و ربطى به مقدار آن ندارد .\r\n3 - اگر خلط برانگيزانندهء تهوع و قى خلط بدجنس نيست بلكه خلط پسنديده است . و از حيث زيادى در چندى قىآور شده است . شناسنامه‌اش چنين است :\r\nدهان قىكننده بدبو نيست و مزهء بد در دهان احساس نمىكند . اگر قى شده آبكى و كم‌مايه باشد وسيلهء داروهاى گس‌مزه تسكين يابد ، و اگر مادهء برآورده غليظ باشد با داروهاى نرمىبخش آرام گيرد . همچنين رطوبت زياد در معده و زياد قى كردن ماده‌اى كه ناپسند نيست ، تو را بر جنس و نوع قى آشنا مىسازد .\r\nمدفوع زياد ، لعاب دهان فراوان و به‌ويژه مالامالى معده كه از خوراك باشد از علامات قى و تهوع هستند .\r\nاگر سوء مزاج دهانهء معده انسان را به قى كردن وادار مىكند ، آن هم آشكار است . دهانهء معده خوراك وارده را نمىپذيرد و آن را به خارج مىراند كه قى كرده ، خوراك هضم نشده است .\r\nاگر برانگيزانندهء قى يكى از سوءمزاجهاى ذكر شده است . و مغز ، يا كبد يا زهدان در آن شركت دارند ، علامتها را از بيماريهاى مغز و كبد و زهدان جستجو كن !\r\n\r\nفصل ششم خونى كه با قى شده آيد\r\nمىگوييم : هر خونى كه با قى كردن بيرون آيد ، حتما يا از معده و يا از مرى است . سبب چيست ؟\r\n- رگى تركيده ، يا درز برده و يا بريده شده است ( گسسته است ) . كى اين حالت رخ مىدهد ؟\r\n1 - بدنبال قى كردن زياد و بيش از حد متوقع .\r\n2 - بعد از اسهال شدن وسيلهء داروى مسهل بسيار گرم‌مزاج .\r\n3 - بعد از تركيدن ورم نارسيده و پخته نشده .\r\n4 - خون دماغ كه به معده جريان يافته و بر آن آگاهى نيافته‌اند .\r\n5 - خون از سوى كبد يا اندامان ديگر به معده ريزش كرده . به‌ويژه خونى كه بعد از ريزش به معده در آن بند آمده و چنان كه بايد و شايد بيرون نرفته و در آنجا حبس شده باشد .\r\n6 - اندامى گسسته است و غذاى خونى را كه بايستى دريافت كند ، دريافت نمىكند و جزئى از خون ما زاد مىشود و به معده مىريزد . كه شرح اين را در بحث عمومى راجع به معده بيان كرده‌ايم .\r\n7 - انسان به نوعى ورزش خو گرفته و عادت هميشگى شده است و يكباره آن را ترك كرده است .\r\n\r\n","description":"","footnote":"","page_name":" 157 ","page_number":171},
  {"content":"\r\n\r\n8 - زالو فرو داده و در معده گير كرده است يا چنگ در مرى زده است .\r\n9 - بيمارى بواسير ، معده را دربرگرفته است . .\r\nقى كردن خون اين نه احتمال را دارد . حال به سببها بپردازيم .\r\nاگر خون قى كرده از اثر تركيدن يا در زبردن رگ است آن را سابقا در بحث از كليات شرح داده‌ايم و در اول اين گفتار نيز بحثى در اين زمينه داشتيم . اكنون بر توست تشخيص بدهى ، كه اين ترك برداشتن و انفجار كردن از اثر چيست ؟ آيا رگ ترك برده يا انفجار كرده بسيار سست و نازك شده است ؟ يا اينكه بسيار خشكيده و از غلظت زياد به خشكى يا به آسيب ديگرى مبتلا شده است ؟\r\nبايد بدانى كه گاهى رخ مىدهد خون برآوردن از اثر نيروى بر مرام و درست سرچشمه مىگيرد . معده خون را به هر جهتى كه برايش امكان‌پذيرتر باشد پرت مىكند . ازاين‌رو بسيار اتفاق افتاده كه شخص مثلا به اندازهء دو رطل خون برآورده و آسوده و بهره ديده است . كه اين حالت را وقتى مىبينى كه زوايدى از طحال يا از كبد به معده ريزش كرده و آن زوايد قى شده و پرت گرديده است .\r\nتنها فرق ميان خون زائد ريزش كرده از طحال به معده با خون زايد ريزش كرده از كبد به معده اين است كه خون رسيده از طحال سياه‌رنگ و تيره است و ممكن است ترش‌مزه هم باشد .\r\nاگر خون قى شده از طحال يا كبد است كه به معده ريزش كرده و معده آن را از راه دهان پرت كرده است ، درد زياد همراه ندارد .\r\nگاهى مىبينى كه انسانى قى كرده و تكه گوشتهاى كوچكى در مواد قى شده دارد . اين از چيست ؟\r\nگوشت زائد ازگيل‌مانند يا گوشت زائد ناسورى در معده روئيده است كه به وسيلهء تهوع از جا كنده شده و همراه قى بيرون آمده است .\r\nكسى كه هر نوع تبى داشته باشد و خون برآورد نشانهء بدى است امّا اگر تب نباشد و خون برآورد شايد بد نباشد .\r\n\r\nنشانيها\r\nچگونه بدانيم كه خون قى شده از معده يا از مرى است ؟\r\nاز تشخيص جاى دردمند - كه در حال قى كردن درد مىكند - مىتوان دانست كه خونريزى از معده است يا از مرى . مگر اينكه سرباز كردن رگ و خون جارى شدن از آن از تأكل و قرحه نباشد ، كه در اين حالت درد به آن اندازه نيست كه باز شدن رگ از اثر خوره باشد و همچنين جاى درد را تعيين كردن دشوار است . اگر خونريزى از اثر تأكل باشد و تأكل از اثر قرحه رخ داده شده باشد ، علامت قرحه را مىدانى ! آن را بياب تا بدانى كه سابقا قرحه‌اى در كار بوده است و خون به تدريج از آن جارى شده ؟ كه بعدا ممكن است فجأتا و به اندازهء زياد يورش آورده كه ناچار از راه دهان دفع شده است .\r\nاگر خون قى كردن از انسانى است كه صحيح و سالم است و از درد شكايت ندارد و بعد از\r\n\r\n","description":"","footnote":"","page_name":" 158 ","page_number":172},
  {"content":"\r\n\r\nقى كردن خون احساس آسودن مىكند ، خونى كه برآورده است درست و بىخلل است ، نه تندمزاج و خورنده و به‌علاوه گنديدهء قرحه‌اى نيست .\r\nاگر خون برآورده از اثر چسبيدن زالو به معده يا مرى باشد ، نشانش اين است كه خون آبكى و خونابه آلوده به چرك است . شايد بيمار آبى نوشيده كه زالو در آن بوده است .\r\nاگر سبب خون قى كردن بواسير است - كه گاه‌گاهى رخ مىدهد - بيمار از آن بهره بيند و رنگ چهرهء انسان زرد است .\r\n- خون قى كردن كه از خود معده آيد يا از كبد و طحال به معده آمده و معده به وسيله‌اى آن را بيرون رانده است چيست ؟\r\n- خون برآورده اگر از طحال آمده ، يا از كبد سرچشمه گرفته . آزارى همراه ندارد . اما اگر از خود معده است آزار همراه دارد . همچنين خون برآورده اگر از طحال نشانى دارد ، سياه تيره‌رنگ است و - چنان كه گفتيم - شايد ترش‌مزه هم باشد . و ممكن است انسان تكه گوشتهايى را قى كند كه شرح آن را هم بيان كرديم .\r\n\r\nفصل هفتم علاج قى به‌طور عموم\r\nاگر تشخيص دادى كه خوراك تباه شده در معده سبب قى كردن شده است :\r\n1 - غذاى بهتر سفارش بده و بگذار بيمار غذاى خوب بخورد .\r\n2 - از داروهاى تقويت‌كنندهء معده كه خوش‌بو باشند - و بعدا آنها را ذكر خواهيم كرد - استفاده كن ! آن داروها برحسب مزاج بيمار ممكن است سردمزاج يا گرم‌مزاج باشند .\r\nاگر تشخيص دادى كه قى كردن از اثر وجود مادهء بدجنس يا مادهء زياد در معده است بايد آن مادهء خرابكار را به هر وسيله‌اى كه باشد بيرون برانى و معده را پاكسازى كنى . با داروهاى تناولى ، وسيلهء حقنه ، وسيلهء غذا كم خوردن بيمار ، با غذاى نرمىبخش . و حتى مىتوانى بيمار را به روزه‌گيرى و ورزش كردن نرم و آهسته وادار كنى .\r\nاگر بيمارى از آن نوع بيماريها باشد كه حقنه به كار بردن در آن روا است ، از حقنه استفاده كن ! زيرا حقنه مادهء بدجنس را به سوى پايين مىكشاند .\r\nبسيار رخ داده كه حقنهء تندمزاج از قى كردن جلوگيرى كرده است . و ممكن است درد را داروى معالج درد كنى . « 1 » مثلا كسى از اثر وجود مادهء ناباب در معده‌اش مبتلا به قى كردن است . تو او را وادار به قى كردن كن كه مادهء خرابكار موجود با قى كردن زوركى بيرون آيد ، با نوشيدن آب گرم يا وسيلهء آب گرم و اسكنجبين ، يا وسيلهء مخلوط آب گرم و آب شبت ، يا وسيلهء آب ترب و عسل و غيره - كه همه را قبلا دانسته‌اى - بيمار را وادار به قى كردن كن !\r\n\r\n\r\n","description":"","footnote":"\r\n( 1 ) - ابو نؤاس گويد :\r\n دع عنك لومى فان اللوم اغراء * و داونى باللتى كانت هى الداء ( م ) . \r\n.\r\n","page_name":" 159 ","page_number":173},
  {"content":"\r\n\r\nاگر مادهء سبب قى كردن بيمار - كه بايد وسيلهء قى يا هر وسيلهء ديگر پاكسازى شود - پرمايه و غليظ بود و يك‌دفعه بيرون راندنش آسان نبود ، بايد بيمار چيزهاى نرمىبخش و تكه‌تكه كنندهء خلط را تناول كند ، آنگاه تكه شده‌ها را پاكسازى كنى .\r\nاگر مبتلا به قى كردن از اثر سوء مزاج است ، نوع سوء مزاج را پيدا كن و سپس به چاره‌سازى بپرداز ! و اگر ديدى كه نياز به استعمال مخدر هست بنا به دستورى كه بعدا در اين زمينه ذكر مىكنيم ، مخدر را نيز استعمال كن !\r\n\r\nدر علاج دل بهم آمدن\r\nاگر سبب دل بهم آمدن ماده است و در معده جاى دارد بايد خلط سبب دل بهم آمدن را بيرون داد ، يا اقلا آن را كاهش داد . و اگر غليظ و لزج يا سخت است ، آن را پاره‌پاره كن !\r\nاگر مادهء سبب دل بهم آمدن متعفّن و چرك و خون‌آلود است ، با داروهاى عطرى ( خوش‌بو ) آن را روبراه نماى ! داروى خوش‌بو با معده سازگار است ؛ به ويژه اگر نوع تناولى ، از جملهء غذائيها باشد . يا از روغن مواد غذايى خوش‌بو باشد و خوشبويى از نوعى باشد كه حس شامه از آن لذت مىبرد .\r\nمنحرف ساختن ماده به سوى دست و پا در بند آوردن قى بسيار اثربخش است . به‌ويژه اگر خلط سبب قى - كه در معده جاى گزيده است - از اندامان پيرامون معده و همسايگان آن آمده باشد .\r\nدست و پا و به‌ويژه طرفهاى پايين بدن بيمار را - كه عبارت از ساق و قدمها است - تند باندپيچى كن ! و باندپيچى را از بالا به پايين شروع كن ! اگر همراه باندپيچى پاها را گرم نگهدارى و در آب گرم گذارى بسيار بهتر است . شايد نياز باشد كه داروى خون به زير پوست كش ( سرخ گرداننده و زخمىكنندهء پوست ) بر ساق و بازوى بيمار بگذارى .\r\nچيز شگفت‌انگيزى هست و آن اينكه گرم نگهداشتن دست و پا كه ماده را به سوى خود جذب مىكنند ، قى را تسكين مىدهد و سرد نگهداشتن دست و پا كه سردى بخشند و معده را سرد گردانند قى كردن گرم شديد ( نسخه - سريع ) را تسكين مىدهد .\r\nبرخى گفته‌اند : اگر بادام تلخ را بكوبند و در آب مچاله كنند و بهم زنند و آب را بپالايند و بيمار مبتلا به قى كردن از آن بخورد ، حتى اگر قى كردن بسيار چيره و هيجانى باشد از بين مىرود و شفا يابد .\r\nباقلى همراه پوست را بپزند و در سركهء مخلوط با آب بريزند و بخورند براى بسيارى از بيماران و مبتلا به قى كردن بهره‌رسان است .\r\nعدس را در آب بپزند ، آب را دور بريزند و عدس را باز در سركه بپزند و بخورند ، در علاج قى مفيد است .\r\nاينك داروى تركيبى كه آزمون شده است و بسيار بهره‌رسان است .\r\n\r\n","description":"","footnote":"","page_name":" 160 ","page_number":174},
  {"content":"\r\n\r\n\r\nنسخه :\r\nسك ، عود خام و ميخك هريك يك جزء . در آب سيب آميخته شوند و بخورند . اگر به جاى ميخك هم وزن آن سقز ( انگم درخت ميخك ) باشد بهتر است . و اگر سقز ميخك نبود ، پونهء كوهى ( مشك طراميشع ) را هم‌وزن قرنفل با قرنفل قاطى كن و بردار و بيفزاى ، بسيار تأثيربخش‌تر خواهد شد .\r\nپونهء كوهى جاى سقز ميخك را مىگيرد .\r\nتا مىتوانى كوشش كن كه بيمار بخوابد ، خواب در اين بيمارى ، مادر هر علاجى است . اگر بيمار بخوابد يا نخوابد ، بايد آبگوشت پر از ديك ابزار كه گشنيز خشكيده و شراب ريحانى در آن قاطى باشد بخورد . و اگر شرابى كه در آن آبگوشت قاطى مىشود گس‌مزه باشد بهتر است .\r\nاگر مىخواهى كه اين آبگوشت كذائى خواب‌آور هم باشد ، كعك يا نان از آرد گندم دو بار بيخته را در آن تريد كن كه فورا مىخوابد و هرگاه خوابيد عرق مىكند .\r\nاگر بيمار قبوضيت شكم دارد ، براى بند آوردن قى داروى خشكانندهء قبوضيت‌آور به كار مبر ! و اگر به كار بردى كم باشد .\r\nحقنه را استعمال كن ! كارى كن كه شكم بيمار روان باشد . بعد از پاكسازى لازم ، بيمار به خوردن ربّها مشغول شود .\r\nاكثرا از اثر رگ‌زنى دل بهم آمدن و قى فروكش مىكنند .\r\nاگر داروى تقويت‌بخش و بندآورندهء قى را به بيمار دادى و آن را بيرون داد ، حتى اگر از رنگ يا بوى دارو نفرت داشته باشد بايد آن را دوباره به وى بخورانى .\r\nاين را نيز بدان ! اگر تهوع هست و آزاردهنده است و قى كردن بدنبال ندارد ، داروهاى قىآور لطيف به بيمار بده بخورد ، كه خوراك داخل معده و مادهء خرابكار را بيرون براند .\r\nاگر مصلحت ديدى كه اسهال شود مانعى ندارد ، اما بايد به شدت اسهال نشود . بعد از اسهال دادن معده را وسيلهء روغنهاى تقويت‌بخش - كه ذكر شده‌اند - تقويت كن . به‌ويژه وسيلهء روغن سنبل رومى خالص يا روغن سنبل رومى مخلوط با روغن گل و چنان كه خودت مصلحت مىدانى عمل كن و معدهء بيمار را گرم نگهدار !\r\nشايد دل بهم آمدن و تهوع تنها بعد از غذا خوردن نباشد ، در گرسنگى و تهى بودن معده نيز باشد ؛ ولى از آنجا كه مادهء خلط دل‌بهم‌آور كم است ، برآورده نشود . كه در اين حالت بايد بيمار غذا بخورد و همين‌كه معده از غذا پر شد ، برآوردنش آسان گردد و همين‌كه قى كرد خلط نيز به همراه خوراك برآورده بالا آيد و از راه دهان به خارج پرت شود .\r\nاگر سبب دل بهم آمدن ، مادهء خلطى موجود در معده نيست ، بلكه حرارت مزاج و خشك‌مزاجى است ، بايد داروى گذاشتنى بر معدهء بيمار بگذارى . داروى گذاشتنى بر معده در اين حالت بايد :\r\n1 - سردىبخشهاى رطوبى كه به وسيلهء برف سرد شده‌اند . باشند .\r\n2 - بيمار برفاب بسيار سرد بنوشد و برفابى كه مىنوشد با آب‌غوره يا ربّ ريواس قاطى باشد .\r\nاما اگر دل بهم آمدن از اثر وجود خلط بدجنس در معده است ، حتما بايد معده پاكسازى شود و چه دارويى در پاكسازى سازگار است مصرف گردد . بقيهء حالت بيمارى را با داروهاى مخالف آن\r\n\r\n","description":"","footnote":"","page_name":" 161 ","page_number":175},
  {"content":"\r\n\r\nبيمارى معالجه كن ! مثلا داروهاى خوش‌بو همراه ربّهاى گرم‌مزاج يا ربّهاى سردمزاج را - بر حسب نوع بيمارى - تجويز كن !\r\nبيمارى كه از دل بهم آمدن به تو مراجعه مىكند ، در علاجش بايد سفارش دهى كه كم بخورد ، و از آن كم هم كمتر بخورد . تا مادهء دل بهم آور ديگر حركت نكند .\r\nكسى كه هنوز خوراك در معده‌اش استقرار نيافته است و مىخواهد آن را قى كند ، بايد معده‌اش را با داروهاى گيرنده و قبوضيت‌آور معالجه كنى . دارو را بر معده بگذارى ، كه تو در قانون اين داروهاى گذاشتنى گيرنده را شناخته‌اى !\r\nاگر معدهء بيمار گرم‌مزاج نيست با داروهاى گذاشتنى بر معده ، داروهايى از قبيل : عاقر قرحا ، سنبل ، كندر و مرّ ، اضافه كن !\r\nاگر بيمار قرص ايثاروس - كه جالينوس آن را پسنديده است - تناول كند ، بسيار بهره بيند .\r\nاگر همراه دل بهم آمدن حرارت و تشنگى احساس مىشود بايد قرص مذكور را با آب ربّها بخورد . به‌ويژه ربّ انار كه آب نعناع با آن قاطى باشد . و اگر مزاج بيمار در حالى بود كه شراب را تحمل كند ، قرص را با شراب آميزه با آب بخورد .\r\nاگر همراه دل بهم آمدن حرارتى احساس نمىشود ، همين قرص مورد پسند جالينوس را با آب ساده بخورد . به‌علاوه قرص انقلاوس نيز در اين‌باره بسيار مفيد است .\r\nاينك دارويى تركيبى براى بيمارانى كه احساس سرما مىكنند و به دل بهم آمدن مبتلا هستند مفيد است .\r\n\r\nنسخه :\r\nزنجفيل بيابانى ، ميخك ، دوال ( شيبة العجوز ) ، دارچين ، مصطكى و كندر هر يك به وزن يك دانگ .\r\nافيون يك قيراط . گند بيدستر يك قيراط . الوا يك چهارم درهم . همه را درهم ريزند و از آن بخورند .\r\nكسانى كه خوراك را بر مىآورند ، بهتر آن است كه زياد گشنيز در غذاشان باشد ، عسل آمله را بليسند ، پوست پستهء سبز يا خشك بخورند ، كندر بجاوند ، مصطكى ، عود ، پوست ترنج و نعناع بجاوند . خوب آن است كه خود را قى دهند و بعدا غذا بخورند .\r\nبگذار ببينيم كه طبيبان پيشين آنهايى كه در معالجهء بيماريها پيچ‌وخمهاى عجيب و غريب ايجاد مىكردند و كار را به زحمت مىانداختند ، در علاج بيمارى دل بهم آمدن و قى كردن چه مىكردند . پس بشنو !\r\nاگر جوانى نيرومند و معده پر و رگها پر از خون و داراى رطوبى آبكى در معدهء بند آمده و داراى لعاب دهن بسيار مراجعت به طبيب مىكرد و شكايت از قى كردن داشت ، او را رگ مىزدند . به اندازه‌اى خون از او مىگرفتند كه به درجهء غش كردن نرسد . يعنى چندانكه بيمار تحمل داشت .\r\nچند روزى استراحت مىدادند ، آنگاه رگ زير زبانش را مىزدند . سپس ادرارآورها را به او مىخوراندند . بعد از آن بايستى با داروهاى پاره‌كنندهء خلط غرغره كند . آنگاه استراحت مىدادند . بعد از استراحت كذائى بايستى داروى مسهل ساخته با هندوانهء ابو جهل بخورد و كارى\r\n\r\n","description":"","footnote":"","page_name":" 162 ","page_number":176},
  {"content":"\r\n\r\nمىكردند كه مدتى كم داروى اسهال در معده بماند . بعد از يك هفته از تاريخ خوردن داروى مسهل بايستى قى كند ( بايستى هفت روز هر روز قى كند . نسخه ) . آنگاه نوبت بادكشها سر مىرسيد . اول بادكش بر معده‌اش مىگذاشتند و لبهء تيغى در ميان نبود ، امّا بعدا با لبهء تيغ پوست خارجى معده را شيارشيار مىكردند و باز بادكش مىگذاشتند . جاى زخمى شده از اثر لبهء تيغ را روغن زيتون گرم مىنهادند و مىبستند و شب در اين حالت مىماند . فرداى آن روز باند را باز مىكردند . اين بار شنبليلهء كوبيده را با بزر پنيرك و عسل در روغن زيتون مىسرشتند و بر معده‌اش مىگذاشتند و سه روز اين عمل تكرار مىشد . اگر جوان بيچارهء طبيب‌زده از اين علاج سردرگم خوب نمىشد ، باز روز از نو ، روزى از نو ، داروى مسهل ساخته از هندوانهء ابو جهل را بخورد . معده‌اش را وسيلهء صمغ فيجن كوهى و داروهاى سرخ گردانندهء پوست مىاندودند ، و دست‌بردار نمىشدند تا جاى اندايش داروها جوش و تاول مىزد . اين‌بار بايستى معجون تلخ مسهل ( ايارج فيقرا ) . را نوش جان كند ، بعد از آن آب‌پز خاراگوش را بنوشد ! مگر دست‌بردار بودند ؟ ابدا . بايستى از آن دارويى كه با گند بيدستر و آب درست شده بود ، بخورد . معده را باز لخت نمايد و در اختيار طبيب بگذارد .\r\nداروى سرخ‌كنندهء پوست آماده است ، اما اين دفعهء دومى دارو كمى سبك‌تر و كمتر سوزاننده مىبود . همان داروهاى در گلو گردانيدن به صحنه باز مىگشتند . و بعد از آن نوبت عطسه‌آورها بود .\r\nآرى طرز معالجهء مبتلايان به قى كردن ، نزد طبيبان كار بهم‌زن گذشتهء خدا بيامرز چنين بود . در حقيقت دل و جرأت مىخواست كه قى كرده‌اى به جناب طبيب مراجعه و گله از بيمارى كند . و بايد بيماران مبتلا به قى ، امروز شكر خدا كنند كه ما اين برنامهء كذائى را نمىپسنديم و برنامهء آسان و بىدغدغه‌اى را به كار مىبريم .\r\nطرز معالجهء قى و طرز معالجهء بيمارى همانند قى را از هر حيث ذكر كرده‌ايم و در قانون آمده است . اكنون چيزى را بر آن مىافزاييم و گوييم :\r\nاگر بيمارى قى كردن از اثر گرما و گرم‌مزاجى است ، علاجش : خوردن خرماى قسب - كه ويژگى دارد - انار ، سماق ( عنبر نسخه . ) ، سنجد ، به ، شربت و داروهايى كه به در آن وارد است و از به گرفته‌اند .\r\nحبّى نيز هست كه بسيار مفيد است و تركيبش چنين است .\r\n\r\nنسخه :\r\nبزر بنگ يك جزء . بزر گل ، سماق و خرماى قسب هريك چهار جزء . ربّ ميوهء به ده جزء . همه را درهم بسرشند و بيمار برحسب نيرويى كه دارد ، از نيم مثقال تا يك مثقال از آن بخورد ؛ كه اين دارو هم خواب‌آور است و هم تسكين‌دهندهء قى .\r\nاگر بيمار شكمش قبوضيت ندارد ، بىپروا ربهاى سادهء ساخته از غوره ، ربّ ريواس و ربّ ترنج - كه بسيار خوب است - به بيمار بده بخورد .\r\nدر جلوگيرى از دل بهم آمدن و قى كردن كه از اثر گرم‌مزاجى باشد ، كافور ويژگى دارد . كه\r\n\r\n","description":"","footnote":"","page_name":" 163 ","page_number":177},
  {"content":"\r\n\r\nكافور را در خرماى رطب ( در ربّها - نسخه ) كنند و بخورند . كافور را بو كنند . كافور را بر معده مالند و آب كافور را بر معده پاشند .\r\nكسى كه چنين پندارد همين‌كه غذا خورد و حركت كرد غذا را برمىآورد ؛ و كسى كه به سبب بودن مادهء سودائى و خلط سردمزاج در معده‌اش قى مىكند ، علاجش با داروهاى گرمىبخش خشكاننده است . از قبيل :\r\n\r\nنسخه :\r\nبزر كرفس ، رازيانهء شامى و خاراگوش هريك يك جزء . درهم بسرشند و از آن قرص سازند . مقدار تناولى يك مثقال است كه با آب سرد بخورند . نان خورش آبكامهء همراه سركه و اندكى فيجن و زيره و فلفل باشد .\r\nاگر كسى از اثر درد زياد معده قى مىكند ، اين دستور را به كار ببرد .\r\n\r\nنسخه :\r\nخرماى قسب را بكوبد و بسايد . با آن اندازه شراب ثمر مورد قاطى شود كه باهم بسرشند . سرشته را با كمى سركهء شراب مخلوط كنند و كمى عسل بر آن اضافه كنند و بخورند .\r\n\r\nنسخهء ديگر :\r\nيك عدد زردهء تخم‌مرغ برشته شود . با پانزده عدد دانهء مصطكى كوبيده و سائيده و با عسل درهم بسرشد و همه را در مدت چهار روز تناول كند .\r\nقرصهايى كه در بحث از علاج درد معده نامبرده‌ايم ، در علاج بيمارى ابتلا به قى نيز مفيدند ؛ كه در آن قرصها خاراگوش ، مرّ و گل محمدى واردند .\r\nبيمارانى كه اين حالت را دارند يا حالشان شبيه به اين حالت است ، بايد قبل از غذا داروهاى لغزانندهء غذا از قبيل لبلاب و امثال آن و بعد از غذا داروهاى قبوضيت‌آور بخورند .\r\nاگر بعد از غذا داروى پودرمانند زير را تناول كنند ، بهره بينند .\r\n\r\nنسخه :\r\nكندر ، بلوط و سماق هريك يك جزء كوبيده و سائيده تناول شوند .\r\nدر علاج دل بهم آمدن دارويى كه ذكرش خواهد آمد بسيار بهره‌رسان است .\r\n\r\nنسخه :\r\nكشنيز خشك ، فيجن خشك هريك يك جزء . كوبيده و سائيده شوند . اگر بيمار احساس درد گزش مىكند اين دارو را با آب بخورد و اگر احساس ترشيدگى معده مىكند ، دارو را با شراب يا با شراب تخميرشدهء مخلوط با آب بخورد .\r\n\r\n","description":"","footnote":"","page_name":" 164 ","page_number":178},
  {"content":"\r\n\r\nاگر دل بهم آمدن از اثر خلط سرد معده است ، داروى زير بسيار خوب است .\r\n\r\nنسخه :\r\nزنجفيل بيابانى ، درونه و گند بيدستر هريك يك جزء . درهم ريزند و چند روزى هر روز به وزن تقريبا دو درهم بخورند .\r\nاگر اين علاجها و قرصهاى نامبرده مفيد فايده نبودند ، روغن كرچك را با آب بزرها بخورند .\r\nاگر بيمارى قى كردن و دل بهم آمدن از اثر لت‌انبانى معده و از خوراك آكندن آن است ، علاج لت‌انبانى را كه سابقا گفته‌ايم به كار انداز كه نياز به چيز ديگرى نيست .\r\nاگر بيمارى قى كردن سببش خلط چرك و خون‌آلود در معده است ، بايد بيمار اول خود را قى دهد و معده را از خلط پاكسازى كند . آنگاه داروى لطيف خوشبوى كه با بزرهايى از قبيل : بزر خاراگوش ، بزر كرفس ، زيره ، سيساليوس كه نوعى انگدان است و بزر هويج بيابانى مخلوط باشند بخورد .\r\nهمچنانكه قبلا گفتيم قبل از غذا چيزهاى لغزانندهء نرمىبخش و بعد از غذا چيزهاى قابض خوش‌بو از قبيل : به و امثال آن بخورد تا خوراك فرو داده از دهانهء معده پايين برود و به ته معده برسد ، و مادهء سبب بيمارى در ته قرار گيرد نه اينكه نزديك به مجراى بالايى باشد .\r\nشايد در بعضى حالات نياز باشد كه زيره و سماق بخورند ؛ بعد از غذا كمى پياده‌روى كنند و آهسته راه بروند .\r\nداروى مشك براى چنين بيمارانى بسيار مفيد است و قرص كوكب بهترين علاج است . قرص را در شرابى بريزند كه به وزن يك حبّه مشك در آن شراب حل شده است و مخلوط را بخورند .\r\nاگر قى از اثر مادهء سودائى گريبانگير است ، تا امكان داشته باشد نبايد قى را بند آورد .\r\nاگر كسى كه قى مىكند و قى كردن از اثر پر شدن معده از مادهء سودائى است ، شاهرگ دستش را بزن و حجامت بر هر دو رگ گردن بگذار ! تا اگر بالائيها از خون و مادهء سودائى پر شده‌اند بخشكند ؛ و شايد اگر كمى حالت امتلائى در معده بماند ، مانعى نداشته باشد . اما اگر پرشدگى معده از مادهء سودائى بيش از حد متوقع بود و بيمار آن را تحمل نكرد ، به وسيلهء حقنه‌اى كه تا اندازه‌اى تند باشد ، مادهء سودائى را از معده پايين بكش !\r\nمادهء حقنه‌اى مخلوطى باشد از : كاجيره ، بسپايك ، سه‌كوهه ، سس صغير ، آويشم ، بابونه همراه روغن كنجد و عسل .\r\nداروى گذاشتنى زير را بر طحال بگذار !\r\n\r\nنسخه :\r\nشاه‌افسر ، مورد ، لادن ، دوال ( شيبة العجوز ) كه با شراب گس‌مزه بسر شد . همچنين شربت نعناع را با آب انار و آميخته با ديك ابزار بخورد .\r\nاگر در معده از مادهء سودائى بقايايى مانده بود ، يكى از رگهاى پا را بزن و بادكش بر هر دو ساق بيمار\r\n\r\n","description":"","footnote":"","page_name":" 165 ","page_number":179},
  {"content":"\r\n\r\nبگذار ! . هرگاه قى فروكش كرد و آرام شد آنگاه مادهء سودائى باقيمانده را وسيلهء داروى هليله‌اى و سس صغير و قارچ چمنى و نمك هندى پاكسازى كن ! و اگر مصلحت ديدى كه بايد روغن كرچك را با ايارج فيقرا ( معجون تلخ مسهل . ) و سس صغير به بيمار بدهى كه اسهال شود ، مانعى ندارد .\r\nاگر ديدى كه بيمار قىزده از اثر مادهء سودائى طحالش بيمار است و آزار دارد . معالجهء طحال را نيز به كار ببر !\r\nاگر سبب دل بهم آمدن ريزش مادهء صفرايى آبكى و كم‌مايه و گزنده بود - كه با خوراك داخل معده مىآميزد - هرگاه نوبت دل بهم آمدن رسيد قرص كوكب را استعمال كند . و در غير اوقات دل بهم آمدن پاكسازى از او به عمل آيد . براى پاكسازى معجون مسهل خوب است . و اگر وسيلهء الواى آميخته با اسكنجبين و سقمونيا ( محموده ) اسهال شود خوب است . آب آلو بخاراى مخلوط با تمر هندى نيز از داروهاى مسهل مناسب است . زيرا هم آلو بخارا و هم تمر هندى مادهء ناسازگار را به سوى پايين سوق مىدهند و از ترش‌مزگى كه دارند قى را تسكين مىبخشند . در اين حالات بهتر آن است كه توسط حقنهء نرم ، مادهء قىبرانگيز به سوى پايين رانده شود . مادهء حقنهء نرم در اين‌باره داروهاى زير باشد .\r\n\r\nنسخه :\r\nبنفشه ، عنّاب ، جو پوست‌كنده ، سه‌كوهه ، بابونه ، سپستان ، تربد ، شكر سرخ و بورك با روغن بنفشه قاطى شوند و مايهء حقنه گردند . و بعد از تنقيه شربت خشخاش بخورند . شربت اسكندر نيز در اين‌باره مفيد است . كه تركيبش به قرار زير است .\r\n\r\nنسخه :\r\nبه ، سماق ، ثمر درخت كنار ، انار دانه و تمر هندى را باهم بپزند ؛ آنگاه كندر و كمى عود بر آن اضافه كنند .\r\nاين را بدان ! كه اگر بيمار قى و دل بهم آمدن ، شكمش قبض باشد و در همان حال قى كند ، علاجش دشوار است .\r\nبراى كسانى كه به قى كردن رطوبت داخل معده مبتلا هستند ، خوردن قاوتها ، نان خوب برشته در تنور ، تباشير ، و افشره‌ها خوبند كه به رطوبت مىچسبند و آن را مىمكند و برمىچينند .\r\nبه‌علاوه نياز بدان هست كه بر شكم و ميان دو شانه در پشت بادكش بگذارند .\r\nخوب است كه بيمار را در تاب گذاشته ، هول دهند و بجنبانند .\r\nاگر مايهء قى شدهء رطوبى ، از نوع خونابهء چركالود بود ، اين داروها را استعمال كنند :\r\n1 - داروهاى مخدّر خوشبوى كه تبهكارى خونابهء چركالود را خنثى مىكنند و نمىگذارند خوراك فاسد گردد .\r\n2 - قبض‌آورهاى خشك‌مزاج ( غير آبكى ) كه خوراكى خوب است و اگر خوش‌بو باشند بهتر است .\r\n\r\n","description":"","footnote":"","page_name":" 166 ","page_number":180},
  {"content":"\r\n\r\nاگر مادهء مايهء قى و دل بهم آمدن در ته معده قرار گرفته و آب بركشيده و پرمايه گشته است ، به داروهاى نرمىبخش و قطعه‌قطعه كنندهء مادهء پناه گرفته از قبيل : اسكنجبين و ديك ابزارهاى شناخته شده ، نياز هست .\r\nاگر مادهء خلط مايهء بيمارى قى و دل بهم آمدن به ته معده چسبيده و علاوه بر غلظت و پرمايگى لزج هم هست ، داروهاى نرمىبخش و قطعه‌كننده را تأثيربخش‌تر و نيرومندتر گردان ! اما نه زياد نيرومند .\r\nبراى اكثر بيماران قى و دل بهم آمدن ، معجون مسهل همراه اسكنجبين سازگار و مفيد است .\r\nيعنى بعد از پاكسازى به وسيلهء اسكنجبين و معجون مسهل ، داروهاى تسكين‌دهندهء قى تناول كنند و با مايعى گرم و گرمىبخش دارو را بخورند . مثلا داروى تسكين‌دهندهء قى را با شربت عناب كه با انار ساخته شده و عود خام در آن ريخته‌اند بخورند . يا آن را با شربت گياه ترشك كه ديك ابزار گرم و گرمىبخش و عود و برگ ترنج در آن باشد بخورند .\r\nداروهاى مشك تلخ و داروى به كه با ديك ابزارها پخته شوند و داروى مشك با شراب سيكى و شراب خاراگوش در همه اوقات و همه احوالات مفيد است .\r\nاينك تركيب داروى مشك :\r\n\r\nنسخه :\r\nانار ترش ، نعناع و سوسنبر هريك پريك كف دست ( شش مثقال ) در دو رطل آب بر آتش بجوشند تا نيم رطل مىماند ؛ آنگاه به وزن يك دانگ و يك چهارم درهم عود كوبيده و سائيده در آن نيم رطل باقيمانده ريزند و بهم بزنند و هر ساعت كمى از آن بنوشند .\r\nداروى ديگر تركيبى است كه در تسكين دادن اين حالت از قى كردن بهره‌رسان است .\r\n\r\nنسخه :\r\nربّ ترنج ، عود ، ميخك ، شربت نعناع و شربت انار باهم درآميزند و بخورند ؛ و اگر كندر ، سك ، پوست پسته ، مشك و شراب سيكى با آن قاطى باشد ، قى كردن از اثر مادهء بلغمى را بسيار آسان مىكند و قى كردن را تسكين مىدهد .\r\nاگر بيمار قىزده قى كردنش پياپى و بدون انقطاع بود و مايهء قى شده زياد بود و يا اگر بيم آن مىرفت كه بيمار به چنين حالتى برخورد كند ، مشروط بر اينكه تب بسيار گرم نداشته باشد و بيم از نيرو افتادن نمىرفت ، در علاجش دستور زير به كار ببر ! در آبگوشت جوجه ، آبگوشت پاچهء بزغاله ، آبگوشت پاچهء برّهء گوسفند ، كعك خرد شدهء سائيدهء گردمانند شده را تريد كند و بخورد و آب سيب و كمى شراب بر آن بنوشد .\r\nجوجهء مرغ را بريان كنند و در مقابل روى بيمار آن را شقه كنند كه بويش مستقيما به بيمار برسد .\r\nنان ( آب - نسخه . ) گرم را بو كند .\r\n\r\n","description":"","footnote":"","page_name":" 167 ","page_number":181},
  {"content":"\r\n\r\nجوجه مرغ را در آب بپزند و بعد از پخته شدن از آن بيرون آورند و در آب ديگر بپزند تا از اثر پختن زياد از هم مىپاشد . آنگاه گوشت را در هاون ريزند و بكوبند و آبى كه از كوبيدن حاصل آيد بگذارند تا سرد مىشود . آنگاه مغز نان آرد دوبار بيخته را در آن تريد كنند و كمى شراب بر آن ريزند و با افشرهء شكوفهء مهرگياه آميخته كنند ، سپس از آن بخورند .\r\nاگر گوشت جوجه - كه ذكرش آمد - در پختن از هم بپاشد سپس آن را بكوبند بهتر از آن است كه اول بكوبند و بعدا بپزند . كه در حالت اخير رطوبت غريزى گوشت بخار مىشود و از بين مىرود . اما اگر اول بپزند و بعدا بكوبند حرارت غريزى را حفظ مىكند و از بين نمىرود .\r\nبراى كسانى كه دل بهم آمدن و دگرگون شدن حال طبيعى را دارند و آنهايى كه خوراك را از راه دهان بر مىآورند . اين غذاها مفيد است :\r\nآش از گوشت كبك و از گوشت جوجهء مرغ كه با آب‌غوره ، ترش و ترنج ، سماق ، آب سيب ترش باشد و در روغن زيتون نارسيده بپزد .\r\nاگر قاوت جو را با آب سرد بخورند ، خالى از بهره نيست ، و به‌ويژه اگر حالتى از قى باقى باشد . بايد خوردن اين غذاها را ادامه دهند و بارها آن را تكرار كنند ، هرچند آنها را برآورند .\r\nاگر ديدى كه بيمار از شكل و فرم غذاها نفرت پيدا كرده است ، به نوعى ديگر و شكل ديگر ، همان غذاها را به وى بخوران !\r\nاينك ليست داروهاى ساده و تركيبى كه عموما در علاج دل بهم آمدن و قى كردن مفيدند :\r\n1 - جاويدن و خائيدن كندر ، مصطكى و سر و بهره رسانند .\r\n2 - چاتلانقوش ( ثمر درخت بنه ) را با دندان بشكنند و بخايند .\r\n3 - يك قاشق فيجن ( سداب ) خشكيده بخورند ، بهره‌اش شگفت‌آور است .\r\n4 - ميخك را بكوبند و بسايند تا مانند سرمه مىشود . آن را آگنهء كعك و افشرهء ميوه كن ! بيمار همين‌كه آن را خورد بىدرنگ قى تسكين يابد .\r\n5 - اگر ميخك كوبيدهء سائيده را با آب بخورند خوب است .\r\n6 - ميخك سائيده را در آب بريزند و آب را بجوشانند و بيمار از آن بخورد خوب است ؛ به‌ويژه براى كودكان قىزده بسيار مفيد است .\r\n7 - و اگر مصطكى با ميخك را در آب بجوشانند و آب را بخورند فايده‌اش بيشتر است .\r\n8 - براى كسى كه مادهء زهره‌اى را درسته برمىآورد ، و نيز براى حالات ديگر قى و دل بهم آمدن ، رب ترنج فايده‌بخش است ، و قى را تسكين دهد و دل بهم آمدن را از بين مىبرد .\r\n9 - كسى كه سبب قى كردنش مادهء خلط سردمزاج در معده است ، رب ترنج را با عود خام و ميخك مخلوط كند و بخورد خوب است .\r\n10 - پوست پسته را تنها يا همراه ديك ابزار بخورند فايده بينند .\r\n11 - از پوست پسته بهتر شكوفهء تاك ( كرم ) است كه تنها يا همراه ديك ابزار بخورند .\r\n12 - شاه‌زيره و شراب سيكى و شراب سوسن را بخورند خوب است .\r\n13 - اگر بچهء شيرخواره قى مىكند ، بايد زن شيرده دارو بخورد و بچه از راه شير معالجه شود .\r\n\r\n","description":"","footnote":"","page_name":" 168 ","page_number":182},
  {"content":"\r\n\r\nشيرده بچه كمى ميخك بخورد در جلوگيرى از قى كردن بچه مفيد است . يا اينكه به وزن يك طسوج ( دو حبه و نيم مثقال ) قرنفل كوبيده در شير حل كنند و به بچه بخورانند ، قى آرام مىشود و در مدت يك روز خوب مىشود .\r\n14 - داروى تركيبى زير نزد ما آزمون شده و بسيار خوب است .\r\n\r\nنسخه :\r\nبزر كتان ، زنبق ، زيره و مصطكى هريك يك جزء . با آب عسل بر آتش مىجوشد و تناول مىكنند .\r\n15 - اگر علاج با مشكل روبرو شد ، ناگزير بايد داروى مخدر به كار گرفت ؛ زيرا در هر حال داروهاى مخدر از قبيل بنگ و جوز ماثل قىبرانگيز نيستند مگر اينكه با داروهاى خوشبوى ديگر قاطى باشند كه تخدير كار خود را انجام دهد و داروهاى همراه مخدر بقيّه كارها را انجام مىدهند و مسموميت مخدر را دفع كنند .\r\nكم‌تأثيرترين مخدرها بزر خشخاش و بزر كاهو هستند . پوست خشخاش از بزر خشخاش تخدير بيشتر دارد ، به‌ويژه پوست سياه خشخاش . در مخدّر بودن بعد از پوست خشخاش نوبت به پوست بيخ مهر گياه بيابانى مىرسد . ولى از همه قويتر افيون است . اندكى از افيون را استعمال كردن مفيد است و زيانى در بر ندارد ؛ به‌ويژه اگر داروهاى پادزهر خوشبوى همراه افيون باشد كه سميّت افيون را خنثى كنند .\r\n16 - اين داروى تركيبى كه ما آن را به وجود آورده‌ايم بسيار خوب است .\r\n\r\nنسخه :\r\nپوست پسته ، سك ، گل محمدى و بزر گل محمدى هريك يك جزء . عود خام نيم جزء . درهم بسرشند و قرص شود . مقدار تناولى يك مثقال است .\r\n17 - و اينك داروى نوشيدنى كه تركيبش از خود ماست .\r\n\r\nنسخه :\r\nبه و خرماى قسب هريك يك جزء . بزر خشخاش دو سوم جزء . پوست بيخ مهر گياه دو سوم از يك دهم جزء . عود خام يك چهارم از يك دهم جزء . آب نعناع چندانكه اينها را بپوشاند . گلاب چندانكه يك انگشت بالاتر از آنها نشيند . آب صاف و ساده سه برابر هر دو آب فوق . همه بر آتش نرم و آهسته بجوشند . تا اينكه خرماى قسب و به از هم مىپاشند . آبها را بپالايند و باز بر آتش آهسته بگذارند تا آهسته بجوشد و منعقد شود . سپس از آن تناول كنند .\r\n18 - اگر داروى مخدر تناول كردنى به بيمار دادى ، فراموش مكن كه بايد حتما چيزى خوش‌بو را بر دوام بو كند و بخوابد و غذاى خوشبوى خوش‌مزه هميشه نزديكش باشد . اگر يكى را دوست نداشت ديگرى را پيشش آور .\r\n19 - قرص ايثاروس - به گواهى جالينوس - بسيار خوب است و در علاج ، فراگيرندهء همه\r\n\r\n","description":"","footnote":"","page_name":" 169 ","page_number":183},
  {"content":"\r\n\r\nحالات و همه داروهاى لازم است . به‌ويژه اگر كسى خونابهء چركالود قى كند ، اين قرص بهترين علاج اوست . اين قرص ايثاروس - چنان كه در اقرابادين آمده است - از جالينوس روايت شده است كه رازيانهء شامى ، بزر كرفس براى خوش‌بو كردن و تغذيه دادن در آن به‌كاررفته‌است .\r\nخاراگوش نيز در آن وارد است كه خاصيت خلط را مىزدايد و آن را پايين مىراند و دهانهء معده را تقويت كرده آن را محكم‌تر مىنمايد . دارچين نيز در آن هست تا از خوشبويى كه دارد بر ضد خونابهء چركين عمل كند و آن را اصلاح نمايد و ماده را تحليل ببرد . خوشبويى دارچين با كليّهء اندامان پىآلود سازگار است . افيون نيز در قرص مذكور وارد است تا خواب‌آور باشد و كرخى آرد . گند بيدستر هم هست تا سميّت افيون را خنثى كند و از خرابكارى افيون جلوگيرى كند و نگذارد زيانى به بيمار برساند .\r\n20 - قرص كوكب نيز در اين‌باره بسيار بهره‌رسان است .\r\nاگر دل بهم آمدن از اثر ناتوانى معده باشد ، قى كردن آن را تسكين نمىدهد . نبايد زوركى خود را قى دهند . امّا اگر قى خودبه‌خود و بدون تكلّف آيد ، به نفع بيمار است .\r\n21 - چنين كسانى اگر قاوت جو سفيد پوست‌كنده بخورند بهره مىبينند .\r\nاگر كسى در بهاران بسيار تهوع دارد و اين حالت دست‌بردار نيست ، و عادت داشته است كه زياد قى كند و به‌ويژه در فصل بهار به قى كردن عادت گرفته است . تقريبا چهار درهم پياز نرگس با نان بخورد و آب گرم يا اسكنجبين بر آن بنوشد . اما نبايد زياد پياز نرگس بخورد كه ممكن است تشنج رخ دهد .\r\n\r\nفصل هشتم علاج خون برآوردن\r\nاگر بيمارى را كه خون برمىآورد معاينه مىكنى ، دقت كن ! هرگاه احساس كردى كه خون برآورده چكيدهء قرحهء درونى است ، علاج قرحه را - كه مىدانى - به كار گير !\r\nاگر تشخيص دادى كه خون‌دماغ به معده ريخته ، سبب خون‌دماغ را قطع كن ! كه علاجش را مىدانى .\r\nاگر معلوم شد كه خون برآورده از پر شدن رگها و ما زاد آنها است ، كوشش كن آن را كاهش دهى . شايد نياز باشد كه رگ بزنى و به اندازهء دو رطل خون از بيمار بگيرى و براى بار دوم نياز بدان افتد كه باز رگ بزنى امّا تنگ‌تر از بار اوّل باشد .\r\nاگر خون برآورده از راه دهان بيش از حد متوقع آمد و معلوم شد كه از خون دماغ برگشته است ، دست و پاى بيمار را محكم باندپيچى كن ! به‌ويژه اگر سبب خون دماغ خوردن داروى گرم بوده باشد . و اگر خون دماغ برگشته به معده و برآمده از راه دهان ، سببش خوردن دارو باشد تقريبا به وزن چهار قوطولى ( بيست و هشت اوقيه ) شراب مخلوط با شير حيوان بنوشند و به تدريج و كم‌كم و پياپى بنوشند . بعد از آن اسكنجبين سرد شده وسيلهء برف بنوشند .\r\n\r\n","description":"","footnote":"","page_name":" 170 ","page_number":184},
  {"content":"\r\n\r\nداروى تركيبى كه در باز داشتن خون برآوردن آزموده شده و بسيار مفيد است ، تركيبش به قرار زير است :\r\n\r\nنسخه :\r\nاقاقيا ، بزر گل ، گل مهر زده ، گلنار ، افيون ، بزر بنگ و صمغ عربى هريك يك جزء . همه در آب بارهنگ يا آب گياه هفت بند بسرشند و با سركهء مخلوط با آب زياد بخورند .\r\nو اگر خون به حدّ زياد به معده مىريزد ، آن را با آب بارهنگ بخورند . مقدار تناولى از نيم مثقال تا يك درهم است .\r\nربّهاى ميوه كه قبوضيت‌آور باشد ، در علاج خون برآوردن بهره رسانند . از قبيل :\r\nرب گردو و داروهاى تركيبى كه در اقرابادين آمده‌اند .\r\nاينك علاجى آسان براى خون برآوردن .\r\n\r\nنسخه :\r\nمازو و گلنار هريك يك جزء . درهم بريزند و به وزن دو مثقال از آن با يك قيراط افيون و با آب بارهنگ تناول كنند .\r\n\r\nفصل نهم افسردگى و ناآرامى معده\r\nگاهى رخ مىدهد كه معده به نوعى افسردگى و ناآرامى مبتلا شده و دارندهء معده را غمگين و افسرده كرده است . و گاهى اين افسردگى و ناآرامى ناشى از معده تغيير وضع و حالت مىدهد .\r\nشايد پريدن و تپيدن همراه داشته باشد . و امكان دارد افسردگى و ناآرامى يكباره به تپيدن و پريدن تبديل شود . كه بيمار سبب را درك نمىكند . امكان دارد راه‌بندانهايى درنتيجهء اين حالت رخ دهد .\r\nشايد سرگيجه را براى دارندهء معده به ارمغان آرد ، و ممكن است رنگ چهرهء دارندهء معده دگرگون شود . كه اين دگرگون شدن رنگ ، زنگ خطر دل بهم آمدن است . و امكان دارد دل بهم آمدن هم باشد . يا ناآرامى معده كاملا به دل بهم آمدن تبديل شود . سبب اين حالت - كه آن را افسردگى و ناآرامى معده ناميديم - حتما مادهء مايهء دل بهم آمدن است و به‌ويژه اگر مادهء مذكور در معده خزيده و آب‌كشيده شده باشد . كه تا ماده در معده است و به دهانهء معده نرسيده است ، افسردگى براى معده رخ مىدهد . اما هنگامى كه در دهانهء معده گرد آيد دل بهم آمدن را با خود آورد . طبيعت در علاج آن در حيرت است و معده از دفع مادهء كذائى درمىماند و ممكن است باقىماندهء خلط معده - كه بعد از داروى پاك‌ساز و اسهالى به جا مانده‌اند - اين خرابكارى را انجام دهند . كه بيمار بايد رب به ، رب غوره و امثال آنها را بخورد . نبايد ميوه‌هايى را بخورد كه در معده به جوش مىآيند . سيب شيرين‌مزه آب سرد بىموقع ، معده را افسرده مىكند . و اكثرا در حال تب خوردن آب سرد بر شدت تب مىافزايد . تب‌داران به جز آب گرم نبايد بنوشند .\r\n\r\n","description":"","footnote":"","page_name":" 171 ","page_number":185},
  {"content":"\r\n\r\n\r\nعلاج\r\nاگر اين افسردگى و بىآرامى معده اندك است شراب نيم‌به‌نيم با آب مخلوط را با داروى تقويت‌كنندهء معده يا شويندهء معده و داروى اصلاح‌كنندهء خلط بدجنس بخورند كافى است .\r\nاگر علت زياد است ، بايد داروى علاج دل بهم آمدن به كار برند .\r\nاگر افسردگى و ناآرامى معده از اثر گرم‌مزاجى خلط گرم در معده باشد - كه اكثرا چنين است - سردىبخشهاى رطوبى ، پاشيدنيهاى ساخته از سردىبخشها . پاشيدنيهاى ساخته با صندل .\r\nكافور و گل محمدى خوبند .\r\nضمادى هست كه تجربه شده و خوب است و تركيبش چنين است .\r\n\r\nنسخه :\r\nپوست كدو حلوايى ، خرفه ، قاوت جو را با سركه و رب بسرشند و بر معده و كبد گذارند .\r\n- اگر ناآرامى و افسردگى معده از حد متوقع پا فراتر نهاد ، ضماد صندل و گل سرخ و امثال آن‌ها را بر معده گذارند .\r\nقاوت گندم كوبيده ( قاوت جو كوبيده . نسخه ) و به‌ويژه اگر قاوت را با دانه‌هاى انار بخورند . اما نبايد قاوت شسته باشد .\r\nفوگان از دانه انار ساخته شده را بدون ديك ابزار بخورند .\r\nرب به بخورند خوب است .\r\nاگر بيمار در حالى نبود كه بيم غش كردن برود . به هيچ وجه نبايد شراب بخورد . و از آبى بنوشد كه با تمر هندى ، شربت كهنه شدهء سيب كه زائده‌هاى ريختنى را تحليل مىبرد ، بخورد .\r\nاگر خيار زرد را پوست بكنند و آبش را بگيرند و با اندكى گلاب قند ساخته از نبات و به وزن يك درهم تباشير قاطى كنند و بخورند ، بسيار مفيد است .\r\n\r\nفصل دهم بند آمدن خون در معده و روده\r\nعلاج بند آمدن و حبس شدن خون در معده و روده داروى تركيبى زير است .\r\n\r\nنسخه :\r\nبزر ترتيزك دو درهم . باقلى سه درهم . بكوبند و در آب گرم ريزند و بخورند .\r\nاگر خون در معده يا روده جامد شده است ، آب آويشم . يا پنير مايهء خرگوش بخورند\r\nاگر شير در معده جامد شده است ، پنير مايهء خرگوش بخورند . يا دو درهم نمك كوبيده در دو اوقيه آب نعناع بريزند و بهم زنند و بخورند مفيد است .\r\n\r\n","description":"","footnote":"","page_name":" 172 ","page_number":186},
  {"content":"\r\n\r\n\r\nفصل يازدهم سكسكه\r\n- سكسكه چيست ؟\r\n- سكسكه عبارت است از حركتى مركب و دوگانه . ترنجيدگى و بهم آمدن با كشيدگى و گسترش دادن .\r\nاين حركات مختلف در دهانهء معده يا در كلّيّهء جرم معده و يا مرى روى مىدهد .\r\nهرگاه مادهء آزاردهنده يكى از مواضع نام برده را آزار دهد ، اندام آزارديده براى دفاع و دفع آزار و دفع آزاردهنده به حركت مىافتد ، درست به حالت كسى مىماند كه مىخواهد از مانعى بپرد ، اما در اولين بار موفق نمىشود و دوباره كوشش را از سر مىگيرد .\r\nسكسكه به جنبش سرفه‌اى مىماند كه براى دفع خلط از ريه و حجاب به حركت درمىآيد . ممكن است سكسكه از سببى آزاردهنده نباشد و از خشكى باشد . كه در اين صورت بايد سبب خشكى بيش از حد در اندامان را مرتبط با سكسكه دانست .\r\nخشكى زياد معده را وادار به حركتى مىكند شبيه به ترنجيدن ، درعين‌حال طبيعت كوشش مىكند كه آن را به انبساط و گستردگى وادارد . اين كشمكش بازشو و بسته‌شو سكسكه را به‌وجود مىآرد . اكثرا سكسكه از آزارى بهم مىآيد كه بر دهانهء معده وارد شده است .\r\nهمچنانكه از اثر آزاردهنده‌اى دهانهء معده مىپرد و با چندش‌مانندى برخورد مىكند . و به‌ويژه اگر معده خشك ( قبض ) باشد . كه در اين حالت دهانهء معده تحمل كمترين گزش را ندارد و عكس العمل از خود نشان مىدهد . گاهى سكسكه از اثر اشتراك عضوى ديگر پيدا مىشود .\r\nممكن است قى كردن سكسكه را برانگيزد . به‌طورى كه از حركت شديد قى دهانهء معده آزار بيند .\r\nقى فراگرفتهء معده را به كلّى تنقيه نكرده است و باقى مانده‌اى در معده باقى است كه بيرون نيامده است و اين باقىماندهء كم ، سبب آزار دهانهء معده شده است .\r\nگاهى رخ مىدهد كه كسى مىخواهد قى كند اما خوددارى مىكند و قى كردن را به تأخير مىاندازد ، در اين مدت به تأخير انداختن سكسكه پديد آيد و اين سكسكه را مىتوان حركت اختيارى گفت .\r\nحركت كردن قى اكثرا از حركت همهء معده است نه از حركت دهانهء آنكه دهانهء معده بسيار حساس است و از مادهء برانگيزندهء قى بسيار آزار بيند .\r\nبرخى از اطباء عقيده دارند كه حركت سكسكه قوىتر و شديدتر از حركت قى كردن است .\r\nزيرا قى چيزى را از معده دفع مىكند كه در جاى كاوك و توخالى ريخته شده است .\r\nاما سكسكه براى دفع چيزى ( ثابت - نسخه . ) خشك و خشكيده است . كه اين نظريه صحيح نيست . چرا ؟\r\n- زيرا در هر حالت قى كردن و هر تهوعى هميشه ، سبب چيزى نيست كه در معده ريخته است .\r\nدوم اينكه لازم نيست هرچه چيزى را توانست دفع كند ، ناتوان‌تر از آن باشد كه دفع نمىكند و هر\r\n\r\n","description":"","footnote":"","page_name":" 173 ","page_number":187},
  {"content":"\r\n\r\nآنچه چيزى را دفع كرده است تواناتر از آن باشد كه مىخواهد دفع كند و نمىتواند .\r\nدر هرحال حركت سكسكه از حركت قى ناتوان‌تر است . تو گوئى سكسكه حركت براى قى كردن است اما ناتوان است و نتوانسته كار را انجام دهد . و از اين است كه اكثر اوقات نخست سكسكه آيد و قى بدنبال سكسكه پديد مىآيد . مسئله به اين شبيه است كه برانگيزانندهء سكسكه با نيروى تمام و كافى به كار نيفتاده كه قى را برانگيزد و در نيمه راه مانده است اگر اين نيرو شدت يافت و حركت برانگيزاننده قى كاملا به كار افتاد ، قى رخ مىدهد .\r\nاكنون بگذار به شرح سكسكه‌اى كه از آزار دهانهء معده پديد آيد بپردازيم .\r\nمىگوييم : سردى است كه دهانهء معده را آزار مىدهد و سكسكه را برمىانگيزد . چند حالت را مثال مىآورم .\r\n1 - رخ مىدهد كه كسى تب لرز دارد به سكسكه گرفتار آيد .\r\n2 - در فصل سرما و در سرماخوردگى شديد سكسكه رخ مىدهد .\r\n3 - اگر خلط سردمزاج و سردىبخش در معده باشد سكسكه به دنبال دارد .\r\n4 - اگر سرماى شديد دهانهء معده را در بر گيرد ، دهانهء معده از اثر سردى منقبض و متشنج مىشود و سكسكه رخ مىدهد .\r\n5 - اكثرا كودكان خردسال و بچه‌هاى شيرخوار به سكسكه مبتلا مىشوند ، زيرا مقاومت زياد در برابر سرما ندارند .\r\nآزار سرما كه براى برانگيزاندن سكسكه زمينه ايجاد مىكند از سه جهت است :\r\n1 - مادهء سكسكه را در دهانهء معده قرار مىدهد .\r\n2 - سردى تا اندازه‌اى آزار مىرساند كه مزاج معده را از اعتدال خارج مىسازد و سبب سوء مزاج سرد معده مىشود .\r\n3 - سرما بر مسام ( سوراخهاى ريز رويهء معده ) چيره آيد و پوست معده را پرمايه‌تر و سفت‌تر مىكند ، چيزى كه در ليف معده است و بايد تحليل برود بند آيد و حبس مىشود .\r\nتا اينجا راجع به سرما و آزار آنكه سبب سكسكه مىشود صحبت كرديم . اما ممكن است كه تأثير گرمى نيز سبب سكسكه شود . مثال گرمى كه سكسكه را به‌وجود مىآورد ، حالت تبهاى سوزنده است كه گرمى تب ، دهانهء معده را متشنج مىكند .\r\nامكان دارد كه سكسكه از اثر ورود چيزى كه گزندهء دهانهء معده است سر بر زند . مثلا بعد از خوردن خردل ، فلفل و مانند آنها .\r\nريزش خلط چركالود خونى به معده ، خوردن داروى تندمزاج از قبيل داروى فلافلى با شراب .\r\nكه اگر احساسات دهانه معده درست و بىخلل باشد ، يا گوهر معده ناتوان شده باشد ، از اين قبيل خوراكها و داروهاى تباه - كه تبديل به مادهء گزنده مىشوند - بازتاب معده همان سكسكه است كه بروز مىكند كه اين حالت از سكسكه بسيار براى كودكان رخ مىدهد .\r\nشايد مادهء مرارى در معده بريزد و دهانهء معده را آزار دهد و سكسكه روى آورد . كه اين حالت را مىتوان از دريانوردان دريافت ؛ كه مادهء مرارى در آنها به حركت درمىآيد و بر دهانهء معده مىريزد\r\n\r\n","description":"","footnote":"","page_name":" 174 ","page_number":188},
  {"content":"\r\n\r\nو طبيعت مىخواهد آن مادهء آزاردهنده را دور اندازد .\r\nيا اينكه گرماى بخاربرانگيز ، سبب ايجاد باد در لايه‌هاى معده يا مرى مىشود و نمىتواند آن بادى را كه خود برانگيخته است پراكنده كرده و تحليل ببرد . باد زادهء گرماى بخاربرانگيز ، در دهانهء معده گير كرده است ، معده از آن رنج مىبرد و سكسكه به مثابهء اعلام شكايت از باد است .\r\nيا معده بيش از حد طبيعى از خوراك پر و سنگين بار شده است و از آزار بار سنگين مىنالد كه ناله‌اش همان سكسكه است .\r\nتا اينجا موضوع راجع به آزاردهنده‌هاى دهانهء معده بود . حال ببينيم چگونه خشكى سبب سكسكه مىشود . خشكى شديد در معده سبب سكسكه مىشود . كه اين حالت از خشكى شديد چندين جهت دارد :\r\n1 - در اواخر تبهاى سوزناك .\r\n2 - از اثر پاك‌سازيها و تنقيه‌هاى خشكاننده .\r\n3 - از اثر گرسنگى درازمدّت ، كه خشكى معده از اثر گرسنگى درازمدت آژير خطر است .\r\nامكان دارد خشكى شديد نباشد ولى سبب سكسكه گردد . كه در اين حالت به وسيلهء اندك رطوبت بخشيدن به معده و پايين آمدن فراگرفتهء معده سكسكه از بين مىرود .\r\nگفتيم ممكن است حركت سكسكه از اثر اشتراك اندامان ديگر باشد . شرح آن چنين است :\r\nكسى كه در كبدش ورم بزرگ هست و به‌ويژه اگر ورم بزرگ در طرف گود ( مقعر ) كبد باشد .\r\nكسى كه ورم بزرگ در معده دارد .\r\nكسى كه ورم در حجاب و پرده‌هاى مغز دارد ، مثلا سرش شكسته يا ضربت خورده است و پردهء مغز ورم كرده و آزار دارد . اين آزار مغز به دهانهء معده سرايت كرده است و سكسكه خبر از آن آزار مىدهد .\r\nكسى كه تب دارد و گرمى تب رو به افزايش است .\r\nممكن است كليّهء بدن در به وجود آوردن سكسكه شريك باشد . مثلا در حالت تب كه علامت بحران است .\r\nپژوهشگران براى يافتن سبب اشتراك كبد در به‌وجود آمدن سكسكه آرايى ارائه داده‌اند .\r\nبرخى گويند : كبد ورم كرده و مادهء مرارى از كبد به رودهء اثنا عشرى ريخته و رودهء اثنا عشرى آن ماده را به معده انتقال داده و معده آن را بر دهانه جاى داده است و دهانه براى راندن آن مادهء آزاردهنده حركت كرده و سكسكه را موجب شده است .\r\nعده‌اى از اين پژوهشگران گويند : مسئله فقط بستگى به فشارى دارد كه از ورم كردن كبد ، بر معده و دهانه‌اش آمده ، و تو مىتوانى تشخيص دهى كه اين نوع از سكسكه كجائى است .\r\nاگر روى آورده‌هاى بيمارى مغز را ديدى ، معلوم مىشود كه از مغز سرچشمه گرفته است .\r\nاگر از معدهء ورم‌كرده باشد نشانيهاى آن را بررسى كن !\r\nاگر سكسكه از آن نوع باشد كه دليل بر بحران بيمارى است نشانه‌اى خوب و اميدواركننده است . اما ممكن است كه در بعضى حالات چنين نباشد كه اين را در آينده توضيح خواهيم داد .\r\n\r\n","description":"","footnote":"","page_name":" 175 ","page_number":189},
  {"content":"\r\n\r\nاگر سكسكه تسكين نيافت و چشم سرخرنگ شد ، حتما دليل بر بغرنجى بيمارى است و نشان از ورم مغز يا ورم معده دارد .\r\nدر كتاب مرگ زودرس آمده است « اگر كسى سكسكه دارد و آماس غير طبيعى در طرف راستش رخ داد و سبب ويژه‌اى براى آن آماس در كار نبود و آن به آن سكسكه شدت يافت ، آن شخص شب را به سر زدن آفتاب فردا نمىرساند و قبل از طلوع زندگى را بدرود گويد . » .\r\nبرخى ديگر گويند : سبب سكسكه عبارت از يك پى باريك است كه كبد و معده را بهم پيوند مىدهد . وقتى كه كبد از ورم در رنج است از طريق آن پى باريك آزار به دهانهء معده مىرسد .\r\nاگر كسى از مادهء روىآورى به سكسكه افتاده است كوشش كند كه عطسه سر دهد ، سكسكه از بين مىرود ؛ يا قى كرده و خلط سبب سكسكه را به بيرون پرت كند . اگر قى كرد و سكسكه از بين نرفت ، احتمالا چند سبب ديگر در به وجود آوردن سكسكه هست كه از اين قرارند :\r\n1 - ورم در معده پيدا شده است .\r\n2 - عصبى كه از سوى مغز به معده مىآيد ورم كرده است .\r\n3 - ورم در مغز هست .\r\nكه در هر سه حالت سرخ شدن چشم به دنبال سكسكه آيد . باز در اين كتاب آمده است « كسى كه همراه سكسكه كردن دل‌پيچه و قى و كزاز و حالت متحير دارد . مرگش حتمى است . »\r\n\r\nنشانيها\r\n- اگر به وسيلهء قى كردن سكسكه آرام گرفت نشان آن است كه سبب سكسكه ماده‌اى گزندهء دهانهء معده و يا از سنگينى وارد آوردن بر معده بوده است كه اين احتمالات را ذكر كرده‌ايم .\r\nاگر سكسكه بعد از پاك‌سازيها يا از اثر تبهاى سوزناك باشد به وسيلهء قى كردن تسكين نمىيابد و سكسكه از قى كردن افزون گردد . اين حالت علامت خشكى معده است .\r\nاگر سبب برانگيختن سكسكه ، سوءمزاجهاى سادهء بدون ماده يا سوءمزاجهاى همراه ماده باشد نشانيها را قبلا به‌طور عموم ذكر كرده‌ايم و ياد گرفته‌اى !\r\nاگر سبب حالت سكسكه ورم معده يا ورم مغز و يا ورم كبد باشد ، علامات هريك از آنها را در باب ويژه به آن اندام ذكر كرده‌ايم .\r\n\r\nعلاج سكسكه\r\nاگر سكسكه در اثر پر شدن معده از خوراك باشد و اين تلمبار شدن خوراك در معده به جد افراط رسيده باشد ، يا مادهء گزندهء دهانهء معده سبب سكسكه شده باشد ، قى كردن به دادش مىرسد و مفيدترين علاج است . علاوه بر قى كردن حركت شديد ، جنبش به هر دو طرف ، فرياد كشيدن ، به خشم آمدن ، شاد شدن ، ناگهان ترسانيدن ، غم زياد ، آب سرد بر رخسار پاشيدن - چنان كه يكهو بپاشند و چندشش آيد - ورزش كردن و اسب‌سوارى در آرام كردن سكسكه تأثير دارند .\r\nكسى كه سكسكه دارد و مىخواهد سرفه كند ، سرفه كردن را بتأخير اندازد و صبر داشته باشد ،\r\n\r\n","description":"","footnote":"","page_name":" 176 ","page_number":190},
  {"content":"\r\n\r\nسكسكه تسكين يابد . كسى كه سكسكه دارد و تشنه شده است ، تا مدتى از خوردن آب صرفنظر كند و بر تشنگى شكيبا باشد سكسكه تسكين يابد . در حين سكسكه ، عطسه كردن بسيار خوب است ؛ زيرا تكان عطسه كردن مادهء سبب سكسكه را برمىكند .\r\nنفس در سينه حبس كردن براى تسكين سكسكه بسيار خوب است ؛ زيرا در مدت نفس بند آوردن حرارت ايجاد مىشود و نفس بند آمده را به سوى مسامات رهنمائى مىكند كه شايد منفذى بيابد و از آن بيرون جهد . در اين حركت و كوشش براى بيرون آمدن خلط پناه گرفته ناچار به حركت درمىآيد و حرارت آن را تحليل مىبرد .\r\nخواب زياد و درازمدت نيز در تسكين سكسكه تأثير بسزا دارد .\r\nگاهى از باندپيچى دست و پا سكسكه تسكين يابد .\r\nاگر بادكش بر معده بگذارند - بدون اينكه با لبهء تيغ رويهء معده را شيار كنند - سكسكه تسكين يابد .\r\nاگر بادكش بر ميان دو شانه گذارند سكسكه آرامش يابد .\r\nاگر داروهاى سرخ‌گردانندهء پوست ( خون به زير پوست كش ) را بر ميان دو شانه گذارند سكسكه آرام يابد .\r\nاگر كسى معده‌اش از خوراك آكنده است و خلط مايهء برانگيختن سكسكه در معده‌اش پناه گرفته و بيرون نمىآيد ، دستور علاجش - كه بسيار مفيد باشد - چنين است كه در ذيل آيد :\r\n1 - قبل از هر چيز خود را قى دهد .\r\n2 - بعد از قى ايارج فيقرا ( معجون تلخ مسهل ) را با افشرهء خاراگوش قاطى كند و يك مثقال از آن را با وزن دو دانگ نمك هندى بخورد .\r\n3 - بعد از آن مرباى هليله تناول نمايد .\r\nدر حالتى كه خلط سكسكه‌برانگيز در معده پناه گرفته و به آسانى بيرون نمىآيد علاجش سه راه دارد .\r\n1 - دارويى استعمال شود كه ماده را تكه‌تكه كند و تحليل ببرد ؛ كه در اين زمينه خوردن اسكنجبين پياز دشتى خوب است .\r\n2 - در صورتى كه مادهء پناه گرفته در معده سبب آزار معده شده است ، بايد كوشيد كه معده را از سوء مزاج رهائى داد و مزاجش را معتدل گرداند .\r\n3 - كارى كرد كه دهانهء معده كمى تخدير شود ، تا احساس درد گزشى را كمتر كند .\r\nبراى علاج چنين حالتى قرصى هست كه تركيبش به قرار زير است :\r\n\r\nنسخه :\r\nكوشنه ، زعفران ، گل محمدى ، مصطكى ، سنبل ، از هريك چهار مثقال . بر باله دو مثقال . الوا يك مثقال . افيون يك مثقال . همه را با افشرهء اسفرزه بسرشند و نيم مثقال از آن تناول كنند . اسفرزه و افيون مخدر هستند ، سنبل تقويت معده مىكند و تحليل برندهء مادهء خلط است . برباله ( اسارون )\r\n\r\n","description":"","footnote":"","page_name":" 177 ","page_number":191},
  {"content":"\r\n\r\nرطوبتها را به سوى گدار بول سوق مىدهد و با بول بيرون مىريزند الوا ( صبر ) رطوبتها را به سوى مخرج مىراند و از آن راه بيرون مىدهد . كوشنه و زعفران پخته گردانندهء ماده و تقويت‌كنندهء معده و گرمىبخش به معده هستند . ازاين‌رو قرصى كه ذكر شد در تسكين دادن سكسكهء شديد و دل بهم آمدن بسيار بهره‌رسان است .\r\nاگر سكسكه دوام يافت و كهنه شد ، بيمار به اندازهء يك قاشق ( ملعقه ) از روغن كلكلانج را با آب گرم بخورد . زنجفيل در آب پانيد بپزد و بخورد .\r\nاگر سكسكه كهنه شد و شدت يافت ، در علاج آن بايد معجونها و گوارشىهاى مناسب حال استعمال شوند . از قبيل : گوارش زيره‌اى كه همراه آب ولرم تناول شود . و شايد به معجونهاى بزرگ بسيار اثربخش نياز افتد . ممكن است در علاج سكسكهء شديد و دست برندار ترياق به كار برد .\r\nدر علاج سكسكهء دست‌برندار و شديد معجون فلونيا بسيار خوب و تأثيربخش است كه خاصيتهاى تخدير ، تقويت ، تحليل‌برندگى و بيرون راندن خلط را هم در بر دارد .\r\nحب و قرصهايى كه در اين زمينه مفيدند عبارتند از : حب سكبينه ، حب اصطمحيقون ، قرص كوكب ، همه بسيار خوب و بهره رسانند .\r\nاگر مادهء برانگيزندهء سكسكه سرد است يا نزديك به سردمزاجى است ، اين علاجها را تجويز كن !\r\nفيجن ( سداب ) و بورهء قرمز را با شراب بخورند . آب كرفس ، سركهء پياز دشتى ، پونهء كنار آبها ، برباله ، سنبل رومى ، مرزنگوش ، انگدان را بخورند . حتى انگدان را بو كنند بدون اينكه بخورند سكسكه را تسكين دهد .\r\nهمچنين زراوند ، تخم هويج بيابانى ، رازيانهء شامى ، زنجفيل ، زنجفيل شامى خشك شده ، افشرهء قارچ چمنى ، ساذج ، مشك چوپان . همهء اين داروها تنها يا با يكديگر تركيب شوند و تناول گردند در تسكين سكسكه اثر بخشند . و اگر انگشت‌پيچ از آنها سازند و بليسند ، بهرهء بيشتر بينند و از آن خوب‌تر است كه تناول كنند و تناول شده مستقيما بدون وقفه به پايين برسد و در ته معده قرار گيرد .\r\nگند بيدستر در علاج سكسكه اثر عجيب دارد . اگر نيم درهم گند بيدستر در سه سكرجه ( نه اوقيه ) سركه و دو سوم اسكرجه ( دو اوقيه ) آب مخلوط شود و بخورند سكسكه از بين مىرود .\r\nداروى تركيبى زير بسيار خوب است و براى تسكين دادن سكسكه كار او سازگار است .\r\n\r\nنسخه :\r\nمشك چوپان ، پونهء كوهى و مصطكى هريك يك جزء در آب بپزند و با آب يا شراب بخورند .\r\n\r\nنسخهء ديگر :\r\nمصطكى ، دارچين ، پياز دشتى از هريك يك اوقيه در يك قسط ( يك‌صد و سى و پنج مثقال ) سركه ريزند و بپزند . چند روزى از آن تناول كنند و هر باره كم‌كم بخورند .\r\nاگر مادهء سبب سكسكه خلط تر و سردمزاج است ، بورهء قرمز را با عسلاب بخورند .\r\n\r\n","description":"","footnote":"","page_name":" 178 ","page_number":192},
  {"content":"\r\n\r\nداروى تركيبى زير در علاج سكسكه بسيار مفيد است .\r\n\r\nنسخه :\r\nكوشنه ، الوا ، گورگياه ، سوسنبر خشكيده ، پونهء كنار آبها ، نعناع ، فيجن ، كندر و برباله از هريك دو درهم . افيون ، بورهء قرمز ، گل محمدى خشكيده از هريك نيم درهم . و گويند اگر كبر در سركه پرورده هم با آنها باشد بسيار پسنديده است .\r\nاگر همراه اين داروها ، داروها تشنگىآور بخورند تأثيربخش‌تر مىشوند .\r\nاگر سكسكه از اثر سرماى ساده بوده ، از داروهاى ذكر شده در بالا استفاده كنند و آن را با سركه و آب تناول نمايند و گردن و لثه و زير سردندهاى نزديك شكم را بدان بيندايند . و يا از اين داروها بخورند و گردن و لثه را با روغن زيتون كهنه شده بيندايند . يا به جاى روغن زيتون ، روغن خيار چنبر خوردنى را بر گردن و لثه بمالند .\r\nخولنجان را در عسل بسرشند و صبح و شام به اندازهء يك عدد گردو از آن بخورند .\r\nروغنهاى گرمىبخش همگى در علاج سكسكه مفيدند و اگر تنها و بدون داروى آميزه نيز استعمال شوند تأثير بخشند ؛ به‌ويژه روغن بابونه يا روغنى كه تركيبش به قرار زير است .\r\n\r\nنسخه :\r\nگند بيدستر ، زيره ، انگدان در يكى از روغنهاى گرم‌مزاج بپزد .\r\n\r\nنسخهء ديگر :\r\nگند بيدستر و كوشنه هريك نيم درهم . كرفس بيابانى يك درهم . درهم آميخته شوند و با آب خاراگوش يا با آبى كه در آن پونه ، رازيانهء شامى و مصطكى پخته است تناول كنند .\r\n\r\nنسخهء ديگر :\r\nپوست بالايى پسته را كه رنگ قرمز دارد ، با بيخ گورگياه در آب بپزند و از آن آب بخورند .\r\nبرخى از اطباء گفته‌اند اگر شكوفه درخت نرينهء خرما را - كه جايگاه دانه‌هاى ريز مايه‌كوبى خرماى ماده است و آن را آرد خرما بن گويند - خشك كنند و بسايند و با بزر فيجن مخلوط كنند و به وزن يك مثقال از آن را با آب رازيانه بخورند ، در علاج سكسكه بسيار سودرسان است . من گمان نمىكنم كه در علاج سكسكه‌اى كه از سرما منشأ گرفته مفيد باشد .\r\nاگر سكسكه كهنه و ديرپا شد و شدت يافت . طرز معالجه را بايد جدىتر پيگيرى كرد . بادكش بدون استعمال لبهء تيغ و شيار كردن پوست بر معده بگذار و به دنبال آن داروى سرخ‌گردانندهء پوست به كار ببر ! اگر سكسكه از اثر باد است و باد در دهانهء معده يا در معده يا در مرى گير كرده است ، بيمار به حمام برود ، كندر كوبيده و سائيده را كمى با آب بخورد ، آب گرم را جرعه‌جرعه و كم‌كم بر آن بنوشد . همچنين زنجفيل شامى خشك شده در علاج سكسكه‌اى كه منشأش باد است\r\n\r\n","description":"","footnote":"","page_name":" 179 ","page_number":193},
  {"content":"\r\n\r\nبسيار بسيار خوب است .\r\n- اگر خلط گزنده در معده توليد شده است يا خلط گزنده از خارج معده به آن وارد شده و درنتيجه سكسكه به بار آورده است ، بيمار را وادار كن كه قى كند ؛ وسيلهء قى كردن چنان باشد كه در اين حالات روا و جايز است . يا اينكه معجون مسهل را بخورد و اسهال شود . و اگر شربت خاراگوش بخورد و اسهال شود خوب است . به‌علاوه ممكن است از خوردن سركهء مخلوط با آب شفا يابد .\r\nروغن كره ببلعد . يا روغن بادام با آب گرم بنوشد . كوشش كن كه بخوابد و تا مىتواند زياد بخوابد .\r\nخوردن آب جو برايش بسيار مفيد است ، به‌ويژه اگر آب جو با آب انار شيرين يا با آب انار ملس مايل به شيرينى باشد . و اگر آب انار شيرين يا ترش بخورد خوب و مفيد است كه هم پاك‌سازند و هم معده را تقويت مىكنند .\r\nاگر سبب برانگيختگى سكسكه خشكى روىآور بر معده است ، بيمار شير بخورد . آب ولرم با روغن كدو بنوشد . بعد از آن آب جو ، آب خيار و لعابهاى سردمزاج بخورد . اين لعابها را از خارج بر معده و مفاصل بمالد . در آبزن و امثال آن بنشيند .\r\nاگر بعد از قى كردن سكسكه پديد آمده است ، دقت كن ! كه اگر بيمار احساس كرد با برآورده ، خلط گزنده بوده است و كمى دلش بهم مىآيد ، قبلا چيزى بخورد كه خلط گزندهء خرابكار را از جا بلغزاند . از قبيل : رب آلو بخارا ، تمر هندى . اگر او را وادار كنى كه تمر هندى آب پاشيده و خيس بخورد بهتر است . بعد از آن كارى كن كه بيمار بارها و بارها عطسه كند .\r\nاگر بعد از قى كردن سكسكه رخ داد اما بيمار احساسى نمىكرد كه خلط گزنده در قى شده بوده است ، بلكه احساس كشيدگى در معده‌اش كرد ، مرهم‌هاى ميانگين سردمزاج و گرم‌مزاج بر دهانهء معده از خارج بگذار ! بايد سوپهايى براى بيمار سفارش دهى كه نرم و نرمىبخش باشند و خاصيت دل بهم آمدن در آنها نباشد . نوعى باشند كه چسبناكى و پوشندگى داشته باشند ، مانند مغز گندم .\r\nمادهء تسكين‌دهنده در غذايش باشد مانند روغن بادام ، تقويت‌كنندهء معده باشد مانند آبگوشت جوجهء مرغ ، خوش‌بو در آن باشد ، مانند كشنيز .\r\nاگر منشأ سكسكه ورم كبد يا ورم غير كبد است بايد علاج ورم درونى را به كار برى كه مىدانى ! و اگر نياز به رگ زدن بود رگ بزن . مزاج معده را به اعتدال بكشان كه بدين منظور خوردن آب انار ، آبجو ، آب كاسنى خوب است . ضمادهاى لازم را نيز استعمال كن .\r\n\r\nفصل دوازدهم بيماريهاى مراق و سردنده‌هاى نزديك شكم\r\nگاهى رخ مىدهد كه حالتى براى مراق و سردنده‌هاى رو به شكم پيش مىآيد كه گويى مىپرند .\r\nاين پريدن به سبب ماده‌اى است كه در آنها پديد آمده است .\r\nاگر مادهء به‌وجود آورندهء پرش در پردهء مراق و اطراف دنده‌هاى رو به شكم از نوع بدجنس باشد ، ممكن است چنان كه سابقا هم گفته‌ايم - آسيب آن به مغز سرايت كند و سبب بيمارى ماليخوليا و\r\n\r\n","description":"","footnote":"","page_name":" 180 ","page_number":194},
  {"content":"\r\n\r\nصرع ناتج شده از خلط مرارى گردد . گاهى اين پريدن در نزديكى دهانهء معده يا در خود معده رخ مىدهد . كه در آن حالت پريدن به تپيدن مىماند . گاهى اتفاق مىافتد كه در اطراف دنده‌هاى رو به شكم و در مراق ، بادكردگى و سنگينى ايجاد شود ، كه آن هم به اين حالت تپيدن و پريدن نزديك است .\r\nامكان دارد كه بادكردگى و سنگينى نشانى از ورم درونى باشد .\r\nاگر بيمار احساس كرد كه مراق و سردنده‌هاى نزديك شكم رو به بالا كشيده مىشوند ، ممكن است آژير قى باشد ، و اگر اين احساس در هنگام تب شديد باشد ، يا پيش‌درآمد سردرد هيجانى است يا خبر از خون دماغ دارد و يا جلودار قى كردن است و دليل آن است كه ماده به سوى بالا منتقل مىشود . چنان كه اينها را در جاى خود تفصيل خواهيم داد .\r\nاگر بيمار احساس كرد كه مراق و سردنده‌هاى نزديك شكم به سوى پايين به اطراف ناف كشيده مىشوند دليل بر آن است كه مادهء بيمارىآور به پايين آمده . همين حالت پيش‌درآمد حالت اسهال است و دل‌پيچه و كشيدگى در سردنده‌هاى نزديك شكم كه رو به بالا كشيده مىشوند ، دليل قاطع اين حالت است . كه اين حالت اكثرا هنگام تبهاى وبايى رخ مىدهد .\r\nامكان دارد احساس بادكردگى و سنگينى در مراق و سردنده‌ها از اثر گرما يا سرما و يا از اثر ورم درونى باشد . هرچند پرش و تپش يا بادكردگى و سنگينى در پايينها هم باشد باز شايد دليل بر ورم در درون باشد .\r\nاگر احساس پرش و باد و سنگينى مراق در بالائىهاى مراق است ، دليل بر آن است فشارى از همسايه ، مراق و سردنده‌ها را به سوى بالا مىكشاند .\r\nبادكردگى و سنگينى و پرش در مراق ، اگر در بيماريهاى شديد رخ دهد دليل بدحالى است و يرقان كبدى به همراه دارد .\r\nگاهى مراق و سردنده‌ها به آزارى گزنده و درد كشدار و سرايت‌كننده مبتلا مىشوند كه سبب در آنها بيمارى كبد ، بيمارى طحال و بيمارى ماهيچه‌هاست . همچنين درد را در تبها و اوقات بحران بيمارى احساس مىكنند .\r\n\r\n","description":"","footnote":"","page_name":" 181 ","page_number":195},
  {"content":"\r\n . \r\n","description":"","footnote":"","page_name":" 182 ","page_number":196},
  {"content":"\r\n\r\n\r\nفن چهاردهم كبد و چگونگى آن كه شامل چهار گفتار است\r\n\r\n","description":"","footnote":"","page_name":" 183 ","page_number":197},
  {"content":"\r\n . \r\n","description":"","footnote":"","page_name":" 184 ","page_number":198},
  {"content":"\r\n\r\n\r\nگفتار اول چگونگى كبد بطور عموم\r\n\r\nفصل اول تشريح كبد\r\nكبد اندامى است كه مىتوان آن را كارخانهء خون‌سازى و پالايشگاه خون و توزيع‌كنندهء مشتقات و متعلقات حاصله از خون ناميد .\r\nماساريقا ( روده‌بند ) گوهر غذائى را به نوعى از خون تبديل مىنمايد و آن را از راه وريد باب تحويل كبد مىدهد . كبد بعد از تحويل گرفتن آن مىخواهد از آن تغذيه كند و نيرو گيرد ، آن را همرنگ خود مىسازد . كبد گوشت است و رنگش سرخ است و اگر دقت كنى به خونى لخته شده مىماند ، كه خون نيز در آنجا سرخرنگ و همرنگ كبد مىشود .\r\nدر كبد ليف عصب وجود ندارد . از رگها هرآنچه كه در كبد آمدوشد دارند عبارتند از رگهاى مادر كه آنها نيز به نوبهء خود پرزهاى ليف‌ماننده‌اى را از خود جدا ساخته و در كبد پراكنده كرده‌اند . كه تو اين را در باب تشريح و به‌ويژه در بحث از تشريح رگهاى ساكن و ناجهنده به خوبى ياد گرفته‌اى !\r\nكبد به واسطهء شعبه رگهاى باب - كه آنها را ماساريقا نامند و اصل آنها از قسمت گودشدهء ( مقعر ) كبد روئيده است - مادهء غذائى را از معده و روده‌ها مىمكد ، و گوهر غذائى مكيده را در خود مىپزد و به پختگى كامل مىرساند ؛ پخته شده را مىپالايد كه به چهار قسمت مىشود :\r\n1 - خون صاف و بىآلايش .\r\n2 - آب حاصل از پالايش خون .\r\n3 - كف خون كه به رنگ زرد ( صفرائى ) است .\r\n4 - دردى و ته‌نشين كه همان مادهء سودائى است .\r\nبر كبد است كه بعد از پخته گردانيدن و پالائيدن ، مشتقات خون حاصله از پالايشگاه را توزيع و تقسيم كند . كبد براى انجام اين توزيع و تقسيم ، لوله‌هاى آمادهء كار در اختيار دارد .\r\n1 - قسمت صاف و بىآلايش خون را از راه رگ توخالى - كه از قسمت كوژى كبد سربرآورده\r\n\r\n","description":"","footnote":"","page_name":" 185 ","page_number":199},
  {"content":"\r\n\r\nاست - به سوى بدن روانه مىسازد .\r\n2 - قسمت آب ماننده - كه از عمل پالايش به دست آمده است - از راه يكى از شعبه رگ‌هاى روئيده از كوژى كبد به سوى دو كليه گسيل مىشود .\r\n3 - كف زرد رنگ خون ( مادهء صفرائى ) را از راه يكى از شعبات رگى كه از گودى كبد روئيده است به كيسهء زهره مىفرستد .\r\n4 - مادهء دردى شده را كه سودائى است ، از راه يكى از شعب همين رگ كه بر باب قرار گرفته و از گودى كبد منشاء دارد ، راهى طحال مىنمايد .\r\nگفتيم رگى از سطح كوژ شدهء كبد و رگ ديگر از سطح گودشدهء كبد روئيده است . سؤالى پيش مىآيد : كوژى و گودى چرا ؟\r\n- سابقا بحث كرديم كه كبد بر معده سوار است و آنجا كه كبد بر آن سوار شده كوژترين جاى در سطح معده است . آن قسمت از كبد كه بر اين كوژى سوار است بايد گود باشد ، تا به خوبى و منتظم بر كوژى معده استقرار يابد . گودشدگى از اين جهت است ، كوژى چرا ؟ زيرا :\r\n1 - كبد از بالا در همسايگى حجاب قرار دارد . آن طرف از كبد كه درست نزديك حجاب است كوژ شده است تا راه حركت بر حجاب را تنگ نكند و حجاب براى حركت جولانگاه كافى داشته باشد .\r\n2 - در اين كوژشدگى منظور ديگرى هست و آن اينكه : بدون آنكه كبد جاى حركت حجاب را تنگ كرده باشد از جائى كه در آن كوژ شده چنان تماس نزديكى با حجاب برقرار كرده است كه گوئى بهم پيوسته‌اند . آنجا همان نزديكى رگ بزرگ است ، كه آن رگ بزرگ از كبد منشأ دارد .\r\n3 - دنده‌هائى هستند كه به سوى كبد خميده و كبد را در بر گرفته‌اند ، خميده‌ها جرم كوژ شده را بهتر از غير كوژ در بر مىگيرند و در بر گرفتگى منتظم‌تر صورت‌پذير خواهد بود .\r\nكبد در پردهء نازك غشائى پيچيده شده و آن غشاء كه آن را پوشيده پىآلود است ؛ عصبى ريز از آن غشاء به‌وجود آمده و به داخل كبد نفوذ كرده و نوعى حساسيّت با خود آورده است كه آن را به قسمت گودى كبد برساند . علاوه بر حساسيت بخشيدن به گودى كبد آن را با ساير احشاء پيوند مىدهد . كه اين رگ پىآلود را در باب ريه ذكر كرده‌ايم .\r\nرگ جهندهء كوچكى هست كه به كبد درمىآيد و در آنجا پرزه‌هايى از خود مىپراكند ، كه چند كار انجام مىدهد .\r\n1 - به وسيلهء اين پرزه رگها - كه از آن رگ جهندهء كوچك منشعب شده‌اند - روان به كبد منتقل مىشود .\r\n2 - حرارت غريزى روان را در كبد نگه‌دارى مىكند .\r\n3 - حرارت غريزى روان را در كبد به وسيلهء نبض تعديل مىنمايد .\r\n- چرا اين رگ ريز جهنده تا قسمت گودى و ته كبد نفوذ كرده است ؟\r\n- زيرا براى تعديل حرارت غريزى طرف كوژ كبد نيازى به آن ندارد . طرف كوژ كبد از حجاب حاجز - كه همسايهء ديوار به ديوار است - حرارت خود را تعديل مىبخشد . حجاب به مثابهء بادبزنى\r\n\r\n","description":"","footnote":"","page_name":" 186 ","page_number":200},
  {"content":"\r\n\r\nبراى اين قسمت كوژ كبد است .\r\nدر كبد فراخنايى خلق نشده است . هرآنچه در او است عبارت از شعبه‌هاى جداگانه است و پراكنده كه همه باهم بر كيلوس وارد آيند و آن را به تندى در بر گيرند و كيلوسهاى از هم جدا را به سرعت بيشتر و به‌طور كامل‌تر تحت تأثير گذارند و مورد استفاده قرار دهند .\r\nرگهايى در همسايگى كبد قرار دارند كه پردهء نازك پوششى آنها از پردهء پوشش كبد نازكتر است تا مادهء گوشتين بتواند مستقيما با كيلوس غذائى در تماس باشد و تأثير بيشتر بر كيلوس گذارد .\r\nپردهء پوشش كبد با پردهء پوشش روده‌ها و معده - كه ذكرش آمد - پيوستگى دارد . همين پردهء پوشش كبد به وسيلهء يك زردپى ستبر و كلفت و بسيار محكم به حجاب مربوط شده . زردپيهايى ريز و باريك زياد نيز پوشش كبد را با دنده‌هاى عقبى پيوند داده‌اند . اما ارتباط و پيوند كبد با قلب به وسيلهء رگى است كه آن را شناختى ! از قلب سر بر آورده و به كبد رسيده و از كبد برآمده و به قلب سر مىزند . يعنى پيوستگى دوچندان است .\r\nهمين رگ پيوند دهندهء قلب با كبد و كبد با قلب به وسيلهء پردهء پوششى ستبر ، كه بر قسمت بالائى كبد قرار دارد و هر دو طرف آن پردهء ستبر در داخل نازك و نرم است ، پوشيده شده است . زيرا از داخل با اعضاى نازك در تماس است و بايد جاى نگرانى نباشد و اندام نازك از ستبرى و سفتى آن آسيب نبيند .\r\nكبد انسان به نسبت حجم كالبد ، از هر حيوان ديگرى بزرگتر است . گفته‌اند : هر جاندارى كه پرخورتر باشد و قلبش ناتوانتر باشد ، كبدش بزرگتر است .\r\nعصبى باريك هست كه كبد و معده را بهم پيوند داده ليكن كبد و معده از آن بهره‌بردارى نمىكنند - زيرا باريك است - مگر در حالتى كه ورم در كبد رخ دهد .\r\nرگهاى مادر كه از كبد روئيده عبارتند از دو رگ رئيسى . يكى از آن دو از جانب گود شدهء كبد روئيده و مهمترين كارش جلب غذا براى كبد است و اين رگ غذارسان را درگاه باب مىنامند .\r\nدومى از سطح كوژ شدهء كبد رسته است و كارش غذا از كبد دريافت كردن و به اندامان ديگر رساندن است . و آن را وريد كاوك مىگويند . ما تشريح اين هر دو رگ را به تفصيل در كتاب اول قانون بيان كرده‌ايم .\r\nكبد زائده‌هايى دارد كه بر سطح معده پراكنده‌اند و به وسيلهء آنها معده را دربرگرفته است . تو گوئى به وسيلهء انگشتان ، خود را به معده چسبانيده است كه نلغزد .\r\nبزرگترين زايده‌اى كه از كبد جدا شده يكى است كه كيسهء زهره بر آن سوار است و زايدهء ديگرى از آن به سوى پايين روى آورده است .\r\nزايده‌هاى كبد مجموعا چهار يا پنج است .\r\nبدان ! كه در اكثر مردم كبد در پناه دنده‌هاى عقب خزيده و دنده‌هاى عقب آن را شديدا در بر گرفته‌اند . اما گفتيم در اكثر مردم . منظور اين است كه هركسى چنين نيست و كبد همه كس شامل اين قاعده نمىشود .\r\n\r\n","description":"","footnote":"","page_name":" 187 ","page_number":201},
  {"content":"\r\n\r\nدر اكثريت كبد با دنده‌هاى عقب و حجاب مشترك است و شديدا به دنده‌ها چسبيده است .\r\n\r\nحساسيت كبد\r\nمادهء گوشتين كبد هيچ حساسيتى ندارد . تنها آنچه از كبد در طرف غشاء واقع شده است ، كمى داراى حساسيت است كه آن حساسيت را از اجزاء غشاء پىآلود كسب كرده است و حساسيت از غشاء به اين قسمت از كبد سرايت مىكند .\r\nپس اين مشاركت كبد با اندامانى از قبيل دنده و حجاب و حالتى كه از اين مشاركت دست مىدهد در هر انسانى يكسان نيست .\r\nتو سابقا ياد گرفتى كه خون در كبد توليد مىشود ، و در كبد زهره و مادهء سودائى و آب از آن جدا مىشود . گاهى ممكن است در عمل توليد خون و از هم جدا كردن خون و صفرا و سودا و آب خللى روى دهد . و ممكن است خللى در توليد خون روى دهد اما در جداسازى مواد سه‌گانهء فرعى يعنى صفرا و سودا و آب خلل روى ندهد . اگر خلل در عمل جداسازى مواد سه‌گانهء مذكور يعنى جدا شدن صفرا و سودا و آب رخ دهد ، كبد در توليد خون خوب و سازگار با اندامان بدن نيز درمىماند . امكان دارد چنان روى دهد كه عمل جداسازى مادهء سه‌گانه يا عمل جداسازى يكى از آنها كه بايد از خون جدا شود ، صورت‌پذير نباشد اما خلل از كبد نبوده بلكه در اندام جذب‌كنندهء آن ماده باشد .\r\nدر كبد نيروهاى چهارگانه يعنى نيروى كشنده ، نيروى گيرنده و نگه‌دارنده ، نيروى هضم‌كننده ، و نيروى راننده موجود است . ليكن اكثر نيروى هضم‌كننده در بخش گوشتين است و نيروهاى سه‌گانهء ديگر در ليف كبد جاى گيرند ؛ و دور نيست كه همهء نيروهاى چهارگانه در وريد باب باشند .\r\nهرچند يكى از طبيبان كه در اين اواخر به دنيا آمده‌اند ، عقيدهء اطباء پيشين را رد مىكند و مىگويد : « هركسى بر اين باور باشد كه وريد باب ( ماساريقا ) نيروى جاذبه و ماسكه ( كشنده و گيرنده ) دارد راه خطا پيموده است ، زيرا ماساريقا راهروى براى جذب شده است ، سزاوار نيست كه خودش نيروى جاذبه داشته باشد . » براى اثبات ادعاى خويش دليلهايى دارد كه در حقيقت بر هيچ حقيقتى تكيه ندارند . گويد : « اگر ماساريقا داراى نيروى كشندهء غذا بود ، حتما بايستى داراى نيروى هضم‌كننده هم باشد ؛ كه نيست . اگر داراى نيروى هاضمه بود غذا به اين زودى از آن نمىگذشت . آن‌قدر مىماند كه واكنش غذا نمودار شود » .\r\nهمو گويد : « بديهى است كه كبد داراى نيروى جاذبه است ، اگر ماساريقا هم داراى نيروى جاذبه مىبود ، اين اصل و فرع در گوهر و در نيرو برابر و هماهنگ مىبودند » .\r\nامّا اين آقاى كوته‌نظر اين را ندانسته است كه اگر ماساريقا كه مجراى غذا به سوى كبد است نيروى جاذبه داشته باشد كمك بيشترى به كبد خواهد كرد و كار كشش كبد را آسان‌تر مىنمايد .\r\nهمچنين اگر در مجراى دفع مواد به سوى خارج ، نيروى دفع‌كننده باشد ، كبد را در دفع كردن كمكى بسزا مىكند . اين را هم ندانسته است كه اگر در برخى از گدارها نيروى جاذبه باشد اما\r\n\r\n","description":"","footnote":"","page_name":" 188 ","page_number":202},
  {"content":"\r\n\r\nنيروى هضم‌كننده آن به اندازه‌اى نباشد كه به حساب بيايد زياد اهميت ندارد ؛ زيرا در چنين گدارى كه جاذبه داشته باشد تنها نياز به جذب كردن آن است و نيازى به هضم كردن غذاى گذران نيست . و اين را هم از ياد برده است كه كيلوس غذا وقتى كه به ماساريقا مىرسد ، هرچند چنان كه او گويد زياد در آن نمىماند اما نمىتواند انكار كند كه در اين برههء كم ، كيلوس وارد شده به ماساريقا نوعى تغيير مىيابد و اين خود دليل بر آن است كه در ماساريقا تا اندازه‌اى - هرچند كم باشد - نيروى هضم‌كننده موجود است ؛ و هرگاه نيروى هاضم در جايى باشد ، بايد نيروى گيرنده و نگه‌دارنده هم باشد كه مجال اين هضم شدن را - هرچند كم - فراهم آورد . و فراموش كرده است كه كنش و كاربرد جنس ليفها ممكن است از همديگر جدا باشد .\r\nچرا باور نكرده است در اندامى كه كيلوس غذا به سرعت مىگذرد ممكن است نوعى نيروى هضم‌كننده هم وجود داشته باشد ؟ كه اين حالت ابدا از واقع دور نيست . مگر نمىداند كه طبيبان گويند به نوعى و تا اندازه‌اى نيروى هضم‌كننده در اندامان دهان موجود است ؟\r\nطبيبان انكار نمىكنند كه رودهء روزه‌دار هرچند به سرعت زياد فراگرفتهء خود را بيرون مىدهد ، باز نيروى هضم‌كننده و نيروى دفع‌كننده را داراست .\r\nاين آقا فراموش كرده است كه ممكن است بخشى از اندامان هرچند راهشان يكى باشد در گوهر اختلاف داشته باشند . اين را نيز ناديده گرفته است كه نيروى جاذبهء كبد اكثرش از ليف رگها است و خود را به نادانى زده است كه ماساريقا در گوهر هماهنگ كبد است و از كبد دور نيست .\r\nاين آقا در حقيقت در اين حكم دادن خطاهائى را مرتكب شده است كه قابل اغماض نيست .\r\nاين آقا فرمودهء جالينوس را وارونه فهميده است و چنين آراء ناپسند و دور از علم را ابراز داشته است . منظور جالينوس دربارهء علاج كبد كه فرموده است : « به جاى علاج ماساريقا بايد به علاج كبد پرداخت » همان به اعتبار آوردن منشأ است . منظورش اين بوده طبيبى كه به علاج ماساريقا مىپردازد و به علاج كبد نمىپردازد ، بايد علاج كبد را بيشتر اهميت دهد ، و در اين‌باره مىفرمايد :\r\n« كسى كه سرگرم علاج ماساريقا است و اهميتى به علاج كبد نمىدهد به طبيبى مىماند كه بيمارى را معالجه مىكند . بيمار پايش آسيب ديده و سست شده است . ضماد بر پاى آسيب‌ديده مىگذارد ؛ اما در حقيقت آسيب به نخاعى كه در پشت است رسيده . پا و آسيب پا فرعى از اصل است ، چنين طبيبى در چنين حالتى بايد به علاج آنچه كه اصل و مادر است بپردازد و نخاع را سرحال آورد كه پاى سست شده خودبه‌خود خوب مىشود . »\r\nو تو اين را مىدانى ! كه نيروى طبيعى و حركت‌دهنده و حساس نخاع است كه در پاها موجود است و نخاع زيربناى وجود پاست . هر دو يعنى نخاع پشت و پا داراى نيروى حركتى و طبيعى و حساس هستند و فرق اين است كه اول اين نيروها از نخاع است و از آن به پاها رسيده است .\r\nداستان ماساريقا همان داستان پا است . ماساريقا نيروى جاذبه دارد و منشأ نيروى جاذبهء ماساريقا كبد است . چگونه اين فرع از اصل بهره نبرده است ؟ نه اين است كه ماساريقا ابزارى از ابزارهاى كبد باشد كه به وسيلهء آن غذاى خود را از راه دور جذب كند و نه جذب خوراك فقط از حركت داخلى خود كبد است ، كه همين حالت را در ماهيچه‌ها نيز مىتوان درك كرد . در هر ماهيچه\r\n\r\n","description":"","footnote":"","page_name":" 189 ","page_number":203},
  {"content":"\r\n\r\nنيرويى هست كه بر غير خود تأثيرى مىگذارد و آن نيرو از اصلى است كه به وى تحويل داده شده است .\r\nدر آهن‌ربا دقت كن ! كه مىتوان حتى آن را نمونه بياورى . آهن‌ربا آهن را جذب مىكند همان جذب شده درحالىكه به آهن‌ربا متصل است داراى نيروى كشنده و جاذبه مىشود كه آن هم آهنى ديگر را جذب مىكند . حتّى هواى اطراف آهن‌ربا نيز نيروى جاذبه كسب مىكند . آهن‌ربا را بالاى قطعهء آهن نگهدار قبل از آنكه بهم اتصال كنند ، جاذبهء آهن‌ربا آهن مورد نظر را به حركت درمىآورد و به سوى خود مىكشد . اين مسائل نزد پژوهشگران كاملا روشن است .\r\n\r\nفصل دوم چگونه بر حال كبد آگاه شويم\r\nآشنائى بر حالت بهبودى و بيمارى كبد از چندين راه ممكن است .\r\n1 - با دست لمس كردن كبد . دست بر كبد گذاشتن و تشخيص دادن حال آن .\r\n2 - روىآورهاى كبد كه ورم كرده باشد ، ممكن است خبر از كبد ورم كرده بدهند .\r\n3 - شايد از بيمارى اشتراكى كبد به وسيلهء معاينهء معده و حجاب و روده و كليه و كيسهء زهره - كه همسايه‌هاى نزديك كبد هستند - حال كبد را دريابى .\r\n4 - ممكن است در حالتى از اثر اشتراك اندامان دور از كبد از قبيل : سر و طحال حال كبد را بدانى .\r\n5 - امكان دارد كه رنگ رخسارهء انسان ، سيما و شكل ، لمس پوست از حال كبد خبر دهند .\r\n6 - ممكن است مويى كه در اطراف كبد از خارج روئيده خبرگزار از حال كبد باشد .\r\n7 - از حال وريدها كه از كبد روئيده‌اند ، مىتوان به حال كبد پى برد .\r\n8 - از شكل و هيئت اندامان ديگر در تن ، مىتوان چگونگى حال كبد را پرسيد .\r\n9 - از موادى كه در كبد توليد مىشوند و موادى كه از كبد خارج مىشوند ، مىتوانى بر حال كبد آگاهى يا بى .\r\n10 - از راه چيزهاى غذائى و دوائى كه با كبد سازگار يا ناسازگار باشند ، مىشود چگونگى حال كبد را دريافت .\r\n11 - از عمر بيمار ، از عادات بيمار در زندگى و چيزهايى كه به سن و عادات انسان تعلق دارند ، مىتوانى حال كبد را درك كنى .\r\n- چگونه از اين نشانيها استفاده مىكنى ؟\r\n- گفتيم در معاينه از راه لمس كردن مىتوانى بر حال كبد آگاهى يا بى . چگونه ؟\r\n- اگر در دست زدن ، آن طرف كه بر كبد قرار دارد گرم بود . دليل بر اين است كه كبد سوء مزاج گرم دارد . و اگر در لمس احساس سردى كردى دليل آن است كه كبد به سوء مزاج سرد گرفتار شده است .\r\n\r\n","description":"","footnote":"","page_name":" 190 ","page_number":204},
  {"content":"\r\n\r\nاگر در حال لمس كردن احساس سفتى كردى دليل آن است كه كبد به نوعى سخت شدن مبتلا است . يا ورم سفت و سخت در كبد رخ داده است .\r\nاگر در لمس كردن احساس كردى كه بادكردگى در طرف كبد هست ، بدان كه ورم در كبد پيدا شده يا كبد باد كرده است . در معاينهء اولى اگر با لمس احساس بادكردگى و جاى باد كرده هلالى شكل بود ، بايد حكم دهى كه بادكردگى در خود كبد هست . و اگر جاى باد كرده در لمس مستطيل و هيئت غير آن بود كه بادكردگى كبد نشان مىدهد ، احتمال دارد بادكردگى در غير كبد باشد و ماهيچه‌هاى شكم باد كرده باشند .\r\n\r\nروىآورها و بيمارىهاى كبد :\r\nاگر كبد درد مىكند و دارد منتشر مىشود و سنگينى در كبد احساس مىشود ، دليل آن است كه راه‌بندانى وسيلهء باد جمع شده در گدارى روى داده و يا كبد ورم كرده است .\r\nاگر كبد درد مىكند اما احساس سنگينى نيست . گناه را به گردن باد انداز كه در كبد جمع آمده است .\r\nاگر كبد درد را احساس نمىكند اما چيزى بر كبد سنگينى مىكند دليل بر يكى از دو حالت زير است :\r\n1 - ورم در جرم كبد است و مادهء ورم در اين جرم جاى دارد .\r\n2 - راه‌بندانى در جرم كبد روى داده است .\r\nاگر چيزى بر كبد سنگينى مىكند و در عين حال دردى همانند درد خليدن سوزن احساس مىشود ، دليل بر آن است كه راه‌بندان در نزديكى پردهء پوششى كبد است .\r\nاگر در كاربرد كبد خللى ايجاد شده است ، دقت كن ! اگر كبد در هضم كردن ناتوان است يا به خوبى و به حالت طبيعى غذاى خود را جذب نمىكند ، يا خون را چنان كه شايد و بايد از خود خارج نمىسازد ؛ بايد سبب را در بدن جستجو كرد . كه در اين حالات ممكن است بدن بيمار باشد .\r\nاگر مادهء آبكى را به حالت طبيعى بيرون نمىدهد ، دليل بر خلل در كار كليه است .\r\nاگر مادهء صفرائى را به خوبى جابه‌جا نمىكند ، كيسهء زهره را مقصر بدان !\r\nاگر مادهء سودائى را به حالت طبيعى بيرون نمىدهد ، طحال را معاينه كن !\r\nمىتوانى از حالت تشنگى بيمار استنتاج كنى كه خللى در كبد رخ داده است ، يا نه .\r\nروىهم‌رفته اگر تشخيص مىدهى نوعى از بيمارى و نوعى خلل در كاربرد كبد روى داده است ، اندامان همسايهء كبد را كه با كبد شريكند معاينه كن ! اگر سبب را در هيچيك از آنها نيافتى معلوم مىشود كه كبد خود بيمار است .\r\nحال به مسئلهء اندامان مشترك با كبد بپردازيم . مثلا حالت تشنگى . اگر موجد تشنگى معده باشد ، اكثرا از چگونگى كبد خبر مىدهد . حالت سكسكه ، اشتهاى بيمار ، هضم شدن خوراك در معده همه از كبد خبر مىدهند .\r\nبدنفسى ( سوء تنفس ) هرچند كه از حجاب و ريه سرچشمه گرفته باشد ، ممكن است كبد سبب\r\n\r\n","description":"","footnote":"","page_name":" 191 ","page_number":205},
  {"content":"\r\n\r\nاصلى آن باشد .\r\nممكن است از معاينهء مدفوع و معاينهء انواع بول حال كبد را بشناسى .\r\nممكن است از راه معاينهء سردرد ، بيماريهاى سر و بيماريهاى طحال از چگونگى حال كبد آگاهى يا بى .\r\nدر معاينهء زبان كه آيا زبر است يا صاف و هموار ؟ رنگ آن چگونه است ؟ اينها از كبد نشانيهايى دارند . رنگ لبان نيز از چگونگى حال كبد گزارشهايى دارند .\r\nگاهى رخ مىدهد كه در ميان قلب و كبد سازگارى يا اختلاف و درگيرى به‌وجود مىآيد . اينها را در باب راجع به مزاجهاى كبد شرح خواهيم داد .\r\nاز حالات گوناگون انسان چگونه حال كبد را به‌طور عموم مىشود شناخت ؟\r\nاگر رنگ رخسارهء انسان سرخ و سفيد طبيعى بود دليل بر سلامت كبد است .\r\nاگر رنگ رخساره زرد بود دليل آن است كه كبد سوء مزاج گرم دارد .\r\nاگر رخساره به رنگ توسى زد و مانند ارزيزبو - دليل آن است كه كبد سوء مزاج سرد دارد .\r\nاگر رنگ رخساره زرد مايل به سياهى و مات باشد ، دليل آن است كه كبد سوء مزاج سرد و خشك دارد ، و دليل بر بيمارى يرقان است كه بر كبد آمده است .\r\nاگر رخساره چاق و گوشتالو است ، دليل آن است كه كبد داراى مزاج گرم و تر است .\r\nاگر چاقى رخساره همراه پيه زياد است دليل آن است كه مزاج كبد سرد و تر است .\r\nاگر رخساره لاغر است دليل آن است كه كبد مزاج خشك دارد .\r\nكبد را چگونه از احوال تن بطور عموم بشناسيم ؟\r\nاگر تن حرارت داشت و در معاينه تشخيص دادى كه اين حرارت تن از تأثير حرارت زياد قلب نيست ، بدان كه كبد حرارت مزاج دارد . و دلايل حرارت كبد را كه سابقا شناخته‌اى بررسى كن !\r\nمىتوانى از بررسى اوضاع وريدها حال كبد را بشناسى . اگر وريد بزرگ و گدار گشاد است ، حكايت از بزرگى و گشادى گدارهاى داخل كبد دارند .\r\nكوتاهى و درازى انگشتان نيز خبر از كبد مىدهند ، انگشتهاى كوتاه دليل بر كوچكى كبد و انگشتهاى دراز دليل بر بزرگى كبد هستند .\r\nمىتوانى از معاينهء مويى كه بر جاى كبد روئيده ، همان قياس را مراعات كنى كه حالت اندامان ديگر را كه از رويش موى بر رويهء خارجى مقابل آنها روئيده است و از آن استفاده كنى ، كه دلالت مو را ذكر كرده‌ايم .\r\nچگونه از آنچه از خود كبد رويد نتيجه‌گيرى كنيم كه كبد در چه حالى است ؟\r\nچنان كه دانستى وريدها از كبد روئيده‌اند . اگر ديدى كه وريدها كلفت و پرمايه هستند و بروز كرده‌اند . بدان كه مزاج اصلى كبد گرم است . اگر وريدها سبك‌مايه و باريكند ، دليل آن است كه مزاج اصلى كبد سرد است ، پس از اين علامات گرمى و سردى مزاج اصلى معلوم مىشود . ليكن بايد اين را در نظر داشته باشى كه حرارت مزاج كبد ، سردى مزاج كبد و نرمى و سختى كبد ، همچنان كه ممكن است از مزاج اصلى كبد باشد . احتمال دارد نه از مزاج اصلى بلكه از روىآورى بر كبد\r\n\r\n","description":"","footnote":"","page_name":" 192 ","page_number":206},
  {"content":"\r\n\r\nرخ دهد .\r\nچگونه از توليدات كبد نتيجه‌گيرى كنيم ؟\r\nاگر مادهء صفرائى بيش از حدّ طبيعى از كبد تراوش مىشود ، بدان كه كبد حرارت مزاج دارد .\r\nتراوش مادهء سودائى بيش از حد طبيعى از كبد ، دليل بر سوء مزاج گرم بسيار شديد كبد يا دليل بر مزاج سرد و خشك كبد است ؛ چنان كه شرح اين را در آينده ياد مىگيرى !\r\nاگر كبد خون خوب و پسنديده توليد مىكند ، دليل بر سلامت كبد است . كبد كه خون پسنديده و سازگار با بدن را از خود جدا مىسازد و به بدن مىرساند و خون بدن را با خود دمساز مىسازد ، معلوم است كه درست و سالم است و حكايت از سلامت توليدكننده دارد . اما هنگامى كه كبد خون صفراآلود يا سوداآلود يا خون كم‌مايه را به سوى بدن مىفرستد ، معلوم مىشود كه كبد سلامت نيست و خللى در كارش پيدا شده است و انتاج بر منتج دليل است .\r\nاگر كبد مادهء آبكى چنان از خود مىپراكند كه سزاوارى پيوستگى با بدن را ندارد - چنان كه در حالت بيمارى استسقاى گوشتى مشاهده مىشود - از بيمارى كبد خبرى صحيح مىدهد .\r\nاكنون ببينيم از سازگارها با كبد و ناسازگارها با كبد چگونه حال كبد را شناسائى كنيم ؟\r\nسابقا ياد گرفتى و مىدانى كه سازگار با مزاج طبيعى و ناسازگار با مزاج طبيعى كدامها هستند و از بررسى آنها حال كبد را مىشناسى ! و دربارهء مراحل عمده عادتهاى انسان و آنچه ارتباط به سنّ و عادت دارند ، و دليل يافتن از آنها را همگى در گفتارهاى عمومى شناخته‌اى و مىتوانى از آنها استفاده كنى و حال كبد را دريابى . گفتيم گاهى ممكن است قلب و كبد باهم سازگار و گاهى باهم ناسازگار باشند . چگونه ؟\r\nبدان ! كه اگر قلب حرارت زياد داشت ، بر حرارت كبد چيرگى مىيابد ؛ اما اين چيرگى زياد نيست و زياد تأثير بر كبد نمىگذارد . رطوبت قلب نيز نمىتواند بر خشكى مزاج كبد چيرگى يابد .\r\nامّا خشك‌مزاجى قلب شايد بر تر مزاجى كبد كمى تأثير بگذارد .\r\nحرارت كبد نيز بر سرماى قلب چيره مىشود اما نه چندان‌كه زياد به حساب آيد . رطوبت كبد نيز تا اندازه‌اى بر خشكى مزاج قلب چيره مىشود . سردى مزاج كبد نيز اثرى بسيار كم بر گرم مزاجى قلب مىگذارد . خشكى مزاج كبد كاملا بر رطوبت قلب چيره خواهد شد .\r\nسردمزاجى قلب در تأثير بر حرارت كبد ، اثربخش‌تر است از خشك‌مزاجى قلب بر رطوبت كبد .\r\nگرمى مزاج قلب در اثر گذاشتن و چيره شدن بر رطوبت مزاج كبد ، بيشتر از اثرى است كه خشكى مزاج كبد بر رطوبت قلب دارد ، و گرمى مزاج قلب مىتواند كاملا بر سردمزاجى كبد چيره شود .\r\n\r\n","description":"","footnote":"","page_name":" 193 ","page_number":207},
  {"content":"\r\n\r\n\r\nفصل سوم انواع مزاج طبيعى كبد\r\nعلامتهاى مزاج گرم طبيعى كبد :\r\n1 - گشادى و برجستگى وريدها .\r\n2 - گرمى خون .\r\n3 - گرمى بدن مشروط بر اينكه قلب تأثير بر آن نگذاشته باشد . زيرا حرارت قلب مىتواند سردى كبد را كلّا تحت الشعاع قرار دهد .\r\n4 - در شرايطى از ايام جوانى كه نيروى جوانى به منتهى درجه رسيده است و در عنفوان است كبد داراى مزاج گرم طبيعى ، در اندازهء بسيار توليد صفرا مىكند .\r\n5 - در مرحلهء بعد از عنفوان و جرگهء منتهى درجهء جوانى ، كبد گرم‌مزاج طبيعى ، مادهء سودائى زياد توليد مىكند .\r\n6 - موى زياد بر رويهء خارجى مقابل سردنده‌هاى نزديك شكم دليل بر كبد داراى مزاج گرم طبيعى است .\r\n7 - اشتهاى زياد خوراك و نوشيدنى دليل مزاج گرم طبيعى كبد است .\r\nعلامتهاى مزاج سرد طبيعى :\r\nعلامتهاى مزاج گرم را در نقطهء مخالف قرار بده ! تا علامات مزاج سرد طبيعى كبد را به دست آورى . مثلا سردى بدن . و بايد اين را بدانى كه تأثير و چيرگى سردى قلب بر حرارت كبد كم‌تر از چيرگى حرارت قلب بر سردمزاجى كبد است . و از آنجا كه دارندهء كبد سردمزاج طبيعى خونش كم مايه و آبكى است و نيروى كم دارد ، اكثرا به تب مبتلا مىشود .\r\nنشانيهاى مزاج خشك طبيعى كبد :\r\n1 - كم‌خونى .\r\n2 - خون غليظ و پرمايه .\r\n3 - سفتى وريدها .\r\n4 - خشكى در تمام بدن .\r\n5 - كلفتى و فرفرى بودن موى بدن .\r\nلازم به يادآورى است كه رطوبت مزاج قلب شايد بر خشكى كبد نوعى چيرگى يابد اما به آن درجه نمىرسد كه به حساب آيد ، بلكه مىتوان گفت كه رطوبت قلب هيچ تأثيرى كه داراى اهميت باشد بر خشك‌مزاجى كبد ندارد . اما خشكى مزاج كبد بر رطوبت قلب بسيار اثرگذار است . و در مقابل حرارت قلب بر رطوبت كبد بسيار تأثيربخش است و آن را تحت الشعاع خود قرار مىدهد .\r\nعلامتهاى مزاج تر طبيعى كبد :\r\nعكس علامتهاى مزاج خشك طبيعى ، علامتهاى مزاج تر طبيعى كبد هستند .\r\nامكان دارد قلب كه خشك‌مزاج باشد تا اندازه‌اى بتواند رطوبت كبد را تلافى كند . اما در مقابل ، رطوبت كبد تر مزاج طبيعى ، خشك مزاجى قلب را كاملا تحت تأثير خود قرار مىدهد .\r\n\r\n","description":"","footnote":"","page_name":" 194 ","page_number":208},
  {"content":"\r\n\r\nنشانيهاى مزاج گرم و خشك طبيعى كبد :\r\n1 - خون غليظ .\r\n2 - روئيدن موى زياد و سياهرنگ بر بالاى دنده‌هاى نزديك شكم .\r\n3 - گشادى وريدها ، پرى وريدها از خون ، سفتى وريدها .\r\n4 - در اواخر مرحلهء جوانى صفرا و سوداى زياد از كبد تراوش مىشود .\r\n5 - حرارت و سفتى بدن . مشروط بر اينكه قلب در آن دخالت نداشته باشد و در مقابل كبد واكنش نشان ندهد .\r\nنشانيهاى مزاج گرم و تر طبيعى كبد :\r\n1 - خون بسيار زياد بدن .\r\n2 - خون داراى قوام زيبا و پسنديده .\r\n3 - گشاد بودن وريدها در اندازهء بسيار زياد همراه نرمى و دور از سفتى .\r\n4 - رنگ خون سرخ خالص ، بدون هيچ گرايشى به زردرنگى .\r\n5 - موى زياد بر بالاى دنده‌هاى نزديك شكم . كمتر از آنكه در حالت وجود مزاج گرم و خشك طبيعى كبد پديد آيد و كمتر از آن پرپشت . همچنين مو داراى پيچش بوده و فرىفرى است .\r\n6 - از آنجا كه حرارت و رطوبت در مزاج طبيعى كبد موجود است بدن دارندهء چنين كبدى نرم است .\r\nاگر حرارت بر رطوبت در مزاج طبيعى كبد غالب باشد ، جسم سالم و بدون بيمارى مىماند و نگرانى از بيمارى كم است . و اگر رطوبت در چنين مزاجى - كه ويژهء كبد بوده و طبيعى است - بر حرارت چيره شود ، دارندهء كبد بايد منتظر بيماريهاى عفونى باشد كه به سرعت به سراغش مىآيند .\r\nمزاج سرد و خشك طبيعى كبد . علامتهايش از اين قرار است :\r\n1 - كم‌خونى .\r\n2 - كمى گرماى خون و بدن .\r\n3 - تنگى رگها ، ناپيدا بودن و سفتى رگها .\r\n4 - رويش موى كم در بالاى مراق .\r\n5 - خشكى سراسر جسم .\r\nعلامتهاى مزاج سرد و تر طبيعى كبد :\r\nعلامتهاى مزاج گرم و خشك طبيعى كبد را بررسى كن و كاملا عكس آنها را در علامت مزاج سرد و تر طبيعى كبد مورد استفاده قرار ده !\r\n\r\n","description":"","footnote":"","page_name":" 195 ","page_number":209},
  {"content":"\r\n\r\n\r\nفصل چهارم بيماريهاى كبد\r\n1 - بيماريهايى هستند كه مخصوص گوهر كبد مىباشند كه عبارتند از بيماريهاى مزاجى .\r\n2 - همچنين كبد به بيماريهاى تركيبى گرفتار آيد .\r\n3 - گاهى كبد به ورم مبتلا مىشود .\r\n4 - ديده مىشود كه كبد سوراخ گردد . كبد از ساير اندامان ديگر بدن بيشتر استعداد سوراخ شدن دارد . گاهى كه سوراخ يا دريدگى در كبد روى مىدهد بيم آن نمىرود كه مرگ بيمار زودرس باشد ؛ مگر در حالتى كه همراه ورم ، رگى بزرگ پاره شود و خون بپراكند .\r\nگاهى كبد از شراكت با اندامان ديگر و به ويژه از شراكت با معده ، طحال ، كيسهء زهره ، كليه ، حجاب ، ريه ، ماساريقا و روده‌ها به بيمارى مبتلا مىشود . در اين شراكت ناميمون قبل از هر چيز وريدهايى كه از ته و گودى كبد روئيده‌اند و بيرون آمده‌اند ، دچار بلا مىشوند و بعد از آن بيمارى به كبد مىرسد و امكان دارد در آنجا ماندگار باشد . اين در حالى است كه در بيمارى كبد ، معده و طحال و كيسهء زهره و ماساريقا شركت داشته باشند . اما در نوع بيمارى كبد اگر حجاب يا ريه يا كليه سهمى داشته باشند ، نخست وريدى كه از كوژى كبد سر برآورده است به بيمارى گرفتار آيد و از آن به كبد سرايت مىكند و ممكن است بيمارى در كبد ماندگار باشد و جاى خوش كند .\r\nاكثرا بيمارى كبد از اشتراك معده به وجود مىآيد . خوراك در اين حالت فاسد مىشود و بدون هضم شدن بيرون ريخته مىشود . مگر اينكه سببى ديگر - غير از فساد خوراك در ميان باشد .\r\nدر حالتى كه بيمارى كبد در كوژى كبد باشد ، اكثرا مادهء بيمارى به وسيلهء دفع ادرار ، يا خون دماغ يا عرق جسم ، به بيرون راه مىيابد و مادهء بيمارى پاكسازى مىشود . اما اگر بيمارى در قسمت گودى كبد باشد ، مادهء بيمارى را بايد از راه پايين به وسيلهء اسهال دادن يا قى كردن مادهء صفرائى و برآوردن از راه دهان و بسا ممكن است وسيلهء تعرق پاكسازى كرد .\r\nاينها را همه به خاطر بسپار ! كه گفتيم و شرح داديم .\r\n\r\nفصل پنجم نشانيهاى سوء مزاج كبد\r\nعلامات سوء مزاج گرم كبد :\r\n1 - تشنگى شديد كه هرچند آب بخورند سيراب نمىشوند و تشنگى بر طرف نمىگردد .\r\n2 - كم شدن اشتهاى خوراك .\r\n3 - التهاب و حرارت شعله‌ور .\r\n4 - زردى و رنگ‌آميز شدن بول .\r\n5 - سرعت نبض و نبض پياپى .\r\n6 - حالت تب .\r\n\r\n","description":"","footnote":"","page_name":" 196 ","page_number":210},
  {"content":"\r\n\r\n7 - گرم شدن شديد خون و گوشت .\r\n8 - از گرما آزار ديدن ( گدازيدن از اثر گرما . نسخه ) .\r\nپيامدهاى سوء مزاج گرم كبد از اين قرار است :\r\n1 - نخست خلط موجود در بدن مىگدازد .\r\n2 - در درجهء دوم گوشت كبد شروع به گداختن مىكند .\r\n3 - در درجهء سوم پوست‌اندازى در كبد و خراش در كبد رخ مىدهد .\r\n4 - گاهى ممكن است سوء مزاج گرم كبد سبب يبوست زياد شود ، بدون اينكه بيمار احساس درد در دنده‌ها يا سنگينى كند .\r\n5 - به حد زياد مادهء زردرنگ و سرخ‌رنگ و سبز گندنائى رنگ را قى مىكند .\r\n6 - مدفوع زهره‌آلوده و زياد است و به‌ويژه اگر سوء مزاج گرم كبد همراه ماده باشد .\r\n7 - اگر سوء مزاج گرم كبد همراه ماده نباشد ، خون اندك مىشود . زبان زبر و تن لاغر گردد .\r\nمىتوانى از عادات بيمار ، سنّ بيمار ، پيشه و كار بيمار ، طرز غذا و بهداشت بيمار دلايل وجود سوء مزاج گرم كبد را دريابى !\r\nسوء مزاج گرم كبد از حيث شدت و سبكى ميانگين باشد ، كبد بيشتر از هر چيز صفرا توليد مىكند .\r\n- اگر سوء مزاج گرم كبد بيش از اندازه و از حال متوقع بسيار پا فراتر نهاده است ، كبد بيشتر مادهء سودائى توليد مىكند . همچنين از بيمارى ماليخوليا و ديوانگى و غيره بر نوع سوء مزاج گرم و درجهء شدت آن مىتوانى آگاهى يا بى !\r\n- اگر اسهال به رنگ آبى كه با آن گوشت شسته‌اند درآيد و همراه اشتها از بين رفتن شروع شود .\r\nاكثرا از اثر ناتوانى كبد است كه اين ناتوانى كبد از اثر سوء مزاج گرم است .\r\nاكثر كسانى كه كبدشان سوء مزاج گرم دارد ، مدفوع خشك و سوخته دارند . و اين خشكى مدفوع وقتى از بين مىرود كه از اثر سوء مزاج گرم كبد خون و خلط و مادهء گوشتين كبد بسوزد . كه در آن شرايط مدفوع بيرون مىرود و اين خشكى را از دست مىدهد .\r\nهرگاه سوء مزاج گرم كبد به حدى برسد كه خون را بسوزاند ، مدفوع دردىمانند مىشود ، يعنى مدفوع به دردى شراب مىماند .\r\nاگر كبد از اثر سوء مزاج گرم به حالتى برسد كه سوختگى در آن روى دهد ، يا ورم يا دملى در كبد پيدا شود ، آنگاه چيزى غليظ و سياه‌رنگ با مدفوع بيمار باشد . بدان ! كه اين چيز غليظ سياه‌رنگ ، گوشت كبد است كه متعفن شده است .\r\nاما نبايد و نشايد هرچه را كه سياه‌رنگ است و با مدفوع بيرون مىآيد به فال بد بگيرى و آن را نشانهء بدحالى بيمار بدانى . امكان دارد اسهال به رنگ آبى كه در آن گوشت شسته‌اند درآيد و يا اسهال خونابهء چركالود رخ دهد و بعدا محتواى معده غليظ شود و سرانجام سياه‌رنگ ، غليظ و بدبو از آب درآيد . چنان كه مبتلايان به بيمارى وبائى با چنين حالتى روبرو مىشوند . احتمال دارد كه بعد از بيرون دادن مادهء خونابهء چركالود از معده اول خون و سپس مادهء سودائى آبكى دفع شود .\r\n\r\n","description":"","footnote":"","page_name":" 197 ","page_number":211},
  {"content":"\r\n\r\nنشانيهاى سوء مزاج سرد كبد :\r\n1 - سفيد شدن لبها .\r\n2 - سفيد شدن زبان .\r\n3 - كم‌خونى ، سستى و دشوارى در جريان خون .\r\n4 - بلغم زياد .\r\n5 - تشنگى كم .\r\n6 - تباهى رنگ و از بين رفتن آب و ميناى پوست رخساره . ممكن است چهره سياه مايل به سبز يا زرد مايل به رنگ پسته شود .\r\n7 - بول سفيد ، بلغمى و غليظ است زيرا از سرما يخ بسته است .\r\n8 - سستى و نامنظمى در نبض مشهود است .\r\n9 - معده احساس گرسنگى زياد مىكند . هضم به خوبى به انجام نمىرسد . و هرگاه سردمزاجى كبد به منتهى درجه برسد ، اصلا اشتها نمىماند .\r\n10 - مدفوع بيمار يا خشك بىبو است ، يا از اثر ناتوان شدن نيروى كشندهء خوراك تر است و رنگش به سپيدى مىزند و بوى گندش كم است . گاهى مىشود كه مدفوع تر است و مىدرخشد ( رقيق است . نسخه ) . ليكن بر دوام چنين نمىماند و هرچند روى آورهاى سردمزاجى كبد در تأثير گذاشتن بر معده به طول بينجامد ، اسهال شدن زياد نيست اما گاه‌گاهى رخ مىدهد . در اواخر مرحله‌هاى بيمارى مدفوع چيزى همانند خون گنديده مىشود اما نه همرنگ خون خالص .\r\n11 - گاهى به دنبال بيمارى سردمزاجى كبد كه مدتى بر شروع آن بگذرد ، انسان به تب مبتلا مىشود ؛ زيرا كبد به حالتى درمىآيد كه خون آبكى كم‌مايه و متعفن را مىپذيرد و بدن را براى پذيرش تبهاى سخت آماده مىسازد . اين بحث را در باب تبها توضيح و تفصيل مىدهيم . احتمال مىرود در وهلهء اول كه تب روى آورده است ، مدفوع خونابهء چركالود آبكى باشد و به تدريج غليظ و سياه‌رنگ گردد .\r\n12 - اگر مدفوع شبيه آبى بود كه گوشت را در آن شسته‌اند و هم از اول اشتهاى بيمار خوب بود ، دليل بر سردمزاجى كبد است .\r\nاگر بعد از بيرون دادن چنين مدفوعى - كه اول به آب خونابه‌آلود گوشت شسته شبيه است و بعد سياه و غليظ مىشود - اشتهاى خوراك از بين رفت ، شايد سبب تباهى خلط و تبهكارى خلط باشد و امكان دارد از سببى ديگر باشد . مثلا از تب و امثال حالات تب ، كه آن هم اكثرا دليل سردمزاجى كبد است . كه اشتهاى خوراك بر مىگردد و اكثرا اشتها شديدتر از حالت طبيعى مىشود .\r\n13 - پردهء پوششى بالائى ( مراق ) متشنج مىشود .\r\n14 - امكان دارد از مراحل عمر بيمار ، عادات بيمار ، غذاى بيمار ، سببهايى كه سابقا ذكر كرديم ، به مزاج سرد كبد پى برد .\r\n15 - امكان دارد سردمزاجى كبد از اثر ناشتا نوشيدن آب سرد ، و همچنين نوشيدن آب سرد بعد از حمام يا جماع به وجود آيد ؛ زيرا در اين حالات كبد به التهابى مبتلا مىشود و در حالت التهاب به\r\n\r\n","description":"","footnote":"","page_name":" 198 ","page_number":212},
  {"content":"\r\n\r\nسرعت آب زياد مىمكد ( برمىگزيند . نسخه ) .\r\n16 - درصورتىكه سردمزاجى كبد همراه ماده باشد :\r\nالف - مزهء دهان ترش است .\r\nب - مدفوع مرطوب است ، و امكان دارد رنگ مدفوع - كه مرطوب است - به سياه و سبز مايل باشد و زردى و سرخى نداشته باشد .\r\nج - امكان دارد كه بعد از گذشت مدتى از شروع سوء مزاج سرد كبد ، تبهايى بروز كند . سبب اين است كه كبد خون رقيق كم‌مايه‌اى را بپذيرد كه عفونى شده است و تب دنبالهء آن از تبهاى پليد است كه در باب تبها آن را شرح مىدهيم كه در آينده خواهد آمد .\r\nنشانيهاى سوء مزاج خشك كبد :\r\n1 - دهان و زبان خشك مىشوند .\r\n2 - تشنگى .\r\n3 - سختى نبض .\r\n4 - آبى بودن بول .\r\n5 - گاهى ممكن است زبان سياهرنگ شود .\r\nاگر سوء مزاج خشك كبد همراه مادهء سودائى يا صفرائى باشد دليل آنها را خوب مىدانى كه در بحث از اصول شرح داده شده‌اند و ياد گرفته‌اى !\r\nعلامتهاى سوء مزاج تر كبد :\r\n1 - برانگيختگى رخساره و چشم .\r\n2 - سست و كم‌مايه شدن گوشت نزديك دنده‌هاى رو به شكم .\r\n3 - تشنگى كم . مگر اينكه حرارتى چنان رخ دهد كه رطوبت را به جوش بياورد .\r\n4 - زبان تر و مرطوب است .\r\n5 - رنگ رخسار سفيد است و ممكن است كمى زردرنگى با سفيدى باشد .\r\n6 - اگر سوء مزاج سرد كبد شدت زياد يابد و رطوبت نيز چيره باشد ، ممكن است رنگ چهره مايل به سبز گردد .\r\n7 - اگر بدن سست گوشت باشد بيمار لاغر و ناتوان خواهد شد .\r\n\r\nفصل ششم معالجهء كبد بطور عموم\r\nهرگاه مىخواهى به معالجهء كبد بپردازى حتما بايد بطور عموم دستورات زير را در نظر داشته باشى و بدانها عمل نمائى !\r\n1 - به وسيلهء غذا يا داروى سازگار با كبد ، بهداشت كبد را تأمين كنى .\r\n2 - هر نوع بيمارى را در كبد تشخيص دادى ، بايد علاج ضد آن را به كار برى .\r\n\r\n","description":"","footnote":"","page_name":" 199 ","page_number":213},
  {"content":"\r\n\r\n3 - اگر ورم يا قرحه يا آسيبى در اندازهء طبيعى كبد يا راه‌بندانى در كبد رخ داده است ، يا غير اينها است . . . تو علاج اين حالت‌ها را چنان كه در علاج اندامان ديگر ياد گرفته‌اى پيروى كن !\r\n4 - بهترين وقت و هنگام براى تناول داروى علاج كبد و به‌ويژه براى باز كردن بند آمده و امثال آن وقتى است كه حدس مىزنى چيزى كه از معده به كبد رسيده ، به مدّت كافى در كبد مانده و هضم شده است . بايد ميان وعدهء خوراك تا وعدهء دومى وقت كافى و مناسب حال بگذرد .\r\nعادتا مردم عقيده دارند كه وقت خوب براى دارو خوردن بيمار كبد وقتى است كه از خواب تازه برمىخيزد . يا تازه از حمام بيرون مىآيد و با آب گرم آب‌تنى مىكند .\r\n5 - هرگاه داروى تحليل‌برنده و بازكن بندآمده را به بيمار مىدهى ، حتما بايد آن دارو را با داروى قبوضيت‌آور تقويت‌كننده مخلوط كنى ؛ به‌ويژه در بيماريهاى بندآمدنىها و در بيمارى ورم كبد .\r\nمگر اينكه قبوضيت بيمار به افراط و از اندازهء متوقع بسيار پا فراتر گذاشته باشد .\r\n6 - تا مىتوانى كارى مكن كه مزاج كبد را بسيار سرد گردانى ، زيرا بيم آن مىرود كه بيمارى استسقا گريبانگير بيمار شود .\r\n7 - و تا مىتوانى كارى مكن كه كبد بسيار گرم‌مزاج گردد . كه پژمردگى بيمار را با خود دارد .\r\n8 - بايد اندازهء سوء مزاج كبد و نوع آن را به دقّت بررسى كنى و بدانى كه مزاج طبيعى كبدى كه تو معاينه مىكنى و به علاج آن مىپردازى ، چه نوع و در چه درجه‌اى بوده است ؛ تا اگر خواستى كه سوء مزاج را رفع كنى و كبد را به حالت طبيعى و مزاج طبيعى برگردانى موفق باشى . هرگاه ديدى كه مزاج را به حالت طبيعى برگردانده‌اى ، از معالجهء تعديل مزاج دست بردار !\r\n9 - بدان ! كه اگر در معالجهء كبد اشتباهى را مرتكب شدى ، نه تنها به كبد زيان رسانيده‌اى بلكه آسيب اشتباهت دامنگير رگها و درنتيجه همهء بدن مىشود .\r\n10 - بسيار دقت كن نكند بيمار را ادرار دهى در وقتى كه نياز به اسهال دارد . يا بيمار را اسهال دهى در شرايطى كه بايد ادرار داده شود . مثلا مادهء بيمارى در ته و گودى كبد است كه بايد وسيلهء اسهال پاكسازى شود ؛ اگر بخواهى وسيلهء ادرار به كار برى اشتباه بزرگى كرده‌اى . يا مثلا ماده در قسمت كوژ كبد قرار دارد كه نياز به ادرار دارد تا معالجه شود ؛ تو بيمار را اسهال دهى كاملا اشتباه است .\r\n11 - داروهايى كه بايد در بيمارى كبد به خورد بيمار بدهى بدين قرار است :\r\nالف - داراى گوهر لطيف باشد كه بتواند به آسانى به كبد برسد .\r\nب - بايد خرد و سائيده و نرم شده و زبرى در آن نباشد .\r\nج - دارو در مزاج گرم يا سرد يا گيرنده باشد فرقى نمىكند بايد شروط بالا را در آن ملاحظه كنى .\r\n12 - داروهاى لطيف و لطافت‌بخش با اينكه بازكنندهء بند آمده هستند ، ليكن نوعى تندى به خون مىبخشند ؛ پس بايد اين را در نظر داشته باشى و داروهائى را در معالجهء كبد تجويز كنى كه هم بازكننده و هم لطافت‌بخش باشند كه در اين زمينه آب ريشه‌ها ( ريشه‌هاى چهارگانه ، ريشهء كبر ، و رازيانه و كاسنى و كرفس . ) هر دو كار را انجام مىدهد : هم لطافت‌بخش است ، هم بازكننده . و البته احتمال دارد تناول كردن آب ريشه‌ها توليد خلطهاى گوناگون در كبد كند ؛ پس بايد بيمارى كه آب ريشه‌ها را دو روز يا سه روز متوالى تناول مىكند ، چيزى ملين و نرمىبخش شكم نيز بخورد تا مادهء\r\n\r\n","description":"","footnote":"","page_name":" 200 ","page_number":214},
  {"content":"\r\n\r\nخلط توليد شده از اثر دارو بيرون ريزد .\r\n13 - اگر خواستى داروى ادرارآور در علاج بيمارى كبد به كار ببرى ، آب ريشه‌ها تنها كافى است و ادرارآور خوبى است .\r\n14 - آب كاسنى و به‌ويژه ، آب كاسنى تلخ كه تمايل به حرارت دارد ، در علاج درد كبد - كه از حرارت نباشد - خوب است .\r\n15 - اگر بيمار سوء مزاج سرد كبد دارد دارو را با عسلاب بخورد .\r\n16 - اگر بيمار گرمى دارد و داراى مزاج گرم كبد است دارو را همراه اسكنجبين تناول كند .\r\n17 - جگر گرگ در بيماريهاى كبد خاصيت دارد و مفيد است .\r\n18 - گوشت حلزون نيز در بيماريهاى كبد بهره‌رسان است .\r\n\r\nفصل هفتم چيزهاى ناسازگار و زيان‌رسان به كبد\r\nچيزهايى كه به كبد زيان مىرسانند و بايد انسان از آنها دورى جويد به ترتيب از اين قرارند :\r\n1 - انسان سير باشد و باز بخورد و خوراك در معده انبار شود ؛ يا ترتيب و نظام نوعيت خوراك را مراعات نكند . مثلا نخست خوراك غليظ و ديرهضم بخورد و بعدا خوراك سبك و زودهضم بر آن وارد كند ، بيشتر از هر چيز به كبد زيان مىرساند .\r\n2 - ناشتا ، فورا بعد از حمام ، بعد از جماع و بعد از ورزش كردن و خسته شدن آب سرد نوشيدن كاملا به زيان كبد است .\r\nنوشيدن آب سرد در اين اوقات و حالات ممكن است سردى زياد به كبد ببخشد و كبد را سرد گرداند ، زيرا از حركاتى كه ذكر شد كبد ملتهب و شعله‌ور مىشود . با حرص و طمع زياد و با سرعت زياد آب سرد را در خود مىپذيرد و باز آب سرد را به كرات بيشتر مىخواهد ، كه ممكن است به بيمارى استسقا بيانجامد .\r\nاگر انسان در حالات فوق نمىتواند از خوردن آب امساك كند ، دست كم بايد آب را با شرابى قاطى كند . و باز آن آب زياد سرد نباشد . يكباره سر نكشد ، جرعه بعد از جرعه و كم‌كم بنوشد .\r\n3 - هر مادهء غذائى كه لزجى در آن باشد به زيان كبد است . زيرا مادهء لزج غذا سبب بندآمدنها در كبد مىشود . مثلا گندم نوعى لزجى دارد كه براى كبد خوب نيست ، اما براى اندامان ديگر غير كبد زيانى ندارد . آرى هرگاه مادهء لزجى كه در گندم است به كبد راه يابد و در كبد هضم شود ، كبد از آن زيان بيند . اما نه هر نوع گندم بلكه بعضى از انواع گندم اين لزوجت ناسازگار با كبد را در بر دارند .\r\nگندمهاى داراى چنين مادهء لزج به نسبت گندمهاى سازگار با كبد در اقليت هستند .\r\n4 - شراب شيرين مواد ناپسند را از سينه مىزدايد و براى سينه بسيار خوب است ، اما براى كبد چنان نيست . شراب شيرين‌مزه در كبد راه‌بندانهائى به‌وجود مىآورد . چرا ؟\r\n- كبد شراب شيرين را دوست دارد . و از آنجا كه شراب است زود نفوذ مىكند و در راه گير\r\n\r\n","description":"","footnote":"","page_name":" 201 ","page_number":215},
  {"content":"\r\n\r\nنمىكند . سر زده رو به كبد مىرود . كبد كه آن را دوست دارد صبر ندارد كه به تدريج و كم‌كم اين مهمان عزيز وارد شود . اگر اين پذيرش شراب از جانب كبد به تدريج مىبود و شراب آن‌قدر مىماند كه دردى و ته‌نشين آن جدا شود و صاف و پاكيزه مهمان كبد گردد ، زيانى در بر نداشت ؛ اما همينطور درسته با ته‌نشين و مادهء غليظ داخل مىشود مىبيند كه راه ورود گشاد و آماده است .\r\nراهى كه شراب از معده به كبد مىپيمايد در قياس با رگهايى كه در كبدند و شراب بايد از آنها گذر كند بسيار گشاد است . وانگهى هنگامى كه به كبد داخل مىشود آن‌قدرها مىماند كه مادهء ناسازگار با كبد از او جدا گردد و شراب هضم لازم را در كبد ببيند . فورا مادهء لطيف شراب كه به سرعت زياد نفوذ مىكند خود را به رگهاى تنگ مىرساند و از آنجا - كه گدار تنگ است - ناچار لاى و دردى خود را پشت سر مىگذارد اين دردى باقى مانده با كبد ناسازگار است .\r\nاما همين شراب شيرين كه با كبد بىلطفى مىكند ، با ريه كاملا سازگار است . زيرا وقتى كه به ريه مىرسد ، پالايشگاه‌هايى در انتظارش هستند كه در منفذها و گدارهاى مرى به صورت تراوش تصفيه مىشود و اين زمانى است كه از گدار تنگ به گدار گشاد منتقل مىگردد و براى دومين بار در رگ توخالى اين تصفيه صورت مىپذيرد . وقتى كه به ريه داخل مىشود پاك و بىآلايش است و تصفيه شده ، دردى و لاى و اشياء غليظ را با خود نبرده است و آنها را پشت در گذاشته است .\r\nهمچنين شراب شيرين در اندامان ديگر نيز حالتى چنين دارد امّا در هيچيك از اندامان چون ريه به تصفيهء كامل نمىرسد .\r\n\r\nفصل هشتم چيزهاى سازگار با كبد\r\nبطور كلّى چيزهايى كه با كبد سازگارند و با آن سر دوستى دارند عبارتند از :\r\n1 - هر تلخى كه بازكنندهء بندآمدنيها است و يا هر نيروى ديگرى كه بازكننده در آن باشد . البته بايد با اينكه بازكننده است داراى نيروى گيرندگى هم باشد ، كه نيروى گيرنده كبد را تقويت مىكند .\r\nبايد دارو يا خوراك يا هرچه اين شرايط را دارد خوشبوى هم باشد . خوشبويى چنان‌كه با گوهر روان مناسب باشد و از تعفن جلوگيرى كند . دارچين ، شكوفهء گورگياه ، مرّ و امثال آنها واجد اين شرايط هستند .\r\n2 - هرچه در آن خاصيت شستن و زدودن هست .\r\n3 - هرچه مادهء خونابه و چركالود را تنقيه مىكند . اين در شرطى لازم است كه سستىرسانى چنين ماده‌اى به آن حد از شدت نرسيده باشد كه نياز به شستشو داشته باشد .\r\n4 - هرچه پخته گردانيدن و نرم كردن را در بر داشته باشد و به‌ويژه اگر با خاصيت گيرندگى و نيروبخشى به كبد همراه باشد . مانند زعفران .\r\n5 - هرچه همراه پخته گردانيدن و نرمش بخشيدن ، خوشمزه هم باشد ، مانند مويز .\r\n6 - هرچه ليز و نرم‌كننده و به اضافهء آنها به سرعت نفوذ كند مانند شراب ريحانى . شراب ريحانى\r\n\r\n","description":"","footnote":"","page_name":" 202 ","page_number":216},
  {"content":"\r\n\r\nبراى اكثر كبدهايى كه حرارت شديد داشته باشند بسيار سازگار است .\r\n7 - اگر دارويى داراى شرايط فوق الذكر ، خوش‌مزه باشد ، چه بهتر . كه كبد آن را دوست دارد و از برخورد با وى سرحال مىآيد . كه اين شرايط در مويز ، انجير و فندق موجود است .\r\n8 - هر چيز كه بسيار بهره‌رسان است اگر در عين حال از تباه شدن و متعفن گشتن دور باشد ، فايده‌اش بيشتر است .\r\nكاسنى بيابانى و كاسنى كاشتنى با كبد بسيار دوست و سازگارند . و از خاصيتى كه دارند در مقابل بيماريهاى كبد قد علم مىكنند و بر ضد بيمارى به كار مىپردازند . هرچند برخى از پزشكان نوع كاسنى تلخ‌مزه را - كه بسيار تلخ است - گرم‌مزاج مىپندارند كه اين نوع بسيار تلخ از تلخى كه دارد در باز كردن بندآمده‌ها بسيار فعال است و از آنجا كه خاصيت قبوضيّت دارد كبد را نيرو بخشد ، و ديگر از ويژگيهايش اين است كه در بيماريهاى سرد كبد بسيار مفيد است كه علاوه بر گرم مزاجى ، بازكنندهء بندآمده‌ها و نيروبخش كبد نيز هست .\r\nهرگاه كبد به سردمزاجى شديد مبتلا شد ، هركدام از اين دو نوع كاسنى را با عسل مخلوط كن كه بيمار بخورد .\r\nعسل در برابر سردى مزاجى كه جاى بيم است مقاومت از خود نشان مىدهد . و كبد را در كاربردش كمك كند . اگر هر دو نوع از كاسنى را ( بيابانى و كاشتنى ) در هم ريزى و بهم زنى و با عسل و آب عسل بخورند يا در عسل و يا در عسلاب آنها را باهم بپزى ، بسيار بهره رسانند ؛ كه هم بند آمده را باز مىكنند هم خلط سردمزاج را همراه بول بيرون مىرانند .\r\n9 - غذاهاى خوب كيموس . براى كبد خوبند .\r\n10 - شيرينيها با كبد سازگارند ، كبد را چاق مىكنند ، جرم كبد را رشد مىدهند و آن را نيرو مىبخشند . اما از آنجا كه كبد شيرينيها را با شتاب جذب مىكند ، ممكن است راه‌بندانهايى از اثر شيرينى در كبد پديد آيد و همراه شيرينى خلط نامناسب با كبد داخل كبد شود . پس بايد كسانى كه ورم در كبد دارند از خوردن شيرينى دورى جويند ، كه شيرينى در چنين بيمارانى به سرعت با خلط مرارى در كبد برخورد مىكنند و راه‌بندانهايى را نيز ايجاد مىنمايند . شيرينى كه غليظ باشد به زيان كبد است كه بندآمدنيهايى را در كبد پديد آرد و شيرينى كه شيرين‌مزگى بسيار شديد داشته باشد با كبد سازگار نيست كه به خلط مرارى تبديل مىشود .\r\n11 - پسته از بوى خوشى كه دارد و از خاصيّت گيرندگى كه در اوست و از خاصيت بازكنندگى بند آمده كه همراه دارد و نيز از پاكسازى گدارهاى غذاى كبد كه ويژگى پسته است ، بسيار بهره‌رسان است . اما بايد بدانى كه به شدت گرمىبخش است .\r\n12 - فندق براى هر كبدى و در هر حالتى بسيار سازگار و مفيد است ؛ زيرا بازكننده است و كيموس خوب دارد و حرارت زياد نمىبخشد .\r\n13 - در كبد گرگ و در گوشت صدفيها خاصيتى هست كه به نفع كبد است . اينها را همه به ياد داشته باش !\r\n\r\n","description":"","footnote":"","page_name":" 203 ","page_number":217},
  {"content":"\r\n\r\n\r\nفصل نهم علاج سوء مزاج كبد\r\nالف - اگر كسى سوء مزاج گرم كبد دارد ، در علاجش دستورهاى زير را به كار بگير :\r\n1 - در سرد گردانيدن گرمى مزاج كبد ، نرمش و آهستگى را پيشه كن ! نبايد سردى بخشيدن را به منتهى درجه برسانى .\r\n2 - بايد از به كار بردن رطوبت‌بخشهاى آبكى - كه زياد سستىآورند - خوددارى كنى .\r\n3 - سردىبخشهائى را در علاج به كار مبر كه غليظ باشند و سبب بندآمدنيها شوند .\r\n4 - نبايد داروى مخدر شديد به كار برى ، و نبايد بگذارى كه تخدير زياد بر بيمار وارد آيد .\r\nدقت كن ! كه در سردىبخشها علاجى را به كار برى كه علاوه بر سردىبخشى زداينده و بازكننده و نفوذدهندهء مادهء غذايى باشند .\r\nداروهايى كه تجويز مىكنى قبوضيّت‌بخش و تا اندازه‌اى نه زياد نيروبخشى در آنها باشد ؛ آب جو اين خصائص را همه در بر دارد . كاسنى بيابانى و كاسنى كاشتنى در اين‌باره بهترين هستند ، زيرا مزاج اين هر دو كاسنى زياد سرد نيست ؛ وانگهى تلخى بازكننده دارند كه گرمىبخش نيست همچنين قبوضيت به اعتدال و ميانگين مىبخشند . اين دو نوع از كاسنى چنان براى كبد مفيدند كه حتى براى كبد سردمزاج هم هيچ زيانى در بر ندارند .\r\nو چنان كه سابقا در بحث از داروهاى منفرد و ساده گفته‌ايم هر دو نوعش از داروهاى كبد به شمار مىآيند .\r\nاگر بيمار گرم‌مزاجى كبد كاسنى را در آب بپزد و بخورد فايده بيند . به‌ويژه اگر كاسنى را با گشنيز سبز يا گشنيز خشك بخورد فايدهء بيشتر مىدهد . نيز اگر كاسنى را با سركه بخورد بسيار مفيد است .\r\nدر علاج سوء مزاج گرم كبد ، زرشك بسيار مفيد است و اثر بس عجيب دارد . تمر هندى ، نيز همچون زرشك در اين‌باره بسيار خوب است .\r\nاگر تشخيص دادى كه بندآمدنيهايى در كبد به وجود آمده است زرشك و تمر هندى را با كرفس قاطى كن كه بيمار بخورد .\r\nبندآمدنى از هر طرف كبد باشد باز مىشود ؛ خواه در طرف كوژى كبد باشد يا گودى آن .\r\nخاصيت اين دو دارو چنين است كه به سرعت نفوذ مىكند . اسكنجبين نيز در اين علاج مفيد است .\r\nاينك داروهاى تركيبى كه در علاج سوء مزاج گرم كبد بهره رسانند :\r\n\r\nنسخه :\r\nافشرهء كاسنى و افشرهء كاكنه و افشرهء تاج‌ريزى هريك دو اوقيه . افشرهء گشنيز سبز و افشرهء رازيانه هريك يك اوقيه و نيم . زعفران نيم درهم . همه را درهم ريزند و بهم بزنند و از آن تناول نمايند .\r\nاگر روغن خوب و صاف گل و روغن سيب را با آب سرد تناول كنند ، گرم‌مزاجى كبد معتدل مىشود .\r\n\r\n","description":"","footnote":"","page_name":" 204 ","page_number":218},
  {"content":"\r\n\r\n\r\nنسخهء ديگر :\r\nاسفرزه دو مثقال با نبات و آب سرد بخورند در علاج سوء مزاج گرم كبد بهره‌رسان است .\r\nاين داروها كه در زير مىآيند همگى در علاج سوء مزاج گرم كبد مفيدند .\r\nافشرهء كدوى بريان شده ، آب خيار چنبر خوردنى ، آب انار ، دوغ از ماست گاوى ، آب سيب ، آب گلابى ، آب خرفه و افشرهء گل شاداب ناخشكيده .\r\nاگر بيمار تب نداشته باشد اين دارو را بخورد كه در ذيل آيد .\r\n\r\nنسخه :\r\nهليلهء زرد به وزن سه درهم . لاك شسته به وزن يك درهم ، بزر كرفس به وزن نيم درهم . اين داروها را با هم قاطى كنند و هر روز مقدار ذكر شده را با آب پنير و اسكنجبين بخورند . دو هفته اين كار را دوام دهند و بعد از آنكه از مصرف دارو دو هفته گذشت ، بيمار شروع به خوردن شير شتر كند .\r\nنخست روزانه يك رطل شير شتر بخورد و كم‌كم به دو رطل برسد . داروى ادرارآور و بازكنندهء بندآمدنيها و نفوذدهنده به سوى كبد را با آن شير شتر كه مىخورد قاطى كند . مثلا چيزى از قارچ چمنى يا بزر كاسنى يا كشوث ( گياه نخ‌مانند خاكسترى رنگ مايل به سرخ كه بر گياهان ديگرى مىتند . ) با شير باشد .\r\nامكان دارد براى علاج بيمار داراى سوء مزاج گرم كبد ، نياز به تناول شكوفهء گورگياه يا مخدرات و معجونهاى افيونى و بنگى و معجون فلونيا باشد . كه من خود از اين نوع داروهاى مخدر خوشم نمىآيد و تا ممكن است نبايد از آنها استفاده كرد .\r\nاگر بيمار داراى سوء مزاج گرم جوان و نيرومند باشد ، شايد اگر ناشتا آب بسيار سرد بخورد شفا يابد .\r\nدر علاج بيمارى سوء مزاج گرم كبد قرص تباشير ، قرص زرشك و قرص كافور همه مفيدند .\r\nقرصى كه تركيبش را ذكر مىكنيم در اين زمينه بسيار خوب و آزمون شده است .\r\n\r\nنسخه :\r\nگل بيدمشك ، و گل نيلوفر از هريك به وزن ده درهم . گل محمدى كه كاسبرگش كنده باشد ده درهم .\r\nكافور به وزن دو درهم و نيم ، صندل سرخ ، لاك شسته به وسيلهء ديك ابزار - چنان كه الوا را مىشويند - از هريك هفت درهم . تانبول هشت درهم . زعفران سه درهم . راوند پنج درهم . گل قبرسى ، مصطكى و پر سياوشان هريك سه درهم . همه را با آب تاجريزى و آب كاسنى بسرشند و قرصى سازند و هر قرصى به وزن يك مثقال باشد . و هر روز يك قرص را با آب تاجريزى بخورند .\r\nاين داروى گذاشتنى بر كبد ، براى كبد داراى سوء مزاج گرم مفيد است .\r\n\r\nنسخه :\r\nخرفه را بكوبند و روغن گل بر آن ريزند و بگذارند تا سرد مىشود و از خارج بر كبد بگذارند .\r\n\r\n","description":"","footnote":"","page_name":" 205 ","page_number":219},
  {"content":"\r\n\r\n\r\nنسخهء ديگر :\r\nصندل از هر دو نوعش يك اوقيه . تانبول و بنفشهء خشكيده هريك نيم اوقيه . گل محمدى يك اوقيه و نيم . زعفران شسته نيم اوقيه . خاراگوش يك چهارم اوقيه . كافور به وزن دو درهم . همه را باهم مرهم ساخته با روغن بيدمشك قاطى كنند و بر چيزى پهن بمالند . اگر آن چيز پهن - كه با اين مرهم مىاندايند - برگ كدو و يا برگ ترشك ، يا برگ سلق باشد بهتر است . آنگاه از خارج بر كبد بگذارند .\r\n\r\nنسخهء ديگر :\r\nقاوت جو و قاوت عدس را در آب كدو يا آب خيار چنبر خوردنى يا آب هر نوع از سبزيهاى سردمزاج - كه در باب نوشيدنيها آمده‌اند - قاطى كنند ، تا غليظ مىشود . روغن گل بر آن اضافه كنند و از خارج بر كبد بگذارند . اگر چيزى از صندل ، تانبول و يا كافور با آن داروى گذاشتنى باشد بهتر است . و اگر چيزى از خوشبوها ، آب‌ميوهء خوش‌بو و يا چيزى از شربت سوسن بر آن پاشند خالى از فايده نيست .\r\n\r\nغذاى بيماران داراى سوء مزاج گرم كبد\r\nبراى غذاى كسى كه بيمارى سوء مزاج كبد دارد ، اين رژيم غذائى مفيد است و بايد آن را مراعات كند :\r\n1 - آب جو بخورد .\r\n2 - سبزيهاى سردمزاج - كه ذكر شده‌اند - در آب بپزد و بخورد .\r\n3 - سبزيهاى سردمزاج را در آش غذايى مخلوط كرده بپزد و بخورد .\r\n4 - كاسنى را با گشنيز سبز بپزد و بخورد .\r\n5 - كاهو خوب است .\r\n6 - سلق پخته خوب است .\r\n7 - ماست ترش‌مزه و آب ماست خوب است .\r\n8 - گوشت صدفيها نيز خوب است ، بخورد .\r\n\r\nميوه‌ها :\r\nزالزالك ، به و گلابى خوبند ، امّا نبايد زياد گلابى بخورد ، مبادا سبب قبوضيت زياد شود و بند آمدن را به دنبال داشته باشد .\r\nسيب ، انار ملس و غورهء بسيار ترش‌مزه خوبند . قبضى غوره را مىتوان با چيزى نرمىبخش تلافى كرد . شاه‌توت خوب است . ريواس خوب است اما بايد به وسيله‌اى از ترشى آن كاست .\r\nسركه و روغن زيتون با آب بخورند .\r\nقبل و بعد از غذا دانه انار بخورند خوب است .\r\n\r\n","description":"","footnote":"","page_name":" 206 ","page_number":220},
  {"content":"\r\n\r\nهندوانه‌اى كه زياد شيرين نباشد ، به‌ويژه آن نوع كه آن را عرب رقى گويند ، يا آن نوع كه در فلسطين هست ، يا آنچه كه از هند آورده‌اند ، در علاج سوء مزاج گرم كبد بخورند مفيد است . « 1 »\r\nدقت كن ! هريك از اين داروهاى غذايى ، همراه سردىبخش‌ها قبوضيت‌بخش هستند ؛ نبايد بيمار زياد در خوردن آنها مبالغه كند ، كه ممكن است سبب راه‌بندان در كبد شوند .\r\nخربزهء سفت گوشت كم‌شيرين خوب است هرچه بخورند مانعى ندارد .\r\nانگور گوشت سفت كه زياد شيرين نباشد خوب است . انگور ترش و شيرين بسيار خوب است و خاصيت دارد .\r\nآش ماش ، آش سلمك ، آش كدو ، آش اسفناج ، آش عدس ترش‌مزه شده يا نشده همه خوبند و به نفع بيمارند .\r\nبرخى از پزشكان اجازه مىدهند كه بيمار مويز بخورد . من سفارش مىكنم اگر مويز مىخورند مويزى باشد كه مزه‌اش تمايل به ترشمزگى دارد .\r\nفندق براى تغذيهء بيمار سوء مزاج گرم كبد بسيار خوب است كه زياد گرمىبخش نيست و بازكنندهء بندآمدنيها است ، بهتر آن است كه فندق را با چيزى كه تا اندازه‌اى سردىبخش باشد بخورند .\r\n\r\nگوشت :\r\nگوشت ماهىهاى ريز را شورباى ساده سازند ، يا همراه سركه بپزند خوب است . از نوع گوشتهايى كه در سركه اندازند و بعدا مىپزند . و از تكه‌هاى نازك بريدهء گوشت كه مىخورند .\r\nهمچنين گوشت لطيف بايد بخورند از قبيل : گوشت بزغاله ، گوشت سبك و زودهضم مانند گوشت كبك ، گوشت قمرى كه بسيار چاق نباشد و گوشت كوكو ( فاخته ) .\r\nجگر و دل و قلوهء پرنده‌هاى كنار آبها . جگر و دل و قلوهء غاز ، مرغ خانگى كه در پختن ترشمزه گردند و ترشى بزنند .\r\nگوشت گنجشكان ترشىزده نيز خوب است .\r\nخوردن كبد ، طحال و قلب حيوانات اهلى . گوشت غليظ ديرهضم از قبيل گوشت بز نر ، گوشت قوچ ( گوسفند نر ) ، گوشت پىآلود حيوانات ، گوشت حيوانى كه سخت و سفت گوشت است خوب نيستند و نبايد بخورند .\r\nگوشت فيلهء گوسالهء ماده بخورند خوب است كه معده را نيرو بخشد ، و زودهضم مىشود .\r\nنبايد به‌هيچ‌وجه تخم مرغ سفت شده از اثر پختن در آب ، يا برشته و سفت شده بخورند .\r\nدر خوردن چربىها نبايد زياده‌روى كنند .\r\nخوردن شراب براى بيمار سوء مزاج گرم كبد بسيار زيان‌آور است و نبايد بخورند . و اگر\r\n\r\n\r\n","description":"","footnote":"\r\n( 1 ) - عرب براى هندوانه چندين اسم دارد : رقّى ، حب حب ، دمسى ، جبش ، زبش ، بطيخ احمر . بطيخ هندى و شايد نامهاى ديگر هم داشته باشد كه من نشنيده‌ام . ( م ) .\r\n","page_name":" 207 ","page_number":221},
  {"content":"\r\n\r\nبايستى بخورند و چاره نبود ، زيرا عادت به خوردن شراب دارند ، يا نيروى هضم ناتوان دارند و بايد شراب بخورند ، بگذار كم بخورند و آن هم شراب آبكى و كم‌مايه كه رنگش مايل به سفيدى باشد كه از آن فايده بينند .\r\n\r\nعلاج سوء مزاج سرد كبد\r\nدر علاج سوء مزاج سرد كبد دستورات و داروهاى ذكر شده در ذيل استعمال شوند :\r\n1 - شربت خاراگوش همراه اسكنجبين عسلى بخورند .\r\n2 - كسى كه به سوء مزاج سرد كبد گرفتار است ، شبانه هنگامى كه مىخواهد بخوابد قرص خاراگوش را با بزرهاى گرمىبخش - شناخته شده - بخورند و بخوابد كه بسيار بهره بيند .\r\nاگر چنين بيمارى شير شتر - نه حيوان ديگر - را با وزن پنج الى ده درهم گز استبرك بخورد ، مزاج كبد را معتدل مىكند و خلط سرد سبب سردمزاجى كبد را از راه پس و پيش بيرون مىراند و بندآمده را باز مىكند . و از اين هم بهتر ، تناول داروهاى كركم ، زعفران هندى يا زردچوبه يا داروى لاك و يا معجون اثاناسيا است .\r\nوقت عشا داروى كوشنه و مرباى زنجفيل را با آب كرفس بخورند .\r\nقرصهاى كوشنه و قرص لاك را - كه در اقرابادين آمده‌اند - تناول كنند .\r\nبامدادان به ناشتا دو درهم قارچ چمنى و برباله را بخورند و شراب بر آن بنوشند .\r\nداروى كوشنه كه پخته باشد و داروى خاراگوش پخته را همراه دو درهم روغن بادام شيرين و دو درهم روغن پسته بخورند كه بسيار خوب است .\r\nاگر اين داروها را با روغن سنبل رومى ، روغن بادام تلخ و روغن كرچك بخورند بهتر اثر گذارد .\r\nدارويى تركيبى هست كه در اين مورد بسيار خوب است و مواد تركيبى آن از اين قرار است :\r\n\r\nنسخه :\r\nبزر رازيانه ، بزر كرفس ، رازيانهء شامى و مصطكى از هريك دو درهم . پوست بيخ رازيانه ، پوست ريشهء كرفس هريك ده درهم . قارچ چمنى خشك شده ، خاراگوش رومى ، از هريك پنج درهم . لاك ، نى نهاوندى ، كوشنهء شيرين ، مرّ و راوند از هريك سه درهم . شكوفهء گورگياه چهار درهم . همه را در چهار رطل آب بريزند و بر آتش گذارند تا بجوشد آن‌قدر كه دور رطل مىماند . هر روز بيمار چهار اوقيه از آن را با يك درهم و نيم پسته و دو درهم روغن بادام شيرين ، بخورد .\r\nبراى علاج سوء مزاج سرد كبد داروهاى گذاشتنى و مرهم‌هاى ماليدنى گرم‌مزاج و گرمىبخش هستند كه مفيد فايده‌اند . از قبيل : معجون اصطمحيقون ، داروى فيلغريوس - كه گذاشتنى است - ضماد شاه‌افسر ، ضماد ساخته از داروهايى مانند : كوشنه ، مرّ ، سنبل ، سنبل رومى ، وج ( سوسن زرد ) ، شنبليله ، صمغ انگدان و امثال آنها .\r\nاينك داروى آزموده براى گذاشتن بر كبد از خارج .\r\n\r\n","description":"","footnote":"","page_name":" 208 ","page_number":222},
  {"content":"\r\n\r\n\r\nنسخه :\r\nاشنه ، شيبة العجوز ، زرشك ، مصطكى ، شاه‌افسر ، سنبل ، ريشهء سوسن آسمانگون و گل محمدى هريك يك جزء متساوى . در روغن مصطكى بپزند تا از هم مىپاشند و درخمى مخلوط مىشوند ؛ بگذارند تا به حالت ولرم درمىآيد ، صبح و شام بر كبد گذارند بسيار بهره مىدهد .\r\n\r\nنسخهء ديگر :\r\nشكوفهء گورگياه ، ثمر درخت بان ، مصطكى ، شاه‌زيره و هل از هريك به وزن سه درخمى . الوا ، خشكه گياه خاراگوش ، شكوفهء خاراگوش از هريك به وزن شش درخمى . سنبل الطيب ( علف گربه ) و دارچين ختايى از هريك به وزن دو درخمى . زنبق و برگ گياه مرزنگوش هريك هشت درخمى . اندران بيست و چهار درخمى . انگم درخت بنه و كندر هريك به وزن دوازده درخمى . شمع يك رطل و نيم . همه را در روغن حنا بسرشند و از خارج بر كبد گذارند .\r\n\r\nنسخهء ديگر :\r\nحماما ( هل ) به وزن يك اوقيه . ثمر گياه بلسان ، مقل ، شاه‌زيره ، حنا ، مرّ كندر و زعفران از هريك به وزن يك اوقيه و نيم . سنبل شامى به وزن دو اوقيه . انگم درخت چاتلانقوش ( درخت بنه ) شش اوقيه .\r\nكندر و مقل در شراب حل شوند . آنگاه زعفران را در آن شراب حل كنند . انگم درخت بنه را در روغن سنبل شامى ريزند تا حل شود . داروهاى خشك را خرد كنند و بسايند و با روغن ناردين و سنبل رومى و آن شراب مخلوط كنند و كمى موم بر آن اضافه كرده و از خارج بر كبد گذارند .\r\n\r\nنسخهء ديگر :\r\nبه ، آرد جو ، موم ، مخ ساق گوساله ، روغن خاراگوش ، گل محمدى ، حنا ، سنبل ، زعفران ، برباله ، زنبق ، ميخك ، اندران ، مصطكى ، سقز درخت بنه ، سردمزاجها و گرم‌مزاجهاى اين داروها را در اندازهء نياز باهم قاطى كن و مرهم شود و از خارج بر كبد بمالند .\r\n\r\nغذاى بيماران داراى سوء مزاج سرد كبد\r\nبايد مغز نان گرم در شراب تريد كنند و بخورند . به عبارت ديگر مغز نان گرم را در شراب خنديقون تريد كنند و بخورند .\r\nگوشت سبك از قبيل : گوشت گنجشك ، چكاوك ، مرغ خانگى ، كبك ، اعضاى درونى غاز كه برشته باشند ، بسيار خوب است .\r\nسرخ‌كرده‌هاى سردمزاج ، كلم در آب پخته و سه بار غلت داده كه با ديگ ابزارهاى گرمىبخش از قبيل : دارچين ، فلفل ، مصطكى ، زيره و امثال آنها بپزد و فيجن را قطعه‌قطعه كنند و در آن ريزند ، بخورند مفيد واقع مىشود .\r\nسوپهاى ساخته از شنبليله و امثال آن بخورند .\r\n\r\n","description":"","footnote":"","page_name":" 209 ","page_number":223},
  {"content":"\r\n\r\nمغز ميوه‌هاى گرم‌مزاج گرمىبخش بخورند .\r\nكاسنى را در غذاى خويش اضافه كنند و به‌ويژه اگر كاسنى بسيار تلخ‌مزه با غذاشان باشد بسيار خوب است . پزشكى گفته است كه گاورس اگر زياد بپزد و خوب پخته شود در علاج اين بيماران بسيار مفيد است . اما من اين رأى را نمىپسندم .\r\nبهتر آن است كه آجيل آنها مانند : شاهبلوط ، مويز چاق‌وچله باشد . و به‌ويژه پسته كه بسيار خوب است . طبيبى فرموده است : بايد بيمارى كه سوء مزاج سرد دارد از خوردن پسته و بادام دورى جويد . زيرا بر معده سنگينى مىكنند . اما نبايد فرمايش او را دربارهء پسته معتبر دانست .\r\nگوشت صدفيها را خوب است كه بخورند و اگر با ديك ابزارها باشد چه بهتر .\r\nبايد بيمار داراى سوء مزاج سرد كبد از خوردن چربيها ، شير و مشتقات شير ، ميوه‌هاى رطوبت‌بخش و گوشت غليظ و ديرهضم دورى جويد .\r\n\r\nعلاج سوء مزاج خشك كبد\r\nمعالجهء سوء مزاج خشك كبد بايد به وسيلهء رطوبت‌بخشها باشد ، كه شناخته شده‌اند . سبزيهاى رطوبت‌بخش ، داروهاى ماليدنى رطوبت‌بخش ، داروهاى گذاشتنى رطوبت‌بخش و نوشابه‌هاى رطوبت‌بخش را در علاج اين بيمارى به كار ببر ! و اندازه را نگهدار . كوشش كن كه تأثير دارو مزاج را به اعتدال بكشاند يا به سوى گرمى و يا كمى به سوى سردى منحرف شود .\r\nاما بايد دقت كنى دارو يا غذاى چندان رطوبت‌بخش ندهى كه بيش از حدّ و اندازهء لازم مزاج خشك را رطوبى گردانى ؛ زيرا از اثر آن خوراك در معده خوب جايگير نمىشود ، بدن سست مىگردد و ممكن است بيمار به استسقاى گوشتى مبتلا گردد .\r\n\r\nعلاج سوء مزاج تر كبد\r\nكسى كه داراى سوء مزاج تر كبد است بايد ورزش كند ، كم بخورد ، چيزهايى را بخورد كه نرمىبخش و خشكاننده هستند . به‌ويژه خوراك يا دارويى بخورد كه هم رطوبت‌گير هستند و هم خشكاننده .\r\nكمتر آب بنوشند ، از شير و مشتقات شير دورى جويند . اما بايد مراعات كنى كه در خشكانيدن مزاج تر چندان زياده‌روى نكنى كه به پژمردگى و افسردگى بيمار بينجامد .\r\n\r\nعلاج سوء مزاج گرم و خشك\r\nكسى كه سوء مزاج گرم و خشك كبد دارد ، بايد به دستور زير رفتار نمايد :\r\nغذاهاى سردمزاج و سردىبخش و رطوبت‌بخش بخورد ، از سبزيهاى سرد و ترمزاج استفادهء غذائى كند . به‌ويژه خوردن كاسنى بسيار مفيد است .\r\nاز هر غذا يا دارويى كه سردمزاج است اما قبوضيت شديد مىآورد بايد دورى جويد .\r\nاگر بيمار ناتوان است ، به وزن هفت استار ( بيست و هشت مثقال ) شير الاغ با اندكى نبات\r\n\r\n","description":"","footnote":"","page_name":" 210 ","page_number":224},
  {"content":"\r\n\r\nبخورد .\r\nاگر بيمار نيرومند است شير الاغ را به ده استار ( چهل مثقال ) برساند و با كمى نبات بخورد .\r\nمرهم‌ها و داروهاى گذاشتنى سرد و تر مزاج را در معالجهء بيمار به كار گير ! بايد به ياد داشته باشى كه در رطوبت بخشيدن به مزاج بيمار نبايد چندان افراط كنى كه بدن بيمار به سستى دچار آيد . بيمار نبايد برنج ، زيره ، ديك ابزارها و پستهء زياد بخورد . اگر پسته كم باشد زيانى ندارد . گوشت غليظ پرمايه و ديرهضم نبايد بخورد و حتى نبايد كبد و طحال حيوانات غليظ گوشت را بخورد .\r\n\r\nعلاج سوء مزاج گرم و تر كبد\r\nدر علاج بيمارى كه سوء مزاج گرم و تر كبد دارد ، بايد اين دستورها ملاحظه شوند :\r\nتا ممكن است غذا يا داروى تناولى بيمار چنان باشد كه هم قبوضيت داشته باشد هم رطوبت بردار باشد ؛\r\nو اگر احيانا داروى مناسب حال بيمار يافتى و لطافت‌بخش بود اما رطوبت گير نبود ، - مثلا مانند آب پنير - تجويز كن كه بيمار بخورد . نبات نيز خوب است .\r\nاينك داروى تركيبى كه در اين‌باره فايده‌رسان است .\r\n\r\nنسخه :\r\nاگر بيمار نيرومند است ، افشرهء بوته و ساقهء تاجريزى و كاكنه را به وزن پنجاه تا چهل مثقال با دو مثقال الوا بخورد . و اگر ناتوان است و نيروى كافى ندارد مقدار آن را كمتر كن !\r\n\r\nنسخهء ديگر :\r\nمعجون مسهل ايارج نيم مثقال . هشت مثقال خيار چنبر دارويى كه در يك سكرجه ( بيست و يك مثقال ) آب تاجريزى ، يا آب كاسنى حل شود ، بخورد .\r\n\r\nنسخهء ديگر :\r\nخيار چنبر دارويى را تنها يا در آب كاسنى يا در آب رازيانه يا آب تاجريزى حل كند و بخورد كه بهره بيند .\r\n\r\nعلاج سوء مزاج سرد و خشك كبد\r\nعلاج بيمارى كه به سوء مزاج سرد و خشك كبد مبتلا است به قرار زير است :\r\nضمادها و مرهمهايى گرم و گرمىبخش و چرب و نرم و غيره استعمال كند .\r\nمعجونهاى گرمىبخش از قبيل : داروى لاك ، داروى زعفران هندى ، معجون قباد ملك ، امروسيا ، آثاناسيا ، قوقيا ، معجون قنداديقون ( قنداريقون . نسخه ) به اندازهء يك دانه نخود يا به اندازه يك دانه باقلاء با آب ريشه‌هاى چهارگانه كه با روغنهاى رطوبت‌بخش مخلوط باشند بخورد .\r\n\r\n","description":"","footnote":"","page_name":" 211 ","page_number":225},
  {"content":"\r\n\r\nشراب كم‌مايه و آبكى نيروبخش بخورد .\r\nاگر بيمار شكمش قبض است و يبوست دارد ، حبى را كه تركيبش در ذيل آيد بخورد مفيد است .\r\n\r\nنسخه :\r\nسكبينه ، اندران و گاوشير ( جواشير ) هريك يك جزء . بزر كرفس و رازيانهء شامى هريك سه چهارم جزء . همه را درهم بسرشند و از آن حب سازند و بخورند .\r\nاگر تنها سكبينه بخورد خوب است ؛ يا سكبينه را با يكى از داروهاى مذكور - برحسب نياز - مخلوط كند و حب سازد و وزن هر دارو - يا وزن دو دارو برابر با وزن سكبينه باشد . و تناول نمايد يبوست شكم از بين مىرود . و اگر داروها همه باهم باشند و از آن حب سازند بيمار كم‌توان به وزن يك مثقال و بيمار داراى نيروى كافى دو مثقال تناول نمايد .\r\nدر اينجا نيز بايد مواظب باشى كه در تجويز دارو چندان زياده‌روى نكنى كه بدن بيمار به سستى بگرايد .\r\n\r\nعلاج سوء مزاج سرد و تر كبد\r\nدر علاج كسى كه به سوء مزاج سرد و تر كبد گرفتار است دستور معالجه چنين باشد كه در ذيل آيد :\r\nهر غذا و دارويى كه به بيمار مىدهى و تجويز مىكنى بايد داراى خاصيت گرمىبخشى ، گيرندگى ، لطيف‌كنندگى و رطوبت‌گير باشد .\r\nاگر تشخيص دادى كه بيمارى سوء مزاج سرد و تر كبد همراه ماده باشد ، آن را پاكسازى كن !\r\nپاكسازى به وسيلهء داروهايى از قبيل : آب ريشه‌ها - كه نيرومند و بسيار اثربخش باشند - يا به وسيلهء كاكنه و يا معجون مسهل اركاغانيس باشد . با اين داروها بيمار را اسهال ده اما نه اسهالى شديد .\r\nوسايل معالجه - از دارو و غذا - لطيف و گرمىبخش باشند .\r\nغذاى بيمار گوشت سبك همراه ديك ابزارها باشد .\r\nبيمار شراب بسيار قوى و خالص و رقيق بخورد اما زياده‌روى نكند .\r\nحالت بيمار و هنگام معالجه را در نظر داشته باش ! برحسب نياز مىتوانى معجونهاى بزرگ استعمال كنى . همچنين ضمادهاى تحليل‌برنده از خارج بر كبد بگذار .\r\n\r\nفصل دهم كوچكى كبد\r\nبرخى از مردم كبد كوچك دارند و شايد چندان كوچك كه با كليه همسان باشد . كسى كه كبد به اين كوچكى دارد ، هرگاه غذا مىخورد كبد جايى براى پذيرفتن و نگه داشتن سهميهء غذاى خود ندارد و آنچه را كه معده برايش مىفرستد كبد را در تنگنا قرار مىدهد . از اثر اين بىظرفيتى كبد بندآمدنيهائى در آن ايجاد مىشود و آزار سنگينىرسان و كشيده بهر سو در آن پديد آيد ؛ درنتيجه\r\n\r\n","description":"","footnote":"","page_name":" 212 ","page_number":226},
  {"content":"\r\n\r\nكبد از انجام كاربرد خويش درمىماند و سست مىشود . زيرا نيروى كارائيش زير فشارى واقع شده كه بر او وارد آمده است . كاروبار هضم كردن و جذب كردن و گرفتن و نگه داشتن و جداسازى مواد و دفع كردن - كه بر عهدهء كبدند - مختل مىشود و خلل در انجام وظايف رخ مىدهد .\r\nامكان دارد كبد به بيمارى ذرب ( يكى از بيماريهاى كبد ) و اختلاف در عمل دفع مبتلا شود . زيرا پاليدهء كيموس كه بىآلايش باشد قسمت اعظمش به كبد نمىرسد و جذب نمىشود .\r\n\r\nنشانيهاى كوچكى كبد\r\nدلايل كوچكى كبد از اين قرار است :\r\n1 - بندآمدنيها و باد زياد در نزديك كبد و در كبد گرد آيند .\r\n2 - هرگاه دارندهء كبد كوچك غذا بخورد ، غذا هرچند معقول باشد - نه زياد از حد و نه كمتر از حد - كبد احساس سنگينى مىكند . در نتيجه بدن كه نياز به غذاى بيشتر دارد ، لاغر مىشود و ناتوانى هضم بر دوام است ، درنتيجه راه‌بندانها و ورم پيدا مىشوند .\r\n3 - كسى كه در خلقت اولى انگشتان كوتاه داشته باشد ، علامت اين است كه كبدش كوچك خلق شده است .\r\nانسانى در زمان جالينوس دائما مىخورد و هيچ‌گاه بدون خوراك نبود ؛ امّا هيچ وقت سهم غذا به كبد نمىرسيد و از معده بالا نمىرفت . جالينوس حدس زد كه اين انسان حتما بايد كبدش كوچك و گدارهاى كبدش بسيار تنگ باشند . براساس همين حدس به معالجه‌اش پرداخت .\r\n\r\nعلاج :\r\nعلاج اين‌گونه اشخاص كوچك كبد تنها منحصر است به اينكه خوراك كم در اندازه و مغذّى بخورند و نوعى غذا بخورند كه به سرعت نفوذ كند .\r\nبايد در روز و شب چندين دفعه غذا بخورند و چنان كه گفتيم غذا كم و مغذى باشد . داروهايى را استعمال كند كه ادرارآور ، مسهل ، پاك‌ساز كبد ، نرمىبخش و لطيف و بازكننده باشند .\r\n\r\n","description":"","footnote":"","page_name":" 213 ","page_number":227},
  {"content":"\r\n . \r\n","description":"","footnote":"","page_name":" 214 ","page_number":228},
  {"content":"\r\n\r\n\r\nگفتار دوم ناتوانى و ساير احوال كبد\r\n\r\nفصل اول ناتوانى كبد\r\nجالينوس فرمايد « اگر كسى بدون اينكه سببى آشكار از قبيل ورم و دمل داشته باشد امّا در انجام كار خود ناتوان باشد ، آن شخص كبدش بيمار است . » و در حقيقت كبد وقتى ناتوان مىشود كه به بيماريهاى ويژهء كبد مبتلا گردد .\r\nبيماريهاى كبد را مىتوان به چندين حالت تقسيم كرد كه از اين قرارند :\r\n1 - سوء مزاج كبد ساده و بدون ماده .\r\n2 - سوء مزاج كبد همراه ماده كه ماده از خود كبد منشأ دارد .\r\n3 - سوء مزاج كبد همراه ماده كه مادهء بيمارى از اندامى ديگر به كبد سرايت كرده است . كه قبل از هر چيز محتمل است اندام‌هاى همسايهء ديواربه‌ديوار كبد باشند كه سبب بيمارى كبد شده‌اند . اين همسايه‌ها به ترتيب احتمال عبارتند از :\r\n1 - كيسهء زهره . هرگاه كيسهء زهره به حالتى رسيد كه ياراى جذب صفرا را نداشته باشد .\r\n2 - طحال . كه به حالتى درآيد از عهدهء جذب مادهء سودا برنيايد .\r\n3 - كليه و مثانه . كه نتوانند مادهء آبى را از كبد تحويل بگيرند .\r\n4 - زهدان . خون‌ريزى زياد در زهدان رخ دهد و كبد را سردمزاج كند .\r\n5 - حيض . مدت زياد بند آيد و خون كبد را تباه گرداند .\r\n6 - معده . كيموس خوب و زودهضم را به كبد نفرستد و كبد از معده كيموس غذائى آن‌چنانى دريافت نمايد كه بدهضم يا فاسد است .\r\n7 - روده‌ها . اگر روده به درد آيد - يا خلط لزج در روده زياد باشد . در ميان كيسهء زهره و كبد راه‌بندان بوجود آيد و درنتيجه زهره از كبد جدا نمىشود . كبد به حالت پر مىماند و نمىتواند سهميّهء غذائى خود را از خون تحويل بگيرد ؛ كه اكثرا اين حالت در بيمارى قولنج رخ مىدهد .\r\n8 - سبب بيمارى كبد از اشتراك اندامان سينه باشد .\r\n\r\n","description":"","footnote":"","page_name":" 215 ","page_number":229},
  {"content":"\r\n\r\n9 - در سبب بيمارى كبد شايد سراسر بدن سهم داشته باشد ؛ چنان كه در حالت تب رخ مىدهد .\r\nممكن است بيمارى كبد از اثر سوء مزاج نباشد ، بلكه ورم خونى يا باد سرخ . يا سفتى و سختى ، يا سرطان يا سستى گوشت يا قرحه ، يا ترك و دريدگى و يا عفونت ، كبد را مبتلا كرده است . ممكن است كبد به كلى مبتلا به بيمارى شود كه نيروهاى چهارگانه‌اش نيز به بيمارى گرفتار آيند . امكان دارد ناتوانى كبد همهء كبد را در بر نگيرد ، بلكه برخى از نيروهايش به ناتوانى گرايند و ضعيف گردند .\r\nدر اكثر حالات نيروى جاذبه و هضم‌كنندهء كبد از سردمزاجى ناتوان مىشوند .\r\nنيروى گيرنده و نگه‌دارندهء غذا در كبد از اثر رطوبت مزاج كبد ناتوان گردد .\r\nنيروى دفع‌كننده در كبد از خشك‌مزاجى كبد توان خود را از دست مىدهد .\r\n\r\nنشانيهاى كبد بيمار\r\n1 - رنگ رخساره . كسى كه كبدش بيمار است اكثرا رنگ رخسارش مخلوطى از زردى و سپيدى است .\r\nگاهى امكان دارد كه رنگ چهره مايل به سبزرنگى و سياه مايل به زرد باشد . چنان كه اينها را در بحث از دليل مزاجهاى كبد ذكر كرديم .\r\nاگر كسى را مىبينى كه رنگ رخساره‌اش در منتهاى سلامت و كاملا طبيعى است بدان كه كبدش سلامت و سرحال است . طبيبى كه در كار خود داراى تجربه است ، بدون چون‌وچرا از رنگ رخسار ، بيمار كبد و بيمار معده را مىشناسد و نيازى به دلايل ديگر ندارد . اين رنگ گزارش‌گر كه خبر از بيمارى كبد بدهد هنوز چنان نامى ندارد كه اسم با مسمّى مطابقت كند . يعنى چنان كه بايد و شايد نامگذارى نشده است .\r\n2 - مدفوع و بول . هرگاه بول و مدفوع شبيه آبى بودند كه در آن گوشت شسته شده ، اكثرا دليل آن است كه كبد از عهدهء تصفيهء خون به خوبى برنمىآيد و ياراى آن را ندارد كه كيلوس بىآلايش را جدا سازد و آب را كاملا از خون بگيرد . پس در اين صورت كبد را بايد ناتوان دانست .\r\nاين خونابه در مرحله‌هاى اخير به چندين گونه درمىآيد :\r\nدر دارندگان سوء مزاج گرم ، خونابه چركالود مىشود ، بعدا به دردى و خون سوخته شبيه مىگردد ، و قبل از آنكه اين اسهال خونابه‌اى شروع كند ، صفراى خالص از شكم روان مىشود . همين مادهء اسهالى خونابه‌اى سرانجام در بيماران سوء مزاج سرد كبد مثل خون متعفن مىشود . و در هر دو حالت همراه مادهء اسهال شده چيزهايى به اشكال و اندازه‌هاى مختلف در مدفوع ديده مىشود به ويژه در حالت بيمارى سوء مزاج سرد كبد اين حالت مشهود است . اضافه بر آن كبد همچون معده به ناتوانى هضم گرفتار آيد ، و اكثر كسانى كه ناتوانى كبد دارند وقتى كه غذا را فرو مىدهند با آزارى روبرو مىشوند كه شديد نيست و سبك است و آزار تا دندهء نزديك استخوان چنبر كشيده مىشود .\r\nنشانى مزاجها را مىتوانى از دستوراتى كه ما دربارهء چگونگى شناسائى مزاج كبد بيان كرده‌ايم\r\n\r\n","description":"","footnote":"","page_name":" 216 ","page_number":230},
  {"content":"\r\n\r\nبشناسى .\r\nسوء مزاج گرم ، خلط را به حالت سوخته درمىآورد .\r\nسوء مزاج سرد خلط را غليظ و كندرو مىكند .\r\nسوء مزاج خشك خلط را كاهش مىدهد و باقيمانده را غليظ مىنمايد .\r\nسوء مزاج تر خلط را آبكى مىكند .\r\nاگر بيمارى كبد سببش بيمارى كيسهء زهره است ، رنگ يرقانى بر چهرهء بيمار پيدا است و شايد مدفوع سفيدرنگ هم باشد . زمانى مدفوع سفيدرنگ پديد آيد كه راه‌بندان ميان معده و كيسهء زهره بوجود آمده باشد .\r\nاگر بيمارى كبد از شراكت طحال است و از بيمارى طحال بيمار شده است ، بيماريهاى طحال را بررسى كن ! رنگ انسان دارندهء بيمارى كبد كه از طحال باشد به سياهرنگى مىزند و سياهى بر رنگ ديگر چيره است .\r\nاگر معده در بيمار كردن كبد شركت دارد ، دليل آسيبهاى معده و سوء هضم را مىدانى .\r\nاگر روده بيمارى خود را با كبد تقسيم كرده دليلش دل‌پيچه ، بادها ، قرقر شكم ، قولنج و امثال آن است .\r\nاگر بيمارى كبد از اثر بيمارى كليه و مثانه است ، دليلش را مىتوانى از تغيير رنگ بول و خارج شدن رنگ بول از حالت طبيعى بيابى . رنگ بيمار به رنگ كسانى مىماند كه بدهضم و استسقائى هستند .\r\nاگر اندامان سينه در بيمارى كبد دست دارند ، نشانش بدنفسى و سرفهء خشك است . شايد بيمار چنان احساس كند كه آويزه‌هاى درونى سنگين و كشيده شده‌اند .\r\nاما علامت ورم كبد ، قرحهء كبد ، سفت‌شدگى آن ، شق شدن آن و غيره را هريك در جاى ويژه به خود بيان خواهيم كرد كه بايد بدانجا رجوع كنى .\r\nچگونه بدانيم كه كبد به سوء هضم مبتلا است ؟\r\nاگر غذائى به اندامى از اندامان وارد شد و هضم نشد ، يا ناقص هضم شد ، يا در هضم فاسد شد ، به مادهء بدجنس تغيير مىيابد . اكثرا در اين حالت كه كبد از عهدهء هضم غذايش برنيايد ، رخساره و چشم برانگيخته و سرخ مىشوند . اگر بيمار را رگ بزنى خونى از او بيرون مىجهد كه گرايش به آبكى و بلغمى دارد . مگر اينكه عمل هضم نشدن غذا از ناتوانى نيروى گيرنده و نگه‌دارندهء غذا در كبد باشد . كه نمىتواند تا غذا هضم مىشود آن را نگه دارد .\r\nبدترين حالت در اين‌باره آن است كه غذا در كبد اصلا و به هيچ وجه هضم نشود . بعد از آن نوبت در بدى به كم هضم شده مىرسد و در درجهء سوم اگر هضم شود اما تباه هضم شود .\r\nطبيبى مىگويد : در حالت اولى و دومى يعنى هضم نشدن غذا و كم هضم شدن غذا ، مدفوع اسهالى و در اجزاء مختلف هستند . اما در حالت سوم - كه هضم تباه است - مادهء اسهالى شبيه خون تازه و صاف بىآلايش است . و من اين رأى را باور نكرده‌ام .\r\nاگر مدفوع اسهالى ، به رنگ خونابه‌اى باشد كه گوشت در آن شسته‌اند ، دليل بر ناتوانى\r\n\r\n","description":"","footnote":"","page_name":" 217 ","page_number":231},
  {"content":"\r\n\r\nنيروى هضم‌كننده همراه اندكى توان هضم كردن است .\r\nاگر مدفوع اسهالى سپيدرنگ خالص باشد ، دليل بر آن است كه نيروى كشندهء غذا به كبد بسيار ناتوان است . و بديهى است اگر نيروى جذب‌كنندهء غذا بسيار ناتوان باشد نيروى هاضمه چيزى را نمىيابد كه هضم كند . بويژه اگر غذا آن‌طور كه وارد شده به همان حالت و بدون تغيير خارج شود .\r\nاگر در مدفوع چيزهاى مختلف و از هم جدا موجود باشد ، دليل بر تباه شدن نيروى هضم‌كننده در كبد است .\r\nدر نشان دادن حالت نيروى هضم‌كننده ، بول از مدفوع واضح‌تر عمل مىكند و دلالتش بيشتر است . امّا مدفوع در نشان دادن حالت نيروى كشندهء غذا از بول مهمتر است .\r\n\r\nنشانيهاى ناتوانى نيروى جاذبهء غذا در كبد :\r\n1 - مدفوع در اندازه زياد .\r\n2 - نرمى مدفوع .\r\n3 - سپيدرنگى مدفوع .\r\n4 - اگر باوجود اين علامتها كه در مدفوع مىبينيم بول هم تغيير رنگ داد ، بايد بدانى كه خلل در نيروى جذب غذا به‌طور قطع در كبد است و بجز جاذبه ، آسيب به چيزى ديگرى نرسيده است ؛ بويژه اگر هيچ آسيبى به معده نرسيده باشد .\r\n5 - لاغر شدن تن نيز خبر از ناتوان شدن نيروى جاذبهء كبد دارد .\r\nنشانيهاى ناتوانى نيروى گيرنده و نگهدارندهء غذا در كبد :\r\nدليلهاى اين حالت شبيه دلايل سوء هضم كبد است ؛ زيرا نيروى گيرنده اگر غذا را چنان كه بايد نگيرد و تا هضم شدن نگه ندارد غذايى كه به ساير اندامان مىرسد به خوبى پخته نشده است و سزاوار اندامان نيست ؛ كه اين حالت با حالت ناتوانى نيروى هضم‌كننده چندان فرقى ندارد . تنها فرق اين است كه بدهضمى نيروهاى هاضمه از ناتوانى نيروى جاذبه اثر بيشترى بر اندامان مىگذارد .\r\nكبدى كه از اثر ناتوانى نيروى گيرنده و نگهدارندهء غذاى خود بيمار شده باشد ، بعد از آنكه غذا به آن نفوذ كرد ، احساس پرشدگى و سنگينىاش از بين مىرود .\r\nدليل بر ناتوان شدن نيروى دفع‌كنندهء كبد چيست ؟\r\nپاليدن و جدا كردن سه مادهء فرعى يعنى صفرا و سودا و مادهء آبى كمتر از حد طبيعى صورت مىپذيرد ؛ بول كم مىشود و تغيير رنگش كمتر مىگردد ؛ رنگ مدفوع نيز كمتر از حالت طبيعى مىشود و بيمار دفعات اجابت مزاجش كاهش مىيابد . و مادهء سودا به سوى طحال نمىآيد و چون مادهء سودائى در ميان نيست ، اشتهاى خوراك كاهش مىيابد . در رنگ رخساره نوعى پف‌كردگى و زردى و سياه مخلوط به سپيدى خودنمائى مىكند . بسيار اتفاق افتد كه از اثر ناتوان شدن نيروى دفع‌كننده در كبد ، بيمارى استسقا عارض شود و بعلاوه امكان دارد كه قولنج بلغمى را نيز به ارمغان\r\n\r\n","description":"","footnote":"","page_name":" 218 ","page_number":232},
  {"content":"\r\n\r\nآورد .\r\n\r\nعلاج ناتوانى كبد :\r\nنخست بايد تشخيص داد كه سبب ناتوانى كبد چيست . آيا از سوء مزاج ناتوان شده است ؟ آيا بيمارى ابزارى كبد را ناتوان كرده ؟ همچنين حالات ديگر ، كه علامتها را همه گفتيم . هركدام از سبب‌ها را تشخيص دادى و تحديد كردى آنگاه به معالجه بپرداز ! كه علاج حالت بيمارى ناتوان شدن كبد را گفتيم .\r\nناتوانى كبد اكثرا از نوعى سردى ، و گاهى از رطوبت ، خشكى و مواد بدجنس در كبد بند آمده است . پس اكثرا علاج كبد با داروهاى گرمىبخش لطيف ، بازكننده ، رساننده و نرمىبخش مخلوط با گيرنده است . بايد دارو تقويتى و بازدارندهء عفونت نيز باشد .\r\nدارويى كه به نسبت بسيارى از داروهاى خوشبوى ديگر كه گرمىبخشى و رسانندگى خلط و گيرندگى بيشتر دارد ، زعفران است . ما زعفران را مثال آورديم ، امّا هر دارويى اين خواص را داشته باشد در چنين موردى مفيد است .\r\nداروهاى ملس‌مزه . كه كمى قبوضيت‌بخش باشند سودمند واقع مىشوند ؛ زيرا از ترشى كه دارند تقويت كبد مىكنند و ماده را پارچه‌پارچه مىنمايند و از شيرينى كه در آنها است ، كبد را جلا داده و چرك را از آن پاك كرده و بندآورده را باز مىكنند . مثلا دانهء انار ملس همين كار را انجام مىدهد .\r\nبايد درجهء حرارت يا سردى دارو را برحسب مزاج بيمار مراعات كنى . ببين اين مزاج بيمار داروى گرمىبخش مىخواهد يا به داروى سردىبخش نياز دارد .\r\nاز اين قبيل داروهاى مزاجى - كه در هر حالتى با مزاج سازگار باشد - مويز همراه دانه است ، كه بايد بسيار خوب خاييده شود .\r\nاگر نياز بدان داشتى كه ورم را تحليل ببرى ، يا بندآمده را باز كنى و امثال آنها ؛ بايد بيمار همواره قبض باشد . مگر اينكه شكم بيمار بيش از حد خشكيده و يبوست بسيار بسيار شديد گردد .\r\nامكان دارد نياز بدان داشته باشى كه مادهء بيمارى را در كبد نگه دارى و حبس كنى تا قرار رگ زدن يا اسهال را برحسب نوع و حالت ماده مىدهى . كه ماده يا همراه خون رگ زدن ، يا همراه مدفوع اسهالى بيرون آيد .\r\nاگر به رگ زدن نياز نداشتى و خواستى بيمار را اسهال دهى كه مادهء بدجنس سبب بيمارى و ناتوانى كبد را پاكسازى كنى ، دقت كن ! اگر تشخيص دادى كه ماده سرد و لزج است با دارويى همانند قارچ چمنى بيمار را اسهال ده . و اگر تشخيص دادى كه مادهء بدجنس قوام رقيق دارد و كمى مايل به حرارت است و نيز در كبد بندآمدنى هم بود ، به وسيله افشرهء مشكانيه و خاراگوش بيمار را اسهال ده و با چيزى كه اين نوع دارو را كمك مىكند مخلوط كن !\r\nاحتمال دارد كه اسهال و پوست‌اندازى بسيار باشد . اگر در اين حالت طبيب به داروى قبوضيت‌بخش پناه ببرد زيانى بس زياد به بيمار مىرساند كه جبرانش دشوار است . بايد در چنين\r\n\r\n","description":"","footnote":"","page_name":" 219 ","page_number":233},
  {"content":"\r\n\r\nحالتى با داروى بازكننده و تقويت‌بخش و با خاصيّت قبوضيت‌بخشى ميانگين بيمار را دريابى و كوشش كنى كه به خوبى و در حد معقول به باز كردن راه‌بندان بپردازى .\r\nداروهايى كه در اين‌باره بسيار سودمندند داروهايى هستند كه همراه خواص مذكور خوش‌بو هم هستند . بويژه چنين داروهاى خوشبوى اگر در شراب ريحانى بپزند - كه قبوضيت دارد - نور على نور است .\r\nاز داروهائى كه براى هر نوع حالات بيمارى كبد و بر طرف كردن ناتوانى كبد هميشه مفيد است ، كبد گرگ است ؛ كبد گرگ را خشك كن و خرد كن و بساى ، يك قاشق از آن را با شرابى بخورند .\r\nهمين‌كه از اين علاجهاى لازم فراغت يافتى بيمار را وادار كن كه پيوسته شير شتر عرب بنوشد . دارويى تركيبى هست كه براى رفع ناتوانى كبد خوب است و تركيبش چنين است :\r\n\r\nنسخه :\r\nلاك‌شسته ، راوند چينى هريك سه درهم . افشرهء مشكانيه ، بزر رازيانه ، بزر سلمك هريك پنج درهم .\r\nخاراگوش رومى شش درهم . بزر كاسنى ده درهم . كشوث هشت درهم . بزر كرفس چهار درهم . از آنها قرص سازند يا گردمانند كنند و در دهان ريزند . داروى تركيبى ديگر هست كه بر داروهاى ديگر پيشى دارد . تركيب آن به قرار زير است :\r\n\r\nنسخه :\r\nمويز تهى شده از هسته بيست و پنج مثقال ، زعفران يك مثقال ( نيم مثقال نسخه ) دارچين ختايى نيم مثقال . نى نهاوندى دو مثقال . مقل يهود دو مثقال و نيم . دارچين يك مثقال . سنبل سه مثقال . گورگياه دو مثقال و نيم . مرّ چهار مثقال . انگم درخت بنه چهار مثقال . قندول دو مثقال . عسل شانزده مثقال .\r\nشراب به اندازهء كافى . همه را درهم سرشند و از آن تناول كنند . و اگر نياز باشد افيون و بزر بنگ را هم با اين دارو مخلوط كنى روا است .\r\nبه عقيدهء جالينوس اين نسخه از داروهايى تركيب شده است كه هريك نوعى خاصيت دارند كه با كبد سازگار و معالج كبدند . هستند كه قبوضيت به اعتدال مىدهند و رساننده هم هستند ، و هستند كه مىخشكانند و خونابهء چركالود و بدجنس را پاكسازى مىكنند . هستند مزاج از راه دررفته را اصلاح مىنمايند . هستند كه ضد عفونى مىكنند ، و اكثر آنها در بهره‌رسانى دو ديگ ابزار خوشبوى مىباشند كه عبارتند از دارچين و دارچين ختائى .\r\nدارچين و دارچين ختائى ضدعفونىكننده ، اصلاح‌كنندهء مزاج ، دفع كنندهء سبب تباه‌كننده مزاج ، برچينندهء خونابهء چركالود ، دفع‌كنندهء خونابهء چركالود ، پادزهر داروهاى سمّى و دفع‌كنندهء اثر داروهاى زيان‌آورند . دارچين از سليخه ( دارچين ختايى ) فعّال‌تر است . اين دو دارو از كلّيهء داروهاى خوشبوى كه در اين حالات مفيدند ، بهترند ؛ حتى از سنبل و امثال آن نيز خوب‌ترند .\r\nقندول و زعفران - كه در داروى تركيبى فوق الذكر واردند - خاصيتهاى گيرندگى ، رسانيدن ،\r\n\r\n","description":"","footnote":"","page_name":" 220 ","page_number":234},
  {"content":"\r\n\r\nنرمى بخشيدن و بازدارندگى عفونت و اصلاح عفونت را در بر دارند .\r\nدر نسخهء فوق مويز هست ، اما وزنش به نسبت داروهاى همقطارش كمتر است ، كه شيرينى زياد در دارو نباشد . و براى آن وارد شده است كه شيرينى هم سهمى در دارو داشته باشد و دارو با حضور مويز بهتر كار مىكند .\r\nمويز از داروهاى سازگار با كبد و دوستدار كبد است و با كبد خود را هماهنگ مىكند . و اين دوستى دارو با اندام بيمار بهترين خاصيّت داروى بهره‌رسان است . در مويز خاصيّت پخته گردانيدن نيز هست . مويز خلط سبب بيمارى را به راه اصلاح هدايت مىكند و خود زود تباه و فاسد نمىشود .\r\nشربتهاى داروئى سازگار با كبد را كه با داروى ضد عفونى همراه باشند استعمال كن ! كه آنها را ذكر كرده‌ايم . مشروط بر اينكه مانعى در به كار بردن آنها سر راه نباشد .\r\nعسل را كه خودت مىدانى چه فائده‌هايى دارد .\r\nمقل ملين ، رساننده و تحليل‌برنده است .\r\nسقز درخت بنه نيز داروى خوبى است كه بازكننده و زداينده است .\r\nهر داروى تركيبى كه افيون و بنگ در آن وارد باشد ، بسيار سودمند و خوب است . داروى مخلوط با افيون و بنگ براى كبد ناتوان و داراى حرارت ، علاج واقعى است . هم ازاين‌رو است كه معجون فلونيا - چنان كه نسخهء تركيبش نوشته شده - براى علاج هر نوع و هر حالت ناتوانى كبد بسيار مفيد است .\r\nداروى تركيبى ديگر نيز بسيار خوب است و در عين حال گرمىبخشى در آن نيست كه تركيبش چنين است :\r\n\r\nنسخه :\r\nسنبل رومى سه جزء . خاراگوش رومى دو جزء . هر دو خرد و خاش شده و سائيده گردند و با عسل مخلوط كرده و از آن تناول كنند .\r\n\r\nداروى بر كبد بستنى\r\nداروهاى خوشبوى شناخته شده با شراب ريحانى گس‌مزه بپزند ، روغن سنبل رومى يا امثال آن را بر آن اضافه كنند و كعك در آن بريزند و بهم زنند و بوسيلهء پشم از خارج بر كبد بندند .\r\n\r\nداروى گذاشتنى بر كبد\r\nدارويى كه در اقرابادين آمده است و غوره و جوانه‌هاى نازك تاك و گل محمدى در آن به‌كاررفته خوب است .\r\nضمادهائى را در علاج ناتوانى كبد به كار ببر كه در بحث از علاج ناتوانى معده ذكر شده‌اند .\r\nعطريات دارويى . ضمادهايى كه مشك زمين ، مصطكى ، سنبل ، كندر ، سك ، مشك ، ثمر درخت\r\n\r\n","description":"","footnote":"","page_name":" 221 ","page_number":235},
  {"content":"\r\n\r\nسرو ، شكوفهء گورگياه ، بزرهاى داروئى شناخته كه مخلوط با شربت سوسن باشند و امثال آن همه در علاج ناتوانى كبد مفيدند . ضماد از الوا و مصطكى هم مفيد است .\r\nاگر ناتوانى كبد از اثر حرارت باشد - كه اين حالت به‌ندرت رخ مىدهد - بايد بيمار را وادار كنى كه به ، سيب شامى و گلابى چينى بخورد .\r\nاگر تشخيص دادى كه راه‌بندانهاى كبد زياد نيست ، وادارش كن كه انار ملس و انار ترش بخورد . خوردن آب تاجريزى و آب كاسنى بنفع بيماران كبد است .\r\nبه بيمار سفارش بده كه سكباج ( شورباى سادهء همراه سركه ) چربى گرفته بخورد . البه كشنيز در شوربا وارد باشد . و اگر ديدى كه حرارت بيمار زياد نيست ، بوسيلهء دارچين ، سنبل ، مصطكى شوربا را خوشبوى گردان ! اگر گوشت در سركه پروريده با گشنيز سبز و كمى نعناع بپزند و بخورند فايده بينند . و حتّى اگر ديدى كه بيمار زياد حرارت دارد ، باز ديك ابزارهاى نامبرده را در غذاى بيمار بريزى زيانى ندارد .\r\nاگر ديدى ناتوانى كبد از اثر ناتوانى نيروى هضم‌كنندهء غذا در كبد است ، به اندازه‌اى كه لازم مىدانى بيمار را بوسيلهء داروى نيروبخش تقويت كن ! و بايد دارو خوشبوى و رساننده باشد . از قبيل : داروهايى كه با سنبل ، بسپايك ، جوزبوا ، كندر ، مصطكى ، نى نهاوندى ، مشك زمين و امثال آنها مخلوط شده‌اند .\r\nاگر تشخيص دادى كه ناتوانى كبد از ناتوانى نيروى گيرنده و نگهدارندهء غذاى كبد است ، داروهاى تقويتى و قبوضيت‌آور بيشتر به كار ببر و داروهاى گرمىآور را كاهش ده ، يا اينكه با داروهاى گرمىبخش داروهاى سردىبخش - كه تلافى زيان گرمىبخش را بكنند - استعمال كن ! مثلا دارو را با داروهاى گرمىبخش از قبيل : گلنار ، گل محمدى ، طراثيث ( نوعى قارچ ) قاطى كن .\r\nاگر معلومت شد كه بيمارى و ناتوانى كبد از اثر ناتوانى نيروى جذب‌كنندهء غذاى كبد است ، در تجويز داروى قبض‌آور احتياط كن ! فقط همان قدر را تجويز كن كه نيروى كبد را نگه دارد . اما فراموش مكن بايد دارو خوش‌بو و گرمىبخش باشد .\r\nداروهاى گذاشتنى ، پاشيدنى و ماليدنى بر كبد ، در حالت ناتوانى نيروى جاذبهء كبد بسيار مفيد واقع مىشوند . كوشش كن كه بندآمده‌ها را باز كنى .\r\nاگر ناتوانى كبد از ناتوانى نيروى دفع‌كنندهء كبد است ، داروهاى تقويت كبد را تجويز كن ! كليه و اندامان درونى را گرم كن كه وسيله را ياد گرفته‌اى . سوراخهاى ريز بدن ( مسام‌ها ) را كه بسته باشند باز كن و آن را نيز مىدانى كه چگونه بايد آنها را باز كنى .\r\nاين را نيز بدان ! كه شايد براى هر حالت از ناتوانى از هر نوع سوءمزاجى كه باشد ، واجب گردد كه اعتدال مايل به سردمزاجى ايجاد شود ، تا ناتوانى هضم و ناتوانى جذب از بين برود و كبد بتواند غذاى خود را جذب و هضم كند . پس قبل از هر چيز سوء مزاج چيره را بررسى كن و اندازه و درجهء آن را بشناس . سپس به بررسى حالت ناتوانى كبد بپرداز ! ليكن اين را هم به ياد داشته باش كه اكثرا موجب كوتاه آمدن كبد از هضم ، سردى است ؛ همچنانكه دليل كوتاه آمدنش از جذب نيز سردى\r\n\r\n","description":"","footnote":"","page_name":" 222 ","page_number":236},
  {"content":"\r\n\r\nاست . بهترين نوع غذا براى كبد ناتوان غذايى است كه غليظ و لزج نباشد ، گوشت سبك و زودهضم ، گندمى كه خميرش كش‌دار نيست و لزجى ندارد و آبجو بخورند خوب است . اگر بيمار حرارت دارد آبجو را ساده بخورند و اگر بيمار سردمزاج است آبجو با عسل بخورند .\r\nزردهء تخم‌مرغ نيم‌رو شده و امثال آن نيز خوب است .\r\nشورباى بهره‌رسان براى بيماران كبد ناتوان ، آش انار با روغن زيتون است كه بوسيلهء دارچين و فلفل خوش‌بو شده باشد .\r\nمويز چاق‌وچله بخورند بسيار خوب است . مويز علاوه بر تقويت‌كنندگى و سازگارى با كبد ، به حدى مفيد است كه حتى اسهال شبيه به آب گوشت در آن شسته را باز مىدارد .\r\n\r\nفصل دوم بند آمدن گدارها در كبد\r\nاينكه بند آمدن گدارها در لايه‌هاى كبد در كجا و در چه حالاتى بوجود مىآيند ؛ چندين جهت دارد :\r\n1 - ممكن است در قسمت گوشتين كبد راه‌بندانهايى ايجاد گردد . سبب چيست ؟\r\n- خونى كه قسمت گوشتين ريه را تغذيه مىدهد و در آن نفوذ مىكند نسبتا خون غليظ است و در حالاتى در راه گير مىكند تو گويى سدى بر مجراى خون ايجاد شده است .\r\nچرا گير مىكند و گناه اين گير كردن خون در راه نفوذ به قسمت گوشتين كبد به گردن كى و از چيست ؟\r\n- امكان دو حالت هست :\r\nالف - يا نيروى رانندهء كبد توان طبيعى خود را چنان كه شايد و بايد از دست داده است و نمىتواند از عهدهء راندن خون در گدارها برآيد .\r\nب - يا نيروى جاذبهء كبد تندتر از حالت طبيعى حركت مىكند و حركت نيروى راننده بدان نمىرسد ؛ خون زودتر از آنچه كه متوقع است مىآيد و تا نيروى راننده به كار راندن كامل مىپردازد كار از كار گذشته است .\r\n2 - گاهى راه‌بندان در گوشت كبد نيست و در رگهاى داخل كبد رخ مىدهد . سبب چيست ؟\r\nالف - رگهاى داخل كبد - بنا به ارادهء خالق - در سرشت تنگ‌تر از اندازهء لازم آفريده شده‌اند .\r\nب - رگها از سببى درهم ترنجيده‌اند و تنگتر از حال طبيعى شده‌اند .\r\nج - پيچيده و ناهموار خلق شده‌اند و گدارها چنان كه لازم است هموار نيستند .\r\nد - ماده‌اى كه به رگها داخل مىشود و در آنها جريان مىيابد ، غير طبيعى است و در راه گير مىكند و راه‌بندان بوجود مىآورد . اين حالت اخير اكثرا در شعبه رگهاى وريد باب رخ مىدهد .\r\nمادهء غذا دهندهء كبد اولين منزلش شعبه‌هاى وريد باب است و از آنها به دهانهء رگهايى مىرسد كه از رگهاى از كبد برآمده منشعب شده‌اند . در اين تحويل و تحول نوعى دردى از مادهء تغذيه دهندهء كبد جا مىماند و راه را بر آينده و رونده مىبندد . ازاين‌رو اكثرا راه‌بندان در طرف گودى كبد پديد\r\n\r\n","description":"","footnote":"","page_name":" 223 ","page_number":237},
  {"content":"\r\n\r\nمىآيد . گفتيم اكثرا اما گاهى رخ مىدهد كه در قسمت كوژى كبد نيز راه‌بندان بوجود آيد ؛ كه اين حالت كمتر اتفاق مىافتد .\r\n\r\nپيامد ايجاد راه‌بندانها در كبد :\r\nاين بند آمدن راه گدار در كبد را مىتوان سبب اصلى و مادر اكثر بيماريهاى كبد به‌شمار آورد .\r\nهرگاه راه‌بندان بوقوع پيوست و راه به زودى باز نشد و انسداد طول كشيد مادهء گير كرده و از جريان افتاده مىگندد . و از گنديدن آن تبها و ورمها به‌وجود آيند تا آنجا كه سر به استسقا مىكشد .\r\nبادهايى توليد مىشوند كه سبب آزار و درد سخت براى كبد است .\r\nماده‌اى كه در راه ممكن است گير كند شناسنامه‌اش چيست ؟\r\n1 - چنين ماده‌اى يا خلط غليظ و يا خلط لزج است و يا در اندازه زياد است و امكان ندارد با اين انبوهى كه دارد از راهى كه در پيش گرفته است به آسانى بگذرد و ناچار گير مىكند .\r\n2 - ورم در سر راه جريان پديد آمده و راه را بسته است .\r\n3 - باد داخل گدار جمع آمده و مانع امكان جريان شده است .\r\n4 - حالتى گيرنده و قبوضيت‌دهنده بر گدار فرود آيد كه ماده را مىگيرد و آن را از جريان باز مىدارد .\r\n5 - گويند ممكن است گوشتى زائد روئيده يا ازگيل سر برآورد ، و يا چيزى بيگانه همراه خلط غليظ است ، كه اين خرابكارى را انجام داده است . من اين رأى را بعيد مىدانم و اگر باشد بسيار بسيار نادر است . زيرا دهانهء رگهاى غذارسان به كبد پى هستند ، و چيزى بر پى نمىرويد . وانگهى اين دهانه‌ها بسيارند فرض كنيم گوشت زائد يا ازگيل در بين راه روئيده است ، دهانه گدارها يكى دو تا نيستند ، چگونه راه‌بندان در يك آن واحد در هر مجرا و گدارى رخ مىدهد .\r\nاكنون برگرديم به سرآغاز بحث فصل :\r\nراه‌بندان از اثر ناتوانى نيروى هضم‌كنندهء غذا ، از ناتوانى نيروى پالايشگاه - كه خون را از ساير مواد مخلوط با خون جدا مىسازد - و از ناتوانى نيروى دفع‌كنندهء مواد از كبد ، رخ مىدهد . سبب ناتوانى اين نيروها سوء مزاج گرم يا سوء مزاج سرد و غيره است ، كه در كبد بوجود آمده يا از اثر هوا و غيره از خارج به كبد روى آورده است .\r\nمادهء بندآورندهء گدارها از چه توليد مىشود ؟\r\n1 - از خوراكيهاى غليظ ، از گوشت و بويژه از اثر خوردن گوشت پرنده .\r\n2 - از خوراكهاى تباه كه پيرو اشتهاى تباه مىباشند از قبيل زغال ، گچ ، چوبك رخت‌شوئى و غيره .\r\n3 - از برخى سبزىها و ميوه‌ها از قبيل : قارچ ، برخى از انواع گلابى ، زالزالك و امثال آنكه اگر در حالتى كه تناول شده گوهر غليظ داشته باشد ، ممكن است در اين رهگذرهاى تنگ گير كند . البته شايد بعضى از اين تناولىها سردمزاج و كم‌مايه و لطيف باشند و در راه گير نكنند و شايد گرم‌مزاج و غليظ باشند و حرارت مساوى با غلظت باشد كه سبب راه‌بندان مىشود .\r\n\r\n","description":"","footnote":"","page_name":" 224 ","page_number":238},
  {"content":"\r\n\r\nسابقا گفتم و باز يادآور مىشوم كه ممكن است ماده‌اى در قياس با كبد غليظ باشد ، اما همين‌كه در كبد هضم شد با كبد سازگار گردد . مثلا نژادى از گندم داراى مادهء كشدار و لزج است . اين نوع گندم در قياس با كبد غليظ است . اما اگر راه طبيعى را طى كرد و در كبد هضم شد نگرانى از غلظت آن رفع مىشود و مادهء كذائى - كه گندم كشدار و لزج را مثال آورديم - بعد از آنكه در كبد هضم شد ، اكثرا طبيعت را نيرو بخشد ؛ زيرا كه مادهء راه‌بندان بوجود آورنده را پاكسازى كند و براند يا در چاره‌سازى به طبيعت كمك مىكند كه در اين حالت اگر راه‌بندان در جانب گودشدهء كبد باشد مادهء بندآورنده با مدفوع بيرون رانده مىشود . امّا اگر راه‌بندان در قسمت كوژى كبد باشد مادهء بندآورندهء گدار همراه بول به بيرون مىريزد .\r\n4 - علاوه بر آنهايى كه ذكر شدند گاهى ممكن است خلط در انواع مختلف و غليظ پيدا شوند و سبب راه‌بندان گردند .\r\n\r\nنشانيها\r\nنشانيهاى راه‌بندان در كبد بطور عموم از اين قرار است :\r\nكبد نمىتواند كيلوس را به سوى خود جذب كند . كه به يكى از دو دليل زير مىباشد :\r\n1 - كيلوس گير كرده در راه ، گدار عبور ندارد .\r\n2 - حتما نيروى جاذبهء كبد - كه بايد كيلوس را به سوى خود جذب كند - زيانى ديده است .\r\nدر اينجا مسئله دو بخش مىشود :\r\n1 - بخشى راجع به چيزى است كه بايد دفع شود و به راه‌پيمائى خود ادامه دهد .\r\n2 - بخشى ديگر راجع به چيزى است كه مادهء راه‌پيما به سوى مقصد را حبس كرده است و مانع گذشتن او است . كه تفصيل آن از اين قرار است :\r\nچيزى كه بايد عبور كند و بند آمده است آبكى ، كيلوسى و در اندازه بسيار است . كه در اين حبس گرد آمده است . آبكى از آن است كه غذاى كبد آبكى است و اين مادهء آبكى در راه رفتن به كبد بوده كه بازمانده است .\r\n- چرا كيلوسى است ؟ و چرا به اين سيه‌روزى افتاده كه همراه آب و ديگر غذاهاى كبد در محبسى گرد آمده است ؟\r\n- كيلوسى هنوز خام است و به كارخانهء خون‌سازى كبد نرسيده كه كبد آن را به خون تبديل كند و نتوانسته در مقابل حبس‌كننده مقاومت كند .\r\n- گفتيم در اندازه بسيار منظور از آنچه بود ؟\r\n- همراه ماده‌اى كه براى تغذيهء كبد به سوى آن مىآيد ، قسمتى هست كه دردى مىشود و بايد به بيرون رانده شود و از راه مدفوع خارج گردد . آن مادهء كذائى نيز بر ماده‌هاى بند آمدهء ديگر كه بايستى به كبد داخل شوند و كبد نيروى پالايشگاهى خود را بر آنها به كار اندازد اضافه شده است .\r\nاز مجموع اين مواد كبد قسمتى را به صورت خون صاف و بىآلايش درمىآورد . بخشى ديگرى از آن به آب تبديل مىگردد و برخى از آن صفرايى و برخى سودائى مىشود .\r\n\r\n","description":"","footnote":"","page_name":" 225 ","page_number":239},
  {"content":"\r\n\r\nحالا اين همه مواد يعنى آنچه مىبايست خون ، آب ، صفرا و سودا شود ، با ماده ديگرى كه سزاوار آن بود دردى گردد و با مدفوع دفع شود جمع آمده‌اند و ناچار بسيار زياد شده‌اند ؛ گدار تنگ است و راه بسته و شلوغى مواد گير كرده و معركه مىكند .\r\nحال به بحث از بخش دومى كه راه‌بندان در آن ايجاد شده و زندان مواد ذكر شده گرديده است بپردازيم :\r\n- چگونه بدانيم كه راه‌بندان در كجا واقع شده است ؟ اينك نشانى جاى راه‌بندان :\r\nدر طرف كبد احساس سنگينى مىشود ، احساس سنگينى چرا ؟\r\n- مادهء غذائى ويژهء كبد به سوى آن در راه است . همين‌كه به كبد وارد شد ، پيش از آنكه به مرحله‌اى برسد كه به خارج كبد منتقل شود ، - مثلا به سوى كيسهء زهره يا طحال ، يا كليه و حتّى براى دفع شدن برود . يا از آن نوعى باشد كه در كبد ماندگار مىشود ، عادتا حجمش زياد است و آوند را پر كرده و بخشى از آن در گدارى به جريان مىافتد كه راه‌بندان است درنتيجه برمىگردد و راكد مىماند و در اثر آن سنگينى احساس مىشود . حال اگر اصلا به كبد راه نيابد و هنوز نارسيده به منزل گير كند ، چگونه سنگينى ببار نمىآورد .\r\nسنگينى درحالىكه ورم باشد احساس مىشود . اما اين سنگينى از ورم نيست بلكه از نزديك ورم است و سنگينى طرف ورم زياد نيست و شدت چندانى ندارد كه بدان زياد اهميت داد . امّا درد ورم از درد سنگينى شديدتر است .\r\nاگر راه‌بندان رخ داده و خالص است ، يعنى همراه سببى نيست درد و آزار شديد نيست و اگر باشد اندك و ناچيز است . به علاوه همراه راه‌بندان خالص تب نيست .\r\n- چگونه بر ورمى كه سبب راه‌بندان مىشود آگاهى يابيم و بدانيم كه ورم است ؟\r\n1 - ما قبلا دلايل ورم را ذكر كرده‌ايم و تو مىتوانى بدانها رجوع كنى .\r\n2 - بول و مدفوع بيمار را معاينه كن ! پى به وجود ورم مىبرى .\r\n3 - دلايل ديگرى نيز هست كه آنها را در بحث از ورمها ذكر مىكنيم .\r\n- نشان وجود بندآمده در كبد را مىتوانى از شخص بيمار كسب كنى بدين قرار :\r\n1 - بيمارى كه كبدش با راه‌بندانها در گيرودار است كم‌خون بوده و رنگ رخساره‌اش زشت و تباه است .\r\n2 - اگر راه‌بندان كبد از باد باشد نشانيش اين است كه احساس سنگينى در جاى راه‌بندان احساس مىشود و اين احساس سنگينى منتشر مىگردد .\r\n3 - اگر راه‌بندان در كبد از اثر قبوضيت و خشكى در گدارها است ، بايد بيمار را استنطاق كنى .\r\nالف - شايد سببهاى قبوضيت‌آور قبلى اين كار را كرده باشند . مثلا بيمار آب و نوشابه‌هاى بسيار قبوضيت‌آور و گيرنده تناول كرده باشد .\r\nب - خشكى بدن بيمار نيز از گواهان اين نوع بندآمدنيهاى كبد است .\r\n4 - از آنجا كه اندامان نفس‌كش با كبد شراكت دارند ، احتمال دارد كه پيرو وقوع راه‌بندان در كبد نفس كشيدن با دشوارى روبرو شود .\r\n\r\n","description":"","footnote":"","page_name":" 226 ","page_number":240},
  {"content":"\r\n\r\n\r\nعلاج راه‌بندانها در كبد\r\nاگر سبب راه‌بندان در كبد خلط است در علاج آن نياز به داروهاى زير مىافتد :\r\n1 - داروهاى زداينده .\r\n2 - داروهاى مليّن كه به اعتدال نرمىبخش هم باشند . برحسب نياز ، چنان كه خودت مصلحت مىدانى .\r\n3 - اگر بندآمده در طرف گودى كبد است ، داروى مسهل به كار گير .\r\n4 - اگر راه‌بندان كبد در طرف كوژى آن واقع است ، داروى ادرارآور استعمال كن ! و بهتر آن است كه قبل از تجويز داروى مسهل داروهايى را در علاج بيمار به كار برى كه بازكننده ، تكه‌تكه‌كنندهء خلط و زداينده باشند .\r\nاگر راه‌بندان طول كشيد اين دستور علاجى را به كار گير .\r\nالف - شاهرگ دست را بزن !\r\nب - داروى مسهل به بيمار بده !\r\nزمانى كه مىخواهى داروى مسهل به بيمار بدهى بعد از آنكه دارو را تناول كرد چيزى از قبيل آب ريشه‌ها و همانند آن - كه در قانون و در بحث از كليات آمده است - به بيمار بخوران ! همچنين داروهاى زداينده را كه گفتيم با ريشهء كاسنى ، آب كاسنى ، يا با شير شتر عربى كه از رازيانه ، كاسنى درمنه ، بابونه ، بابونهء گاوچشمى ، گورگياه ، كشوت و شاهتره تغذيه كرده باشد ، بخورد . يا داروى زداينده را با شراب يا با آب‌پز بزرها يا با آب‌پز خاراگوش بخورد .\r\nاگر در بول بيمار ته‌نشين آشكار نيست و نشانهء پخته شدن ماده پديدار نيست ، نبايد داروى مسهل قوى تجويز كنى .\r\nاگر سبب راه‌بندان در كبد ورم يا باد است ، علاجش را در آتيه ذكر خواهيم كرد .\r\nاگر سبب راه‌بندان كبد ، ورم يا باد است ، بيمار از نوشيدن شير شتر عرب بهره بيند . بايد بعد از نوشيدن شير شتر داروهاى اسهال‌دهنده از سبزيجات و خيار چنبر دارويى و امثال آنها بخورد .\r\nداروى ادرارآور سبك بخورد كه هيجان‌برانگيز و حرارت‌زا نباشد . البته اين را نيز در جاى خود خواهيم آورد .\r\nاگر سبب بندآمده‌ها در كبد كوچكى كبد در خلقت است ، و اگر حالت رگهاى مبتلا به راه‌بندان به تباهى گراييده است ، علاج جگر كوچكان را به كار انداز !\r\nاگر از ترنجيدكى و خشكى راه‌بندان ايجاد شده ، شيرهاى ليونت‌بخش بازكنندهء گرفتگىها و امثال آن را به كار گير ! كه اينها را در بحث ترى بخشيدن به كبد آورده‌ايم .\r\nداروهاى بازكنندهء سازگار با كبد انواع دارند : سردمزاج ، نزديك به مزاج معتدل و گرم‌مزاج .\r\nاگر راه‌بندان كبد ديرينه و ديرپا است از داروهاى بازكنندهء گرم‌مزاج استفاده كن !\r\nداروهاى بازكنندهء سردمزاج سازگار با كبد عبارتند از : كاسنى كاشتنى ، كاسنى بيابانى ( قاصدك ) آب گياه بارهنگ ، برگ بارهنگ و ريشهء بارهنگ .\r\nداروهايى كه با سردى بخشيدن ادراردهنده هم هستند ؛ گياه كشوث - در بازكنندگى بسيار\r\n\r\n","description":"","footnote":"","page_name":" 227 ","page_number":241},
  {"content":"\r\n\r\nفعّال است و حرارت شديد ندارد - راوند و خاراگوش است . خاراگوش هرچند نوعى حرارت در آن است اما در باز كردن راه‌بندانها كه از اثر گرمى يا سردى بوجود آمده‌اند سازگار و اثربخش است كه بايد بيمار هميشه از آن استفاده كند و يا از آب‌پز خاراگوش استفادهء مستمر داشته باشد . و اگر خاراگوش يا آب‌پز خاراگوش را با آب كشوث بخورند بهتر است . آب كاسنى ، ريشهء كاسنى ، مشكانيه و بادام تلخ همه در تأثير بخشيدن تقريبا هماهنگ هستند .\r\nافشرهء رازيانهء سبز ، افشرهء كرفس با اسكنجبين - كه با بزرها تقويت شده باشد - نيز براى بيمارى راه‌بندانهاى كبد سازگار و مفيدند .\r\nاگر نياز داشتى كه داروى گرم‌مزاج‌تر به كار ببرى ، دارو را با عسل ، عسلاب و سكنجبين عسلى تجويز كن !\r\nاگر نياز به داروى نسبتا معتدل مزاج است ، لوبيا گرگى انتخاب كن كه بهترين داروى بازكنندهء راه‌بندانهاى كبد مىباشد ، كه نه گرمىبخش است و نه سردىبخش ماشدارو نيز خوب است و اثرش نزديك به اثربخشى لوبيا گرگى است . ليكن كمى از لوبيا گرگى گرم‌مزاج‌تر است .\r\nو اگر ماشدارو را با آب كاسنى تناول كنند مزاجش معتدل مىشود .\r\nسركهء پياز دشتى ، اسكنجبين پياز دشتى ، مارچوبه ، ريشهء سوسن و لاك نيز خوبند كه بازكننده هستند .\r\nاگر مزاج كبد به حرارت تمايل دارد ، لاك را با آب كاسنى يا با آب كشوث تناول كنند - يا لاك را با شراب و آب بزرها ، آب لوبيا گرگى ، آب‌پز خاراگوش و غيره - كه هماهنگ آنها باشند - تناول نمايند .\r\nكليهء اسكنجبين‌هاى بزورى - از هر جنسى باشند - در باز كردن بندآمده‌ها تأثير بخشند .\r\nسركهء سير ، سركهء انگدان ، سركهء موسير و سركهء كبر همه با كبد سازگار و بازكنندهء سد شده‌ها هستند .\r\nاگر كبد مبتلا به راه‌بندان گرايش به گرم‌مزاجى دارد ، داروهاى ادرارآور لازم است ، از قبيل :\r\nبرباله ، دارچين ختايى ، كاسنى كوهى . زراوند غلتان ( زراوند ماده ) ، روناس ، زنبق ، پسته ، قارچ چمنى ، سس صغير ، پياز دشتى ، مريم نخودى ، لوفاى نازك ، آب لوفا ، كوشاد ، لوبيا گرگى ، اسكنجبين عسلى ، پياز دشتى كه روناس در آن قاطى شده و امثال آن .\r\nانجير خيسيده در روغن بادام نيز سازگار با كبد و بازكننده است .\r\nداروهاى تركيبى بسيار اثربخش نيز هست كه به صورت قرص هستند و در اقرابادين آمده‌اند .\r\nكه از آن جمله‌اند : قرص لاك و خاراگوش ، قرص اسقولو قندريون ، داروى لاك ، داروى زعفران هندى ، امروسيا ، اثاناسيا ، ترياق ادويه ، ترياق چهارگانه ، شجرينا ، ارسطون ، معجون جنطياتا ، معجون راوند با محموده يا بدون محموده ، معجون فيحارسطوس ، معجون انگدان سياه ، معجون شهرياران ، معجون فلفلى ، معجون پونه‌اى كه ويژگى دارد - فلونيا ، داروى مشك و مرّ ، معجونى ديگر كه در قرابادين آمده است ، و مشك در آن وارد است ، داروهاى گردشدهء در دهن ريختنى ، قرصهايى كه در معالجهء بندآمده‌هاى كبد بسيار خوبند و در اقرابادين ذكر شده‌اند .\r\n\r\n","description":"","footnote":"","page_name":" 228 ","page_number":242},
  {"content":"\r\n\r\nداروهائى نيز هست كه در بحث از علاج سفت شدن طحال و كبد ذكر كرده‌ايم در اين زمينه نيز خوبند .\r\nاين معجون كه در زير آيد در باز كردن بندآمده‌هاى كبد و طحال بسيار خوب است و اثر شگفت‌آور دارد .\r\n\r\nنسخه :\r\nاندران يك اوقيه ، مصطكى ، كندر از هريك پنج كرمه ( ده دانگ ) . كوشنه ، مشكانيه هريك به وزن چهار كرمه ( هشت دانگ ) . فلفل ، فلفل دراز هريك به وزن شش درخمى . ساذج هشت كرمه ( شانزده دانگ ) . سنبل الطيب ( علف گربه ) ، پشك خرگوش هريك نه كرمه ( هجده دانگ ) . همه را با عسل كف گرفته بسرشند و هر باره يك مثقال از آن را با شرابى كه برخى از داروهاى بازكنندهء راه‌بندانهاى كبد در آن خيسيده است ، يا با آب ريشه‌ها بخورند . ( كه اين از بالايى سبك‌تر است ) :\r\n\r\nنسخهء ديگر\r\nسنبل رومى ، سه جزء . خاراگوش يك جزء . هر دو را بكوبند و با عسل بسرشند و از آن تناول كنند .\r\n\r\nنسخهء ديگر :\r\nقارچ چمنى با افشرهء مشكانيه بخورند كه بسيار مفيد است .\r\n\r\nنسخهء ديگر :\r\nفاوانيا ( عود الصليب ) با اسكنجبين تناول شود بهره‌رسان است .\r\nداروى تركيبى ديگر كه در علاج بندآمده‌هاى كبد و طحال مفيد است .\r\n\r\nنسخه :\r\nپياز دشتى ، پر سياوشان ، بادام تلخ ، شنبليله ، برگهاى جانبى خاراگوش . هريك يك جزء . همه را با هم بپزند و پخته‌اش را با عسل تناول كنند .\r\nمعجونى هست كه براى راه‌بندانهاى نوظهور در كبد مفيد است و تركيبش به قرار زير است :\r\n\r\nنسخه :\r\nفلفل يك اوقيه و نيم ، سنبل الطيب ( علف گربه ) به وزن سه كرمه ( شش كرمه - نسخه ) . شنبليله ، كوشنه ، اندران ، برباله هريك شش كرمه . عسل يك رطل و نيم . داروها را همه در عسل بسرشند و هر باره يك مثقال از آن با يكى از شربتهاى سازگار با كبد تناول كنند .\r\nنوشابه‌هاى خوب و اثربخش در علاج بندآمده‌ها از اين قرارند :\r\n1 - اسكنجبين شكرى كه با بزرها ساخته‌اند .\r\n\r\n","description":"","footnote":"","page_name":" 229 ","page_number":243},
  {"content":"\r\n\r\n2 - اسكنجبين عسلى كه با بزرها درست شده و از اسكنجبين شكرى تأثيربخش‌تر است .\r\n3 - اسكنجبين پياز دشتى .\r\n4 - عسلاب كه ديگ ابزارهاى خوش‌بو در آن پخته باشد . و داراى نيروى گيرنده و قبوضيت‌آور باشند ، و زياد بر آتش جوشيده باشد .\r\n5 - آب‌پز لوبيا گرگى تلخ‌مزه كه با افشرهء مشكانيه باشد .\r\n6 - آبى كه در آن ريشهء كبر باشد و بر آتش بجوشد .\r\n7 - آبى كه بيخ رازيانه در آن جوشيده است .\r\n8 - آبى كه بيخ كرفس در آن بوده و بر آتش جوشيده است .\r\n9 - آبى كه با گورگياه بر آتش جوشيده .\r\n10 - آبى كه لاك در آن جوشيده .\r\n11 - آبى كه روناس در آن پخته است .\r\n12 - آبى كه شنبليله در آن جوشيده .\r\n13 - آب‌پز مشكانيه .\r\n14 - شراب خاراگوش .\r\n15 - آبى كه خاراگوش در آن خيسيده .\r\n16 - آبى كه الوا ، رازيانهء شامى و بادام تلخ در آن خيسيده است .\r\nداروهاى اسهالى كه با حالت كبد مبتلا به راه‌بندان سازگارند .\r\nقبل از هر چيز بايد اين را در نظر داشته باشى كه تا نياز مبرم به اسهال شدن بيمار نباشد نبايد داروى اسهال را تجويز كنى . و تا ممكن است داروى اسهالى بسيار شديد نباشد ؛ زيرا در چنين حالتى از بيمارى - كه راه‌بندان در كبد رخ داده - مادهء سبب راه‌بندان به محل اثر بخشيدن دارو نزديك است . اگر اندام بيمار شده نيرو داشته باشد با كمكى كه از دارو كسب مىكند مىتواند ماده را از خود براند .\r\nاينك داروهاى مسهل كه در علاج بندآمدنيهاى كبد بسيار خوبند :\r\n1 - ايارج فيقرا ( معجون مسهل تلخ ) . اگر بيمار سرحال و نيرومند است يك مثقال و نيم بخورد و اگر ناتوان است يك مثقال بخورد . و اگر با آن روغن كرچك بخورد ، فعالتر خواهد شد و بهتر است .\r\n2 - بسپايك .\r\n3 - قارچ چمنى .\r\n4 - خاراگوش .\r\n5 - تربد با مريم نخودى كوهى - چنان كه در اقرابادين آمده است - گرد كنند و بخورند ، بسيار بهره‌رسان است . كه يكباره هم باز مىكند و هم اسهال مىبخشد .\r\nاگر داروى مسهل بسيار اثربخش و نيرومند خواستى ، حتما بايد از حب اصطمحيقون و حب سكبينه استفاده كنى . و ممكن است به تيادريطوس و لوغاديا نيز نياز داشته باشى .\r\nضمادها ( داروهاى بر پوست گذاشتنى ) كه در اين بيمارى بهره رسانند .\r\n\r\n","description":"","footnote":"","page_name":" 230 ","page_number":244},
  {"content":"\r\n\r\n1 - ضماد درست شده از مريم نخودى كوهى ، آرد لوبيا گرگى ، و بزرهاى ادرارآور .\r\n2 - ضماد درست شده از صمغ انگدان ، اندران ، خاراگوش ، ماشدارو ، مصطكى ، زعفران با روغن سنبل رومى و موم .\r\n\r\nرژيم غذائى بيمار\r\nآنچه نبايد بخورد : گوشت غليظ ديرهضم ، نان فطير برنيامده ، نان از آرد دو بار بيختهء لزج و كشدار ، شراب غليظ و شيرين‌مزه ، برنج ، گاورس ، پاچه و كلّه ، سرخ‌شده‌هاى خشكاننده ، داروهاى خشكاننده ، خرما ، شيرينيهاى قنادى و بويژه حلواهاى مانند ؛ افروشه ، هريسه ( حليم ) ، پالوده ، قطاب ، لوزينه ؛ زيرا همهء غذاهايى كه ذكر شدند سبب بندآمدنيها در كبد مىشوند .\r\nنبايد بعد از غذا خوردن بىدرنگ به حمام روند ؛ زيرا هنوز هضم نشده راه بيرون رفتن را در پيش مىگيرد . نبايد بعد از غذا زياد حركت كنند و نبايد بعد از غذا خوردن ورزش كنند . نبايد بعد از غذا زياد مايعات بنوشند . غذا و شراب را باهم نبايد بخورند . خوردن شراب با غذا خوب نيست زيرا شراب غذاى هضم ناشده را به سوى كبد سوق مىدهد .\r\nاگر گوشت مىخورند در آب پخته باشد از سرخ‌شده بهتر است .\r\nنانى كه مىخورند بايد از خمير بسيار مايه‌زده و شورمزه و برآمده باشد .\r\nجو ، بلال ، نخود ، گندم سبك‌وزن ، باقلى ، همه خوبند و با كبد سازگار . اگر شراب خالص كهنه شدهء كم‌مايه را بخورند رواست .\r\nبايد تره و امثال تره را همراه غذا بخورند . مارچوبه نيز خوب است . كبر خوب است .\r\nو تو مىدانى كه داروها و غذاهاى بجز اينها كدام با كبد سازگارند .\r\n\r\nفصل سوم باد و بادكردگى در كبد\r\nگاهى رخ مىدهد كه مادهء بخار در بخشى از اجزاء كبد يا زير پردهء پوششى كبد جمع مىشود . اگر راه بيرون شدن نداشته باشد بر هم متراكم و انبوه مىشود و سرانجام به بادكردگى در كبد مىانجامد .\r\nبخارى كه سبب بادكردگى كبد مىشود دو حالت دارد : يا در اندازه زياد است و منفذى را نيافته كه از آن بيرون رود . يا راه به جايى يافته كه راه‌بندان بوده و به بن‌بست رسيده است . كه در اين حالت اگر زياد هم نباشد ، بادكردگى كبد را بوجود مىآورد .\r\n\r\nنشانيها\r\nانسان كه به بادكردگى كبد مبتلا باشد ، احساس مىكند كه چيزى در كبد و آن اطراف سنگينى مىكند و منتشر مىشود . اما سنگينى كمتر از آن است كه در حال ورم‌كردگى كبد يا وقوع راه‌بندان\r\n\r\n","description":"","footnote":"","page_name":" 231 ","page_number":245},
  {"content":"\r\n\r\nدر كبد احساس مىشود . بادكردگى كبد تب همراه ندارد .\r\n- سبب بادكردگى كبد چيست ؟\r\n1 - شايد از ناتوانى نيروى هضم‌كننده در كبد باشد .\r\n2 - مادهء غذائى كبد ، يا مادهء خلطى كه به كبد آمده است بادزا باشد .\r\n3 - بادى در لايه و قسمت پايين كبد خزيده و حبس شده است . چنان كه اين حالت در طحال هم رخ مىدهد كه با انگشت بر آن گذاشتن مىجنبد و قرقر مىكند .\r\nدر اكثر حالات ، نشان بادكردگى كبد اين است كه سنگينى كم در كبد شروع مىكند و بيشتر و بيشتر اطراف خود را در بر مىگيرد و احساس سنگينى جابجا مىشود .\r\nبادكردگى كبد تأثيرى بر چهره و سيماى بيمار نمىگذارد و رنگ رخساره از حالت طبيعى خارج نمىشود .\r\nباد جمع آمده در كبد ممكن است با انگشت بر آن سودن پراكنده شود و از بين برود .\r\n\r\nعلاج باد كبد\r\n1 - داروها و علاج‌هايى كه در راه‌بندانهاى كبد به‌كارمىرود در اينجا نيز مفيد است . داروهاى نرمىبخش كه در علاج راه‌بندانهاى كبد ذكر شده است و معجونهاى نامبرده در علاج راه‌بندان در كبد همه در علاج بادكردگى كبد خوبند .\r\n2 - بيمار ناشتا به حمام برود . ناشتا شراب خالص كم‌مايه ( رقيق ) بخورد و زياد آب سرد ننوشد .\r\n3 - داروى ديگ ابزارى تحليل‌برنده را بر دستمال گرم شده مالند و به گرمى بر كبد بندند .\r\n4 - مصطكى ، گورگياه ، سنبل و ثمر درخت‌بان را درهم بسرشند و از خارج بر كبد گذارند .\r\n5 - پماد درست شده از امثال : روغن ناردين ( سنبل رومى ) ، مصطكى با بزرها را بر كبد مالند .\r\nاز آنجا كه باد جمع آمده در كبد از اثر باندپيچى دارويى به حركت درمىآيد بايد مسير حركت باد را در نظر داشته باشى .\r\nاگر درد ناشى از باد به سوى روده‌ها كشيده شد ، نخست داروى اسهالى بده بعدا به تحليل بردن باد بپرداز !\r\nاگر ديدى كه درد ناشى از باد كبد به حجاب و عقب دنده‌هاى رو به شكم كشيده مىشود ، داروى اسهالى را با داروى ادرارآور تجويز كن . آنگاه تحليل‌برنده‌هاى باد را به كار انداز ، چنان كه خودت مىدانى !\r\n\r\n","description":"","footnote":"","page_name":" 232 ","page_number":246},
  {"content":"\r\n\r\n\r\nفصل چهارم درد كبد\r\nگاهى انسان به درد كبد مبتلا مىشود كه چندين سبب مىتواند داشته باشد :\r\n1 - كبد در اطراف پردهء پوششى با سوء مزاج روبرو است . نوع سوء مزاج هرچه باشد .\r\n2 - درد از باد است كه آن را كش مىدهد .\r\n3 - درد كبد از اثر راه‌بندان در كبد است .\r\n4 - ورم گرم يا ورم سفت و سخت در كبد ايجاد شده و درد كبد همراه دارد . امّا ورم بلغمى كمتر اتفاق افتد كه درد براى كبد در بر داشته باشد .\r\n5 - در حالات شديد بيمارى ( بحران بيمارى ) خلط به حركت درآمده است . كه اين حالت را مىتوانى از پيش‌درآمدها حدس بزنى و بدانى خلط رو به كدام طرف حركت مىكند .\r\n6 - كبد خودبه‌خود ناتوان است و به خوبى و چنان كه شايد و بايد از عهدهء تحويل و تحولات غذاى خود برنمىآيد . جايى از كبد كه بر غذا مىپيچد و غذا را در بر مىگيرد به درد مىآيد .\r\n7 - مواد ناشى از حالات بحرانى در بيماريهاى سخت به حركت درمىآيند و بر كبد سنگينى مىكنند و كبد را به درد مىآورند كه درد در اين حالت بسيار شديد است .\r\n8 - درد كبد كه از ورم گرم كبد باشد شديد است .\r\n9 - درد كبد كه از اثر جمع شدن باد در كبد باشد شديد است .\r\nدقّت كن ! اگر بيمار درد كبد تب ندارد و درد شدت دارد ، بدان كه سبب درد كبد باد است . امّا اگر درد كبد باشد و بيمار بعد از شروع درد به تب گرفتار آيد ، باد كبد تحليل نمىرود . چنان كه بقراط اين را فرموده است .\r\nكتابى هست گويند آن كتاب را در آرامگاه ابدى بقراط يافته‌اند كه دربارهء طب نوشته است . در آن كتاب آمده است : « اگر كسى كه درد كبد دارد برجستگى پشت سر و قسمت عقبى سرش خاريد و خارش شدت يافت ، و هر دو انگشت شست پاهايش به خارش افتاد و چيزى در پشت گردن شبيه دانهء باقلى پيدا شد ، آن شخص قبل از سرزدن آفتاب روز پنجم مىميرد . »\r\nكسى كه با اين نوع درد كبد همراه خارش سر و انگشت شست و باقلى مانند در پشت گردن روبرو است ، عوارضى را مىبيند از آنجا كه حتما بند آمده در كبد هست دفع ادرار با دشوارى روبرو است و چون ماهيچهء ادرارى ناتوان مىشود . به چكميزك مبتلا مىگردد .\r\nمن مىگويم اگر مادهء آبكى پليد در كبد پديد آمد ، با بول بيرون نمىآيد و هر راه ديگرى غير از مجراى بول را بيابد در پيش مىگيرد . و در دست و پا نفوذ مىكند ، و آن مادهء آبكى پليد از اثر مرارى بودن و بوركى بودنش سبب خارش شديد مىشود .\r\nنشانيهاى هر نوع از درد كبد را سابقا ذكر كرده‌ايم و در اينجا نياز به تكرار نيست .\r\n\r\nعلاج\r\nعلاجهاى انواع درد كبد را نيز در جاى خود ذكر كرده‌ايم ، ليكن ديگران برخى از دستورات علاجى در\r\n\r\n","description":"","footnote":"","page_name":" 233 ","page_number":247},
  {"content":"\r\n\r\nاين‌باره دارند و گويند : در هر نوع بيمارى كبد بدون استثنا چاره سازند . كه به عقيدهء من آنچه آنها گويند تنها در علاج ناتوان شدن كبد بهره رسانند . اينك ما برخى از آنها را بازگو مىكنيم و اعتماد بر قول آنها است . گويند : قرصهاى راوند - كه در نسخه‌هاى دارويى گوناگون آمده است - در علاج هر حالتى از بيماريهاى كبد خوب است . معجون راوند ، دواى كركم ( زعفران هندى ) معجون مسهل فيجن ( سداب ) ، معجون قردمانا ( كرويا . ) معجون فودبانوس ( قرديانوس .\r\nنسخه ) ، معجون قيصر ، معجون اثاناسياى بزرگ ، معجون اثاناسياى كوچك ، معجون تمرى ( خرمايى ) ، معجون قونيا ( قوفيا . نسخه ) ، معجون اسفلينيارس ( اسليسقاوس . نسخه ) ، قرصهاى ده‌گانه ، معجون جالينوس كه منسوب به قومامت ( يونافت . نسخه ) مىباشد .\r\nهمان اشخاص داروهاى تركيبى را نيز ذكر كرده‌اند كه از قرار زيرند :\r\n\r\nنسخه :\r\nافشرهء برگ صنوبر گس‌مزه ( افشرهء برگ سرو تر و تازه . نسخه ) به وزن او اوقيه با اسكنجبين .\r\nيا آب‌پز برگ صنوبر نام برده ( برگ سر و تر و تاه . نسخه . ) دو اوقيه همراه دو اوقيه اسكنجبين .\r\nراوند نيم درهم ، زعفران سه درهم . با كمى بزر كرفس و رازيانه ، درهم ريزند و بهم زنند و تناول كنند .\r\n\r\nنسخهء ديگر :\r\nگل محمّدى چهار درهم . سنبل دو درهم . مصطكى دو درهم . افشرهء مشكانيه ، افشرهء خاراگوش ، لاك ، راوند ، زعفران ، شكوفهء گورگياه ، روناس ، برباله ، بزرهاى سه‌گانه و عود خام از هريك به وزن يك درهم . ساقهء گياه بلسان نيم درهم .\r\nبراى علاج درد كبد كه همراه با اسهال بيمار باشد ، اين داروى تركيبى را ذكر كرده‌اند .\r\n\r\nنسخه :\r\nته‌نشين سركهء بر آتش جوشيده ، لاك ، راوند چينى ، سنبل ، هريك يك مثقال . ريم آهن هفت درهم .\r\nاينها را با دو اوقيه آب گشنيز تناول كنند .\r\nحتما بايد بيمار هنگام استعمال اين داروها دستورات زير را مراعات كند :\r\nغذاى غليظ نخورد . از خوردن گوشت غليظ ديرهضم بپرهيزد . تنها گوشت سبك پرنده و غيره كه سبك و زودهضم باشد بخورد كه اينها را ياد گرفته‌اى ! بويژه اگر حرارت موجود باشد ، مراعات اين دستور غذايى بسيار لازم است .\r\n\r\nنسخه :\r\nضماد كراويا ، ضماد فربيون ( گياه شير سگ ) ، ضماد شاه افسر ( اكليل الملك ) ، ضمادهايى كه اكليل الملك در آنها وارد است ، در علاج درد كبد مفيد فائده‌اند .\r\n\r\n","description":"","footnote":"","page_name":" 234 ","page_number":248},
  {"content":"\r\n\r\n\r\nگفتار سوم ورم و گسستگيها در كبد\r\n\r\nفصل اول ورم كبد\r\nحالاتى را ورم كبد مىناميم . اكنون ببينيم ورم كبد چگونه و در كجا سر بر مىآورد و كجاى كبد ورم مىكند ؟ ورم كبد چندين احتمال دارد :\r\n1 - ورم در خود كبد است .\r\n2 - ورم در ماهيچه‌هايى است كه كبد بر آنها قرار گرفته است .\r\n3 - ورم در ماساريقا ( وريدباب ) است .\r\n- اگر ورم در خود كبد است ، كجا است ؟\r\nالف - ممكن است در اجزاى بالائى كبد يا در طرف كوژى كبد ورم ايجاد شود .\r\nب - ممكن است ورم در اجزاى پايينى كبد باشد و در طرف قسمت گودى كبد سر بر آرد .\r\nج - امكان دارد ، ورم در حجابها ، غشاها و رگهاى مربوط به كبد باشد . كه اين حالت اخير ، يعنى ورم كردگى رگها كمتر اتفاق مىافتد .\r\nد - ممكن است اجزاء مختلف از كبد را در بر گيرد .\r\nحال به حال خود ورم بپردازيم و ببينيم شناسنامه را از كجا گرفته است . كه چند احتمال دارد :\r\n1 - ورم فلغمونى ( ورم گرم التهابى و دمل ) شده است .\r\n2 - ورم فلغمونى است و دمل نشده است .\r\n3 - ورم صفرايى است .\r\n4 - ورم بلغمى است از مادهء بلغمى ايجاد شده است .\r\n5 - ورم سخت سرطانى است .\r\n6 - ورم سخت و سفت است امّا سرطانى نيست .\r\n7 - ورم از باد و بادكردگى است .\r\n\r\n","description":"","footnote":"","page_name":" 235 ","page_number":249},
  {"content":"\r\n\r\nو امّا سبب پيدا شدن ورم در كبد چندين جهت دارد :\r\n1 - سوء مزاج گرم همراه حالت تب خسته و ناتوان‌كننده .\r\n2 - سوء مزاج گرم بدون تب .\r\n3 - سوء مزاج سرد كبد كه مانع هضم غذا و بيرون راندن آن مىشود .\r\n4 - معده ناتوان است و اثر بر كبد گذاشته است .\r\n5 - راه‌بندان در كبد رخ داده ، خلط بدجنس در آن جمع شده و بر خلاف روند طبيعى در ساير اجزاء كبد خزيده است ؛ كه ممكن است مادهء صفرائى راه‌بندان چنانى را ببار آورده باشد .\r\n6 - ممكن است از راه‌بندانى باشد كه در نزديكى كيسهء زهره واقع شده است . كه در اين حالت خون به جوش مىآيد ، و به حالت خارج از روند طبيعى - كه در اين حالت با ماده مرارى زياد همراه است - در اجزاء كبد منتشر مىشود . روىهم‌رفته وجود زهرهء در حد زياد ممكن است سبب ورم در كبد گرم‌مزاج شود .\r\n7 - ممكن است ورم كبد اشتراكى باشد و معده در آن دخالت كرده باشد . اگر هضم خوراك در معده سر به تباهى كشد و غذاى غليظ گرمىبخش - چنان كه لازم است - هضم نشود ، از مادهء غذائى كه معده به كبد مىفرستد ، كبد دچار ورم گردد .\r\n8 - اگر نيروى جاذبهء غذا در كبد سريع‌تر از حالت طبيعى كار كند و بيشتر از آنكه لازم معده است به سوى معده بكشد و در نتيجه سريع‌تر از هنگام و بيشتر از اندازه را به درون كبد راه دهد تا اندازه‌اى چيزى كه بايستى دفع شود با مادهء مفيد و مورد نياز كبد قاطى شود و با غذاى مناسب همراه گردد ، اين زائد بر احتياج و به اصطلاح ما زاد سبب مىشود كه ورم در كبد رخ دهد .\r\n9 - كبد ضربت خورده يا دردهايى به اطراف كبد و به كبد رسيده و از اثر آنها كبد ورم كرده است .\r\nهر ورمى كه در كبد ايجاد شود حالت بحرانى ويژه به خود دارد .\r\nاگر ورم در طرف كوژى كبد باشد علامت بحرانى آن : عرق كردن ، ادرار زياد و يا خون‌دماغ است .\r\nاگر ورم در طرف كوژى كبد باشد علامت بحرانى آن : عرق يا قى كردن و يا اسهال شدن است .\r\nورم كبد اگر در طرف كوژى كبد باشد بدتر از ورمى است كه در طرف گودى كبد سر بر آرد .\r\nهر ورمى ورم گرم يا سرد - كه در كبد حاصل مىشود - بندآورندهء مجراست و فقط خون آبكى بسيار رقيق از كبد به بدن مىرسد . وانگهى اگر ورم در كبد باشد ، كبد از جدا كردن آب از خون ناتوان مىشود . اضافه بر اين مادهء آبى زياد در وريد باب حبس مىشود و در نتيجه بيمارى استسقاى گوشتى و استسقاى خيگى روى مىآورد .\r\nاگر ورم گرم كه در كبد پيدا مىشود به طحال منتقل شود ، علامت شفاست . اما اگر ورم در طحال باشد و به كبد منتقل شود ، نشانهء بدحالى است .\r\n\r\nنشانيهاى ورم اشتراكى در كبد\r\nكسى كه در كبد ورم دارد احساس مىكند كه زير سردنده‌هاى رو به شكم سنگين است و اين\r\n\r\n","description":"","footnote":"","page_name":" 236 ","page_number":250},
  {"content":"\r\n\r\nسنگينى مداوم مىباشد و در همان طرف سنگين شده درد بسيار شديد احساس مىشود .\r\nدرد ورم با درد ناشى از وقوع راه‌بندان در كبد فرق مىكند . درد ورم بسيار شديدتر از درد راه‌بندان است . كسى كه ورم در كبد دارد سيمايش تغيير خواهد كرد ، رنگ طبيعى را مىبازد ، ورم در اثر گذاشتن بر سيماى بيمار ، با اثر بادكردگى كبد يكسان نيست . كه در بادكردگى كبد رنگ و رو به حالت طبيعى مىماند .\r\nكسى كه كبدش ورم دارد اكثرا - نه هميشه و هركس - احساس مىكند كه استخوان چنبر به سوى پايين كشيده مىشود . اين كشيدگى استخوان چنبر از آن است كه رگ توخالى و آويزه‌هاى داخل احشاء كشيده مىشوند .\r\nدرحالىكه كبد ورم دارد - ورم گرم باشد يا نباشد - شريانها به تپش نمىافتند . زيرا شريانها در غشاء كبد پراكنده شده‌اند ، سنگينى بر شريانها چندان نيست كه احساس شود بلكه بسيار كم است .\r\nممكن است كه در درد كبد ، ورم بالائى كبد و يا ورم بالارو كبد ، دنده‌هاى عقبى شركت داشته باشند . و اين شراكت هميشگى نيست .\r\nكسانى كه ورم در كبد دارند و بويژه كسانى كه ورم گرم در كبد دارند و كسانى كه ورم كبدشان بزرگ است ، نمىتوانند بر پهلوى راست بخوابند و با زحمت مىتوانند بر پهلوى چپ بخوابند ؛ زيرا ورم به سوى پايين كشيده مىشود و احساس سنگينى مىكنند و بيشتر دوست دارند كه بر پشت بخوابند .\r\nاگر ورم در طرف كوژى كبد باشد ، آنجا احساس سنگينى مىشود . بيمار احساس مىكند كه نوعى كش دادن در نزديكيهاى آويزه‌هاى درونى هست . اگر با دست معاينه كنى ورم را احساس مىكنى و بويژه اگر بيمار لاغراندام باشد آشكاراتر به ورم كبد پى مىبرى . بيمار سرفهء خشك و تنگى نفس دارد ، و بويژه هنگامى كه نفس بلند و قوى مىكشد . دليل آن اين است كه حجاب و ريه در درد و آزار همدرد و شريك كبد هستند بول كاهش يابد ، و اگر ورم كبد بزرگ باشد امكان دارد كه بول بكلّى قطع شود . زيرا در حالتى كه ورم در قسمت كوژى كبد باشد و حجم بزرگ داشته باشد .\r\nراه‌بندان روى دهد و نيروى دفع‌كنندهء كبد ناتوان مىشود .\r\nاگر ورم در قسمت كوژى كبد باشد احساس سنگينى بيشتر از آن است كه در قسمت گودى باشد . زيرا در طرف گودى كبد - كه بر معده تكيه داده است - سنگينى كمتر احساس مىشود .\r\nكشيدگى استخوان چنبر از طرف راست به سوى پايين نيز كمتر از آن است كه در حالت وجود ورم در قسمت كوژى كبد احساس مىشود . اين فرق در كم و بيشى احساس سنگينى در حالى بيشتر محسوس است كه ورم در طرف كوژى كبد باشد و كبد در خلقت چنان آفريده شده باشد كه كاملا با دنده در تماس نبوده و به آنها نچسبيده باشد .\r\nكشيده شدن استخوان چنبر به سوى پايين و به درد آمدن استخوان چنبر در حالت درد كبد در كسانى بيشتر رخ مىدهد كه كبدشان به دنده‌ها پيوسته است ؛ و اين حالت آشكاراتر خودنمائى مىكند . امّا كسانى كه كبدشان به دنده‌ها نچسبيده است از اين حالت كمتر رنج مىبرند .\r\n\r\n","description":"","footnote":"","page_name":" 237 ","page_number":251},
  {"content":"\r\n\r\nورم كبد سكسكه به دنبال دارد اما برحسب جاى ورم سكسكه فرق مىكند . اگر ورم كبد در قسمت كوژى كبد است سكسكه كم است ؛ زيرا قسمت كوژ كبد از دهانهء معده فاصلهء زياد دارد . اگر ورم كبد در قسمت گودى كبد است ، سكسكه زيادتر از حالت اوّل است ؛ زيرا به دهانهء معده نزديك است . چنان كه گفتيم احساس سنگينى را كمتر مىكند زيرا بر معده تكيه داده است . سرفه و تنگ‌نفسى در اين حالت چندان نيست كه اهميت داشته باشد . همچنانكه با معاينهء دست چندان احساس نمىشود كه آن را به حساب آورد . اما درد بيشتر از آن حس مىشود كه ورم در كوژى كبد باشد ؛ زيرا ورم پايينى كه در گودى واقع شده مزاحمهايى دارد و بويژه هرگاه مراق كشيده شد درد شديدتر پديدار مىشود .\r\nاگر ورم كبد بزرگ است ، بيمار مىخواهد بر پشت دراز بكشد نه بر پهلو . اما اگر ورم روز به روز بزرگتر گردد ، خوابيدن بر پشت نيز بر بيمار دشوار مىشود و نمىتواند حتى بر پشت هم بخوابد .\r\nاكثرا هرگاه ورم در قسمت گود كبد باشد وريد باب نيز به ورم گرفتار آيد .\r\nخلاصه اينكه اگر ورم در قسمت گودى كبد رخ دهد ، معده را - كه همسايهء ديواربه‌ديوار است - با خود شريك مىسازد . و قسمت گود كبد نزديكتر و در نتيجه شراكت و همسايگى آن بيشتر از قسمت كوژ كبد با معده است . اگر ورم كبد در قسمت گودى پديد آيد - چنان كه گفتيم - معده را نيز با خود شريك مىسازد . سكسكه ، دل بهم آمدن و تشنگى زياد است .\r\nطبيبى گفته است : وسيلهء پيوستگى كبد با دهانهء معده پىرگى است بسيار باريك كه سكسكه از اين راه برانگيخته مىشود .\r\nطبيبى ديگر گويد : تنها وقتى سكسكه پيدا مىشود كه ورم كبد بزرگ باشد و بر دهانهء معده فشار وارد آورد .\r\nبه عقيدهء جالينوس ورم گرم كبد - كه از خلط تندمزاج بهم آمده است - چكيده‌اى را به دهانهء معده مىريزد و سكسكه را برمىانگيزد .\r\nدر هر حال عقيدهء اين گروه از اطبا بر آن است كه تا ورم بزرگ و حجيم در كبد نباشد خبرى از سكسكه نيست . زيرا فاصلهء معده تا كبد زياد است و اگر بوسيلهء پى از دور بهم پيوسته‌اند آن پى بسيار باريك است . خلاصه گويند : اگر ورم بزرگ در كبد نباشد در اكثر حالات ديگر معده با كبد شريك نيست .\r\nاگر ورم در غشا و احيانا در رگها باشد ، احساس درد شديدتر از ساير حالات است . و اگر ورم غشا يا رگها ورم گرم باشد ، تب ناشى از آن از حالات ديگر سبك‌تر است .\r\nاگر ورم هم در طرف كوژى كبد و هم در طرف گودى كبد باشد ، نشانيهاى ورم در هر دو طرف خودنمائى مىكنند .\r\nامكان دارد كه طرفى به ورم مبتلا باشد و طرف ديگر تا حدود كمى با طرف ورم‌زده در به درد آمدن شريك باشد .\r\nهر نوع ورم كبد - گرم يا سرد - ممكن است بيمارى استسقا را بوجود آورد .\r\nاين را نيز بدان ! كه اگر با ورم كبد حالت اسهالى روى دهد ، بيمار مىميرد .\r\n\r\n","description":"","footnote":"","page_name":" 238 ","page_number":252},
  {"content":"\r\n\r\n\r\nفصل دوم فرق ميان ورم كبد و ورم ماهيچهء مراق\r\nممكن است ورم باشد و كبد را به درد بياورد و چنان بنمايد كه ورم كبد است اما ورم كبد نبوده بلكه ورم در ماهيچه‌اى از ماهيچه‌هاى همراه مراق باشد كه بر كبد آمده است . اين دو نوع از ورم از چند جهت باهم فرق دارند .\r\n1 - در وضعيتى كه قرار گرفته‌اند ، فرق مىكنند .\r\n2 - در شكل و هيئت از هم جدا هستند .\r\n3 - روىآورهاى اين دو نوع ورم مختلفند .\r\n\r\nفرق در وضعيت :\r\nاگر ورم در ماهيچه باشد هميشه آشكار است و مىتوان آن را احساس كرد ، اما ورم كه در كبد باشد ممكن است در حالاتى با لمس پديدار و محسوس نباشد . و بويژه ورم كبد كسانى كه چاق و چلّه هستند و يا اگر ورم در قسمت گودى كبد باشد . مگر اينكه ورم بسيار وخيم بوده و كارش به دشوارى كشيده باشد . جايى از ماهيچه كه ورم در آن رخ مىدهد يا در طول يا در پهنا و يا مورّب ( اريب ) در ماهيچه جاى دارد ، كه حالات ماهيچه‌ها را در تشريح بيان كرده‌ايم .\r\n\r\nفرق از حيث شكل و هيئت :\r\nورم كبد به شكل ماه نو است و خميده ( هلالى است ) كه با كبد هماهنگ باشد . با لمس از راه معاينه هر دو سر آن هلالى شكل را مىتوان حس كرد ، كه محدود است و از دو سر خميده و زود به نهايت مىرسد . اما شكل ورم كه در ماهيچه باشد مستطيل است . طرفى از آن غليظ ( ستبر ) و طرف ديگر باريك مانند دم موش است . جاى قطع شدن آن با دست زدن احساس نمىشود بلكه همين‌قدر احساس مىشود كه دراز است و در درازا كم‌كم از ستبرى به باريكى مىگرايد .\r\nو اگر ورم ماهيچه به حالت مستطيل بوده و ماهيچه مورّب و ژرفارو باشد ، با دست ممكن است احساس نشود ، همين‌قدر احساس مىشود كه چيز مستطيل مانندى هست و تا اندازه‌اى به ورم كبد شبيه است .\r\n\r\nفرق در روىآورهاى نتيجه ورم :\r\nروىآورهاى ورم كبد بدون اشتراك اندامان ديگر و همچنين روىآورهاى ورم كبد كه با اشتراك اندامان ديگر باشد ، با روىآورهاى ورم ماهيچه چندان شباهتى ندارند كه به حساب آيد .\r\nاگر ديدى كه مراق بيمار دارد مىخشكد حدس بزن كه ورم در كبد است .\r\n\r\n","description":"","footnote":"","page_name":" 239 ","page_number":253},
  {"content":"\r\n\r\n\r\nفصل سوم ورم گرم كبد\r\nسببش همان سبب ورمهاى گرم است .\r\n\r\nنشانيها\r\nاگر ورم گرم در كبد يا در برخى از اجزاء كبد است و از قسمت گوشتين كبد سر بر آورده است ، نشانيهايش بقرار زير است :\r\n1 - تب شديد .\r\n2 - تشنگى شديد .\r\n3 - كم‌اشتهائى .\r\n4 - سكسكه .\r\n5 - دل بهم آمدن .\r\n6 - در اوايل قى كردن مادهء صفرائى .\r\n7 - در مراحل بعد از مرحلهء نخستين ، قى كردن مادهء زنگارى و گندنائى .\r\n8 - احساس سردى در دست و پا .\r\n9 - زبان سياه‌رنگ مىگردد .\r\n10 - غش كردن .\r\nاين علامتها كه ذكر شدند علامت ورم گرمند ؛ بويژه اگر ورم گرم در قسمت گودى كبد باشد .\r\n11 - بدنفسى ( احساس درد كه تا اطراف پشت كشيده مىشود و استخوان چنبر را در بر مىگيرد ، ( درد گزشى ) بويژه اگر ورم گرم در قسمت كوژى كبد باشد .\r\n12 - اگر ورم گرم در قسمت گودى كبد باشد ، باز بر كار تنفس تأثير مىگذارد . بيمار كه هواى بسيار بركشد ورم كبد سبب كشيدگى در حجاب مىشود و فشار بر حجاب مىآورد و نفس كشيدن را دشوار مىكند و بيمار درد و آزار بيند .\r\n13 - ممكن است سرفه هم باشد . زبان يا زرد بسيار زرد يا سرخ بسيار سرخ مىشود و كم‌كم به سياهرنگى مىرسد . رنگ پوست بدن دگرگون مىشود . بويژه اين روىآورها وقتى بيشتر تحقق مىيابند كه ورم در قسمت كوژى كبد باشد .\r\n14 - اگر بيمار نيروى كامل را داراست و بويژه معدهء نيرومند دارد و در اين حالت ورم گرم در قسمت گودى كبد است بيمار به قبوضيت شكم مبتلا مىشود .\r\n15 - اگر بيمار ناتوان و معده‌اش نيز ناتوان است و ورم گرم در قسمت گودى كبد است ، بيمار اسهال مىشود .\r\n16 - اگر بيمار كبد در اوايل احساس بيمارى مدفوع سياهرنگ منعقد شده بيرون داد ، دليل آن است كه ورم گرم در حجم بزرگ در كبدش پديد آمده است .\r\n17 - نبض بيمارى كه ورم گرم در كبد دارد ، موجى و درشت و پياپى و سريع است .\r\n\r\n","description":"","footnote":"","page_name":" 240 ","page_number":254},
  {"content":"\r\n\r\nورم گرم كبد ، حالتهايى ويژه‌اى دارد كه به قرار زيرند :\r\n1 - يا خودبخود مىگدازد ، تحليل مىرود و روىآورها دست برمىدارند و در صحنه نمىمانند .\r\n2 - يا گرد آيد و نشانيهاى دمل درونى از آن پيداست ، كه نشانيهاى دمل درونى را بعدا شرح مىدهيم .\r\n3 - يا سفت و سخت مىشود كه آنگاه نشانيهاى ورم سفت و سخت را دارد و نشانيهاى گرمى ورم نمىماند .\r\nاكثرا ورم گرم كبد - كه به ورم سخت و سفت مىانجامد - سببش يكى از اين سه چيز است :\r\nالف - بيمار به افراط سردىبخش را به بدن راه داده است .\r\nب - بيمار يبوست بيش از اندازه و به افراط دارد .\r\nج - درحالىكه ورم گرم در كبد داشته است چيزهايى را خورده يا به كار برده كه غليظ و غلظت بخشند .\r\nفرق ميان حالت بيمار در مبتلا بودن به ورم گرم كبد و مبتلا بودن به ذات الجنب اين است كه :\r\n1 - در حال وجود ورم گرم در كبد بعد از سرفه كردن ، خون تف كردن نيست .\r\n2 - احساس درد در طرف راست است و طرف راست سنگين است .\r\n3 - رنگ زبان دگرگون مىشود و رنگ پوست با تغيير رنگ زبان تغيير مىكند .\r\n4 - نبض در حالت مبتلا بودن به ورم گرم در كبد زياد ارّه‌اى نمىشود .\r\n5 - اگر ورم گرم در قسمت كوژى كبد باشد با دست زدن مىتوان آن را احساس كرد .\r\n6 - نفس عميق كشيدن و هوا بركشيدن با زحمت زياد صورت مىپذيرد . اين در حالى است كه ورم در گودى كبد باشد . زيرا حجم ورم بر حجاب فشار مىآورد و حجاب را كش مىدهد . امكان دارد در چنين حالتى سرفه برانگيخته شود و بحران بيمارى شروع كند .\r\nعلامت بحران ورم گرم كه در قسمت كوژ كبد باشد ، و همچنين علامت بحران ورم گرم كه در ماهيچهء همراه مراق - در جايى كه بر كبد قرار گرفته است - باشد ، خون‌دماغ است و بويژه خون از سوراخ راست بينى آيد . يا بحران ورم گرم كبد در هر دو حالت با عرق كردن و يا با بول شروع مىشود . يا با هر دو ، كه اگر بحران با عرق و بول باشد نشانى خوبى بيمارى است .\r\nبحران ورم گرم كه در قسمت گودى كبد باشد ، با عرق كردن يا اسهال شدن و بيرون دادن خلط مرارى و يا قى كردن شروع مىشود .\r\n\r\nفصل چهارم ورم صفرائى كبد ( ماشرا )\r\nدر ورم صفرائى كبد روىآورهاى زير پديدارند :\r\n1 - احساس سنگينى در ورم صفرائى كبد كمتر از ورم گرم است .\r\n2 - التهاب ، درد گزشى ، سياهرنگى زبان ، رنگ‌آميزى بول كه رنگ بشدت دگرگون شود - در ورم\r\n\r\n","description":"","footnote":"","page_name":" 241 ","page_number":255},
  {"content":"\r\n\r\nصفرائى كبد بيشتر از ورم گرم آن است .\r\n3 - رنگ رخسارهء بيمار زرد است .\r\n4 - نوبهء شدت يافتن تب يك در ميان است .\r\n5 - بيمار بيش از آنچه كه در ورم گرم كبد از چيزهاى تر سردمزاج آسوده مىشود در ورم صفرائى بيشتر از تر سردمزاج مىآسايد .\r\n6 - نبض سخت‌تر است و بيش از آنكه به موجى خالص بماند به ارّه‌يى مىماند . نبض كوچك است . بيشتر از حالت ورم گرم پياپى مىزند و بيش از نبض ورم گرم سرعت دارد . كه تو همهء اينها را مىدانى !\r\n\r\nفصل پنجم ورم گرم التهابى ( فلغمونى )\r\nنشانيهاى ورم گرم - كه ذكر شوند - بر ورم گرم التهابى نيز دليلند .\r\nاگر در ورم كبد علامتهاى ويژه به ورم گرم صفرائى بود و علامتهاى ورم گرم نبود آن هم دليل بر ورم گرم التهابى است . علاوه بر اينها سرخ شدن رخسار و ريزش عرق از علامتهاى ورم گرم التهابى كبد هستند .\r\n\r\nفصل ششم ورم سرد كبد\r\nدر ورم سرد كبد احساس سنگينى هست ، تشنگى و تب نيست ، زبان سياه و سنگين نمىشود . بيمار ورم سرد در كبد احساس مىكند كه حالتى شبيه ترنجيدن در معده‌اش هست .\r\nمىتوانى از مراحل عمر ، از مزاج بيمار و از رنگ رخسار دلايل ورم سرد را پيدا كنى كه سابقا همه را برايت شرح داده‌ايم .\r\n\r\nفصل هفتم ورم بلغمى در كبد\r\nهيجان در پوست بدن و توسى شدن رنگ چهره دو دليل بر وجود ورم بلغمى در كبد هستند .\r\nبيمار ورم بلغمى كبد سختى و سفتى را در خود حس نمىكند و نبض بيمار نرم است . به علاوه از علامتهاى ورم سرد - كه ذكر شدند و تو همهء آنها را مىدانى - استفاده كن !\r\n\r\n","description":"","footnote":"","page_name":" 242 ","page_number":256},
  {"content":"\r\n\r\n\r\nفصل هشتم ورم سخت و سرطانى در كبد\r\nاكثرا ورم سخت كبد يادگارى از ورم پيشين است كه در كبد بوده . و گاهى رخ مىدهد كه ورم بدون سابقهء قبلى در كبد سر برآرد . و امكان دارد كه از اثر وارد شدن ضربه‌اى بر كبد ورم كبد به سفتى بينجامد .\r\nاگر امكان داشته باشد كه كبد و اطراف آن را به وسيلهء دست و انگشتان لمس و معاينه كنى ، مىتوانى ورم سخت را بشناسى و اگر بيمارى استسقا بر معاينهء طبيب پيشى نگيرد ، به خوبى ورم سخت كبد احساس مىشود و مىتوانى با چشم آن را ببينى . زيرا از اثر ورم سخت پردهء مراق كم‌مايه و ناتوان مىشود و نازكتر مىگردد و ورم به شكل ماه نو ديده مىشود كه آزارى همراه ندارد .\r\nممكن است در سرآغازهاى غذا خوردن دردى از ورم برخيزد و هرگاه بيمار گرسنه شد درد سبك گردد . كه اين حالت راه را بر ورود بيمارى استسقا باز مىكند .\r\n\r\nنشان از پيامدهاى ورم سخت بقرار زيرند :\r\n1 - احساس سنگينى بسيار بدون تب .\r\n2 - لاغر شدن بدن .\r\n3 - از بين رفتن اشتهاى خوراك .\r\n4 - رنگ چهره زرد مايل به سياه مىشود .\r\n5 - بول اندك است .\r\nامكان دارد كه بعد از روىآورهاى فوق ، ورم سخت ورم گرم و سخت گردد .\r\nاگر روىآورهاى ورم سخت نماند اما احساس سنگينى همچنان باقى بود و از اثر احساس سنگينى دشوار نفسى افزايش يافت ، بدان كه ورم گرم سخت هم شده است .\r\nدشوار نفسى و احساس سنگينى بدون تب هر دو در دلالت كردن بر ورم سخت و بر بوجود آمدن راه‌بندان در كبد شريكند . اما در ساير نشانيهاى ذكر شده از هم جدا مىشوند .\r\nورم سخت بيمارى استسقا بدنبال دارد و بويژه بيمارى استسقاى گوشتى سر بر مىآورد . زيرا كبد در اين حالت از جدا كردن آب از خون عاجز مىماند ، بسيار كم‌مادهء آبى از كبد تراوش مىشود و لا غير . آب كه تصفيه نشده است همراه خون تغذيهء ساير اندامان تن مىشود و استسقاى گوشتى را ايجاد مىكند كه سبب هيجان بدن مىشود . به‌علاوه در اين حالت قسمت پرمايه و نسبتا غليظ آب كه از خون در كبد جدا نشده است در فضاى شكم مىريزد و - چنان كه اين را در باب استسقا توضيح مىدهيم - استسقاى خيگى را بوجود مىآورد .\r\nهرگاه كار ورم سخت كبد تا اين درجه شدت يافت و باقى ماند و استسقاى گوشتى و خيگى ببار آورد ، بيمار اكثرا مىميرد ؛ زيرا راههاى ورود به كبد بسته شده‌اند ، نيروى بيمار تحليل مىرود و طبيعت مىگدازد . خلاصه بيماران ورم سخت اگر در سرآغاز بيمارى معالجه نشوند رفتنى هستند .\r\nآرى اگر در اوايل بيمارى معالجه شوند ممكن است شفا يابند . اما اگر بيمارى طول كشيد معالجه\r\n\r\n","description":"","footnote":"","page_name":" 243 ","page_number":257},
  {"content":"\r\n\r\nبىمعنى است .\r\nاگر ورم سخت كبد ، سرطانى باشد . احساس درد شديدتر از آن است كه در ورم سخت غير سرطانى احساس مىشود . آسيبهاى وارده بر رنگ رخساره اشتها و غيره شديدتر است . و امكان دارد كه سكسكه و دل بهم آمدن اضافه شوند .\r\nهرگاه ورم سخت در كبد هست و احساس درد نبود ، بدان كه ورم سخت سرگرم ميراندن كبد است .\r\nاين را نيز بدان ! كه كبد اندامى است بسيار آماده براى بند آمدن مجارىاش و آمادهء سخت شدن ( تحجر ) بويژه اگر انسان زمانى كه ورم گرم در كبد دارد ، در استعمال خوراكهاى غليظكننده و قبوضيت‌آور افراط كند .\r\n\r\nفصل نهم دمل در كبد\r\nاكثرا دمل درونى كبد پيامد ورم گرم است ؛ ورم گرم كه بر خود جمع مىآيد دمل مىشود . همين‌كه ورم گرم شروع به دمل شدن كرد روىآورهايى خودنمائى مىكنند از قبيل :\r\n1 - تب شدت مىيابد .\r\n2 - درد شديد است و روآورهاى ورم گرم شديد مىشوند .\r\n3 - بعد از آن بيمار چندشهاى گوناگون را احساس مىكند .\r\n4 - بيمار به زحمت مىتواند بر پشت بخوابد و بر پهلو نمىتواند بخوابد .\r\nهرگاه مادهء تكوين دمل ( دبيله ) مرحلهء جمع آمدن را كامل كرد . روىآورها و پيامدهاى نامبرده تسكين يابند و اگر با دست آن را لمس كنى نرم است .\r\nهرگاه دمل درونى كبد تركيد و تب و لرز روى آورد ، چرك وريم از دمل جارى مىشود يا چيزى ته‌نشين و دردى مانند از آن مىچكد ، كه بيمار در نتيجهء اين تركيدن دمل احساس مىكند كه سبكبار شده و از سنگينى رهيده است . مادهء چرك و ريم يا آن چيز دردىمانند كه از دمل ريزش مىكند و به روده‌ها مىريزد و همراه مدفوع بيرون داده مىشود ، يا به سوى كليه روى آرد و همراه بول به خارج مىريزد . يا اين مادهء چرك و ريم دمل به فراخناى ( فضاى ) درون راه مىيابد ، و بيمار سبكبار مىشود و لاغرى ببار مىآورد . در اين حالت ملاحظه نمىشود كه مادهء كذائى بوسيلهء مدفوع يا بوسيلهء ادرار تصفيه و پاكسازى بشود .\r\nدمل كبد ممكن است ژرفا و در ته كبد باشد و امكان دارد كه در رويهء كبد پديد آيد و به عمق راه نيافته باشد . كه در اين حالات چرك و ريمى كه از دمل كبد مىچكد اختلاف دارند . چرك و ريمى كه از دمل واقع در ژرفاى كبد است به رنگ سياه ديده مىشود . اما چرك و ريمى كه از دمل واقع در رويهء كبد است يا ژرفارو نيست رنگ مايل به سفيد دارد . اين را بايد بدانى !\r\n\r\n","description":"","footnote":"","page_name":" 244 ","page_number":258},
  {"content":"\r\n\r\n\r\nفصل دهم ورم در وريد باب ( ماساريقا )\r\nهمان نشانيها كه براى شناسائى ورم گرم كبد ذكر كرديم بر ورم پديد آمده در ماساريقا نيز تطبيق مىكنند و تنها در حالتى كمى از هم جدا هستند . اگر ورم ماساريقا گرم باشد ، تبى كه از گرم‌مزاجى ورم سرچشمه مىگيرد ، سبك‌تر از آن حالت تب است كه از اثر ورم گرم داخل كبد روى مىآورد ، و احساس سنگينى همراه كشيده شدن به اطراف - كه هم در ورم گرم كبد حس مىشود و هم در ورم ماساريقا - در ورم ماساريقا بيشتر از آنكه در ورم گرم كبد است به شكم و معده سرايت مىكند و در شكم و معده ژرفاروتر است . همچنين ممكن است در ورم ماساريقا كشيدگى از احساس سنگينى بيشتر باشد .\r\nوقتى بيمار كبدى را معاينه مىكنى و نشانيهاى راه‌بندان در كبد را نيافتى و نشانيهاى ورم گرم در كبد نيز نبود و ديدى كه مدفوع بيمار با كيلوس همراه است و كم‌مايه و آبكى است و در عين وقت تشخيص دادى كه اين حالت مدفوع از اثر ناتوانى نيروى هضم‌كنندهء معده نيست و دلايل وجود ناتوانى نيروى هضم‌كنندهء معده در ميان نيست ، و همچنين اگر بيمار كشيدگى ( تمدد ) و تب سبك احساس مىكند ، بدان كه حتما و بدون ترديد ورم گرم در ماساريقا پديد آمده است .\r\nممكن است در ماساريقا ورم سخت پيدا شود ؛ كه در اين حالت بسيار دشوار است تشخيص دهى آيا ورم سخت در ماساريقا است يا اينكه راه‌بندان در آن پيدا شده است . مگر از راه حدس زدن و از تشخيص نشانيهاى دور از ماساريقا به طريق درست هدايت شوى . منظور از نشانيهاى دور آن است كه اگر بعد از چندين روز ديدى كه چرك و خونابه از سوى كبد ريزش كرد و از راه مدفوع بيرون آمد ، بدان كه موجب بيمارى راه‌بندان در ماساريقا نيست بلكه ورم است . و اگر مادهء چركين ريزش كرده از طرف كبد و بيرون آمده با مدفوع رنگش به سرخى خونى گرايش داشت ، بدان كه از ورم ماساريقا است نه از ورم خود كبد . اما اگر به رنگ چرك زردرنگ و صفرائى بود ، معلوم مىشود كه از ورم خود كبد است .\r\n\r\nفصل يازدهم علاج حالتهاى ناسازگار كبد عموما\r\n\r\nالف - علاج ورم گرم‌خونى در كبد\r\nاگر تشخيص دادى كه ورم گرم‌خونى در كبد بيمار هست ، در معالجه‌اش دستورات زير را مراعات كن !\r\n1 - قبل از هر چيز حالت رگها و خونى را كه در آنها است بررسى كن ، آيا رگها بيش از حد طبيعى پرخون هستند ؟\r\n2 - نيروى بيمار را در نظر آر . آيا چگونه علاجى را تحمل مىكند و كدام علاج با مزاجش سازگار\r\n\r\n","description":"","footnote":"","page_name":" 245 ","page_number":259},
  {"content":"\r\n\r\nاست ؟\r\n3 - عمر بيمار را ملاحظه كن . آيا كودك است ؟ جوان است ؟ ميان‌سال است ؟ نوپير است ؟\r\nسالخورده است ؟ . . .\r\n4 - وقت بيمارى و هنگام معالجه را نيز در نظر داشته باش . همچنين سرما ، گرما ، اعتدال هوا و غيره را . چنان كه تو سابقا اينها را ياد گرفته و مىدانى !\r\nاگر رگها امتلاى خونى دارند و بيش از حد طبيعى خون در رگ جمع شده است ، بايد بيمار را رگ بزنى . كدام رگ ؟ اگر امكان دارد و مانعى در ميان نيست شاهرگ دست را بزن . اگر ممكن نبود كه شاهرگ دست را بزنى اكحل ( وريد ميان بازو ) را بزن . اگر آن هم مصلحت نبود ، شريان سباتى ( سرارو ) را بزن .\r\n- چه مقدار خون از راه رگ‌زنى از بيمار مىگيرى ؟\r\n- اگر ديدى كه بيمار نيروى كافى دارد و تحمل مىكند ، مقدار خونى را كه در نظر دارى از او بگيرى همه را يك دفعه بگير . و اگر ديدى كه نيروى بيمار كامل و بر مرام نيست ، در چندين دفعه مقدار بايسته از خون را بيرون كش . و اين را فراموش مكن كه اگر بيمار را رگ نزدى و گذاشتى مادهء ورم در كبد بماند ، و به جاى رگ‌زنى داروهاى گيرنده و بازدارنده به كار بردى ممكن است ورم گرم خونى در كبد ورم سخت و سفت گردد . و نيز اگر داروهاى تحليل‌برندهء ورم به كار گرفتى ، ممكن است كه ورم را برانگيزى و درد را شدت بخشى .\r\nپس چنان كه گفتم قبل از هر چيز رگ بزن و در اين‌باره هيچ كوتاهى روا مدار و بايد خون زيادى را بيرون كشى . اين در حالتى بسيار بايسته و از هر كار ديگرى در اين‌باره مفيدتر است كه سببى بسيار قوى مانع رگ زدن نباشد .\r\n\r\nدستورات معالجهء ورم گرم خونى كبد وسيلهء داروها\r\nدر سرآغاز پيدايش ورم و در سرآغاز شروع به معالجهء ورم به وسيلهء داروها - چنان كه در علاج هر ورمى قاعده و قانون است - بايد داروهاى بازدارندهء ورم و سردىبخش به كار برى . اما بايد بسيار دقت و احتياط كنى ! بيم آن را داشته باش كه مبادا ورم سفت و سخت گردد . از اين بلاها بپرهيز زيرا ورم گرم خونى در كبد ، بسيار زود براى سفت شدن آمادگى نشان مىدهد . پس بايد هر داروئى را كه تجويز مىكنى آميزه‌اى از نرمىبخش ، بازكننده ، ماليدنىهاى سردىبخش و سردمزاج باشند .\r\nاما نبايد در استعمال اين نوع داروها نيز افراط به عمل آورد و اندازه از حد لازم تجاوز كند ، كه در افراط استعمال آنها نيز بيم سخت شدن ورم مىرود .\r\nممكن است رفتن بيمار به حمام مانع از سفت شدن ورم شود . و امكان دارد ورم به سختى نگرايد اما رو به كليه بتركد .\r\nاين نكته را نيز يادآور مىشوم كه بسيارى از داروهايى كه سردمزاجند و تا اندازه‌اى گيرندگى دارند ، يا غذاهايى كه اين خاصيت را دارند - از قبيل : انار و سيب و گلابى - اگر از طرفى نفع رسانند از طرف ديگر زيانهايى در بر دارند . چرا ؟\r\n\r\n","description":"","footnote":"","page_name":" 246 ","page_number":260},
  {"content":"\r\n\r\n- زيرا گدار كبد به كيسهء زهره را تنگ مىكنند . مادهء صفرا به زهره نمىرسد و اگر صفرا به زهره نرسيد و در كبد ماند ، ورم افزايش يابد و بلايى بزرگ در انتظار بيمار است .\r\nداروى گيرنده را - هرچند در سرآغاز پيدايش ورم حتما بايد استعمال شود - در اواخر حالت ورم نيز - كه داروى تحليل‌برنده به عمل مىآيد - براى جلوگيرى از ناتوان شدن بيمار و نگه‌دارى نيرويى كه دارد حتما بايد استعمال كرد ؟ اما اين را بدان كه بايد از دو خاصيت نزديك داروى گيرنده ترسيد . بسيار آماده است كه در كبد جامد ( متحجر ) شود ، و بسيار آمادگى دارد كه صفرا را در كبد بندآورده و نگذارد از آن جدا شود . پس بايد در علاج ورم گرم خونى كبد ، بيشتر از علاج هر ورمى در اندامان ديگر ، به داروى تحليل‌برنده اعتماد كنى و راه را بر متحجر شدن و سفت شدن ورم ببندى و نگذارى حال ورم به جائى برسد كه مادهء چرك و خونابهء بدجنس از ورم تراوش كند . كه هر ورم گرمى براى تراويدن مادهء چركى و خونى ( صديد ) آمادگى دارد .\r\nاما در تجويز داروى تحليل‌برنده و بازكنندهء ورم - كه گفتيم بسيار لازم است - باز بايد احتياط به خرج دهى كه نكند تأثيرش از حد لازم بيشتر باشد و نيروى بيمار را به تاراج برد و بيمار بميرد . در اين‌باره جالينوس داستانى دارد . مىفرمايد : « طبيبى بود كه در علاج ورم كبد همان داروهاى علاج ساير ورمها و داروهاى سست‌كننده را تجويز مىكرد . از قبيل : داروى گذاشتنى بر كبد كه از روغن زيتون و گندم و آب درست مىشود از خارج بر كبد بيمار مىگذاشت و بيمار را سفارش مىكرد كه بلال بخورد . در صورتى كه بايستى غذائى را براى بيمار تجويز كند كه زدايندهء بدون لزجى و غلظت باشد .\r\nدر چنين مواردى داروهاى تحليل‌برنده را بايد با داروهايى كه خاصيت گيرندگى و نيروبخشى در آنها باشد قاطى كرد و به خورد بيمار داد . داروهاى گيرنده و نيروبخش - كه بايستى با داروهاى تحليل‌برنده مخلوط باشند - لازم است خوش‌بو هم باشند . از قبيل : مشك زمين ، نى نهاوندى ، خاراگوش . باز بايستى در استعمال اين داروها اندازه را نگه داشت و افراط نكرد .\r\nدر نخستين مرحلهء بيمارى ، بايد بيشتر اهميت را به بازداشتن ورم داد . در اواسط بيمارى ، داروى تركيب شده از نرمىبخشها و بازكننده‌ها را تجويز كرد . و در اواخر معالجه ، داروى تحليل‌برنده همراه داروى گيرنده و نيروبخش خوش‌بو - كه ذكر شد - به كار برد . هرچند در اين حالت تجويز داروى تحليل‌برندهء بسيار تأثيربخش و فعال و سرعت در به كار بردن دارو كه زودتر ورم را تحليل ببرد ، بسيار لازم است و من نصيحتش كردم امّا او گوشش بدهكار نبود .\r\nبار ديگرى اتفاق افتاد كه من و آن طبيب بر بالين بيمارى كه ورم كبد داشت اجتماع كرديم . طبيب همان علاجهاى من‌درآوردى خودش را بر بيمار آزموده بود .\r\nگفتم اين بيمار از اين معالجهء جناب طبيب نيروى خود را از دست داده است ، عرقى لزج مىكند و مىميرد . و در حقيقت همان بود كه گفتم بيمار عرق كرد و مرد .\r\nبه عقيدهء من جالينوس در اين اندرزگوئى چنين مصلحت دانسته است كه طبيب بايد وقتى كه داروى بازدارنده بايسته است و بايد استعمال شود ، داروى تحليل‌برنده را نيز بايد پهلو به پهلوى داروى بازدارنده به كار اندازد . و هرگاه نياز مبرم بدان بود كه ورم را تحليل برد ، باز بايستى داروى\r\n\r\n","description":"","footnote":"","page_name":" 247 ","page_number":261},
  {"content":"\r\n\r\nتحليل‌برنده ، تهى از داروى گيرنده و چسبنده نباشد و مراعات اين دستورات بطور دقيق كارى آسان نيست و دقت مىخواهد .\r\nاين را هم بدان ! كه كبد - چنان كه گفتيم - به سرعت آمادگى متحجر شدن دارد و همچنان به سرعت آمادگى سست شدن را دارد .\r\nممكن است از اثر استعمال داروى بازكننده و داروى تحليل‌برندهء ورم ، ورم گرم خونى كبد بتركد .\r\nهرگاه داروى تحليل‌برندهء ورم كبد را تجويز مىكنى ، دارويى را تجويز مكن كه گزنده باشد و ورم را برانگيزد و به هيجان آورد .\r\nعسلاب ، هرچند دارويى است زداينده و بدون گزش ، اما شيرين است و شيرينى سبب راه‌بندان در كبد مىشود .\r\nآبجو از عسلاب بهتر است ، آبجو زدايندهء بدون گزش است و سبب راه‌بندان در كبد نمىشود .\r\nاگر خواستى كه آبجو در باز كردن ورم و در زدودن چرك از ورم فعالتر باشد . . داروى ديگر را با آبجو مخلوط كن .\r\nداروهاى گزنده و گيرنده درحالىكه ورم در قسمت گودى كبد باشد بيشتر زيان رسانند از آنكه ورم در طرف كوژى كبد باشد ؛ زيرا از تأثيرى كه دارد يكباره به ته كبد درمىآيد و در نخستين گدار راه‌بندان ايجاد مىكند . اما اگر داروى گزندهء گيرنده بر ورمى آيد كه در قسمت كوژ كبد است ، از نيروى اثربخشش مىكاهد و با آخرين دهانه از دهانه گدارهاى كبد برخورد مىكند .\r\nبايد دقت كنى و طرفى را كه در كبد ورم كرده است به خوبى تشخيص دهى . زينهار نكند داروى ادرارآور به كسى بدهى كه ورم در قسمت گود كبد دارد . يا داروى اسهالى به بيمار بدهى در صورتى كه ورم در قسمت كوژ كبد است . كه اگر اشتباه كنى و سوراخ دعا را گم كرده باشى ، در هر دو حالت مادهء سبب بيمارى را در ژرفاتر قرار مىدهى . خوب دقت كن ! و ماده را از نزديك‌ترين راه پاكسازى كن . يعنى اگر ورم در قسمت گود كبد است مادهء كبد را از راه اسهال شدن بيمار پاكسازى كن . اگر ورم در قسمت كوژ كبد واقع است ، داروى ادرارآور به بيمار بده كه مادهء ورم همراه بول بيرون ريزد .\r\nزينهار مگذار بيمارى كه ورم گرم‌خونى در كبد دارد ، شكمش بسيار قبض باشد كه خطرى بزرگ در پيش است و تلافى نمىشود . و نبايد هيچ‌وقت بيش از حد و اندازه بيمار اسهال باشد ، كه نيرو را از دست مىدهد و طبيعت سست مىشود . بايد اندازه را نگه دارى و مزاج ميانگين باشد .\r\nداروهايى كه در مراحل اوّليهء پديد آمدن ورم گرم خونى در كبد بايد استعمال شوند به قرار زيرند :\r\nاگر حرارت بيش از اندازه و به افراط است آب كاسنى ، آب تاجريزى با اسكنجبين شكرى ، آبجو ، آب گياه هفت بند ، آب بارهنگ ، آب كاكنه ، آب كشنيز سبز ، آب كدو ، آب خيار چنبر خوردنى و آب كشوث بسيار مفيدند و بايد همراه اين آبها - هركدام كه باشند - مقدارى از امثال خاراگوش ، نى نهاوندى و يا قرصى از قرصهايى كه ذكر مىكنيم با آن قاطى باشد .\r\n\r\n","description":"","footnote":"","page_name":" 248 ","page_number":262},
  {"content":"\r\n\r\n\r\nنسخه :\r\nگوشت زرشك ده درهم . گل پنج درهم . تباشير پنج درهم . مغز تخم خيار ، مغز تخم كدو ، بزر پنيرك و بزر كاسنى از هريك سه درهم . بزر رازيانه دو درهم . اينها را همه باهم بسرشند و قرص از آن سازند .\r\nمقدار تناولى دو مثقال است . هرگاه نياز بدان افتاد كه در فرونشاندن گرمى ورم داروى تأثيربخش‌ترى باشد ، كمى كافور بر آن اضافه كن ! و اگر خواستى كه بيشتر تقويت كبد كند ، كمى لاك و راوند بر آن بيفزاى . اگر بيمار سرفه دارد ، اندكى از ربّ شيرين‌بيان و كتيرا و ترنگبين نيز در داروى قرص مذكور بريز .\r\nاگر ورم كبد گرم است اما از آن گرمهاى بسيار شديد نيست و به نهايت درجهء گرمى نرسيده است .\r\nداروى تركيبى آتى از قرص ياد شده تأثيربخش‌تر و با كبد سازگارتر است .\r\n\r\nنسخه :\r\nآب رازيانه ، بارهنگ ، گورگياه ، كرفس كوهى و لبلاب كه هريك از آنها را با اسكنجبين تناول نمايند .\r\nاين داروها و امثال آنها در مراحل اول ورم گرم خونى كبد مفيدند .\r\nو اگر ورم شروع به پخته شدن و رسيدن كرده و دارد كم‌كم مىرسد ، باز اين داروها نفع رسانند .\r\nقرص گل نيز در اين‌باره بهره‌رسان است و بويژه براى علاج ورمى كه در طرف گودى كبد باشد .\r\nامكان دارد كه وارد آمدن از ضربت بر كبد يا از اثر دردهاى باطنى كبد ، كبد به ورم گرم خونى مبتلا شود . براى جلوگيرى از رويدادى كه بعد از ضربت خوردن و به درد آمدن كبد روى مىدهد ، بهتر آن است كه بعد از خون‌گيرى لازم ، به مدت سه روز هر روزه به وزن يك درهم روناس و راوند چينى تناول شود .\r\nاگر تشخيص دادى كه ورم در طرف گودى كبد است ، دارويى را كه تجويز مىكنى و سردىبخش است با آب لبلاب مخلوط باشد . آب سلق و هرچه بازدارندهء ورم و رسانندهء ورم و نرمىبخش شكم است مفيدند .\r\nهنگامى كه ورم به حدى رسيد كه شروع به پخته شدن كرد ، خيار چنبر دارويى با آب رازيانه و آب تاجريزى و آب لبلاب به بيمار بدهى خالى از فايده نيست . خوب آن است كه در غذايش بزر كاجيره و كمكى گزنه و بسپايك باشد .\r\nهمين‌كه ورم فروكش كرد ، داروهاى نيرومند مانند : الوا ، قارچ چمنى و تر بد تناول كنند .\r\nبرخى از طبيبان در اين حالت خوردن هليلهء زرد براى بيمار تجويز مىكنند . كه من آن را نمىپسندم . زيرا هليلهء زرد خاصيت گيرندگى دارد و ممكن است قبوضيّتى كه در سرانجام كار مىبخشد دست بردار نباشد . بيم آن دارم كه اگر بيمار وسيلهء هليلهء زرد اسهال شود ، مادهء آبكى و كم‌مايه بيرون ريزد . اما آنچه غليظ و پرمايه است متحجر شود .\r\n\r\n","description":"","footnote":"","page_name":" 249 ","page_number":263},
  {"content":"\r\n\r\nدر چنين حالتى اگر بزر كاجيره ، گزنه ، بسپايك و امثال آنها را در غذاى بيمار وارد كنى به سود وى است . اما سس صغير را در غذايش بريز و پروا نداشته باش ! بسيار خوب است .\r\nاگر براى اسهال دادن بيمار نياز به خربق داشتى آن را استعمال كن مانعى ندارد ولى اندازه را رعايت كن !\r\nداروى حقنهء بيمارانى كه ورم گرم خونى در كبد دارند : در مراحل اوليهء پديد آمدن ورم و در وقتى كه ديدى بيمار بسيار قبض است و نياز به حقنه دارد ، مادهء حقنه را از اين داروها برگزين : افشرهء برگ سلق با عسل و نمك و بورك و يا افشرهء سلق با شكر قرمز . در حالتى كه احساس مىكنى ورم رو به كاهش است و شدتش پايين مىآيد ، و در همان حال بيمار نياز به حقنه دارد ، داروى ياد شده را اين‌طور تقويت كن : بسپايك ، لوفا و مرزه با آن قاطى كن و شايد نياز بدان باشد كه هندوانهء ابو جهل را هم در آن مخلوط كنى .\r\nاگر ورم در طرف كوژ كبد است با استعمال داروهاى ادرارآور سردمزاج شروع به معالجه كن .\r\nبعدا داروهاى ادرارآور ميانه بين سردمزاجى و گرم‌مزاجى را تجويز كن ! و هرگاه نشان پخته شدن ورم پيدا شد داروى بسيار اثرگذار خوب به كار انداز ! و اين تأخير در به كار بردن داروى بسيار قوى به آن منظور است كه بيم متحجر شدن ورم از اثر داروى بسيار قوى مىرود .\r\nداروهايى كه در علاج ورم گرم خونى كبد مفيدند عبارتند از :\r\nروناس ، كرفس كوهى ، برباله ، گورگياه ، قرص زرشك و قرص مشكانيهء قوى و ساير داروهاى ادرارآور نيرومند كه در لوحه‌هاى راندن ماده در بحث از ادرارآورها ذكر شده‌اند .\r\n\r\nداروهاى بر پوست گذاشتنى\r\nدر علاج ورم گرم خونى كبد كه مىخواهى از داروهاى گذاشتنى بر كبد از خارج استفاده كنى ، دارو را گرما گرم بر كبد مگذار - كه در علاج ساير ورمها عادت اين است و به گرمى مىگذارند - بايد داروى گذاشتنى در اين حالت ميانه بين گرمى و سردى باشد .\r\nهرگاه تشخيص دادى كه كبد در حال ورم كردن است و ورم گرم خونى در راه تكوين است ، داروهاى گذاشتنى را از : افشره‌هاى سردمزاج گيرنده ، افشرهء خرفه ، كدو ، هميشه بهار ، گلاب ، صندل و كافور درست كن ! و يا داروى گذاشتنى تركيبى از : شاخه‌هاى نازك و نو برآمدهء تاك ، گل محمدى خشكيده و قاوت باشد . وقتى كه احساس كردى ورم كردن كبد حتمى است ، داروهاى نامبرده را تكرار مكن . بهترين داروى بر كبد گذاشتنى در اين حالت عبارتست از : ضماد به كه با داروهاى ديگر مخلوط مىشود و تركيبش چنين است :\r\n\r\nنسخه :\r\nبه در سركه و آب بر آتش بپزد تا از پختن نرم مىشود . به پخته شده با سركه و آب را با صندل قاطى كن و كمى روغن گل بر آن بريز و بر كبد بگذار !\r\n\r\n","description":"","footnote":"","page_name":" 250 ","page_number":264},
  {"content":"\r\n\r\n\r\nنسخهء ديگر :\r\nبه را بكوب با آرد جو و گلاب بسرش و بر كبد بگذار !\r\n\r\nنسخهء ديگر :\r\nشراب ريحانى كه كمى گس‌مزگى داشته باشد ، با به بر آتش بجوشد سپس آب گياه هفت‌بند در آن بريز . براى بهتر اثر گذاشتن كمى سنبل و خاراگوش و مشك زمين در آن قاطى كن ! مخلوط را به وسيلهء قاوت جو پرمايه كن و به قوام آور ، اكنون از خارج بر كبد بگذار . و اگر روغن به يا روغن مصطكى يا روغن حناء در آن باشد بهتر است .\r\nبهترين مواد مايع ( آبكىهاى دارويى ) كه داروى گذاشتنى را با آن بسرشند عبارتند از : آب آس ، آب برگ درخت سيب ، آب گرفته از به و امثال آنها .\r\n\r\nنسخهء ديگر :\r\nبه در آب جوشيده و نرم شده را با خاراگوش آب‌پز شده درهم بسرش و بر كبد بيمار بگذار ! و اگر خواستى در تحليل بردن ورم مؤثرتر باشد ، همين به و خاراگوش در آب پخته را با مصطكى و بابونه و شاه‌افسر و آرد جو و شنبليله بهم بزن . چيزهايى كه تا اندازه‌اى گس‌مزگى دارند و گياهانى از قبيل : بزر كتان و روغنهاى از قبيل : روغن بابونه روغن شبت و شنبليله با ضماد قاطى باشند مفيد است .\r\nايضا داروهاى گذاشتنى كه براى علاج چنين حالتى خوبند عبارتند از :\r\nضماد بيلبوس ( فيليوس - نسخه . ) ضماد فيلغريوس ، ضماد شاه‌افسر ، ضماد قريطون ( فوقريطون - نسخه . ) و ضمادهايى كه در اقرابادين آمده‌اند .\r\nداروى تركيبى ديگرى هست كه گذاشتنى هست و در علاج و فرونشاندن و آرام كردن التهاب ورم كبد خوب است و آزمون شده است كه تركيبش از قرار زير است :\r\n\r\nنسخه :\r\nغورهء خرما ( خرك ) و سفيد خار از هريك يك جزء . زعفران و مصطكى از هريك نيم جزء . روغن گل چهار جزء . موم به اندازهء نياز . همه را درهم سرشند و از خارج بر كبد گذارند .\r\nاگر ورم گرم خونى كبد به مرحله‌هاى نهائى رسيده است ، داروى گذاشتنى بر كبد را با داروهاى بازكننده و تحليل‌برندهء مخلوط با گيرنده برگزين ! داروى گيرنده براى جلوگيرى از تحليل رفتن نيروى بيمار است . اين نوع از ضمادها را از داروهاى آتى درست كن !\r\nزنبق ، برباله ، دوال ( شيبته العجوز ) ، مريم نخودى ( اربه ) ، مرزهء كوهى ، درمنه ، بزر كلم ، مقل و امثال آنها . كه برحسب نياز داروهاى تقويتى بر آنها اضافه مىكنى !\r\nهمچنين در چنين حالتى ضمادهايى درست شده از : آس ، روناس ، ثمر غار ، زعفران ، مرّ ، مصطكى و موم و روغن زنبق خوبند . به علاوه روغنهايى كه با ضمادهاى ساخته شده براى كبد\r\n\r\n","description":"","footnote":"","page_name":" 251 ","page_number":265},
  {"content":"\r\n\r\nداراى ورم گرم‌خونى همراه باشند بهره رسانند و آزمون شده‌اند كه عبارتند از : روغن نرگس و روغن سوسن آزاد .\r\nداروى گذاشتنى خوب و آزمون شده هست كه فرمول تركيب آن را به قابوس نسبت مىدهند و چنين است .\r\n\r\nنسخه :\r\nاسترك ، ميعه و موم هريك به وزن ده درخمى . مصطكى ، زعفران و هل ( حماما ) هريك چهار درخمى .\r\nروغن درخت مصطكى ، روغن گل هريك دو درخمى . شراب دو قوطولى و نيم ( هفده اوقيه و نيم ) . موم و روغن بر آتش گداخته شوند با داروهاى ديگر بياميزند و بر كبد ورم‌زده بگذارند .\r\nاينك داروى گذاشتنى ديگر كه بسيار مفيد است :\r\n\r\nنسخه :\r\nسوسن ، حماما ( هل ) و ساذج ، از هريك يك درخمى . آس ، استرك و موم هريك بيست درخمى . كندر زعفران ، برباله هريك يك درخمى . روغن درخت مصطكى به اندازهء نياز . همه را در هم بسرشند و بر كبد گذارند .\r\n\r\nنسخهء خوب ديگر :\r\nالوا سه اوقيه . مصطكى يك اوقيه . بابونه و شاه‌افسر هريك چهار اوقيه . زعفران ، روناس ، نى نهاوندى و برباله هريك دو اوقيه . موم و اندران هريك نه اوقيه . هل ، سنبل رومى ، ثمر بلسان هريك شش اوقيه . روغن سوسن چندانكه براى درهم سرشتن دارو كافى باشد .\r\n\r\nنسخهء ديگر كه تحليل‌برندهء قوى است :\r\nزعفران دو اوقيه . مقل ، هفت اوقيه . هل ، سنبل رومى ، ثمر بلسان هريك شش اوقيه . روغن سوسن به اندازهء نياز . باهم مخلوط مىشوند و بر كبد مىگذارند .\r\nاگر همراه ورم گرم خونى كبد ، بيمار اسهالى چنان داشت كه سبب ناتوانى گردد . و چنان مصلحت بود كه اسهال را بازدارى ، قرص زرشك و قرص راوند قبوضيت‌بخش را تجويز كن كه بيمار بخورد .\r\nغذاهايى كه در علاج بيماران كبد ورم كردهء كذائى مناسب و مفيد و با كبد سازگارند ، عبارتند از :\r\n1 - آبجو بر آتش جوشيده كه از هر غذايى بهتر است و چندين خاصيت دارد :\r\nسردىبخش است ، زدايندهء پليديهاست ، به سرعت نفوذ مىكند ، راه‌بندان در كبد ايجاد نمىكند ، ذرت ( بلال ) خوب نيست ، و از آن بدتر گندم است كه حتما در گندم غلظتى هست كه مزاحم ورم مىشود . و اگر بيمار ناگزير از خوردن نان گندم است ، بايد نانى باشد كه از خمير آرد بيخته نباشد و از گندمى نباشد كه لزجى و كش داشتن در آن هست و بايد نان در تنور برشته شود . بايد بيمار در\r\n\r\n","description":"","footnote":"","page_name":" 252 ","page_number":266},
  {"content":"\r\n\r\nبرگزيدن غذا كاملا مراعات كند .\r\n2 - از سبزيهاى خوردنى كاهو و سلمك خوبند ، بخورد .\r\n3 - براى بيمارانى كه شيرينى در معده‌شان به صفرا تبديل نمىشود ، خوردن انار شيرين خوب است . تا حد امكان نبايد بيمار كبد ورم كرده اصلا شيرينى بخورد .\r\n\r\nعلاج باد سرخ در كبد\r\nعلاج باد سرخ در كبد به علاج ورم گرم التهابى كبد ( فلغمونى ) نزديك است . ليكن بايد داروى اسهالى و داروهاى ديگر آهسته‌تر تأثير گذارند . همچنين بايد داروى اسهالى يا ادرارى كه در علاج باد سرخ به كار مىروند ، در سردىبخشى تأثيربخش‌تر از آن داروهاى اسهالى و ادرارى باشند كه در علاج ورم گرم التهابى لازم بود .\r\nداروى گذاشتنى بر كبد در حالتى كه شخص از باد سرخ بيمار است بايد داروى بوسيلهء برف سرد شده باشد و زود به زود آن را عوض كنند . و بگذارند تا بيمار احساس كند كه اثر سردى به داخل سرايت كرده است . اين داروى گذاشتنى از نيلوفر ، آب كاكنه ، آب افشرهء به ، صندل ، كافور و امثال كافور باشد . تا امكان دارد نبايد چيزهاى گرمىبخش بر كبد بيمار بگذارى .\r\n\r\nعلاج دمل باطنى در كبد\r\nبراى معالجهء بيمارى كه تشخيص مىدهى دمل در كبدش پديد مىآيد يا پديد آمده است ، از دستورات زير استفاده كن :\r\n1 - در همان اوايل كار و در وقتى كه دارد دمل ورم گرم مىشود و حدس زدى كه دارد مادهء ورم جمع مىآيد ، بازدارنده‌هاى ورم و بازدارنده‌هاى جمع شدن ورم را به كار گير و داروهاى گذاشتنى ميانگين در شدت و كم‌مايگى را بر كبد بيمار بگذار ! ماليدنيهاى معتدل بر كبد بيمار بمال ! و بيمار را وادار كن كه آبجو با اسكنجبين بخورد .\r\nاگر ديدى كه حتما بايد بيمار را رگ بزنى و خون بگيرى ، شاهرگ دست را بزن و بادكشها را در مقابل كبد بر پشت بيمار بگذار .\r\nممكن است بيمار به اسهال شدن نياز داشته باشد ؛ در حد لازم او را اسهال ده .\r\nاگر مادهء دمل از بازدارنده‌ها تأثيرپذير نشد و دانستى كه حتما جمع مىشود ، بايد هرچه سريع‌تر كوشش كنى كه دمل را برسانى و باز كنى . بايد داروهاى قطعه‌كنندهء خلط و نرمىبخش به ماده را استعمال كنى كه حتما در چنين ورمهايى خلط غليظ موجود است و اندام ورم زده ، از اين مادهء غليظ ، خلط مكيده است . و حتما بايد داروى ملين و نرم‌كنندهء خلط را تجويز كنى تا خلط را آمادهء تحليل رفتن كند .\r\nاگر ديدى كه ورم دملى رسيده است و هنوز نتركيده است ، داروهاى بازكنندهء دمل را - كه بسيار پرتأثيرتر باشند - استعمال كن و داروهاى بازكنندهء خوردنى و گذاشتنى هر دو به كار بروند . كه اين نوع از داروها ذكر شده‌اند . آنگاه اگر ديدى كه طبيعت بدون كمك دارو كار راندن ماده را نمىتواند\r\n\r\n","description":"","footnote":"","page_name":" 253 ","page_number":267},
  {"content":"\r\n\r\nانجام دهد ، به كمكش بشتاب ! دقت كن كه مادهء ورم و ورم دملى به كدام راه خروج نزديك‌تر است ؟\r\nمادهء گدازيده از ورم را به آن سوى هدايت كن و بيرون بران ! اگر داروى اسهالى خواست ، به بيمار بده اگر به مجراى بول نزديك است داروى ادرارآور به كار بر .\r\nاما در به كار بردن داروى مدرّ بايد احتياط كنى . دارو آن‌قدرها قوى و تند نباشد كه زيانى به آبدان برساند ؛ زيرا در چنين حالتى از بيمارى ، وقتى چرك ورم خودبه‌خود يا به وسيلهء دارو از راه جريان بول مىگذرد ، نگه‌دارى از آبدان از واجبات كار طبيعت است .\r\nهرگاه ورم تركيد و چرك ورم يكباره ريزش كرد ، آنگاه بايد كوشش كنى كه باقيمانده‌هاى چرك ورم را به وسيلهء شستشوى دارويى پاك كنى . و براى چنين شستشوئى عسلاب و امثال آن خوب است .\r\nبعد از شستشو دادن بقاياى چرك چكيده از دمل ، به داروهايى نياز دارى كه دمل سر باز شده را بهم جوش دهد . اگر ديدى كه بيمار نيروى كافى براى تحمل اسهال دارد ، اسهال دادن بيمار در بهم آوردن و جوش دادن دمل كمك به سزا مىكند . اما چنان كه سابقا ذكر كرديم نبايد اسهال از حدود لازم پا فراتر گذارد و به افراط باشد\r\nدر علاج دمل كبد در دو حالت نياز به اسهال دادن بيمار هست : يكى هنگامى كه هنوز دمل نتركيده است ، بلكه ماده كاهش يابد و خودبه‌خود بخشكد . مرحلهء دوم بعد از تركيدن ورم يا نزديك به تركيدن آن و درحالىكه دمل كاملا رسيده است مىباشد ، مشروط بر اينكه دمل در قسمت گود كبد و به سوى روده گرايش داشته باشد .\r\nداروهايى كه براى آسان كردن عمل بيرون راندن ماده به كمك طبيعت مىشتابند ، يكى دارويى سبك و تا اندازه‌اى كم‌تأثير و ديگرى دارويى قوى و بسيار تأثيربخش هستند ، كه برحسب نياز هر كدام را پسنديدى استعمال كن !\r\nداروى سبك : ترنگبين ، شير خشك ، خيار چنبر دارويى ، شكر سرخ و امثال آنها كه با آب لبلاب و آب كاسنى بخورند .\r\nداروى قوىتر از آن ، اما نه بسيار قوى ، بزرهاى آب‌پز شده ، آب‌پز ريشه‌هاى چهارگانه كه مشكانيه در آن پخته باشد و ترنگبين و شير خشت و خيار چنبر داروئى و امثال آن در آن حل شده باشد و اگر الوا و خاراگوش در آنها وارد باشد تأثيربخش‌تر خواهد بود .\r\nاگر نياز به حقنه كردن بود ، مادهء سبك حقنه كردن را مىشناسى !\r\nداروهاى مسهل كه بعد از چرك كردن ورم يا براى رسانيدن دمل و تركانيدن ورم مفيد فايده است ، از اين قرارند .\r\n\r\nنسخه :\r\nچهار درهم روغن گياه سه كوهه را در آب‌پز ريشه‌هاى چهارگانه و مشكانيه مخلوط كنند و بخورند .\r\nيا زنبق دو درهم . شكر نيم اوقيه و خيار چنبر دارويى نيم اوقيه را باهم مخلوط كنند و بخورند .\r\nاگر مادهء دمل در طرف كوژى يا تمايل به طرف كوژى كبد دارد ، تنها در دو حالت مىتوانى\r\n\r\n","description":"","footnote":"","page_name":" 254 ","page_number":268},
  {"content":"\r\n\r\nداروى مسهل تجويز كنى .\r\n1 - در ابتداى پيدايش دمل كه كمكى به علاج است و كار علاج را آسان و سبك‌تر مىكند .\r\n2 - قبل از تركيدن دمل كه دمل را به تركيدن وادار كند .\r\nاما وقتى كه دمل دارد مىتركد ، بايد ادرارآورها كه به ترتيب ذكر شدند به همان ترتيب استعمال شوند . هرچه رسيدن دمل كامل‌تر صورت گرفته است ، تو ادرارآور قوىتر استعمال كن !\r\nداروهايى كه در رسانيدن دمل مددكارند از قرار زيرند :\r\n1 - شير الاغ با شكر قرمز ، يا با گز استبرق .\r\n2 - آب ريشه‌ها .\r\n3 - مويز و انجير و پر سياوشان و شنبليله با روغن بادام شيرين ، يا روغن بادام تلخ .\r\n4 - روغن شنبليله .\r\n5 - روغن گياه سه كوهه . اگر خواستى روغن گياه سه كوهه قوىتر باشد ، ثمر گياه سه كوهه را نيز اضافه كن !\r\n6 - اربه ( مريم نخودى كوهى ) را آب‌پز كنند و ناشتا بخورند .\r\n7 - شربت حسل پرمايه ناشتا بخورند .\r\n8 - عسل بر آتش جوشيدهء كف گرفته بخورند .\r\n9 - انجير و عسلاب در آب جو ريزند و بخورند .\r\n10 - داروى تركيبى زير نيز خوب است .\r\n\r\nنسخه :\r\nكاسنى بيابانى خشكيده ، يك درهم . بزر مرو خوش يك درهم و نيم . آرد شنبليله يك درهم . با وزن سه اوقيه از شير الاغ با شكر شيرين شده بخورند .\r\nداروهاى تناولى در علاج دمل كبد كه بازكننده ، نرمىبخش و تقويتى باشند عبارتند از :\r\nخاراگوش ، زعفران ، سنبل ، بيخ گياه عود الصليب ، بيخ آويشم ، بيخ روناس ، مصطكى ، هر دو نوع سنبل ( سنبلان ) ، ثمر گياه پنج انگشت ، افشرهء مشكانيه و ريشهء لوفا ( قنطوريون ) .\r\nروغنها : روغن سنبل رومى ، روغن درختچهء مصطكى و روغن سوسن .\r\nداروهاى گذاشتنى بر كبد كه در اين حالت مفيدند عبارتند از :\r\nهر ضمادى كه آرد و شاه‌افسر ، بابونه ، بيخ سوسن ، پونه ، ريشهء خطمى ، انجير ، مويز ، خمير مايه‌زده ، پياز برشته و روغن بزر ، در آنها وارد است .\r\nاگر نياز به ضماد تأثيربخشى داشتى :\r\nآرد جو ، بورك ، چلغوز كبوتر ، پونه ، سقز درخت بنه ، زفت ، خاكهء كوبيدهء كندر ، و امثال آن را درهم ريز و بسرش و آن را بر كبد بيمار بگذار !\r\nهرگاه بيمار احساس كرد كه دمل دارد مىرسد ، اين دستورات را مراعات نمايد :\r\n1 - بر كبد بخوابد .\r\n\r\n","description":"","footnote":"","page_name":" 255 ","page_number":269},
  {"content":"\r\n\r\n2 - بطور هميشگى با آب گرم آب‌تنى كند .\r\n3 - اگر امكان هست ورزش و پياده‌روى كند .\r\nبعد از تركيدن دمل چيزى را تناول كند كه دمل را شستشو دهد و پاكسازى كند . كه عسلاب گرم در اين مورد خوب است . بعد از خوردن عسلاب گرم چيزى را بخورد كه مواد ريختنى را به نزديكترين گدار سوق دهد . يعنى اگر نزديك به روده‌ها بود ، وسيلهء داروى اسهالى و اگر نزديك به كليه بود وسيلهء داروى ادرارى پاكسازى به عمل آيد . همچنين اگر با اين داروهاى اسهالى يا ادرارى چيزى از عسلاب قاطى باشد بهتر است .\r\nنبايد داروى ادرارى بسيار قوى به بيمار بدهى ، زيرا گدار بول زيان بيند . اگر احيانا از اثر داروى ادرارى قوى و فشار ريزش ادرار ، چرك چكيده از دمل آسيبى به آبراه بول و آبدان رسانيد ، براى دفع گزند بايد بيمار غذاهايى بخورد كه زدايندهء بدون گزش ، داراى خاصيت چسبندگى و پوشندگى باشد . كه از اين قبل غذاهاست :\r\n1 - عسلاب را كمى بر آتش جوشانده و سپس كمى نشاسته در آن ريزند و همراه تخم مرغ و روغن گل بخورند .\r\n2 - پنيرك و ذرت باهم خوبند ، بخورند .\r\nخلاصه بايد علاج اين حالت را با علاج قرحه در اندامان درونى و قرحهء كليه يكى دانست .\r\nهرگاه تنقيه و پاكسازى به نحو احسن صورت گرفت ، بايد بيمار صبحانه‌اش آب جو با اسكنجبين باشد و دو ساعت از صبحانه گذشته داروى تركيبى زير را تناول نمايد .\r\n\r\nنسخه :\r\nكندر و خون سياوشان هريك يك مثقال . بزر كاسنى ، بزر كرفس و مصطكى هريك يك مثقال . همه را در اسكنجبين يا گلابقند يا عسلاب ريزند و تناول كنند .\r\nبعد از آن بيمار را به وسيلهء غذا نيروبخش !\r\nقرحهء دمل كبد را با همان علاجهاى قرحه كليه مداوا كن !\r\nاگر چنين اتفاق افتاد كه دمل كبد تركيد و چرك و ريمى كه از آن جدا شده است به فضاى درونى بدن رسيد و از راه اسهال يا ادرار بيرون نيامد ، چاره‌اى بجز عمل جراحى نيست . پوست بيخ ران را شق كن ، ماهيچه‌ها را كنار بزن تا به پردهء نازك پوشش داخلى كه آن را اريطان نامند مىرسى . آن را سوراخ كن ، چيزى لوله‌اى در سوراخ فرو كن كه چرك دمل جمع آمده از لوله به خارج جريان يابد . سپس جاى شق شده را وسيلهء پمادهاى مناسب معالجه كن !\r\n\r\nغذاى بيمار\r\nدر مراحل اوليهء پيدا شدن دمل در كبد ، بيمار بايد غذاى لطيف بخورد . غذاى بيمار بايد منحصر بر آب جو جوشيده بر آتش يا اسكنجبين باشد و به تدريج و بعد از مراحل نخستين غذاهاى بازكنندهء دهانهء دمل بخورد - كه آنها را ذكر كرده‌ايم - تخم مرغ نيمرو نيم‌بند و سوپهاى نرمىآور و ملين\r\n\r\n","description":"","footnote":"","page_name":" 256 ","page_number":270},
  {"content":"\r\n\r\nبخورد .\r\nبعد از آنكه دمل تركيد و پاكسازى گرديد ، غذاهاى نيروبخش لازم است . آبگوشت ، گوشت بره ، گوشت مرغ خانگى ، گوشت بزغاله ، گوشت پرنده‌هاى كوچك و نرم‌گوشت ، آبگوشت پرنده‌هاى نرم‌گوشت كه ترشمزه شده و همراه ديك ابزار باشد و همچنين زردهء تخم مرغ نيمرو شده و امثال اينها را غذاى خود قرار دهند . خوردن كمى شراب نيز مفيد است . بو كردن خوش‌بوهاى تقويت‌بخش خالى از فايده نيست .\r\n\r\nعلاج ورم سرد كبد\r\nعلاج ورم سرد در كبد به علاج راه‌بندانهاى كبد و علاج دمل كبد كه آمادهء رسيدن است و دارد مىرسد نزديك است . داروهاى علاج ورم سرد كبد بايد نرمىبخش ، زداينده ، رسانندهء ورم ، ادرارآور و بازكننده باشند . و نيز همراه آنها نيروى گيرندهء خوشبوى باشد . و تو داروهاى داراى اين خواص را مىشناسى !\r\nروغنهايى كه در علاج ورم سرد كبد مفيدند و بايد در داروهاى بر كبد گذاشتنى وارد باشند ، عبارتند از : روغن كرچك ، روغن ياسمن و روغن زنبق .\r\n\r\nضمادها\r\nداروهاى گذاشتنى بر كبد در علاج ورم سرد فعال هستند . بهترين ضمادهاى علاج ورم سرد كبد عبارتند از :\r\nضماد فولارحيون ( فولارحيوم - نسخه ) . مرهم فيلغريوس ، مرهم اصطمحيقون ( صطمخيقون - نسخه ) . مرهم بزرها . داروى زعفران هندى ( كركم ) و داروى لاك و امثال آنها .\r\nپسته در علاج ورم سرد كبد بسيار مفيد است . قرص هر دو نوع سنبل نيز در اين زمينه بهره رسانند .\r\n\r\nداروهاى تناولى\r\nشربت بزرها كه كمادريوس‌واربه ( مريم نخودى ) در آن پخته باشند .\r\nداروى تركيبى كه در زير مىآيد در علاج ورم سرد كبد و بويژه ورمى كه تقريبا سخت و سفت شده است و در علاج كليه و طحال هم بسيار مفيد است .\r\n\r\nنسخه :\r\nپياز دشتى برشته ، سوسن آسمانگون ، برباله ، مو - كه بيخ گياهى است - بلسكى ( روناس - نسخه ) . بزر كرفس ، رازيانهء شامى ، علف گربه ، دارچين ختايى ، گند بيدستر ، پونهء كوهى ، زيره ، پونهء رودخانه‌اى ، سوسن زرد ( وج ) گياه سريش ، عاقرقرحا ، فلفل دراز ، هويج بيابانى ، هل ، شيرهء گياه شير سگ ، بزر خطمى ، اسطوقدوس ، اربه ، انگدان ، بزر فيجن ، بزر رازيانه ، پوست بيخ كبر ،\r\n\r\n","description":"","footnote":"","page_name":" 257 ","page_number":271},
  {"content":"\r\n\r\nزراوند غلتان ، قرفه ، زنجفيل ، ثمر غار ، افيون ، بزر بنگ ، كوشنه ، ننه حوا و بزر شاه زيرهء سفيد . از هريك يك جزء با عسل كف گرفته بسرشند و از آن تناول كنند .\r\nداروى تركيبى ديگر عينا تأثير داروى ياد شده در بالا را مىبخشد و سير بيابانى در آن وارد است .\r\n\r\nنسخه :\r\nسير بيابانى ، كوشاد سفيد رنگ ، مشكانيه ، كوشنه ، زراوند ، كاشم ، انگدان و فلفل دراز از هريك به وزن سى درخمى . بزر كرفس ، برباله ، فو ، بلسكى ( روناس - نسخه ) ، تخم هويج بيابانى ، ننه حوا و انگدان سياه . از هريك پانزده درخمى . برگ خشكيدهء فيجن ، پونهء كوهى ، زيره ، پونهء كنار آبها و مرزهء كوهى از هريك به وزن ده درهم . گند بيدستر و باد آورد هريك دوازده درخمى .\r\nبادآورد را در شراب حل كنند ، بقيهء داروها را خرد بسايند و همه را باهم مخلوط كنند و بهم زنند تا يكنواخت مىشود . آن را در عسل كف گرفته بسرشند و بيمار از آن تناول كند .\r\n\r\nعلاج ورم سخت كبد\r\nمىخواهم اين را بدانى كه ورم سخت هرگاه در كبد استقرار يافت و ريشه دوانيد قاصد مرگ است و نمايندهء عزرائيل و علاج‌پذير نيست و سابقه نداشته كه كسى از آن جان سالم بدر برد . پس سخن ما دربارهء علاج ورم سخت كبد ، سرآغازهاى پيدايش ورم است كه هنوز محكم نشده و ريشه ندوانيده است . كه طبيبان گاهى به داد بيمار رسيده‌اند و در ابتدا تا كار از كار نگذشته است معالجاتى را انجام داده‌اند . روش معالجات طبيبان در اين زمينه به قرار زير بوده است :\r\nاول بدن را از خلط غليظ پاكسازى كرده‌اند . پاكسازى بدن وسيلهء داروهاى تركيبى بوده كه تأثير نرمش‌بخشى به اعتدال ، تحليل بردن ، لطيف كردن ، گرمى بخشيدن ميانگين ، بازكنندگى راه‌بندانهاى كبد - كه بر داروى نرمىبخش چيرگى داشته‌اند - و نيز نيروبخش ، گيرندگى و خوشبوئى - به اندازهء نياز - بدون اينكه اثر نرمىبخشها و نيروبخشها را خنثى كند ، داشته‌اند .\r\nاكثر داروهاى وارد در علاج آن طبيبان ، كمى مزهء تلخ و گس دارند . از اين داروها گذاشتنى بر كبد ، تناول شدنى و بر كبد ماليدنى درست كرده‌اند و به كار برده‌اند .\r\nاگر بيمار قبوضيت شكم داشته باشد ، بايد توسط داروهاى سبك مليّن شود . كه حقنه در اين‌باره ويژگى دارد و از داروى مليّن تناولى بهتر است .\r\nاگر بيمار وسيلهء ثمر صنوبر بزرگ و بزركتان و سقز درخت بنه حقنه شود هم شكمش نرم مىشود ، هم در علاج خود ورم نفع‌رسان است .\r\nهرگز نبايد و نشايد وسيلهء داروهاى بسيار گرم بيمار را اسهال داد ، چه بيمار آزار بيند و بر آزارش مىافزايد . بيمار بايد بر پهلوى راست بخوابد كه بر پهلوى راست خوابيدن در تحليل بردن ورم بسيار اثربخش است .\r\n\r\n","description":"","footnote":"","page_name":" 258 ","page_number":272},
  {"content":"\r\n\r\nداروهاى تكى و ساده كه در معالجهء چنين حالتى مفيد فايده‌اند عبارتند از :\r\nثمر صنوبر ، مخ استخوان حيوانات ، انواع پيه ميانگين در سردمزاجى و گرم‌مزاجى و مايل به گرم‌مزاجى .\r\nآرد شنبليله رسانندهء ورم است و تا اندازه‌اى ليونت‌بخش هم هست .\r\nكوشنه ( قسط ) بسيار خوب و اثربخش است . اگر نيم درهم تا يك مثقال كوشنه را با شراب سياه انگورى مخلوط با آب يا با هر شرابى بخورند به زودى اثربخشىاش آشكار مىشود .\r\nاگر روغن سنبل رومى ، يا روغن بلسان يا روغن كوشنه را در آبى بريزند كه فيجن و شبت در آن پخته است و به مدت هفت روز از آن تناول كنند بسيار فايده بينند . و اگر روغن سنبل رومى در آن آب ريخته شده است ، مقدار تناولى چهار درهم باشد خوب است .\r\nافشرهء درمنهء سبز را چند روزى بخورند نفع بينند .\r\nبزر گياه پنج انگشت را به وزن يك درهم با شربتى سازگار با كبد بخورند ، بهره‌رسان است .\r\nيك درهم مشكانيه را با آب كرفس يا آب رازيانه يا آب كاسنى بخورند مفيد است .\r\nيك مثقال بارهنگ خشكيده را با آب‌پز لوبيا گرگى كه تقريبا نيم درهم سنبل و كمتر از يك درهم فلفل در آن باشد بخورند خوب است و بهره بينند .\r\nبادام تلخ در شراب ريزند و بخورند ، مفيد است .\r\nبيخ گياه خون سياوشان نيز مفيد است .\r\nپرزه ليفهاى غار ، ثمر غار ، بيخ روناس ، بيخ لوف ، نخود سياه ، اربه ، كمادريوس ، مانداروى تلخ ( بلوط زمينى ) همه در علاج نخستين مرحلهء ورم سخت كبد خوبند .\r\nاز جمله داروهاى تناولى كه در علاج اين علت نافع است داروى تركيبى زير است .\r\n\r\nنسخه :\r\nگل محمدى خرد شده و كوبيده ده درهم ، علف گربه دو درهم . زعفران يك درهم . كوشنه يك درهم و نيم . مصطكى يك درهم ، بادام تلخ يك درهم و نيم و مقل سه درهم .\r\nمقل را در شراب حل كن ! ساير داروها را بكوب و همه را با شرابى كه مقل در آن حل شده بسرش و قرص بساز و هر باره سه درهم از آن را تجويز كن كه بيمار با عسلاب بخورد . و يا قرص را با آب‌پز بزرها بخورد .\r\nاگر بيمار حرارت داشت ، قرص ياد شده را با آب لبلاب و آب كاسنى بخورد . در علاج اين حالت دارويى تركيبى هست كه داروى اسقلينادوس ناميده شده است و زهرهء خرس در آن به كار رفته . اين دارو بسيار سودمند واقع مىشود ؛ زيرا انواع و اشكال داروهايى كه گفتيم براى علاج ورم سخت كبد در مرحلهء سرآغاز مفيدند ، در اين دارو جمع شده‌اند . تركيب دارو از اين قرار است .\r\n\r\nنسخه :\r\nماشدارو ، گندناى بيابانى ، بزر كرفس كوهى ، كوشاد ، بزر گياه پنج انگشت ، زهرهء خرس ، خردل ،\r\n\r\n","description":"","footnote":"","page_name":" 259 ","page_number":273},
  {"content":"\r\n\r\nبزر خيار چنبر خوردنى ، زنگى دارو ، بيخ جواشير ، گل مهر زده ( خواتيم البحيره ) ، روناس ، بزر كلم ، زراوند ، فلفل ، سنبل هندى ، كوشنه ، بزر كرفس كاشتنى ، بزر ترتيزك آبى ، اربه ، افيون ، مشكانيه ، دانهء ثمر عرعر از هريك يك جزء متساوى . با عسل بسرشند . هرباره به اندازه يك عدد فندق با دوازده درخمى شراب با عسل شيرين شده بخورند .\r\nهمچنين زعفران هندى ( كركم ) ، اثاناسيا ، ترياق چهارگانه و شجرينا در اين مورد خوب و مفيدند .\r\nداروى تركيبى كه آن را داروى كاسنى بيابانى ناميديم و ذكرش در علاج دمل كبد آمد ، در اين مورد آزمون شده است .\r\nداروهايى كه در علاج ورمهاى سرد بطور عموم آمده‌اند همگى در علاج ورم سرد كبد مفيدند .\r\nاگر بيمار به مدت يك هفته هر روز قرص زرشك تناول كند و از وزن يك درهم و نيم شروع كند و به تناول وزن دو درهم و نيم برسد ، فايده بيند .\r\nاگر از اثر ورم ، آب يا آب‌مانندى در كبد جمع شده باشد ، بيمار قرص زرد و گاو كشك را از ثلث درهم بخورد و به تدريج به يك درهم برساند البته بايد احتياط كند و درحالىكه كبد آماس دارد و برجسته شده است آن را نخورد .\r\nداروهاى تناولى زير در حالت ابتلاى كبد به ورم سخت مفيداند .\r\n\r\nنسخه :\r\n1 - كوشنه يك اوقيه . شاخه‌هاى نازك مشكانيه يك اوقيه . شنبليله يك اوقيه . مويز يك اوقيه . همه را در آب بپزند . آب آنها را با يك اوقيه روغن بادام يا يك اوقيه روغن جوز تازه و سبزپوست مخلوط كنند و از آن بنوشند .\r\n2 - راوند ، خاراگوش ، فيجن ، شكوفهء گورگياه ، مويز و شنبليله را در آب بپزند و آب را بخورند .\r\n3 - لوبيا گرگى ، كوشنه و خاراگوش آب‌پز شوند و روغن كرچك با آن مخلوط كنند و از آن بخورند .\r\n4 - كوشاد ( پنجه گرگ ) ، خاراگوش ، شاه افسر ، مويز و انجير را باهم در آب بپزند و از آن آب بنوشند .\r\nداروهاى بر كبد گذاشتنى . تركيباتشان از قرار زير است :\r\n\r\nنسخه :\r\nحماما ( هل سبز و تازه ) يا هل خشك را در شراب گس‌مزه بسرشند و بر كبد گذارند .\r\n\r\nنسخهء ديگر :\r\nسنبل و گندناى بيابانى را با روغن پسته درهم بسرشند و بر كبد بگذارند .\r\n\r\n","description":"","footnote":"","page_name":" 260 ","page_number":274},
  {"content":"\r\n\r\n\r\nنسخهء ديگر :\r\nگندناى بيابانى با شبت در آب بپزند و هر دو را درهم بسرشند و بر كبد گذارند .\r\n\r\nنسخهء ديگر :\r\nآرد شنبليله ، انجير ، فيجن ، شاه افسر و بورهء قرمز درهم سرشته شوند و بر كبد بگذارند .\r\n\r\nنسخهء ديگر :\r\nاشه ( اندران ) يك‌صد درهم . مقل بيست و پنج درهم . زعفران دوازده درهم . همه باهم كوبيده و سائيده شوند و با مرهمى كه از موم و روغن حنا درست شده است سرشته شوند . برحسب معاينهء خودت آن را بر كبد بگذار و اندازهء گذاشتنى را خودت تعيين كن !\r\n\r\nنسخهء ديگر :\r\nآرد شنبليله ، پشك بز ، كراويا ، پونه ، كلم ، دوال ( شيبة العجوز ) و فيجن را درهم بسرشند و از آن بر كبد گذارند .\r\nاگر كبد از اثر ضربت خوردن ورم كرده و دارد ورم سفت مىشود مورد اسفرم ( آس بيابانى ) بهترين داروى گذاشتنى در اين حالت است .\r\nبراى معالجهء بيمارانى كه داروى تناولى يا داروى گذاشتنى تجويز مىكنى ، بادكش گرمىبخش را نيز استعمال كن ! جاى بادكش را تيغ مزن ، بادكش را بر جايى كه احساس مىشود ورم درست در آنجا است بچسبان . بعد از آن داروهاى بسيار اثربخش را در تحليل بردن و نرمى بخشيدن به كار ببر . بورهء قرمز و گوگرد زرد از خارج بر جاى ورم بگذار و تا پنج روز يا يك هفته چسبيده بر آن بماند .\r\nبعد از آن مرهم خردل را هر ده روز يك بار بر جاى ورم كرده بمال و بعد به وسيلهء ترب بيمار را وادار به قى كردن كن !\r\nاگر ورم از اين معالجه‌ها خوب نشد خربق سفيد استعمال كن ! اما اگر ورم به ورم سرطانى تبديل شد اميد بهبودى كم است . تنها چيزى كه شايد بهره‌رسان باشد ، داروى اسقلنيادوس ( اسقليناوس - نسخه ) است كه در اقرابادين ( كتاب پنجم قانون ) ذكر شده است . و اين دارو را بايد بدون زهرهء خرس - كه در تركيبش وارد است - استعمال نمايند .\r\n\r\nغذاى بيمارى كه ورم سخت در كبد دارد .\r\n1 - خوراك زودهضم از قبيل : زردهء تخم مرغ نيم‌بند ، آب جو جوشيده بر آتش .\r\n2 - همان غذاهايى كه براى بيماران داراى راه‌بندان در كبد سفارش شده است .\r\n3 - شراب كم‌مايه كه بسيار كم بخورند .\r\n4 - نبايد گوشت بخورند .\r\n\r\n","description":"","footnote":"","page_name":" 261 ","page_number":275},
  {"content":"\r\n\r\n\r\nعلاج ورم در مراق و ماهيچه‌ها\r\nداروهايى كه در علاج ورم كبد استعمال مىشوند اگر در علاج ورم مراق و ماهيچه‌ها نيز استعمال شوند خوب است . اما روش معالجهء ورم كبد با معالجهء ورم در مراق يا در ماهيچه فرق‌هايى دارند :\r\n1 - در ابتداى ورم براى بازداشتن از ورم كردن بيشتر داروى تأثيربخش‌تر از آنچه در اين حالت نسبت به ورم كبد تجويز شد لازم است . همچنين تحليل رفتن ورم مراق و ماهيچه ، داروى نيرومندتر از داروى تحليل بردن ورم كبد مىخواهد .\r\n2 - بيمارى كه از ورم مراق و ماهيچه رنج مىبرد از قبوضيت و تحليل رفتن چندان بيم ندارد كه در حال ورم كبد داشت .\r\n\r\nعلاج ورم در وريد باب ( ماساريقا )\r\nهر معالجه‌اى كه در علاج ورم در قسمت گود كبد به كار مىرود ، در علاج ورم ماساريقا نيز كاربرد دارد و نيازى به تكرار نيست .\r\n\r\nفصل دوازدهم ضربت خوردن و صدمه ديدن كبد\r\nگاهى رخ مىدهد كه از اثر ضربت خوردن يا افتادن شخص بر كبد ، كبد آسيب بيند كه بايد زود به سر وقتش رفت كه مبادا خونريزى رخ دهد يا ورمى بزرگ سر برآرد .\r\nاگر از اثر ضربت خوردن يا افتادن انسان بر زمين كبد به ورم مبتلا شد ، سابقا علاج ورم كبد ضربت خورده را شرح داده‌ايم .\r\nامكان دارد كه از اثر ضربت خوردن يا بر زمين افتادن انسان يكى از زايده‌هاى درشت كبد از جاى تكان خورد و بويژه اگر از زايده‌هاى درشت باشد كه در پهلوى راست و در زير سردنده‌هاى رو به شكم است ، درد و آزار هم احساس مىشود . مىتوانى اين درد را وسيلهء دستور زير از بين ببرى !\r\n1 - با سر انگشتان جاى درد را فشار بده .\r\n2 - بيمار را به اين سو و آن‌سو بجنبان و تكان ده ؛ اين تكان دادن و جنباندن در حالى باشد كه بيمار سينه را راست نگه دارد و بلند شود و مستقيم بايستد ، كه زائدهء از جا تكان خورده به جاى خود باز مىگردد و فورا درد تسكين يابد .\r\nاگر مسئله تنها تكان خوردن زائده از جاى خود نبود ، و علاج ديگر مىخواهد ، از اين قرار : قبل از هر چيز رگ بزن و خون از بيمار بكش ! و اگر حرارت شديد در بيمار ظهور كرد ، داروى سردىبخش و بازدارندهء ورم بخورد و داروى سردىبخش و بازدارنده بر كبدش بمالد .\r\nاگر خون مورد نياز را بيرون كشيدى ، داروهاى تناولى و ماليدنى را با داروى گيرنده قاطى كن !\r\nاگرنه حرارت شديد بود ، و نه نزيف خون بود يا حرارت و نزيف خون قبلا بوده‌اند و آرام\r\n\r\n","description":"","footnote":"","page_name":" 262 ","page_number":276},
  {"content":"\r\n\r\nشده‌اند و از بين رفته‌اند امّا درست تشخيص مىدهى كه خونى مرده باقى مانده است و نياز به تحليل بردن دارد . داروى تحليل‌برنده استعمال كن ! بهترين داروهاى تحليل‌برنده در اين حالت عبارتند از :\r\n1 - مرهم ساخته از موميا و روغن رازقى كه بر كبد بيمار بمالى .\r\n2 - داروهايى را كه در باب علاج ورم پيامد صدمه ديدن ذكر شده‌اند همگى در علاج اين حالت مفيدند .\r\nاينك داروهاى تركيبى كه در علاج شروع ورم ، در فرونشاندن حرارت التهابى و در جلوگيرى از خونريزى كبد بسيار مفيدند .\r\n\r\nنسخه :\r\nراوند ، گلنار ، خون سياوشان و شب يمانى ( زاج بلورى ) هريك يك جزء متساوى . درهم قاطى كنند و به وزن يك مثقال از آن با آب به بخورند .\r\nاگر حرارت زياد نيست و به دارويى نياز دارى كه خاصيّت بازدارندگى و تا اندازه‌اى تحليل‌برندگى و چسبندگى داشته باشد ، اين داروى تركيبى را استعمال كن كه بسيار مفيد است .\r\n\r\nنسخه :\r\nكهربا ده درهم . شاه‌افسر ده درهم . گل محمدى پنج درهم . اقاقيا چهار درهم . سنبل هندى شش درهم . زعفران شش درهم . مصطكى چهار درهم . پوست كندر چهار درهم . گل ارمنى هفت درهم .\r\nثمر درخت سرو هشت درهم . همه را با آب گياه بارهنگ بسرش و قرصهاى به وزن يك مثقال از آن بساز و اين قرصها را استعمال كنند .\r\n\r\nنسخهء خوب ديگر :\r\nموريا فيليون ( بافيلون - نسخه ) ده درهم . لاك شسته هفت درهم . راوند چينى هفت درهم . زعفران سه درهم و نيم . آويشم چهار درهم . نخود سياه هفت درهم . مرّ پنج درهم . گل ارمنى ده درهم . همه را با روغن سوسن بيالايند و با موميا مخلوط كنند و از آن قرص سازند . مقدار تناولى تا سه درهم باشد .\r\nمن خود در علاج صدمه ديدن كبد آزمايشهايى كرده‌ام . بهترين علاجش را گل مهر زده ، و راوند چينى با مقدارى از دانهء آس يافته‌ام . اما وقتى كار از كار گذشت و جلوگيرى از ورم كردن ممكن نبود ؛ يعنى ورم و التهاب رخ داد داروى زير را استعمال كن !\r\n\r\nنسخه :\r\nراوند ، لاك ، زنجفيل هر سه را در هم بسرش و قرص از آن بساز كه بيمار از آن تناول كند . و اگر كمى زرنيخ زرد با آن قاطى كنى خوب است ؛ كه زرنيخ زرد در علاج كوبيدگى و در تحليل بردن ورم تأثير شگفت‌آور دارد .\r\n\r\n","description":"","footnote":"","page_name":" 263 ","page_number":277},
  {"content":"\r\n\r\nدارويى تركيبى هست كه ويژهء بر كبد ماليدن است و نيروى اثربخشى عجيب دارد و تركيبش از اين قرار است .\r\n\r\nنسخه :\r\nعود ، زعفران ، ثمر غار ، مقل ، نى نهاوندى ، مصطكى ، موم ، روغن رازقى ، شراب سوسن ( ميسوسن ) همه را درهم بسرشند و بر كبد گذارند .\r\n\r\nفصل سيزدهم علاج ترك و بريدگى در كبد\r\nبقراط مىفرمايد : « كسى كه كبدش دريد ( سوراخ شد ) مرگش حتمى است . » قصد بقراط از اين فرموده آن است كه هرگاه در جرم كبد و رگهاى كبد عموما گسستگى رخ دهد بيمار مىميرد . در غير اين حالت كه بقراط بدان اشاره فرموده است ، اميد مىرود كه بيمار بهبودى يابد و امكان دارد كه ادرارش خون شود . و اگر آسيب‌ديدگى در طرف كوژ كبد باشد بيمار شفا يابد . و امكان دارد از اثر اسهال اثر آسيب بر طرف شود ، و اين در حاليست كه طرف گود كبد آسيب ديده باشد .\r\n\r\nعلاج\r\nدر علاج چنين حالتى داروهاى گيرنده و چسبان - كه همه را مىشناسى - استعمال كن !\r\nداروهايى كه در بحث از علاج خون تف كردن ذكر كرده‌ايم ، در اين حالت نيز خوب و بهره رسانند .\r\nاگر بيمار به وزن دو درهم گل محمدى را با آب سرد بخورد ، خوب است ؛ نيز اگر آن را بر كبد بگذارى مفيد است .\r\nگلنار با گلاب تناول شود ، يا بر كبد گذاشته شود ، مفيد فايده است .\r\nسونش هر دو نوع از صندل با گل مهر زده ، با گلاب سرشته شوند و بر كبد بگذارند بهره بينند .\r\n\r\n","description":"","footnote":"","page_name":" 264 ","page_number":278},
  {"content":"\r\n\r\n\r\nگفتار چهارم آب در كبد\r\n\r\nفصل اول ترشحاتى كه از كبد بيرون مىجهند\r\nمنظور از اين ترشحات مواد رطوبى است كه به اشكال مختلف از كبد بيرون آيند كه سبب‌هاى پيدا شدن آنها و ريزششان به سوى خارج از كبد نيز متفاوت است .\r\nماده‌اى رطوبى كه به سببى از سببها در كبد پديد آمده است و از كبد مىچكد ، از حيث گوهر ماده احتمالات زير هست :\r\n1 - گوهر مادهء رطوبى ، چيزى است كيلوس مانند .\r\n2 - گوهر مادهء رطوبى به رنگ آب است .\r\n3 - مادهء رطوبى چكيده از كبد به رنگ آبى است كه گوشت در آن شسته‌اند .\r\n4 - مادهء كذائى مرارى رنگ است و صفرا مانند است .\r\n5 - مادهء چكيده از كبد چرك خونالوده ، يا خون چركالوده است .\r\n6 - مادهء چكيده از كبد به ريم و چرك زخم شبيه است .\r\n7 - مادهء رطوبى از كبد آمده سياهرنگ آبكى و كم‌مايه است .\r\n8 - مادهء رطوبى زادهء كبد سياهرنگ است و به ته‌نشين ( دردى ) شراب مىماند .\r\n9 - مادهء گذائى ، سياهرنگ و به مادهء سودائى شبيه است .\r\n10 - شايد اين‌چنين ماده‌اى در هر رنگى كه هست بدبو باشد .\r\n11 - ممكن است مادهء رطوبى ياد شده بدبو نباشد .\r\n12 - ممكن است مادهء سرازير شده از كبد خون خالص و بىآلايش باشد .\r\n13 - شايد مادهء از كبد بيرون جهيده غليظ و سياهرنگ و جزئى از گوهر گوشت كبد باشد . كه اتفاق مىافتد چنين ماده‌اى ( خونى خالص ) از كبد به معده بريزد يا باقى كرده از راه دهان بيرون آيد ؛ و دليل آن احساس نكردن درد است .\r\n- اين جهيدن و ريزش كردن مواد از كبد از چيست و سبب كدام است ؟ - آن هم چندين جهت دارد :\r\n\r\n","description":"","footnote":"","page_name":" 265 ","page_number":279},
  {"content":"\r\n\r\n1 - شايد ورم در كبد تركيده است . مادهء ريزش كرده چرك ورم تركيده است .\r\n2 - راه‌بندان در كبد بوده و باز شده است و مواد بند آمده و معوّق مانده بيرون جهيده‌اند .\r\n3 - گسستگى يا ترك در جرم كبد يا در رگهاى كبد رخ داده است و مواد از راه گسسته يا دريده به بيرون جهيده‌اند .\r\nسبب گسستگى و ترك چند احتمال دارد :\r\n1 - بريدگى در كبد رخ داده .\r\n2 - ضربت بر كبد وارد شده .\r\n3 - آزار زياد بر كبد تأثير گذاشته است .\r\n4 - قرحه در كبد سبب خرابكارى شده است .\r\n5 - خوره در كبد سبب گسستگى در كبد شده است .\r\n6 - نيروى گيرنده و نگه‌دارندهء مادهء غذائى در كبد ناتوان شده و از عهدهء كار خود برنيامده است .\r\n7 - نيروى كشنده ( جاذبه ) از جذب غذاى لازم به كبد درمانده و ناتوان است .\r\n8 - نيروى هضم‌كنندهء غذا در كبد ناتوان است . مقدار غذائى را كه دريافت مىكند هضم نمىشود .\r\nاگر غذا به هضم كامل نرسد بدن آن را نمىپذيرد و دفع مىكند .\r\n9 - شايد نيروى دفع‌كننده بيش از حد لازم در دفع كردن نيرومند باشد در نتيجه مواد رانده شده بيش از حد طبيعى گردند و زايد از وضع طبيعى ، مادهء غير طبيعى ياد شده باشد .\r\n10 - كبد به سوء مزاجى چنان مبتلا باشد كه ماده غذائى را بگدازد و سيلان دهد .\r\n11 - يا حالت سردمزاجى ناتوان‌كننده بر كبد روى آورده است كه يكى از علل آن پاك‌سازيهاى بسيار و بيش از حد لازم است .\r\n12 - پرشدگى و زياد جمع شدن ريختنىها - كه طبيعت نيازمند بيرون راندن اين چيزهاى زايد و بيكاره است - و اين حالت پرشدگى ( امتلاء ) در تمام بدن رخ داده يا تنها در خود كبد واقع شده است . كه آن هم چند احتمال دارد .\r\nالف - كبد خون را توليد كرده است و آمادهء توزيع است . اما لوله رگهاى خون‌رسان - كه بايد توزيع را انجام دهند - تنگ شده‌اند و در نتيجه خون راكد مانده است .\r\nب - يا نيروى جاذبهء كبد ناتوان است و از كشيدن غذا به معده - به حد لازم - كوتاهى مىورزد و آنچه به جاى طبيعى خود نرسيده است به خارج مىريزد .\r\nج - شايد راه‌بندان در كبد واقع شده ، كه سبب را سابقا ذكر كرديم .\r\nد - ورم در كبد است ، كه راجع به ورم كبد و حالاتش نيز بياناتى داشتيم .\r\n13 - شايد پرشدگى و لبريز كردن پر شده‌ها از ماده ، سببش ترك ورزش عادتى باشد .\r\n14 - ممكن است از زياد غذا خوردن و افزايش مقدار غذا اين حالت رخ دهد .\r\n15 - شايد از بريده شدن اندامى باشد ، كه اين بحث را در كتاب بطور عموم ذكر كرده‌ايم .\r\n16 - ممكن است از اثر بند آمدن ماده باشد كه بايستى از جريان نيفتد ؛ مثلا خون بواسير ، خون حيض و غيره .\r\n\r\n","description":"","footnote":"","page_name":" 266 ","page_number":280},
  {"content":"\r\n\r\n17 - امكان دارد ماده‌اى گزنده و تندمزاج جمع آمده و نياز به بيرون راندنش باشد . اگر نيروهاى كبد سرحال و بدون خلل مىبودند ماده ، دفع مىشد و به آن حد نمىرسيد كه درد و آزار ببار آرد . يا اگر اين آزار و درد همراه مادهء گزشى تندمزاج بود ، از راه طبيعى بيرون داده مىشد . اين امكان هم هست كه مادهء ريزش كرده در راه بيرون آمدن با چيزهايى برخورد كند و بر شدت وحدت خود بيفزايد ؛ چنان كه اين حالت را در اثناى بحرانها مشاهده مىكنى .\r\n18 - شايد سبب در وريد باب ( ماساريقا ) نهفته باشد .\r\nراجع به ماساريقا در اين‌باره توضيحى داريم و بايد آن را در نظر داشت :\r\nصحيح نيست همهء سببهائى را كه براى كبد در اين حالات ذكر كرديم همگى در ماساريقا تحقق يابند . اما ممكن است از بابت ورم كردن ماساريقا و از راه‌بندانها در ماساريقا چنين حالتى - كه پرت كردن ماده به خارج از راه غير طبيعى است رخ دهد .\r\nمسئلهء خلل نيروى جاذبه در ماساريقا را نمىتوان به حساب آورد ؛ زيرا بسيار دور به نظر مىآيد كه نيروى جاذبهء كبد سرحال و بىنقص باشد و نيروى جاذبهء ناتوان شدهء ماساريقا مانع انجام كار كبد شود . ناتوانى نيروى جاذبه در ماساريقا نسبت به نيروى جاذبهء خود كبد ناچيز است . و اگر ناتوان شود زيان چندانى به كار كبد نمىرساند كه زياد اهميت داشته باشد .\r\n19 - ممكن است سبب ، آماس كردن و برجسته شدن كبد باشد ؛ كه در اين حالت بدن غذاى وارده از سوى كبد را نمىپذيرد . و برمىگردد و سبب راه‌بندان و غيره مىشود .\r\nروىهم‌رفته ، سبب جهش و ريزش مواد گوناگون را كه از كبد و ماساريقا و غيره ريزش مىكنند ، مىتوان يكى از دو حالت اصلى نيرومندى يا ناتوانى دانست . پيامدهاى ناتوانى ترك برداشتن و شق شدن ، قرحه بوجود آمدن ، خللى كه از سوء مزاج پديد آيد و كوتاه آمدن نيروهاى چهارگانه ( كشنده ، گيرنده ، هضم‌كننده و راننده ) ، در انجام كارهايى كه دارند ، مىباشد . پيامدهاى نيرومندى باز شدن راه‌بندان ، تركيدن دمل و بيرون راندن مواد ناباب است .\r\nاگر نيروى كبد ممتاز و ايده‌آل نباشد ، نمىتواند دمل را وادار به سر باز كردن كند .\r\nاگر كاملا نيرومند نباشد ، خون تباه در اندازهء بسيار در كبد جمع آيد كه دفع نمىشود .\r\nاگر كبد نيروى كافى نداشته باشد ، در پالايش مواد و از هم جدا كردن صفرا و سودا و آب و خون درمىماند ؛ و خونى كه پاليده نباشد در اندازه زياد مىشود و آمادهء ريزش به خارج مىگردد . يا مادهء ديگرى غير خون جمع مىشود و كوشش مىكند كه راه خروجى را بيابد .\r\nاگر ديدى كه خون بيرون آمده است و بوى بد مىدهد ، نپندارى كه ناتوانى كبد مقصر است ، زيرا ممكن است چنين خونى زياد در جايى مانده و از ركودى كه داشته گنديده و بدبو شده است .\r\nسرانجام طبيعت آن را دفع كرده است كه به رنگ ته‌نشين سياه‌رنگ ديده مىشود . همچنين خون در قرحه مىگندد . شايد خون گنديده ، از چكيدهء قرحهء رسيده و تركيده باشد .\r\nاگر مادهء ريزش كردهء ياد شده از اثر نيرومندى كبد باشد ، بيمار بعد از ريزش آن خود را سبك مىبيند و نويد خوب به همراه دارد .\r\nگفتيم كه گنديدگى و بدبوئى مادهء ريزش كرده ، هميشه علامت بدحالى نيست . اگر بدبوئى مادهء\r\n\r\n","description":"","footnote":"","page_name":" 267 ","page_number":281},
  {"content":"\r\n\r\nريزش كرده علامت بدحالى نبود و سياهرنگ و بدبو بود ، بيشتر جاى اميد در بهبودى است . ساير مواد ريزش كرده - در هر رنگ و شكلى باشند - ممكن است نويد شفا يافتن و سبك شدن بيمارى باشند . پس كسانى كه طبيبند و كوشش مىكنند كه اين نوع از مواد را از ريزش بازدارند و بند آورند راه خطا مىپيمايند . و از آنها خطاكارتر كسانى هستند كه مىخواهند وسيلهء داروهاى بندآور و گيرنده ، ماده را در جاى خود حبس كنند و از بيرون آمدن آن جلوگيرى نمايند .\r\nمىخواهم اين را بدانى ! كه ممكن است در حالتى كه كبد ناتوان است و از عهدهء جدا كردن چيزهاى زايد و ريختنى برنمىآيد ، نمىتواند از پرشدگى جلوگيرى كند . بعدا از سببى نيرو مىگيرد و به كار خود مىپردازد . و يا مادهء جمع آمده و پاكسازى نشده از سببى روىآور آمادگى كامل براى بيرون شدن و ريزش كردن به خارج پيدا مىكند . بندآمده‌ها باز مىشوند و از فشار مواد بند آمده - كه آزاد شده‌اند - مواد ريختنى آسان‌تر دفع مىشوند .\r\nگفتيم گاهى مادهء كيلوسى راه بيرون شدن را در پيش مىگيرد . و اين نوعى حالت اسهالى است كه براى كبد و نزديكان كبد رخ مىدهد . اين حالت اسهالى يكى از سببهاى زير را دارد :\r\n1 - نيروى جاذبهء غذا در كبد ناتوان است .\r\n2 - راه‌بندان در كبد روى داده است .\r\n3 - ورم در قسمت گود كبد سر برآورده است .\r\n4 - راه‌بندان يا ورم در وريد باب ( ماساريقا ) پديد آمده است . و ماساريقا از اثر راه‌بندان كه رخ داده است ، نه ياراى كشيدن غذا را دارد نه حتى مىتواند غذاى تحويل گرفته را به صورتى تغيير دهد . و ما اين نوع راه‌بندان ماساريقايى را در بحث از روده‌ها شرح خواهيم داد . و خواهيم گفت كه اگر در علاج چنين حالتى اهمال شود و زود به دادش نرسند ، سبب پژمردگى و ناتوانى بيمار مىشود ؛ و اگر مادهء گير كرده در راه‌بندان همچنان ماندگار و زندانى باشد ، بلنديها را به بادكردگى مبتلا مىسازد ، بالاترها را آزار مىدهد و نفس‌تنگى را سبب مىشود .\r\nدربارهء مادهء كيلوسى گفتيم شايد يكى از سببهايش نوعى حالت اسهالى است كه از اثر راه‌بندان در ماساريقا باشد .\r\nحال به خود مادهء كيلوسى كه احيانا راه خود را گم مىكند و رو به خارج مىآيد بپردازيم :\r\nمادهء كيلوسى زياد است و نيروى جاذبهء كبد ياراى كشيدن همگى آن را ندارد ، بخشى را كه لازم دارد به سوى خود مىكشد و اكثريت ما زاد بر احتياج دست نخورده مىماند . اين از اندازهء طبيعى بيشتر شدن مادهء كيلوسى از چيست ؟\r\n- شايد سبب زياده‌روى معده در اشتهاى غذا باشد و غذا را بسيار بيشتر از حد بايسته در خود بپذيرد . كه از غذاى بيش از اندازه كيلوس بيش از اندازه به سوى كبد فرستاده مىشود ، كبد فقط سهم مناسب براى خود را مىپذيرد و بقيه پشت در مىماند . اين ما زاد راه هر گدارى را بيابد پيش مىگيرد .\r\nگفتيم مادهء ريزش كرده ممكن است به رنگ آبى باشد كه گوشت در آن شسته‌اند ، سبب آن :\r\n1 - نيروى تغييردهنده و جداكننده كه در كبد است ناتوان شده است و مادهء آبى را كاملا از خون جدا\r\n\r\n","description":"","footnote":"","page_name":" 268 ","page_number":282},
  {"content":"\r\n\r\nنكرده است .\r\n2 - ماده‌اى كه بايد در كارگاه كبد به كار افتد بيشتر از آن است كه ظرفيت كارخانه تحمل مىكند .\r\n3 - نيروى گيرنده و نگه‌دارندهء غذا در كبد ناتوان شده است . كه در اين حالت مسئلهء كبد به مسئلهء معده شبيه است . كه به اسهال و قى گرفتار مىشود نيروى گيرنده و نگهدارنده در معده ناتوان است ؛ غذائى را كه معده پذيرفته است قبل از هضم و آماده شدن براى دفع ، راه بيرون شدن را در پيش مىگيرد . نگهبان و نگهدارنده - كه نيروى غذاگير و نگهدارنده است - ياراى جلوگيرى از آن را ندارد .\r\nاگر علت ناتوانى نيروى گيرنده و نگهدارندهء معده نباشد ، از ناتوانى نيروى تغييردهنده كه همانا نيروى هضم‌كننده است اين حالت پيش مىآيد . غذا هضم نشده و تغيير نيافته راه خروج را در پيش مىگيرد .\r\nدر هر حال ناتوانى نيروى گيرنده و ناتوانى نيروى تغييردهندهء معده و ناتوانى كبد در اين دو حالت از سوء مزاج است . اگر نيروى گيرنده ناتوان است از سوء مزاج گرم رطوبى است ؛ و اگر نيروى تغييردهندهء غذا ناتوان است از سوء مزاج سرد است . و تو ! شايد كه حكم دهى هر مادهء ريزشى شبيه آب گوشت در آن شسته ، تنها از اثر سوء مزاج گرم و يا تنها از سوء مزاج سرد است . اما احتمال قوى و ضعيفى وجود دارد . اكثرا ناتوانى نيروى گيرنده سببش سوء مزاج گرم رطوبى است و البته احتمال دارد كه برعكس باشد اما اين احتمال ضعيف است . و اكثرا ناتوانى نيروى تغييردهندهء غذا از اثر سوء مزاج سرد است ، و احتمال ضد آن هست ليكن اندك .\r\nبراى بوجود آمدن مادهء شبيه آب گوشت در آن شسته كه از اثر سوء مزاج گرم يا از اثر سوء مزاج سرد باشد ، نشانيهايى داريم كه بعدا ذكر خواهيم كرد . در هر حال اين ماده - از اثر سوء مزاج گرم و رطوبى يا از اثر سوء مزاج سرد باشد - كم‌كم به سرخ‌خونى تبديل مىشود ، زيرا با شدت و تندى از بدن مىجوشد و در نتيجه به حدّى مىرسد كه مانند ماست بند آمده است .\r\n- اسهال مادهء مرارى از چيست ؟\r\n- سبب ريزش مادهء مرارى به سوى خارج ، بيشتر از حد طبيعى بودن آن است ، و در عين حال توان نيروى دفع‌كننده در كبد مىباشد .\r\n- ريزش مادهء چرك خون‌آلود يا خون چركالود سببش چيست ؟\r\n- چند احتمال دارد كه از اين قرارند :\r\n1 - خون يا خلط سوخته و يا خلط گداخته است ؛ و شايد اين سبب سوزاننده يا گدازنده جرم كبد را بسوزاند و بدنبال خلط دفع شده پاره‌هايى از جگر سوخته را بيرون دهد .\r\n2 - احتمال دارد كه مادهء چرك خونالوده چكيده از ورم يا دمل باشد .\r\n3 - و بارها رخ مىدهد كه چنين ماده‌اى از كبد تراوش كند ، كه در اين آماسيدن و برجسته شدن ، جرم كبد دخالت دارد .\r\n- مادهء ريزش كرده از كبد اگر سياه ، غليظ و پرمايهء چون دردى و ته‌نشين شراب باشد ، سببش چيست ؟\r\n\r\n","description":"","footnote":"","page_name":" 269 ","page_number":283},
  {"content":"\r\n\r\n- چند جهت دارد :\r\n1 - چكيدهء دمل درونى است كه تركيده است .\r\n2 - راه‌بندان باز شده است .\r\n3 - قرحهء متعفن و خوره اين ماده را فرستاده است .\r\n4 - خون در اطراف كبد سوخته و تغيير يافته است ؛ زيرا از اثر سوء مزاج گرم كبد و اطراف كبد نتوانسته چنان كه بايد و شايد نفوذ كند .\r\n5 - يا حرارت كبد به اندازه‌اى است كه خون را در داخل رگها تغيير داده و فاسد گردانيده كه با ذوق بدن ناسازگار شده و در نتيجه بدن آن را پس داده است ، غليظ شده و به شكل دردى در آمده و بوى بسيار بد گرفته است و از اثر جوشيدن و گداختن كف‌مانندى در آن مشاهده مىشود . و نيز از اثر حرارت زياد است كه مادهء مرارى با اين مادهء دردى مانند بدبوى كف كرده همراه است .\r\nگاهى كه مادهء خونى چنين تباه و تا اين حد فاسد مىشود ، طبيعت نيرومند آن را به بيرون سوق مىدهد . به وجود آمدن و ريزش چنين ماده‌اى دليل بر تباهى مزاج اندامان ديگر هم مىشود .\r\nبيمارى كه چنين ماده‌اى در بدن او پديد آمده حتما بسيار لاغر و پژمرده است .\r\nاين ماده ، در رنگ ، قوام و بدبوئى با ماده سودائى فرقهاى زير را دارد :\r\nالف - سياهى رنگش كمتر از سياهى مادهء سودائى است .\r\nب - غليظ و پرمايه‌تر از مادهء سودا است .\r\nج - بوى گندى دارد كه بوى گند مادهء سودا به گردش نمىرسد .\r\nدليل ايجاد چنين مادهء سياه غليظ دردى مانند ، يكى از چند حالت زير است :\r\nالف - سردمزاجى آن‌قدر زياد است كه مادهء خونى را منعقد و يخ‌بسته كرده است .\r\nب - حالتى از ناتوانى بر كبد آمده كه مادهء آبكى شبيه آب گوشت در آن شسته را به خون و دردى شراب‌مانند تبديل كرده است . اين حالت اخير مگر به‌ندرت و الّا ناگهان و يكباره پيدا نمىشود و هميشه مقدماتى دارد . اما اگر بدون مقدمه و به حالت ناگهانى پديد آمد ، اكثرا از اثر سوء مزاج گرم سوزانده است ؛ زيرا سوء مزاج سرد مادهء هنوز ناپخته را سيلان مىدهد ، در صورتى كه گرماى سوزاننده آن را منعقد مىسازد و به شكل دردى درمىآورد .\r\nج - گوشت جرم كبد سوخته و غليظ است ، و بدبوئى از اثر تأكل و قرحه مىباشد ؛ و يا زياد راكد مانده و سوخته است .\r\nاگر اين حالت اخير باشد ( سوختن از اثر زياد راكد ماندن ) يكى از دو احتمال زير را دارد :\r\n1 - خون صاف و بىآلايش داراى نيروى زياد است و نياز بدان نداشته كه زائد را بيرون براند . در نتيجه آن زائد از حدّ لازم مدتى زياد از حد طبيعى مانده و تغيير يافته است . آنگاه نيروى دفع‌كننده سر وقتش آمده و آن را به بيرون پرت كرده است .\r\n2 - احتمال دارد گسستگى پيوندى رخ داده باشد .\r\nبقراط فرمايد : « اگر كسى كبدش پر از آب باشد سپس اين مادهء مايع تركيده و به سوى غشاى درونى آيد ، هرگاه به شكم رسيد و آن را پر كرد بيمار مىميرد .\r\n\r\n","description":"","footnote":"","page_name":" 270 ","page_number":284},
  {"content":"\r\n\r\nو بدان ! كه هركس زياد از اندازه نبيذ تازه ساخته بنوشد ، به آماسيدن و برآمدگى كبد مبتلا مىشود . بيمارى كه مبتلا به آماس و برآمدگى كبد است اگر در معاينه كردن دست بر كبد آماس كرده و برآمده بگذارى و كمى فشار دهى ، بيمار بسيار ناراحت و افسرده شود و همين‌كه دست برداشتى آسوده گردد . چنين بيمارى بيم مرگش مىرود .\r\nاگر انسانى مسن و سالخورده كه سابقهء بيمارى طولانى دارد و بسيار لاغر است و در همان حال كبدش آماس كرده و برآمده است طورى كه اگر دست بر كبدش بگذارى بسيار آزار بيند ، بدان ! كه چنين شخصى علاوه بر اينكه به بيمارى آماس كبد مبتلا است ، گدارهاى غذارسان در بدنش خشك شده‌اند و مواد غذائى در بدن چنان كه بايد ، توزيع نمىشود و غذا به بدن نمىرسد .\r\n\r\nنشانيها\r\nگفتيم گاهى ماده‌اى ناباب از اطراف كبد فرو مىريزد و مادهء مورد بحث را شرح داديم كه چندين احتمال دارد . و اشاره كرديم كه ممكن است ريزش ماده مستقيما از كبد نباشد ، مثلا از طرف ماساريقا ، روده‌ها و غيره باشد .\r\n- چگونه بدانيم كه مادهء ريزش كرده از خود كبد است يا نه ؟ اگر از خود كبد نيست از كجاست ؟\r\nاينك نشانيها :\r\nاگر مادهء ريزش كرده از روده‌ها سرچشمه بگيرد ، اين نشانيها را همراه دارد :\r\n1 - خلط بدجنس يا خون ، همراه پوست‌اندازى روده است و نمونه‌اى از پوست و قشر روده با خود دارد كه همراه با ريزش آن درد شديد است .\r\n2 - درد پيچش شكم ( مغص ) وجود دارد .\r\n3 - مادهء ريزش پياپى و كم‌كم آيد و منقطع نمىشود .\r\nاما اگر از كبد به پايين ريزش كرده و از روده نيست ، اين نشانيها را دارد :\r\n1 - ماده‌اى كه فرو ريزد زياد است و آمدنش پياپى و مرتب نيست ، گاهى مىآيد و زمانى متوقف مىشود و باز مىآيد .\r\n2 - فروريزى ماده از كبد - خون باشد يا مادهء خلط بدجنس - درد و آزارى همراه ندارد .\r\nاز معاينهء مدفوع بيمار نيز مىتوان نشانيهايى را بدست آورد :\r\n1 - اگر مادهء مورد بحث ما با مدفوع درآميخته است ، بدان كه از روده‌ها است .\r\n2 - اگر جدا از مدفوع بيرون مىآيد ، يا بعد از بيرون آمدن مدفوع مىريزد ، اكثرا از كبد است . كه عادتا مادهء كذائى اگر از كبد آمده باشد بعد از ريزش مدفوع آيد و كمتر با مدفوع آميخته است .\r\n- چگونه بدانيم كه مادهء فروريخته از كبد نيست و از معده آمده است ؟\r\nالف - اگر مادهء ريزش كرده از كبد باشد كيلوس تمام عيار است ؛ زيرا معده اعمال خود را بر آن انجام داده و اثرى از معده با خود ندارد ، اما تأثيرى كه كبد بر آن گذاشته باقى است .\r\nب - اگر از معده باشد مادهء سيلانى ، از جنس مادهء هضم نشده و بيرون آمده است .\r\nج - اگر از معده باشد ، معده احساس سنگينى مىكند و آسيبهاى ويژهء معده در آن نمايان مىشود .\r\n\r\n","description":"","footnote":"","page_name":" 271 ","page_number":285},
  {"content":"\r\n\r\nد - احتمال دارد چيزى هضم نشده بيرون آيد و تنها از معده نباشد ، بلكه معده و كبد در ايجاد آن اشتراك داشته باشند . كه كبد بر معده اثر گذاشته است . اما آن را هم بايد به حساب معده آورد ، زيرا معده است كه ماده را به اين حالت درآورده است .\r\n- چگونه بدانيم كه مادهء كيلوسى فروريخته ، از كبد است يا از ماساريقا سرچشمه گرفته است ؟\r\n- اگر مادهء كيلوسى ريزش كرده از كبد باشد ، نشانيهاى ناتوانى كبد را در رنگ آن - با مدفوع آيد يا با بول مىريزد - مىبينيم . امّا در مادهء كيلوسى ريزش كرده از ماساريقا ( وريد باب ) چنين علامتهايى نيست .\r\n- اگر مادهء ريزش كرده مادهء صديد ( خون چركالود يا چرك خون‌آلود است ) شناسنامه از كجا دارد ؟\r\n- اگر مادهء چرك خون‌آلود يا خون چرك‌آلود ، از قرحه چكيده است و يا از ورم تراوش كرده است ، نشانيش حالت تب است كه قبل از ريزش ماده بر بيمار دست دهد . اما اگر از قرحه يا ورم نباشد ، بدون توليد حالت تب شروع مىكند ، و اگر بعد از شروع به ريزش كردن حالت تب دست دهد ، از سببى جداگانه است .\r\n- اگر مادهء چرك و خون ( صديدى ) - كه ذكرش آمد - از ماساريقا و از ورم ماساريقا باشد ، ماده‌اى كه بيرون ريزد كيلوس خالص است و هيچ نشانى از ناتوانى كبد كه دلالت بر ورم كبد ، درد كبد و تغيير رنگى كه از درد كبد باشد ، همراه ندارد . حالت تب كه همراه آيد سبك است و شدت ندارد . در هر حال چرك خونالود كه ريزش مىكند و بيرون مىآيد اگر از كبد باشد رنگش آميزه‌اى از سپيدى و سرخى است . چنان است كه گوئى از چرك زخم و از خون ايجاد شده است . اما اگر از ماساريقا باشد ، زردى است مايل به سپيدى و گوئى چكيده از ورم چركين شده است .\r\nگفتيم مادهء ريزش كرده و بيرون آمده احتمال دارد مادهء بند آمده ( منعقد شده ) باشد .\r\n- چگونه بدانيم كه از اثر نيروى زياد كبد نيست كه قهرا آن را بيرون داده . يا مادهء مزبور از قرحه و خوره و دمل سرچشمه نگرفته است ؟\r\n- اگر از اثر نيرومندى دستگاه كبد باشد ، بعد از آنكه بيرون مىآيد بيمار احساس مىكند كه بيمارىاش سبك شده است . همراه مادهء چرك و خونى چيزهاى ناشناخته و عجيب و غريب هست و نشانى از هيچ ورمى ندارد . شايد اين ماده كه از كبد آمده است و كبد نيرومند آن را بيرون داده است از ماده‌اى باشد كه قبلا در راه‌بندان گير كرده و آزاد شده است . در هر حال ، ريزش چنين ماده‌اى - اگر از كبد باشد - تب جلودارش نيست ، پژمردگى همراه ندارد ، قبل از ريزش آن مايع شبيه آبى كه در آن گوشت شسته‌اند ، يا برنگ خون آبكى و يا خون همراه چرك نيست .\r\nاگر مادهء ريزش كرده و بيرون آمده سببش ورم كبد باشد و ورم كبد خون را در خود حبس و فاسد كرده است و اين ماده همان خون فاسد شده است كه از ورم آمده و از دمل كبد نيست ، نشانيش از قرار زير است :\r\n1 - اگر ورم در كبد باشد علامات ورم كبد را در بيمار مىيابى ! البته نه همهء علامات را ( نه علامت جمع شدن ماده در ورم . نسخه ) .\r\n\r\n","description":"","footnote":"","page_name":" 272 ","page_number":286},
  {"content":"\r\n\r\n2 - مادهء ريزش كرده در سرآغاز بيرون ريختن آبكى ، كم‌مايه ، چرك خون‌آلوده و تراوشى از ورم است . بعدا و در نهايت غليظ مىشود .\r\nاگر مادهء ريزش كرده و راه خروج در پيش گرفته از اثر ناتوانى كبد باشد ، كه در سرآغاز ريزش شبيه آبى است كه گوشت در آن شسته‌اند و در نهايت به دردى شراب‌مانندى تبديل مىشود .\r\nعلامتش اين است كه قبل از ريزش ، تب و پژمردگى روىآور است . ريزش چنين ماده‌اى به‌ندرت پيش مىآيد كه ناخودآگاه و بدون مقدمات باشد . و اگر ناخودآگاه و بدون پيش‌درآمد هم باشد و رنگ بيمار را عوض كند و اشتها را از بين ببرد ، باز از اثر ناتوان شدن كبد است .\r\nاگر سبب مادهء ريزش كردهء مورد بحث ، هر نوع سوء مزاجى باشد ، تو علامات سوء مزاج را مىدانى !\r\nاگر سبب ريزش مادهء كذائى حرارت زياد و بيش از حرارت طبيعى باشد ، حالات زير را دارد :\r\n1 - دردى ماننده‌اى است كه به خون سوخته شبيه است .\r\n2 - قبل از پيدايش آن گداخته شدن خلط و اندامان رخ داده است .\r\n3 - ابتدا مادهء چرك خون‌آلوده بيرون مىريزد .\r\n4 - تشنگى روىآور است .\r\n5 - اشتها كم مىشود .\r\n6 - آب بسيار قرمزرنگ است . « 1 »\r\n7 - احتمال دارد كه تب همراه داشته باشد .\r\n8 - مدفوع بيمار در اين حالت - از حيث بدبوئى زياده از حدّ ، غلظت و تيره‌رنگى كه سرانجام خون سياهرنگ بيرون آيد - به مدفوع بيماران مبتلا به تب وبائى شبيه است .\r\nاگر سبب ريزش مادهء مورد بحث سردى مزاج باشد ، اين نشانيها را با خود دارد :\r\n1 - ماده به خونى مىماند كه خودبه‌خود گنديده و متعفن شده باشد و به گوشت گداخته شباهتى ندارد .\r\n2 - بدبوئى زياد دارد ، اما اين بدبوئى بدان شدت نمىرسد كه از گرمى مزاج باشد .\r\n3 - پياپى آمدنش نيز بدان حد نيست كه در حالت گرمى مزاج رخ مىدهد .\r\n4 - تيره‌رنگى دارد اما نه بدان حد كه در حالت گرمى مزاج هست .\r\n5 - احتمال دارد كه خونى آبكى و سياهرنگ باشد . كه گوئى خون تا اندازه‌اى كدر شده و گل‌آلود است اما لخته شده نيست .\r\n6 - در اكثر حالات شبيه آبى است كه گوشت در آن شسته‌اند .\r\n7 - در اوايل تشنگى بيمار كم است .\r\n8 - اشتهاى خوراك بيشتر از سابق است .\r\n9 - از عفونتى كه دارد ممكن است تب بدنبال داشته باشد ؛ كه در اين حالت اشتها به كلّى از بين مىرود و بيمارى استسقا رخ مىنمايد .\r\n\r\n\r\n","description":"","footnote":"\r\n( 1 ) - شايد منظور از آب همان مايع ريزش كرده باشد ( م ) .\r\n","page_name":" 273 ","page_number":287},
  {"content":"\r\n\r\nخلاصه اينكه ريزش مادهء كذائى كه سببش سردمزاجى باشد ، ديرپاتر از ساير حالات است و دير دست برمىدارد .\r\nاگر سوء مزاج تر يا سوء مزاج خشك سبب توليد و ريزش مادهء كذائى باشند ، از قوام مدفوع و از حالت تشنگى - كه كم يا زياد است - آن را تشخيص مىدهى .\r\nاگر مادهء ريزش كرده چكيده از دمل باشد ، نشانيهايش به قرار زير است :\r\n1 - چرك غليظ زخم .\r\n2 - خون تيره و بدرنگ .\r\n3 - خلط زياد . كه شايد مخلوط چند خلطى باهم باشد . چنان كه در حالت وقوع راه‌بندان در كبد رخ مىدهد .\r\nفرق ميان آنچه از دمل آيد با آنچه از اثر راه‌بندان در كبد پديد آمده است اين است كه : اگر نشانيهاى رسيدگى و پخته شدن و تركيدن دمل كبد را - كه سابقا ياد گرفته‌اى و مىدانى - در مادهء بيرون ريخته يافتى ، متوجه مىشوى كه از دمل است و از اثر راه‌بندان نيست .\r\nاحتمال دارد كه دمل يا ورم كبد در سرآغازهاى پيدايش ، مادهء چركين خون‌آلوده از خود تراوش كنند ، و هنگامى كه تركيدند ريم از خود جدا كنند و باز ممكن است خون همراه اين ريم باشد .\r\nاگر سبب پيدايش و ريزش مادهء بيرون آمده قرحه ، يا خوره باشد و ماده چيزى از گوشت كبد را با خود همراه دارد ؛ ماده‌اى است غليظ و سياه‌رنگ ، به ناتوانى بيمار مىانجامد و بويژه وقتى كه زنگ مرگ به صدا درمىآيد اين ناتوانى پديدار است .\r\nاگر سبب ريزش مادهء مورد بحث پرشدگى ورم ، يا بند آمدن غير طبيعى موادى باشد كه عادتا نبايد بند آيند و يا اندامى گسسته است و ماده از آن بيرون ريخته ، يا از ترك ورزش هميشگى و يا امثال اينهاست ، مىتوانى خود سببها را شناسائى كنى . و اضافه بر اين علامتهايى دارد كه از اين قرارند :\r\n1 - مادهء ريزشى يكباره آيد و بسيار آيد و به سرعت قطع مىشود .\r\n2 - نوبتى آيد و هميشگى نيست .\r\nاگر كسى به چنين حالتى مبتلا است و به بىاشتهائى طويل المدت دچار شده است و مادهء ريزش كرده دردى مانند يا چرك خون‌آلود و يا غير آنها است ، تا به حالتى نرسد كه مادهء ريزش كرده و بيرون آمده سياه‌رنگ شود ، اميد شفا يافتن كم است .\r\nشايد از داروها و مواد غذائى گيرنده - قبوضيت‌آور تغذيه‌دهنده بهره بيند و تا اندازه‌اى خوب‌تر شود . ليكن داروها و غذاها نمىتوانند بيمار را به بهبودى كامل برسانند .\r\nعلاج اين حالت اخير را در بحث از حالات اسهالى - كه بعدا آيد - ذكر خواهيم كرد .\r\n\r\n","description":"","footnote":"","page_name":" 274 ","page_number":288},
  {"content":"\r\n\r\n\r\nفصل دوم سوء قنيه\r\nهرگاه حال كبد تباه شد و ، ناتوانى بر آن چيرگى يافت ، حالتى براى كبد رخ مىدهد كه پيش‌درآمد بيمارى استسقا است . اين حالت را سوء قنيه گويند و به اسم سوء مزاج يا تباهى مزاج نيز شناخته مىشود .\r\n\r\nنشانيهاى سوء قنيه :\r\n1 - قبل از هر چيز رنگ پوست بدن و چهره به سپيد مايل به زرد مىگرايد .\r\n2 - هيجان ( برانگيختگى ) در پلكهاى چشم ، چهره و طرفهاى دست و پا رخ مىدهد . و حتى ممكن است كه اين هيجان در سراسر بدن رخ دهد .\r\n3 - بدهضمى رخ مىدهد .\r\n4 - احتمال دارد كه اشتهاى بيمار بسيار و شديد باشد .\r\n5 - قبوضيت و حالت اسهالى شكم بدون نظم و ترتيب گردد .\r\n6 - خواب بيمار نيز در اين بىنظم و ترتيبى به حال اسهال و قبوضيت شكم درمىآيد . گاهى نيست و گاهى هست .\r\n7 - احتمال دارد گاهگاهى غش كردن رخ دهد .\r\n8 - بيخوابى كشيدن زياد .\r\n9 - بول و عرق كم است .\r\n10 - باد شكم زياد است .\r\n11 - مراق به شدت به بادكردگى مبتلا مىشود .\r\n12 - احتمال دارد كه بيضه‌ها نيز باد كنند .\r\n13 - اگر قرحه‌اى گريبانگير بيمار شود ، بهم آمدن و خوب شدن آن دشوار است زيرا سوء مزاج مانع خوب شدن قرحه مىشود .\r\n14 - لثهء بيمار مىخارد و اين خارش از اثر بخار تباه است كه بالا رفته و به لثه رسيده است .\r\n15 - بدن بيمار تنبل و فروهشته و سست است .\r\n- گاهى اتفاق افتد كه از اثر جمع آمدن آب در ريه حالتى شبيه حالت سوء قنيه رخ دهد ، كه سروسيماى بيمار در كليهء علامات به حالت بيمار استسقايى درمىآيد .\r\n\r\nفصل سوم بيمارى استسقا\r\nاستسقا نوعى بيمارى است كه از اثر مادهء خارجى سرد مزاج و سردىبخش روى مىآورد . مادهء سبب بيمارى استسقا ، داخل اندام مىشود و در آن اندام رشد مىكند و افزايش مىيابد .\r\n\r\n","description":"","footnote":"","page_name":" 275 ","page_number":289},
  {"content":"\r\n\r\nاندامانى كه آمادگى پذيرش مادهء بيمارى استسقا را دارند ، عبارتند از :\r\n1 - كليّه اندامان ظاهرى و پديدار بدن .\r\n2 - فراغهايى كه در نزديكى آنها غذا و خلط جابجا مىشوند و به كار مىروند .\r\n\r\nبيمارى استسقا سه حالت دارد :\r\n1 - استسقاى گوشتى .\r\nسبب بوجود آمدن استسقاى گوشتى ، مادهء آبى بلغمى است كه همراه خون در اندامان تن پراكنده و توزيع مىشود .\r\n2 - استسقاى خيگى .\r\nسبب استسقاى خيگى ، مادهء آبكى است كه در قسمت‌هاى پايين و خالى درون و اطراف آن مىريزد .\r\n3 - استسقاى طبلى .\r\nسبب استسقاى طبلى مادهء بادى است ، كه در فراغهاى درونى و اطراف آنها پراكنده مىشود .\r\nبيمارى استسقا از لحاظ عمومى سببها و علاماتى دارد و به علاوه هريك از انواع سه‌گانهء آن نشانيهاى ويژه به خود دارند .\r\nهر استسقايى از انواع سه‌گانه حتما از بيمارى كبد نشانى دارد . يا تنها كبد بيمار است و استسقا از آن نشأت گرفته است و يا كبد در بيماريى كه دارد و سبب استسقا شده است ، با اندام بيمار ديگرى شريك است . و ممكن است كه كبد بيمار باشد اما بيمارى استسقا بدنبال نداشته باشد .\r\nحال ببينيم كه سبب‌هاى ويژه به كبد و بدون اشتراك اندام ديگر ، كدامند :\r\n- نخستين و بيشترين سبب كه موجب استسقا مىشود ، ناتوانى نيروى هضم‌كننده در كبد است . و تو گوئى سبب مستقيم و در رابطه با توليد بيمارى استسقا ، همين حالت بدهضمى در نيروى هضم‌كنندهء كبد است .\r\nپيش‌درآمدهاى حالت بيمارى كبد كه سبب ايجاد بيمارى استسقا مىشوند عبارتند از :\r\n1 - بيماريهاى كبد كه از سوء مزاج كبد رخ داده باشند .\r\n2 - بيماريهاى ابزارى از قبيل : كوچك بودن جگر در خلقت ، راه‌بندان در كبد ، ورم گرم ، ورم سرد .\r\nورم سست و ورم سخت كه دهانهء رگ كشندهء غذا را بسته باشد .\r\n3 - سفت و سخت شدن پردهء پوششى نازك صفاق كه پيرامون كبد را پوشانيده است .\r\nبيماريهاى واكنش سوء مزاج كبد :\r\nالف - سوء مزاج گرم و التهابى در كبد .\r\nب - سوء مزاج سرد در كبد .\r\nج - سوء مزاج خشك در كبد .\r\nاما بيمارى استسقايى اكثرا پيامد مزاج خشك و يا مزاج سرد كبد است .\r\nمزاج خشك و مزاج سرد هركدام كه بر كبد چيره باشند ، در چند حالت اثر بر كبد مىگذارند و\r\n\r\n","description":"","footnote":"","page_name":" 276 ","page_number":290},
  {"content":"\r\n\r\nاستسقا رخ مىدهد .\r\nدر هريك از دو حالت سوء مزاج خشك و سرد ، حرارت غريزى كبد به تدريج تحليل مىرود ، يا يكباره خاموش مىشود . منظور از كلمهء تحليل رفتن - كه اطباء آن را تفسير مىكنند - اينكه : امكان دارد از اثر گرما يا سرما ، حالتى بر كبد آيد كه نيروى سرشتى آن كم‌كم تحليل برود ، يا خاموش گردد . مثلا با :\r\n1 - نوشيدن آب سرد ناشتا ، نوشيدن آب سرد درست بعد از حمام ، نوشيدن آب سرد بعد از خستگى زياد در ورزش و نوشيدن آب سرد بعد از جماع .\r\n2 - استعمال به افراط چيزهاى بسيار رطوبىبخش .\r\n3 - استعمال چيزهاى بسيار خشك‌كننده و خشكىبخش به افراط بعد از گدازيدن در درون از اثر پاك‌سازيهاى خارج از حد طبيعى و لازم . كه آن پاك‌سازيها از راه عرق كردن ، ريزش بول زياد ، اسهال ، فساد معده و قشر انداختن آن ، ريزش خون حيض بيش از اندازه و خونريزى بواسير صورت گيرد . زيان‌بخش‌ترين پاكسازى به افراط آن است كه موجب خونريزى مىشود .\r\nراجع به بيماريهاى ابزارى در كبد - كه سبب بيمارى استسقا مىشوند - هريك از آنها را در بحث ويژه به آن اندام ابزارى ذكر كرديم و شرح داديم كه چگونه و در چه حالتى سبب بيمارى استسقا مىشوند .\r\nگفتيم ممكن است كبد بيمارى اشتراكى داشته باشد . يعنى كبد با اندامى ديگر در بيمارى همكار و همدرد باشد و اين بيمارى اشتراكى به بيمارى استسقا بينجامد . اين حالت اشتراكى چند جهت دارد :\r\n1 - سراسر بدن در بيمارى با كبد شركت كرده است . مثلا خون در بدن بسيار و بيش از حدّ متداول گرم است . يا خون در بدن بسيار سرد و سردمزاج است . كه البته حتما سببى بوده خون را گرم يا سرد گردانيده است .\r\n2 - معده در اين كار سهيم است . يعنى معده سوء مزاج سرد دارد و به سردى گرائيده است . بويژه در حالتى كه فساد معده رخ داده باشد . در اين حالت كبد و معده دست‌به‌دست هم داده و استسقا را ايجاد كرده‌اند .\r\n3 - احتمال دارد كه وريد باب ( ماساريقا ) در بيمارى با كبد شركت داشته باشد و در نتيجه بيمارى استسقا ايجاد شود .\r\n4 - احتمال دارد كه در اين خرابكارى ، طحال دست داشته باشد . طحال برآمده و بزرگ شده ، ورم سفت در درون دارد ، ورم نرم يا گرم دارد ، يا مادهء سودائى را بيش از حد طبيعى و در اندازهء زياد برآورده و سرانجام خستگى در كبد پديد آورده است . مادهء سودائى اگر از طحال منتشر شود و با حركت تند به كبد برسد آن را خسته و سرد گرداند . يا دست كم به كبد آزار مىرساند . امكان دارد كه آزار مادهء سودائى برآمده از طحال به صورت غير طبيعى و در اندازهء زياد ، به مغز هم برسد و بيمارى وسواس ببار آورد .\r\nبزرگ شدن و تورّم طحال سبب بيمارى استسقا مىشود و كبد را نيز ناتوان مىكند و در اين دو عمل\r\n\r\n","description":"","footnote":"","page_name":" 277 ","page_number":291},
  {"content":"\r\n\r\nدو سبب هست :\r\nاولا مسئله عرضه و تقاضا است . كبد - چنان كه دانستى - منبع مادهء سودائى است و آن ماده را به طحال تحويل مىدهد . سهم طحال از مادهء سودائى كه از كبد مىرسد ، اندازه معيّن دارد . اما اگر طحال برآمد و بزرگ شد مادهء سودائى بيشتر مىخواهد . كبد در زياد كردن مادهء سودائى سهميهء طحال بايد بيشتر كوشش كند . ناچار خسته مىشود و نيرويش به كاستى مىگرايد .\r\nثانيا كبد كه سرگرم فراهم آوردن مادهء سودائى بيشتر است كه ما يحتاج طحال بزرگ شده را تأمين كند ، كمتر از حالت طبيعى مىتواند به توليد خون خوب و پسنديده بپردازد در نتيجه از بىخونى ناتوان مىشود .\r\n5 - ممكن است كليه در بيمارى كبد شريك باشد ، در آن صورت كليه و كبد كه هر دو بيمارند در ايجاد استسقا همكارى مىكنند . و احتمال دارد كبد خود هيچ نوع بيمارى ويژه به خود نداشته باشد ، اما بيمارى كليه بر آن اثر گذارد . مثلا كليه سرد مزاج يا گرم مزاج است . كه گرم‌مزاجى كليه در اين‌باره ويژگى دارد . يا راه‌بندان در كليه رخ داده است ، كليه به سفت شدن گراييده است و نمىتواند مادهء آبى را چنان كه لازم است جذب كند .\r\n6 - شايد از اشتراك روده‌ها با كبد استسقا بوجود آمده باشد . بويژه اكثرا رودهء روزه‌دار در اين خرابكارى سهيم مىشود ، زيرا روده همسايهء نزديك كبد است . رودهء روزه‌دار بيمار مىشود و بيماريش بر كبد تأثير مىگذارد .\r\n7 - ممكن است از مشاركت آبدان ( مثانه ) باشد .\r\n8 - احتمال دارد از اشتراك زهدان باشد .\r\n9 - بعيد نيست كه ريه در بيمارى كبد كه سر به استسقا كشد شركت داشته باشد .\r\n10 - شايد حجاب در اين خرابكارى شريك باشد .\r\nاگر بيمارى استسقا از اثر شركت گرده ( كليه ) با كبد است ، گفتيم در حالاتى روى دهد كه كليه گرم يا سرد مزاج باشد يا راه‌بندان در كليه رخ دهد يا كليه سفت شود . اما بايد اين را نيز اضافه كنيم كه ممكن است علّت نه از سوء مزاج سرد و گرم و نه از وقوع راه‌بندان و سفت شدن كليه باشد ، بلكه ورم در كليه پديد آيد و آنچه سبب راه‌بندان مىشود ورم باشد كه مانع كار جذب كردن مادهء آبى شده است . همين‌طور است حكايت روده‌ها ، روده هرگاه حالت متغير بر او وارد شود و بيمار به شمار آيد ، ممكن است در بوجود آوردن بيمارى استسقا با كبد شريك شود . اما تنها تبديل و تغيير حالت روده‌ها نيست كه مىتواند در پديد آوردن استسقا با كبد شركت داشته باشد . بلكه ممكن است از درد و آزارهاى روده مانند : پيچش شكم ( مغص ) ، پوست‌اندازى و قولنج بشدت آزاردهنده و غيره باشند كه سبب ناتوانى كبد مىشوند .\r\nمنظورمان از اشتراك زهدان تنها آن نيست كه حالت زهدان تغيير يابد ؛ منظور اصلى اين است كه از آزار در زهدان و از بند آمدن خون حيض در آن ، ناتوانى به كبد روى آورد .\r\n11 - شايد مقعد طرفى از اين اشتراك باشد . مثلا خون بواسير كه بايستى جريان يابد در آنجا بند آمده است . و اين بند آمدن خون بواسير در مقعد بر كبد اثر گذاشته و كبد را ناتوان كرده و كبد\r\n\r\n","description":"","footnote":"","page_name":" 278 ","page_number":292},
  {"content":"\r\n\r\nناتوان استسقا را توليد كرده است .\r\nهمين حالت اشتراك مقعد در به وجود آوردن استسقا ، بر ساير اندامان نامبرده نيز تطبيق مىكند . يعنى در هركدام از آنها خونى كه بايد بيرون رود ، كه نمىرود ممكن است سبب ناتوانى كبد شود و سرانجام بيمارى استسقا را موجب گردد .\r\nدرحالىكه اندامان جابه‌جاكنندهء مادهء مدفوع در بيمارى كبد كه به استسقا مىانجامد با آن همكارى دارند اكثرا با قسمت گود كبد در ارتباط هستند ؛ اندامان جابه‌جاكنندهء ادرار در بيمارى كبد كه به استسقا مىانجامد اگر شركت داشته باشند ، با قسمت كوژ كبد در ارتباطند .\r\nاشتراك اندامان در بيمارى كبد كه سر به استسقا مىكشد اكثرا كليه ، رودهء روزه‌دار ، طحال و ماساريقا هستند .\r\nطبيبى گويد : « احتمال دارد كه ورم در جاهاى تهى از درون رخ دهد و سبب استسقا گردد . بويژه ورمى كه سوء مزاجش بر كبد آيد و كبد را نيز با خود همراه سازد و زيان به كبد برساند .\r\nگاهى ممكن است خون آميزه با مادهء سودائى در كبد بند آيد و در اطراف نزديك و مرتبط با جاى بند آمدن راه‌بندانهايى رخ دهد و سبب تباهى حال كبد شود .\r\nورم ذكر شده در سرآغاز اين بيان ، درد و آزارى در تهيگاه ايجاد مىكند كه ثابت مىماند و با هيچ پاكسازى و دارويى از بين نمىرود . چنين ورمى بعد از ببار آوردن اين درد و آزار در تهيگاه ، بيمارى استسقا را با خود همراه دارد .\r\nاينكه تا اينجا گفته شد فرمودهء يكى از اطبا بود . فرمايش او ممكن است صحيح باشد اما در اينكه فرموده‌اند درد تهيگاه كذائى بسيار صعب العلاج و حتى از طاقت داروها خارج است ، فرمايشى است كه به دل نمىچسبد .\r\nبدترين حالت استسقايى آن است كه همراه با بيمارى گرم باشد .\r\nراجع به اينكه كدام از استسقاهاى سه‌گانه بدترند و كدام سبك‌ترند ، اختلافاتى در ميان اطبا هست .\r\nبرخى عقيده دارند كه استسقاى گوشتى بدتر از خيگى و طبلى است . زيرا تباهى و فسادى كه از استسقاى گوشتى پديد آيد سراسر كبد و كليهء رگهاى بدن و گوشت بدن را در بر مىگيرد و تأثيرش به حدّى است كه قسمت اعظم عمل هضم سوم از بين مىرود .\r\nدستهء ديگر گويند : استسقاى گوشتى سبك‌تر از استسقاى خيگى و حتى سبك‌تر از استسقاى طبلى است .\r\nعقيدهء من در اين‌باره چنين است : استسقاى خيگى بايد از هر دو نوع ديگر سخت‌تر و دشوارتر باشد . استسقاى گوشتى ممكن است از هر دو سبك‌تر باشد و ممكن است در حالاتى بسيار بد باشد . يعنى برحسب حال و احوالى كه استسقا در آن بوجود آمده است . و در ظاهر حال و نيز اكثرا آنچه از آزمون بدست آمده ، بايد عموما استسقاى گوشتى سبك‌تر از خيگى و طبلى باشد . البته لازم نيست در حالت سبكى نوعى از استسقا ، كبد همان ناتوانى را داشته باشد كه در سايرين داشته است . منظور اين است كه ممكن است نيرو كاملا ناتوان نباشد امّا سبب توليد استسقا شده است .\r\n\r\n","description":"","footnote":"","page_name":" 279 ","page_number":293},
  {"content":"\r\n\r\nكه با حالت ديگر از استسقا كه از ناتوانى بيشتر كبد سرچشمه گرفته است حتما فرق دارد و سبك‌تر است .\r\nبدترين و بغرنج‌ترين حالت استسقايى در انسان وقتى است كه شخص داراى مزاج طبيعى خشك باشد و به بيمارى استسقا مبتلا شود . زيرا چنين شخصى به نوعى بيمارى مبتلا شده است كه بر ضد مزاج طبيعى اوست و اين حالت وقتى روى مىدهد كه سببى پرخطر در ميان باشد .\r\nبيمارى استسقا اگر از اثر سخت شدن طحال باشد ، كم‌خطرتر از آن حالت استسقايى است كه از اثر سخت شدن كبد رخ دهد ؛ زيرا استسقاى حاصل از سختى طحال اميد معالجه‌اش مىرود .\r\nگاهى رخ مىدهد كه مادهء بيمارى استسقا فزونى يابد و برآيد و سبب بوجود آمدن بيمارى آسم و نفس تنگى و سرفه گردد . كه چنين حالتى زنگ خطر مرگ است و شايد بيمار ظرف سه روز بميرد .\r\nشايد بالا آمدن مادهء استسقايى و در نتيجه ايجاد مزاحمت براى تنفس نفس را دگرگون سازد و مادهء رطوبى دخالت نداشته باشد ، كه در اين حالت تهديد به مرگ كمتر است و اين حالت سالم‌تر از آن است كه مادهء رطوبى مجراى نفس را تر كرده باشد .\r\nشايد بيمار استسقايى هنگامى كه مرگش نزديك است ، از اثر بخار بدجنس و ناسازگار ، دهان و لثه‌هايش قرحه و جوش درآورد ؛ كه بدنبال آن ، قرحه در بدن پديد آيد ؛ كه اين قرحه‌هاى بدن از اثر سوء مزاج خون است .\r\nگويند : اگر بيمار استسقايى چيزى زغال مانند فرو ريخت آژير مرگ است .\r\nكسى كه بيمارى ماليخوليا دارد اگر به بيمارى استسقا مبتلا شود ، بيمارى ماليخوليا از بين مىرود . زيرا بيمارى استسقا از رطوبتى كه دارد مادهء ماليخوليا را تر گرداند .\r\nاين را بدان ! كه اسهال شدن در بيمارى استسقا خطر است و بيمار را مىكشد .\r\nبايد بيمار استسقايى همين‌كه شكمش باد كرده و بالا آمد ، دقت كند كه آيا اين بادكردگى از اطراف زهار و پاست ، يا از پشت و هر دو كليه و دندهء كمر است ، يا از بادكردگى از روده‌ها است ؟\r\nبايد يبوست و نرم شكمى بيمار در نظر گرفته شود . اگر قبض باشد بهتر است ، بويژه اگر آماس استسقايى از كمر يا هر دو كليه شروع كرده باشد .\r\nاگر آماس استسقايى از كمر شروع كند ، اكثرا شكم بيمار نرم است . زيرا رطوبتهاى غذا از معده به روده برمىگردد .\r\nاگر آماس استسقايى از جلو بدن شروع كند ، معدهء بيمار اكثرا قبض و خشك است . و بايد جاى رويش موهاى عورت و خود زهار را معاينه كنى كه آيا لاغر و ناتوان است يا گوشتالو . اگر گوشتالو باشد دليل بر نيرومندى بدن است و حالت اسهال را تحمّل مىكند . و بايد به كيسهء خايه‌هاى بيمار ( كيسهء بيضه ) نگاه كنى . آيا آماسيده است . يا نه ؟ اگر كيسهء بيضه آماسيده باشد ، بيم آن مىرود كه مادهء استسقايى از آنجا تراوش كند . و اگر چنين شود ، آزار و درد زياد ببار آورد . و قرحه‌هاى پليد با خود آورد كه به دشوارى معالجه شوند و با زحمت شفا يابند .\r\n\r\n","description":"","footnote":"","page_name":" 280 ","page_number":294},
  {"content":"\r\n\r\n\r\nسبب استسقاهاى سه‌گانه\r\nما سبب استسقا را بطور عمومى بيان كرديم . اينك چگونگى تكوين و ايجاد هريك از آن انواع سه‌گانه را شرح مىدهيم و مراحلى را كه سبب به وجود آمدن استسقا در هريك از حالات مىشود توضيح خواهيم داد . اكنون از استسقاى خيگى شروع مىكنيم .\r\n- استسقاى خيگى چگونه رخ مىدهد ؟\r\n- مادهء آبى در بدن زياد است كه بايد بيرون رود ، امّا راه طبيعى براى خروج آن بسته است و به مانع برمىخورد ناچار برمىگردد و در جايى - هر جا باشد - فرو مىريزد . اين فرو ريختن در جاى غير طبيعى و از روى ناچارى چند جهت دارد :\r\n1 - ممكن است درحالىكه با بن‌بست در راه خروج طبيعى روبرو شده است ، كم‌كم تراوش كند به جاى ديگر منتقل شود .\r\n2 - آب در اندازه زياد است . يا در بن‌بست و سد جمع آمده است ، بخار مىكند و بخار به آب تبديل مىشود . طبيعت از روى ناچارى كه اين بخار و آب را تحمل نمىكند از بالا آن را به پايين پرت كرده ، آب پرت شده و دفع شده از گدارهايى فرو مىريزد كه به فراغ شكم و گودالهاى خالى در اندرون بدن كه در روده‌ها موجودند - مىريزد .\r\nاكثرا مادهء آبى كذائى كه راه خروج طبيعى را مسدود مىبيند و سرگردان مىشود ، در ميان پردهء پيهى نازك ( ثرب ) و پردهء پوششى درونى كه لايهء نزديك به شكم است ( صفاق ) راكد مىماند و همين‌كه در اين ميانه استقرار يافت شروع به خوردن مادهء نازك چرب پيهى ( ثرب ) كند و آن را مىخورد .\r\nقبلا ياد گرفتى كه اگر مادهء ريختنى چنين ناباب حتى از راه طبيعى بيرون رانده شود ، چرك را در استخوانها نفوذ مىدهد ؛ تا چه رسد به اينكه راه بر او بسته باشند كه ديگر واويلاست .\r\n3 - گدارى از گدارهايى كه از آن غذا به كبد مىرسد ، ترك برده است آب از آن مىچكد و به كبد نمىرسد .\r\n4 - چنان كه طبيبان پيشين فرموده‌اند و يكى از طبيبان متأخر و نو آمده اين نظريه را به خود نسبت داده است ، مادهء استسقاى خيگى در حالت به بن‌بست رسيدن و برگشتن در دهانهء رگهايى مىريزد كه در فاصلهء ميان زهدان و ناف است و جنين از آن تغذيه مىكند . دهانه رگهاى مورد بحث - كه آب مادهء استسقايى به آنها راه دارد - گدار ريزش بول بچه است بچه تا در بچه‌دان است و به دنيا نيامده است از راه ناف بول را بيرون مىدهد . و در هنگامى كه از مادر مىزايد تا نافش را نبريده‌اند از راه ناف بول بيرون مىدهد . هرگاه راه بول كه از ناف آيد بريده و مسدود شد ، بول رو به آبدان ( مثانه ) مىرود و از راه مثانه بيرون مىريزد . اگر سد سر راه مادهء آبكى ذكر شده ، آب را از راه طبيعى برگردانيد و نيروهاى دفع‌كننده از هر طرف آن را دفع كردند ، مادهء آبى از راه رگهايى كه بچه‌دان و ناف را بهم پيوند داده‌اند به جريان مىافتد ، تا به دهانهء رگها مىرسد ، كه از راه ناف بيرون ريزد . و اگر به دهانه رسيد و راه را بر خود بسته ديد ، و نتوانست از ناف سر بيرون آرد فشار راكد ماندن آن شكم را مىشكافد و شكم باز مىشود و نسبت به حجمى كه در خلقت يافته است بسيار بسيار\r\n\r\n","description":"","footnote":"","page_name":" 281 ","page_number":295},
  {"content":"\r\n\r\nگشاده‌تر مىشود . در نتيجه گدارهايى كه در قسمت كوژى كبد هستند و تنگند برهم مىآيند و تنگتر از آن گدارها مىشوند كه در طرف گودى كبد هستند . محتمل است كه بيرون ريختن مادهء آبى از شكم از اين طرفها و از اين راهها باشد . كه دارو ماده را به سوى كبد كشيده و سرانجام به روده‌ها وارد شده است . كه اين عمل تحويل و تحول چندين احتمال دارد :\r\n1 - سبب نيروى پالاينده و از هم جداكننده در كبد باشد .\r\n2 - سبب مادهء آبى است كه در پالايشگاه بايد از ديگران جدا شود .\r\n3 - شايد به سبب گدار و لوله‌هاى ماده‌رسان باشند كه بسته شده‌اند .\r\nدرحالىكه سبب همان سبب اولى يعنى گناه از نيروى جداكنندهء مواد از هم باشد تفصيل از اين قرار است :\r\nجداسازى مواد در كبد مشتركا به عهدهء نيروى دفع‌كنندهء كبد و نيروى كشنده ( جاذبهء ) گرده است .\r\nاگر اين دو نيرو هر دو ناتوان گردند ، يا يكى از آن دو نيرو به ناتوانى مبتلا شود ، يا سد و راه‌بندانى در گدار مادهء آبى رخ دهد ، بويژه اگر اين سد راه جريان آب ورم در كليه باشد ، مادهء آبى جدا نمىشود و بدن آن را نمىپذيرد و گدار بسته تحمل بار او را نمىكند ؛ آنگاه است كه يكى از اسباب استسقاى خيگى آماده و مهيا است . و همين نكته است كه گاهى استسقاى خيگى از اثر ناتوانى و نوعى بيمارى در كليه - بدون ، اشتراك كبد - پديد آيد .\r\nاگر سبب احتمال دوم است . يعنى : مادهء آبى كه بايستى از ساير مواد جدا گردد سبب بيمارى استسقاى خيگى شده است ، توضيح چنين است :\r\n1 - مادهء آبى بسيار زيادتر از آن است كه در حالت طبيعى بايد باشد . به اندازه‌اى زياد است كه جدا كردن آن از ساير مواد از توان دستگاه جداكننده خارج است .\r\n2 - مادهء آبى از اثر نوشيدن آب زياد از حد طبيعى بيشتر از معمول است و خوب هضم نشده است .\r\n- در چه حالتى اين نوشيدن آب زياد از حد معمول رخ مىدهد ؟\r\n- وقتى كه انسان كبدش به سوء مزاج گرم مبتلاست و تشنگى فشار مىآورد ، يا شخص از سببى ديگر به تشنگى شديد مبتلا مىشود . يا كبد از مزاج گرم يا از سببى ديگر تشنه مىشود ، اما راه آبرسانى بسته است آب چندانى به كبد نمىرسد كه به حساب آيد تشنگى همچنان باقى مىماند ، هرچند شخص بيمار آب بخورد و زياد بخورد اما بهره نمىدهد . و يا آبى كه براى فرونشاندن تشنگى كبد است ، آب تشنگى فرونشان حقيقى نيست . مثلا :\r\nالف - آبى كه انسان مىنوشد گرم است و سردى ندارد .\r\nب - آب شور ، بوركى ، و غيره است ، كه به داد تشنه‌لبان نمىرسند و تشنگى را بر تشنگى مىافزايند .\r\n3 - اگر سبب همان احتمال سوم است ، يعنى : ماده آبى و زياد است و خوب هضم نشده است ، تفصيلش از اين قرار است :\r\nاگر غذا تر و ترمزاج است و خوب هضم نشده است و از معده به سوى كبد و بدن آمده است و از اندازهء عادى و طبيعى بيشتر است ، بدن يا كبد برخى از آن غذاى ترمزاج را مىپذيرد و بقيه را پس\r\n\r\n","description":"","footnote":"","page_name":" 282 ","page_number":296},
  {"content":"\r\n\r\nمىدهد . مادهء پس داده گدارها را مىآكند و مىماند كه احتمال دارد به استسقا سركشد . در اين حالت اگر مادهء آب در اين غذاى تر و ترمزاج زياد و چيره باشد ، استسقاى خيگى پديد آيد . اگر در اين غذاى تر پس داده ، مادهء بادزا غلبه دارد ، استسقاى طبلى سر برمىآورد . امّا در حالتى مادهء غذائى بادزا سبب بوجود آمدن استسقاى طبلى مىشود كه مادهء غذائى از هضم اول گذشته و به هضم دوم رسيده باشد .\r\nاگر سبب همان است كه در درجهء سوم جاى داديم و گفتيم كه امكان دارد گناه پيدايش استسقا به گردن لوله رگهاى غذارسان باشد ، تفسيرش از اين قرار است :\r\nورم يا هر نوع راه‌بندانى در راه مادهء آبى بوجود آمده است و نمىگذارد ماده از راهى كه طبيعت بر او فرض كرده است بگذرد . آب كه با بن‌بست برخورد مىكند از جريان باز مىماند ، به عقب برمىگردد و در گدارى غير از گدار طبيعى وارد آيد .\r\nاگر طبيعت خود به خود مادهء آبى استسقايى را دفع كند و بيرون ريزد بيمار رهايى يافته است و اين دليل شفاست .\r\nاكثرا رخ مىدهد كه مادهء آبى استسقايى بيرون مىريزد و در مدت سه روز برآمدگى شكم به حال خود برمىگردد كه بايد دانست اين برآمدگى شكم از بادكردگى است .\r\nبقراط فرموده است : « كسى كه بلغم زياد در ميان حجاب و معده دارد و از آن درد و آزار بيند ، هر گاه مادهء بلغم كذائى از راه رگها به آبدان ( مثانه ) برسد ، درد و بيمارى رخت بربندد . »\r\nجالينوس مىفرمايد : « بهتر آن بود كه بقراط مىفرمود : مادهء بلغمى گير كرده در ميان حجاب و معده اگر به سوى زهار سوق داده شود ، نشانهء خوب شدن بيمار است و نمىفرمود بلغم را به آبدان رسانيد ، چگونه بلغم كه شل و آبكى نيست مىتواند به آبدان تراوش كند . »\r\nو من مىگويم : فرمودهء بقراط صحيح است ؛ زيرا :\r\n1 - ممكن است مادهء بلغم گير كرده تحليل برود و آبكى گردد و بتواند به آبدان برسد .\r\n2 - ممكن است از هر طرف راه بر جريان بلغم بسته باشد . طبيعت مىخواهد آن را به هر وسيله‌اى كه باشد دفع كند . بلغم را زير فشار قرار مىدهد و وادارش مىسازد كه به آبدان برسد . همچنانكه مواد بالايى در رگ تو خالى به سوى آبدان راهى مىشوند بلغم نيز راهى مثانه گردد . و اين راه يافتن و جريان پيدا كردن بلغم از ميان حجاب و معده به مثانه ( آبدان ) از آن عجيب و شگفت‌آورتر نيست كه چرك زخم به داخل استخوانها نفوذ مىكند .\r\n- اما طبيبى دربارهء فرمودهء بقراط اظهارنظر كرده است و فرموده است : « حتما قصد بقراط از كلمهء بلغم مادهء آبى بوده است » كه ما به تحقيق در درستى نظريهء او نيازى نداريم .\r\nگاهى رخ مىدهد كسى قرحه در روده دارد و شكمش برآمده و باد كرده است و درست به بيمار استسقايى مىماند . هرگاه روده از اثر قرحه سوراخ شود ، مىميرد . و اگر همان اول سوراخ شدن نميرد ، بعد از آنكه مادهء مدفوع از سوراخ به شكم مىريزد و برهم انبار مىشود و شكم را بزرگتر و برآمده‌تر مىكند مرگ حتمى است . البته اين اگر نميرد را كسى ديگر گفته است . و من اين را بعيد مىدانم . مرگ چندان امان نمىدهد كه مدفوع از روده به شكم بريزد و زودتر از آن سر وقت بيمار\r\n\r\n","description":"","footnote":"","page_name":" 283 ","page_number":297},
  {"content":"\r\n\r\nمىآيد . بويژه اگر سوراخ در بالائيهاى روده و در روده‌هاى بالايى پديد آيد كه هيچ فرصت و مهلتى نمىدهد و آنا بيمار را به دست مرگ مىسپارد .\r\n\r\nانگيزه‌هاى ويژه به بيمارى استسقاى گوشتى :\r\nبعد از سببهاى مشترك در هر سه حالت ، استسقايى - كه عموما سبب استسقا مىشوند - استسقاى گوشتى سببهاى ويژه به خود دارد ، كه از اين قرارند :\r\n1 - تباهى هضم . ممكن است هضم در اولين مرحله فاسد باشد و غذا به فساد گرايد و سبب استسقاى گوشتى شود . و ممكن است هضم در درجهء دوّم تباه باشد ، و استسقاى گوشتى ببار آورد .\r\nامّا اكثرا آنچه سبب استسقاى گوشتى مىشود تباهى هضم در مرحلهء سوم است ، كه مادهء غذائى ناپخته و كال ، آبكى و بلغمى مىشود . خونى كه از چنين مادهء غذائى ناپخته و آبكى و بلغمى به وجود مىآيد خونى است ناپسنديده و بدگوهر ؛ چنان به بدن نمىچسبد كه طبيعى باشد و چنان نيست كه طبيعت بر آن مقرر داشته است .\r\n2 - خوراك تباه و فاسد به معده فرود آيد و سبب استسقاى گوشتى شود .\r\n3 - خوراك بلغم آفرين نيز يكى از سببهاى استسقاى گوشتى است .\r\n4 - هرگاه سه نيرو از نيروهاى كارگاه كبد يعنى نيروى هضم‌كننده ، نيروى گيرنده و نگه‌دارندهء غذاى كبد و نيروى پاليدن و از هم جدا كردن مواد به ناتوانى برسند و نيروى جاذبه ( كشندهء غذا به سوى اندامان تن ) نيرومند باشد و در عين حال نيروى هضم‌كننده در اندامان ناتوان باشد استسقاى گوشتى رخ مىدهد .\r\n5 - ممكن است رگهاى بدن به سرماى زياد ( سردمزاجى ) مبتلا آيند و بيماريهايى بر آنها وارد آيد .\r\nراه‌بندانهايى كه از اثر خوردن غذاهاى لزج يا خوردن چيزهاى تباه مانند گل و امثال آن در اندامان بوجود آيد و سبب استسقاى گوشتى شوند .\r\n6 - ممكن است هواى سرد بر اندامان درونى تأثير شديد بگذارد و استسقاى گوشتى به بار آرد .\r\n7 - امكان دارد بدن داراى حرارتى چنان باشد كه خلطها را بگدازد ؛ در چنين حالتى اگر راه‌بندانى رخ دهد ، خلط چرك و خون‌آلود - كه از حرارت گدازيده - راه ندارد كه از گرده بگذرد و ناچار در بدن پراكنده مىشود ، كه اكثرا چنين حالت پراكنده شدن خلط آميزه از چرك و خون يكباره رخ دهد .\r\nاسهال شدن شكم براى بيمارى كه استسقاى گوشتى دارد ممكن است مفيد باشد . طبيعت در چنين حالاتى كوشش مىكند كه مادهء آبكى را از هر راهى - طبيعى يا غير طبيعى - بيرون براند . اما امكان دارد در حالاتى اين جهد و كوشش طبيعت به ثمر نرسد . مثلا : قبل از آنكه طبيعت به عمل بيرون راندن مادهء آبى ناباب بپردازد ، ماده از راه طبيعى - كه بايد بيرون رود - منحرف شده و به جاهايى رسيده است كه ذكر شدند و گفتيم سبب استسقا مىشوند . يا اينكه ماده دفع شده است كه بيرون رود اما گدارها آمادهء پذيرش آن نيستند . يا نيروى دفع‌كننده ماده را دفع كرده است ، ليكن از آنجا كه ماده آبى است و از آن نوع آبكىهاست كه بايد به سوى كبد روانه شود ، آن را به كبد گسيل\r\n\r\n","description":"","footnote":"","page_name":" 284 ","page_number":298},
  {"content":"\r\n\r\nداشته است ؛ اما كبد و اطراف كبد توان پذيرش آن را ندارند ، زيرا ناتوان شده‌اند . يا مادهء آبكى به اندازه‌اى زياد است ، كه كبد از تحويل گرفتن اين همه مادهء آبى عاجز است و آن را برمىگرداند . يا بدن به دليل راه‌بندانها يا هر دليل ديگر جا ندارد . ماده از سوى نيروى دفع‌كنندهء معده رانده مىشود . و كبد نيز به نوبهء خود آن را هول مىدهد و دفع مىكند و در ميان دو دفع‌كننده سرگردان مانده است .\r\nبقراط فرمايد : « كسى كه كبدش پر از آب شده اگر آن آب بتركد و به شكم بريزد و شكم پرآب شود ، بيمار مىميرد . »\r\nجالينوس فرمودهء بقراط را تفسير كرده و مىفرمايد : « منظور بقراط از اين فرموده تاولهاى بسيار است كه در رويهء كبد پديد آيند و تاولها پر از مادهء مايع هستند . هرگاه اين تاولها بتركند و در اندازه زياد باشند ، مايع داخل تاولها به فضاى خالى در شكم مىريزد ، و اكثرا چنين ماده‌اى كه در تاولها جمع آمده و به شكم رسيده است همين‌كه به پردهء بسيار نازك چربى ( ثرب ) برسد آن را مىخورد . »\r\nجالينوس فرمودهء خود را ادامه مىدهد و مىفرمايد : « شبيه آب جمع شده در شكم هر بيمار استسقايى است ، كه ممكن است بيمار از استسقا نميرد ، بلكه بتوان آب شكمش بيرون داد ، و به زندگى ادامه دهد . ادامهء زندگى شايد طبيعى و بدون علاج صورت پذيرد و شايد همراه معالجات باشد . و دور نيست كه بيمار در حالت بيمارى استسقا بميرد . يعنى هر دو امكان هست . »\r\nو من عقيده دارم كه به‌ندرت يا بهتر بگويم بسيار از واقع دور است كه كسى به اين حالت گرفتار آيد و نميرد ؛ زيرا اين مادهء آبكى كه در تاولها جمع مىشود ، داراى بدترين گوهر است . در فراغ شكم تباه و فاسد مىشود ، و بخار آب بيمار را مىكشد . از طرف ديگر وقتى كه پردهء نازك پوشش كبد از بين رفته و آب كذائى آن را خورده است ، چگونه اميد زنده ماندن بيمار مىرود ؟\r\n\r\nسببهاى ويژهء استسقاى طبلى\r\nسببهاى ويژه به استسقاى طبلى به ترتيب از اين قرارند :\r\n1 - اكثرا سبب بوجود آمدن استسقاى طبلى ايجاد تباهى در عمليات هضم اولى است . هضم اولى كه فاسد مىشود و به نتيجهء مطلوب نمىرسد - كه بسته به نيروى هضم‌كننده در معده است - يا مادهء غذائى از آن مواد است كه هضم‌شدنى نيست يا به سختى هضم مىشود .\r\nاگر غذا در معده خوب هضم نشود و حرارتى اندك و ناتوان بر آن تأثير گذارد ، اين غذاى هنوز كاملا هضم نشده به اعضاء مختلف بدن فرستاده مىشود كه بدمزه و ناپخته است و بدن از آن خوشش نمىآيد و به بخار و باد تبديل مىشود . اين بخار و باد ممكن است پيرامون معده و روده‌ها را بگيرند و آنها را احاطه كنند . و امكان دارد كه در اين بخار و باد شدن و پيرامون معده و روده را گرفتن ، شكم پيچهء هميشگى پديد آيد .\r\n2 - حرارت نامتكامل و كم‌توان ، عمل تحليل بردن غذا را كاملا انجام نداده و تحليل ناقص است .\r\nكه اين تحليل رفتهء اندك به باد تبديل شده است . در حالتى اين عمل بادزدايى بيشتر رخ مىدهد كه\r\n\r\n","description":"","footnote":"","page_name":" 285 ","page_number":299},
  {"content":"\r\n\r\nمعده سرد و تر باشد ، غذا آن‌طور و بدان درجه پخته نمىشود كه معده غذاى كبد را چنان بفرستد كه كبد بتواند آن را هضم كند . در كبد نوعى حرارت هست ، اما غذايى كه به او رسيده است قبلا آماده نشده است كه بتواند آن را هضم كند .\r\n3 - حرارت بسيار شديد و بيگانه از طبيعت بر معده و كبد چيره شده است . اين حرارت غذاى رطوبى و رطوبت بدن را قبل از آنكه غذا به هضم برسد ، درمىنوردد و برمىچيند و قبل از آنكه حرارت سرشتى بر آن دست يابد و هضم طبيعى صورت پذيرد ، اين حرارت بيگانه از طبيعت عملى را انجام مىدهد كه بر خلاف روش طبيعت است و هضم با استفاده از حرارت بيگانه كاملا غير طبيعى است ؛ يعنى قبل از آنكه خوراك به هضم طبيعى برسد ، به باد تبديل مىشود .\r\nدر اينجا مىتوانيم دلايل بوجود آمدن استسقاى خيگى را چنين خلاصه كنيم و بگوييم كه يكى از اين سه سبب را دارد :\r\nالف - ناتوانى در هضم كردن غذا .\r\nب - نوع و جنس مادهء غذائى كه هضم نمىشود .\r\nج - حرارت كم ، يا حرارت بسيار شديد و چيرگى يافته كه اجازه نمىدهند غذا چنان كه بايد و شايد هضم شود .\r\nگاهى رخ مىدهد كه در اثناى بيماريهاى سخت و شديد و در اواخر تبهاى وبائى ، شكم بيمار چنان باد مىكند تو گوئى طبل شده است ، و اگر با دست بر آن بكوبى صداى طبل از آن برآيد . كه اين حالت نشانهء بدحالى بيمار است .\r\n\r\nنشانيهاى همگانى كه هر سه نوع استسقايى در آن شركت دارند\r\nدر هر سه حالت از حالات سه‌گانهء استسقا :\r\n1 - رنگ رخساره زشت است . كه اگر سرآغاز و منشأ استسقا طحال باشد ، رنگ رخسار بيمار به سبزى و سياهى مىزند .\r\n2 - در هر سه حالت استسقا - كه حرارت غريزى ناتوان مىشود و خون بيش از حد عادى رطوبى مىشود يا خون به بخار تبديل مىگردد - نخست هر دو پا برانگيخته مىشوند و سپس چهره و چشمان و دستها به هيجان مىآيند .\r\n3 - در هر سه حالت استسقايى تشنگى شديد است و نفس‌تنگى هست .\r\n4 - اكثرا بيمار استسقايى كمتر اشتهاى غذا دارد ؛ زيرا اشتهاى آب نوشيدن بيش از حد روى آورده است . مگر در حالاتى از استسقا كه از اثر سردى كبد رخ داده باشد . بويژه استسقايى كه منشأ از كبد سرد دارد و بيمارى از اثر نوشيدن آب سرد در وقت نامناسب بوده باشد .\r\n5 - در هر سه حالت بيمارى استسقا و اگر درجه‌بندى كنيم اولا در استسقاى خيگى ، ثانيا در استسقاى گوشتى و ثالثا در استسقاى طبلى ، بول كم است ؛ و در اكثر حالات استسقايى بول سرخ رنگ است ؛ زيرا كم است و بايد منتظر باشد تا زياد و سزاوار دفع شود و رنگى كه در بول زياد مىپراكند بر آن اندازهء كم مىنشيند . همچنين از آنجا كه كم است ، مادهء خونى و مادهء مرارى\r\n\r\n","description":"","footnote":"","page_name":" 286 ","page_number":300},
  {"content":"\r\n\r\nسرخرنگ از بول جدا مىشود ، و آن جدا شده است كه بيرون مىآيد . پس نبايد هركه استسقا دارد و بولش قرمز رنگ است بگوئى كه استسقا از حرارت است .\r\n6 - بيماران استسقايى عموما به تبهاى نه بسيار گرم مبتلا مىشوند .\r\n7 - در هر سه حالت استسقايى بيماران اكثرا جوشهايى در بدنشان پيدا مىشود كه مادهء زرد مايع از آنها مىچكد .\r\n8 - در حالات استسقاى گوشتى و استسقاى طبلى اكثرا بيمار با فساد معده روبرو است .\r\nاگر بيمارى استسقا منشأ از كبد دارد و ورم در كبد است ، اين نشانيها را مىنماياند :\r\nالف - شكم قبض است .\r\nب - هر دو پا آماس مىكنند .\r\nج - بيمار سرفه مىكند امّا خون تف نمىكند .\r\nد - آماس در پهلوى راست و در پهلوى چپ احساس مىشود كه فرو مىنشيند و باز پيدا مىشود كه اين آماس كردن هر دو پهلو اكثرا در استسقاى خيگى ديده مىشود .\r\nاگر استسقا از هر دو تهيگاه و كمر شروع كرده است اين علامتها را دارد :\r\nالف - آماس از هر دو پا شروع مىشود .\r\nب - فساد و تشويشى در معده رخ مىدهد كه بسيار طول مىكشد ؛ نه از بين مىرود و نه مادهء آبكى به بيرون سرازير مىشود .\r\nاگر استسقا ، استسقاى گرم است و از گرمى منشأ دارد ، نشانيهايش از اين قرار است :\r\nنشانيهاى حرارت پديد آيند كه عبارتند از :\r\nالف - التهاب و تشنگى زياد است .\r\nب - رنگ چهره زرد مىشود .\r\nج - مزهء دهان تلخ است .\r\nد - بدن بسيار خشك است .\r\nه - اصلا اشتهاى خوراك در ميان نيست .\r\nو - برآورده از راه دهان زرد و سبز است .\r\nز - وقتى كه بيمار مىشاشد ، در آخر كار احساس سوزش شديد مىكند ، زيرا ادرارش بسيار گرم شده است .\r\nاگر بيمارى استسقا از آن نوع باشد كه در بدن گدازيدنها رخ مىدهد و مادهء بيرون آمدنى از راههاى طبيعى ( پيش و پس ) بيرون نمىآيد ، نشانيهايش از اين قرار است :\r\nالف - صفراى زياد .\r\nب - مدفوع و بول مانند آبى كه گوشت در آن شسته‌اند و چون چرك خون‌آلود مىشوند .\r\nج - نشانيهاى گدازيده‌ها .\r\nو اين حالت اكثرا از آن نوع استسقا است كه از طرف هر دو تهيگاه و كمر شروع شده است و همچنين هر نوع از بيمارى استسقا كه از بيماريهاى سخت منشأ داشته باشد .\r\n\r\n","description":"","footnote":"","page_name":" 287 ","page_number":301},
  {"content":"\r\n\r\nاگر سبب بيمارى استسقا از حالت سردمزاجى باشد و استسقا از اثر سردى رخ دهد ، علاماتش اين است :\r\nالف - عكس علامتهاى استسقاى ناشى از حرارت نشانهء استسقاى ناشى از سردى هستند .\r\nب - اشتهاى خوراك بيش از حدّ است . همچنانكه در معدهء سردمزاج هم حال اشتها همينطور است .\r\nاما اگر استسقاى ناشى از سردى شدت يافت يا سردى اثرگذار بر بيمارى استسقا شدت گرفت ، اشتها به كلى از بين مىرود .\r\nاگر سبب بيمارى استسقا ورم سخت در كبد است ، حالش را از اين نشانيها بجوى :\r\nالف - نشانيهاى ورم سخت در كبد را - كه گفته‌ايم - در اين حالت نيز جستجو كن !\r\nب - فساد معده ، كه دنباله‌رو ورم سخت است .\r\nج - اشتهاى خوراك كم است .\r\nاگر سبب پديد آمدن بيمارى استسقا ، ورم گرم در كبد است عوارض زير مشهود است :\r\nالف - بيمارى از طرف كبد شروع مىكند .\r\nب - بر اعمال معده اثر مىگذارد .\r\nج - علامتهائى را كه براى پديد آمدن و شناسائى ورم گرم ذكر كرده‌ايم خودنمائى مىكنند .\r\nاگر بيمارى استسقا از طحال شروع كرده باشد ، علامتهايش از اين قرار است :\r\nالف - رنگ رخسار به سبزرنگى مىزند .\r\nب - نشانى بيماريهاى سابق مربوط به طحال پديد مىآيند .\r\nج - ممكن است اشتها به كلى از بين نرود .\r\nاگر استسقا از كليه شروع كرده باشد ، در اشتهاى خوراك ، مانند بيمارى استسقاى ناشى از طحال است ، اشتها كم مىشود ليكن نه به اندازه‌اى كه در استسقاى ناشى از كبد كم مىشود .\r\nعلاوه بر اشتها ، عوارض زير نيز هستند :\r\nبيماريهاى كليه ، ورم در كليه ، قرحه در كليه - كه نشانيهاى آنها را مىدانى - از استسقاى ناشى از كليه گزارش مىدهند .\r\n\r\nنشانيهاى استسقاى خيگى\r\n1 - شكم برآمده است و بيمار احساس سنگينى شكم مىكند . اگر با دست بر شكم بيمار بكوبى صداى طبل را نمىشنوى ، امّا اگر بيمار بجنبد يا او را بجنبانى ، صداى آبى را مىشنوى كه در ظرفى بهم مىزنند . همچنين اگر بيمار پهلو به پهلو كند همان صداى بهم زدن آب در مشك و امثال آن را مىشنوى .\r\n2 - اگر دست بر شكمش بگذارى و كمى فشار دهى ، چنان است كه گويى دست بر خيگ پر شده مىگذارى ؛ البته منظورم خيگ پر از باد نيست كه در آن دميده باشند . درحالىكه دست بر آن مىگذارى و كمى فشار مىدهى ، اندامان ديگر بلند و برآمده نمىشوند . حجم بادكرده نيز بزرگتر\r\n\r\n","description":"","footnote":"","page_name":" 288 ","page_number":302},
  {"content":"\r\n\r\nنمىگردد . امّا در استسقاى گوشتى چنين نيست ، همين‌كه دست بر شكم مىگذارى و اندكى فشار مىدهى ، اندامان ديگر بدن بلند و برآمده مىشوند و حجم شكم بزرگتر مىنمايد .\r\n3 - چنان مىنمايد كه بر پوست شكم بيمار پوستكى نازك و صيقل داده و نمناك كشيده شده است .\r\n4 - احتمال دارد كه ذكر بيمار نيز آماس كند و آب در كيسهء بيضه پديد آيد .\r\n5 - نبض بيمار كوچك و پياپى مىزند و گرايش به سختى دارد و تا حدّى كشيدگى در نبض احساس مىشود . كه سبب اين احساس كشيدگى در نبض ، كشيدگى حجاب است . شايد در اواخر نبض به نرمى گرايد ، كه سبب آن هم رطوبت زياد در بدن بيمار است .\r\nاگر سنگ از بيمار دفع شد و در معاينه سبب را تشخيص ندادى ، و يكباره بيمارى استسقاى خيگى رخ داد ، بدان ! كه يكى از دو مجراى كليه - كه آب را مىتراوند - سوراخ شده است .\r\n\r\nنشانيهاى استسقاى گوشتى\r\n1 - سراسر بدن بيمار مىآماسد ؛ تو گوئى جسد مرده است كه آماسيده .\r\n2 - اندامان بدن ، بويژه چهرهء بيمار صاف است و نوعى برآمدگى در آن مشاهده مىشود ؛ ولى پژمردگى مشهود نيست .\r\n3 - انگشت را بر هر جاى بدنش فشار دهى جاى انگشت فرو رود .\r\n4 - شكم بيمار چنان باد كرده و برآمده‌اى نيست كه در استسقاى خيگى ديده مىشود ؛ همچنين صداى آب بهم‌زده نمىآيد .\r\n5 - شكم بيمار چنان باد نكرده است كه صداى طبل از آن آيد و ناف هم بيرون نمىزند ؛ چنان كه در استسقاى طبلى مشاهده مىشود .\r\n6 - اكثرا در بيمارى استسقاى گوشتى تباهى معده و نرمى معده عارض است و مدفوع گرايش به سپيدرنگى دارد .\r\n7 - نبض بيمار استسقاى گوشتى پهن و نرم است .\r\nاطباء گفته‌اند : اگر كسى بيمارى استسقاى گوشتى داشت و چهره‌اش يا بدنش ، يا دست چپش به سستى مبتلا شد و همين‌كه سست شدن شروع شد ، خارش در بينى احساس كرد ، دو يا سه روز بعد از اين واقعه بيمار مىميرد .\r\n\r\nنشانيهاى استسقاى طبلى\r\n1 - در استسقاى طبلى ، ناف بيمار بسيار برجسته و بيرون آمده است .\r\n2 - بيمار استسقاى طبلى احساس سنگينى در شكم نمىكند ؛ چنان كه در استسقاى خيگى اين احساس وجود دارد .\r\n3 - در بيمارى استسقاى طبلى بيمار احساس كشيدگى در شكم مىكند كه اين احساس در استسقاى خيگى نيست . شدت كشيدگى در بيمارى استسقاى طبلى چنان است كه گوئى زهى است كشيده مىشود .\r\n\r\n","description":"","footnote":"","page_name":" 289 ","page_number":303},
  {"content":"\r\n\r\n4 - در استسقاى طبلى اندامان تن برنمىآيند و نمىآماسند - چنان كه در استسقاى گوشتى رخ مىدهد - بلكه اندامان پژمرده مىشوند .\r\n5 - اگر با دست بر شكم بيمار استسقاى طبلى بكوبى ، صدائى مىشنوى به صداى خيگى مىماند كه پف كرده باشند ، نه صداى خيگ پر از آب .\r\n6 - بيمار استسقاى طبلى هميشه مىخواهد آروغ بزند و از آروغ مىآسايد .\r\n7 - بيمار از بيرون دادن باد مىآسايد .\r\n8 - نبض بيمار استسقاى طبلى درازتر از نبض ساير بيماران استسقائى است . نبض بيمار - كه گفتيم دراز است - نيرومند هم هست و ناتوان نيست . زيرا سببى در ميان نيست كه نيرو را كاهش دهد . يا از اثر سنگينى وارد آمده نبض را خسته گرداند . اكثرا نبض بيمار استسقاى طبلى سريع و پياپى است و گرايش به سختى و كشيدگى دارد .\r\nدر بيمارى استسقاى طبلى ، - خلاف استسقاهاى ديگر - پاها هيجان و برانگيختگى ندارند .\r\n\r\nعلاج\r\nتا اينجا ما راجع به سوء قنيه - كه گفتيم پيش‌درآمد بيمارى استسقا است - و راجع به استسقا عموما و انواع آن خصوصا بحثهايى كرديم و حالات و علامات و غيره را ديديم ؛ امّا دستور و اسلوب معالجهء آنها را نياورده‌ايم . اينك مىخواهيم از علاج سوء قنيه شروع كنيم و به طرز معالجهء حالات سه‌گانهء استسقا بپردازيم .\r\n\r\nعلاج سوء قنيه\r\nاگر كسى سوء قنيه دارد و به تو مراجعت كرده است ، با دقت او را معاينه كن و اين دستورات را به عمل بياور :\r\nاگر تشخيص دادى كه خلطهاى گوناگون مرارى در بدن دارد ، به وسيلهء ايارج فيقرا ( معجون تلخ مسهل ) بيمار را اسهال ده ! ايارج فيقرا ريختنىها را بيرون مىآورد و كارى به مادهء رطوبى سرشتى ندارد .\r\nاگر تشخيص دادى كه خلط موجود در بدن بيمار لزج و غليظ است ، توسط ايارج حنظل ( معجون مسهل ساخته از هندوانهء ابو جهل ) بيمار را اسهال ده ! تركيب ايارج حنظل چنين است :\r\n\r\nنسخه :\r\nالوا ( صبر ) ، هندوانهء ابو جهل ، بسپايك ، قارچ چمنى و گياه محموده ( سقمونيا ) . اندازهء وزن داروها را برحسب كم‌مايگى خلط ، غلظت خلط ، نيروى بدنى بيمار و ناتوانى جسمى بيمار تعيين كن !\r\nاگر پاكسازى مطلوب از اين نوع داروها به دست نيامد و خلط بدجنس لزج و غليظ از خروج ابا كرد ، خربق را تجويز كن كه بيمار به وسيلهء خربق اسهال شود . در هرحال هر دارويى كه مسهل است و به بيمار مىدهى ، كارى مكن كه بيمار به شدت اسهال شود .\r\n\r\n","description":"","footnote":"","page_name":" 290 ","page_number":304},
  {"content":"\r\n\r\nداروهاى تناولى را پياپى مده ! فاصله ميان دارويى تا داروى ديگر را مراعات كرده و در چندين نوبت تجويز كن !\r\nتا حدس زدى مادهء خلط - كه سبب بيمارى شده است - دارد جمع مىشود ، مگذار ريشه دواند و ثابت بماند . پاكسازى را از نو شروع كن !\r\nداروهاى اسهالى ، كه براى بيمار تجويز مىكنى ، هيچ‌گاه نبايد از حالت معدهء بيمار غافل باشى . نكند اين داروها كار دست معده بدهند و آن را به آزار و درد مبتلا سازند . همواره داروهاى خوش‌بو را با داروى اسهالى قاطى كن !\r\nاگر ديدى كه بيمار نيروى كافى دارد ، هيچ ترس و ترديدى به خودت راه مده ! هر دارويى كه مصلحت مىدانى و آسايش بيمار را در استعمال آن مىبينى تجويز كن !\r\nخلاصه بايد طرز معالجه طورى باشد كه نگذارى ريختنىهاى بدجنس توليد شوند و هميشه سعى كنى كه توسط پاك‌سازيهاى كم‌مايه و كم‌شدّت و پياپى ، خلط را بيرون آورى .\r\nتا امكان دارد از رگ‌زنى استفاده مكن ! اما اگر ديدى كه بجز رگ زدن چاره‌اى نيست ، و در بدن پرشدگى از خون هست ، رگ بزن ، امّا بسيار احتياط كن ! يكباره خونى را كه بايد بكشى مكش و در چندين دفعه خون مورد نياز را بيرون كش و خون‌گيرى در سه يا چهار روز انجام شود .\r\nشرايطى كه بايد رگ بزنى و خون‌گيرى كنى اكثرا وقتى است كه سبب پرشدگى بدن از خون ، بند آمدن جريان خون حيض يا خون بواسير باشد .\r\nامّا به عقيدهء من بهتر آن است كه قبل از رگ زدن ، وسيلهء داروهاى مسهل مانند ايارج فيقرا و امثال آن بيمار را پاك‌سازى كنى . آنگاه اگر ديدى كه حتما رگ زدن لازم است ، رگ بزنى و كافيست اگر كمى خون بيرون بكشى - همين دستورات معالجه را در علاج بيمارانى كه نياز به پاكسازى داشته و خلط لزج در بدن دارند ، به كار ببر ! داروهايى را تجويز كن كه بيمار را اسهال دهند و بند آمده‌ها را باز كنند .\r\nبعد از داروهاى اسهالى ، داروهاى ادرارآور و بازكنندهء بند آمده‌ها را استعمال كن !\r\nحقنه‌اى كه ماده‌اش از داروهاى نرمىبخش و تحليل‌برندهء رطوبت باشد و مادهء رطوبى را اسهال دهد ، براى بيماران سوء قنيه بسيار مفيد است .\r\nبعد از آنكه پاكسازى شدند ، معالجه‌هاى آتى را سفارش ده :\r\nبه اعتدال ورزش كنند ؛ نه بسيار سخت نه بسيار نرم .\r\nكمتر آب بنوشند .\r\nدر آبهاى بوركى ، گوگردى و زاجى ( شب ) آب‌تنى كنند . چند مدتى نزديك دريا باشند و با آب دريا آب‌تنى كنند . در آبهاى گرم معدنى آب‌تنى كنند . امّا حمام آب شيرين براى اين بيماران خوب نيست . بايد از تن‌شوئى با آب شيرين و گرم حمام دورى جويند . حمام خشك بد نيست بلكه خوب هم هست . بدون آب‌تنى بروند در جاهاى خالى و گرم حمام بمانند و عرق كنند .\r\nبيمار سوء قنيه بهترين علاجش اين است كه قبل از غذا خوردن خود را قى دهد . در اوايل شروع به قى كردن ، وسيله ترب داخل اسكنجبين خود را قى دهند . بعدا عادت كنند كه توسط\r\n\r\n","description":"","footnote":"","page_name":" 291 ","page_number":305},
  {"content":"\r\n\r\nخربق قى كنند .\r\nتا ممكن باشد از تناوليهاى خشكىبخش و خشكاننده و بازكننده استفاده كنند .\r\nداروهاى گذاشتنى يا تناولى ، از نوع خشكاننده ، بازكننده ، نرمىبخش و خوشبوى باشد .\r\nخوشبوها از قبيل : سنبل ، دارچين ختايى و دارچين . داروهاى نرمىبخش مانند : خاراگوش ، انگدان رومى ، مشكانيه ، بزر گزنه ، ماشدارو ، زراوند غلتان ( ماده ) ، افشرهء بارهنگ ، لوفا ، خامالاون ( هفت برگ ) ، جواشير و كاكنه .\r\nدر داروهاى تركيبى كه براى بيمار سوء قنيه در نظر مىگيرى ، داروهاى زير وارد باشد : گوگرد ، افشرهء بارهنگ ، بيخ خامالاون ، برگ خامالاون ، بورهء قرمز ، خاكستر سوسن و كف دريا .\r\nكف دريا و امثال آن براى ماساژ دادن بدن بيمار سوء قنيه در حمام بهره‌رسان است .\r\nشراب سيكى ، شراب خنديقون ، شراب ريحانى - كه كم‌مايه باشد و كم بخورند - و شربت سوسن همه خوبند و بيمار سوء قنيه از آنها بخورد فايده بيند .\r\nاگر شراب خاراگوش را ناشتا بخورد بسيار خوب و مفيد است .\r\nمعجونهايى كه براى بيمار سوء قنيه مفيد است و بويژه بعد از پاكسازى به عمل آيند ، عبارتند از :\r\nترياق ، معجون مثروديطوس ( ميترادات ) ، داروى كركم ( زعفران هندى ) ، داروى لاك و كلكلانج ساخته از بزرها .\r\nاگر بيمار سوء قنيه بدن نيرومند و سخت دارد ، از شير و بول شتر عرب تناول كند مفيد است .\r\nبويژه اگر سوء قنيه كهنه و دست برندار باشد و نزديك مبتلا شدن به استسقا شود ، شير و بول اشتر عرب بهره‌رسان است . مثلا به وزن دو اوقيه بول شتر عرب را با نيم مثقال يا بيشتر از نيم مثقال اسكنجبين نوش جان كند .\r\nبول بز هم خوب است و كم از بول اشتر عرب ندارد . امّا درحالىكه تشخيص دادى مادهء خلط سبب بيمارى سوء قنيه ، كم‌مايه و صفرائى است بول بز را با هليلهء زرد مخلوط كند و بخورد .\r\nسنبل و دارچين ختايى و امثال آن را بر معده و كبد بيمار بگذارى و ببندى مفيدند . و همچنين ضماد از اين داروها كه با شربت سوسن و امثال آن بسرشد ، خوب است .\r\nبايد هميشه داروهاى مانند بورك و گوگرد را با روغنهاى گرم مزاج - كه آنها را مىشناسى - مخلوط كنى و بر شكم بيمار بمالى .\r\nاگر كعك و به را درهم بسرشى و بر معده و كبد بيمار بگذارى ، خالى از فايده نيست . اما اگر ديدى كه بيمارى به اين نوع از ضمادها گوشش بدهكار نيست ، سرگين گاو و پشك بز را درهم بسرشند و بر شكم يا كبد گذارند .\r\n\r\nرژيم غذايى براى بيمار سوء قنيه\r\n1 - هر غذايى كه لذيذ باشد و طبيعت را نيرو بخشد مانند : درّاج ، كبك ، آبگوشت دراج يا كبك ، آشى كه در آن زيره به كار رفته و به وسيلهء داروهاى خوشبوى ، بسيار خوش‌بو شده باشد . اين داروهاى خوش‌بو عبارتند از : ميخك ، دارچين ، زعفران و مصطكى . سوپها نيز بايد از همين قبيل باشند . بين\r\n\r\n","description":"","footnote":"","page_name":" 292 ","page_number":306},
  {"content":"\r\n\r\nميوه‌ها انار شيرين مفيد است . و اگر كمى به بخورد ، زيانى ندارد .\r\nبايد در غذاى بيمار سوء قنيه چيزهايى از قبيل : خردل ، تره ، سير و امثال آنها - اما كم و محدود - باشد .\r\n\r\nفصل چهارم علاج استسقاى خيگى\r\nدر معالجهء بيمارانى كه استسقاى خيگى دارند بايد بدانى كه اصل معالجه خشكانيدن و بيرون راندن مادهء ناباب است . حالا اين خشكانيدن و از بين بردن ماده به هر وسيله‌اى كه باشد ، مانعى ندارد ، مثلا : بيمار زير آفتاب و جائى بنشيند كه باد بر او نوزد و تابش گرم آفتاب باشد . نزديك آتشى بنشيند كه از هيمه و هيزم خشك شده باشد و از گرماى آن استفاده كند . خوراك به اندازه خورد ولى بلعيدن لقمه پياپى باشد .\r\nكارى كن كه بيمار مادهء آبى را بيرون ريزد . او را به نرمى - نه به شدّت اسهال ده ! كه مادهء آبى به بيرون راه يابد . اين اسهال دادن نرم و آرام پياپى باشد و زياد فاصله در ميان نيفتد .\r\nتا ممكن است آب نخورد ؛ تشنگى را تا مىتواند تحمل كند ؛ و يا به هر وسيله كه ممكن است ، آب خوردن را تلافى كند . و حتى از ديدن آب دورى جويد .\r\nاگر تاب تشنگى نداشت و ناگزير از نوشيدن آب بود ، مدّتى بعد از غذا آب با شراب يا غير شراب قاطى كند و تا ممكن است كم بنوشد .\r\nغذاى كم بخورد . بايد غذايش بسيار لطيف و نرمىبخش باشد كه بهترين علاج كم كردن و لطيف بودن غذاست . ورزش كند ، از نوع ورزشى كه در علاج استسقاى گوشتى ذكر شد ، نگهدارى نيروى جسمى بسيار لازم و ضرورى است . اضافه بر نوع غذا ، خوشبوها بسيار مفيدند .\r\nادويهء خوش‌بو در غذا باشد . بيمار بوى غذاهاى اشتهاآور بركشد و چيزهاى خوش‌بو بو كند .\r\nشرابى كه مىنوشد نيروبخش و خوشبوى باشد . اسكنجبين اگر كم بخورد مانعى ندارد ، اما زياد خوردن آن خوب نيست .\r\nبراى بيماران استسقاى خيگى قى كردن بسيار خوب است . قبل از غذا ، بعد از غذا ، يك روز در ميان ، چهار روز يك بار ، و حتّى پنج روز يك بار قى كنند بسيار بهره بينند .\r\nبه وسيلهء دارو در بينى پف كردنيها خود را به عطسه كردن وادارند بسيار خوب است ؛ كه عطسه مادهء آب جمع شده را به حركت درمىآورد و به پايين سوق مىدهد و به گدارهاى طبيعى پايينى هدايت مىكند .\r\nاما راجع به رگ‌زنى در معالجهء بيمار استسقاى خيگى : تا ممكن باشد نبايد خون‌گيرى به عمل آيد ، يعنى تا امكان دارد رگ مزن ! زيرا اندامان تن بيمار كمتر غذاى كافى را دريافت مىكنند ، اگر رگ‌زنى به عمل آيد و خون از تن كشيده شود ، آن غذاى اندك را نيز از اندامان مىگيرى و يكباره بىغذا مىمانند . علاوه بر اين از اثر خون‌ريزى رگ زدن ، كبد بيمار سرد مىشود .\r\n\r\n","description":"","footnote":"","page_name":" 293 ","page_number":307},
  {"content":"\r\n\r\nتكرار مىكنيم ، بيمار استسقاى خيگى - در اكثر حالات - از رگ‌زنى زيان بيند .\r\nاگر تشخيص دادى كه بيمار ورم در كبد دارد ، قبلا به مداواى ورم وسيلهء دارو بپرداز و به رگ زدن توسل مجوى ! تنها هنگامى از رگ زدن ناگزيرى كه تشخيص دهى رگها بيش از اندازه از خون پر شده‌اند و خون بند آمده و از جريان افتاده است .\r\nاگر بيمار استسقاى خيگى احساس درد و آزار در طرف چپ مىكند - كه شريانهاى زياد در طرف چپ هستند - بدان كه اين درد و آزار از كشيدگى نيست ، زيرا پهلوى راست و پهلوى چپ در حالت بيمارى استسقاى خيگى در كشيدگى شريكند و هر دو باهم به درد مىآيند . پس اين درد و آزار كه بيمار در طرف چپ احساس مىكند از جمع آمدن و بند آمدن خون است . در اين حالت رگ بزن و خون بند آمده را بيرون كش . بعد از رگ زدن علاج بيمارى استسقايى را از سر گير و ادامه بده !\r\nاگر كبد بيمار ورم سخت دارد و استسقاى خيگى بدنبال ورم سخت در كبد آمده است ، اميد رهايى از استسقا نيست . حتى اگر صد بار آب شكمش را بيرون ريزى ، باز پيدا مىشود و شكم را آكنده مىكند .\r\nو اين را بدان ! كه پاكسازى بيمار از آب بيمارى استسقايى به وسيلهء دارو ، بهتر از آن است كه به وسيلهء شق كردن يا تراوش دادن كار انجام شود ؛ زيرا بهم جوش خوردن شق شده و درز تراوش‌كننده دشوار است .\r\nدر نظر داشته باش كه هنگام پاكسازى ، بيمار در حالت تب نباشد .\r\nممكن است آب استسقايى را وسيلهء معالجه بخشكانى . اما اگر ورم در كبد باشد باز آب پديد مىآيد . بايد كمتر قرص قبوضيت‌آور به بيمار استسقاى خيگى بدهى . هرچند اين قرص نيروبخش مىباشد . مثلا قرص زرشك باشد . بويژه اگر بيمار شكمش قبض است و يبوست دارد ، نبايد قرص قبوضيت‌آور بخورد .\r\nاگر بيمارى استسقاى خيگى از اثر سردمزاجى كبد است و سردى در آن تأثير دارد ، به هر وسيلهء گرم و گرمىبخش و نرمىبخش كه باشد ، مىتوانى آب استسقايى را برچينى .\r\nامّا در علاج استسقاى گرم خيگى بحثى ويژه داريم كه بعدا ذكر مىكنيم .\r\nروغن پسته و روغن بادام در همهء حالات هر نوع از استسقا بهره رسانند .\r\nداروهاى ساده و منفرد كه در علاج بيمارى استسقاى خيگى سرد خوب و مفيدند عبارتند از :\r\n1 - شبدر در آب بر آتش بجوشد تا بسيار خوب مىپزد . بيمار هر روز پانزده مثقال از آن بخورد .\r\n2 - به وزن نود مثقال پياز دشتى در چهار قسط ( پانصد و چهل مثقال ) . شراب ريزند و در ظرف سفالين پاك و پاكيزه بر آتش بجوشانند و چندان بجوشد تا يك سوم از شراب مىماند . بيمار هر روز از آن بخورد ؛ اول از روزى يك قاشق بزرگ شروع كند و به تدريج روزى به پنج قاشق بزرگ برساند . بعدا هر روز يك قاشق از آن كم كند تا به روزانه يك قاشق برمىگردد .\r\nاگر هر روز بيمار به وزن هفت مثقال يا هفت مثقال و نيم افشرهء پونه بخورد ، خوب است . برخى\r\n\r\n","description":"","footnote":"","page_name":" 294 ","page_number":308},
  {"content":"\r\n\r\nاز طبيبان گفته‌اند : « چند عدد آلاكلنگ « 1 » را بياورند . بال و سر آنها را بكنند ، لاشه‌ها را در عسلاب بريزند و بهم زنند . بيمار به حمام برود و بعد از حمام از اين عسلاب بخورد . يا نان با آن عسلاب بخورد . » به عقيدهء من اين دارو خطرى بزرگ و بلايى عظيم در بر دارد . هيچ وقت جسارت نمىكنم كه چنين دارويى را تجويز كنم . منتهى درجهء جسارتم تا اين حد مىرسد كه اجازه بدهم به وزن يك قيراط از لاشهء آلاكلنگ را در شربتى از آب ميوه‌هاى سازگار و بىآزار - كه شناخته شده‌اند - قاطى كنند و بخورند .\r\nگفته‌اند : « اگر بدن پاكسازى شود ، و هر روز به اندازهء يك نخود ترياق را با آب پز پونه بخورند و مدت بيست و يك روز بر آن دوام كنند ، و درعين‌حال در اين مدت بيمار شبانه روز يك بار غذا بخورد ، آن هم غذاى سبك باشد و كم بخورد ، از بيمارى استسقاى خيگى نجات يابد و خوب مىشود . »\r\nطبيبى ديگر اظهار عقيده كرده است كه :\r\n« اگر بيمار استسقاى خيگى پشك بز را در عسل ريزد و بخورد شفا يابد . يا بول گوسفند يا بول الاغ را با سنبل و عسل درآميزد و بخورد خوب مىشود ، و يا زراوند غلتان ( زراوند ماده ) به وزن سه درهم در شراب ريزد و به هم زند و شراب را بخورد . »\r\nبرخى از اطباء گويند : « اگر بيمار استسقاى خيگى هر روز يا يك روز در ميان به اندازهء يك عدد باقلى از شبت سبز صاف شده در آب بخورد بسيار خوب است . »\r\nساير داروهاى مفيد در علاج استسقاى خيگى از اين قرارند :\r\nكلكلانج ، داروى لاك كه در علاج استسقاى خيگى ويژگى دارد و در ساير استسقاها نيز مفيد است ، داروى كركم ( زعفران هندى ) ، معجون ابوريطوس كه در علاج استسقاى خيگى ويژگى دارد ، گوارش سوسن ، داروى پياز دشتى ، شراب پياز دشتى و ترياق .\r\nو اين را بدان ! كه ترياق و داروى كركم ( زعفران هندى ) و كلكلانج در مراحل اخير بيمارى استسقاى ناشى از سردمزاجى بسيار بهره رسانند .\r\nداروى تركيبى زير كه آن را قرص شبرم ( گاو كشك ) نامند بسيار مفيد و شگفت‌آور است .\r\n\r\nنسخهء قرص شبرم :\r\nگاو كشك و هليلهء زرد ، هريك يك جزء درهم مخلوط شوند و قرص از آن ساخته شود . بيمار هر چهار روز به وزن يك دانگ تناول كند و به تدريج آن را تقريبا به يك درهم برساند و در خلال چهار روزه فاصله بين قرص شبرم قرص زرشك تناول كند .\r\nداروهاى ديگر هست كه از راوند ، كوشنه ، ثمر غار ، شنبليله ، لوبيا گرگى ، زنجفيل شامى ، كوشاد ( پنجه گرگ ) ، انگم بادام و بارزد تركيب مىشوند و در علاج استسقاى خيگى خوب و مفيدند .\r\n\r\n\r\n","description":"","footnote":"\r\n( 1 ) - آلاكلنگ حشره‌اى است ساس‌مانند داراى حلقه خالهاى سرخ و سياه كه بسيار سمّى است - م .\r\n","page_name":" 295 ","page_number":309},
  {"content":"\r\n\r\nداروهايى كه در بيمارى استسقاى خيگى به كار مىروند و آب را بيرون مىآورند ، عبارتند از :\r\n1 - داروى مسهل مناسب حال ، شيافهاى برداشتنى و حقنه - كه بسيار خوب است ، زيرا به آب جمع آمده در شكم بيمار نزديك است و از اندامان رئيسى دور .\r\n2 - تن‌شوئى با آبهاى سازگار با علاج بيمارى استسقاى خيگى ، تن‌شوئى با آبهاى گرم معدنى و نزديك نشستن به تنور گرم .\r\n3 - آبى كه نرمىبخشهايى چون بابونه و گورگياه در آن پخته است .\r\n4 - داروهاى ماليدنى ، گذاشتنى و بر شكم بستنى ، مناسب حال .\r\n5 - نوشيدن شير بز ، شير شتر بچه‌دار و خوردن بول شتر بچه‌دار .\r\nاگر بيمار استسقاى خيگى به مدت يك هفته هر روز شير شتر بچه‌دار را با وزن نيم درهم قرص زرد ( اقراص الصفر ) و نيم درهم تباشير بخورد مفيد است . البته روز اول نيم درهم از قرص زرد و تباشير با نيم درهم شير شتر باشد و به تدريج آن را به وزن يك درهم برساند . بعد از يك هفته و بعد از آنكه آب پاكسازى شد ، هر روز شير شتر ، به وزن دو درهم كلكلانج بخورد و از نو مدت يك هفته خوردن قرص زرد را از سر گيرد و بر اين علاج دوام كند شايد شفا يابد .\r\nاگر ديدى كه بيمار استسقاى خيگى داراى نيروى كافى نيست و ناتوان است ، روزانه تنها به وزن يك دانگ قرص زرد تناول كند ، نه بيشتر .\r\nما تركيب قرص زرد و كلكلانج را در اقرابادين ( كتاب پنجم قانون ) آورده‌ايم .\r\nاگر بيمار استسقاى خيگى حرارت شديد داشته باشد ، نبايد شير شتر بخورد كه شير شتر با مزاج گرم ناسازگار است .\r\nهرگاه براى بيمار استسقاى خيگى خوردن شير شتر تجويز مىكنى ، دستور شير شتر خوردن چنين باشد كه در سرآغاز به وزن چهل درهم در روز بخورد و هر روز ده درهم بر آن اضافه كند .\r\nداروى مسهل كه به بيمار استسقاى خيگى مىدهى نبايد داروى زيان‌رسان به كبد باشد . و اگر ناگزير از تجويز داروى ناسازگار با كبد و اسهال‌كننده شدى ، داروى اصلاح كردن آن را نيز به بيمار بده ! همچنين داروى اسهالى را يكباره نخورد و در چند نوبت بخورد . اگر داروى اسهالى را يك دفعه بخورند كشنده است . كمترين زيانى كه مىرساند ناتوان كردن كبد است .\r\nالوا به تنهايى براى كبد بسيار زيان دارد . تا ممكن باشد براى بيمار استسقاى خيگى الوا تجويز مكن . اگر ناگزير بودى كه آن را تجويز كنى داروى اصلاح آن را نيز همراه گردان .\r\nبيمار استسقاى خيگى بايد بعد از اسهال روزه بگيرد و اگر تحمل دارد ، يك شبانه روز چيزى نخورد . بعد از روزهء شبانه‌روزى چيزهايى بخورد كه تقويت‌كننده باشند و اندكى خاصيّت قبوضيت‌بخشى در آنها باشد . مثلا چيزى همانند قرص زرشك و آب ميوه‌هاى خوشمزه و قبوضيت‌بخش بخورد . بويژه بعد از استعمال داروهايى از قبيل : گياه شير سگ ( اوفربيون ) ، خامالاون ( هفت برگ ) و اندران و امثال آنها آب ميوهء خوشمزه و قبوضيت‌بخش بسيار مفيد است .\r\nبعد از آن داروهاى تعديل بخشيدن مزاج تجويز كن ! از قبيل : ترياق و داروى كركم ( زعفران هندى ) كه در علاج استسقاى سرد مفيدند .\r\n\r\n","description":"","footnote":"","page_name":" 296 ","page_number":310},
  {"content":"\r\n\r\nآب كاسنى در علاج استسقاى گرم ، داروى خوبى است .\r\nاگر ديدى كه حرارت در بيمار هست ، به هيچ وجه كارى مكن كه مادهء صفرائى را اسهال دهى ؛ زيرا در باقى ماندن مادهء صفرائى دو نكته هست . اولا : صفرا در مقابل مادهء آبى مقاومت مىكند .\r\nثانيا : اگر مادهء صفرائى و مادهء آبى را باهم اسهال دهى ، اسهال دو چندان مىشود كه بيمار را زياد ناتوان مىكند . در اين حالت بهتر آن است كه صفرا را بدون بيرون راندن خاموش كنى و مادهء آبى را اسهال دهى . مگر اينكه مادهء صفرائى در بيمار بسيار زيادتر از حد لازم جمع آمده باشد ، كه در علاج اسهال دادن آن هليله را تجويز كن ! زيرا براى اسهال دادن صفرا بسيار مفيد است و همان تأثير خوب را دارد كه سكبينه در حالت استسقاى سرد دارد .\r\nپاكسازى بيمار در اندازهء زياد و در دفعات متعدد بسيار بد است . امّا در هر حال اسهال زياد و به دفعات زياد در استسقاى گرم كم‌خطرتر است تا در استسقاى سرد .\r\nداروهاى خوب مليّن در حالت بيمارى استسقا و بويژه در استسقاى خيگى عبارت است از :\r\nآبگوشت چكاوكها و آبگوشت خروس پير بويژه اگر با بسپايك و شبت و امثال آنها بپزند .\r\nاگر به مدت ده روز به وسيلهء داروى پاك‌ساز كم‌مايه و شير شتر و آب پنير و غيره بيمار را پاكسازى كردى و آب شكم كاهش يافت و آماس شكم سبك شد ، مصلحت است كه داغ بر شكم بيمار بگذارى تا بار ديگر آب را در خود جاى ندهد . داغ‌گذارى بايد بعد از مراعات پرهيز و دو يا سه روز بعد از ترك داروى مسهل باشد .\r\nبايد داغ‌گذارى در شش جهت صورت گيرد : سه داغ بر درازاى شكم بگذار كه از استخوان سينه تا زهار را در بر گيرد . سه داغ ديگر را بر پهناى شكم بگذار كه بر شكم افقى باشد . بيمار بعد از داغ‌گذارى بر گرسنگى و تشنگى شكيبا باشد و مدتى صبر كند .\r\nدر اوقاتى كه بيمار داروى مسهل مىخورد ، در فاصلهء ميان دو اسهال چيزهاى بازكننده از قبيل :\r\nقرص بادام تلخ تناول كند . شير شتر بچه‌دار ، شير بز و بويژه شير شتر عربى در اسهال دادن بيمار استسقاى خيگى خوبند . اگر شترى كه شيرش براى علاج بيمار استسقاى خيگى استعمال مىشود از رازيانه و بابونه تغذيه كرده باشد چه بهتر ، كه آب شكم بيمار را بيرون مىريزد و معده را نرم نگه مىدارد .\r\nداروهاى ادرارآور در اين حالت درمنه ، مشك چوپان ، قاقله ، و امثال آنها هستند .\r\nدر علاج استسقاى بيماران گرم مزاج داروهايى را تجويز كن كه با كبد سازگار باشند . مانند :\r\nكشوث ، كاسنى و غيره .\r\nهرگز گوش به و رّاجان هرزه‌گو ( سوفسطائيان ) مده كه مىگويند شير بر عليه بيمارى استسقا است . بلكه متأكد باش كه شير در علاج استسقا بسيار مفيد است .\r\nشير زدايندهء كثافتها ، كاهش‌دهندهء غلظت مادهء بيمارى و داراى خاصيت ويژه است .\r\nممكن است داروى مسهل ( هر دارويى ) در بعضى حالات مخصوص بيمارى استسقا ضد بيمارى عمل كند . اما خاصيّت دارو عموما با كبد سازگار است ؛ يا اين اختلاف و تبديل كاربرد دارو تنها در حالت بخصوصى خوب نباشد ، مثلا با كبد سازگار باشد اما وقتى داروى اسهالى شد\r\n\r\n","description":"","footnote":"","page_name":" 297 ","page_number":311},
  {"content":"\r\n\r\nبهره ندهد . در اينجا مثالى مىآورم . كاسنى براى كبدى كه بيمارى سرد دارد بهره نمىدهد . در صورتى كه كاسنى كاملا با كبد سازگار است . مثال ديگر سقمونيا ( محموده ) را ذكر مىكنيم كه در علاج بيمارى صفرائى آن فايده را نمىبخشد كه در غير بيمار صفرائى دارد .\r\nاين را خوب درك كن ! كه شير شتر بچه‌دار عربى بسيار بهره‌رسان است . اگر كسى كه بيمارى استسقاى خيگى دارد به جاى غذا و آب فقط شير ياد شده را بخورد و بر آن دوام كند ، شفا يابد و علاج ديگر نمىخواهد .\r\nبرخى از اين نوع بيماران استسقائى تجربه كرده‌اند و اثبات شده كه شير شتر چگونه دارويى است . اينها را سرنوشت به سرزمينهاى عرب كشانيده بود ، كسانى كه به بيمارى استسقا مبتلا شده بودند بر خوردن شير شتر عربى دوام كردند و خوب شدند .\r\nدر علاج استسقا مىتوانى شير شتر بچه‌دار را تنها به بيمار بدهى و مىتوانى در حالاتى كه مىخواهى شير شتر گرمىبخش‌تر يا كمتر گرمىبخش باشد و يا از نيروى اسهالى آن بكاهى ، داروى ديگر با آن مخلوط كن و به بيمار بده . مثلا اگر مىخواهى شير شتر عربى - كه به بيمار استسقايى مىدهى - بيشتر گرمىبخش باشد ، هليله همراه بزر كاسنى و بزر كشوث و نمك نفطى با شير مخلوط كن !\r\nاگر مىخواهى كه بيمار از شير گرمى نه زياد بلكه لطيف كسب كند ، سكبينه و ثمر سكبينه با آن مخلوط كن .\r\nاگر مىخواهى كه شير شتر عربى سبب اسهال بيش از حد نشود ، خرنوب مصرى و امثال آن با شير قاطى كن و به بيمار بده كه بخورد .\r\nرواست كه شير شتر را با بول شتر قاطى كنى و به بيمار بدهى .\r\nاگر بيمار استسقايى بويژه بيمار استسقاى خيگى خوراك و نوشيدنيش منحصر به شير شتر باشد و چيز ديگرى نخورد فايده بيند . يا اينكه با خوراكى ديگر كه غير از شير است شير شتر بخورد و در هر وعدهء غذايى شير شتر نباشد ، در هر دو حالت يعنى شير شتر تنها باشد يا همراه دارو يا غذاى ديگر باشد ، بايد مواظب باشى و تحقيق كنى كه :\r\n1 - آيا بدن ، شير را در خود مىپذيرد و شير سبب اسهال نمىشود ؟\r\n2 - آيا اسهالى كه از اثر شير شتر آيد اندك است ؟\r\n3 - آيا اسهال پيامد شير شتر ، در اندازه بيشتر از وزن شيرى است كه خورده است و بيمار تاب آن را دارد ؟\r\n4 - آيا از اثر شير شتر كه بيمار خورده است اسهال به افراط زياد و از تاب بيمار خارج است ؟\r\n5 - آيا شير شتر در معده بيمار ، يا در گدارها پنير مىشود ؟\r\n6 - آيا سبب سردمزاجى بيمار مىگردد ؟\r\n7 - آيا خلط بلغمى را به جا مىگذارد ؟\r\n8 - آيا خلط قبلى و سابقه‌دار را متعفن مىكند و مىسوزاند .\r\n\r\n","description":"","footnote":"","page_name":" 298 ","page_number":312},
  {"content":"\r\n\r\nبراى هر حالتى كه با علاج بيمار مناسب نباشد چاره بينديش ، يا شير را از او ببر ، يا آن را اصلاح كن !\r\n\r\nوقت و هنگام شير شتر خوردن\r\nوقتى كه شير شتر در علاج بيمار استسقايى بيشتر بهره‌رسان است ، موسم بهار تا اول تابستان مىباشد . و ما بارها آزموده‌ايم و نتيجهء خوب بدست آورده‌ايم كه قبل از آنكه بيمار استسقايى شروع به خوردن شير شتر عربى كند بايد چند روز و چند شب گرسنه بماند ، غذاى بسيار كم بخورد و اگر مىتواند اصلا غذا نخورد يا دست كم شب قبل از خوردن شير گرسنه بماند . وقتى كه شير شتر مىنوشد ، بايد شكم كاملا تهى باشد . آنگاه فورا و سر وقت چهارده مثقال ، يا بيست و يك مثقال شير شتر عربى بخورد . امّا بهتر آن است كه چهارده مثقال شير شتر با هفت مثقال بول شتر به هم بزند و بخورد . بعد از آن مدت سه روز آب نخورد . كوشش كند كه تقريبا به اندازهء شيرى يا شير و بولى كه خورده است دفع ادرار كند .\r\nشايد بعد از سه روز از نوشيدن شير - كه بر آن دوام مىكند - شكم بيمار اسهال شود . و امكان دارد كه اسهال نشود و تنها مدفوعى اندك بيرون آيد و لا غير .\r\nاگر بيمار از خوردن شير اسهال نشد ، معلوم مىشود كه بدن آن را براى خود برگزيده است .\r\nاگر از اثر خوردن شير ، بيشتر از شيرى كه خورده است اسهال داشت ، مدت يك روز شير نخورد . يا داروى قبوضيت‌آور سبك با شير قاطى كن كه بخورد .\r\nاگر اصلا از شير ، شكم اسهال نشد ، بيم آن مىرود كه شير در شكم بيمار پنير شده باشد . كه در اين صورت بايد بيمار شير خوردن را ترك كند .\r\nاگر شكم بيمار استسقايى بدون شير خوردن اسهال شد ، شير خوردن را منع كن ! در اين حالات ، يعنى چه شير پنير شده باشد يا شكم بيمار خودبه‌خود اسهال شده باشد ، به جاى شير چيزى را تجويز كن كه محتواى معده را رو به پايين سوق دهد . سپس از نو شير شتر تجويز كن كه بيمار بخورد اما دارويى مانند سكبينه و امثال آن را با شير قاطى كن !\r\nدر هر حال براى احتياط چنين خوب است كه در اثناى شير خوردن ، هر سه روز يك بار كمى از حب سكبينه بخورد ، تا اگر بقايايى از شير در شكم پنير شده باشد ، يا اگر شير تا اندازه‌اى پنير شود حب سكبينه مانع باشد و پنير شده را بيرون براند . بويژه اگر ديدى كه آروغ بيمار بوى ترش مىدهد و احساس سنگينى در شكم مىكند ، حب سكبينه حتما بايد تناول شود . و همين‌كه احساس كردى كه شير پنير شده است يا مىشود ، بىدرنگ حقنه را استعمال كن و بيمار را مدت يك شبانه روز يا دو شبانه روز از شير خوردن بازدار ! ضماد و كماد دارويى را بر شكم بگذار و ببند كه پنير شده را بگدازند .\r\nاگر خوردن شير شتر عربى پيامدهاى ناباب ذكر شده را نداشته باشد ، هر روز مقدارى كه از مادهء اسهالى بيشتر نباشد ، مثلا به اندازهء دو كوزهء كوچك فقط شير بخورد و يا شير را با سكبينه و قرص‌هاى اسهالى كه حاوى سكنجبين باشند بخورد و يا مسهل ديگر با شير قاطى كند .\r\n\r\n","description":"","footnote":"","page_name":" 299 ","page_number":313},
  {"content":"\r\n\r\nاگر اسهال از اثر خوردن شير شتر بيش از حدّ متوقع و به افراط بود ، يك روز يا دو روز از خوردن آن دست بردارد . آنگاه به تدريج خوردن شير را از سر گيرد . اين بار شير شتر اصل‌زاده بخورد كه شتر شيرده مذكور از گياهان قبوضيت‌آور تغذيه كرده باشد و همين‌كه شير را از پستان شتر مىدوشند ، ريم آهن بصرايى كه در شراب و سركه شسته شده‌اند و بر آتش بو داده‌اند به وزن ده درهم ، خرنوب مصرى و ساماروغ ( نوعى قارچ چمنى ) هريك پنج درهم ، بزر كرفس سه درهم ، چند بسته از مرزه ، كرفس و فيجن همه را در آن شير تازه دوشيده ريزند و يك ساعت در شير بمانند ؛ آنگاه شير را بپالايند و بخورند و كم‌كم و به تدريج شير خالص شتر اصل‌زاده را - كه ذكر شد - بخورند و اگر نياز به كمك مسهل داشتى ، دارويى را كه مصلحت مىدانى با آن قاطى كن !\r\n\r\nادرارآورها در علاج استسقاى خيگى\r\nبه ياد داشته باش ! هيچ‌گاه تنها داروئى را از داروهاى ادرارآور بر دوام به بيمار ندهى بلكه داروها را عوض كن . گاهى اين و گاهى آن .\r\nداروهاى مفيد در علاج بيمارى استسقاى خيگى عبارتند از :\r\nكرفس كوهى ، نانخواه ، ( ننه حوا ) ، پونه ، برباله ، رازيانه ، بزر كرفس كاشتنى ، كاشم ، همه نوع انگدان ، ماشدارو ، وجّ ( سوسن زرد ) ، هر دو نوع سنبل ، تخم زردك بيابانى ، مو ( بيخ گياهى است ) ، مارچوبه ، بزر مارچوبه ، بيخ زردك بيابانى ، كاكنه .\r\nهر دارويى از اين داروها را كه استعمال مىكنى بايد خرد و سائيده مانند گرد گردند كه به سرعت به طرف كوژ كبد برسند .\r\nاگر داروهاى ادرارآور بسيار قوى و تأثيربخشى تجويز كردى بايد بيمار را سفارش دهى كه بعد از تناول دارو آبگوشت چرب ، مانند آبگوشت مرغ چاق بخورد .\r\n\r\nضمادها ( داروهاى بر خارج گذاشتنى )\r\nداروهاى گذاشتنى در اين حالت نبايد در تركيبش به حد زياد داروهايى وارد باشد كه خشكاننده ، و تحليل‌برنده و قبوضيت‌آور هستند . كه مسام‌هاى پوست را مىبندند و راه تنفس براى پوست از راه اين سوراخهاى ريز نمىماند و داروهائى را در تركيب آنها به كار مبر كه بسيار كم تحليل برنده باشند . دقت كن ! كه داروهاى داخل ضماد نگه‌دارندهء نيروى بيمار باشند . مثلا : سنبل هر دو نوعش ، كندر و مقدار بسيار كمى از مشك زمين در ضماد باشند خوب است . كه در اين حالت ، ضماد بر شكم گذاشتنى نگه‌دارندهء نيروى پردهء بالائى پوشش اندامان ( مراق ) است و همچنين نگه‌دارندهء نيروى اندامانى است كه زير پوشش مراق واقعند . و مراق و اندامان زير پوشش مراق را چنان تقويت مىكند كه مواد ناسازگار را در خود جاى ندهند .\r\nداروهاى گذاشتنى تكى و ساده و داروهاى تركيبى كه ضماد شوند و در علاج بيمار استسقائى خيگى بسيار مفيد باشند ، فراوان در اقرابادين ( كتاب پنجم قانون ) آمده‌اند ؛ اينجا ضمادهايى را ذكر مىكنيم كه آزمون شده و بسيار مفيد باشند كه تركيب يكى از آنها چنين است :\r\n\r\n","description":"","footnote":"","page_name":" 300 ","page_number":314},
  {"content":"\r\n\r\n\r\nنسخه :\r\nسرگين گاو ، پشك بز مشروط بر اينكه از گياه خشك تغذيه كند . از هريك يك جزء با آب و نمك بر آتش بجوشند ، گوگرد بر آن پاشند و بر شكم بيمار نهند .\r\n\r\nنسخهء ديگر :\r\nپشك بز ، با بول كودك بسرشد و بر شكم گذارند .\r\n\r\nنسخهء ديگر :\r\nچلغوز كبوتر ، ثمر غار و زنبق را درهم بسرشند و بر شكم بگذارند .\r\n\r\nنسخهء ديگر كه در علاج استسقاى خيگى بسيار اثربخش است :\r\nسرگين گاو ، پشك بز و مقدارى از خربق و گاو كشك را با بول شتر ماده بسرشند و بر شكم گذارند .\r\n\r\nنسخهء ديگر :\r\nودع ( صدف ، يا نوعى گوش‌ماهى كه جانور در آن است ) را شقّه كنند و درسته بر شكم بچسبانند . و همين ودع را بكوبند و كوبيده را بر سينهء بيمار بچسبانند . و در هر دو حالت بگذارند تا خشك مىشود .\r\n\r\nنسخهء ديگر :\r\nصمغ صنوبر ، بورهء قرمز ، زنجفيل شامى ، خاكهء كندر كوبيده . همه را با پيه گاو درهم بسرشند و بر شكم بيمار بگذارند .\r\n\r\nنسخهء ديگر كه با هر نوع استسقايى سازگار است :\r\nخامالاون سائيده يك جزء ، بورهء قرمز دو جزء ، ماشدارو يك جزء و نيم ، و انجير چاق كه در آب بپزد و با اين داروها درهم بسرشند و بر شكم بگذارند ، فايده بينند .\r\n\r\nنسخهء بسيار تأثيربخش ديگر :\r\nصمغ صنوبر ، موم ، لانولين ( سنگل ميشى ) ، زفت ، انگم درخت بنه ، از هريك به وزن سه درخمى .\r\nميعه كه همان اصطرك است ، مصطكى ، الوا ( صبر ) ، زعفران ، شاخه و جوانه‌هاى خاراگوش و اندران از هريك به وزن يك درخمى . گند بيدستر ، گوگرد ، حماما ( هل ) و صدف ماهى سيف هريك به وزن نيم درخمى . چلغوز كبوتر ، تخم ترتيزك بابلى ، گل نى باتلاقى هريك سه درخمى . سوسن آسمانى رنگ به وزن چهار درخمى . بورهء قرمز به وزن يك درخمى . همه را با روغن بابونه درهم قاطى كنند و بسرشند و بر شكم بيمار استسقايى گذارند .\r\n\r\n","description":"","footnote":"","page_name":" 301 ","page_number":315},
  {"content":"\r\n\r\nاگر بيمار استسقايى ورم در كبد دارد ، ضماد زير بسيار خوب است كه از خارج بر كبدش گذارند .\r\n\r\nنسخه :\r\nخشكيدهء سنبل ، زعفران ، ثمر درخت بان ، مصطكى ، شاه افسر ، شاخه‌هاى نازك و شاداب تاك و بابونه . با روغنى خوشبوى قاطى شوند و بر كبد بگذارند .\r\nمرهم زير مخصوص گذاشتن بر شكم بيمار است .\r\n\r\nنسخه :\r\nمرغش ، گوگرد زرد ، بورهء قرمز و اندران از هريك يك جزء . زيره دو جزء و دو سوم جزء . همه را با موم و سقز درخت بنه و شراب درهم ريزند و درهم بسرشند و بر شكم گذارند .\r\nبه علاوه مرهم گند بيدستر ، مرهم خاراگوش ، مرهم زنبق ، مرهم فربيون ( گياه شير سگ ) ، مرهم هندوانهء ابو جهل ، مرهمى كه از بيد سازند ، مرهم ثمر غار ، مرهم بزرها و مرهم بولورحيوش ( بولوزحيوس - نسخه ) همگى در علاج استسقا نافعند .\r\n\r\nگردهاى دارويى پاشيدنى در علاج استسقا :\r\nگرد بورهء قرمز بو داده و گرد نمك بوداده ؛ كه قبلا شكم بيمار را با روغنى گرم‌مزاج مانند : روغن بارهنگ و يا روغن سنبل رومى چرب كن و سپس گرد بوره و نمك بو داده را بر آن بپاش !\r\nگاهى داروهاى سرخ گردانندهء پوست - كه خون به زير پوست مىكشند - در علاج بيمار استسقايى مفيد واقع مىشوند .\r\nبرخى از طبيبان با چوبك‌هاى نازك ، اندامان جانبى و دست و پاى بيمار را كتك مىزنند ؛ كه اين عمل به عقيدهء من كارى است بسيار ناپسند .\r\nبرخى از طبيبان آبدان پف كرده ( بادكنك ) را از هر دو طرف بر تهيگاه بيمار آويزان مىكنند ؛ كه من گمان نمىكنم فائدهء چندانى برساند . امّا شق كردن پردهء پوششى مراق و آب از آنجا بيرون آوردن مشكلاتى در بر دارد و اكثرا كار موفقى نيست و به نتيجهء خوب نمىانجامد . مگر بيمار استسقايى شرايط زير را داشته باشد :\r\nالف - تنش بسيار نيرومند باشد .\r\nب - توان آن را داشته باشد كه بعد از عمل شق كردن مراق ورزش ميانه كند .\r\nج - بتواند تشنگى را تحمل كند .\r\nد - به خوردن غذاى كم راضى باشد .\r\nحال اگر بيمار داراى شروط مذكور است ، باز تا ممكن است اين عمل را انجام مده . و اگر ناگزير بودى و انجام دادى احتياط كن !\r\nآب داخل شكم بيمار را يكباره بيرون مكش ! كه روان زندگى در بدن يك دفعه بيرون بپرد بيمار\r\n\r\n","description":"","footnote":"","page_name":" 302 ","page_number":316},
  {"content":"\r\n\r\nبكلّى از ناى بيفتد . آب را كم‌كم بيرون آور . مگذار چيزهاى بسيار خسته‌كننده بر بيمار وارد شود . و اگر ديدى كه بيمار خسته است عمل را انجام مده .\r\n- عمل شق كردن مراق و بيرون آوردن آب را چگونه انجام مىدهى ؟ - افطيلوس دستور عمل كردن را چنين داده است :\r\n- « بايد بيمار راست برپا بايستد و اگر نتوانست راست بنشيند ، پرستاران با دست فشار بر دنده‌ها آورند و آب را به سوى پايين ناف دفع كنند و آب در زير ناف جمع شود . به اندازهء سه انگشت به هم چسبيده در زير و مقابل ناف ، ابزار شق كردن را فرو كن ! اين در حالتى است كه تشخيص داده باشى استسقا از روده‌ها منشأ دارد و از آنجا شروع كرده است . امّا اگر تشخيص دادى كه بيمار استسقا از كبد منشأ دارد و از آنجا شروع كرده است . پايين‌تر از ناف به اندازهء سه انگشت بهم چسبيده را در طرف چپ ناف شق كن ! نه كاملا در مقابل ناف . و اگر سبب بيمارى از سوى طحال سر زده است ، شق را در طرف راست ناف ايجاد كن ! در اثناى شق كردن بسيار مواظب باش نكند پردهء زيرين مراق ( صفاق ) را پاره كنى .\r\nكوشش كن كه پردهء مراق را كمى از صفاق بر كنى و به سمت پايين‌تر از جاى شق كردن ببرى .\r\nآنگاه سوراخى كوچك در مراق ايجاد كن اين سوراخ كه از سوراخ مراق پايين‌تر واقع شود ، تا اگر لولهء آبكش را بيرون آوردى سوراخ خودبه‌خود برهم آيد و راه را بر ريزش آب ببندد . اگر هر دو سوراخ ( سوراخ طبيعى صفاق و سوراخ عمل كرده در مراق ) مقابل هم باشند ، بند آمدن آب ممكن نيست .\r\nلولهء آبكش بايد لولهء مسين باشد . هرگاه آب مورد نياز را بيرون كشيدى ، بيمار را وادار كن كه بر پشت بخوابد . بايد در اثناى عمل مواظب نبض بيمار باشى ، همين‌كه احساس كردى كه نبض بيمار دارد ناتوان مىشود ، فورا آب كشيدن را متوقف كن !\r\nوقتى كه آخرين نوبت كشيدن آب از شكم است ، همه را بيرون مكش ! چيزى را در شكم بيمار باقى گذار كه بتوانى با داروهاى مسهل آن را بيرون بياورى .\r\nبعد از شق كردن مراق و كشيدن آب ، داغهاى ششگانه را - كه سابقا ذكر كرديم - بر طول و عرض شكم بيمار بگذار ! و امكان دارد كه نياز باشد داغ بر معده و كبد و طحال و پايين ناف نيز بگذارى . بايد ابزار داغ‌گذارى بسيار باريك و نازك باشد . »\r\nنوعى ديگرى از اين عمل آبكشى هست ، كه به عقيدهء من اين بهتر است كه شرح داديم . و آن چنين است :\r\nآب را به كيسهء بيضه‌ها برسانند . سپس به وسيلهء ابزار شق كردن ، اندك‌اندك آب را از كيسهء بيضه‌ها بيرون كشند .\r\n- چگونه آب را به سوى بيضه‌ها سوق مىدهى ؟\r\n- به وسيلهء به عطسه آوردن بيمار ، يا وسيلهء دارويى كه مادهء آبى را به سوى پايين مىكشد .\r\nاگر عمل شق كردن كيسهء بيضه‌ها را اختيار كردى ، بايد كاملا با احتياط عمل كنى نكند عمل به فتق ( غرى ) بينجامد . عمل نوعى و به اسلوبى باشد كه براى اندامان ديگر زيانى در بر نداشته\r\n\r\n","description":"","footnote":"","page_name":" 303 ","page_number":317},
  {"content":"\r\n\r\nباشد .\r\nاگر آب در كيسهء بيضه جمع شد ، آن را وسيلهء سوزن در جاهاى متعدد سوراخ كن تا آب جمع آمده از جاى خليدن سوزنها تراوش كند ؛ در نتيجه كار آسان‌تر و بىخطرتر مىشود .\r\nشايد بعد از شق كردن ، درد شكم‌پيچه ( مغص ) و آزار سخت روى آورد . براى علاج اين درد :\r\nروغن شبت ، روغن بابونه و روغنهاى نرم‌كننده بر جاى شكم‌پيچه و بر جاى شق شده بريز ! و ضماد بر شق شده بگذار !\r\nضمادى كه بر جاى شق شده مىگذارى از شنبليله و بزر كتان و بزر خطمى و امثال آنها باشد .\r\nشايد تنها آب گرم و روغن را بر جاى شق شده بريزى كافى باشد .\r\nهرگاه درد شكم‌پيچه ( مغص ) تسكين يافت ، ضماد يا روغن را بردار !\r\nتا اينجا موضوع راجع به عمل كردن آب استسقا در شكم بود ، اينك داروهايى را ذكر مىكنيم كه در پاك‌سازيهاى جزئى براى علاج استسقا مفيدند و آب جمع شدهء استسقايى را اسهال مىدهند .\r\nبرخى از اين نوع داروها را در كتاب دوم ، در جدول داروها ذكر كرده‌ايم .\r\nداروهاى قوى در اين زمينه - كه ذكر شده‌اند - عبارتند از : شيرهء گياهان و شيرهء برخى از درختان .\r\nبهترين دارو كه آسيب بيمارى استسقا را دفع مىكند ؛ سركه ، به ، سيب ، انار دانه ، و بويژه سركه‌اى كه به و امثال به در آن پرورده شده باشد . يا سركه‌اى كه با به يا امثال به بر آتش پخته است .\r\nيا به كه مدتها در سركه مانده است - يا افشرهء به را كه بر سركه پاشيده‌اند .\r\nمايع‌هاى دارويى تركيب شده در علاج استسقا - كه مناسبند - عبارتند از :\r\nشير گياه گاوكشك ( شبرم ) ، شيره‌هاى مانند شيرهء گاو كشك از ساير گياهان ، شراب سيكى كه دارو را با آن بسرشند و از آن قرص سازند .\r\nاگر به وزن يك دانگ شير گاو كشك را در يك اوقيه اسكنجبين ريزند و در آن حل كنند و بيمار استسقايى بخورد ، بسيار خوب است .\r\nاگر يك دانگ از مادهء تراوشى درختى را كه ترياق مغراوى ( فراوى - نسخه . ) از آن مىسازند ، با يك اوقيه اسكنجبين بخورند ، مفيدتر از شير گاو كشك و اسكنجبين است .\r\nاگر دو درهم فوشنجى ، كه پندارم فوشنجى همان لاغيه - لاعبه ( لبانه ) باشد ، با شير گياه شير سگ در زردهء تخم نيم‌بند ريزند و بخورند خوب است . اگر بيمار استسقايى بسيار نيرومند باشد و چندين دفعه اين دارو را بخورد خيلى خوب است . اما در غير اين صورت ، يعنى اگر بيمار داراى نيروى كافى نباشد ، اين دارو خطرناك است .\r\nاكسيد مس ، سونش مس ، و بويژه اگر سونش مس را با مغز نان بسرشند و حب كنند ، مفيد است گياهى هست آن را خشكيده مىآورند و مورانا ( منداربا - نسخه . ) گويند . در علاج استسقا مفيد است .\r\nافشرهء سيماهنگ ( قثاء الحمار ) كه پيه هندوانهء ابو جهل در آن خيسيده باشد ، داروى خوبى است .\r\n\r\n","description":"","footnote":"","page_name":" 304 ","page_number":318},
  {"content":"\r\n\r\nخامالاون ( هفت برگ از گياهان شيردار ) در علاج بيمارى استسقا بسيار قوى و تأثيربخش است ، اما بايد براى دفع گزند آن را در سركه خيس كنند . و اگر از سركه‌اى كه در آن خامالاون خيسيده ، اسكنجبين سازند و بخورند از داروهاى علاج استسقا است .\r\nاندران ( صمغ اشه ) به وزن تقريبا دو درهم در عسلاب بريزند و بخورند ، مفيد فايده است .\r\nداروهاى علاج استسقا كه در گرمى و سردى ميانه و در تأثيربخشى نيز ميانه به حساب آيند ، عبارتند از :\r\nسكبينه ، زنبق ، بزر گزنهء پوست‌كنده كه با عسل و آب برگ ترب بسرشد .\r\nداروهايى كه كم‌تأثيرتر و بىخطرتر از همه هستند ، داروهاى زيرند :\r\nآب قاقله ( هل بويا ) نيم رطل با گز استبرك بخورند . همچنين آب كاكنه ، آب تاجريزى ، اسكنجبين خامالاون ، شير شتر اصلاح شده و تقويت شده با دارو ، آب پنيرى كه به وسيلهء زنبق ، خامالاون ، سونش مس و امثال آن تقويت شده باشد .\r\nاينك دارويى تركيبى كه در علاج استسقا و بويژه در علاج استسقاى خيگى بسيار خوب است .\r\n\r\nنسخه :\r\nنمك سنگ بلورى يك درهم . تربد ساييده به وزن پنج درهم . هر دو را در يك رطل آب پنير ريزند و بر آتش گذارند تا بجوشد و كف از آن گيرند و بپالايند . اول از يك سوم رطل شروع كنند و كم‌كم هر روز نوشيدن آن را افزايش دهند تا به يك رطل در روز مىرسد . اين دارو آب مايهء استسقايى را كم مىكند و گرمى نمىبخشد .\r\n- كدام نوع از آب پنير بهتر است ؟ اينك به ترتيب اولويت ذكر خواهد شد .\r\n1 - آب پنير گرفته از شير شتر .\r\n2 - اگر بيمار مبتلا به استسقا ، گرمى دارد پنير گرفته از شير بز ، شير الاغ و هرآنچه به شير الاغ نزديك باشد ، خوب است .\r\nاينك دارويى تركيبى كه در علاج استسقاى گرم بسيار خوب است .\r\n\r\nنسخه :\r\nبه را تكه‌تكه كنند و در سركه اندازند و تا سه روز در سركه بماند . به اندازهء نصف سركه شكر در آن ريزند . همه را بهم زنند تا عسل مانند و منعقد مىشود . از آن تناول كنند .\r\nاگر از بزر خالاماون و گز استبرك حب سازند و تناول كنند خوب است و حتى براى بيمار گرم مزاج استسقايى هم هيچ خطرى در بر ندارد .\r\n\r\nمعجونهاى علاج استسقا :\r\nمعجون كلكلانج ، معجونى ساخته از ريم آهن و خالاماون كه در اقرابادين ( كتاب پنجم ) ذكر كرده‌ام . معجون ديگر هست كه ديگران ابداع كرده‌اند ، آن هم خوب بوده و تركيبش به قرار زير\r\n\r\n","description":"","footnote":"","page_name":" 305 ","page_number":319},
  {"content":"\r\n\r\nاست .\r\n\r\nنسخه :\r\nبزر كاسنى ده درهم ، بزر كشوث ده درهم ، آب پز كاسنى بيابانى ( طرحشقوق ) خشكيده بيست درهم . افشرهء زرشك پانزده درهم ، لاك شسته پنج درهم ، راوند چينى پنج درهم . قارچ چمنى هفت درهم . همه را با گلاب قند درهم بسرشند . و با آب سبزيهاى نامبرده در اين نسخه تناول كنند . در حقيقت اين معجون را اطبّاى پيشينه استعمال كرده‌اند ، امّا يكى از اطبّاى اين اواخر ، ادعا مىكند كه از شاهكارهاى خود او است ! در هر حال اين معجون از معجون كلكلانج بيشتر جاى اعتماد و سالمتر است . در اسهال دادن بيمار بسيار فعال و در عين حال نيروبخش است .\r\nشربتى در علاج استسقا خوب است كه تركيب زير را دارد .\r\n\r\nنسخه :\r\nسوختهء ساييدهء مس به وزن يك مثقال . چلغوز كبوتر ، يك مثقال . چوبك ساقهء گياه فيجن ( سداب ) سه مثقال همه را با اندكى نمك خمير در شرابى ريزند و بخورند .\r\nشربت زنبق نيز براى بيماران استسقايى خوب است .\r\nحبّهاى تناولى كه در علاج بيمارى استسقا بهره رسانند از اين قرارند :\r\n1 - حب موسوم به حب فيلغريوس كه تركيبش چنين است .\r\n\r\nنسخه :\r\nسونش مس ، برگ خامالاون و بزر رازيانهء شامى از هريك يك جزء . همه را درهم بسرش و حب بساز ! اگر نيروى بيمار زياد است ، هر باره به وزن يك مثقال ، و اگر نيروى كافى ندارد ، به وزن يك درهم تناول كند .\r\nو اينك سياهه‌اى از نام داروهايى كه حب از آنها سازند و در علاج بيمارى استسقا مفيدند :\r\nحب بهرام « 1 » ، حب خمسه ( خمس - نسخه . ) ، حب سكبينه ، حب خامالاون ( حب شعثا - نسخه . ) كه در علاج استسقاى خيگى فوق العاده مفيدند .\r\nحب راوند در استسقاى گوشتى بسيار مفيد است .\r\nحب مقل ، حب گاو كشك ( شبرم ) در علاج استسقا مفيدند . حبهايى را نيز در اقرابادين ذكر كرده‌ايم كه در علاج بيمارى استسقا مفيد و تأثيربخشند .\r\nاين حب كه تركيبش در زير آيد بسيار خوب است .\r\n\r\n\r\n","description":"","footnote":"\r\n( 1 ) - بهرام يا بهرم يا بهرمان - عصفر - تذكرهء انطاكى . بهرام - عصفر - تحفه . عصفر - كاجيره .\r\n","page_name":" 306 ","page_number":320},
  {"content":"\r\n\r\n\r\nنسخه :\r\nشيرهء گاو كشك ، افشرهء خاراگوش ، سنبل و تربد از هريك به وزن يك دانگ .\r\nقارچ چمنى ( غاريقون ) و گل محمدى از هريك به وزن نيم درهم . همه را با آب تاجريزى بسرشند و حب سازند ، كه بيمار استسقايى از آنها تناول كند بسيار فايده بيند .\r\n\r\nنسخهء ديگر :\r\nپوست نازك مس ، ماشدارو و رازيانهء شامى هريك يك جزء . درهم مىسرشند و از آنها حب مىسازند . بيمار اول به وزن يك درخمى بخورد و كم‌كم مقدار آن را زياد كند .\r\nهمچنين قرص بزرگ راوند مسهل ، قرص خامالاون همراه بزرها و قرص خامالاون هم مشهورند .\r\nحمام رفتن و آب‌تنى در آب گرم معمولى براى بيماران استسقايى خوب نيست . بهتر آن است كه به حمام خشك روند . در ميان انواع حمام خشك و گرم ، تنور بهترين است . تنور را بيفروزند و بگذارند تا آتش خاموش مىشود . صبر كنند كه گرمى تنور به اندازه‌اى پايين آيد كه بيمار تاقت آورد در تنور - كه هنوز گرم است - بايستد . سر را از تنور بيرون آورد . تا بتواند نفس از هواى سرد بركشد و قلب و ريه خنك شوند و زياد تشنه نشود . ساير بدنش كه در داخل تنور است ، عرق زياد بريزد . اين حمام تنورى خوب است و بويژه براى بيماران استسقاى گوشتى فوق العاده مفيد است .\r\nاگر بيمار بخواهد كه در آب خود را بشويد ، در آبهاى گرم معدنى كه بوره‌يى يا گوگردى يا آب معدنى زاج بلورى ( شبى ) باشند آب‌تنى كند ؛ كه امثال اين آبها خشكاننده هستند . اگر بيمار استسقايى در شدت و اوج بيمارى هم باشد ، از آب‌تنى در چنين آبها بسيار بهره بيند . بويژه براى علاج استسقاى خيگى كم‌نظير است . بيمار استسقاى خيگى در روز چندين بار خود را در اين آبهاى معدنى بشويد ؛ اگر از نيرو نيفتاد و امكان داشت از اول تا آخر روز از آب معدنى ذكر شده بيرون نيايد بهتر است . آب‌تنى با آب دريا ، به شرطى كه سرد نباشد و ولرم و مايل به گرم باشد ، خوب است .\r\nاگر بيمار استسقايى از بيمارى شفا يافت آنگاه تا بتواند در آب سرد آب‌تنى و شنا كند بسيار خوب است . يكى از خوبى و محسنات آب‌تنى كردن بيمار استسقايى در آبهاى گرم معدنى اين است كه به آسانى از هواى سرد و آزاد نفس مىكشد . كه اگر در حمام معمولى و سرپوشيده باشد اين هواى سرد بركشيدن ممكن نيست .\r\nاگر بيمار در حالى نبود كه بتواند در آبهاى گرم معدنى آب‌تنى كند و بايستى خود را بشويد ، آب شيرين معمولى را با داروهاى مناسب كه آب را هم‌مزاج آب گرم معدنى سازند مخلوط كن ! مثلا بوره ، گوگرد ، چوبك رخت‌شويى ، خردل ، آهك و داروهاى ديگر كه همين تأثيرات را داشته باشند در آب بجوشان ولى بيمار خبر نداشته باشد . آنگاه بيمار را اجازه بده كه با چنين آبى آب‌تنى كند .\r\n\r\n","description":"","footnote":"","page_name":" 307 ","page_number":321},
  {"content":"\r\n\r\nبا آبهاى گرم معدنى يا آبى كه هم‌مزاج آب گرم معدنى شده است ، بيمارى كه استسقاى خيگى يا استسقاى طبلى دارد ، تنها بايد شكم را بشويد . امّا بيمارى كه استسقاى گوشتى دارد مىتواند همهء بدن را در آنها بشويد .\r\nبيمارى استسقاى گرم ، يا از اثر ورم گرم در كبد پديد آيد ، يا فقط از اثر گرم‌مزاجى كبد .\r\nگرم‌مزاجى كبد هم از اثر ناتوانى و كاهش نيروست كه مزاج را تغيير داده است .\r\nاگر ديدى كه رنگ آب در بيمار استسقايى سرخ است ، فكر نكنى كه حتما بيمارى ، استسقاى از نوع گرم است ، شايد از اثر گرم‌مزاجى باشد ، و شايد نباشد . محتمل است تغيير رنگ دادن آب از اندكى آن باشد . بايد ساير دليلهاى مزاج گرمى همراه استسقا را بررسى كنى و از راه آنها دريابى كه چگونه استسقايى است ؛ و همين‌كه تشخيص دادى كه استسقاى گرم است ، به معالجهء استسقاى گرم بپرداز !\r\nاگر بيمارى استسقا از اثر ورم گرم در كبد يا از اثر سوء مزاج گرم بدون ورم در كبد باشد كه كم‌نيرويى آن را بوجود آورده است ؛ در هر دو حالت نبايد به هيچ وجه داروهاى گرمىبخش و گرم‌مزاج در علاج آن به كار ببرى . اگر داروى گرم‌مزاج گرمىزا را در علاج استسقاى گرم استعمال كنى بيمارى را از بد بدتر مىكنى و بيمار را به سر منزل خطرناكى مىرسانى .\r\nنبايد به حرف كسانى گوش دهى كه مىگويند : بجز داروى گرم‌مزاج هيچ علاجى براى شفاى استسقا نيست . طبيبان پيش از ما و ما خودمان بارها رخ داده كه بيمارى استسقا را معالجه كرده‌ايم . آماس اثر استسقا را وسيلهء داروهاى علاجى آماس و مزاج گرمى حالت استسقايى را با داروهاى سردمزاج سردىبخش شفا داده‌ايم . من خود زنى را ديدم كه بيمارى استسقا او را چنان ناتوان و خسته كرده بود ، كه اميدش از زندگى قطع شده بود . دل به دريا زد و بر انار يورش آورد . به حدّى انار خورد كه اندازه‌اش را نمىتوانم بازگو كنم . در اثر اين شره در خوردن انار شفا يافت .\r\nهيچ طبيبى براى آن زن انار تجويز نكرده بود ، بلكه اشتهاى خوردن انار طبيبش بود و اين علاج عجيب را املاء كرده بود .\r\nاگر تشخيص دادى كه استسقا همراه گرمى و تب است ، خلاصه استسقاى گرم است ، چكار بايد بكنى ؟ آب در شكم جمع شده است و علاج مىخواهد ، و از سويى تب و گرمى هست كه بايد معالجه شود . اگر به معالجهء آب جمع شده سرگرم باشى و در علاج گرم‌مزاجى اهمال كنى خطر است ؛ و اگر قبلا به علاج گرم‌مزاجى بپردازى و علاج آب جمع شده را به تأخير اندازى اشتباه است . پس بايد هر دو حالت را در آن واحد معالجه كنى . چگونه ؟\r\n- صبورانه و با شكيبائى داروهاى معتدل‌كننده و به اعتدال تأثيربخش را براى هر دو حالت تجويز كن ! كدام يك از جمع شدن آب و گرم‌مزاجى چيرگى يافت ، به مقاومت بشتاب و به سوى اعتدالش برگردان .\r\nو اين را بدان ! كه هروقت مىخواهى حالت بيمارى استسقا را شفا دهى و بيمار آماس و تب و گرمى دارد ، نبايد آب تاجريزى ، آب كاكنه ، آب كرفس ، آب قاقله و آب كاسنى وحشى ( قاصدك ) را استعمال كنى . اگر يكى از اينها را استعمال مىكنى بايد با چيزى مانند : لاك ، زعفران ، راوند و هليله\r\n\r\n","description":"","footnote":"","page_name":" 308 ","page_number":322},
  {"content":"\r\n\r\nباهم در آن مخلوط باشد . و اگر از استعمال داروى مسهل ناگزير شدى ، داروهايى را تجويز كن كه آنها را در درجات پايين قرار داديم . از قبيل : مسهلهاى خامالاونى و غيره . بايد فرمودهء جالينوس را دراين‌باره در نظر داشته باشى كه راجع به يكى از بيماران مبتلا به استسقاى گرم نوشته است و اينك ما عين نوشتهء او را نسخه‌بردارى مىكنيم . مىفرمايد :\r\n« دوست سالخوردهء خودم را كه به بيمارى استسقاى خيگى مبتلا شده بود و حرارت داشت و ناتوان شده بود ، چنين معالجه كردم . اول رژيم غذائى برايش معين كرده وادارش كردم از گوشت بريان شدهء بزغاله ، گوشت كبك ، گوشت تيهو ، گوشت پرنده‌هايى كه هماهنگ گوشت كبك و تيهو هستند تغذيه كند . نان از آرد سبوس نگرفته بخورد . قطعه‌هاى نازك گوشت ، گوشت پخته در سركه خيس شده همراه هلام « 1 » آش عدس و سركه و آش زرد عدسى و اين قبيل غذاها را زياد به خوردش دادم كه نيروى خود را حفظ كند .\r\nدر اثناى استعمال اين رژيم غذايى هيچ‌گاه اجازه ندادم كه آبگوشت بخورد . تنها روزى كه تصميم گرفتم به او دارو بدهم ، تجويز كردم كه قبل از تناول دارو زيربا ( آش زيره ) بخورد و بعد از دارو خوردن نيز باززيربا بخورد تا زياد تشنه نشود . امر كردم كه زيربا را با سركه‌اى ميانه در تندى و كم‌مايگى بخورد . آنگاه اين داروى اسهالى را به وى خوراندم كه نسخه‌اش چنين است :\r\nهليلهء زرد ، به وزن هفت درهم . شاهتره چهار درهم . خشكه گياه خاراگوش به وزن دو درهم . گياه مشكانيهء خشكيده به وزن دو درهم . كاسنى سبز شاداب يك دسته . سنبل الطيب ( علف گربه ) دو درهم . بزر كاسنى دو درهم . همه را در سه رطل آب ريختم و بر آتش جوشاندم تا يك رطل باقى ماند .\r\nده درهم شكر در آن رطل باقى مانده مخلوط كردم و خورد . وادارش كردم كه از اين حب تناول كند كه تركيب حب چنين است :\r\nيك جزء شيرهء گياه گاو كشك را با يك جزء شكر درهم سرشتم و حب ساختم و گفتم كه قبل از غذا بخورد . گاهى همين شيرهء گاوكشك ( شبرم ) را با انجير بهم مىسرشتم و حب از آن مىساختم و به اندازهء دو دانه يا سه دانه نخود به او مىدادم . بعد از تناول حبها وادارش كردم كه رب غوره و ريواس بخورد .\r\nداروهاى سردمزاج با موم و گياه خامالاون درهم سرشتم و بر كبدش گذاشتم . و از داروهاى آتى بر كبدش ماليدم كه عبارتند از :\r\nگل ارمنى با سركه ، گلاب و آرد جو يا آرد گاورس ، سرگين گاو ، پشك بز ، خاكستر بلوط ، خاكستر تاك و گاه به گاهى بوره و گوگرد را با سركه قاطى مىكردم و بر شكمش مىگذاشتم . ساير داروها را همگى با سركه مىآميختم . حتى يك بار ضماد ساخته از صندل بر كبدش گذاشتم . يكى از دفعات در حالى كه ضماد صندل بر كبدش بود ، تحليل‌برنده را ضماد كردم و بر ناف و شكمش گذاشتم . يك بار از آن بارها خامالاون را در شربت گل خيسانيدم و به وسيلهء آن شربت ، اسهال دادم . دفعهء ديگر شير گياه گاو كشك در شربت گل حل كردم و بخوردش دادم و اسهالش كردم . اجازه دادم انجير خشك ،\r\n\r\n\r\n","description":"","footnote":"\r\n( 1 ) - هلام : گوشت بريان گوساله كه با پوست بر آتش بريان شده است . هلام : شوربا سركهء چربى گرفتهء سرد شده .\r\n","page_name":" 309 ","page_number":323},
  {"content":"\r\n\r\nبادام و شكر بخورد .\r\nنمىگذاشتم آب بخورد ؛ اگر تشنگى زياد بر او يورش مىآورد ، گلاب قند با آب مخلوط مىكردم و اجازه مىدادم بخورد .\r\nبرگ گياه خشك خامالاون را كوبيده و بيخته با عسل انجير قاطى كرده بودم كه بايستى قبل و بعد از غذا مىخورد .\r\nخلاصه كارى كردم كه هر روز مقدار آب جمع شده و درجهء حرارت كاهش مىيافت ، تا خوب شد .\r\nاين بود نص فرمايش جالينوس .\r\n\r\nرژيم غذائى براى بيماران استسقا\r\nبايد كم غذا بخورند . اگر بتوانند در شبانه روز فقط يك وعده غذا بخورند ، خوب است . اگر بتوانند نان گندم نخورند ؛ زيرا در گندم لزوجتى هست كه ممكن است راه‌بندان در كبد بوجود آورد . نان جو با بزرها بخورند از نان گندم بهتر است .\r\nاگر از خوردن نان گندم نتوانستند صرفنظر كنند ، نانى باشد از آرد نابيخته و همراه سپوس و از گندمى كه خميرش كشدار و لزج نيست . بايد نان گندمى كه مىخورد در تنور برشته شود و خوب برشته شود . خميرش برآمده و خشكيده باشد ؛ تا در راه فرو دادن گير نكند . براى اين كار برخى از مردم آرد نخود با آرد گندم قاطى مىكنند .\r\nچربى غذاشان روغن زيتون نارسيده باشد . در غذاشان سركه ، روغن زيتون و ديگ ابزارهاى خوش‌بوكنندهء غذا باشد ، كه با مزاج آنها سازگار است . آبگوشت مرغ خانگى خوب است بخورند . كه هم ادرارآور هم داروى اصلاح كبد است .\r\nاز غذايى كه مسيحيان درست مىكنند و زيتون و هويج و سير در آن است بخورند خوب است .\r\nنخوداب ، آبگوشت چكاوك ، آبگوشت خروس پير و آبگوشت مرغ بخورند و اگر خشكه گياه ماهودانه ( حب الملوك ، يا ، دند ) در آبگوشت مذكور ريزند بهتر است .\r\nگوشت پرنده‌هايى از قبيل : درّاج ، مرغ ، كبوتر وحشى ، كبك ، كوكو ، چكاوك و گوشت سنگخوراك ، گوشت آهو ، بزغاله و نيز گوشت ماهى ريز ادويه‌زدهء لطيف و تندمزه شدهء تكه‌تكه شده ، همگى خوبند .\r\nگوشت نمك‌سود در آفتاب خشكيدهء مار بسيار خوب است . اما ممكن است سبب تشنگى زياد و به افراط شود . سبزيهاى خوردنى از قبيل : بيخ كرفس ، سلق ، بقله يهوديه ( كاسنى بيابانى ) ، كاسنى كاشتنى ، شاهتره ، سلمك ( به مقدار كم ) ، تره ، فيجن ، برگ بتهء شاه زيره ( كراويا ) ، پونه ، سير ، كبر و خردل بخورند خوب است .\r\nحبوبات همه با بيمارى استسقايى ناسازگارند و بايد ترك شوند ؛ بويژه خوردن حبوبات براى بيماران استسقاى طبلى بسيار زيان است .\r\nمغز دانه‌هاى مناسب كه بيماران استسقايى بخورند فايده بينند عبارتند از : پسته ، فندق ، بادام و اگر بادام تلخ را همراه خرما و مويز بخورند زيانى ندارد .\r\n\r\n","description":"","footnote":"","page_name":" 310 ","page_number":324},
  {"content":"\r\n\r\nاز ميوه‌هاى تر و نرم فقط مىتوانند انار شيرين بخورند .\r\nكسى كه استسقاى گرم دارد نبايد به هيچ وجه به شراب نزديك شود .\r\nكسى كه استسقاى سرد دارد بايد شراب بخورد ، امّا شراب كم‌مايه و كهنه شده آن هم به مقدار كم . نبايد ناشتا و يا با غذا شراب بخورد بلكه بايد مدتى از خوردن غذا گذشته باشد . يعنى وقتى شراب بخورد كه حس مىكند غذا دارد از معده پايين مىرود .\r\n\r\nحقنه و شياف در علاج بيماران استسقايى\r\nحقنهء ساخته از سكبينه ، زنبق و امثال آن براى بيرون آوردن آب شكم جمع شده خوب است .\r\nشيافى هست كه آب جمع شده را به خوبى بيرون مىآورد و در اين زمينه بسيار تأثيربخش است .\r\nتركيبش چنين است .\r\n\r\nنسخه :\r\nبزر گزنه ، پنجاه عدد . بزر ماهودانه ( حب الملوك ) سى عدد . قارچ چمنى به وزن هفت قيراط .\r\nپوستهء نازك مس به وزن سى درخمى . همه را با مغز نان بسرشند و شياف سازند . و از اين داروى درهم سرشته به وزن شش يا هفت قيراط تناول كنند .\r\n\r\nداروهاى ادرارآور در علاج بيمارى استسقا\r\nهرچه ادرارآور است و تو مىشناسى در علاج استسقا مفيد است .\r\nو اينك داروى ادرارآور خوب كه تركيبش از اين قرار است .\r\n\r\nنسخه :\r\nبزر گزنه به وزن نه قيراط . خربق سياه نه قيراط ، كاكنه دو درخمى . سنبل هندى يك درخمى . همه را درهم قاطى كنند . مقدار تناولى يك مثقال باشد كه با شراب ديگ ابزارها بخورند .\r\nداروى ادرارآور ديگر كه در علاج استسقا بسيار خوب است ، تركيب زير را دارد . ساقه‌هاى گياه بلسان ، علف گربه ( سنبل الطيب ) ، دارچين ختايى ، زيره ، بيخ سوسن ، گياه هزار چشم ، شكوفهء گورگياه ، گياه فيل‌گوش ، كوشنه ، هويج بيابانى ، حماما ( هل ) ، سمربيون ( كه نوعى كرفس بيابانى است ) ، فطراساليون ( كه عبارت از بزر كرفس كوهى است ) ، نى نهاوندى ، فلفل ، كاكنه ، سساليوس ( كه همان انگدان رومى است ) از هريك به وزن يك درخمى . همه را درهم قاطى كنند و مقدار تناولى به وزن دو درهم باشد .\r\n\r\n","description":"","footnote":"","page_name":" 311 ","page_number":325},
  {"content":"\r\n\r\n\r\nفصل پنجم علاج استسقاى گوشتى\r\nما راجع به علاج استسقا - به‌طور كلى - بياناتى داشتيم كه هر سه حالات استسقايى را شامل مىشود و مىدانى كه يكى از آن سه حالت ، استسقاى گوشتى است . در بحث از علاج استسقاى خيگى اشاره‌هايى به علاج استسقاى گوشتى نيز كرديم ، امّا برخى علاج هست كه ويژگى به استسقاى گوشتى دارد اكنون مىخواهم آنها را ذكر كنم .\r\nدر حالاتى كه استسقاى گوشتى از بند آمدن خون حيض و جريان نيافتن آن ، يا بند آمدن و از جريان افتادن خون بواسير سرچشمه گرفته باشد و در اثناى بيمارى استسقاى گوشتى پرشدگى غير طبيعى در گدارهاى خون رخ داده باشد و تو دلايل پرشدگى را يافتى يا خواستى كه خون بندآمدهء حيض يا بواسير را به جريان اندازى ، رگ زدن ضرورى است ؛ كه به وسيلهء رگ‌زنى و خون كشيدن از بدن بيمار ، مادهء خفه‌كننده و خاموش‌كننده را از سر راه بردارى .\r\nاگر همراه استسقاى گوشتى تب باشد ، رگ زدن ضرورىتر از وجود تب همراه استسقاى خيگى است .\r\nدر صورتى كه بيمار استسقاى گوشتى به تب مبتلا آيد ، تا تب باقى است و دست از بيمار برنداشته است ، نه رگ بزن و نه داروى اسهالى به بيمار بده . قبلا كوشش كن كه كلك تب را بكنى آنگاه بر استعمال داروى مسهل يا رگ زدن تصميم بگير !\r\nقرص شبرم ( گاوكشك ) - كه در بحث از علاج استسقاى خيگى آمد - براى علاج تب استسقايى گوشتى مناسب‌تر از ساير حالات استسقاى غير گوشتى است .\r\nنرم شكمى ( روانى شكم ) براى بيماران استسقاى گوشتى لازم است . نبايد بگذارى قبض باشند . بايد هميشه شكم روان داشته باشند . حتى اگر به وسيلهء دارو باشد مگذار قبض باشند . اما دارو در قوت و ناتوانى ميانه باشد .\r\nبراى بيماران استسقاى گوشتى برآوردن از راه دهان ( قى كردن ) مفيد است .\r\nداروهاى در گلو گردانيدن را - كه مغز را پاكسازى مىكنند - در علاج استسقاى گوشتى استعمال كن !\r\nاسهال دادن مفيد است . بهترين داروى اسهالى در اين حالت حب راوند است .\r\nبيمار استسقاى گوشتى بايد ورزش كند و دستور ورزش به قرار زير باشد :\r\nاول بر پشت دراز بكشد ، بعدا سوار اسبى يا چيزى بشود ، سپس در زمين ماسه‌اى نرم كمى پياده‌روى كند .\r\nبرخى از طبيبان گويند : بايد بيمار در اثناى ورزش همين‌كه عرق كرد عرق را از تن پاك كند .\r\nزيرا اگر عرق دومى پيدا شد و بر عرق كردهء اولى - كه پاك نشده است - بيايد ، شايد مسامها بسته شوند .\r\nبعد از ورزش خود را به وسيله‌اى گرم كند . در آفتاب نشستن براى گرم شدن ويژگى دارد ؛ زيرا\r\n\r\n","description":"","footnote":"","page_name":" 312 ","page_number":326},
  {"content":"\r\n\r\nآفتاب تا عمق پوست تأثير مىگذارد .\r\nاگر تابش آفتاب بسيار گرم بود ، سر را از آفتاب بپوشاند كه مبادا تأثير بد بر مغز وارد آورد . امّا ساير اندامان تن بايد لخت باشند و مستقيما و بدون واسطه در معرض تابش آفتاب قرار گيرند .\r\nو اگر ممكن باشد بر رمل ( ماسهء گرم ) دراز بكشد و اگر در همين حين زير تابش آفتاب باشد چه بهتر . دراز كشيدن بر ماسهء گرم براى عرق كردن و عرق ريختن مددكار است كه سابقا اين را ذكر كرده‌ايم .\r\nوقتى عرق كرد عرق را مسح كند و تن را با روغن سيماهنگ ( قثاء الحمار ) و امثال آن بيندايد .\r\nنبايد در جايى بنشيند يا دراز بكشد كه باد سرد بر آن وزد . داروى لاك ، داروى كركم ( زعفران هندى ) و كلكلانج تناول كند . ادرارآورهايى - كه سابقا ذكر شده‌اند - و داروهاى اسهالى كه خشكاننده و نرمش بخشند بخورد . قرص مشكانيه با ثمر سرو كوهى و آب ريشه‌ها بخورد خوب است . اگر حرارت داشته باشد ، قرص مشكانيه را با ثمر سرو كوهى در اسكنجبين بزرها بريزد و بخورد .\r\nداروهاى تكى و ساده - كه در بحث علاج استسقاى خيگى بيان شدند - همگى در علاج استسقاى گوشتى خوبند ؛ حتّى سكبينه و كوشنه و خامالاون و گياه شير سگ در علاج استسقاى خيگى بهره رسانند . همچنين ثمر سرو كوهى بسيار خوب است . اگر ثمر سرو كوهى را در حجمى از آب بجوشاند كه آن را سرخ‌رنگ گرداند ، سپس به وزن سه درهم ثمر سرو كوهى در آن آب ريخته به هم زند و بخورد بسيار بهره بيند .\r\nنانخواه ( ننه حوا ) ، زيره و نمك بلورى بخورند فايده بينند .\r\nاگر سبب استسقاى گوشتى حرارت است ، بايد رگ بزنى ، و مادهء چرك خونالودهء بدجنس را بيرون بكشى و دفع كنى .\r\nهرگاه رگها از مواد ناباب پاكسازى شدند ، داروها و معالجاتى را به كار ببر كه سوء مزاج كبد را اصلاح كنند و التهاب آن را از بين ببرند و كبد به مزاج طبيعى برگردد .\r\nرژيم غذائى و تشنه نگهداشتن بيمار استسقائى گوشتى گرم‌مزاج يا سرد مزاج ، همان رژيم است كه براى حالات استسقاى خيگى گرم‌مزاج و سردمزاج دستور داديم .\r\n\r\nفصل ششم علاج استسقاى طبلى\r\nدستور معالجات استسقاى طبلى از قرار زير است :\r\nاگر تشخيص دادى كه خلط تر و ترمزاج سبب بادكردگى شكم شده است كوشش كن كه آن خلط بدجنس را بيرون برانى !\r\nامكان دارد حالت بيمار اقتضا كند كه مادهء آبى را از شكمش پاكسازى كنى . و احتمال دارد چنين مناسب باشد كه شكم را از زير ناف سوراخ كنى ، چنان كه در استسقاى خيگى بحث شد .\r\n\r\n","description":"","footnote":"","page_name":" 313 ","page_number":327},
  {"content":"\r\n\r\nاگر تشخيص دادى كه علت از ناتوانى معده است ، در تقويت معده بكوش !\r\nداروهايى را بر كبد بمال يا بگذار كه مزاج آن را تعديل كنند و بخارهاى بيش از اندازه برنخيزد .\r\nدر علاج استسقاى طبلى راهى براى رگ زدن نيست ؛ مگر در حالاتى بسيار نادر . بهتر آن است بيمار را اسهال دهى . اما اسهالى سبك و داروهاى مسهل را زياد استعمال مكن !\r\nداروى ادرارآور نيز تجويز كن ! آن هم در اندازه و نه ادرارآور بسيار قوى كه بيش از حدّ لازم مدرّ باشد . اسهال و ادرار بيش از حد در حالت بيمارى استسقاى طبلى بخار زياد توليد مىكنند .\r\nبعد از اسهال و ادرار داروهاى آروغ‌برانگيز و تحليل‌برنده‌هاى باد به بيمار بده !\r\nهر روز چندين بار شكمش را ماساژ دهند ، شايد اگر بعد از ماساژ گاورس و سبوس آرد بر شكمش ببندى مفيد باشد .\r\nبيمار استسقاى طبلى بايد از خوردن همهء سبزيها و حبوبات و شيرها و ميوه‌ها - كه رطوبت‌زا باشند - خوددارى كند .\r\nاگر تشخيص دادى كه بيمارى استسقاى طبلى با سوء مزاج گرم همراه است ، داروهايى از قبيل : آب رازيانه ، آب كرفس ، آب شاه افسر ، آب بابونه ، آب گياه سه كوهه تجويز كن كه بخورد .\r\nاگر دانستى كه بيمارى استسقاى طبلى همراه سوء مزاج سرد است ، داروهايى از قبيل : زيره ، رازيانهء شامى ، گند بيدستر و نانخواه بخورد . هميشه كندر و زيره را در دهان بگرداند .\r\nدر علاج استسقاى طبلى معجون وج با شونيز ( سوسن زرد و سياه‌دانه ) خوب است كه آن را در اقرابادين آورده‌ايم .\r\nهميشه برگ عود قمارى را در دهان بگرداند و بجاود كه بسيار مفيد است .\r\nمشك زمين و تخم زردك بيابانى از هريك دو درهم مخلوط كند و مخلوط را در دهان نگه دارد .\r\nننه حوا ، ثمر سرو كوهى ، زيره و نمك بلورى نيز خوبند .\r\n\r\nشيافهاى برداشتنى\r\nزيره ، بورك و برگ فيجن در اجزاء متساوى شياف شوند . نيروى بيمار را هنگام استعمال شياف در نظر داشته باش ! اگر نيرو بر مرام و هنگام مناسب بود ، شياف را بردارد .\r\n\r\nحقنه\r\nمادهء حقنه در علاج استسقاى طبلى ، روغن فيجن تنها يا روغن فيجن با بزرهاى تحليل‌برنده ، روغن كرفس ، روغن دارچينى و يا بزرهاى بادزدا هستند كه پخته شوند و مايهء حقنه گردند .\r\n\r\n","description":"","footnote":"","page_name":" 314 ","page_number":328},
  {"content":"\r\n\r\n\r\nفن پانزدهم كيسهء زهره و سپرز كه در دو گفتار آمده‌اند\r\n\r\n","description":"","footnote":"","page_name":" 315 ","page_number":329},
  {"content":"\r\n . \r\n","description":"","footnote":"","page_name":" 316 ","page_number":330},
  {"content":"\r\n\r\n\r\nگفتار اوّل تشريح كيسهء زهره ، طحال ( سپرز ) حالت يرقان\r\n\r\nفصل اوّل تشريح كيسهء زهره\r\nبدان ! كه كيسهء زهره ، كيسه مانندى است يك لايه و پىآلود كه از كبد آويزان است و به سوى معده متمايل است و دهانه رو به كبد دارد . گدارى در اين دهانه هست كه خلط كم‌مايهء لازمهء خود و زرداب را از راه آن گدار دريافت مىكند . همين گدار با خود كبد و با رگهايى كه در كبدند و در آنها خون آماده مىشود ، پيوستگى دارد .\r\nدهانهء كيسهء زهرهء پرزه رگهايى را پراكنده است كه تا ژرفا نفوذ كرده‌اند و به صورت ستون مانندى از دهانه تا كوژى كبد پيش رفته‌اند . از اين كيسه گدارى به سوى معده و روده‌ها وجود دارد كه از اين گدار ما زاد مادهء صفرائى را به سوى معده و روده‌ها روانه مىكند . البته اين مطلب را در كتاب اوّل به تفصيل بيان كرده‌ايم .\r\nقسمت اعظم اين مجرا به رودهء اثنا عشرى پيوسته و بخش بسيار كوچكى از آن به قسمت زيرين معده رسيده است . امّا در همهء مردم چنين نيست ، و مىتوان گفت در اكثريت مردم اين مجرا تنها با رودهء اثنا عشر تماس دارد . و در عده‌اى بسيار كم ، قسمت اعظم مجرا به غليظترين آوند در زير معده پيوسته و بخش كوچك و باريك از آن با رودهء اثنا عشر در تماس است .\r\nدهانهء لولهء رگ مكندهء زهره در كيسهء زهره ، به دهانهء لولهء رگ مكندهء مادهء آبى در مثانه ( آبدان ) نزديك است .\r\nطبيبان پيشين مثانه را كيسهء بزرگ و كيسهء زهره را كيسه كوچكه مىگفته‌اند .\r\n- حكمت در خلقت كيسهء زهره چيست و چه كارهايى انجام مىدهد ؟\r\n1 - زايده كف‌هايى را كه در كبد پديد مىآيد پاكسازى مىكند .\r\n2 - اگر كبد را به ديزى تشبيه كنيم ، كيسهء زهره همانند افروزنه و هيمهء زير ديزى است و آن را گرم مىكند .\r\n3 - به خون لطافت مىدهد .\r\n\r\n","description":"","footnote":"","page_name":" 317 ","page_number":331},
  {"content":"\r\n\r\n4 - ريختنىهاى بىمصرف كبد را تحليل مىبرد .\r\n5 - مدفوع را تحريك مىكند كه بيرون رود .\r\n6 - تميز كردن و پاكيزه نگه داشتن روده‌ها ، كار اوست .\r\n7 - ماهيچه‌هاى پيرامونش را - اگر سست شوند - محكم مىكند .\r\nدر بدن اكثر آدميان شعبهء تنظيفات كيسهء زهره به معده نرسيده است كه رطوبتهاى معده را وسيله مادهء زهره برچيند و شستشو دهد ، چنان كه در روده‌ها همين تنظيفات را به عهده دارد ؛ زيرا معده از اين مادهء شستشودهنده كه از جانب كيسهء زهره آيد به درد مىآيد و حالش بهم مىخورد و به تباهى هضم مبتلا مىشود ، و اين فساد هضم از آن است كه مادهء مذكور با خلط بدجنس - كه با غذا وارد معده شده است - مىآميزد .\r\nاز جانب رگ جهنده و از طرف پىرگى كه در كبد است ، دو شعبهء بسيار كوچك و نازك به كيسهء زهره رسيده‌اند ، كيسهء زهره مانند كيسهء مثانه يك لايه مىباشد و از انواع ليفهاى سه‌گانه تركيب يافته است .\r\n- اگر كيسهء زهره مادهء زهره‌يى را به سوى خود نمىكشيد ، يا مىكشيد اما تنظيفى انجام نمىداد ، چه مىشد ؟\r\n- آسيب و گزند بسيار رخ مىداد ، زيرا :\r\nالف - اگر مادهء صفرا بر بالاى كيسهء زهره بند مىآمد كبد را به ورم مبتلا مىكرد و يرقان پديد مىآمد ؛ و امكان داشت كه صفراى بند آمده و حبس شده بگندد و تبهاى بد و وخيم ببار آورد .\r\nب - اگر بند نمىآمد و بيش از حد در اندامان ابزار بول جريان مىيافت ، به قرحه و زخم چركين مىانجاميد .\r\nج - اگر بر اندامان ديگر مىريخت ، سبب باد سرخ و جوش مورچكى مىشد .\r\nد - اگر به همهء بدن سرايت مىكرد و جايگير مىشد و هيجانى نداشت ، سبب بيمارى يرقان مىشد .\r\nه - اگر به افراط و بيش از حدّ متوقع مادهء صفرائى از كيسهء زهره به روده‌ها مىريخت ، اسهال مادهء مرارى و پوست‌اندازى روده‌ها رخ مىداد .\r\n\r\nفصل دوم تشريح طحال\r\nطحال ( سپرز ) عبارت از آشغالدانى است كه لاى و دردى و سوختهء خون در آن ريخته مىشود .\r\nو اين درد و سوخته ، از مادهء سودائى طبيعى و روىآورهاى غير طبيعى است .\r\nسپرز اضافه بر وظيفهء آشغالدانى ، داراى نوعى نيرو است و كارهايى انجام مىدهد كه در نبودنش آسيبهايى رخ مىدهد .\r\nسپرز از پايين در برابر قلب قرار دارد و از طرف جانبى در مقابل كبد و كيسهء زهره واقع شده است .\r\n\r\n","description":"","footnote":"","page_name":" 318 ","page_number":332},
  {"content":"\r\n\r\nطحال خون تيرهء آلوده را هضم مىكند . هرگاه مادهء تيره شدهء خون در سپرز ترشيد يا گس‌مزه شد و حرارتش تعديل يافت و آمادگى پيدا كرد كه دهانهء معده را دباغى كند و غلغلك دهد ، سپرز آن را از راه وريدى بزرگ به دهانهء معده مىفرستد .\r\nاگر طحال آن آشغالدان كبد و اطراف آن نبود و يا از تحويل مادهء سودائى - كه از تنظيفات كبد و اطراف كبد پديد آيد - ناتوان شود ، بيماريهاى سودائى در بدن سر بر مىآورند . همچنين بيماريهاى سرطان ، دوالى ( پاغر ) ، داء الفيل ، قوباء ، لكه‌هاى سياه پهن در پوست ، برص سياه و حتى بيمارى ماليخوليا و جذام و غيره - از اثر ناتوانى طحال و لگام گسيختگى مادهء سودائى پديد آيند .\r\nاگر طحال به حدّى ناتوان شود كه نتواند مادهء سودائى را بر روند طبيعى توزيع كند و مادهء سودائى در طحال بند آيد ، طحال بزرگ‌تر و كلفت‌تر از وضع طبيعى مىشود و مىآماسد و براى مادهء سودائى طبيعى - كه در خود طحال توليد مىشود - جايى نمىماند و راه بيرون رفتن مادهء سودائى طبيعى - كه وسيلهء غلغلك دادن دهانهء معده است - از سپرز بسته مىشود .\r\nاگر مادهء سودائى بيشتر از حد طبيعى از طحال خارج گردد ، گرسنگى شديد ببار آورد .\r\nاگر مادهء سودائى - كه از طحال بيرون مىجهد - زياد و ترشمزه باشد ، سبب دل بهم آمدن و قى كردن مىشود . البته اين در صورتى است كه مقدار مادهء سودائى بسيار زياد نباشد كه سبب گرسنگى شود . و امكان دارد اين مادهء سودائى ترش كه بيش از حد لازم از طحال مىآيد ، شورشى در روده‌ها برانگيزاند و روده به پوست‌اندازى و بيماريهاى كشنده مبتلا شود .\r\nهرگاه طحال چاق شود ، بدن و كبد لاغر مىشوند . اثر سوء ورم طحال بر كبد بيشتر از هر عضو ديگر است .\r\nگاهى مادهء سودائى به جاى اينكه ترشمزهء ميانه باشد - كه براى معده لازم است - در طحال مىسوزد و گاهى مادهء سودائى - بر خلاف روند طبيعى - بسيار بيشتر از حدّ لازم از طحال به معده مىآيد و مادهء قى كردن سودائى را سبب مىشود .\r\nبرخى اوقات ريزش مادهء سودائى بيش از حد لازم عوارض و بيماريهايى را در معده سبب مىگردد ؛ معده به تشويش و اضطراب دچار مىشود و حالتى ببار آيد كه آن را انقلاب معده مىنامند .\r\nاگر بيمار مادهء سودائى و باد زياد از شكمش خارج شد ، و تب نداشت ، شايد علت از ناتوان شدن نيروى گيرندهء معده يا از قدرت يافتن بيش از حدّ طبيعى نيروى راننده در معده باشد .\r\nاگر مادهء سودائى بيش از مدت طبيعى در معده ماند و حبس شد و بيرون نيامد ، عكس احتمال فوق را در نظر داشته باش ! يعنى شايد از ناتوانى نيروى راننده يا توانائى بيش از حد طبيعى نيروى گيرنده باشد .\r\nطحال اندامى است زبان‌آسا و به شكل مستطيل . از طرف چپ مايل به عقب است و در جانب پشت به معده پيوسته است . به وسيلهء گلوگاهى كه از طحال آمده از زير گلوگاه كيسهء صفرا مىگذرد و به گودى كبد پيوسته است ، سودا را به سوى خود مىكشد . گدار لوله‌اى گلوماننده‌اى در گودى و\r\n\r\n","description":"","footnote":"","page_name":" 319 ","page_number":333},
  {"content":"\r\n\r\nته طحال است كه ماده سودائى از آن دفع مىشود . طرف گودى طحال به معده نزديك است و طرف كوژى آن نزديك دنده‌ها واقع شده است . پيوند طحال با دنده‌ها وسيلهء رگهاى ليفى است كه بر غشاهاى دنده‌ها تكيه داده‌اند . نه به آن صورت كه وسيلهء زردپيهاى محكم به هم وصل شده باشند .\r\nهم از آن طرف كه با دنده‌ها همسايه است ، با رگهاى جهنده و ناجهنده ( شريان و وريد ) در تماس است .\r\nطرف گودى آن روبه‌روى كبد و معده واقع شده است و به صورت اريب در زير كبد قرار دارد كه در عين حال زير معده هم جاى گرفته است . رگى در ميان طحال و معده هست كه هر دو را به هم پيوند داده . شعبهء شاهرگ دست نيز در طحال هست . صفاق پوشش طحال كه طحال را در خود پيچيده است ، آنجا دو لايه مىشود و شعبه رگهاى زياد و كوچك و نازك از آن پراكنده گشته و به طحال و ثرب ( پردهء بسيار نازك پيهى ) وارد گشته‌اند . در طحال رگهاى جهنده و تپنده و ساكن بسيار هست كه خون در آن رگها پخته و رسيده مىشود و با گوهر طحال هماهنگ مىگردد ، آنچه كه در نتيجهء اين عمل پخته گردانيدن ، زائد مىشود ، بيرون مىريزد .\r\nجرم طحال سفت و ستبر است تا در مقابل مادهء سودائى اضافى كه به طحال روى مىآورد بتواند پايدارى كند .\r\nپرده‌اى نازك ( غشاء ) كه از صفاق روييده و پوشش طحال شده است ، طحال را با حجاب در پوشش غشاء شريك مىسازد ؛ زيرا غشاء حجاب نيز از صفاق روئيده و منشأ گرفته است .\r\n\r\nفصل سوم يرقان زرد و يرقان سياه\r\nنخست اين را بدان ! بيمار مبتلا به يرقان ، پوست بدنش زرد يا سياه مىشود . سبب در اين تغيير رنگ دادن پوست بدن ، جريان خلط زرد صفرائى يا خلط سياه سودائى است كه به پوست بدن و نزديكهاى آن سرايت كرده پوست را با خود هم‌رنگ نموده است .\r\nاگر در بيمار يرقانى خلط مادهء بيمارى متعفن شود ، همراه تبديل رنگ پوست ، تب هم عارض مىشود . اگر يرقان زرد باشد و مادهء خلط متعفن گردد ، تب يك روز در ميان رخ مىدهد و اگر مادهء سودائى يرقان ، سياه متعفن باشد ، تب چهار روز در ميان روى مىآورد .\r\nاكثرا بيمارى يرقان زرد ، از كبد و زهره منشأ دارد . و يرقان سياه از سوى طحال مىآيد . البته احتمال دارد كه آن هم از كبد منشأ گرفته باشد .\r\nگاهى ممكن است كه سبب هر دو نوع از يرقان ( زرد و سياه ) چگونگى مزاج عموم بدن باشد .\r\nبگذار اول راجع به يرقان زرد صحبت كنيم .\r\nمىگوييم ، احتمال به وجود آمدن يرقان زرد ، موارد زير است :\r\n1 - به حدّ زياد توليد شدن مادهء صفرائى كه از حالت طبيعى و لازم بيشتر باشد .\r\n2 - مادهء صفرائى از بيرون ريختن و پاكسازى سرپيچى مىكند .\r\n\r\n","description":"","footnote":"","page_name":" 320 ","page_number":334},
  {"content":"\r\n\r\n- توليد مادهء صفرائى كه بيش از حد معمولى و طبيعى باشد از چيست ؟\r\nالف - سبب از اندامى است كه ماده را توليد مىكند .\r\nب - سبب از جانب خود ماده است كه توليد مىشود .\r\nج - سبب بوجود آمدن چنين مادهء يرقان‌آور عاملى بيگانه است .\r\nاگر سبب ، توليدكنندهء ماده است كه دو حالت دارد :\r\n1 - خود اندام است كه به حالتى از بيمارى و ناسازگارى درآمده است كه مادهء صفرائى را بيش از حدّ معمولى توليد مىكند .\r\n2 - روى آورى غير از اندام توليدكنندهء ماده ، سبب زياده از حد شدن مادهء مايهء بيمارى شده است .\r\nمنظور از عضو توليدكنندهء ماده ، كبد است . اگر كبد در طبع خود بدون دخالت عامل خارجى به توليد بيش از حدّ لازم مادهء سبب بيمارى قيام كند ، سببش چيست ؟\r\nالف - سببى از سببهاى بسيار گرم‌كننده و گرمىبخش به كبد روى آورده است و در نتيجه كبد بسيار گرم شده است .\r\nب - ورم در كبد و در گدارهاى مادهء صفرائى رخ داده است .\r\nج - راه‌بندان در راه جريان طبيعى مادهء زهره ايجاد شده است .\r\nد - از كيسهء زهره اين خرابكارى سر زده است .\r\nه - مادهء زهره به سوء مزاج گرم شديد مبتلا شده و كبد را تحت تأثير قرار داده و كبد از گرمى مزاج مادهء زهره بسيار گرم شده و صفرا را بيش از حد لازم افراز كرده است . كه سابقا اين را دانستى و در جاى خود ياد گرفتى !\r\nتا اينجا سببهاى داخلى راجع به خود كبد بودند كه عاملى خارجى در آن شركت نداشت .\r\n2 - ممكن است در به وجود آوردن مادهء مايهء بيمارى - كه تنها از اندام توليدكننده نباشد - بشود سراسر بدن را مقصر دانست .\r\nمثلا بدن انسان به حدّ افراط گرم است ، علاوه بر صفرائى كه در كبد توليد مىشود هرچه خون در بدن هست از اثر اين گرمى شديد به صفرا تبديل مىگردد .\r\nگفتيم ممكن است خود ماده باشد كه صفرا شود ؛ منظور از ماده مادهء غذائى از نوعى است كه از آن صفرا توليد مىشود .\r\n- در چه حالاتى چنين مادهء غذائى صفرا مىشود ؟\r\nالف - مادهء غذائى بسيار گرم‌مزاج آمادگى به صفرا تبديل شدن را دارد .\r\nب - يا از آن ماده‌هايى است كه به زودى زود به حرارت تبديل مىشود . مثلا شير . وقتى شير به معدهء گرم‌مزاج درآيد ، توليد صفرا بسيار بيشتر از حد متوقع است .\r\nگفتيم احتمال دارد عاملى به كلّى بيگانه در بوجود آوردن مادهء بيمارى يرقان دست داشته باشد .\r\nمنظور از اين سبب كه در واقع از كبد و از بدن بيگانه است :\r\n1 - گرماى خارجى و هواى بسيار گرم است كه بر بدن و بر كبد تأثير بگذارد و بدن و كبد را در بر گيرد .\r\n\r\n","description":"","footnote":"","page_name":" 321 ","page_number":335},
  {"content":"\r\n\r\n2 - نيش جانورى سمى است مثلا : ماده كژدم دم‌دراز ، نوعى از زنبورهاى پليد و زهردار و بدجنس . يا گاز گرفتن شپش نسر ( شپشى كه سبب تب زرد مىشود ) . و گاهى دارويى تناول شده از قبيل : زهرهء پلنگ ، زهرهء مار افعى كه چندان نباشد به مرگ بينجامد ليكن تأثير بد بر بدن بگذارد .\r\nاگر سبب مادهء سمى باشد ، يرقان اكثرا يكباره و بدون مقدمات قبلى پيدا مىشود .\r\nاگر يرقان از اثر بسيارى مادهء صفرائى باشد ، سبب اين است كه مادهء صفرائى به حدّى زياد شده كه بر خون چيرگى يافته است .\r\nممكن است طبيعت به حالتى درآيد كه مادهء صفرائى سبب يرقان را به جاى بيرون راندن ، در بدن انتشار دهد ؛ كه اين حالت را يرقان بحرانى گويند .\r\nحال ببينيم اين زياد شدن چگونه تكوين مىيابد ؟\r\n- ممكن است يكباره و در حدّ زياد بوجود آيد .\r\n- ممكن است كم‌كم توليد شود و در چندين روز جمع گشته و سبب يرقان گردد . مثلا مادهء صفرائى كه توليد مىشود تحليل نمىرود ؛ زيرا پوست انسان متراكم و سفت است و خود ماده نيز غليظ و پرمايه است و تحليل نمىرود . ازاين‌رو است كه مىبينى در موسم وزيدن بادهاى شمالى ، و در موسم زمستان سخت ، و در احوالى كه عرق كردن طبيعى و لازمهء بدن بند مىآيد ، بيمارى يرقان بسيار است .\r\n- شايد توليد صفراى زياد - كه سبب يرقان مىشود - از كبد باشد ، و شايد از بدن گرم‌مزاج باشد ، كه اين را دانسته‌اى !\r\n- ممكن است از اثر ورم گرم در هر جايى از اندامان باشد ؛ زيرا ورم گرم‌مزاج انسان را به سوء مزاج گرم مىكشاند .\r\n- احتمال دارد كه از اثر راه‌بندان و بند آمدن ماده‌هاى سزاوار پاكسازى بوجود آيد .\r\n- اما اگر ورم سرد باشد ، بيشتر احتمال دارد كه سبب توليد مادهء مرارى سياه گردد ؛ كه آن هم وقتى در اندازه زياد باشد سبب يرقان مىشود .\r\nگفتيم بند آمدن مادهء سزاوار پاكسازى ممكن است سبب يرقان شود ، اين پاكسازى در كجا و چگونه بايد باشد ؟\r\n1 - پاكسازى در كبد كه لازم باشد و صورت نگيرد .\r\n2 - مادهء ريختنى در كيسهء زهره بند آيد و بيرون نرود .\r\n3 - مادهء سزاوار بيرون دادن در روده گير كند و راننده نداشته باشد .\r\n4 - در يكى از اندامان ديگر بدن همين حالت رخ دهد و ماده‌اى كه بايد از آن رانده شود ، ماندگار شده باشد .\r\nحال برگرديم به تفصيل موضوع . اگر پاكسازى بايسته و لازم در كبد رخ نمىدهد ، از دو حالت خارج نيست :\r\n1 - سبب بند آمدن كار پاكسازى در خود كبد و دستگاه كبد است .\r\n2 - نقص و كوتاهى از ابزار است .\r\n\r\n","description":"","footnote":"","page_name":" 322 ","page_number":336},
  {"content":"\r\n\r\nحالت اوّل كه گناه از خود كبد باشد ، اين است كه نيروى از هم جداكنندهء خون و مواد آلوده به آن ناتوان شده است . يا نيروى دفع‌كننده در كبد ياراى دفع را - چنان كه لازم است - از دست داده است .\r\nحالت دوم كه گفتيم شايد از اثر خلل در ابزار باشد ، منظور از ابزار اين است كه راه‌بندانى رخ داده و گدار را بسته است يا راه در ميان كبد و گدار بسته است . كه اين نوع از راه‌بندان از اثر ورم گرم ، و ورم سخت در كبد پديد آيد .\r\nيكى از حالتهاى يرقان‌آور كه ابزارى به حساب مىآيد آن است كه ته و گودى كبد را سرما در بر گيرد و از اثر سردى مجراهاى كبد متراكم شوند و برهم آيند . يا فشار بر مجرا وارد آيد و بسته شود . يا سببى ديگر از سببهاى راه‌بندان در ميان باشد .\r\nاين را نيز بدان ! كه هرگاه راه‌بندانى چنان در كبد يا در كيسهء زهره رخ دهد و مادهء صفرائى از جريان بيفتد ، حتما كبد گرمتر از آن مىشود كه در حالت طبيعى و در سلامت بوده است ؛ و در نتيجهء اين گرم شدن مادهء زهره‌اى را نيز بيشتر از وقتى كه سلامت بود توليد مىكند .\r\nاگر توليد و بوجود آمدن مادهء بيمارى يرقان از كيسهء زهره باشد - كه گفتيم شايد از كيسهء زهره باشد - چند احتمال دارد :\r\nالف - كيسهء زهره در جذب كردن سهميهء خود از كبد ناتوان شده است . بويژه در حالتى كه كبد نيز در جداسازى مواد پالايشى ناتوان باشد و تواناى دفع مادهء از هم جدا شده را - چنان كه شايد و بايد - نداشته باشد .\r\nب - يا نيروى جذب‌كننده در كيسهء زهره بيش از اندازهء لازم است ، يك دفعه ماده را جذب مىكند و مادهء يكباره جذب شده كيسهء زهره را پر و آكنده مىكند و كش مىدهد و در اين كش دادن زياد كيسهء زهره نيروى خود را از دست مىدهد و ديگر نمىتواند جذب كند .\r\nاگر سبب يرقان وقوع راه‌بندان در گدار كبد به روده‌ها باشد ، تفصيل آن از اين قرار است :\r\nكبد در حالتى است كه مادهء صفرائى را بيش از حد لازم توليد مىكند و لولهء صفرارسان ظرفيّت همهء صفراى توليد شده را ندارد و بند مىآيد . يا كبد در حالتى است كه نيروى راننده و روانه‌كننده‌اش بيش از حدّ لازم فعّال است ، يكباره مادهء توليد شده را دفع مىكند و گدار ماده‌رسان به تنگ مىآيد و ماده در آن گير مىكند . يا كيسهء زهره مادهء بيش از ما يحتاج خود از كبد جذب مىكند كه قسمتى از آن در دهانهء لولهء ماده‌رسان گير مىكند و راه‌بندان رخ مىدهد ؛ علاوه بر آن آزارى كه از اين حبس شدن ماده در دهانه پديد آيد نيرو را ناتوان مىكند .\r\nاحتمال دارد كه راه‌بندانهاى گوناگون - غير اينها كه ذكر شدند - سبب بيمارى يرقان شوند .\r\nگاهى رخ مىدهد كه انسان به قولنج ( درد كمر ) مبتلا است و با بيمارى يرقان نيز روبرو شده است .\r\n- چگونه مىتوان حدس زد كه يرقان از اثر قولنج است ؟\r\n- خلط لزج بدگوهر - كه سبب قولنج شده است - بر رويه و دهانهء لولهء ماده‌رسان از كيسهء زهره و به روده‌ها چسبيده اين است كه مىتوان گفت قولنج سبب يرقان شده . و سدّى به وجود آورده كه مانع\r\n\r\n","description":"","footnote":"","page_name":" 323 ","page_number":337},
  {"content":"\r\n\r\nرسيدن ماده از كيسهء زهره به روده‌هاست .\r\nگاه قولنج و يرقان باهمند . امّا اينجا قولنج نيست كه سبب يرقان شده است ؛ هر دو ، يعنى قولنج و يرقان يك سبب دارند : قبل از آنكه قولنج پيدا شود ، گدار ميان كيسه زهره و روده‌ها بسته شده و مادهء زهره به روده‌ها نرسيده است كه روده‌ها را شستشو دهد . پس روده‌ها ناشسته مانده‌اند و رطوبتهاى زياد در آنها جمع شده و قولنج برانگيخته گشته و سر برآورده است . هم از اين راه‌بندان كذائى صفرا راه عبور نداشته و برگشته و در بدن پراكنده شده و يرقان را تحريك كرده است .\r\nهر راه‌بندانى كه در گدار كبد به كيسهء زهره يا در گدار كيسهء زهره به روده‌ها رخ مىدهد ، از بهم جوش خوردن و برهم آمدن لولهء ماده‌رسان است . يا ازگيل ماننده‌اى در گدار ايجاد شده كه اميد دفع شدنش نيست .\r\nگفتيم شايد بيمارى يرقان از روده‌ها منشأ گرفته باشد . چگونه روده سبب يرقان مىشود ؟\r\n- به عقيدهء برخى از طبيبان مادهء صفرائى در اندازهء زياد كه به روده‌ها ريخته است ، در آنجا و بويژه در قولون ( رودهء فراخ ) جمع آمده ؛ مانعى در بين است كه مادهء گرد آمده ، از روده بيرون نمىرود . در اين صورت جايى در روده براى پذيرش مادهء زهره‌اى نمانده كه درآيد ، هرچند گدار سد نشده و مفتوح است .\r\nبه عقيدهء من اين احتمال كم است و چنين مىنمايد كه دور از حقيقت باشد ؛ زيرا اگر مادهء زهره‌اى زياد باشد و به روده درآيد ، راه خروج براى خود و غير خودش پيدا مىكند . مگر اينكه :\r\n1 - حساسيت در روده رخت بربسته باشد .\r\n2 - نيروى راننده در روده بسيار ناتوان شده باشد .\r\n\r\nيرقان سياه\r\nسبب و منشأ يرقان سياه به صورت زير است :\r\n1 - يرقان از طحال منشأ گرفته است ، و اين در حالتى است كه راه‌بندان در گدارهاى ميان طحال و كيسهء زهره و برعكس بسته شوند . يا ناتوانى در برخى از نيروهاى چهارگانه و توانايى بيش از حد لازم در برخى از آنها سبب يرقان سياه طحالى شده است .\r\n2 - يرقان سياه كبدى ، يعنى يرقانى كه سياه است و منشأ از كبد دارد . كه در اين‌باره چند احتمال هست :\r\nالف - حرارت كبد شدت يافته ، خون را سوخته و به مادهء سودا تبديل كرده ، مادهء سودا در بدن بيش از حد طبيعى به وجود آمده است و اگر طحال و گدارهاى سودا بر در انتشار دادن مادهء سودائى در بدن كمك كنند ، كار تمام است .\r\nب - شايد از سردمزاجى شديد كبد باشد كه خون را تيره و سياهرنگ مىگرداند . و اين حالت سردى و سردمزاجى ممكن است همراه خشك‌مزاجى هم باشد ؛ و يا ممكن است همراه رطوبت مزاج كبد باشد .\r\nج - شايد منشأ بيمارى يرقان از ورم سرد و سخت در كبد باشد .\r\n\r\n","description":"","footnote":"","page_name":" 324 ","page_number":338},
  {"content":"\r\n\r\n3 - يرقان سياه بدنى ؛ يعنى يرقانى كه سياه است و بدن انسان آن را به وجود آورده است . كه آن هم چند صورت دارد .\r\nالف - حرارت شديد سراسر بدن را دربرگرفته ، از اثر حرارت خون سوخته و به مادهء سودائى تبديل شده است .\r\nب - سرماى شديد بر بدن وارد آمده ، خون يخ بسته و سياه گرديده است .\r\nتو مىتوانى حالت خون را كه سبب يرقان زرد يا يرقان سياه مىشود ، با همان حالت خون كه در بيمارى استسقاى گوشتى - كه بحثش گذشت - قياس كنى ؛ مشروط بر اينكه تباهى آشكار در كبد رخ نداده باشد و حالت تباهى خون تنها در رگهايى باشد كه در بدن متفرق و منتشر شده‌اند .\r\nو مىتوانى سبب يرقان سياه را همچون يرقان زرد به دو بخش تقسيم كنى . يعنى دو حالت احتمالى :\r\n1 - يا يرقان از زياد بودن ماده است يعنى بيش از حد طبيعى است .\r\n2 - يا از بند آمدن و از جريان افتادن ماده از راه طبيعى است . كه اين دو حالت در يرقان زرد و سياه يكى است .\r\nگاهى امكان دارد هر دو نوع از يرقان باهم جمع آيند . يعنى يك شخص در آن واحد هم يرقان زرد و هم يرقان سياه داشته باشد ؛ كه تفصيل آن از اين قرار است :\r\nالف - مادهء صفرائى زياد در بدن منتشر شده است ، قسمتى از خون سوخته ، با آن صفراى در بدن منتشر شده درآميزد . خون تبديل به سودا مىشود و در نتيجه هر دو حالت يرقانى زرد و سياه رخ مىدهند .\r\nب - يا اينكه بلا از دو جبهه آيد ؛ از طرفى كبد و كيسهء زهره لشكر خود را در كبد مىپراكنند . و از طرف ديگر طحال به سودا پراكنى سرگرم است . در اين برخورد دو جانبه هم يرقان زرد و هم يرقان سياه بر بدن بيمار بيچاره چيره مىشوند .\r\nبرخى از اطباء عقيده دارند كه يرقان زرد يكباره و ناگهانى مىآيد ؛ اما يرقان سياه بدون مقدمه و ناگهانى پيدا نمىشود . و گويند سبب توليد صفرا ، قوىتر از سبب توليد مادهء سودائى است . كه اين عقيده درست نيست هرچند چنان كه آنها گويند در اكثر حالات چنين باشد .\r\nگاهى اتفاق مىافتد كه يرقان سياه بحرانى در بيمارى طحال و امثال آن باشد ، و اين در حالتى است كه سببى مانع آيد و طبيعت از آن سبب مانع نتواند بر خلل وارده آگاهى يابد و در رفع آن بكوشد .\r\nاكثرا بيماران يرقان زرد ، شكم بسيار قبض دارند ؛ زيرا ابزار خبرداركننده و گزنده - كه آن را شناخته‌اى - بند آمده از كار بازمانده‌اند .\r\nكسى كه به بيمارى يرقان مبتلا شود و به معالجه نپردازد و آن را به حال خود بگذارد ، و مادهء بيمارى تحليل نرفته بماند ، با خطر روبرو است ، و بسيارى از آنها به مرگ ناگهانى مىميرند .\r\nبدترين نوع بيمارى يرقان كه منشأ از كبد داشته باشد آن است كه كبد ورم كرده باشد . بقراط راجع به اين حالت است كه مىفرمايد : « اگر كسى بيمارى يرقان دارد و كبدش سخت و سفت است ،\r\n\r\n","description":"","footnote":"","page_name":" 325 ","page_number":339},
  {"content":"\r\n\r\nعلامت بدحالى است . »\r\nو از بقراط روايت مىكنند كه فرموده است : « نوعى از حالت بيمارى يرقان هست كه بدجنس است و بيمار را امان نمىدهد . در اين نوع از يرقان شخص بيمار چيزى همانند دانهء گاودانهء سرخرنگ در بولش مشاهده مىشود ؛ احساس مىكند كه چيزى در شكمش مىخلد ، تب ، لرزش و چندش اندك و سرگيجهء زياد دارد و از اثر سرگيجه حرف زدن را خوب نمىتواند . كسى كه اين علامتها را دارد ، پس از چهارده روز مىميرد .\r\n\r\nفصل چهارم نشانيهاى يرقان زرد\r\nاين را بدان ! كه در اكثر حالات يرقان - زرد يا سياه - كف بول بيمار تغيير رنگ خواهد داد و تا بول رنگ‌آميزى بيشتر داشته باشد بيمارى تندتر و شديدتر است و گواهى بر عدم سلامت و نيروى كبد است .\r\nاگر سبب بيمارى يرقان سوء مزاج گرم در كبد است ، نشانيهايش به قرار زير است :\r\n1 - نشانيهاى سوء مزاج گرم كبد را - كه مىشناسى - در معاينهء بيمار بيابى و علامت‌هاى سوء مزاج گرم كبد را همراه نشانيهاى ورم گرم كبد پيدا كنى . و اگر علامت‌هاى ورم گرم كبد مشاهده نشد ، از نشانيهاى زير پيدا مىشود :\r\n2 - مدفوع بيمار چندان به سپيدرنگى نمىزند كه در بيمارى يرقان از اثر راه‌بندانها مشهود است ، بلكه رنگىتر است .\r\n3 - بيمارى كه از اثر سوء مزاج گرم كبد به يرقان مبتلاست ، زياد احساس سنگينى نمىكند ؛ احساس سنگينى در اين حالت كمتر از آن است كه در بيمارى يرقان از اثر راه‌بندان بوجود آيد .\r\n4 - بيمار زياد تشنه است .\r\n5 - اشتهاى خوراكش كم است .\r\n6 - بدنش لاغر مىشود .\r\n7 - بولش سرخرنگ است و كمتر اتفاق مىافتد كه يكباره سرخرنگ شود بلكه به تدريج مىشود .\r\nاگر بيمارى يرقان از اثر مادهء زهره‌اى است كه در كيسهء زهره تند و شديد شده و ملتهب گشته ، نشانيهايش از اين قرار است :\r\n1 - رنگ پوست بدن زرد است و اين زردى دوام مىيابد .\r\n2 - رنگ رخساره به سياهى تمايل دارد ، امّا پوست ساير نقاط بدن سياه نيست .\r\n3 - زبان بيمار سفيد مىشود .\r\n4 - بيمار لاغر مىشود .\r\n5 - شكم بيمار قبض است ؛ زيرا مادهء زهره ، دربرگرفتهء معده را مىخشكاند .\r\n6 - بول بيمار ، در مراحل نخستين سفيد و كم‌مايه است ؛ زيرا مادهء زهره‌اى در بدن بند آمده است و\r\n\r\n","description":"","footnote":"","page_name":" 326 ","page_number":340},
  {"content":"\r\n\r\nراننده ندارد كه آن را به بيرون براند . بعد از آن بول زرد مىشود و زردى بول شدت مىيابد ، سپس سياه غليظ مىشود و در آخر شديدا بدبو مىشود .\r\nاگر بيمارى يرقان از اثر سوء مزاج گرم در سراسر بدن باشد ، نشانيهايش از اين قرار است :\r\n1 - هر جاى بدن را دست بزنى گرم است .\r\n2 - بدن خارش دارد .\r\n3 - بيمار كمتر اشتهاى خوراك مىكند . امّا مىخواهد خوراك پرمايه ( غليظ و شيرين ) بخورد .\r\n4 - رنگ مدفوع تقريبا طبيعى و عادى است و به نرم تمايل دارد .\r\n5 - بول عادى است و با بول تندرستان فرق چندانى ندارد .\r\n6 - رگهاى بدن بيمار تغيير رنگ داده و گرمى بسيار در آنها مشاهده مىشود .\r\n7 - آنچه در حالت بيمارى يرقان كه از اثر بندآمدنيها توليد مىشود ديده شده - كه مدفوع سپيد است و اطراف كبد و كيسهء زهره سنگين مىشوند - در اين حالت كه يرقان از اثر سوء مزاج گرم سراسر بدن است ، ديده نمىشود . بلكه شايد بدن سبكبار و مدفوع به رنگ طبيعى است .\r\n8 - چيزى از نشانيهاى ويژهء ناسازگار كبد در معاينه احساس نمىشود .\r\n9 - اين حالت از بيمارى يرقان - خلاف يرقان از اثر راه‌بندان - يكباره و يكهو روى نمىآورد .\r\nاگر بيمارى يرقان از اثر ورم گرم يا ورم سخت در كبد باشد ، از آنچه قبلا شرح داده‌ايم نشانيها را مىشناسى !\r\nاگر بيمارى يرقان از اثر راه‌بندانها و بند آمدنيها باشد ، اين علامتها را دارد :\r\n1 - در اكثر اوقات رنگ مدفوع سپيد يا زرد كم‌رنگ است .\r\n2 - رنگ بول بسيار زرد .\r\n3 - بيمار در مراق و پهلوى راست احساس سنگينى مىكند .\r\n4 - از اثر غذا خوردن ، طرف راست بيمار به درد آيد و باد مىكند .\r\n5 - سراسر بدن به خارش مبتلا مىشود .\r\n6 - خواب بيمار بر پهلوى چپ سبك است و بيمار احساس سنگينى نمىكند .\r\nاگر سبب يرقان از بدحالى كيسهء زهره باشد و راه‌بندان مربوط به كيسهء زهره باشد ، در وهلهء اوّل مدفوع يك دفعه بسيار سپيد مىشود و بدنبال سپيد شدن مدفوع حالت يرقانى مىآيد .\r\nاگر بيمارى يرقان از اثر راه‌بندانها در كبد باشد ، مدفوع به تدريج و كم‌كم به سپيد رنگى مىرسد و تا مدفوع كاملا سپيدرنگ مىشود يرقان پيدا شده است . اين به تدريج سپيد شدن مدفوع از آن است كه كيسهء زهره از موجودى مادهء زهره - كه در خود دارد - اندك‌اندك روانه مىكند تا جايى كه هرچه دارد از بين مىرود ؛ آن وقت است كه مدفوع كاملا به رنگ سپيد درمىآيد .\r\nاگر در گدار ميان كيسهء زهره و روده راه‌بندان واقع شود ( و يكباره مدفوع حبس شود و بيرون نيايد - نسخه . ) و در كاربرد كبد آسيبى كهنه و يا تازه رخ داده احساس نشد ، امّا بعد از بند آمدن و حبس شدن مادهء زهره كبد به درد آمد ، علت همان راه‌بندان بين كيسهء زهره و روده است ؛ زيرا مادهء زهره‌اى كه به دليل راه‌بندان ، كيسهء زهره را آكنده و در آن راكد مانده است ، جائى براى مادهء جديد\r\n\r\n","description":"","footnote":"","page_name":" 327 ","page_number":341},
  {"content":"\r\n\r\nتوليد شده توسط كبد - كه سهميهء كيسهء زهره است - باقى نگذاشته و موجب آكندگى و درد در كبد شده است . در اين حالت علاوه بر درد كبد احساس تلخى در دهان شديدتر از ساير حالات است و تشنگى نيز شديد است .\r\nبسيار اتفاق مىافتد كه بيمارى يرقان از تحريك قولنج باشد كه مادهء زهره‌اى را برمىانگيزد ، يا قولنج همراه يرقان آيد ؛ چنان كه سابقا بدان اشاره كرديم .\r\nاگر يرقان از اثر بندآمده و راه‌بندانى باشد كه به دليل سردى پديد آمده است ، يا از ترنجيدن و برهم آمدن گدارهاى ماده‌رسان ، سر بر آورده است ، از نشانيهاى ذكر شدهء چنين حالاتى مىتوان آن را تشخيص داد ؛ كه يكى از نشانيها چگونگى حالت تمام بدن بيمار است .\r\nاگر سبب بوجود آمدن بيمارى يرقان خلط غليظ است ، كه راه‌بندان ايجاد كرده است ، نشانى آن را نيز قبلا ذكر كرده‌ايم .\r\nاگر سبب يرقان راه‌بندان به وسيلهء ازگيل مانندى يا گوشت زائدى است كه سر برآورده و يا گدارى آسيب‌زاست كه برهم جوش خورده ، نشانيهايش از اين قرار است :\r\n1 - بيمارى يرقان ماندگار و بر دوام است .\r\n2 - نشانيهاى بند آمدنى ( راه‌بندان ) آشكار است .\r\n3 - داروهاى بازكنندهء بند آمدنىها از قبيل حقنه و غيره كمتر بهره مىدهند .\r\nاگر ناتوانى نيروى دفع‌كنندهء كبد يا نيروى از هم جداكنندهء مواد در كبد سبب بيمارى يرقان باشند ، از نشانيهاى زير حالت را تشخيص مىدهى :\r\n1 - رنگ زردى بول به آن شدت نمىرسد كه در حالت رخ دادن راه‌بندان هست در شرايطى كه نيروى جداسازى مواد و نيروى دفع‌كنندهء مواد در كبد توانا و بدون نقص هستند .\r\n2 - مدفوع كاملا سپيدرنگ نمىشود .\r\n3 - احساس سنگينى چندان نيست كه در حالت يرقان بوجود آمده از راه‌بندان رخ مىدهد .\r\n4 - كبد در ساير كارهاى خويش ناتوان است و به خوبى وظايف خود را انجام نمىدهد .\r\n5 - شايد همراه ناتوانى بيمارى ذرب « 1 » در كبد پديد آيد .\r\nاگر سبب بيمارى يرقان از ناتوانى نيروهاى كيسهء زهره است ، علامتها از اين قرارند :\r\n1 - دل بهم آمدن شديد .\r\n2 - احساس تلخى در دهان .\r\n3 - بيمار احساس سنگينى نمىكند .\r\n4 - بيمارى كم‌كم به تدريج پا مىگيرد .\r\n5 - رنگ مدفوع رنگى است ميانهء زرد و سپيد .\r\n6 - زردرنگى بول بسيار تيره و يرقانى است ، مشروط بر اينكه تشخيص دهى كه در نيروى جداسازى مواد و در نيروى دفع‌كنندهء مواد در كبد خللى واقع نشده و هيچ‌كدام ناتوان نگشته‌اند .\r\n\r\n\r\n","description":"","footnote":"\r\n( 1 ) - ذرب : نوعى بيمارى كبد است - المنجد .\r\n","page_name":" 328 ","page_number":342},
  {"content":"\r\n\r\nبرخى از اطباء گفته‌اند :\r\nاگر كسى به يرقان مبتلا مىشود و كبدش نقصى ندارد و سرحال است و سبب يرقان از كيسهء زهره است ، بول آن بيمار به حالت عادى و داراى رنگ طبيعى است ؛ كه اين فرمايش ابدا باور كردنى نيست ؛ زيرا كبد بىنقص و سالم مادهء زهره را قبل از هر چيز به كيسهء زهره مىفرستد . اگر مانعى پيش آمد و نتوانست مادهء زهره‌اى را به كيسهء زهره بفرستد ، ماده را به گدار بول تحويل مىدهد و به هيچ وجه نمىگذارد مادهء زهره به خون راه يابد .\r\nامّا اين را در نظر داشته باش ! كه اگر در حالات يرقانى بول سفيد باشد و تغييرى نيابد يا اندكى تغيير يابد ، بدترين و پليدترين حالات يرقان است و بيم آن بسيار مىرود كه بيمار به استسقا نيز مبتلا گردد ؛ زيرا اين سپيدى بول يا كم تغيير يافتن بول نشان از آن دارد كه راه‌بندانها از اثر سردى و سرما ايجاد شده‌اند .\r\nاگر يرقان در اثر مسموم شدن از نيش جانورى است ، جاى نيش و گازگرفتگى گزارش صحيح مىدهد .\r\nاگر از اثر تناول چيز سمى است ، از اين علامتها نمايان است :\r\n1 - بيمار قبل از تناول مادهء سمى تندرست و سالم بوده است .\r\n2 - اخلاط بدن بيمار خوب گوهرند .\r\n3 - بيمارى يرقان يكباره و بدون مقدمه روى آورده است .\r\n4 - رنگ مدفوع به سپيدى تغيير نمىيابد .\r\nاگر يرقان از بحران بيماريها عارض شده است - كه گفتيم آن را يرقان بحرانى مىناميم - علامتهايش چنين است :\r\n1 - خود وجود بحران بيمارى ، در بيماريهاى سخت و شديد ، يكى از نشانيهاست .\r\n2 - علاماتى - كه دليل بر بحرانى شدن بيمارى سخت است - همراه يرقان خودنمائى مىكنند كه عبارتند از :\r\nالف - دل بهم آمدن و تهوّع .\r\nب - قى كردن و برآوردن مادهء مرارى از راه دهان .\r\nج - بيخوابى زياد .\r\nد - تشنگى .\r\nه - كم‌اشتهائى .\r\nو - احساس تلخ‌مزگى در دهان .\r\nز - كوچك شدن نفس .\r\nح - قبض شدن شكم .\r\n3 - حالت بحرانى در بيمار يرقانى وجود دارد كه خود بحران روى آورده دليل آن است .\r\n- كدام حالت از حالات بيمارى يرقان خوب و كدام حالت بد است ؟\r\n- اين را مىتوانى از برابرى كردن و بررسى نشانيها درك كنى . كه اين مقارنه را در باب ويژه‌اى\r\n\r\n","description":"","footnote":"","page_name":" 329 ","page_number":343},
  {"content":"\r\n\r\nذكر خواهيم كرد .\r\nدر حالت ابتلا به بيمارى يرقان زرد ، اكثرا نبض كوچك و كم‌نيرو است ؛ امّا كم‌نيرويى بسيار شديد نيست زيرا مادهء زهره در بيمارى يرقان زرد ، سبك و گرم است . نبض كه در بيمارى يرقان زرد اكثرا كوچك است سخت هم هست ؛ يعنى كوچك و سخت است . سختى از اثر خشك‌مزاجى شديد است . و اين نبض كوچك و سخت زياد سريع نيست زيرا از اثر سوء مزاج ، نيروى جسمى بيمار چندان بر مرام نيست كه نبضش سريع بزند .\r\nاكثرا بيمار يرقان زرد ، عرق زرد دارد .\r\n\r\nفصل پنجم نشانيهاى يرقان سياه\r\nاگر بيمارى يرقان سياه تنها از طحال منشأ داشته باشد ، از نشانيهاى زير نمايان است :\r\n1 - يرقان سياه دنباله‌رو يرقان زرد نباشد . يعنى يرقان زرد تبديل به يرقان سياه نشده باشد ؛ زيرا هيچ‌وقت يرقان زرد نشانى از طحال ندارد .\r\n- ممكن است يرقانى كه از كبد منشأ گرفته يرقان سياه باشد . چگونه بدانيم كه از كبد است يا از طحال ؟\r\n- از نشانيهاى 2 و 3 ، مشخص مىشود :\r\n2 - يرقانى كه از طحال منشأ گرفته باشد سياه‌تر از آن است كه از كبد رخ داده باشد .\r\n3 - يرقان طحالى سخت شدن و بزرگتر شدن طحال و درد طحال را همراه دارد ، كه اين درد در پهلوى چپ احساس مىشود .\r\n4 - در يرقان سياه زادهء طحال مدفوع و بول سياهرنگ مىشوند .\r\n5 - ممكن است در مدفوع دردى و لايهء سياهرنگ به چشم بخورد ، كه اين خود دليل قاطع بر وجود يرقان سياه طحالى است .\r\n6 - ممكن است يرقان سياه طحالى باشد امّا بول تغيير نكند ؛ اين در شرايطى است كه كبد آسيبى نديده باشد يعنى آسيبى كه از طحال منشأ دارد ، بيش از حدّ و به افراط به كبد نرسيده و تأثير بر كبد نگذاشته باشد . سلامت كبد در اين حالت دليل بر آن است كه يرقان طحالى است .\r\n7 - در يرقان طحالى ممكن است مراق كش داده شود و به درد آيد و احساس سنگينى در مراق رخ دهد .\r\n8 - در حالت يرقان سياه طحالى اكثرا شكم بيمار قبض است ؛ گفتيم اكثرا ، يعنى شايد گاهى شكم نرم باشد .\r\n9 - در حالت يرقان سياه طحالى هضم خوراك بد است و قرقر شكم معركه مىكند .\r\n10 - در يرقان طحالى نفس پليد است ؛ بيمار بدون هيچ سببى اندوهگين و خيالاتى است .\r\n11 - ممكن است در حالت يرقان سياه طحالى عرق سياه از بدن بيمار بتراود .\r\n\r\n","description":"","footnote":"","page_name":" 330 ","page_number":344},
  {"content":"\r\n\r\nاگر يرقان سياه از اثر راه‌بندان در گدارها است ، از اين نشانيها آن را تشخيص مىدهى :\r\n1 - بيمار احساس سنگينى زياد مىكند .\r\n2 - به زحمت مىتواند بر پهلوى چپ بخوابد .\r\nاگر يرقان سياه از اثر ورم گرم يا ورم سخت كبد است ، علامتهاى وجود هر دو نوع از ورم كبد را مىدانى !\r\nاگر يرقان سياه از اثر ناتوانى جسمى انسان است ، احساس سنگينى نيست .\r\nاگر يرقان سياه از ناتوانى كبد منشأ دارد ، نشانيهاى ناتوان شدن كبد را هم مىدانى !\r\nاگر يرقان سياه مستقيما از كبد منشأ گرفته است ، از اين علامتها به آن پى مىبرى :\r\n1 - آسيبهاى يرقانى كه در مرحلهء نخست پديد آيند ، در كبد پيدا هستند ، و در اين حالات اوليه طحال سالم يا آسيب‌ديده باشد فرقى نمىكند ، همين‌قدر كافى است كه حتى اگر طحال هم آسيب‌ديده باشد باز نشانى ناسازگارى كبد به نوعى كه مادهء سودا را بيش از حد توليد كند ، پيدا باشد .\r\n2 - چنان كه گفتيم سياهى يرقان زادهء كبد ، كمتر از سياهى يرقان طحالى است .\r\n3 - بول نيز از حالت طبيعى منحرف مىشود .\r\nو امّا در مورد راهنمائيهايى كه از بول مىتوان گرفت :\r\nالف - اگر تباهى بول از اثر سوء مزاج گرم و خشك كبد باشد رنگ بول سياه مايل به زرد است .\r\nب - اگر كبد به سوء مزاج گرم و تر مبتلا است كه سبب يرقان شده ، بول به رنگ زرد مايل به سرخى است ( اشقر ماننده است ) .\r\nج - اگر كبد سوء مزاج سرد و خشك دارد و سردى چيره است ، بول تقريبا به سبزرنگى مىزند .\r\nد - اگر كبد به سوء مزاج سرد و خشك مبتلاست و خشكى چيره است ، رنگ بول مايل به سياه مىشود .\r\nه - اگر يرقان سياه از كبد داراى سوء مزاج سرد و تر منشأ دارد و ترى چيره است ، بول تا حدى به زردى متمايل است .\r\nو - اگر سبب بوجود آمدن يرقان سياه سوء مزاج سرد و تر كبد است و سردى چيره است ، بول به سبزرنگى مىزند .\r\nز - امّا در حالتى كه يرقان از طحال باشد ، رنگ بول ثابت است و تغييرى در آن رخ نمىدهد .\r\n\r\nفصل ششم علاج يرقان ، بطور عموم و در هر دو حالت\r\n\r\nعلاج يرقان زرد\r\nاين را بدان ! كه منظور از علاج يرقان دو كار است :\r\nاوّل اينكه خود روىآورها و پيامدهاى بيمارى را به روشهاى زير ريشه‌كن كنى :\r\n1 - به وسيلهء داروهاى عرق‌آور و داروهاى شستشودهنده ، رنگ پوست را به حال طبيعى\r\n\r\n","description":"","footnote":"","page_name":" 331 ","page_number":345},
  {"content":"\r\n\r\nبرگردانى .\r\n2 - به وسيلهء داروهاى عطسه‌آور ، رنگ زشت چشم را - از اثر بيمارى يرقان پيدا شده است - به حال طبيعى بازگردانى .\r\n3 - به وسيلهء داروهاى اسهال‌دهندهء خلط ، مادهء يرقان‌زا را به بيرون هدايت كنى .\r\nو دوم ، كوشش كنى كه سبب بوجود آمدن مادهء يرقان‌زا را از بين ببرى و سبب را از ماده قطع كنى . كه تفصيل آن نيز چنين است :\r\n1 - اگر سبب سوء مزاج است مزاج را با وسايل تعديل مزاج اصلاح كن !\r\n2 - اگر بوجود آمدن ماده از ناتوانى سرچشمه دارد ، نيروى بيمار يا نيروى از دست رفتهء اندام مربوطه را سرحال آور !\r\n3 - اگر ورمى هست كه سبب توليد مادهء يرقان‌آور شده است علاج ورم را استعمال كن !\r\n4 - اگر بيمارى سببش راه‌بندان در مجارى است ، بندآمده‌ها را وسيلهء دارو باز كن !\r\n5 - اگر ديدى كه رگ زدن لازم است و پاكسازى بايد از طريق خون‌گيرى باشد ، شاهرگ دست يا رگ اسيلم ( رگ ميان انگشت كوچكه و بنصر ) يا - چنان كه برخى گويند - رگ زير زبان را بزن !\r\n6 - اگر رگ زدن امكان نداشت و مصلحت نديدى ، از حجامت استفاده كن !\r\nحجامت را بر جاى كبد - كه در زير كتف راست واقع شده - يا بر زير جاى كبد ، در فضاى خالى زير دنده‌ها بگذار ! يا بوسيلهء داروى اسهالى مددكار ، مادهء يرقان‌زا را به بيرون تن دفع كن كه حتى اگر خود ماده هم بيرون نيايد ، مدد و مساعدتى هم به آن نرسد .\r\nدر هر حالت يرقانى - هرچه باشد - قى كردن مفيد است . اما نه هر وقتى و براى هركسى كه به يرقان مبتلا مىشود .\r\nاگر بيمارى يرقان از اثر سم است ، بايد قبل از هر چيز سبب را قطع كنى و آنگاه به معالجهء اثرات آن بپردازى .\r\nاگر سبب يرقان سوء مزاج گرم كبد يا سوء مزاج گرمى است كه سراسر بدن را دربرگرفته و يا سوء مزاج گرم كيسهء زهره است و از نوشيدنىها و تناول كردنىها نيست ، دقت كن ! اگر تشخيص دادى كه پرشدگى ( امتلاء ) خونى يا صفرايى هست . حتما بايد قبل از هر كارى مادهء جمع آمده را كه پرشدگى از آن است بيرون آورى .\r\nاگر مادهء امتلائى خون است به وسيلهء رگ زدن آن را پاكسازى كن !\r\nاگر مادهء امتلائى صفراست به وسيلهء داروى اسهالى آن را به بيرون بران ! داروى اسهالى در اين حالت بايد دارويى باشد كه صفرا را اسهال دهد ، مانند : هليله ، شاهتره ، محموده با ماست و امثالهم . مثلا هر نوع آب پنير كه به وسيلهء هليله يا محموده ( سقمونيا ) و غيره تقويت شده باشد .\r\nاينك يكى از داروهاى تركيبى كه آب پنير در آن وارد است و در اسهال دادن صفرا بسيار خوب است .\r\n\r\n","description":"","footnote":"","page_name":" 332 ","page_number":346},
  {"content":"\r\n\r\n\r\nنسخه :\r\nشير بز سه رطل . كاجيره شش مثقال . كاجيره را بكوب و در شير بز بريز و مچاله كن و بگذار مدت يك ساعت در آن بماند . آنگاه شير را بپالاى و بگذار در شب منعقد گردد . سپس آب را از پنير شده تصفيه كن ! آن آب پاليده را با عسل يا با شكر بهم زن و به وزن دو درهم نمك هندى بر آن اضافه كن و بده بيمار كه بخورد .\r\nاگر خواستى كه بهتر اسهال دهد ، به وزن يك دانگ محموده نيز بر دوا اضافه كن ! در صورتى كه بيمار تحمل كند به مدت سه روز از اين دارو بخورد .\r\nداروى تركيبى ديگر هست كه هم يرقان را تنقيه مىكند و هم مادهء يرقانى را اسهال مىدهد و تركيبش چنين است .\r\n\r\nنسخه :\r\nآب برگ ترب . به وزن يك اوقيه . خيار چنبر دارويى به وزن هفت درهم . اسفرزه يك درهم . صبر ( الوا ) به وزن يك دانگ ، زعفران يك دانگ . باهم قاطى شوند و بيمار تناول كند .\r\nاين دارو در علاج ورم گرم كبد ، ورم گرم در مجراها و تب نيز مفيد است .\r\n\r\nغذاى بيمار يرقانى\r\nآبجو ، سبزيها و هر غذايى كه در بحث از ورم كبد گفتيم براى بيمار مناسب است اينجا نيز خوب است و تكرار لازم نيست .\r\nاگر ديدى ورم گرم كبد - كه سبب بيمارى استسقا شده است - دارد مىرسد و شروع به پخته شدن كرده است ، محموده و صبر و امثال صبر را با داروى مسهل قاطى كن و زيان آن را به وسيلهء آب كشوث ، آب كاسنى و غيره - كه ياد گرفته‌اى - خنثى كن و باك نداشته باش .\r\nخلاصه كلام اين است : تا ورم كبد از بين نرود ، و حال اصلاح نشود ، اميدى به علاج يرقان نداشته باش .\r\nاگر بيمار يرقانى تب ندارد و بيمار به حدّ كافى نيرومند است - كه اين دليل بر نبودن ورم در كبد است - با اين حال حالتى التهابى موجود است : بايد چه كار كنى ؟\r\n- بيمار را وادار كن كه گوشتهاى در سركه خيس شده ، فيله ماهى ، فيله از گوشت ماده گاو و قطعه‌هايى از گوشت بزغاله بخورد . آب و افشرهء ميوه‌ها و به ويژه آب انار ( شيرين و ترش ) را ناشتا بخورد . شورباى همراه سركه از آبگوشت گاو ماده ، شورباى با سركه ترش شده از گوشت ماهى و افشرهء سبزيهاى سردىبخش بخورد .\r\nاكثر اينها كه ذكر شدند و برخى مواد غذائى ديگر هم هستند كه خاصيت نيروبخشى بيشتر از داروها دارند .\r\nاينك دارويى تركيبى كه در اين حالت ، خوب دارويى است .\r\n\r\n","description":"","footnote":"","page_name":" 333 ","page_number":347},
  {"content":"\r\n\r\n\r\nنسخه :\r\nافشرهء برگ ترب و افشرهء توت هريك يك جزء . هر دو را درهم قاطى كن و بيمار به وزن سى درهم تناول كند .\r\nاين دارو علاج كوتاه نفسى هم هست و اگر التهاب در كيسهء زهره باشد ، آن را هم از بين مىبرد .\r\nبراى بيماران يرقانى كه در اين حالت باشند ، شير الاغ كه با كمى سركه بر آتش بجوشد بخورند و يا افشرهء گياه خاراگوش را با آب قاطى كنند و بخورند .\r\nبيمار يرقانى كه چنين حالتى دارد ، نان فطير ( برنيامده ) ، نمك كوبيده و كاسنى بخورد و تا مدت يك هفته از آنها تغذيه كند ، مفيد است ؛ زيرا كيسهء زهره شسته مىشود و عفونتش بر طرف مىگردد .\r\nو نيز اگر مادهء رقيق در كيسهء زهره است غليظ گردد . چنين بيمارانى را نبايد اجازه دهى شراب بخورند . هر شرابى كه مىخورند بايد با آب قاطى باشد و آب آميزه با شراب بايد از شراب بيشتر باشد . كسانى كه به اين حالت دچارند تنها اجازه دارند كه گوشت سبك و آبگوشت پرنده بخورند .\r\nاگر سبب بيمارى يرقان گرمى و گرم‌مزاجى در كبد يا در سرتاسر بدن است ، بيمار بايد بيخوابى نكشد ، شب‌نشينى زياد خوب نيست . از خشمگين شدن بپرهيزد . زياد حركت نكند و به حمام نرود .\r\nكوشش كن كه مزاج كبد و مزاج رگها را سرد گردانى . بويژه بيمار را وادار كن با آب ولرم آب‌تنى كند . آب مورد نياز آب‌تنى بايد با داروهاى سردمزاج و ترمزاج بر آتش جوشيده باشد و به حالت ولرم درآمده باشد .\r\nتن‌شوئى با آب سرد و آبى كه تأثير داروى قبوضيت‌آور و گيرنده در آن باشد خوب نيست ؛ زيرا يرقان را از تحليل رفتن باز مىدارند .\r\nدر علاج كبد و كيسهء زهرهء گرم‌مزاج ، ضمادهاى مناسب را از خارج استعمال كن !\r\nاگر بيمار به گرم‌مزاجى كبد يا كيسهء زهره مبتلاست ، از قرص زير تناول كند .\r\n\r\nنسخه :\r\nتخم خيار ، بزر كاسنى ، بزر كاهو ، تخم كدو ، صندل ، تباشير و گل سرخ ، از هريك يك جزء . و در مقابل وزن هر دو درهم از اين مخلوط به وزن يك قيراط كافور را اضافه كن . داروها را درهم بسرش و قرص بساز ! و بيمار از آن تناول كند .\r\nافشره‌هاى سردمزاج كه به وسيلهء برف سرد شده باشند ، آب هر دو نوع صندل و كافور كه به وسيلهء برف سرد شده باشد بر كبد بگذارند تا آنجا كه بيمار احساس كند سردى به درونش نفوذ كرده است . اين كار بسيار مفيد است و آزمون شده است كه در مدّت يك روز هم رنگ يرقان از بين مىرود و هم بول سپيدرنگ گردد .\r\nاگر يرقان از اثر ناتوان شدن كبد و كيسهء زهره باشد ، تو علاج ناتوانى كبد و كيسهء زهره را مىدانى ، همانها را در اين حالت نيز استعمال كن !\r\nما علاج ورم كبد را در اين بحث آورديم و راجع به كبد كه از حالتى ناسازگار رهايى يابد بسيار\r\n\r\n","description":"","footnote":"","page_name":" 334 ","page_number":348},
  {"content":"\r\n\r\nسخن گفتيم .\r\nاگر راه‌بندانهايى در لوله رگها سبب يرقان شده‌اند ، به‌طور فراگير توضيح كامل را در بحث از علاج بندآمدنيهاى كبد از قبيل رگ‌زنى ، داروى ادرارآور و غيره را ذكر كرديم . اگر سد و راه‌بندان در كوژى كبد يا در گودى و ته كبد باشد ، دارو و علاج را برحسب حال و برحسب نياز گفتيم و گفتيم كه نبايد در حالت وقوع راه‌بندان در كبد ، داروى گيرنده و خشكاننده به كار برى . هرچند دارو گرم مزاج باشد ، زيرا گيرنده و خشكاننده ، مجرا را تنگ مىكنند و راه‌بندان را محكم‌تر مىسازند .\r\nاشاره كرديم كه اوّل در نرم گردانيدن و رطوبت بخشيدن به كبد مجرا بندآمده كوش و سپس كارى كن كه سد آمده را باز كنى .\r\nداروى ملين نيز برحسب نياز و برحسب حال بيمارى گاهى بايد گرم و تر و گاهى سرد و تر باشد .\r\nهرگاه راه‌بندان باز شد و اين باز شدن چه در آخر و بعد از معالجات مقدماتى و چه قبل از آن صورت بپذيرد ، بايد داروى اسهالى به بيمار بدهى آن هم برحسب حال و چندانكه بيمار تحمل مىكند . و نيز برحسب نوع اسهال و شايان حال بيمار كه سابقا اينها را همه گفته‌ايم .\r\nاين را نيز بدان ! كه اگر اوّل داروى اسهالى دادى و عمل نكرد و تأثير علاجى نداشت ، فورا داروهاى بازكنندهء بسيار قوى به كار بر و سپس داروى مسهل قوى استعمال كن !\r\nاگر حدس مىزنى كه چيزى در مجرا گير كرده و ثابت شده است و به آسانى حركت نمىكند ، مسهل قوى را يكباره تناول كند ؛ ليكن در اينجا نيز نيروى جسمى بيمار را در نظر داشته باش !\r\nمن خود براى حالت راه‌بندان در گدارهاى كبد ، بجز داروهاى جانبى - كه سبب نرمش و اسهال دادن شوند و مادهء بندآمده را اسهال دهند - نمىتوانم داروى ديگرى كه با بندآمده و گير كرده سروكار داشته باشد ذكر كنم . امّا ديگران مىكنند و در اينجا آنچه غير من گفته‌ام مىخوانى و يكى از آن داروها چنين است :\r\n\r\nنسخه :\r\nخرفهء سبز ناخشكيده را بكوب و آبش را بگير . برگ ترب را بكوب و آبش را بگير . هر دو را باهم بر آتش بجوشان و آنگاه بپالاى . گاودانهء كوبيده را با افشرهء ترشك مخلوط كنند و بيمار يرقانى - كه يرقان از اثر راه‌بندان در كبد توليد شده است - از آن بخورد مفيد است .\r\n\r\nنسخهء ديگر كه طبيبان گويند :\r\nبزر ترب پوست‌كنده و مغز تخم خربزه ، هريك يك جزء . با نيم جزء مرّ و كوشنه مخلوط كنند و بخورند .\r\nاگر راه‌بندان از اثر خشك‌مزاجى و خشكيدن باشد - كه اين حالت را مىتوانى از معاينهء بدن بيمار تشخيص دهى - داروهايى كه صفرا را اسهال مىدهند از قبيل : لعابهاى صفراشكن ، گياه سپستان و امثال آنكه با روغن بادام باشند ، به كار انداز !\r\n\r\n","description":"","footnote":"","page_name":" 335 ","page_number":349},
  {"content":"\r\n\r\nاگر راه‌بندان از اثر خرابكارى ورم گرم كبد است ، علاج ورم گرم را استعمال كن ! و هرگاه ورم رسيد ، ادرارآورها را تجويز كن كه بيمار بخورد مثلا رازيانهء شامى و رازيانهء خودمانى را تجويز كن و نگران مباش و همراه ادرارآورها داروى اسهال‌دهندهء مادهء صفرائى را نيز استعمال كن !\r\nاگر يرقان از اثر ورم سخت كبد است ، علاجش نيز سخت و دشوار است . بايد درعين‌حال دو علاج را در نظر داشته باشى . داروهايى به بيمار بدهى كه ورم سخت را روبراه كنند . و در عين حال خود يرقان را نيز معالجه كنى ، چنين داروهايى را ، ضمن داروهاى تكى و ساده در كتاب پنجم قانون ( اقرابادين ) نيز آورده‌ايم ؛ آنها را در بحث از معالجات راه‌بندانها در كبد مىتوان يافت .\r\nاز داروهايى كه بازكنندهء بندآمدنيها هستند ، اين چند دارو را ذكر مىكنيم :\r\nپياز دشتى ، برباله ، قرصهايى كه بادام تلخ در آنها به كار رفته است ، قرصهايى كه خاراگوش ، برباله ، رازيانهء شامى و قارچ چمنى در آنها وارد است ، داروهايى كه علاوه بر خاصيت باز كردن بندآمدنيها فايده‌هاى ديگر نيز در بر داشته باشند . مثلا تركيب زير .\r\n\r\nنسخه :\r\nثمر صنوبر بزرگ سه درهم . بزر كرفس كوهى ، نخود سياه و كندر سفيد از هريك به وزن دو درهم .\r\nهمه را باهم بكوبند و خاكه كنند و ببيزند و باهم بسرشند و تا چندين روز هر روز يك مثقال از آن را با آب رازيانه بخورند ؛ كه دارويى است بسيار خوب و شفادهنده و بارها ما آزموده‌ايم و نتيجه بسيار خوب داده است .\r\nهوه چوبه ( شنجار ) يكى از بهترين داروهاى علاج يرقان است .\r\nسخت‌ترين حالت يرقانى كه در اثر بندآمدنيها رخ مىدهد آن است كه راه‌بندان در گدارهاى كيسهء زهره واقع شود . ليكن حقنه و داروهاى مسهل در اين حالت بيشتر از ساير حالات تأثير مىبخشند . در چنين حالتى داروهاى اسهالى از قبيل : سس صغير ، بسپايك ، قارچ چمنى ، كاجيره ، نمك نفطى و امثال آنها مفيدند .\r\nدارويى تركيبى هست كه آن را درست كنند و در قوطى نگهدارند كه در علاج يرقان ناشى از راه‌بندان مفيد است .\r\n\r\nنسخه :\r\nثمر صنوبر به وزن يك چهارم . درهم . قارچ چمنى دو سوم درهم . افشرهء مشكانيه سه درهم . محموده يك چهارم درهم . با افشرهء كاسنى درهم سرشته شود و حب گردد و بيمار هر بار يك درهم از آن بخورد . و بارها تناول آن تكرار شود .\r\nاگر يرقان ناشى از راه‌بندانها به طول انجاميد و دست‌بردار نبود ، به داروى زعفران هندى ( كركم ) و ترياق و امثال آن پناه ببر ، كه بازكنندهء نيرومند هستند . داروى لاك نيز در اين مورد خوب است .\r\nاگر همراه يرقان ناشى از راه‌بندانهاى مجارى ، تب هم بود ، گياه سلمك بسيار خوب است ؛ كه\r\n\r\n","description":"","footnote":"","page_name":" 336 ","page_number":350},
  {"content":"\r\n\r\nهم بازكننده است و هم نرمىبخش .\r\nبيخ كلم كاشتنى را به وزن دو درهم با عسل قاطى كنند ، دارويى خوب و مفيد است .\r\nآب كشوث ، كاسنى تلخ ، با فلس ( پولك ) خيار چنبر دارويى و روغن بادام شيرين و يا روغن بادام تلخ در علاج اين حالت بسيار مفيدند .\r\nداروهايى كه در علاج خود بيمارى يرقان و از بين بردن آثار آن ويژگى دارند چند بخشند :\r\nتناولى ، شستشويى ، عطسه‌آور به بينى كشيدنى . كه داروهاى به بينى كشيدنى و عطسه‌برانگيز در سرحال آوردن رنگ چشم و رخساره مفيدند .\r\nاسلوب معالجه‌هايى هست كه عموم بدن را در بر مىگيرند ، از قبيل :\r\nزياد و پىدرپى به حمام رفتن ، كه سراسر بدن از آن بسيار استفاده بيند طورى كه مىتوان حمام رفتن پياپى را اساس معالجه به حساب آورد .\r\n2 - همچنين داروهاى تنقيه‌كننده را در آبزن ريزند كه بيمار در آن نشيند و ادرار كند ، كه جزء علاجها است .\r\n3 - هرگاه بيمار از حمام بيرون آمد بايد خود را خوب بپوشاند كه سرما نخورد . وقتى مىخوابد خوب خود را بپوشاند كه سرماخوردگى براى بيمار يرقانى بسيار زيان‌آور است .\r\n4 - امّا اگر از حمام بگذريم داروهايى هستند كه در زدودن آثار يرقان از پوست بدن كاربرد دارند و اين نوع از داروها شايد به وسيلهء اسهال دادن يا ادرار دادن و يا عرق كردن بيمار ، رنگ زشت اثر يرقان را از پوست بزدايند . بهترين نوع عرق كردن در اين حالت عرقى است كه بعد از ورزش و خسته شدن و تشنگى باشد . اگر بيمار شراب خورده و بعد از آن عرق كرده باشد ، نور على نور است . عرق كردن بعد از حمام نيز مفيد است .\r\nكسى كه مىخواهد از راه تحليل بردن ، يرقان را معالجه كند ، بايد از سرما خوردن بپرهيزد و نبايد باد شمال بر او بوزد ، مگر اينكه حالت بيمارى تقاضا كند ؛ مثلا داروى گرمى چون فلفل و امثالهم خورده باشد و براى خنثى كردن آن از سردى استفاده كند و در آب سرد بنشيند .\r\nديگران گويند : بيمار يرقانى به چيزهاى زردرنگ نظر بدوزد مفيد است ؛ كه اين زرد تماشا كردن طبيعت را به حركت درمىآورد و مادهء صفرايى را از بدن دور مىسازد و همه را به پوست بدن وارد مىكند و راه علاج آسان‌تر مىشود .\r\nامّا من آن‌قدر منكر اين‌گونه علاجها نيستم با عقيدهء كسانى كه در اين‌باره فلسفه‌بافى مىكنند مقابله كنم .\r\n\r\nداروهاى عرق‌آور در معالجهء يرقان :\r\n1 - افشرهء ترب به وزن دو اوقيه . بورك نيم درهم . شراب سياه انگورى يك اوقيه . درهم مخلوط شوند بيمار در آبزن نشيند و آن را بخورد كه به زودى زردرنگى از بيمار رخت بربندد .\r\n2 - يك دسته گياه مارچوبه ( پر يك كف دست - شش مثقال ) نخود را با پنج قسط ( هفت رطل و نيم ) آب در ديگ سنگى ريزند و بر آتش بجوشانند . اگر بيمار تب ندارد ، آن جوشيده با شراب بياميزد و\r\n\r\n","description":"","footnote":"","page_name":" 337 ","page_number":351},
  {"content":"\r\n\r\nبخورد ؛ و اگر تب دارد آن را تنها و بدون شراب بخورد . بعد از آن در آبزنى بنشيند كه آب آبزن با گياه پرسياوشان بر آب جوشيده شده است . زردى يرقان از بين مىرود .\r\n3 - كف ( كفك ) بورهء قرمز به وزن دو درهم - ( زهر النطرون ) - ، در شراب كهنه ريزند و شب تا بامداد در فضاى آزاد بگذارند و سپس بخورند ؛ بعدا دستورات حمام رفتن و در آب‌پز نشستن - كه ذكر شدند - به عمل آيند .\r\n4 - پياز دشتى برشته شش جزء با نمك سوخته به وزن سه درخمى ناشتا بخورند .\r\n5 - دو درهم خشكيدهء كلم را در تخم نيم‌بند ريزند و بنوشند .\r\n6 - پوست انار به وزن چهار درهم . زرنيخ دو درهم . ساييده و به هم زنند چندانكه سر سه انگشت ( شست و شهاده و وسطى ) برمىدارند بردارد و بخورد . سپس سه اوقيه شير الاغ بنوشد .\r\n7 - شنبليله به وزن دو درهم و بالاتر از دو درهم را با عسلاب بخورد و در آبزن پر از آب سرد بنشيند .\r\n8 - پر سياوشان را بكوبد و چهار درهم از آن را با آبى كه رازيانهء شامى در آن پخته است بخورد .\r\n9 - افشرهء ترشك را با كمى شراب بنوشد .\r\n10 - مدفوع سپيد سگ كه هيچ سياهى در آن نباشد ، از خوراندن استخوان به سگ چنين مدفوعى پديد آيد - به وزن چهار درهم در عسل بريزند و بهم زنند و بخورند .\r\n11 - برگ سلق خشكيده به وزن شش درهم با عسلاب بخورند .\r\n12 - پشك گوسفند نيم درهم در آب ترب يا در آب‌پز ترب - كه دو اوقيه باشد - بريزند و بهم زنند و بخورند .\r\n13 - بورك يا پونهء خشكيده به وزن چهار درهم در شراب مخلوط با آب بهم زنند و سه روز متوالى از آن بخورند .\r\n14 - پر سياوشان شش مثقال . نخود سياه نود مثقال . در آب باهم بجوشند تا فقط يك سوم مىماند .\r\nمقدار پانزده مثقال از آن بخورند .\r\n15 - آب ترب دو اوقيه . شراب يك اوقيه . درهم آميزند و بخورند .\r\n16 - نخود سياه نود مثقال . ثمر گياه بلسان ، كندر و رازيانه از هريك شش مثقال . با شش قسط ( هشتصد و ده مثقال ) آب بر آتش بجوشد تا دو سوم از آن مىماند . مقدار پانزده مثقال از آن بخورند .\r\nو اگر بيمار تب نداشته باشد اين پانزده مثقال دارو را با شراب بخورد .\r\n17 - دارچين ساييده به اندازهء تحمل سر سه انگشت را با شراب و عسل هريك به وزن يك اوقيه و نيم مخلوط كرده بخورند . مىتوان آن را با شراب و آب خورد .\r\n18 - محلب ( پيوند مريم پوست‌كنده ) به وزن دو درهم بخورند .\r\n19 - روناس ساييده به وزن يك درهم را در تخم مرغ نيم‌بند ريخته و بهم زنند و بخورند .\r\n20 - هجده درهم از سونش شاخ گوزن را با شرابى بخورند كه فروساطيقون « 1 » در آن مخلوط است .\r\n21 - ثمر صنوبر ، نانخواه ( ننه حوا ) و مويزك را باهم بخورند .\r\n\r\n\r\n","description":"","footnote":"\r\n( 1 ) - فروساطيقون را در فرهنگها نيافتم . فرسطاديون يا فرسلطاريون : گياه شاه‌پسند . م .\r\n","page_name":" 338 ","page_number":352},
  {"content":"\r\n\r\n22 - فلفل و مدفوع سپيدرنگ سگ را - كه استخوان خورده است - به وزن شش مثقال با شراب بخورند .\r\n23 - هندوانهء ابو جهل از تخم و پيه تهى گردد . پر از شراب و آب كنند و بخورند .\r\n24 - زهرهء گرگ در شراب ريزند و بخورند .\r\n25 - ساييدهء شاخ گوزن به وزن سه و يك سوم درهم . گوگرد به وزن دو دانگ . باهم قاطى كنند و بخورند و بعد از آن شراب بنوشند .\r\n26 - و اين دارو نيز در براندازى آثار بيمارى يرقان خوب است و براى علاج يرقان كه منشأ از راه‌بندانها دارد مفيد است .\r\n\r\nنسخه :\r\nراوند ، گياه هزار چشم ، پر سياوشان ، روناس و كندس هريك يك جزء . درهم قاطى كنند و هربار به وزن يك درهم بخورند .\r\n27 - داروهاى تك و ساده كه در علاج اين بيمارى مفيدند و بازكننده هم مىباشند عبارتند از :\r\nخاراگوش ، رازيانهء شامى ، برباله ، سوسن زرد ( وج ) ، روناس ، كوشاد ، ساقهء بلسان ، قارچ چمنى ، پلخم ، ثمر درخت سرو ، كوشنه ، زراوند دراز و زراوند غلتان .\r\n28 - دارويى را مدح مىكنند كه آسان هم به دست مىآيد ؛ و آن : مغز كبك در شراب خالص ريزند و بخورند .\r\n29 - دو زردهء تخم مرغ در نيم اسكرجه شراب بخورند ، منفعت بينند .\r\n30 - داروى ديگرى هست كه در مدحش بسيار گويند كه از قرار زير است :\r\nكرم سرخ خاكى را خشك كنند و بخورند . گويند فورا بهره‌اش آشكار مىشود .\r\n31 - اين رژيم آزمون شده و خوب است :\r\nبيمار ريشهء گياه ترشك بخورد ، در آفتاب بنشيند و مدتى بماند ، بعد از آن يك ساعت پياده‌روى كند تا احساس گرما و تشنگى مىكند . آنگاه آبى كه پر سياوشان در آن پخته است بنوشد . فورا عرق زياد مىكند كه عرق زردرنگ است . اگر با پر سياوشان روناس و نعناع هم پخته باشند چه بهتر . و اگر همين آب دارويى را بعد از حمام كردن بخورند ، باز بسيار فايده بينند .\r\n\r\nادرارآورهائى كه در علاج يرقان مفيدند :\r\n1 - بيمار به وزن دو درهم ثمر سرو را با يك درهم دارچين ختايى برگزيده و خوب و شراب سياه انگورى كهنه بخورد و بلافاصله به شدّت بدود ؛ هرچه مادهء يرقان است با بولش فرو مىريزد .\r\n2 - خوردن گوشت جوجه‌تيغى نيز مفيد است كه ادرارآور است و پاك‌ساز و با كبد نيز سازگار است و در عين حال غذاست .\r\n3 - اگر به وزن يك اسكرجه ( بيست و يك مثقال ) آب كشوث با بزر كرفس و نبات بخورند بهره بينند .\r\n\r\n","description":"","footnote":"","page_name":" 339 ","page_number":353},
  {"content":"\r\n\r\n\r\nداروهاى مسهل كه براى علاج اين بيمارى ويژگى دارند :\r\n1 - هندوانهء ابو جهل را از هرچه در آن است خالى كنند آن را پر از شراب سياه انگورى غليظ كرده بر زغال افروخته بجوشانند . سپس تصفيه شود و بيمار بخورد .\r\n2 - ما خود دارويى را آزموده و ديده‌ايم كه مفيد واقع شده است . تركيبش چنين است كه در ذيل آيد .\r\n\r\nنسخه :\r\nالوا ( صبر ) نيم درهم ، سقمونيا ( محموده ) به وزن دو دانگ . نمك نفطى به وزن يك چهارم درهم .\r\nروناس و قارچ چمنى هريك نيم درهم . همه را درهم بسرشند و حب سازند و با آب بزرها تناول كنند .\r\nدر علاج يرقان سابقا در بحث از داروهاى ساده و تكى ( كتاب دوم ) چيزهايى گفته‌ايم و در حدود امكان آنچه لازم است در اقرابادين ( كتاب پنجم ) ذكر كرده‌ايم .\r\n\r\nداروهاى به بينى كشيدنى در علاج يرقان كه بيمار را به عطسه درمىآورد :\r\nآب سيماهنگ ، آب برگ ترتيزك ، آب گندناى بيابانى ، افشرهء گياه آذربويه .\r\nگياه آذربويه را بكوب و مدت يك شب در شير آدمى خيس كن و فرداى آن شب آن را بفشر و به حالت ولرم در بينى بيمار بچكان !\r\nبيخ يونجه را بفشر و آبش را بگير ! آن آب را با زنبق بر آتش بگذار تا يك غلت خفيف مىخورد ، كمى شكر در آن حل كن و در بينى بيمار بريز كه بيمار عطسه كند .\r\nترب را با برگ ترب بكوب و آبش را در بينى بيمار بچكان !\r\nاز افشره‌هايى كه بسيار گرم‌مزاج نيستند افشرهء سلق است . كه در علاج و اصلاح رنگ يرقانى خوب است .\r\nاز افشره‌هاى سردمزاج مىتوان هميشه بهار را ذكر كرد ، كه در اين حالت مفيد است .\r\nبرخى از اطباء افشرهء خاراگوش را سردمزاج دانسته‌اند و من اسفرزهء كنار آب را سرد مزاج مىدانم .\r\nاگر تنها سركه به بينى كشند و مدت يك ساعت سركه را در دهن نگه دارند و در حوض حمام نشينند بهترين علاج است .\r\nسياهدانه يك شب و روز در سركه بخيسد ، سپس بپالايند و از راه بينى بركشند و بو كنند . اگر آن را تنها يا همراه سركه بو كنند باز بسيار مفيد است .\r\n\r\nداروهاى عطسه‌آور كه غير از افشره‌ها باشند به قرار زيرند : نسخه :\r\nيك چهارم درهم مويز ساييده در پنج درهم آب كشنيز و پنج درهم روغن بادام حل كنند و به بينى كشند عطسه‌آور است . البته بايد قبلا در آبزن يا حوض حمام باشند و دارو را به بينى كشند . اگر كمى مرزهء خشكيده و كمى سركهء مايه‌زده ( سركهء شراب ) با اين دارو باشد بسيار بهتر است .\r\n\r\n","description":"","footnote":"","page_name":" 340 ","page_number":354},
  {"content":"\r\n\r\nبراى زدودن رنگ يرقان از چشم ، بايد همواره چشم را با آب كشنيز و گلاب و يخاب شست .\r\n\r\nداروهاى شستشوى بدن يرقانى ، كه رنگ يرقان را از بين ببرند عبارتند از :\r\nآبهايى كه در آنها پر سياوشان ، درمنه ، مرزنگوش ، اربه ( مريم نخودى كوهى ) ، بابونه ، بابونهء چشم گاوى - كه خاصيت دارد - ، گياه سه كوهه ، شبت پخته شده است .\r\nاز همه مهمتر پر سياوشان و شبت است كه در آب شستشوى تن بيمار يرقان زده داخل باشند و در آن بپزند .\r\nاگر بيمار يرقان گرم داشته باشد ، با آب تن‌شويه ، ترش ترنج قاطى باشد كه در زدودن هر رنگ عارضى پوست بسيار تأثيربخش است . از اين چيزها ممكن است ضماد گذاشت ، ممكن است روغن گرفت و بر بدن بيمار ماليد . مثلا روغن بابونهء چشم گاوى ، روغن بابونه ، روغن شبت ، روغن انگور لخته شده و روغن سوسن را بر پوست بدن بيمار ماليدن فايده‌رسان است .\r\nاگر بيمار يرقان بحرانى داشته است ، همين‌كه احساس كردى كه بيمارى رو به كاهش است و دارد تمام مىشود ، علاج يرقان بحرانى را به كار ببر ! داروهاى مسهل و ادرارآورهاى تنقيه‌كننده استعمال كن ! ممكن است نياز به استعمال مسهل نباشد . شايد حمام رفتن تنها آثار بيمارى را از بين ببرد .\r\nاگر ديدى كه در بول و مدفوع بيمار رنگ يرقانى كم است ، بدان كه مادهء بيمارى غليظ شده است . با داروهاى شستشودهنده و چسبان و غيره ، داروهاى معالج را تقويت بخش !\r\nاگر يرقان از اثر سم بود دستور معالجه اين است :\r\nترياق و معجون مثروديطوس ( ميترادات ) به بيمار بده كه در برابر اثرات سم مقاومت داشته باشد .\r\nبعدا داروهاى آبكى بخورد كه هم سردىبخش باشند و هم خاصيت پادزهرى در آنها باشد . مانند :\r\nآب سيب ترش ، آب انار ، افشرهء كاسنى ، آب خرفه ، لعاب اسفرزه ، شربت زرشك . كه سردىبخش و پادزهرند و مزاج را تعديل مىكنند . بعد از آن به علاج عمومى يرقان بپرداز !\r\nبه تجربه رسيده است كه اگر اثر يرقان در چنين حالتى شروع كرد ، بويژه اگر بيمار سم خورده باشد ، بايد پياپى شير بخورد و بر آن دوام كند و با شيرى كه مىخورد روغن بادام قاطى باشد .\r\nغذاى چنين بيماران - كه از اثر سم به يرقان مبتلا شده‌اند - به شرطى كه ناتوان نشده باشند و بندآمدنهايى در درون رخ نداده باشد ، همان غذاهاست كه در بحث از علاج سوء مزاج گرم گفته‌ايم .\r\nاگر يرقان از اثر ناتوانى يا از اثر راه‌بندانهاى كبد است ، علاجش را در بحث علاج كبد بجوى !\r\nغذاى بيماران يرقان بطور عموم بايد سبك ، لطيف و بازكننده باشد . آبگوشت ماهى بخورند بسيار خوب است . بويژه اگر همراه آن چيزى ادرارآور يا نرمىبخش باشد كه در آخر بحث يرقان شرح خواهيم داد .\r\n\r\n","description":"","footnote":"","page_name":" 341 ","page_number":355},
  {"content":"\r\n\r\n\r\nفصل هفتم علاج يرقان سياه و زرد و سياه باهم\r\nاگر يرقان سياه از طحال منشأ گرفته است ، حال بيمار را به دقّت بررسى كن ! اگر پرشدگى از خون هست و خون در بدن راكد مانده و جمع شده و آوند را پر كرده است ، بيمار را رگ بزن ! و شاهرگ دست چپ را بزن . سپس رگ فاصل ميان انگشت كوچك و بنصر را هم بزن ! آنگاه به علاج خود طحال بپرداز . اگر طحال ورم دارد اگر ناتوان شده است ، اگر راه‌بندان در طحال است ، علاجى را كه براى هريك از اين حالات مىدانى استعمال كن !\r\nاگر سبب يرقان سياه از كثرت و زيادى مادهء سودائى است كه در طحال توليد مىشود ، و سبب اين زيادى توليد از نيروى بيش از حد طبيعى طحال و از غذاها است - چنان كه اين مسئله را ذكر كرديم - علاج آن را استعمال كن !\r\nحتما بايد بيمار يرقان سياه را اسهال دهى ، داروى اسهالى سزاوار چنين حالتى داروى اسقولوقندريون ( زنگى دارو ) است ، كه با خربق باشد ، و تركيب آن را در كتاب پنجم - كه كتاب داروسازى است - آورده‌ايم . بيمار بايد چندين بار به وسيلهء اين دارو پاكسازى شود .\r\nيا داروى افتيمون ( سس صغير ) تجويز كن كه بيمار بخورد و اسهال شود . كه تركيب آن چنين است :\r\n\r\nنسخه :\r\nهليلهء سياه و هليلهء كابلى هريك ده درهم . شاهتره ، زنگى دارو ، بسپايك ، شكوفهء كبر هريك پنج درهم . ريشهء كرفس و رازيانه از هريك پر يك مشت ( شش مثقال ) . خربق سياه دو درهم . همهء اين داروها را با سه رطل بر آتش بجوشان تا يك چهارم آب مىماند . آنگاه به وزن پنج درهم سس صغير در آن بريز و بگذار تنها يك غلت خفيف بخورد . بعد از آن آب را بپالاى و دو سوم درهم ايارج فيقرا ( معجون تلخ مسهل ) بر آن اضافه كن !\r\nحبوب ساخته از هليلهء سياه ، سس صغير ، نمك هندى ، قارچ چمنى و پوست بيخ كبر ، نيز در اسهال دادن بيمار مؤثرند .\r\nهرگاه ديدى كه بيمار پاكسازى شده است ، شير شتر بچه‌دار بخورد . اگر شير شتر گير نيامد ، آب پنير آميزه با اسكنجبين همراه بزرها ، گورگياه ، مريم نخودى كوهى ( اربه ) ، داروهاى طحالى از قبيل : زنگى دارو ، ريشهء كبر و امثال آنها بخورد . آبى را بنوشد كه برگ درخت گز يا ريشهء درخت گز در آن پخته است . آب برگ كبر ، آب برگ ترب و اسكنجبين نيز بخورد .\r\nاگر حرارت دارد آب تاجريزى و آب كرفس بخورد ، خوب است .\r\nاسكنجبينى بخورد كه زنگى دارو ، برگ كبر ، ثمر درخت گز ، اربه ( مريم نخودى كوهى ) در آن پخته باشد .\r\nاگر ورم گرم در طحال است نبايد داروهاى گرمىبخش را به افراط استعمال كنى .\r\nاگر راه‌بندان در طحال سبب يرقان سياه شده است بازكننده‌هايى كه در علاج راه‌بندانهاى\r\n\r\n","description":"","footnote":"","page_name":" 342 ","page_number":356},
  {"content":"\r\n\r\nكبد ذكر شدند در اينجا نيز مفيدند ؛ البته در بحث از علاج بندآمدنيها در طحال داروهاى ويژه به طحال هست كه بعدا ذكر مىكنيم .\r\nاگر بيمارى يرقان سببش ناتوانى نيروى جاذبهء طحال است بايد بادكش بدون شيار با تيغ بر طحال بيمار گذاشت ، او را وادار به ورزش كرد و داروهاى مناسب حال بر طحال گذاشت ، كه يكى از اين داروهاى گذاشتنى را با شرح تركيبش در زير مىخوانى !\r\n\r\nنسخه :\r\nخاراگوش ، كراويا ( شاه زيره ) ، شكوفهء گور گياه ، آويشم ، لوفا و بيخ كرفس . از هريك يك جزء ، گل محمدى دو جزء . مقل يك جزء و نيم . اندران هفت جزء و يك دهم جزء . همه را درهم بسرش و بر طحال بيمار بگذار !\r\nاگر تن‌شويه لازم بود داروى مايع زير باشد .\r\n\r\nنسخه :\r\nشبت ، بورك ، نمك ، فيجن و پونه را در سركهء بسيار تند بجوشانند و تن‌شويه شود .\r\nاگر يرقان سياه از طحال نبود و منشأ از كبد گرم‌مزاج داشت ، داروهاى مناسب در فرونشاندن گرماى كبد را استعمال كن !\r\nاگر يرقان سياه از اثر سردمزاجى كبد است ، ترياق بزرگ ( ترياق الاكبر ) در اين‌باره ويژگى دارد ، داروهاى ديگرى هم هست كه همه را مىشناسى !\r\nاگر سراسر بدن در به وجود آوردن يرقان سياه دست دارد ، دستور علاج چنين است كه در ذيل آيد :\r\nاول به معالجهء كبد بپرداز و رگهاى كبد را پاكسازى كن ! بعد از آن سرگرم معالجهء بدن شو ! اما خود يرقان را با همان وسايل معالجه كن كه در علاج يرقان زرد آمدند و داروهاى بسيار تأثيربخش از آنها برگزين .\r\nاگر كسى در يك حالت به هر دو يرقان ( سياه و زرد ) مبتلاست و پرشدگى خون مشهود است و نياز به خونگيرى دارد ، رگ بزن ! رگ هر دو دست را باهم بزن يا چند روزى فاصله در ميان انداز ! يعنى رگ دستى را بزن و بعد از چند روزى رگ ديگر دست را . وسايل علاجى هر دو حالت زرد و سياه را استعمال كرده ، داروى تناولى كه براى هر دو حالت مفيدند تجويز كن ! مثلا : داروى خاراگوش پخته و سس صغير خوبند .\r\nاين داروى تركيبى در چنين مواردى بسيار خوب است :\r\n\r\nنسخه :\r\nآب برگ ترب ، آب گز و آب بيد از هريك يك اوقيه و نيم . آب تاجريزى سه اوقيه . آب برگ كبر دو اوقيه . همهء اين آبها را درهم بياميز ! ده درهم خيار چنبر دارويى را در آن آب بريز و بگذار باهم بر\r\n\r\n","description":"","footnote":"","page_name":" 343 ","page_number":357},
  {"content":"\r\n\r\nآتش بجوشند . به وزن دوسوم درهم ايارج فيقرا ( معجون مسهل تلخ ) يا به وزن دو دانگ زعفران ، سه قيراط محموده كه در به بريان شده ( كفيده شده ) بر آن اضافه كن ! دو روز بماند و آنگاه از آن تناول كند . بعد از تناول داروى فوق الذكر ، آب پنير و اسكنجبين بنوشد .\r\n\r\nرژيم غذايى بيمار\r\nغذاى بيمار يرقان سياه و بيمار يرقان زرد و سياه بايد سبك باشد كه غذاهاى سبك شناخته شده‌اند .\r\nماهى رضراضى « 1 » و آبگوشت جوجه مرغ پروارى و چاق شده بخورند خوب است .\r\nخوردن كرفس و كاسنى خوب است و اگر در سركه بپرورند بهتر است . كبر در سركه ترشى شده خوب است .\r\n\r\n\r\n","description":"","footnote":"\r\n( 1 ) - رضراضى نوعى ماهى استخوان درشت ، شكم سفيد و پشت داراى نقطه‌هاى سياه و خطوط سياه مايل به سبز است . فلس آن بسيار كوچك مىباشد در آبهاى سرد و شيرين و دور از منبع زندگى مىكند - تحفهء حكيم مؤمن .\r\n","page_name":" 344 ","page_number":358},
  {"content":"\r\n\r\n\r\nگفتار دوم ساير حالات طحال\r\n\r\nفصل اوّل بيماريهاى طحال\r\nطحال ممكن است به بيماريهاى گوناگون ذكر شده ، از قبيل : بيماريهاى ناشى از سوء مزاج ؛ بيماريهاى تركيبى از قبيل : راه‌بندان در مجارى ، گسستن پيوستگى و امثال آنها مبتلا آيد .\r\nانواع ورمها به طحال سر مىزنند . اين را بدان ! كه هرگاه طحال چاق و بزرگ شود ، تن جانور لاغر گردد ؛ زيرا طحال كه بزرگ شد مايهء سست شدن شديد كبد گردد . كبد كه سست شد ، توليد خون لازم از كبد كاهش يابد . طحال كه بزرگ‌تر از حالت طبيعى شده است خون بيشتر مىخواهد ، بايد از اين خون كم - كه كبد سست شده توليد مىكند - طحال سهميّهء بيشتر دريافت كند كه بزرگ شده و بزرگ بيشتر از كوچك خون مىخواهد . يعنى تكليف كبد سست شده و ناتوان در توليد خون افزايش مىيابد و خستگى بر خستگى مىافزايد .\r\nخلاصه ، لاغرى طحال نشانى از وجود خلط خوب در بدن است . چاق شدن و بزرگى طحال برعكس است و دليل بر وجود خلط بدجنس در بدن است .\r\nامكان دارد كه بيمارى طحال به تبهاى آميزه از چند حالت بينجامد ، و امكان اين هم هست كه تبها سبب بيمارى طحال شوند .\r\nشايد تب نوبهء ناخالص يك در ميان ، تب وبائى و تبهاى چند حالته در اثر بيمارى طحال پديد آيند . بايد دانست كه : بيماريهاى طحال اكثرا در فصل پائيز رخ مىدهند . رنگ كسى كه بيمارى طحال دارد زرد مايل به سياهى است . گاهى ممكن است بيمارى طحال بر معده اثر گذارد . كه در اين حالات دو احتمال هست . شايد اشتهاى خوراك بيشتر از حالت طبيعى گردد ، و ممكن است اشتها به كلى از بين برود .\r\nاين امكان هم هست در حالتى كه معده از بيمارى طحال بىنصيب نمانده است ، خوراك نزديك به هضم شدن را از راه دهان برگرداند و به بيرون پرت كند . قى شده ترشيده‌اى است كه بر زمين مىجوشد و سبب درد و آزار در معده مىگردد .\r\n\r\n","description":"","footnote":"","page_name":" 345 ","page_number":359},
  {"content":"\r\n\r\nاگر بيمار طحال در اواخر بيمارى خون بشاشد ، نويد خوبى و شفا است .\r\nاگر بول بيمار طحال غليظ و دردآلود باشد ، يا در بول چيزى همانند خون لخته شده باشد ، نويد بهبودى است .\r\nگاهى ممكن است از اثر بيمارى طحال تب دست بردار شود و بيمارى طحال نيز بدنبال تب بر طرف شده بر طرف گردد .\r\n\r\nفصل دوم نشانيهاى سوء مزاج طحال\r\nاگر طحال مبتلا به سوء مزاج گرم باشد ، از اين نشانيها مىتوان آن را شناخت :\r\n1 - تشنگى .\r\n2 - التهاب در پهلوى چپ .\r\n3 - قى كردن مواد تباه .\r\n4 - در حالتى كه طحال دچار سوء مزاج گرم است ، نيروى جاذبهء طحال تواناتر مىشود و مادهء سودائى بيشتر را به سوى خود مىكشد .\r\n\r\nنشانيهاى سوء مزاج سرد طحال :\r\n1 - مادهء سودائى را كمتر جذب مىكند ، زيرا نيروى كشنده ناتوان مىشود .\r\n2 - اشتهاى خوراك از بين مىرود .\r\n3 - گوشتگاه چشم تيره‌رنگ مىشود ( به رنگ آب گل‌آلود ) .\r\n4 - قرقر شكم و آروغ زياد است .\r\n\r\nنشانيهاى سوء مزاج خشك طحال :\r\n1 - سخت شدن طحال .\r\n2 - لاغرى بدن .\r\n3 - غليظ شدن خون .\r\n4 - رنگ رخساره بسيار سياه مىشود .\r\n\r\nنشانيهاى سوء مزاج تر طحال :\r\n1 - طرف چپ پهلوى چپ ، در لمس كردن نرم است .\r\n2 - بدن بيمار سست و فروهشته است .\r\n3 - رنگ و روى بيمار نوعى سياه است كه به رنگ توسى مىزند و يا زرد مايل به سياه مىشود .\r\n\r\n","description":"","footnote":"","page_name":" 346 ","page_number":360},
  {"content":"\r\n\r\n\r\nعلاج\r\nعلاج بيماريهاى طحال به علاج بيماريهاى كبد نزديك است و با آن فرق چندانى ندارد . فرقى كه هست اين است كه داروى علاج طحال بايد قوىتر و با سرعت تأثيربخشى بيشتر نسبت به داروى علاج كبد باشد . بايد كارى كرد كه داروى علاج طحال زودتر به مقصد برسد ؛ و داروى نيروبخش همراه داروى علاج بايد باشد .\r\nاين را بدان ! كه تفاوت در كم‌توانى و پرتوانى دارو در علاج كبد و طحال بسته به حالت دو اندام مذكور دارد . كبد نازك است و نبايد با شدّت روبرو شود . بايد به نرمى با آن رفتار كرد ؛ نبايد داروى علاج كبد را بسيار توان بخشيد . نبايد داروى بسيار گرم‌مزاج از امثال سركهء بسيار تند را - الّا از روى ناچارى و نياز مبرم - به سوى كبد فرستاد .\r\nدر مورد طحال مسئله برعكس است . بايد داروى علاج طحال با داروهايى كه نيروى دارو را تا سرمنزل مطلوب نگه دارند و با داروهايى كه آن را زود به منزل برسانند ، همراه شود .\r\nداروهاى ويژهء طحال از قبيل : زنگى دارو ، پوست بيخ كبر ، اندران ، سير صحرايى .\r\nگاهى ممكن است در علاج بيمارى طحال به رگ زدن نياز باشد . كه در چنين حالتى شاهرگ دست ، وريد صافن و ممكن است رگ گردن ( وداج ) زده شود .\r\n\r\nفصل سوم ورم در طحال و سختى طحال از ورم\r\nبدان ! كه كمتر اتفاق مىافتد كه ورم گرم در طحال پديد آيد و به حالت خود باقى بماند ؛ همين‌كه ورم گرم در طحال سربرآورد ، بدون درنگ به ورم سخت تبديل مىشود ؛ زيرا خونى كه براى تغذيهء طحال وارد آن مىشود ، خون غليظ است كه در ورم متراكم مىشود و سبب سخت شدن ورم مىگردد .\r\nاما ورم سرد طحال اكثرا از نوع سخت است و گاهى ممكن است ورم سست و شل روىآور باشد .\r\nورم گرم طحال اكثرا ورم گرم خونى است و ممكن است گاهگاهى ورم گرم صفرائى باشد .\r\nگفتيم ورم سرد طحال اكثرا ورم سخت است . ورم سخت طحال در ته طحال روى دهد ، زيرا مادهء ورم سنگين است و ته‌نشين مىشود .\r\nورم طحال در يكى از چهار شكل زير خودنمايى مىكند :\r\n1 - پهن مستدير .\r\n2 - دراز و كلفت .\r\n3 - دراز و باريك .\r\n4 - ورم بلغمى ، كه ورم بلغمى بسيار بندرت در طحال پديد آيد .\r\nكسى را بيمار طحال گويند كه طحالش سفت شده است . اين سفت شدن طحال يا از غلظت و\r\n\r\n","description":"","footnote":"","page_name":" 347 ","page_number":361},
  {"content":"\r\n\r\nپرمايه شدن گوهر مادهء بيمارى طحال است ، و اين غلظت به حدى نرسيده كه بورم بينجامد ، يا ورم در طحال پديد آمده و سخت شده است . سفتى طحال اگر از غلظت گوهر باشد و ورم طحال نباشد ، بهتر از حالت دومى است كه ورم در طحال باشد .\r\nبقراط فرمايد : « اگر بيمار طحال احساس درد كند بهتر از آن است كه دردى را احساس نكند .\r\nزيرا احساس درد دليل بر آن است كه هنوز طحال بكلّى حساسيت را از دست نداده است » .\r\nهم او ( بقراط ) فرمايد : « اگر بيمار طحال خون با مدفوع داشته باشد نويد خوبى است . كه از ريزش خون اميد آن هست مادهء بيمارى طحال بگدازد و از بين برود » .\r\nاگر ورم طحال ديرپا باشد ، سبب لغزش روده و يا سبب پيدايش بيمارى استسقا مىشود و به مرگ بيمار مىانجامد ؛ زيرا دليل ماندگارى زياد ورم در طحال و تحليل نرفتن استيلاى سوء مزاج سرد شديد است .\r\nبرخى از اطباء گفته‌اند : كسى كه با نزله‌ها ( مواد تراوش شده از سوى مغز و سر ) روبرو است به بيمارى طحال مبتلا نمىشود . كه من اين نظريه را كاملا باور نكرده‌ام .\r\nشايد بسيارى نزله‌ها كه دلالت بر رطوبت مزاج مىكنند ، قرينه و شاهد باشند نه اينكه خود نزله سبب باشد .\r\nدر كتاب بقراط آمده است : « كسى كه طحالش به درد آمده ، و ورم كرده و خون سرخ‌رنگ روشن از آن جارى مىشود ، و جوشها يا دملهاى چركين سپيدرنگ در هر دو دستش سر برآورده‌اند و آزار و دردى ندارند ، بيمار در روز دوم مىميرد ، و قبل از مرگ اشتهاى خوراك را از دست مىدهد . »\r\nگاهى ممكن است ورم طحال از خونريزى بينى باشد كه موجب شده است خون در آن جمع آيد . بويژه وقتى كه خونريزى از طرف چپ بينى است .\r\nممكن است از اثر ورم طحال ، ورم نزديك هر دو گوش سر برآورد و از آنجا كه مادهء چنين ورمهايى غليظ است ، به زحمت به چرك كردن و سر باز شدن مىرسند .\r\n\r\nچگونگى بول كسى كه طحالش بيمار است و علاماتى كه از بول مىتوان به دست آورد :\r\n1 - اگر بول بيمار طحالى خونى غليظ باشد نويد بهبودى است .\r\n2 - اگر بول بيمار همراه دردى است و دردى بدان چسبيده ، نويد خوبى است و گزارشى از بهبودى طحال است .\r\n3 - گويند اگر چيزى مانند خون لخته شده در بول بيمار طحالى باشد خوب است .\r\nاگر كسى كه بيمارى طحال دارد به تب مبتلا شود ، طحال ورم كرده و پژمرده مىشود .\r\nگاهى اتفاق افتد كه در انسانى به‌طور مادرزادى طحال بزرگتر از حالت طبيعى است ؛ و ممكن است همين بزرگى طحال مدتهاى زياد بماند . حتى ممكن است تا آخر عمر طحال به همان بزرگى بماند و شخص تندرست باشد . امّا امكان دارد از اثر مادهء بزرگ‌كنندهء طحال و از نيروى زياد طحال چنين شخصى با دردسر و بلاهايى مواجه شود .\r\nاين را نيز بدان ! كه گاهى ممكن است ورم كبد به طحال منتقل شود و طحال نيز ورم كند ، يا ورم\r\n\r\n","description":"","footnote":"","page_name":" 348 ","page_number":362},
  {"content":"\r\n\r\nطحال سبب ورم در كبد گردد . حالت اول كه ورم كبد به طحال منتقل مىشود كم‌خطرتر از حالت دوم است كه ورم طحال به كبد نقل مكان كند .\r\n\r\nفصل چهارم نشانيهاى وجود ورم در طحال\r\n1 - با وجود ورم طحال - هر ورمى كه باشد - بيمار احساس سنگينى مىكند .\r\n2 - اگر ورم طحال بزرگ باشد ، درد از طحال به طرف چپ حجاب سرايت مىكند ، و ممكن است احساس درد ، استخوان چنبر و شانهء چپ را نيز دربرگيرد ، كه شانهء چپ از همسايگى استخوان چنبر دردمند به درد آيد .\r\n3 - شايد در حالاتى نفس بيمار دو نفسه باشد يعنى بريدگى در نفس واقع شود و دو مرحله بيايد و چيزى شبيه گريهء كودك شود ؛ زيرا ورم طحال بر حجاب فشار مىآورد و حجاب از اثر فشار ورم در انجام حركت طبيعى براى تنفس كوتاهى مىكند ؛ يعنى از فشار ورم طحال آزار بيند و توقفى كوتاه مىكند و سپس حركت را از سر مىگيرد .\r\n4 - اگر ورم طحال بزرگ نباشد مزاحمتى براى حجاب در ميان نيست ؛ زيرا نزديكى و همكارى طحال با حجاب كمتر از پيوند و همكارى حجاب با كبد و كمتر از پيوند طحال با معده است .\r\nاز طرفى ، احساس درد به بادكردگى طحال و لاغر شدن تن مىانجامد .\r\n5 - هرگاه ورم در طحال پديد آيد - بويژه اگر ورم در طرف پايين طحال باشد - ممكن است خون بدن رقيق ( كم‌مايه ) شود ؛ زيرا طحال با سرعت و شدّت مواّد دردى و ته‌نشين و مايهء آلودگى خون را به سوى خود مىكشد .\r\n6 - ممكن است كسى كه بيمارى طحال دارد ، هر دو پا ، هر دو زانو و هر دو كف دستش گرم شوند ؛ زيرا دهانهء معده در پايين طحال با طحال تماس دارد و از آن قسمت طحال وريدى كه خلط سودايى را مىراند ، روئيده است .\r\nاگر سببى رخ دهد كه حرارت غريزى را شكست داده و متوارى كند ، حرارت غريزى به اطراف نيرومند پناه مىبرد و در پاها و زانوها و كف دست مىخزد .\r\n7 - ممكن است از اثر رقيق شدن خون بدن - كه از بيمارى طحال سرچشمه گرفته است - طرفهاى بينى و دو گوش بيمار احساس سردى كنند ؛ زيرا به دليل تغذيه از خون رقيق و كم و كم‌مايه ، به سرعت تأثيرپذير مىشوند . اندامان امثال بينى و گوش به سردى حساسيّت دارند و سردى زودتر بر آنها اثر مىگذارد .\r\n- فرق بين ورم طحال و بادكردگى طحال چيست ؟\r\nالف - اگر بادكردگى باشد احساس سنگينى نيست .\r\nب - اگر ورم باشد هرگاه با دست بر آن بكوبى ، يا آن را لمس كنى ، به درد مىآيد .\r\n\r\n","description":"","footnote":"","page_name":" 349 ","page_number":363},
  {"content":"\r\n\r\nج - اگر بادكردگى باشد شايد با فشار دادن انگشت آرام شود و آزار نماند ؛ قرقر شكم شنيده شود و آروغ پيدا گردد .\r\n8 - اگر طحال ورم گرم داشته باشد روىآورهايى كه دربارهء التهاب ، تب و تشنگى ذكر شده‌اند ، رخ مىدهند .\r\n9 - اگر ورم گرم صفرائى باشد ( خونى نباشد ) التهاب شديدتر ، تشنگى بيشتر است امّا سنگينى كمتر از آن است كه در وجود ورم گرم خونى احساس مىشود .\r\n10 - دردى كه از اثر ورم گرم صفرائى طحالى احساس مىشود بيشتر به التهاب گرايش دارد تا به كشيدگى به اطراف در حالتى كه بيمار به ورم گرم صفرائى طحال مبتلاست رنگ چهره تمايل به زردى دارد .\r\n11 - اگر ورم طحال ورم سخت باشد ، بدنفسى رخ مىدهد . اندوه زياد بر بيمار روى آورد و بيمار خيالاتى مىشود . گاهى حال بيمار بسيار به هم مىخورد و بدحال مىشود .\r\n12 - اگر ورم سخت طحال بسيار بزرگ شود و بر طحال چيرگى يابد مادهء سودائى راه رسيدن به سوى سر را گم مىكند و راه ديگرى را در بر مىگيرد . كه از اثر آن عقل بيمار به هم مىخورد و به اصطلاح عقل پارسنگ برمىدارد ؛ زيرا مادهء سودائى از طحال آيد ، طحال با حجاب در ارتباط است و حجاب با مغز همكار است .\r\n13 - شايد درحالىكه ورم سخت طحال موجود است . رنگ زبان و رنگ چهره سياه شود .\r\n14 - اگر ورم سخت در طحال باشد هرگاه دست بر آن گذارى سختى احساس مىشود امّا قرقر شكم نيست مگر اينكه بادكردگى همراه سختى ورم باشد .\r\n15 - درحالىكه ورم سخت در طحال است تب لازمه ( تب دست برندار ) رخ نمىدهد . شايد تب باشد اما بدون ترتيب و نوبت معيّن .\r\n16 - شايد درحالىكه طحال با ورم سخت دست به گريبان است قرحه ، جوش و يا دملهاى چركين در هر دو ساق پاى بيمار سر برآورند ؛ زيرا خون غليظ به سوى ساقها سرازير مىشود .\r\n17 - ممكن است دندان و لثهء بيمار به خوره مبتلا شوند ؛ زيرا بخار تباه از ورم طحال برمىخيزد و بالا مىرود و به لثه و دندانها مىرسد و آنها را مىخورد .\r\n18 - امكان دارد كه پيدا شدن دمل يا جوش چركين در ساق پاها نشان از بحران ورم باشد .\r\nبارها روى داده كسى كه طحال بيمار دارد از اثر ورزش سخت و بسيار خسته‌كننده مادهء ورم به سوى پايين خزيده و به ساق پاها رسيده و به صورت جوش سر از ساق برآورده است . جوشهاى كذايى را بطم ( چاتلانقوش ) مىنامند .\r\nبارها رخ داده است كه ادرار بيمار در آوند شيشه‌اى چنان مىنمايد كه بيمار سلامت است زيرا بول به حالت طبيعى مىباشد . امّا اگر بيمار ورزش كند و خسته شود ، مادهء سودائى مىگدازد و به آوند بول‌ريزى منتقل مىشود و بول داخل شيشه را به رنگ سياه درمىآورد - كه قبلا چنين نبود - و اگر اين مادهء سياه‌كنندهء بول از گرده باشد ، همچنان به رنگ سياه مىماند ، حتّى اگر بيمار در حال استراحت باشد .\r\n\r\n","description":"","footnote":"","page_name":" 350 ","page_number":364},
  {"content":"\r\n\r\nرگ‌زنى و خون كشيدن زياد از حدّ لازم ورم طحال را بيشتر مىكند .\r\nفصل پاييز ، دشمن سرسخت بيماران طحالى است .\r\nاگر ورم گرم در كبد بوده و به ورم سخت تبديل شده است در سرآغاز ، روىآورهاى ورم گرم پديد آيند كه بعدا از بين مىروند و روىآورهاى ورم سخت جانشين مىشوند .\r\nبسيار اتفاق مىافتد كه طحال خودبه‌خود يا از اثر علاج تقويت‌بخش نيرو مىگيرد و بر تمامى مادهء بدجنس خرابكار - كه در او جمع آمده است - چيرگى يابد و به صورت دردى و ته‌نشين آن را از طريق مدفوع بيرون مىدهد و ماده به صورت ته‌نشين روغن زيتون مانند درمىآيد .\r\n- چگونه بدانيم كه ورم در كبد نيست و در طحال است ؟\r\n- در معاينه معلوم مىشود ، اگر نشانى از بيماريهاى كبد نيست ، امّا طحال درد دارد ، و از اثر ورم به زبونى و پژمردگى رسيده است ، معلوم مىشود كه ورم در طحال است و كبد دخالتى ندارد .\r\nاگر ورم طحال ، سردمزاج بلغمى باشد ، اولا نشانيهاى عمومى ورم آشكار است . ثانيا :\r\n1 - در لمس كردن ، طحال نرم است .\r\n2 - رنگ رخسار بيمار سپيد است كه كمى سياهى در آن پيداست .\r\nبه‌طور كلّى بيماران طحال بيشتر از حالت سلامت اشتهاى خوراك دارند ، بسيار به زحمت مىتوانند قى كنند ، اكثرا شكمشان قبض است و براى اسهال شدن يا قى كردن نياز به داروهاى بسيار قوى و تأثيربخش دارند .\r\n\r\nفصل پنجم علاج ورم گرم طحال\r\nروش علاج ورم گرم طحال تقريبا همان است كه براى ورم گرم كبد گفتيم و تنها در استعمال دارو بايد دو نكته مراعات شوند :\r\nيك : زياد مقيّد مباش كه دارو بايد گيرنده يا همراه داروى گيرنده باشد .\r\nدو : احتياط كن ! داروى معالج ، زياد از حد و به شدّت گرمىبخش نباشد ؛ مبادا مادهء ورم به غلظت درآيد و ورم سخت گردد ؛ زيرا در اين حالت كبد نيز هم مزاج طحال است و هر دو استعداد كامل دارند كه ورم گرم در آنها به ورم سخت تبديل شود . اما بايد همراه داروى علاج ورم گرم طحال ، داروى تقسيم‌كنندهء مادهء ورم با اندكى حرارت‌بخشى باشد . حرارت و گيرندگى دارو هميشه بايد به اعتدال ( نه بسيار گرمىبخش و گيرنده و نه كمتر از حالت بايسته گيرنده و گرمىبخش ) باشد .\r\nدر عين حال اندكى سردىبخشى - كه از حالت اعتدال خارج نباشد - در دارو بگنجد . مثلا : زاج بلورى خوب است .\r\nاين را نيز بدان ! كه سركه در داروهاى علاج بيماريهاى طحال بدون استثنا بسيار كارى و وارد است . بايد هر علاجى را و هر دارويى را كه در اين زمينه مىدانى به كار ببرى .\r\nاولا از رگ زدن شروع كن ، شاهرگ دست را بزن و خون كافى بكش ! بعد از پاكسازى از راه\r\n\r\n","description":"","footnote":"","page_name":" 351 ","page_number":365},
  {"content":"\r\n\r\nخون‌گيرى ، افشره‌ها و آبهاى نامبرده در علاج بيماريهاى كبد را استعمال كن !\r\nآنچه از ميان داروهاى بيمارى كبد بيشتر به طحال ويژگى دارند عبارتند از :\r\nآب برگ درخت گز ، آب برگ بيد ، آب برگ درخت ترنگوت ( پرك ) ، آب خرفه و آب پر سياوشان سبز . بزر خرفه را به وزن دو درهم در سركه بريزى كه بيمار بخورد بسيار خوب است . بزر خرفه با سركه در تحليل بردن ورم طحال و در علاج به سختى گراييدن خاصيّت دارد .\r\nبيمار هر روز يك قاشق ( يك درهم ) گياه بارهنگ خشكيده بخورد ، فايده بيند .\r\n\r\nرژيم غذايى بيمار\r\nغذاى بيمار طحال همان غذاها باشد كه در علاج بيماريهاى كبد ذكر كرديم ، مانند : آش زرشك ( زرشكيه ) كه بسيار نفع‌رسان است ؛ بويژه اگر به وسيلهء شكر يا اسكنجبين خاصيت خشكىبخشى آن را خنثى كنى .\r\n\r\nفصل ششم علاج ورم سخت طحال\r\nاگر در معاينه تشخيص دادى كه خون زياد سودايى در به وجود آوردن ورم سخت طحال كمك كرده است ، حتما بايد شاهرگ دست و رگ فاصل ميان انگشت كوچك و انگشت بنصر را بزنى . وقتى رگ ميان حنضر و بنصر را زدى ، اگر ديدى كه بيمار از نا نمىافتد ، بگذار آن‌قدر خون برود تا خود به خود بند مىآيد .\r\nگاهى ممكن است كه نياز باشد كه رگ ودج ( رگ گردن ) در طرف چپ را بزنى و خون از آن بكشى . و امكان دارد كه حال بيمار اقتضا كند بعد از خون كشيدن از بدنش او را اسهال دهى ؛ بايد داروى اسهالى نوعى باشد كه مادهء سودائى را بيرون آورد و از آن نوع داروهاى اسهالى باشد كه در علاج يرقان سياه ذكر كرديم .\r\nهرگز نبايد در انجام دستورات راجع به معالجهء ورم سخت اهمال كنى . كه بايد بعد از هر تحليل رفتنى ، داروى نرمش‌دهنده به بيمار دهى تا خلط تحجّر نكند . اگر از اين معالجه فارغ شدى - يا نياز بدان نبود - بايد داروى بسيار زداينده و تقسيم كنندهء مادهء ورم را - كه زياد حرارت نداشته باشند - به عمل آورى .\r\nشايد چنين خاصيّت زدايندگى و تقسيم‌كنندگى را در داروهاى منفرد و ساده بيابى ، و امكان دارد كه به داروهاى تركيبى نيازمند شوى . داروهاى منفرد و ساده كه در اين‌باره خوبند و داراى خاصيّت تلخى و گيرندگى ، يا گيرندگى و تندمزگى ميانه و به اعتدال هستند ، بسيارند . قسمتى از آن داروهاى تك و ساده در گوهر اين خواص را دارند هرچند به ظاهر آنچه مورد نياز ماست در آنها آشكار نباشد .\r\nاگر دارويى را برگزيدى كه تنها تلخ‌مزگى دارد آن را با سركه و كمى زاج بلورى ( شب )\r\n\r\n","description":"","footnote":"","page_name":" 352 ","page_number":366},
  {"content":"\r\n\r\nاستعمال كن ! شب هم نيروبخش است و هم نرمش‌بخش .\r\nشايد نياز به داغ گذاشتن باشد . داغ را بر رگى بگذار كه در داخل بازوى چپ است . هرچند رگ پديدار هم نباشد ، چنان بگذار كه در بحث داغ‌گذارى در علاج بيماريهاى طحال ذكر شده و بدان اشاره كرده‌ايم .\r\nممكن است معالجهء با لطافت و نرمش‌بخشى در شفاى طحال كافى باشد .\r\nاگر بيمارى طحال از اثر راه‌بندان در آن نباشد و خون غليظ نشده باشد ، ممكن است از داروهاى چاق‌كنندهء بدن بيمارى طحال شفا يابد ( يا حتى اگر خون غليظ شده باشد امّا كبد در حالتى باشد كه ياراى اصلاح خون را داشته باشد - نسخه . ) ؛ زيرا داروى نمودهندهء بدن ، خون را مرطوب گرداند و مزاج خون را تعديل كند و به علاوه سوداشكن است .\r\nگاهى حالت بيمار طحالى چنان است كه تنها داروى تناولى كافى نيست و بايد داروى گذاشتنى بر طحال نيز همراه باشد .\r\nغير از شير شتر هيچ شتر ديگرى با طحال بيمار شده سازگار نيست و بلكه زيان‌آور است .\r\nاز داروهاى ساده كه در علاج ورم سخت طحال - به عقيدهء من - مفيد فائده‌اند ، بهترين آنها پوست بيخ و ريشهء كبر است ؛ بارها ديده‌ام كه بيمار طحالى از تناول آن بول خونى و مدفوع خونالود بيرون داده و دردى ماننده‌اى در مدفوعش بوده و سپس شفا يافته است . بويژه اگر پوست بيخ كبر را با اسكنجبين بزورى ( بزرها ) كه مزه‌اش گرايش به ترشى داشته باشد بخورند .\r\nگفتم پوست كبر به عقيده‌ام بهترين داروى معالج در اين حالت است ، نگفتم تنها دارو است .\r\nداروهاى ديگر - ساده و تركيبى - هستند كه بسيار مفيدند . مانند : لوفا و افشرهء لوفا و نيز داروى آتى در اين حالت بسيار مفيد است و ويژگى دارد .\r\n\r\nنسخه :\r\nآرد ، بيخ سوسن ، گل نمك ، زهر الملح ( گرد مانندى كه بر نمك معدنى ديده مىشود ) و سوسن زرد ( وج ) از هريك يك جزء . همه را در عسل بسرشند و بيمار هر روز يك قاشق ( يك درهم ) از آن تناول كند .\r\n\r\nنسخهء ديگر :\r\nثمر گياه پنج انگشت ، دانهء آس ، ماشدارو ، كمادريوس ( بيخى شبيه بلوط ) و ثمر درخت بنه ( چاتلانقوش ) با اسكنجبين تناول شوند . همچنين هريك از اين داروها با اسكنجبين تناول شوند مفيد فايده‌اند .\r\nگندناى بيابانى بويژه گندناى بيابانى با آب آهنگران كه بعدا آن را شرح مىدهيم تناول شود .\r\nخوردن پياز بسيار بسيار مفيد است . و اگر از پياز اسكنجبين سازند نور على نور است .\r\nزنگى دارو با آب گز ، خوب است . زنگى دارو را اگر با ترتيزك و سياه‌دانه تناول كنند مفيد است .\r\nقارچ چمنى را بدون هيچ داروى ديگر ، با اسكنجبين بخورند بهره بينند . مقدار تناولى يك\r\n\r\n","description":"","footnote":"","page_name":" 353 ","page_number":367},
  {"content":"\r\n\r\nمثقال تا دو درهم باشد .\r\nلوفا را با اسكنجبين بخورند . مقدار تناولى اگر از يك مثقال تا دو درهم باشد مفيد است .\r\nسس صغير ( افتيمون ) به وزن پنج درهم در يك اوقيه اسكنجبين ريزند و بخورند ؛ اگر چندين بار تكرار شود هرچه كه در طحال است به بيرون مىريزد و طحال بزرگ و چاق شده را لاغر مىكند .\r\nاندران ( اشه ) نيز خوب است .\r\nلوبيا گرگى بويژه اگر در آب پخته شود و آبش را بخورند مفيد است .\r\nبرنجاسپ را در آب صاف خوردنى بپزند و با اسكنجبين يا با آبى كه در آن مريم نخودى و ترشك بيابانى پخته است همراه اسكنجبين بخورند .\r\nافشرهء گياه چرخه ( كنگر خر سبز ) نيز در اين‌باره مفيد است .\r\nبيمار هر روز به وزن دو درهم شبت خشك بخورد و بعد از آن تناول بول شتر مفيد است .\r\nافشرهء گياه مشكانيه به وزن دو درهم با آبى كه خاراگوش در آن پخته است تناول كنند .\r\nشير و بول شتر فوق العاده بهره رسانند . بيمار ناتوان يا نيرومند باشد و هركس برحسب حال خود ، از خوردن شير و بول شتر استفاده مىبرد .\r\nبهترين شير يا بول شتر آن است كه شتر از برگ درخت ترنگوت ( پرك ) ، درمنه ، كرفس و رازيانه تغذيه كند .\r\nبيمار طحالى كه از شير يا بول شتر تناول مىكند ، اگر ورم طحال شير يا بول را هضم كند و با مدفوع مادهء سودائى ديده شود ، بعد از آن به تناول داروى تقويت‌بخش پناه ببرد .\r\nثمر درخت بنه ( چاتلانقوش ) در سركهء بسيار تند هفت روز بماند . بيمار هر روز سه قاشق ( سه درهم ) از آن بخورد و از همان سركه تند بر آن بنوشد .\r\nبه وزن يك درهم و نيم بزر ترب در سركهء تند ريزند و سركه را با آب بزر ترب بخورند .\r\nبرگ سبز درخت گردو در سركهء پياز دشتى بپزد و بخورند .\r\nآب برگ كبر با اسكنجبين خوب است ، بخورند .\r\nسنبل رومى با سركهء پياز دشتى يا سنبل رومى با چيزى كه تاثير پياز دشتى دارد بخورند .\r\nبه وزن دو درهم بزر خرفه با سركه خوب دارويى است .\r\nمرجان يا بدل مرجان خوب سائيده و گردمانند شود . به وزن يك مثقال با يكى از شربتهاى سازگار با طحال بخورند .\r\nپوستهء بالائى و انداختنى كدو يا خود كدو را خشك كنند و بكوبند و به وزن دو درهم از آن با اسكنجبين تناول كنند .\r\nبزر نى ( ثمر نى ) ، بزر كشوث ، برگ بيد - كه تلخى دارد و قبض هم هست - بزر گياه سلمك ، ثمر درخت گز ، و برگ درخت گز همه در علاج بيمارى طحال ورم كرده بهره رسانند .\r\nريه يا كبد روباه به وزن دو درهم در اسكنجبين بخورند مفيد است .\r\nطحال گورخر ، يا ماديان ، يا كره اسب - هركدام باشد - به وزن دو درهم از خشكيدهء آن بخورند ، بهره بينند .\r\n\r\n","description":"","footnote":"","page_name":" 354 ","page_number":368},
  {"content":"\r\n\r\nداروى آتى را تركيب كنى و به بيمار بدهى بسيار خوب است .\r\n\r\nنسخه :\r\nهفت عدد شب‌پّرهء چاق بگير و همه را سر ببر و احشاء آنها را بيرون انداز ! سپس هر هفت شب‌پّره را در ديزى سفالين بگذار و سركهء تند بر آن اضافه كن كه سركه لاش شب‌پره‌ها را در ظرف بپوشاند . سر ديزى را با گل ببند و آن را در تنور افروخته بگذار ! لاش شب‌پره‌ها مىپزند . صبر كن تا تنور افروخته سرد مىشود . آنگاه ديزى را بيرون آر و لاش و سركه و هرچه مانده‌اند را با سركه درهم بسرش ! بيمار طحالى هر روز به وزن يك درهم از آن نوش جان كند . اين دارو بسيار خوب است و آزمايش شده است .\r\nشب‌پرّه را بگير و سر ببر ، سپس خشك كرده در خاك دفن كن ! از حاصل آنها به اندازه برداشت سه سر انگشت به بيمار بده بخورد .\r\nهمهء داروهاى تك و ساده كه در اوايل و نيز در آخر اين بحث ذكر شدند ، بهتر است با اسكنجبين و سركه تناول شوند .\r\nاز اين داروهاى سادهء ذكر شده ضماد درست كن . سركه هم در تركيب آن باشد ، ضماد اثربخش‌تر مىشود .\r\nداروهاى تركيبى كه تناول مىشوند عبارتند از :\r\nزنگى دارو و تباشير به وزن دو درهم با اسكنجبين بخورند .\r\nقرص كبر ، قرص گياه پنج انگشت در اسكنجبين و قرص زراوند كه پوستهء بيخ كبر در آن وارد است در سركهء بسيار ترش‌مزه تناول كنند . اگر بيمار باد نكرده باشد اين قرصها بسيار خوبند ، اما اگر باد كرد از اين داروها استفاده نكند .\r\nاگر بيمار طحال‌زده تب نداشته باشد ، قرص روناس و هر چهار نوع ترياق بسيار بسيار خوب است .\r\nداروى تركيبى زير در علاج طحال ورم كرده خوب است .\r\n\r\nنسخه :\r\nبزر ترتيزك يك جزء . سياهدانه نيم جزء . هر دو را باهم در عسل كف گرفته بسرشند و بيمار به وزن سه درهم از آن را با سركهء آميخته با آب بخورد .\r\n\r\nنسخهء ديگر :\r\nزراوند يك جزء . هليلهء كابلى يك جزء . كوبيده و سائيده شوند و به اندازهء يك قاشق ( يك درهم ) از آن با بول شتر يا بول گاو بخورند .\r\n\r\n","description":"","footnote":"","page_name":" 355 ","page_number":369},
  {"content":"\r\n\r\n\r\nنسخهء ديگر :\r\nپوست كبر چهار درهم . زراوند دراز دو درهم . بزر پنج انگشت و فلفل هريك به وزن شش درهم . همه را درهم بسرش و از آن قرص بساز ! بيمار از آن قرصها تناول كند .\r\n\r\nنسخهء ديگر كه تجربه شده است :\r\nپر سياوشان ، پوست بيخ كبر ، بزر خرفه ، بزر فيجن ، بزر پنج انگشت ، حسل . از هريك يك جزء .\r\nدرهم آميخته شوند و بيمار هربار به وزن سه درهم از آن را با اسكنجبين بخورد .\r\n\r\nنسخهء ديگر :\r\nبيخ كبر ، مويز ، بزر شلغم و حسل از هريك يك جزء . همه را بكوب و خرد كن و در سركه ريز ! يك شبانه‌روز در سركه بماند . آنگاه با آب زياد بر آتش بگذار تا بجوشد و آن‌قدر بجوشد كه كمى از آب بماند . آن آب باقى مانده را با اسكنجبين - كه در آن بزرهاى قوى به كار رفته است - قاطى كن ! و بيمار از آن بخورد .\r\n\r\nنسخهء ديگر :\r\nثمر سرو كوهى و ثمر سرو عادى را به اندازه‌هاى مساوى در سركه بريز ! سركه را بر آتش بجوشان تا مقدارى بسيار كم مىماند . چندانكه بيمار تحمل دارد از آن بنوشد و ته‌نشين آن را بر طحال بيمار بگذار !\r\nشير شتر بچه‌دار اگر در شرايطى باشد كه ذكر كرديم ( از برخى گياهان دارويى معيّن تغذيه كند . ) بسيار خوب است .\r\nحبى كه از برگ درخت ترنگوت سازند در علاج بيمارى طحال ورم كرده مفيد است .\r\nاين داروى تركيبى كه در زير آيد خوب است .\r\n\r\nنسخه :\r\nروناس به وزن دوازده درهم . پوست بيخ كبر ، زراوند دراز و زنبق از هريك به وزن دو درهم . همه را با هم مىكوبند و خوب مىسايند و در اسكنجبين ترشمزه مىسرشند و قرص از آن سازند . مقدار تناولى يك مثقال است . آن يك مثقال را با آبى كه در آن خاراگوش و پوست بيخ كبر باهم جوشيده‌اند بخورند .\r\n\r\nنسخهء ديگر :\r\nبرگ سبز و شاداب تمشك ، پوست بيخ كبر ، ثمر درخت گز ، زنگى دارو ، پياز دشتى برشته و فلفل سفيد ، هريك يك جزء . همه را درهم بسرش و قرص بساز و دو مثقال از آن قرصها را با اسكنجبين به بيمار بده بخورد .\r\n\r\n","description":"","footnote":"","page_name":" 356 ","page_number":370},
  {"content":"\r\n\r\n\r\nنسخهء ديگر :\r\nطحال گورخر و طحال كره اسب هر دو را خشك و خرد كن و بساى تا گردمانند مىشوند . بيمار به وزن يك مثقال تا وزن دو درهم با شراب مخلوط با آب بخورد .\r\nگويند اگر اين داروها - كه ذكرشان خواهد آمد - چند روزى به خورد خوك دهند ، اصلا طحالى برايش نمىماند . كه در زير تركيب اين داروهاى طحال‌خور خوك را ذكر مىكنيم كه براى علاج بيمارى طحال انسان بسيار خوبند .\r\n\r\nنسخه :\r\nسس صغير ( افتيمون ) و پوست بيخ كبر را در اجزاء متساوى با عسل بسرشند و تقريبا به وزن پنج مثقال تناول كنند .\r\n\r\nنسخهء ديگر :\r\nپوست بيخ كبر ، زنگى دارو ، ثمر درخت گز ، پرزه‌هاى بيد ، روناس ، برباله و سوسن زرد ( وج ) از هر يك يك جزء . همه را درهم مخلوط كنند و در سركهء بسيار تند بريزند و بر آتش بجوشانند و بپالايند و از آن سركهء پاليده اسكنجبين عسلى درست كنند ؛ اگر بيمار طحال‌زده به وزن يك درهم از آن بخورد بهرهء شگفت‌آور بيند .\r\nاگر طحال زياد برآمده است و خونى بيرون نمىدهد و درد شكم پيچه ( مغص ) ندارد ، دستور علاج اين است : بيمار به مدت سه روز يا چهار روز هر روز به وزن سه درهم گرد شدهء هستهء دانه انار بو داده را بخورد و غذايش را به نصف كاهش دهد .\r\nاين حالت از بيمارى را برآمدگى طحال گويند . سبب اين بيمارى آن است كه بدن پذيراى خون نيست . اين را نيز بدان ! كه چيزهاى گرم‌مزاج - هرچه باشند - هيچ‌يك با طحال سازگار نيستند ؛ زيرا سبب سختى و خشكيدن طحال مىشوند و ورم طحال را از تحليل رفتن باز مىدارند .\r\nهرگاه احساس كردى كه در قاروره ( شيشهء آزمايشى بول ) نشان از حرارت هست قرص زرشك يا چيزى هم‌تأثير قرص زرشك را تجويز كن كه بيمار بخورد .\r\nاگر كسى از بيمارى طحال رنج مىبرد و ورم طحالش سخت است و كهنه شده و دست‌بردار نيست ، اين داروى تركيبى را سفارش ده كه بخورد .\r\n\r\nنسخه :\r\nبيخ گياه گاو شير ( جواشير ) ، اندران ( اشه ) ، پوست بيخ كبر ، نوعى از لبلاب كه آن را انطرونيون نامند ، مغز پياز دشتى برشته ، ثمر درخت‌بان و سير بيابانى از هريك يك جزء . همه را درهم مخلوط كن ! بيمار صبحها به وزن يك درخمى از اين دارو با اسكنجبين يا با مخلوط سركه و آب بخورد .\r\n\r\n","description":"","footnote":"","page_name":" 357 ","page_number":371},
  {"content":"\r\n\r\n\r\nنسخهء ديگر :\r\nمغز ثمر درخت‌بان به وزن سه درخمى ، سير بيابانى به وزن شش درخمى ، پوست بيخ كبر به وزن چهار درخمى ، كوشنه به وزن يك درخمى ، ( زنگى دارو به وزن شش درخمى - نسخه . ) ، اسطورفيون ( اسطورقيون - نسخه . ) به وزن شش درخمى ، مريم نخودى كوهى ( اربه ) به وزن سه درخمى ، بيخ گياهى كه بنام قوطوليدون مشهور است و همان است كه ما آن را بنام سكرجا « 1 » مىشناسيم به وزن دو درخمى .\r\nگويند اين گياه نوع از پامچاليان ، برگش شبيه برگ مورد است . در وسط برگ جاى مهرمانندى هست تو گويى چشم است . به گياه هميشه بهار بزرگ هم شباهت دارد .\r\nدانهء ثمر لبلاب بزرگ بيست و پنج عدد ، اشه ( اندران ) چهار درخمى ، بادآورد يك درخمى ، بخور مريم يك درخمى ، ريشهء بخور مريم سه درخمى ، كراويا ( شاه‌زيره ) يك درخمى و نيم ، دانهء ثمر پياز دشتى بوداده شانزده درخمى . همهء اين داروها را باهم مخلوط كن و بيمار هربار به وزن يك درخمى و نيم و بيشتر دو درخمى از آن با اسكنجبين بخورد . فايدهء اين دارو به تجربه رسيده است .\r\nداروى تركيبى ديگر كه در كاربرد با داروى فوق الذكر برابر است و شايد بهتر هم باشد ، در زير مىآيد .\r\n\r\nنسخه :\r\nبزر گياه سلمك به وزن چهار درخمى . فلفل سفيد ، سنبل سورى و اندران هريك به وزن دو درخمى .\r\nهمه را درهم قاطى كن و بسرش و از آن قرص بساز ! هرباره بيمار يك درخمى و نيم تا دو درخمى با اسكنجبين بخورد .\r\nداروى تركيبى زير كه قرص مىشود و تجربه شده است براى بيماران طحالى بهره‌اش آشكار است .\r\n\r\nنسخه :\r\nاشه ( اندران ) و ثمر سفيد خار از هريك به وزن هشت درخمى . پوست بيخ كبر ، ثمر درخت گز ، فلفل سفيد ، سير بيابانى و پياز دشتى پاكيزه و برگزيده و برشته شده از هريك به وزن دو درخمى . همه را درهم بسرش و قرصهاى به وزن يك درخمى از آن بساز ! بيمار هربار يك قرص از آنها را با شربت عسل بخورد بسيار نفع بيند .\r\n\r\nنسخهء ديگر :\r\nمغز پياز دشتى برشته به وزن دو رطل . ريشه‌هاى تاك به وزن هشت رطل . فلفل سفيد ، كرفس كوهى ،\r\n\r\n\r\n","description":"","footnote":"\r\n( 1 ) - سكرجا گياهى است از تيرهء پامچال در اروپاى مركزى نواحى آلپ مىرويد . در برخى كتب آن را جزو پيچكيان ذكر كرده‌اند . معين ، ص 1898 .\r\n","page_name":" 358 ","page_number":372},
  {"content":"\r\n\r\nهويج بيابانى ، آرد گاودانه و ثمر درخت صنوبر از هريك به وزن هشت اوقيه . همه را درهم بسرش و بيمار از آن تناول كند .\r\nامّا احتياط كن هرگاه چيزى از اين داروها استعمال مىشوند بيمار در اثناى معالجه تا مىتواند از خوردن آب دورى جويد و اگر آب مىنوشد بسيار كم بنوشد ؛ تا دارو به قوت خود باقى بماند و به كمك آب زياد به اطراف كوژى كبد نرسد .\r\n\r\nداروهاى گذاشتنى بر طحال ورم كرده\r\nاگر نياز به گذاشتن دارو بر طحال از خارج بود ، بايد قبل از گذاشتن ضماد اين دستورات رعايت شود : بيمار ناشتا به حمام برود و زياد در حمام بماند و مدت زياد در آبزن بنشيند . هرگاه از حمام بيرون آمد غذاهاى پارچه‌كنندهء مادهء خلط و تندمزه و تشنگىآور از قبيل : ماهى نمك‌سود ، گوشت در آفتاب خشك شدهء نمك‌سود ، خردل و ماهيابه بخورد و شراب مخلوط با آب دريا بنوشد خوب با خود مدارا كند . مدت سه روز اين رژيم را داشته باشد و در روز چهارم آن‌قدر ورزش كند تا خوب عرقش درآيد و به نفس‌نفس افتد . آنگاه گذاشتن ضماد بر طحال را شروع كن ! دقت كن اگر حالت بيمارى طحال ضماد قوى مىخواهد ضماد قوى بگذار و اگر بيمارى طحال سبك‌تر از آن است كه به ضماد قوى نياز باشد ضماد سبك‌تر بگذار ! داروى گذاشتنى در اين حالات از داروهاى سردىبخش باشد كه ذكرشان آمده است .\r\nاگر تنها اشه ( اندران ) بر طحال بگذارى يا پشك گوسفند را در سركه بريزى و از آن ضماد سازى ، ضمادى قوى است .\r\nپشك سوختهء گوسفند نيز با سركه ضماد خوبى است .\r\nهمچنين خاكستر آتشدان حمام با سركه بسرشد خوب ضمادى است .\r\nبيخ گياه هزار چشان هم با سركه ضماد شود و بر طحال گذارى خوب است .\r\nمخلوطهاى زير همگى خاصيّت دارند :\r\nگوگرد و سركه ضماد شوند .\r\nبرگ لبانه با سركه ضماد شوند .\r\nفيجن ( سداب ) با سركه ضماد گردند .\r\nاگر سرگين گاو را كه در صحرا مىچرد خوب خشك كنى و سپس با سركه بر آتش بپزد ، ضماد خوبى مىشود ؛ و اگر كمى از گوگرد زرد بر آن پاشى بهتر خواهد بود .\r\nضماد طحال كه از گل نمك ( گل درخت خرما - نسخه . ) باشد اثر شگفت‌انگيز دارد .\r\nثمر درخت‌بان ( تفالهء ثمر درخت‌بان - نسخه . ) بر زغال افروخته برشته شود و با سركه بر طحال گذارند .\r\nاسپند با بزرش در سركه بر آتش بجوشد تا كاملا از هم مىپاشد و بر طحال گذارند .\r\n- داروهاى بر طحال گذاشتنى كه تقريبا در سردمزاجى و گرم‌مزاجى ميانه باشند عبارتند از :\r\n1 - سلق آب‌پز شده با سركه درهم بسرشند و بر طحال گذارند .\r\n\r\n","description":"","footnote":"","page_name":" 359 ","page_number":373},
  {"content":"\r\n\r\n2 - ريشهء گياه خطمى را در سركه بسرشند و بر طحال گذارند .\r\nداروهاى تركيبى كه گذاشتنى يا ماليدنى بر طحال باشند و فايدهء زياد برسانند عبارتند از :\r\nمرهم باسليقون ، مرهم جالينوس ، مرهم حكيم اسقلافيدوس ( اسقلاقينوس - نسخه ) ، ضماد زرين ( ذهبى ) ، ضماد صبر ( الوا ) از جالينوس ، مرهمى كه از پوست بيخ كبر سازند و پوست بيخ كبر را مدت چندين ساعت در سركه خيسانند تا نرم مىشود ، آنگاه خشك مىكنند و مىكوبند تا پودر مىشود سپس با روغن حنا و موم قاطى مىكنند و مرهم مىشود .\r\nدوده ( سياههء ) ديگ مسى را با آرد جو ، سركه و اسكنجبين درهم قاطى كنند و بر طحال گذارند ، بسيار بهره‌رسان است .\r\nضماد از خردل بر طحال گذارند كه ضمادى قوى است .\r\nداروى زير كه تركيبى گذاشتنى بر طحال است سختى ورم طحال را از بين مىبرد .\r\n\r\nنسخه :\r\nاندران ، موم و انگم صنوبر ، از هريك هشت درخمى . سقز درخت بنه ، مقل و بادآورد از هريك به وزن شش درخمى . كندر ، مرّ و روغن سيماهنگ هريك چهار درخمى . گداختنىها را بگداز و همه را با هم در سركه بخيسان و بهم زن و از آن بر طحال بيمار بگذار !\r\n\r\nنسخهء ديگر :\r\nشنبليله و آرد گاودانه از هريك دو اوقيه . اندران ( اشه ) و جيوهء درخت بنه ، از هريك پنج اوقيه . پوست بيخ كبر ، ثمر گياه پنج انگشت ، پيازك سير بيابانى و روناس از هريك يك درخمى . موم دو رطل . همه را در سركه بخيسان و بهم زن و با روغن زيتون كهنه درهم بياميز و بر طحال برآمده و ورم كرده بگذار !\r\n\r\nنسخهء ديگر :\r\nآرد شنبليله ، خردل سفيد و بورهء قرمز همه را باهم بسرشند و بر طحال نهند .\r\n\r\nنسخهء ديگر :\r\nانجير در سركه بر آتش بجوشد و يك ششم انجير ، اندران بر آن اضافه كن و بر طحال بيمار بگذار !\r\n\r\nنسخهء ديگر :\r\nشهد عسل را بر كاغذى به اندازهء ورم كردهء طحال بمال . خردل گرد شده را بر آن بپاش و بر طحال بگذار و تا آنجا كه ممكن است بماند و باز نشود .\r\n\r\n","description":"","footnote":"","page_name":" 360 ","page_number":374},
  {"content":"\r\n\r\n\r\nنسخهء ديگر :\r\nده عدد انجير چاق و پرگوشت را در سركه انداز و بگذار مدت سه ساعت در آن بخيسد ؛ آنگاه بجوشان تا از هم مىپاشد . جوشيده را بپالاى ، به وزن انجيرها خردل و بيخ كبر با انجيرهاى پخته قاطى كن و همه را باهم بسرش و خوب بساى . اگر به اندازهء لازم اندران و خامالاون نيز با آن قاطى كنى خوب است . از اينها مجموعا بر طحال بگذار و بمال !\r\n\r\nنسخهء ديگر :\r\nشنبليله ، كراويا ، آهك و بوره را در سركه بريز و چند روزى در آن بمانند سپس بر طحال بگذار !\r\n\r\nنسخهء ديگر :\r\nاندران ، كور « 1 » ، مرّ و كندر از هريك يك جزء متساوى را با سركهء بسيار تند و غليظ مخلوط كن ! طحال را از خارج بدان بينداى و پنبه بر آن بگذار و باز مكن تا خودبه‌خود مىافتد .\r\n\r\nنسخهء ديگر كه مجرب است و كندى آن را برگزيده است :\r\nفيجن ( سداب ) ، پوست بيخ كبر ، خاراگوش ، پونه و مرزه در سركهء تند و غليظ بر آتش بجوشند و آن را بر پارچهء نمدى بگذار و به گرمى بر طحال بيمار بنه و تا سرد شد آن را عوض كن و بيست و يك بار به حالت ناشتا بودن بيمار ، اين كار را تكرار كن !\r\n\r\nنسخهء بر طحال گذاشتنى ديگر كه بسيار خوب و بهره‌رسان است :\r\nآرد بلوط به وزن دو رطل ( يك‌صد و هشتاد مثقال ) بر آتش زغال افروخته ( اخگر ) بگذار و به وزن يك رطل ( نود مثقال ) آهك با آرد بلوط مخلوط كن و از آن بر طحال بيمار بگذار !\r\n\r\nنسخهء ديگر :\r\nبوره ، آهك ، عاقر قرحا و خردل همه را در قطران قاطى كن و بهم زن و بسرش و بر طحال بيمار بمال .\r\nامّا اين ضماد با تب سازگار نيست ، اگر بيمار تب داشت آن را استعمال مكن !\r\n\r\nنسخهء ديگر :\r\nعاقر قرحا به وزن پنج اوقيه . خردل به وزن پانزده درهم . ثمر گياه خامالاون ( هفت برگ ) به وزن چهار اوقيه . كراويا به وزن سه اوقيه . جوز بويا يك اوقيه . فلفل چهار اوقيه . همه را با سركهء پياز دشتى قاطى كن و درهم بسرش . قبلا طحال بيمار را ( جايى را كه مىخواهى ضماد گذارى ) با خردل و بورهء قرمز بشوى . بعد از آن دارو را بر طحال بگذار و ببند و بگذار مدت سه ساعت بر طحال بماند .\r\n\r\n\r\n","description":"","footnote":"\r\n( 1 ) - كور - مقل ازرق - كبود . معين - كور عسل و موم باهم - المنجد .\r\n","page_name":" 361 ","page_number":375},
  {"content":"\r\n\r\n\r\nنسخهء ديگر كه در بيمارى طحال كهنه شده و پابرجا خوب علاجى است :\r\nاندران و بادام تلخ از هريك ده درهم . برگ فيجن ، پشك بز و خردل سبز را با يكى از افشره‌هاى سازگار با طحال و كمى سركه درهم مخلوط كن و بر طحال بيمار بمال !\r\n\r\nنسخهء ديگر :\r\nلوبيا گرگى ، فيجن و فلفل در اجزاء متساوى در آب بر آتش بجوشند و آن آب را بر طحال بپاش !\r\n\r\nنسخهء گذاشتنى ديگر كه بسيار نيرومند و تأثيربخش است :\r\nخربق سياه به وزن سه اوقيه . خربق سفيد به وزن چهار اوقيه . اندران سه اوقيه . بورهء قرمز سه اوقيه . سقمونيا ( محموده ) به وزن دو اوقيه . فلفل سى عدد . با شراب و سقز درخت بنه خوب بهم زن ! چنان درهم بياميزند كه مخلوط به يك قوام درآيد و پمادمانند شود . اوّل طحال را با دست ماساژ ده تا در لمس گرم مىشود ، آنگاه دارو را بر طحال بمال ! اين دارو مسهل هم هست .\r\nاگر داروها بهره ندادند ، بايد بادكش و شيار با تيغ را استعمال كنى .\r\nاگر تشخيص دادى كه مادهء خلط سودايى به حدّ زياد است و چيرگى بر طحال دارد و خون غلبه كرده است ، بايد رگ گردن را در طرف چپ بزنى و بر پنج يا شش جاى طحال داغ بگذارى و نگذارى جاى داغها خوب شوند .\r\nاگر بيمار تحمل داغ آتشين را ندارد ، داروهاى داغ‌گذار استعمال كن ! از قبيل : ضماد انجير و خردل ، ضماد از صمغ سداب كوهى و غيره كه داغ گذارند .\r\nاگر حرارت غلبه كرده و بيمار تاب داروهاى گذاشتنى قوى نداشت ، از بخار استفاده كن ! سنگ مرمر يا سنگ سياه را گرم كن ، سركه بر آن ريز و طحال بيمار را برابر بخار نگهدار ! يا اينكه ناشتا بيمار بر پشت دراز بكشد . يكپارچه نمدى را در سركهء گرم شده بر آتش فرو كن كه بخيسد و بر طحال گذار ! اگر سداب ( فيجن ) با سركه پخته باشد بهتر است .\r\nيا ته‌نشين سركهء گرم شده بر آتش را بر پارچهء نمدى پهن كن و بر طحال بيمار بگذار !\r\nاما از همهء اينها بهتر آن است كه بيمار به حمام رود ، ناشتا باشد و هيچ صبحانه نخورد . اگر تحمل دارد ، در حمام بر پشت دراز بكشد ، پياپى پارچه نمدى را در سركه خيس كن و بر طحالش بگذار و تا تحمل مىكند آن را تكرار كن ! چند روزى اگر اين عمل تكرار شود ، بسيار بهره‌رسان است .\r\nداروى زير نيز براى بيمار طحال داراى حرارت خوب و سزاوار است .\r\n\r\nنسخه :\r\nبزر كاسنى ، بزر خرفه ، كدوى خشكيده ( برگهء كدو ) ، بزر گياه پنج انگشت هريك يك جزء . همه را درهم قاطى كن و بيمار به وزن دو مثقال با اسكنجبين بسيار ترشمزه بخورد . بعد از آن همان معالجهء نمد خيس شده در سركه به عمل آيد .\r\n\r\n","description":"","footnote":"","page_name":" 362 ","page_number":376},
  {"content":"\r\n\r\nما اكثرا به بيماران طحال كه حرارت دارند سفارش مىكنيم كه آب كاسنى را با اسكنجبين بخورند و اين عمل را چندين بار تكرار كنند .\r\nبيمارانى كه طحال ورم كرده دارند بايد آبگوشت سبك و چرب كه از گوشت سبك و لطيف و به اعتدال گرم‌مزاج باشند بخورند ؛ كه اين نوع غذاها را ياد گرفته‌اى و مىشناسى .\r\nكبر در سركه ترش شده ، چاتلانقوش در سركه پروريده و ترش شده و بقيهء انواع ترشيهايى كه ذكرشان گذشته و مىشناسى خوبند و بيمار بخورد بهره بيند . همراه با اين رژيم غذائى بايد نرمىبخشهايى چون خردل و امثال خردل تناول كند .\r\nنوشابهء بيماران طحال ورم كرده بايد آب آهنگران يا آبى كه بارها آهن سرخ شده در آتش را در آن خاموش كرده‌اند باشد .\r\n\r\nفصل هفتم علاج ورم بلغمى طحال\r\nعلاج ورم بلغمى در طحال همان علاجهاى ورم سخت طحال است اما كم‌مايه‌تر و كم‌تأثيرتر .\r\nكوشش كن كه بلغم و مادهء سودائى را پاكسازى كنى . كه بلغم در اين حالت خود از مادهء سودائى است .\r\nداروى بر طحال گذاشتنى را از گياه شاه افسر ، شبت ، نى نهاوندى ، سداب خشكيده و غيره برگزين !\r\n\r\nفصل هشتم علاج وقوع راه‌بندان در طحال\r\nراه‌بندان كه در طحال ايجاد مىشود ، سبب آن ممكن است يكى از سه احتمال زير باشد :\r\n1 - باد در جايى از طحال جمع آمده و سبب سدّ شدن يكى از مجراها شده است .\r\n2 - ورم طحال ، راه‌بندان را در طحال سبب شده است .\r\n3 - خلط بدجنس است و بر دهانهء مجرا آمده و آن را سد كرده يا در مجرا خزيده و گير كرده است و سبب راه‌بندان شده است .\r\nاگر سبب راه‌بندان در طحال باد باشد ، از كشيده شدن باد به هر طرف و از سبكى و احساس نكردن سنگينى ، آن را مىشناسى .\r\nاگر راه‌بندان طحال از اثر ورم در طحال باشد نشانيهاى ورم پيداست و خوب همه را مىشناسى .\r\nاگر راه‌بندان از غير ورم و از غير باد باشد ، از دو راه تشخيص داده مىشود ، احساس سنگينى\r\n\r\n","description":"","footnote":"","page_name":" 363 ","page_number":377},
  {"content":"\r\n\r\nدر طحال و نبودن علامت ورم ، علاج بند آمده‌ها در طحال همان علاج راه‌بندانهاى كبد است كه در بحث از معالجات كبد آنها را شرح داده‌ايم .\r\n\r\nفصل نهم باد و بادكردگى طحال\r\nمنظور از بادكردگى طحال آن است كه كشيدگى ، سختى و برآمدگى طحال احساس مىشود . اگر با انگشت بر طحال فشار آورى نرم است . قرقر شكم و آروغ هست ، اما آن سنگينى كه در حالت موجود بودن ورم احساس مىشود نيست .\r\n\r\nعلاج باد و بادكردگى طحال\r\nبدان ! كه داروهاى علاج سخت شدن طحال ، تقريبا در ميزان اثربخشى ، مانند داروهاى علاج بادكردگى طحال مىباشند . داروهاى علاج بادكردگى طحال نيز همچون داروهاى علاج سخت شدن طحال بايد بازكننده ، زداينده ، تحليل‌برنده و گيرنده باشند و نيروى گيرندگى بيشتر از نيروى تحليل‌برنده باشد ، زيرا در حالت بادكردگى طحال ، ماده بادى و سبك است ، درحالىكه مادهء ورم ، غليظ و سنگين است . امّا داروهاى هر دو حالت بهم شبيهند منتهى در علاج بادكردگى فعال‌تر و اثربخش‌تر هستند .\r\nچنين داروهاى مناسب حال طحال باد كرده عبارتند از : پنج انگشت ، زيره ، بزر فيجن ، ننه حوا و امثال آنها .\r\nدر علاج بادكردگى طحال ، گذاشتن بادكش آتشى بر طحال بسيار بهره‌رسان است .\r\nبايد بيمار طحال بادكرده خود را گرسنه نگهدارد و يكباره خود را از غذا سير نكند ، غذا را در چندين نوبت بخورد و آن هم بسيار كم . تا مىتواند نبايد آب بخورد . به جاى آب نبيذ كهنه و كم‌مايهء تلخ‌مزه بخورد آن هم كم . تا شكمش از مدفوع خالى نشده است نبايد بخوابد .\r\nاگر شكمش سير است و طحال به درد آمد - شب باشد يا روز - بايد با دست فشار بر طحال آورد آن را بچلاند و كارى كند كه مدفوع بيرون رود . اگر چلانيدن طحال بهره نداد ، آن را باندپيچى كند .\r\nاگر تشخيص دادى كه مادهء بادكردگى طحال سوداى زياد است و از زياديى كه دارد سبب بادكردگى طحال شده است ، آن را پاكسازى كن ! از قرصهاى زير - كه تركيبش را مىگوئيم - بخورد .\r\n\r\nنسخه :\r\nبزر سفيد ترتيزك را به وزن سى درهم بكوب و ببيز و با سركهء شراب تند و غليظ بسرش . قرصهاى نازك و كوچك از آن درست كن و در تنور يا در تابه بخشكان ولى مگذار بسوزند . آن مقدار را كه قبل\r\n\r\n","description":"","footnote":"","page_name":" 364 ","page_number":378},
  {"content":"\r\n\r\nاز برشته شدن در تنور يا تابه ، سه درهم ( سى درهم - نسخه . ) وزن داشت ، باز خرد كن و بساى كه گردمانند شود . آنگاه به وزن پنج درهم ثمر گياه پنج انگشت ، پنج درهم ثمر درخت گز و هفت درهم زنگى دارو را خرد كن و بساى و همه را با ساييدهء قرص اوّلى باهم مخلوط كن و بسرش و از آن قرصها بساز ! اگر بيمار به وزن سه درهم از آن قرصها را با اسكنجبين بخورد . نفع بيند .\r\nقرص گياه پنج انگشت نيز خوب و بهره‌رسان است .\r\nو قرص تركيبى زير نيز خوب است .\r\n\r\nنسخه :\r\nثمر درخت گز به وزن ده درهم . ثمر گياه مرو خوش به وزن ده درهم . بزر كاسنى و بزر خرفه از هريك پنج درهم . همه را درهم بسرش و حب ساز ، بيمار به وزن سه درهم از آن را با اسكنجبين شكرى بخورد .\r\n\r\nنسخهء ديگر :\r\nگياه پنج انگشت ، ننه حوا ، پوست بيخ كبر ، فيجن خشكيده و سوسن زرد ، در اجزاء برابر درهم قاطى شوند . بيمار يك مثقال از آن را در دهن ريزد و شراب كهنه يا آب آب‌پز داروهاى مفيد و سازگار با بيمارى را بر آن بنوشد .\r\n\r\nماليدنيها و گذاشتنيها بر طحال :\r\nروغن خاراگوش ، روغن سنبل رومى و روغن كوشنه براى چرب كردن طحال باد كرده خوبند .\r\nهمچنين بين مرهمها مرهمى كه از گوگرد ، شب ( زاج بلورى ) ، بورهء قرمز ، زفت و جواشير مىسازند خوب است . داروهاى گذاشتنى همانها خوبند كه سابقا نسبت به علاج طحال بيمار ذكر كرده‌ايم مانند : ضماد انجير و سركه و فيجن و بورهء قرمز و بزر پنج انگشت و شاه افسر و بابونه .\r\n\r\nداروهاى بر طحال پاشيدنى :\r\nسركه‌اى كه اين داروها در آن پخته باشند و بويژه به دستورى كه گفتيم توسط پارچهء نمدى بر طحال قرار دهند . اين گياهان عبارتند از : كبر شاداب و نخشكيده ، كلم ، ثمر درخت گز ، زنگى دارو ، برگ گياه پنج انگشت ، ثمر سرو و فيجن .\r\nاگر بيمار تب ندارد و مىخواهى كه دارو نيرومندتر و تأثيربخش‌تر باشد اندران ، مقل و مانند آنها و نيز پونه ، فيجن ، دوال و بورك همراه كمى شب در سركه بجوشند .\r\nغذاى بيمار همان رژيم باشد كه در ساير حالات بيمارى طحال مقرر شد .\r\n\r\n","description":"","footnote":"","page_name":" 365 ","page_number":379},
  {"content":"\r\n\r\n\r\nفصل دهم درد طحال\r\nدليل به درد آمدن طحال ممكن است يكى از مواد زير باشد :\r\n1 - از باد و بادكردگى .\r\n2 - از ورم بزرگ .\r\n3 - از گسستن پيوندها .\r\n4 - از اثر سوء مزاج .\r\nراجع به هريك از اين حالات ، نشانيها را گفته‌ايم و تو بر هرچه ما در اين‌باره شرح داده‌ايم آگاهى يافته‌اى !\r\nاگر بيمار در پهلوى چپ احساس درد مىكند بدان كه باد در ميان غشا و صفاق خزيده است . در اين حالت اگر شكم بيمار قبض است ، بايد با اسهال دادن بيمار و تحليل بردن باد شروع كنى ، كه وسيله‌ها را خوب مىدانى ! و بيمار را به حمام بفرست .\r\nهرچند اكثريت اطبا عقيده دارند كه در اين حالت رگ زدن لازم است ، اما تا نياز مبرم نباشد و تا امكان داشته باشد رگ مزن و اگر رگ زدى خون بسيار كم بكش !\r\n\r\n","description":"","footnote":"","page_name":" 366 ","page_number":380},
  {"content":"\r\n\r\n\r\nفن شانزدهم روده و مقعد - كه در پنج گفتار آيد\r\n\r\n","description":"","footnote":"","page_name":" 367 ","page_number":381},
  {"content":"\r\n . \r\n","description":"","footnote":"","page_name":" 368 ","page_number":382},
  {"content":"\r\n\r\n\r\nگفتار اول تشريح روده و روانى شكم\r\n\r\nفصل اول تشريح روده‌هاى ششگانه\r\nخداوند تبارك و تعالى ، جل جلاله كه نامش فرخنده‌ترين نامها و احكامش عادلانه‌ترين احكام است و بجز او خدايى نيست كه سزاوار پرستش باشد از لطف و عنايتى كه با زمرهء آدميان دارد و هم از ازل بر نيازمنديهاى زندگى آگاه بوده است ، روده‌ها را در تعداد زياد و داراى پيچ و خم و چنبرزده آفريده است .\r\nاگر رودهء انسان يكى بود يا كوتاهتر از اين بود كه هست ، فاصلهء ميان غذاى فرو داده از گلو تا معده چندان نبود كه انسان از آن بياسايد ؛ غذا چنان سريع به انتهاى روده مىرسيد كه اندرون هميشه تهى مىماند و آدمى پيوسته و بدون وقفه به خوردن غذا اشتغال داشت و در عين حال مىبايست دائما مشغول بيرون دادن مدفوع باشد . و اگر كار و بارش منحصر به خوردن مىشد ، چگونه مىتوانست به كار زندگى برسد ؟ و اگر كار نمىكرد خوراك را از كجا مىآورد ؟ از سوى ديگر بايستى براى دفع آن هميشه آماده باشد و حالت فوق العاده اعلام كند ! در انتظار بيرون دادن تفالهء خوراك رنج بكشد و بر خود بپيچد ؛ به چشم گرسنگى و سير نخوردن مبتلا مىشد و با حيوانات چرنده هم مسلك مىگشت .\r\nپس بنا به اقتضاى مصلحت انسان ، خداوند تبارك و تعالى روده‌هاى در شماره زياد به ما داده ، بخشى از آنها را دراز و برخى را چنبر زده بوجود آورده است .\r\nعلاوه بر اينها كه گفتيم ، دز اين زياد بودن و درازى پيچ‌وخم و دور و استداره ، حكمتى ديگر نهفته است : رگهايى پيوسته به كبد و معده ( از كبد به معده و از معده به كبد ) دهانه‌هايشان در پردهء پوشش نازك معده يا حقيقتا در پردهء پوششى نازك روده‌ها ( صفاق ) نفوذ كرده كه مادهء غذائى لطيف را به شرطى كه گوهر مادهء غذائى به آنها برسد و با دهانه‌ها در تماس باشد ، مىمكند . اما اگر مادهء غذائى بدون برخورد با دهانه‌هاى رگهاى مكنده ، به ژرفاتر راه يابد ، جذب ماده براى دهانهء رگها يا غير ممكن يا بسيار دشوار شود .\r\n\r\n","description":"","footnote":"","page_name":" 369 ","page_number":383},
  {"content":"\r\n\r\nخداوند تعالى پيچ در پيچهايى در روده‌ها بوجود آورده است تا اگر مادهء غذائى در جزئى از اجزاء روده بدون برخورد با دهانهء رگ مكنده جلو برود ، در قسمتى ديگر با بخشى ديگر از رگهاى مكندهء غذا از روده مواجه شود و آنچه كه از دسترس بعضى رگها خارج شده ، رگهاى ديگرى سر راهش باشند و آن را دريابند .\r\nشمارهء روده‌ها عموما شش است :\r\n1 - اول به نام اثنا عشرى ( دوازدهه ) كه شناخته شده است .\r\n2 - بعد از اثنا عشر ، روده‌ايست كه آن را روزه‌دار ( صائم ) گويند .\r\n3 - بعد از روزه‌دار ، روده‌اى دراز و پيچ‌پيچ است كه آن را دقاق ( باريكها - لفائف يا پيچها ) گويند .\r\n4 - سپس روده‌ايست كه آن را يك چشم ( اعور ) خوانند .\r\n5 - بعد از آن روده‌ايست كه قولون ( رودهء فراخ ) نام دارد .\r\n6 - و بالاخره روده‌ايست كه نامش مستقيم ( راست ) است كه آن را سرم نيز گويند .\r\nهمهء اين شش بخش از روده‌ها به وسيلهء زردپيهايى - برحسب نياز و حاجت و در جاى سزاوار آنها - با پشت پيوند داده شده‌اند .\r\nقسمتهاى بالائى روده‌ها در گوهر نازك است ؛ زيرا كار آن پخته گردانيدن است و دستگاه كبد بيشتر نياز دارد كه در آنها نفوذ كند تا در قسمتهاى پايين‌تر . و آنچه را كه اين بالائيها در بر مىگيرند ، مادهء لطيف است و حتّى اگر در روده درآيد و از روده بگذرد ، بيم آن نمىرود كه گوهر معده را به تباهى كشاند و بيم آن نيست كه خراشى ببار آرد .\r\nقسمت پايينى روده‌ها از رودهء يك چشم ( اعور ) شروع مىشود . رودهء يك چشم پرمايه و ستبر است .\r\nلايهء درونى پيه‌آلود است تا بتواند در برابر تفالهء غذا - كه در آنجا سفت و پرمايه مىشود - مقاومت كند . در صورتى كه ستبر و پرپشت و داخلش لايه‌اى از پيه نبود ، اگر غذاى وارد شده مىگنديد ، آن هم مىگنديد . رودهء بالائى را از داخل مادهء پيهى نپوشانيده است امّا در خلقت طورى آفريده شده است كه لايهء داخلى آن را رطوبتى لزج و مخاطى فراگرفته كه كار مادهء پيهى را مىكند و به جاى آن است .\r\nرودهء اثنا عشرى به ته معده چسبيده است . دهانه‌اى دارد كه آن را بوّاب ( دربان ) گويند . اين دهانه درست مقابل مرى قرار گرفته است .\r\nكار مرى كه رساندن مادهء خوراكى از بالا به معده است ، كار اين دهانهء اثنا عشرى بيرون انداختن مادهء خوراكى از مصرف افتاده از طرف پايين معده مىباشد .\r\nدهانهء رودهء اثنا عشرى از مرى تنگ‌تر است . چرا مانند مرى خلق نشده است و مرى گشادتر است ؟\r\n- در اين گشادتر بودن مرى و تنگتر شدن دهانهء اثنا عشرى دو حكمت هست :\r\nيكم - چيزى كه از مرى عبور مىكند زبرتر ، سخت‌تر و در حجم بزرگتر از آن است كه از رودهء اثنا عشرى عبور مىكند . آنچه كه از رودهء اثنا عشرى عبور داده مىشود نرم‌تر ، صافتر ، نازكتر و كم‌حجم‌تر است ، زيرا هضم شده و با مادهء رطوبى آميخته است .\r\n\r\n","description":"","footnote":"","page_name":" 370 ","page_number":384},
  {"content":"\r\n\r\nدوم - آنچه بايد از مرى بگذرد ، از هيچ‌كدام از نيروهاى طبيعت جز نيروى كشنده كمك نمىگيرد هرچند ممكن است كه ارادهء انسان هم در عبور دادن آن تا اندازه‌اى كمك كند . پس كمك دفع كردن فقط با نيروى كشنده است و ازاين‌رو گشاد خلق شده است كه اگر گدار گشاد باشد ، فرو داده به آسانى فرو ريزد .\r\nاما چيزى كه به اولين مرحلهء روده مىرسد از دو نيرو برخوردار است ، يكى نيروى دفع‌كننده در معده و ديگرى نيروى كشندهء موجود در روده ؛ علاوه بر اين دو نيرو ، سنگينى خود خوراك در راندن آن به سوى معده كمك مىكند و كار فرو آمدن آسان‌تر مىشود ، زيرا كه گدار به اعتدال گشاد است .\r\nلولهء دهانهء اثنا عشرى با مرى متفاوت است . اختلاف آنها در اين است كه : مرى جزئى از معده به شمار مىآيد و طبقات مرى با طبقات معده هماهنگ است ؛ اما اين لولهء دهانهء رودهء اثنا عشرى چيزى است كه گويى از معده غريب و بيگانه بوده و به معده چسبيده است ؛ گوهرش از گوهر معده جداست و طبقات لايه‌هايش از لايه‌هاى معده سواست . اگر معده به نيروى جاذبهء قوى نياز دارد روده به اندازهء آن به نيروى جاذبهء قوى نيازمند نيست ؛ ازاين‌رو هر دو لايهء خارجى و داخلى روده اثنا عشر زير پوشش ليف است و اين ليف در پهناى آن روان است .\r\nرودهء مستقيم ( رودهء راست ) داراى ليفهاى زياد و دراز است ؛ زيرا كار رودهء مستقيم پاكسازى روده‌هاى بزرگ است و اين كار نياز به آن دارد كه ماده را از بالاها به پايين بكشد و در كار خوب فشردن و دفع كردن و بيرون دادن كمك باشد .\r\nاگر مادهء داخل روده‌ها اندك باشد ، از دفع شدن و فشرده شدن سرپيچى مىكند ؛ ازاين‌رو رودهء راست گشاد است و گدارش جاى بيشترى دارد .\r\nدر روده دو لايه موجود است زيرا در خلقت آن احتياط مراعات شده است كه از هر آفت و آسيبى كه سريعا با آن برخورد كند تباه نشود و نگندد . كار هريك از اين دو لايه خلاف لايهء ديگر است .\r\nاين لوله رگ راست آفريده شده و از معده تا پايين كشيده است كه شروع و آغاز عمل دفع به آسانى انجام شود ؛ زيرا چيز سنگين وزن اگر از لولهء راست سرازير شود زودتر از آن به انتها مىرسد كه پيچ‌وخم در مسيرش باشد . علاوه بر اين فائده در راست آفريده شدن راست روده فائدهء ديگرى نيز هست و آن اينكه : اگر مادهء مدفوعى از راه راست پايين آيد ، با اندامان ديگر كه در راست و چپ آن گدار واقعند برخورد نمىكند و مزاحمتى براى آنها ايجاد نمىشود ؛ مثلا قسمتى از كبد كه در طرف راست معده و بسيار نزديك به آن است يا قسمتى از طحال كه در طرف چپ و نزديك به معده است از بار سنگين رودهء راست و مستقيم مزاحمتى نبينند و ساير روده‌ها هم از اين حمل و نقل مواّد زائد دور باشند .\r\n- رودهء چسبيده به معده را اثنا عشرى لقب داده‌اند . چرا ؟\r\n- زيرا طولش به اندازهء دوازده انگشت دارندهء روده است و گشادى دهانه‌اش به همان قياس انگشت صاحب روده است .\r\nجزئى از رودهء باريك كه به دنبال اثنا عشرى آيد ، روزه‌دار نامگذارى شده است ؛ زيرا اكثرا\r\n\r\n","description":"","footnote":"","page_name":" 371 ","page_number":385},
  {"content":"\r\n\r\nتهى است . از اين قسمت پيچ‌وخم و برهم آمدن و بر خود برگشتن شروع مىشود كه چندين انبار مواد در آن به وجود آمده است . امّا چرا روزه‌دار ناميده شده و چرا اكثرا خالى و تهى است ؟ در اين نامگذارى دو منظور در نظر گرفته شده است :\r\nيكى اينكه مادهء كيلوسى غذا همين‌كه وارد رودهء روزه‌دار مىشود ، بىدرنگ از آن جدا گشته قسمتى از آن مادهء كيلوسى به سوى كبد كشيده مىشود . رگهاى منشعب از وريد باب ( ماساريقا ) اكثر با اين روده در تماسند و به آن پيوسته‌اند و اين رودهء روزه‌دار از هر رودهء ديگر به كبد نزديكتر است و هرچه شعبه رگهاى ماساريقا است به اين روده و به رودهء اثنا عشرى پيوسته‌اند و سهم اين روده از اين شعبه رگها بيشتر است و رودهء اثنا عشرى از اين حيث در درجهء دوم قرار دارد . رودهء روزه‌دار باريك است و در حال بيمارى انسان ، تنگتر ، پژمرده و احيانا بسيار كوچك مىشود .\r\nدوم اينكه قسمتى ديگر از مادهء وارد شده به رودهء روزه‌دار بلافاصله به سوى پايين حركت مىكند و به زير روده‌ها روانه مىشود .\r\n- اين آمدن ناگاه و خانه‌تكانى و دك كردن سريع از چيست !\r\n- از كيسهء زهره مادهء صفرائى خالص و طبيعى تراوش مىكند و به رودهء روزه‌دار سر مىزند . اين مادهء صفرائى خالص در شستشو دادن روده بسيار فعال است و گزش همراه دارد . ماده را كه مىشويد در همان حال از گزشى كه دارد ماده را وادار به بيرون پريدن مىكند ؛ مادهء بيرون رانده شده دو راه در بر مىگيرد . قسمتى به سوى كبد مىرود و قسمتى سرازير مىشود و از آنجا كه فرصتى براى ماندگار بودن در رودهء نامبرده ندارد ، روده را روزه‌دار ناميده‌اند .\r\nجزئى از روده كه به رودهء روزه‌دار پيوسته است ، دراز و پيچ‌پيچ و چنبره‌وار است و حلقه‌هاى مدور دارد ، كه فائدهء اين پيچ‌وخم و چنبره زدن را سابقا شرح داديم و گفتيم موجب مىشود غذا در آنها تا مدتى كه لازم است بماند و در اين توقف دهانه رگهاى مكنده با آن در تماس باشد .\r\nبخش پيچ‌درپيچى كه در قسمت اخير روده‌هاى بالائى است دقاق ( نازكها - باريكها ) نام دارد .\r\nهضم غذا در اين روده بيشتر از آنچه كه در روده‌هاى پايين صورت مىپذيرد ، انجام مىشود .\r\nروده‌هاى پايينى را روده‌هاى ستبر ( غليظ ) نامند . روده‌هاى پايين يعنى روده‌هاى كلفت مهمترين وظيفه‌شان اين است كه تفالهء خوراك را براى بيرون دادن به خارج آماده سازند . گفتيم مهمترين وظيفه‌شان ، منظور اين است كه در به هضم رسانيدن غذا نيز تا اندازه‌اى سهيمند و برخى از رگهاى مكندهء غذاى كبد ، به اين گردن كلفتها پيوسته‌اند و از آنها مىمكند و غذا به سوى كبد جذب مىكنند .\r\nروده‌اى از طرف پايين به رودهء دقاق ( باريك ) پيوسته است كه آن را يك چشم ( روده كور ) خوانند .\r\n- چرا يك چشم ؟ زيرا تنها يك دهانه دارد ، چيزى كه از بالا براى او مىآيد از آن دهانه به داخل وارد مىشود و در حال پس دادن تفالهء غذا هم از آن دهانه آن را رد مىكند .\r\nرودهء يك چشم كمى به سوى عقب جا گرفته و تمايل به طرف راست دارد .\r\n- حكمت در آفرينش اين كور يك چشم چيست ؟\r\n\r\n","description":"","footnote":"","page_name":" 372 ","page_number":386},
  {"content":"\r\n\r\n- در آفرينش اين رودهء كور يك چشم چندين حكمت هست و بهره‌هاى متعدد دارد كه از اين قرارند :\r\n1 - تفاله كه مدفوع مىشود ، جائى داشته باشد كه در آن جمع آيد و خود را براى بيرون رفتن كاملا آماده سازد . هرگاه جمع آمد و به كلى به مادهء بيرون انداختنى تبديل شد ، به آسانى از آنجا رخت بربندد و به خارج برسد .\r\n2 - اين رودهء يك چشم را مىتوان مرحلهء سرآغاز تبديل به لايه و تفاله دانست . در آنجا غذا كاملا به تفاله تبديل مىشود . علاوه بر اين ماده‌اى كه از ماساريقا به سوى رودهء يك چشم آيد توسط آن جذب مىشود . هرچند اين مكيدن در هر حالتى رخ نمىدهد ، يعنى اگر مادهء روانه شده از سوى ماساريقا در حال تحرك و جابه‌جائى و پراكندگى باشد ، رودهء كور نمىتواند آن را چنان كه لازم است به چنگ آورد و بمكد ؛ اما اگر ماده از كبد و از نزديكى كبد آيد ، چون رودهء كور همسايهء نزديك كبد است به ماده دست يابد و آن را به سوى خود بكشد . مادهء غذائى كه به رودهء كور مىرسد قبلا در معده هضمى ديده است كه براى بار دوم در آنجا هم هضم ديگرى مىبيند . هضم دوم از اثر آرام گرفتن در رودهء كور و همسايگى رودهء كور با معده است و از معده - كه هرچند از آن فاصله‌اى گرفته است - باز تأثيرپذير خواهد شد . ماده‌اى كه به روده كور وارد شده در آن محصور مىشود و مدت زمانى نسبتا دراز در آنجا مىماند و آرام مىگيرد و از حركت باز مانده و برهم جمع مىشود . نسبت رودهء كور به روده‌هاى كلفت همان نسبت معده به روده‌هاى باريك است ؛ ازاين‌رو بايسته بود كه به كبد نزديك باشد تا غذاى كاملا هضم شده را از كبد دريافت كند و هرآنچه هضم نشده است و سزاوار آن نيست كه كبد آن را برمكد به حالتى درآورد كه تا ممكن است مناسب‌تر شود . اين عمل در حالتى لزوم پيدا مىكند كه غذا در معده از هضم شدن ابا كرده و چنان هضمى نيافته كه لازم است .\r\n- چرا و در چه وقتى اين هضم شدن به صورت كامل و مكمل در معده انجام نمىشود ؟\r\n- وقتى كه مادهء غذائى در معده بيش از آن باشد كه نيروى هاضم معده از عهدهء هضم همگى برآيد .\r\nآنگاه غذا قبل از هضم شدن راه خروج از معده را در پيش مىگيرد .\r\nاگر خوراك داخل معده - كه كاملا به هضم نرسيده است - قبل از هضم رو به سوى خارج معده آورد ، كارش آسانتر از آن است كه همچنان در معده بماند و با اين حال به هضم كامل و طبيعى نرسيده باشد .\r\nحال در اينجا بحث اين است كه ماده غذائى به هضم تمام عيار نرسيده و بيرون هم نيامده است و از بيرون آمدن سرپيچى مىكند . اين مادهء متمرد و عصيان كرده تنها در معده باقى است و زائده‌اى با او نيست كه به تفاله تبديل شود . نيرويى هم كه بر آن اثر گذارد بر او راه نيافته است . يعنى اين مادهء كذائى دو حالت دارد اولا هضم نشده مانده است و ثانيا چيزى با او نيست كه به تفاله تبديل شود .\r\nچاره چيست ؟\r\n- در معده بايد همكارى براى چاره كردن مادهء عاصى و متمرد باشد كه آن را فراگيرد و در خود بپوشاند . رودهء كور يك چشم همان مددكار است ، كه چنين ماده‌اى را در خود جا مىدهد . مادهء عصيان كرده تا حدى در معده به هضم رسيده اما كاملا هضم نشده است . وقتى كه به روده كور وارد\r\n\r\n","description":"","footnote":"","page_name":" 373 ","page_number":387},
  {"content":"\r\n\r\nمىشود روده كور آن را به هضم كامل مىرساند و كارى را كه معده كاملا از عهده‌اش برنيامده است روده كور انجام مىدهد .\r\nروده كور در اعمال به هضم رسانيدن مادهء نيمه هضم شده از هضم كامل سرباز زده ، كمتر نياز به مكيدن كيموس تر دارد و اندكى نيروى كيموس رطوبى كافى است كه غذاى عصيان كرده از هضم كامل را - كه در روده كور جاى گرفته است - بگذارد تا كاملا هضم مىشود . غذاى كذائى در روده كور با كمك اندكى از مادهء كيموس به هضم كامل مىرسد و از رودهء كور به روده‌هايى انتقال مىيابد كه دهانه رگها از آن مادهء غذائى را مىمكند .\r\nبرخى از اطباء گويند : رودهء كور براى اين خلق شده است كه كيموس در آن ثابت بماند و معده را از بقاياى گوهر غذايى - كه در آن باقى مىمانند - پاكسازى كند و تنظيفات لازم معده به عهدهء او است .\r\nهم آنان گويند : ماساريقا به روده كور مىرسد . كه اين نظريه صحيح نيست . فائدهء روده كور همان است كه ما ذكر كرديم .\r\n3 - رودهء كور به يك دهانه كفايت مىكند و دهانهء ديگر نمىخواهد ؛ زيرا وضع و حال آن مانند معده نيست .\r\n4 - يكى از فوائد يك چشمى بودن آن اين است كه جاى جمع شدن ريختنىها و زايدهاست . اگر اين آشغالدان ( رودهء كور ) نبود و ريختنىها در آن جمع نمىشدند و در ساير روده‌ها مىپراكندند ، بيم پيدايش بيمارى قولنج مىرفت .\r\nهرگاه مواد سزاوار بدور ريختن از مجراى روده‌ها كنار رفت و به روده كور در آمد و در آنجا جمع شد ، امكان مىيابد كه يكباره به بيرون ريخته شود ؛ زيرا جمع آمده آسان‌تر يكباره بيرون ريخته مىشود تا آنكه ماده پراكنده باشد .\r\n5 - فائدهء ديگر روده كور اين است كه كمتر و به‌ندرت اتفاق مىافتد كه بدن انسان در روده‌ها توليد نوعى جاندار و كرم نكند و اگر اين كرمهاى توليد شده در روده‌ها در عدد كم و در حجم كوچك باشند خالى از منفعت نيستند . مسكن و مأواى اين جانداران رودهء كور است .\r\nرودهء كور بيشتر از هر رودهء ديگرى اين امكان را دارد كه از شق بيخ ران ( فتق اربيه ) پايين آيد ؛ زيرا اين روده در فراغ واقع است و آنچه از ماساريقا به سوى روده‌ها آيد با آن تماس و ارتباط ندارد ، چنان كه گويند : اساسا هيچ چيز از سوى ماساريقا به طرف رودهء كور نيامده است .\r\nروده‌اى از طرف پايين به روده كور پيوسته است كه آن را قولون نامند . رودهء قولون كلفت و سفت است . همين‌كه از روده كور دور مىشود تمايل زياد به سوى راست پيدا مىكند كه به كبد نزديك باشد بعد از آن به سوى چپ سرازير مىشود . همين‌كه به مقابل پهلوى چپ رسيد ، به سوى راست و عقب مىگرايد و دوباره سرازير مىشود و به رودهء راست مىپيوندد . رودهء قولون وقتى كه از جانب طحال مىگذرد تنگ مىشود ؛ ازاين‌روست كه هرگاه ورم در طحال باشد ، تا با دست فشار ندهى بادش بيرون نمىآيد .\r\nبهره در خلق قولون اين است كه تفاله را جمع كند و احاطه نمايد و به تدريج آن را بيرون براند .\r\n\r\n","description":"","footnote":"","page_name":" 374 ","page_number":388},
  {"content":"\r\n\r\nو اين به تدريج بيرون راندن براى آن است كه اگر در ماده ، غذائى باقى مانده است آن را بگيرد .\r\nبيمارى قولنج اكثرا از اين روده پديد آيد و ازاين‌رو نام آن را از قولنج گرفته‌اند و به آن قولون گويند .\r\nرودهء آخرى و ششمى كه رودهء راست است با قسمت پايين قولون اتصال دارد . بعد از پيوستگى با قسمت پايين قولون به‌طور مستقيم پايين مىآيد تا به مقعد ( پيزى ) مىرسد و بر پشت دندهء كمر تكيه مىدهد و گشاد مىشود و شباهت به معده پيدا مىكند . بويژه در طرف پايين آن گشادگىاش بيشتر مىشود . كار اين روده ، بيرون انداختن تفاله ( مدفوع ) به خارج است .\r\nخداوند تبارك و تعالى چهار ماهيچه براى اين روده آفريده است كه سابقا ياد گرفتى ! .\r\nاين روده بدان جهت راست آفريده شده ، كه تفاله از آن آسان‌تر دفع شود .\r\nماهيچه‌هايى كه به اين روده كمك مىكنند در خود روده نيستند بلكه در مراق هستند و هشت ماهيچه مىباشند . بگذار در تشريح روده‌ها و فوايد آنها به اين قدر بسنده كنيم .\r\nاين را بدان ! حركت هيچ‌يك از اين اندامان به وسيلهء ماهيچه نيست مگر قسمت بالايى و سرآغاز كه با ماهيچهء مرى و گلو در تماس است و از پايين كه به مقعد پيوسته است .\r\nوريدها ، شريانها و پىرگهايى كه با روده‌ها پيوند دارند ، بيشتر از آنهايى هستند كه با كبد در تماسند ؛ زيرا روده‌ها نياز به نيروى حساسيت بيشتر دارند . اينها را خوب به ياد داشته باش ! طبيب كه بخواهد بيماران را معالجه كند حتما بايد تشريح روده‌ها را به خوبى بداند و بر آنها كاملا آگاه باشد .\r\n\r\nفصل دوم انواع اسهال\r\nبدان ! هر نوع اسهالى كه رخ مىدهد از دو حالت خارج نيست :\r\n1 - از اثر چگونگى غذاست .\r\n2 - از چگونگى حالت اندامان تن است .\r\nبگذار اكنون راجع به اسهالى سخن بگوئيم كه از اثر حالات اندامان رخ مىدهد .\r\nاسهالى كه از اثر حالت اندام تن رخ مىدهد چندين احتمال دارد :\r\n1 - ممكن است سبب از معده باشد .\r\n2 - ممكن است ماساريقا سبب اسهال شده باشد .\r\n3 - شايد سبب از كبد باشد .\r\n4 - احتمال دارد اسهال از طحال سرچشمه گيرد .\r\n5 - ممكن است روده‌ها سبب وقوع اسهال شده باشند .\r\n6 - بعيد نيست كه سبب از سوى سر آمده و اسهال به وجود آورده باشد .\r\n7 - احتمال دارد سراسر بدن در پيدايش اسهال شركت كرده باشند .\r\n\r\n","description":"","footnote":"","page_name":" 375 ","page_number":389},
  {"content":"\r\n\r\nهركدام از اينها كه باشند حتما از چند سبب متشابه هستند كه از قرار زيرند :\r\n1 - شايد سوء مزاج رخ دهد و نيروى گيرنده و نگه‌دارندهء غذا در معده ، يا نيروى هضم‌كننده و يا نيروى دفع‌كننده را ناتوان كرده باشد و يا اينكه نيروى دفع‌كننده را بيش از حد طبيعى افزايش داده باشد .\r\nگفتيم سوء مزاج ، اين سوء مزاج ممكن است ساده و بدون مادهء خلط باشد ، و امكان دارد سوء مزاج همراه ماده باشد ؛ كه ماده در اندام جاى گرفته يا بر ديوارهء اندام اندوده است .\r\n2 - يا اينكه بيمارى ابزارى روى داده ؛ مثلا كوبيدگى يا قرحه ، يا ترك بردن روى داده و سبب اسهال گشته باشد .\r\nاگر سبب اسهال از سوى كبد باشد ، آن را شرح داديم و بيان كرديم كه چگونه سوء مزاج كبد يا ورم موجود در كبد يا راه‌بندان ايجاد شده در مجراهاى داخل كبد و غيره و غيره ممكن است سبب اسهال شوند .\r\n3 - اگر گناه اسهال به گردن ماساريقا ( وريدباب ) باشد ، آن را نيز شرح داديم .\r\n4 - اگر سبب پيدايش اسهال از مغز باشد ، چنين است :\r\nمادهء رطوبى ناباب از سوى مغز ريزش مىكند و به معده راه مىيابد و غذا را در معده فاسد مىكند . غذاى فاسد همراه مادهء تراوشى از سوى مغز آمده از راه روده‌ها به معده مىرسد و اسهال بوجود مىآيد ؛ زيرا ماده غذائى فاسد شده در معده از اثر مادهء رطوبى ، براى لغزيدن آماده شده و نيروى دفع‌كننده آسانتر آن را بيرون مىدهد .\r\n5 - اگر سبب از خود معده باشد تنها سبب ، هضم نشدن خوراك نيست بلكه ممكن است خوراك تا اندازه‌اى هضم شده باشد اما نه به صورت كامل كه سبب ، ناتوانى نيروى گيرنده و نگهدارندهء غذا در معده است . از ناتوانيى كه بر او روى آورده است ، تحمل آن را ندارد كه غذا را آن‌قدر در خود نگه دارد تا به هضم كامل مىرسد و هضم شده را به تدريج و به نحو احسن بيرون دهد . اين ناتوانى نيروى گيرنده و نگه‌دارندهء غذا در معده اكثر از اثر سوء مزاج سرد رخ مىدهد . البته گاهى ممكن است از اثر سوء مزاج گرم و تر و سوء مزاج خشك باشد .\r\nكسانى كه مىگويند اين حالت ناتوانى نيروى گيرنده و نگه‌دارندهء غذا در معده تنها از وجود مادهء بلغمى در معده رخ مىدهد ، اشتباه فرموده‌اند . ممكن است از مزاج سرد و تر - باهم - اين ناتوانى نيروى گيرنده و نگه‌دارندهء غذا در معده رخ دهد - كه اكثرا چنين است - و در اين صورت يعنى اگر نيروى گيرنده و نگه‌دارندهء غذا از اثر چيرگى سوء مزاج سرد و تر باشد و بسيار دوام كند ، به بيمارى استسقا سر مىكشد . عموما چنين حالت مزاجى كه استحكام يابد و ريشه دواند علاجش دشوار است .\r\nممكن است - و بارها اين امكان رخ مىدهد - كه بقيه‌اى از داروى مسهل بر سطح روده‌ها و معده و دهانهء رگهاى معده و دهانه رگهاى روده‌ها چسبيده باشد و سبب اسهال گردد . شايد چنين حالت اسهالى نوبتى و منظم باشد كه اكثرا در چنين حالتى پوست‌اندازى روده به‌طور زشت و بدخيم رخ مىدهد و يا قرحهء بد در روده‌ها پديد آيد . و امكان دارد كه مواد رطوبى در معده باشند ، و\r\n\r\n","description":"","footnote":"","page_name":" 376 ","page_number":390},
  {"content":"\r\n\r\nاين مواد رطوبى كه به معده چسبيده‌اند از اثر ناتوانى نيروى هضم‌كنندهء معده باشد كه مادهء رطوبى نامبرده فاسد مىشود و فاسد مىگرداند كه بايد فاسد بيرون داده شود .\r\nممكن است اسهال از اثر لغزش معده باشد . رطوبتهايى در معده هست كه با وجود آنها معده نمىتواند آن‌قدر غذا را در خود نگه دارد تا به هضم كامل مىرسد . اين حالت در حقيقت همان است كه قبلا ذكر كرديم . اما چرا تفصيلش داديم منظور آگاهى دادن بيشتر تو بود . اين حالت رطوبت به معده چسبيدن و لغزيدن معده اكثرا سر به استسقا مىكشد .\r\nبقراط فرمايد : « كسى كه به چنين حالت اسهالى مبتلاست اگر آروغ ترش برآرد ، خوب است و نشانهء خوب شدن است ؛ زيرا آروغ ترش نشان از آن دارد كه حرارتى هست و توانسته تا اندازه‌اى بخارانگيز باشد و به آروغ ترش تبديل شده است . » نتيجه‌گيرى مىكنيم كه حرارت طبيعى بكلّى از بين نرفته است و هنوز چيزى از آن باقى است كه تا حدى فعاليت مىكند و آروغ ترش دليل بر وجود مادهء ترشيده در معده است كه ترشيدن ماده در معده بايد از اثر حرارت باشد و موجوديت مادهء ترش در معده ، معده را دباغ دهد و تا حدى معده را قبوضيت بخشد و از سيلان مادهء اسهالى جلوگيرى كند .\r\nممكن است معده به قرحه مبتلا شود و ازاين‌رو به اسهال بينجامد و ممكن است قرحه در روده‌هاى بسيار نزديك و همسايه به معده پديد آيد و اين روده‌ها از قرحه به درد آيند و درد آن به معده نيز سرايت كند و معده از دردى كه دارد به اسهال مبتلا شود .\r\nامكان دارد قرحه در معده پديد آيد و بگدازد و مايهء گداختهء آن سبب اسهال شده باشد . كه اين حالت - يعنى گدازيدن قرحه در معده و سبب اسهال شدنش - بسيار كم اتفاق مىافتد .\r\nشايد خلطهاى بدگوهر از بدن آمده و به معده وارد شده و با غذاى داخل معده مخلوط گشته و غذاى دربرگرفتهء معده را فاسد كرده است ؛ چنين اخلاطى - حتى اگر خوب گوهر باشند اما سبب فاسد شدن خوراك داخل معده گردند - بايد از معده رانده شوند .\r\nراه خروج از معده يا بايد از راه بالا باشد كه عبارت از قى كرن است ؛ يا بايد از راه پايين باشد كه اسهال شدن است . حال اگر راه بالا و بالائيها در حدى نيرومند باشند كه اين عمل را نپذيرند ، ماده بالا نمىرود و ناچار راه پايين را در بر مىگيرد .\r\nيا ممكن است خلطهاى جمع آمده در معده سبب فاسد شدن خوراك داخل معده نباشند ، بلكه حكايت سر خود مادهء خوراكى باشد . خوراك جمع آمده در معده چيزى با خود دارد كه با معده سازگار نيست و معده آن را دوست ندارد ؛ در نتيجه آن را بيرون مىدهد و هرچه غير آن در معده هست همراهش به بيرون پرت مىشود .\r\nيا اينكه در غذاى وارد شده به معده خاصيت اسهال دادن هست و يا از نوعى است كه معده را بلغزاند . يا خوراك داخل معده به صورتى درآمده كه پاره‌كننده و پوسته‌انداز شده است . مثلا اگر مادهء سودائى به حدّ زياد و بيش از مقدار طبيعى بر دهانه معده وارد آيد سبب اسهال معده مىشود .\r\nممكن است اسهال معده از اثر باد باشد كه در معده پيچيده و سبب فاسد شدن هضم خوراك داخل معده شده است كه غذاى هضم شده سبب اسهال مىشود .\r\n\r\n","description":"","footnote":"","page_name":" 377 ","page_number":391},
  {"content":"\r\n\r\nممكن است لغزش معده نه از ناتوانى نيروى گيرنده و نگهدارندهء خوراك باشد و نه از مخلوط شدن مادهء تباه‌كنندهء غذاى داخل معده بلكه شايد از خود غذاى وارد شده به معده ، معده بلغزد و به اسهال مبتلا گردد . مثلا خوراك وارد شده به معده بيش از حدى است كه معده ظرفيت آن را دارد .\r\nاين يورش آوردن در اندازهء زياد ، نيروى گيرنده و نگهدارندهء غذا را در معده از ناى و توان مىاندازد و اين نيروها ديگر مقاومتى نمىتوانند بكنند ؛ غذا آزادانه به معده سر مىزند و بدون هيچ كنترل و بازداشتى همان گونه آزادانه بيرون مىآيد .\r\nآن‌چنان‌كه ممكن است خوراك داخل معده به دليل زيادىاش در معده فاسد گردد ، همچنان اگر از اندازهء لازم بسيار كمتر باشد ، باز ممكن است در معده فاسد شود . كه اين را قبلا شرح داديم .\r\nيا ترتيب و نظام لازم در وارد كردن خوراك به عمل نيامده است . خوراك ديرهضم قبل از خوراك زودهضم به معده وارد شده كه خوراك ديرهضم بعدا آمده ، به حالت شناور درآمده است و در نتيجه اسهال را به دنبال آورده است .\r\nممكن است معده به درد آمده باشد يا همسايه‌هاى معده به دردى مبتلا شده باشند و تأثير درد به حدّى بوده كه نيروى گيرنده و نگهدارندهء غذا در معده را ناتوان كرده باشد كه در نتيجه اسهال رخ دهد . چنين دردى كه سبب ناتوانى نيروى گيرنده و نگهدارندهء غذا در معده مىشود ممكن است از باد يا از ورم باشد و امكان دارد نتيجهء يكى از انواع سوءمزاجها باشد و امكان دارد سبب دردآور از طرف همسايه‌ها باشد و به معده سرايت كرده باشد .\r\n6 - اگر سبب حالت اسهالى طحال باشد . چندين صورت دارد :\r\nالف - نيروى دفع‌كنندهء موجود در طحال بسيار تواناتر از حالت طبيعى است و مادهء سودائى را بيش از حد معمول به معده فرستاده است .\r\nب - يا طحال سخت و سفت شده ، پژمرده شود و تحليل برود و مادهء تحليل رفته به معده درآيد و سبب اسهال شود .\r\nج - ورمى در طحال تركيده و چكيدهء آن به معده راه يافته و اسهال ببار آورده است .\r\n7 - اگر سبب اسهال ، روده‌ها است بگذار اول راجع به پنج رودهء بالايى صحبت كنيم .\r\nمىگوئيم : اگر سبب اسهال از آن پنج رودهء بالائى باشد ، يا همراه پوست‌اندازى و خراش است يا نه . منظور از كلمهء پوست‌اندازى آن است كه از خراش و پوست انداختن روده دردى به وجود آيد . حالا درد پيدا بشود . خواه پوست‌اندازى باشد يا نباشد ، مسئله يكى است . درد هست و مادهء پوست خراش هست - حتى اگر عمل پوست‌اندازى را انجام نداده باشد - آن ماده عبارت است از مادهء صفرائى يا مادهء خونى تندمزاج يا مادهء چرك خونالود يا مادهء ريمى و يا مادهء درد و تفاله كه از خود روده‌ها برجهد يا از بالاى روده‌ها آيد و به روده‌ها ريزد - كه ممكن است از كبد آيد - كه در اين باره شرح كافى داده‌ايم .\r\nاگر مادهء كذائى از كبد ورم كرده باشد ، سالمتر از آن است كه از كبد ناتوان شده آيد و آنچه از كبد داراى ورم باشد علاجش آسان‌تر از آن است كه از كبد ناتوان سرچشمه گيرد .\r\nاگر سبب اسهال پوست انداختن روده باشد ، يا سببش طحال باشد ، يا گناه از كيسهء زهره باشد ،\r\n\r\n","description":"","footnote":"","page_name":" 378 ","page_number":392},
  {"content":"\r\n\r\nاگر از مادهء ريمى باشد و يا اگر از وجود قرحه در معده و مرى باشد ، نتيجهء همگى آنها يكى است و آن اينكه مادهء ناسازگار به روده‌ها مىفرستند ؛ ما اكنون در اين باره توضيح و تفسير كافى نداريم و تنها راجع به آنچه در خود روده پديد آيد و سبب اسهال مىشود توضيح مىدهيم كه از اين قرار است :\r\nشايد ورم در روده‌ها رخ دهد .\r\nشايد مادهء مترشحه از كيسهء زهره روده‌ها را بگزد .\r\nشايد خون بسيار گرم‌مزاج از كبد آمده و به روده‌ها ريخته است .\r\nممكن است رگى در بالائيها يا در پايينيها ترك برداشته و خون از آن جارى شده و به روده‌ها ريخته است .\r\nامكان دارد چنان داروى مسهلى به روده وارد شده باشد كه آن را زخمى كرده است ؛ مثلا پيه هندوانهء ابو جهل همين كار را مىكند .\r\nاگر قرحه ، بركنده و غفونى و مايه خوره باشد ، ممكن است در روده سبب اسهال شود .\r\nامكان دارد قرحه بدون تأمل و بدون متعفن شدن سبب اسهال در روده‌ها شود .\r\nممكن است سبب قرحهء پاك و بىآلايش باشد يا قرحه چركين پليد باشد . اگر قرحه در روده‌هاى كلفت باشد سلامت‌تر از آن است كه در روده‌هاى باريك باشد و علاجش نيز آسان‌تر است ؛ بويژه اگر قرحه در رودهء روزه‌دار پديد آيد خطرهاى زير را دارد :\r\nاولا قرحه بسيار مشكل است كه خوب شود .\r\nثانيا از آنجا كه رودهء روزه‌دار بسيار نازك است و رگهايش زياد و درشتند و مادهء زهرهء خالص و بدون آلودگى از كبد بدان مىآيد ، اگر از اثر قرحه سوراخ شود پناه بر خدا ! رودهء روزه‌دار همسايهء نزديك اندامى از اندامان رئيسى ( كبد ) است . هيچ روده‌اى به اندازهء رودهء روزه‌دار به كبد نزديك نيست . بدشانسى بزرگ در اينجاست كه دارو بر رودهء روزه‌دار گير نمىكند و از روى آن مىلغزد .\r\n- قرحهء روده از كجا آيد ؟ آن هم چندين احتمال دارد :\r\n1 - تفاله كه از آن مىگذرد روده را مىخراشد و خراش قرحه مىشود .\r\n2 - مادهء زهره‌اى بسيار تندمزاج است و سبب خراش و قرحه مىشود .\r\n3 - خلط بسيار شورمزه در روده سبب قرحه مىشود .\r\n4 - خلط بسيار لزج به روده چسبيده است كه هرگاه بركنده شد جايش قرحه سر برآرد .\r\n5 - ورمى تركيده است و چكيدهء آن سبب قرحه روده شده است .\r\n6 - هر نوع مادهء اسهالى كه حالت آزاررسانى به روده داشته باشد و از روده بگذرد ممكن است قرحه ببار آرد .\r\nاگر قرحهء روده از مادهء سودائى باشد و مادهء سودائى سبب خراش و پوست‌اندازى روده شده باشد و سرآغاز پيدايش قرحه در سرآغاز روده‌ها باشد ، كشنده است .\r\nاگر قرحهء روده از اثر مادهء سودائى باشد و سبب خراش و پوست‌اندازى روده گردد و حال بيمار در مراحل نهائى تب باشد ، حتما بيمار را مىكشد - هرچند به حدّى نرسيده باشد كه پوست از روده\r\n\r\n","description":"","footnote":"","page_name":" 379 ","page_number":393},
  {"content":"\r\n\r\nبركند و هنوز فقط موجب اسهال سودائى باشد - بويژه اگر مادهء سودائى سبب اسهال از آن نوع سوداى ترشمزه باشد كه بر زمين مىجوشد . حتى اگر بيمار هنوز نيرومند بلكه سالم و تندرست هم باشد از اين بلا شفا نمىيابد .\r\nاما اگر ماده سودائى هست و چندان ترش نيست كه بر زمين بجوشد و بوى ترش نمىدهد ، بدان كه اين مادهء سودائى زايده‌ايست كه طبيعت آن را دفع كرده است و در اين حالت اميد بهبودى هست .\r\nممكن است قرحهء روده بعد از ورم پديد آيد .\r\nامكان دارد علت از چيزى پوست كن و لخت‌كننده باشد كه به روده درآيد ؛ مثلا دارويى مسهل داراى اين خاصيت باشد .\r\nيا غذاى لزج و چسبنده به ديوارهء روده بچسبد و هرگاه از آن جدا شد پوست كن و لخت‌كنندهء روده از آب درآيد .\r\nيا غذايى كه سخت و سفت است با عبور از روده سبب خراش آن شود و خراش به قرحه بينجامد .\r\nيا خلط است كه سبب اسهال شده و بعدا قرحه در روده پديد آورده است .\r\nاگر قرحهء روده از اثر اسهال مادهء مرارى باشد در دو هفته سر بر مىآورد .\r\nاگر از اثر مادهء بوركى باشد در مدت يك ماه پديد آيد .\r\nاگر قرحهء روده از اثر ماده سودائى باشد ، زمان بروزش حدود چهل روز و بيشتر از آن است .\r\nاكثرا اگر قرحه در روده سبب سوراخ شدن آن گردد بيمار مىميرد . ممكن است اگر بيمار نيرومند باشد مدتى با قرحه زندگى كند تا بالاخره تفالهء غذا در شكمش جمع شده و به بيمار استسقايى شباهت پيدا مىكند و آنگاه مىميرد .\r\nگفتيم اگر قرحه از گوهر روده به حجمى هرچند كم سر برآرد و به تعفن بينجامد و سبب ناتوانى در روده و معده گردد ، بيمار مىميرد ؛ حال اگر قرحه سبب سوراخ شدن روده شود و بويژه سوراخ در روده‌هاى بالائى رخ دهد ؛ چگونه اميد به زندگى بيمار داشته باشيم ؟ !\r\nطبيبى روايت كرده است شخصى را ديده كه يكى از روده‌هاى پايينىاش سوراخ شده بوده سرانجام ورمى در شكمش پيدا شده و برآمدگى ورم به سوراخ در مراق و شكم انجاميده و مدفوع از شكمش بيرون آمده و با اين‌همه آن شخص زنده مانده است .\r\nاگر اين روايت صحيح باشد و اگر بگوييم ممكن است چنين رويدادى رخ داده باشد ، ناچاريم بگوييم كه چنين حالتى بسيار از واقع دور است و از آن دور تر - كه باوركردنى نيست - اينكه كسى به حالتى درآيد كه مادهء مدفوع به شكمش بريزد و باز به زندگى ادامه دهد .\r\nگويند اگر رودهء روزه‌دار و آن قسمت از شكم كه روى اين روده قرار گرفته سوراخ شوند ، درد تسكين نمىيابد ، هيچ چيز در معده گير نمىكند ، شخص بيمار پژمرده مىشود و شكمش باد مىكند و مىميرد .\r\n\r\n","description":"","footnote":"","page_name":" 380 ","page_number":394},
  {"content":"\r\n\r\nپوست‌اندازى و خراش روده چندين علت مىتواند داشته باشد :\r\nمادهء سبب خراش و پوست‌اندازى ، خونى باشد .\r\nعلت از مادهء چرك خونالوده يا خون چركالود باشد .\r\nمادهء زهره‌اى موجب باشد و از كيسهء زهره آيد .\r\nموجب از مادهء ريمى باشد .\r\nمادهء خلط خرّاطى ( شبيه به خاكهء چوب‌برى نجّاران ) علت باشد .\r\nعلت از مادهء مخاطى ( خلمى ) باشد .\r\nمادهء كف‌مانند موجب باشد .\r\nعلت از مادهء پوسته‌اى بركنده ( قشارى ) باشد .\r\nاگر علت از ماده زهره‌اى باشد ، از ساير حالات سلامت‌تر بوده و به آسانى علاج‌پذير است .\r\nشايد مادهء سبب قرحهء روده از اثر بيماريهاى سخت و تبهاى سوزان و تب نو به آيد كه اكثرا چنين ماده‌اى در حالات بحرانى بيمارى پيدا مىشود .\r\nاگر سبب قرحهء روده مادهء ريمى باشد ، چند حالت دارد :\r\n1 - از اثر تركيدن ورمى در احشاء . مادهء ريم جارى شده و به روده ريخته است يا دمل تركيده و طبيعت چكيدهء آن را به روده ريخته است ؛ كه اين حالت سالم است و جاى نگرانى نيست .\r\nاگر ماده ريمى از اثر ورم يا دمل درونى باشد و طبيعت آن را به روده رسانيده باشد ، در حقيقت نشايد سبب آن را از روده دانست ؛ كه اكثرا چنين مادهء چكيده از ورم يا دمل تركيده در احشاء درونى سبب قرحه در روده مىشود و سرانجام سبب تباهى حال روده گردد و بارها رخ مىدهد كه مادهء اسهالى ريم است و بند نمىآيد .\r\n2 - شايد مادهء اسهالى ، چرك زخم همراه ريم باشد و گاهى ممكن است كه ماده ريمى مخلوط با خون باشد . و نيز ممكن است از انفجار دمل و ورم در احشاء نباشد و در اندامان درونى ورمى نتركيده باشد و مادهء اسهالى - كه سبب قرحهء روده شده است - از سرطان عفونتى در اندرون باشد .\r\nاز آنجا كه چنين ورم سرطانى بسيار با غير خود در تماس و اصطكاك است و آرام نمىيابد و از آنجا كه بيمارى از بيماريهاى سخت است شفا يافتن بعيد است و بيمار خوب نمىشود .\r\nاگر مادهء اسهالى كه سبب قرحهء روده شده است چرك خونالوده يا خون چركالوده باشد ، چند احتمال دارد :\r\n1 - ورمى گداخته و اين ماده گدازيدهء آن است .\r\n2 - يا ماده از ورم تراوش كرده كه ورم در راه رسيدن است . كه در اين حالت اكثرا سبب از روده و در روده نيست .\r\nاگر مادهء اسهالى خونى است ، چند احتمال دارد :\r\nالف - مادهء اسهالى خونى يكباره و ناگاه آيد .\r\nب - ماده كم‌كم و به تدريج آيد .\r\nاگر حالت اوّل است يعنى مادهء اسهالى خونى است و يكباره ريزش كرده است ، سببش باز\r\n\r\n","description":"","footnote":"","page_name":" 381 ","page_number":395},
  {"content":"\r\n\r\nشدن رگ و گسستن تك‌رگ است . اگر درد همراه نداشته باشد بدان كه از روده‌ها نيست و از احشاء ديگر است بويژه اگر نشانيهاى گسستگى تك‌رگ و سرباز كردن رگها را تشخيص دادى .\r\nشايد مادهء اسهالى خونى درد نداشته باشد و از روده‌ها باشد . اين در حالتى است كه دهانهء رگها بدون وجود سببى ديگر باز شده باشند . كه در اين حالت نيز سلامت است و جاى نگرانى نيست .\r\nاگر فصل زمستان خشك و شمالى باشد و بعد از آن بهار پربارش جنوبى و تابستان پربارش باشد ، اسهال خونى بسيار اتفاق مىافتد .\r\nاگر زمستان جنوبى و بهار شمالى و كم‌بارش باشد اسهالى خونى زياد است ؛ بويژه در بدنهاى رطوبت‌مزاج و در بدن زنان در اين شرايط اسهال بسيار رخ مىدهد .\r\nاگر زمستان جنوبى باشد و بهار شمالى باشد و فصل تابستان به درازا كشد ، اسهال و پوست انداختن و خراش روده زياد است ؛ زيرا سبب اسهال خونى و پوسته‌اندازى روده‌ها از بسيارى نزله است كه در چنين موسم سال بسيار است .\r\nدر مناطق جنوبى و با وزيدن بادهاى جنوبى و بارش زياد ، اسهال خونى بسيار رخ دهد ؛ زيرا چنين هوا و حالات موسمى مواد را به حركت درمىآورند و سوراخهاى زير پوست را سست مىكنند ؛ بويژه اگر انسان به نزله‌هاى شورمزه مبتلا باشد .\r\nاگر اسهال و خراش روده از مادهء مرارى باشد و اسهال خونى بدنبال آيد و احساس درد همراه باشد ، وضع بيمار وخيم است و نشان از خوبى ندارد . بويژه اگر قبل از خون مادهء خراطى ( شبيه به خاكهء چوب خراطان ) باشد و بعد از آن خون اسهال شود ، بسيار بد است و دلالت بر اين دارد كه بيمارى در جرم روده‌ها جاى خوش كرده و ژرفارو است . مادهء خراطى نشان از لخت شدن روده دارد كه رويهء روده‌ها لخت شده و اين ماده با اسهال آمده است .\r\nاگر مادهء اسهالى مادهء خلمى باشد ، بدان كه از رطوبت غليظ منشأ دارد . مادهء اسهالى كه خلمى باشد در تبهاى تركيبى ( دو حالت تب در يك آن يا در اوقات جداگانه ) و برخى از تبهاى معمولى رخ مىدهد - كه اين حالات تب و اسهال ناشى از آنها را بعدا شرح خواهيم داد - و مادهء اسهالى در اثناى تب وبائى اكثرا كف‌آلود مىشود .\r\nاگر مادهء اسهالى پوسته‌اى است يعنى تو گوئى پوستهء نازك از اندامى بركنده شده مادهء اسهال شده و بيرون ريخته است ، شايد از اثر قرحهء معده باشد و از خراش و پوست‌اندازى روده نباشد و امكان دارد كه از خراش و پوست‌اندازى روده باشد و از طبقات و لايه‌هاى روده‌ها باشد ؛ كه براى تعيين منشأ آن نشانيهايى هست :\r\n1 - اگر مادهء اسهالى - كه پوسته‌اى و غليظ است - منشأ از رودهء كلفت داشته باشد ، بزرگى قطعه‌هاى داخل مادهء اسهال شده دليل بر بزرگى رودهء منشأ دارد .\r\n2 - اگر قطعه پوستكهاى داخل مادهء اسهال شده و بيرون ريخته كوچك و نازك باشند ، از رودهء باريك آمده‌اند . اين نوع از پوستكها كه با اسهال آيند ، وقتى به خارج مىريزند كه بيمار مىخواهد از اجابت مزاج برخيزد . اكثرا چنين ماده‌اى بعد از حقنهء شستشودهنده به بيرون مىريزد .\r\nبقراط فرمايد : « اگر مادهء مدفوع اسهالى از مادهء سودائى باشد و ديرپا باشد و كهنه شود ، اميدى\r\n\r\n","description":"","footnote":"","page_name":" 382 ","page_number":396},
  {"content":"\r\n\r\nدر شفاى بيمار نيست » . هم او فرمايد : « اگر مادهء استفراغى - كه به جاى مدفوع به بيرون مىريزد - كاملا آبكى و به آب شبيه باشد و بعدا به شكل مرهم درآيد ، نشانهء بدحالى بيمار است » .\r\nاگر كمى بعد از مبتلا شدن به استسقا و بويژه بعد از ابتلا به استسقايى كه منشأ از ورم كبد داشته باشد و نيز ورم بد باشد و فساد معده روى دهد ، بيمار مادهء آبكى و به آب شبيه بيرون دهد ، چنين اسهالى بند نمىآيد .\r\nباز بقراط فرمايد : « شخصى كه بعد از مبتلا شدن به بيمارى ناگاه به اسهال نيز مبتلا گردد و پيش‌درآمدى نداشته باشد ، آژير مرگ زودرس است » .\r\nگاهى ممكن است همراه استسقا فساد معده رخ دهد كه فساد معده قطع نمىشود و اسهال نيز هيچ فائده‌اى براى استسقا ندارد ؛ زيرا در اين حالت مادهء اسهالى آب نيست بلكه چيزى اسهال مىشود كه بدن بيمار را ناتوان گرداند .\r\nگاهى ممكن است قرحهء روده و پوست انداختن روده به بيمارى استسقا بينجامد .\r\nكسى كه اسهال است و دل‌پيچه ( مغص ) دارد و كزاز و قى كردن و سكسكه نيز همراه اسهال است و به فراموشكارى هم مبتلا شده ، پيك مرگش فرا رسيده است .\r\nدر كتاب بقراط - كه در قبرش كشف شده - آمده است : « كسى كه بيمارى ديزانترى ( اسهال خونى دارد ) و چيزى سياه همانند گاودانه پشت گوش چپش پيدا شد و زياد از اندازه تشنه شد ، در روز بيستم مىميرد و به روز بيست و يكم نمىرسد و رهائى محال است .\r\nاين را بدان ! كه اسهال در حالت ابتلاى بيمار به تب سخت - كه دليل بر بزرگى ورم دارد - دليل بدحالى بيمار است .\r\nاگر بيمار اسهال دارد و اشتهاى خوراك را به كلى از دست داده - كه دليل بر نماندن و نابود شدن نيروى دهانهء معده است - نويد خوبى نيست .\r\nاگر مادهء اسهالى سياهرنگ است و منشأ از قرحهء موجود در روده است ، دليل بر بدحالى بيمار است .\r\nاگر مادهء اسهالى از روده‌ها منشأ دارد اما پوست‌اندازى روده نيست و خونريزى نيست و سببى در بالائيهاى روده پديدار نيست ، بدان كه لغزش معده در اين اسهال با روده شريك است .\r\nاگر در مادهء اسهالى گداختهء قرحهء موجود در روده وجود داشته باشد و از آن بيشتر باشد كه از قرحهء معده آيد ، بلكه چنان حدس زدى كه مادهء اسهالى تنها از روده‌ها مىآيد ؛ در اينجا بايد دقت كنى ! اگر از اثر بركنده شدن قرحه در روده باشد و مادهء سيلانى اسهال بر دوام جارى باشد ، حتما در نتيجه به پوست‌اندازى خونى و ريزش شديد خون مىانجامد . همچنين چسبيدن داروى مسهل بر دهانهء رگهايى كه با روده ارتباط دارند و يا در سطح روده قرار گرفته‌اند ، سبب اسهال مىشود .\r\nاگر اسهال از ناتوانى روده و معده باشد - كه آن را مادهء شكم گويند و سبب مادهء شكم نيز ناتوانى ، قرحه و گدازيدن قرحه و دمل است - گاهى اتفاق مىافتد كه از خون اسهالى كه به شكم مىريزد بيمار بهره بيند .\r\n\r\n","description":"","footnote":"","page_name":" 383 ","page_number":397},
  {"content":"\r\n\r\nدليل چنين حالتى از قرار زير است :\r\n1 - ناخودآگاه و يكهو دست و پا سرد مىشوند .\r\n2 - شكم باد مىكند .\r\n3 - بيمار توان خود را از دست مىدهد و غش مىكند .\r\nاگر اسهال از رودهء مستقيم سرچشمه بگيرد - كه همان رودهء ششم است - چندين حالت دارد :\r\n1 - شايد درد همراه داشته باشد كه آن را زحير نامند . درد زحير كشيده مىشود و رودهء راست را لخت مىكند .\r\n2 - ممكن است همراه درد نباشد .\r\n- سبب پيدا شدن زحير چيست :\r\n- آن هم چند جهت دارد :\r\nالف - يا ورم گرم است و ماده‌اى از آن تراوش مىشود .\r\nب - يا ورم سخت هست كه سبب زحير شده است .\r\nج - يا باد است كه زحير را به وجود آورده است .\r\nد - يا ماهيچه به سستى رسيده و با زحير مقعد نيز بيرون مىآيد .\r\nه - يا روده مستقيم به كشيدگى مبتلا مىشود و كزاز رخ مىنمايد و ماهيچهء بندآور مدفوع در اطراف مقعد را از كار باز مىدارد .\r\nو - ممكن است چيزى شور يا بوركى يا كيموس غليظ يا خلط مرارى در مدفوع داخل شده باشد .\r\nز - يا به پيروى از ديزانترى ( زحير ) آمده است .\r\nح - يا سرما بر رودهء مستقيم اثر گذاشته است .\r\nط - يا بيمار زياد بر جاى سخت نشسته است .\r\nى - يا خلط تندمزاج يا ناسور يا بواسير يا ترك برداشتن يا قرحه و خوره و يا مادهء مدفوع بند آمده است و ريزش نكرده است .\r\nاكثرا زحير از خلط مخاطى ( خلمى ) است كه مادهء اسهالى بعد از مخاطى شدن به خراطى تبديل شده و بعد از خراطى چند قطره خون مىآيد .\r\nطبيبى گفته است : « ممكن است گاهى در زحير چيزى سنگ‌مانند بيرون آيد » كه جالينوس اين حالت را بعيد مىداند .\r\nاكثرا كسانى كه بلغم گنديده دارند به زحير مبتلا مىشوند ؛ زيرا عفونت بلغم يا بلغم عفونى وقتى از رودهء راست ( مستقيم ) مىگذرد اثرى از خود باقى مىگذارد كه بعدا به مادهء لزج آزاردهنده تبديل مىشود .\r\nدر بعضى حالات بيمار زحير چنان احساس مىكند كه نمك بر پيزىاش پاشيده شده است كه در اين حالت معلوم مىشود مادهء اسهالى بوركى است .\r\nدشوارتر و صعب العلاج‌تر زحيرى است كه دنباله‌رو استسقا باشد و يا از بيمارى استسقا بوجود آمده باشد .\r\n\r\n","description":"","footnote":"","page_name":" 384 ","page_number":398},
  {"content":"\r\n\r\nگاهى رخ مىدهد كه پيزى و رودهء مستقيم به كزاز مبتلا مىشوند و ماهيچه‌ها از بند آوردن آنچه بر آنها وارد آيد عاجز و ناتوان مىگردند يا ترنجيده و كزازى مىشوند و نمىتوانند آنچه را در بالاى آنها قرار مىگيرد به پايين بكشند .\r\nاگر زحير از خود پيزى بوده و درد همراه نداشته باشد ، تنها خون مىآيد و غير از خون چيز ديگرى نيست و آن اكثرا خونى است كه در بدن محصور بوده است ، خونى است كه از اثر غذا يا بندآمدهء خونى - كه بايستى جريان يابد - يا بريده شدن اندامى يا ترك ورزش كردن يا ساير حالتهاى اين‌چنانى - كه سابقا شرح داده‌ايم - پس‌مانده و طبيعت اين خون بىمصرف را بيرون داده است . چنين خون صاف را - كه از اثر زحير پيزى آيد - نبايد بازداشت مگر اينكه به حالتى برسد كه بيم از توان افتادن و برافتادن نبض بيمار برود .\r\nتا اينجا بحث ما راجع به مادهء سيلان زحير بود كه از روده‌هاى ششگانه منشأ دارد ؛ اما اگر مادهء اسهالى از سراسر بدن سرچشمه مىگيرد ، چند احتمال دارد :\r\n1 - يا زادهء بحران بيمارى است و نيروى راننده در بدن آن را بيرون فرستاده است .\r\n2 - يا نيروى گيرنده و نگهدارنده در بدن ناتوان شده است و نتوانسته آن را از بيرون شدن باز دارد .\r\nكه چنين حالتى براى كسانى كه بسيار ترسيده‌اند يا بيمارى سل دارند ، يا بيمار دق دارند و در مراحل پايانى عمر هستند رخ مىدهد .\r\n3 - يا ورم و دمل و يا قرحه گداخته و آب شده است و مادهء اسهالى حاصل از آن آب شده است .\r\nدر چنين حالتى مادهء اسهالى نخست آبكى و كم‌مايه و سپس منعقد مىشود و گرسنگى شدت مىيابد ، درد بسيار است ، بعدا اشتهاى غذا و نوشيدنى از بين مىرود و بيمار بسيار ناتوان مىشود ، به انواع تب مبتلا مىگردد و احتمال دارد كه دل بهم آمدن ، دشوار شاشيدن ، باد شكم و قرقر شكم هم باشد . شايد رنگ چهرهء بيمار به زرد مايل به سياهى و مات درآيد . به علاوه دست و پا سرد و زبان خشك است .\r\n4 - ممكن است اسهال از اثر تبهاى پليد يا بو كردن چيزهاى زيان‌آور ( چيزهاى سمى زيان‌بخش - نسخه . ) باشد كه خلط درونى را فاسد كرده است .\r\n5 - يا اسهال پيامد پرشدگىهاى بيش از حد است . مثلا بيمار بايستى پاكسازى شود ، كه نشده ، يا چيزهايى كه عادتا بايستى جريان يابند بند آمده‌اند ، يا اندامى گسسته و بريده شده است ، يا بيمار ترك ورزش كرده است ، يا موادى كه بايد از بدن تحليل بروند كمتر از اندازهء لازم تحليل رفته‌اند و ساير چيزهايى كه قبلا دانسته‌اى . كه اين بندآمده يكهو تكان مىخورد و مىخواهد بيرون آيد :\r\n6 - يا اسهال از لت‌انبانى است ، خوراك بر خوراك بر معده وارد شده و برهم انباشته شده است .\r\nهنوز وعده غذائى هضم نشده غذاى ديگر آمده است ، كه انسان پرخور و آزمند خوراك به بيمارى بسيار شديد مبتلا مىشود و غذاى برهم انباشته را از بالا و پايين پرت مىكند . اين بيمارى را هيضه ( قى و اسهال باهم ) نامند .\r\n7 - شايد راه‌بندان در رگها و غيره واقع شده ، غذا چنان كه لازم است از راه‌پيمائى طبيعى درمىماند و در نتيجه اسهال پديد آيد .\r\n\r\n","description":"","footnote":"","page_name":" 385 ","page_number":399},
  {"content":"\r\n\r\nحال برگرديم به بيمارى هيضه كه چگونه تكوين مىيابد . مادهء غذائى در معده هضم نشده ، فاسد گشته ، فاسد هضم نشده از معده جدا مىشود ؛ نيروى دفع‌كنندهء بدن آن را با فشار به روده‌ها مىراند ، غذاى خوب هضم نشده به خلط ناسازگار با بدن تبديل مىشود ، هرگاه زياد شد بر طبيعت سنگينى مىكند ، طبيعت آن را به هر طرفى كه ممكن است سوق مىدهد ؛ به سوى بالا كه به شكل مادهء مرارى زنگارى و گاهى آب‌مانند از راه دهان برآيد و به سوى پايين به اشكال گوناگون اسهالى از راه مدفوع بيرون مىريزد .\r\nاگر بيمارى هيضه از اثر فاسد شدن يك وعده غذا باشد سالم‌تر از آن هيضه است كه از اثر پياپى آمدن چندين بارهء غذاى برهم انباشته باشد و فاسد بر فاسد آمده باشد .\r\nبيمارى هيضه - كه بسيار بدجنس است و جاى نگرانى است - روىآورى است كه نخست سبك بوده و بعدا شكم را به درد مىآورد و شكم پيچه ( مغص ) رخ مىدهد ؛ درد پيچش در روده‌ها پديد آيد . اين درد از اثر خلطهاى گرم‌مزاج - كه به معده مىريزند - به معده نيز سرايت مىكند .\r\nاكثرا اسهال و قى باهم بدون فاصله گرفتن از يكديگر آيند و خلط موجود در بدن دنباله‌رو مادهء اسهالى و مادهء برآوردنى مىباشند و به بيرون پرت مىشوند ، كه سبب را دانستى !\r\nابتدا مادهء بيرون آمده مرارى است ، بعدا مادهء آبى خالص كه بوى گند گوشت فاسد مىدهد خارج مىشود . احتمال دارد مادهء بيرون ريختنى همانند آبى كه گوشت در آن شسته‌اند باشد و بوى چربى دهد و مايل به مادهء اسهالى خراطى گردد . بعد از آن نبض بيمار سست گردد ، تشنج رخ دهد ، بيمار عرق سرد مىكند و مىميرد .\r\nبيماران هيضه بسيار تشنه مىشوند و تا آب نوشيدند همين‌كه به معده رسيد گرم مىشود و آن را قى مىكنند . اگر خود را تشنه نگهدارند و آب نخورند و صبر كنند به نفع آنها است .\r\nبسيار روى مىدهد كه از اثر فشار و آزار و روىآورهاى ناپسند نبض به حالتى درمىآيد كه گوئى نمىزند ، امّا همين‌كه روىآورهاى بيمارى آرام شوند باز نبض به تپش برمىگردد .\r\nكسى كه به هيضه خو گرفته يعنى سابقا هيضه گرفته است ، در ابتلاى دوباره به اين بيمارى بسيار جاى نگرانى نيست و چندان‌كه براى كسانى سابقهء ندارند خطر است ، خطرناك نيست .\r\nكودكان بيشتر از بزرگان به هيضه مبتلا مىشوند .\r\nبيمارى هيضه در فصل تابستان و پاييز زياد است ؛ زيرا هضم خوراك در اين دو فصل ناتوان است . بيمارى هيضه در زمستان و بهار كم است .\r\nكسى كه ناشتا آب سرد بنوشد و بعد از آن غذاى غليظ بخورد ؛ بويژه اگر روزه‌دار باشد و روزه را با نوشيدن آب سرد باز كند و بعدا غذاى ديرهضم و غليظ بخورد ، به بيمارى هيضه مبتلا شود .\r\nخوردن زردآلو و خربزه گاهى سبب برانگيختن هيضه مىشوند .\r\nبارها رخ داده كه مادهء سيلانى هيضه بند آمده است و از راه مدفوع و قى بيرون نريخته است و رو به اندامان بول كرده و با بول بيرون ريخته است . كه در اين حالت دفع بول سوزش همراه دارد .\r\n8 - گفتيم شايد اسهال از اثر راه‌بندانها در بدن باشد . كه تفصيل آن از اين قرار است :\r\nبن‌بست در رگى يا رگهايى ايجاد شده است ، در مدتى معين كه رگ مبتلا به راه‌بندان پر مىشود ،\r\n\r\n","description":"","footnote":"","page_name":" 386 ","page_number":400},
  {"content":"\r\n\r\nپرى به حدى مىرسد كه تحمل نگهدارى آن را ندارد ، مادهء جمع آمده - كه سرش به بن‌بست خورده است - ناچار برمىگردد و به صورت اسهال به بيرون راه مىيابد . پس در اين حالت اسهال راه‌بندانى نوبتى است ، تا رگهاى بن‌بسته پر نشوند اسهال نيست همين‌كه پر و مالامال شدند و ماده برگشت اسهال رخ مىدهد . در فاصلهء ميان اسهال قبلى و اسهال بعدى بيمار در حال بهبودى و سلامت است . اكثرا نوبتهاى اين اسهالى بيست روز طول مىكشد . البته شايد كمتر يا بيشتر از بيست روز باشد ، اين كوتاهى و درازى مدت نوبت اسهالى بسته به سببهاى مختلف است كه بر تو معلوم‌اند .\r\n9 - اگر اسهال از اثر غذاى وارد شده به معده است ، قبلا در بحث از معده آن را شرح داديم ؛ اما اگر در اينجا آن را تكرار كنيم زيانى ندارد و بگذار بيشتر توضيح دهيم .\r\nگوييم : سبب اسهالى كه از غذا باشد چندين حالت و چندين احتمال دارد :\r\n1 - خوراك وارد شده به معدهء گرم‌مزاج بسيار كمتر از حدّ لازم است كه هضم را تباه كند و خودش نيز فاسد مىشود ، طبيعت اين فاسد شده را نمىپذيرد و آن را دفع مىكند ، چنان كه خودت مىدانى !\r\n2 - غذاى وارد شده به معده بيش از اندازهء لازم است ، بر هم مىفشرد ، كشيده مىشود و يا براى هضم شدن آمادگى ندارد و فاسد مىگردد و يا از سنگينى كه دارد به پايين ريزش مىكند .\r\n3 - غذاى به معده درآمده آن را مىگزد ، مثلا پياز كه گزندگى دارد .\r\n4 - غذاى وارد شده به معده تا اندازه‌اى سمّى است ، مانند قارچ .\r\n5 - غذاى جمع آمده در معده زود تباه و فاسد مىشود ، مانند شير .\r\n6 - غذاى به معده درآمده بسيار آبكى و كم‌مايه است و بر دروازهء خروجى نمىايستد .\r\n7 - مادهء غذائى داخل معده يا رطوبى و يا لزج است و از معده مىلغزد .\r\n8 - دارندهء معده بعد از صرف غذا بسيار حركت مىكند .\r\n9 - دارندهء معده آب زياد بر غذا مىخورد و آب بر غذا فشار مىآورد و آن را از معده مىلغزاند .\r\n10 - مادهء خلط در معده جمع آمده كه آن مادهء خلط لغزانندهء خوراك در معده است ؛ مانند خلط بلغمى يا مادهء خلط زداينده مانند خلط صفرائى .\r\n11 - غذاى وارد شده به معده غذاى دروغين است . منظور از غذاى دروغين غذائى است كه در اندازه زياد است اما ارزش غذائى كم دارد مانند سبزيهاى خوردنى .\r\n12 - يا ترتيب وارد شدن غذا به معده سبب لغزش شده است ؛ مثلا شخص ابتدا غذاى نرم و سبك زودهضم و لغزان خورده و سپس غذاى قابض و ديرهضم بر آن افزوده است . يا اينكه غذاى زودهضم بعد از ديرهضم به مصرف رسيده و موجب فساد غذاى زيرين شده ، كه طبيعت آن را بيرون مىريزد .\r\n13 - ممكن است هوا در ايجاد اسهال دست داشته باشد :\r\nهواى محيط زيست اگر گرم باشد اول تحليل مىبرد و بعدا مىخشكاند .\r\nهواى محيط زيست اگر سرد باشد ، مادهء داخل معده را دور هم جمع كرده و سفت مىكند .\r\nهواى مناطق جنوبى و سرماى جنوب و بسيارى بارش باران سبب اسهال مىشوند .\r\n14 - گاهى ممكن است اسهال از باد باشد كه خوراك داخل معده را فاسد كند و غذا را حركت دهد .\r\n\r\n","description":"","footnote":"","page_name":" 387 ","page_number":401},
  {"content":"\r\n\r\nبقراط فرمايد : « كسانى كه زبان شكسته ( لثغ ) هستند اكثرا به فساد معده مبتلا مىشوند . منظور از كلمهء لثغ آن است كه شخص حرف ( ر ) را خوب تلفظ نمىكند . چنين اشخاصى رطوبت بر اندامان عصبى و معده‌شان چيرگى يافته است و در اين چيرگى يافتن رطوبت بر اندامان عصبى و معده مغز شركت كرده است . يا آسيبى بر مغز و غيره وارد آمده است . چنين كسانى را بايد به نرمى اسهال داد » .\r\nهم او ( بقراط ) فرمايد : « كسى كه در جوانى غالبا شكمش نرم بود ، در پيرى شكمش قبض است . عكس آن نيز صحيح است يعنى اگر در ايام جوانى اكثرا شكمش قبض بوده در پيرى شكمش روان مىشود . و كسى كه در زمان جوانى هميشه شكمش روان بوده اگر اين شكم روانى در پيرى نيز ادامه يابد خوب نيست و با حالت شخص سازگارى ندارد » .\r\nهر نوع از اسهال كه در اثناى بيمارى سخت يكهو و ناخودآگاه پديد آيد دليل مرگ است ؛ زيرا نشان از آن دارد كه اخلاط موجود در بدن يكباره فاسد شده‌اند .\r\nاگر كسى كه به اسهال مبتلا است - بويژه اگر اسهال زحير باشد - سكسكه كند . نشانهء بدحالى بيمار است ؛ زيرا سكسكه در اين حالت دليل بر خشك‌مزاجى پژمرده‌كننده است .\r\nاگر مبتلا به اسهال شكم كه از اثر حالت اسهالى ناتوان شده است ، از اثر غذا خوردن نبضش زياد نشد و نيرو نگرفت ، از معالجه‌اش دست بردار . چنين شخصى در چنين حالتى كم‌كم نبضش پايين مىآيد و به نبض كرمى و نبض مورچگى مىرسد كه هنوز زنده است ؛ بعدا شكمش قبض مىشود و نبضش نمىزند و سرانجام مىميرد .\r\nاين را نيز بدان ! كه براى كسى كه انواع حالت اسهالى دارد ، مثلا از مادهء مرارى ، مادهء كف‌آلود ، ماده‌هاى اسهالى ناراحت‌كننده و اصراركننده اسهال شده است مشروط بر اينكه انسان را ناتوان نكرده باشد . كوشش مكن كه اسهال بند آيد . مبادا از اثر بند آوردن مادهء اسهالى در شكم بيماريهاى سخت يا ورمهاى پليد پديد آيد . « 1 »\r\n\r\nنشانيها\r\nگويند : اگر كسى در اثناى مبتلا شدن به تب صفرائى بولش سفيد باشد و عقلش خوب كار كند و سردرد نداشته باشد ، بايد منتظر پوسته‌اندازى روده‌ها بود كه اسهال از آن جهت روى مىآورد .\r\nفرق بين اسهالى كه از معده آيد و اسهالى كه از اثر نزله‌هاى مغزى روى مىدهد آن است كه اسهال معده‌اى ترتيب و تنظيمى ندارد در وقت معين رخ نمىدهد . وقتى مىبينى شديد و گاهى سبك است . اسهال معده‌اى برحسب طرز غذا و مراعات بيمار است .\r\nاگر نيروى هضم‌كننده در معده ناتوان باشد ، مادهء اسهالى بدون هضم شدن فرو ريزد .\r\n\r\n\r\n","description":"","footnote":"\r\n( 1 ) - آنچه نقل شد از قانون چاپ مصر بود . در قانون چاپ تهران دربارهء اسهالىهاى ويژهء معده اضافه‌اى هست كه ازاين‌قرار است : « اسهال كه از لغزش خوراك داخل معده است با اسهال لغزش خود معده فرقش اين است كه طعام كم هضم مىشود و هرگاه از معده پايين آمد در روده گير نمىكند و بيدرنگ به بيرون راه مىيابد .\r\n","page_name":" 388 ","page_number":402},
  {"content":"\r\n\r\nاگر سبب اسهال قرحه در معده باشد ، از پوسته‌اندازى كه با اسهال آيد مىتوانى آن را بشناسى و نشانيهاى ديگر قرحه را نيز مىدانى !\r\nاگر جمع آمدن بلغم لزج در معده سبب اسهال شده است ، بر بلغمى كه با مادهء اسهالى بيرون آيد باد شكم و قرقر نيز گواهند . در حالت اسهال بلغمى بيمار احساس مىكند كه چيزى سنگين از معده‌اش مىلغزد .\r\nاگر اسهال از قرحه باشد ، در حالت اسهال پايينيهاى معده به درد آيد .\r\nاگر علامت قرحه و علامت لغزش معده يا لغزش غذا در معده نبود و درد احساس نشد و بلغمى با اسهال نبود ، اسهال از سوء مزاج است . توضيح اينكه : اين اضافه كه نقل شد ، در چاپ مصر به صورت پراكنده آمده‌اند و به كلى از قلم نيفتاده است . م .\r\nاگر نيروى گيرنده و نگهدارندهء غذا در معده ناتوان باشد ، مادهء اسهالى به سرعت بيرون آيد .\r\nسرعت مىآيد و همگى يك دفعه در اندازهء زياد بيرون نمىريزد ، بلكه بارهاى پياپى دارندهء معده به قضاى حاجت مىنشيند و كم‌كم آن را بيرون مىدهد . اين ناتوان شدن نيروى نگهدارنده و دفع‌كنندهء معده اكثرا از اثر سرما و سردمزاجى است .\r\nاگر ناتوانى در نيروهاى معده هست امّا نيروى هضم‌كننده ناتوان نيست . آنچه در اسهال بيرون مىآيد كاملا خام و هضم نشده نيست و در اثناى ماندنش در معده تا اندازه‌اى به هضم رسيده است .\r\nاگر اسهال معده از لغزش غذاى رطوبى است ، رطوبتهايى كه همراه اسهال است آن را آشكار مىسازند .\r\nاگر معده به قرحه مبتلا است و از اثر قرحه لغزش رخ داده است يا جوش پديد آمده در معده سبب اسهال شده است ، نشانيهاى قرحهء معده را با خود دارد كه مادهء پوست‌كنى با قى آيد و جوش در دهان پيدا مىشود و درد و آزار نيز احساس مىشود .\r\nبقراط فرمايد : « كسى كه لغزش روده دارد ، قى كردن به زيان او است » . اينجا سبب را ذكر نفرموده است .\r\nاگر سبب اسهال از سوى مغز باشد و نزله‌ها برانگيزانندهء اسهال باشند ، نشانيهايش اين است :\r\n1 - علامت سوء مزاج مغز پيداست .\r\n2 - نشانى از مادهء نزله‌اى كه از مغز آيد پيداست .\r\n3 - اسهالى كه از اثر نزله‌هاى مغزى باشد در نوبت‌هاى مرتب آيد .\r\nدر كتاب عجيب آمده است : « اگر كسى اسهال دارد و اسهال از اثر لغزش در روده‌ها است و جوش سفيدرنگ به اندازهء يك دانهء نخود بالاى دنده‌ها در پشتش پيدا شد و ادرار زياد داشت ، فورا در اثناى همان يك ساعت مىميرد » .\r\nاگر ابتلا به اسهال از اثر نارسائى كبد است ، نشانيها را در باب بيماريهاى كبد ذكر كرديم . همچنين علامات بيماريهاى وريد باب را نيز بيان نموديم .\r\n\r\n","description":"","footnote":"","page_name":" 389 ","page_number":403},
  {"content":"\r\n\r\nاگر اسهال از اثر نارسائيهاى طحال است ، نشانى آن است كه ماده اسهالى اكثرش مادهء سودائى است و اين را در باب طحال بيان كرديم . مادهء اسهالى - به شرطى كه از طحال باشد - ته‌نشين ماننده‌اى است و نشانيهاى خوب و بد طحال را ذكر كرديم و فرق اسهال ناشى از كبد و اسهال ناشى از طحال را توضيح داديم كه درد همراه اسهال و حالت خارج از وضع طبيعى در حالى كه طحال بيمار باشد چگونه است و بيان كرديم كه اسهال كبدى در چه حالى است .\r\nاگر اسهال از روده‌ها ناشى است ، نشانيهايش : احساس درد در روده‌ها و پيچش شكم ( مغص ) است . نشانيهاى اسهال ناشى از روده‌ها كاملا بر خلاف اسهال ناشى از كبد است . كه در اين باره معلومات كافى دارى و بيشتر اينها را ياد گرفته‌اى !\r\nاسهال ناشى از نارسائى روده‌ها نوبتها و فاصله‌هايى دارد و در هر نوبتى از نوبت قبلى بدتر مىشود و مادهء اسهالى در هر نوبتى از نوبت قبلى بدبوتر و پف‌كردگى پوست بدن شديدتر است و نشانيهاى تباهى كبد در نوبتهاى اسهالى - كه از روده‌ها باشد - بيشتر آشكار است .\r\nبدان ! كه شواهد مورد اعتماد بر اسهالى كه از روده‌ها باشد كه از هر نشانى ديگر آشكارتر و واضح‌تر هستند ، سه چيز است : احساس درد در روده‌ها ، شكم‌پيچه ( مغص ) و مادهء خراطى شبيه به خاكه چوب خراطان . هرگاه اين نشانه‌ها را تشخيص دادى ، بدان كه اسهال ناشى از نارسايى روده‌ها است و از هيچ جاى ديگر نيست . اگر سه نشانى فوق الذكر را پيدا نكردى ، باز ممكن است اسهال از روده‌ها باشد .\r\nاگر اسهال از پوسته‌اندازى باشد ، يا اسهال خون ويژه به روده باشد . نشانيش باز شكم‌پيچه و احساس آزار است .\r\nشايد اسهال خونى از اثر باز شدن رگها باشد .\r\nاگر پوسته‌اندازى روده‌ها به قرحه كردن روده بينجامد و اسهال خونى پديد آيد ، يا نخست قرحه بوده و در نتيجهء قرحه اسهال خونى پديد آمده است ، باز آزار و شكم‌پيچه مغص علامت آن است . و اگر در مادهء اسهالى مادهء خراطى و مادهء لخت‌كننده ( تراشنده ) بود دليل آن است كه اسهال از روده‌ها است .\r\nاحتمال دارد كه قرحه در روده بوده كه بركنده شده و اسهال را سبب شده است . در اين حالت مادهء خراطى به زودى نمايان نمىشود و مدتى مىخواهد كه اين مادهء خراطى با اسهال آيد . امّا لغزشى آزاردهنده در جايى معين از احشاء احساس مىشود . مادهء اسهالى در اين حالت كم‌كم و پيوسته آيد و به مدت طولانى ادامه مىيابد .\r\nاگر همراه مادهء اسهالى پوستكهايى دفع شده كه از پوست‌اندازى روده‌ها نيست ، دليل آن است كه اسهال از معده است يا از اطراف معده ناشى است كه درد معده نيز بروز مىكند . ساير علامات را سابقا بيان كرده‌ايم .\r\nاين را نيز بدان ! كه مادهء خراطى و مادهء تراشيده ( جراده ) هر دو گواه صادق بر وجود قرحه هستند .\r\nاگر مادهء اسهالى با مادهء خراطى و تراشيده قاطى بود و بوى گندمى داد بدان كه از خوره است .\r\n\r\n","description":"","footnote":"","page_name":" 390 ","page_number":404},
  {"content":"\r\n\r\nاگر مادهء اسهالى با مادهء خراطى و تراشيده قاطى بود و بوى گندمى داد و سودايى بود ، بيم آن مىرود كه ورم سرطانى پيدا شده باشد .\r\nاگر قرحه هست و سبب اسهال شده است و اگر آسيب و بلائى در احشاء پيدا شده و سبب اسهال شده است و اگر مىخواهى بدانى كه خون اسهالى از كجا سرچشمه دارد ، مىتوانى از جاى آزارديده و به درد آمده بدانى .\r\nآيا درد بالاتر از ناف است يا پايين‌تر از ناف ؟\r\nآيا درد بسيار شديد است يا نه ؟\r\nدردى كه ناشى از نارسائى روده باريكه است به اندازه‌اى شديد است كه در هيچ‌يك از اندامان بالايى به اين شدت نمىباشد .\r\nمىتوانى از پوستكهاى همراه مادهء اسهالى ، نشانيهايى كسب كنى :\r\nاگر پوستكها نازك و تنك باشند ، از روده‌هاى باريك است .\r\nاگر پوستكها بزرگ و ستبر باشند ، از روده‌هاى غليظ و كلفت آمده‌اند .\r\nمىتوانى از به هم آميختگى پوستكها با مادهء اسهالى منشأ اسهال را بشناسى :\r\nاگر بسيار درهم آميخته‌اند ، بدان كه از روده‌هاى بالايى است .\r\nاگر پوستكها از مادهء اسهالى كناره گيرند ، دليل بر آن است كه منشأ اسهال از روده‌هاى پايينى است .\r\nدر اكثر حالات اگر منشأ اسهال در روده‌هاى پايين يا در مقعد باشد ، خون قبل از مدفوع بيرون آيد .\r\nمىتوانى از اندازهء زمانى ميان به درد آمدن شكم و ريختن مادهء اسهالى نشانى كسب كنى :\r\nاگر به درد آمدن شكم شروع كرد و بعد از مدتى نسبتا زياد مدفوع فرو ريخت ، بدان كه از رودهء باريك است . و اگر زمان ميان به درد آمدن شكم و بيرون دادن مادهء مدفوع كوتاه بود ، از رودهء پايين و غليظ است .\r\nاگر مادهء اسهالى كيلوسى بود ، يا به خونابه شبيه بود دليل آن است كه مادهء اسهالى منشأ از رودهء باريك دارد .\r\nمادهء اسهالى كه از روده باريك باشد بدبوتر از آنها است كه از روده باريك نباشند .\r\nدرد و آزارى كه همراه مادهء اسهالى منشأ گرفته از رودهء باريك است شديدتر از دردى است كه در غير آن احساس مىشود .\r\nمىتوانى بدانى كه مادهء اسهالى كجائى است ، مشروط بر اينكه ماده را خوب بررسى كنى .\r\nاگر از روده باريكها باشد مادهء خونى در آن چيرگى دارد و با آت و آشغالى مخلوط نيست .\r\nاين را نيز بدان ! كه اگر منشأ اسهال قرحه باشد ، و قرحه ديرپا و كهنه باشد و اندازهء اسهالى كم نباشد ، احساس درد به اين شدت نباشد كه عادتا در بودن قرحه احساس مىشود قرحه پليد و چركين است .\r\n- چگونه بدانيم كه قرحهء چركين است و قرحهء خوره‌اى نيست ؟\r\n\r\n","description":"","footnote":"","page_name":" 391 ","page_number":405},
  {"content":"\r\n\r\n- اسهالى كه از اثر قرحهء خوره‌اى پديد آيد بيشتر درد دارد ، مادهء اسهالى بدبوتر است و كمتر به سياه‌رنگى مىزند . اما اسهالى كه منشأ از قرحهء چركين و پليد گرفته است ، مادهء اسهالى چرك و خونالودهء شل و آبكى است و رنگ مايل به سپيدى دارد و بوى عرق و گوشت مىدهد .\r\nاگر همراه مادهء اسهالى مادهء خراطى هست و بعد از آن خون زياد آمد ، دليل آن است كه قرحه از نو برگشته و بيمارى شدت يافته و هرچه بر رويهء روده بوده نابود شده و قرحه به جزئى از روده سرايت كرده است .\r\nگاهى رخ مىدهد كه ورم هست و به قرحه تبديل شده است . اين حالت را مىتوانى از نوع آزار و ساير نشانيهايى كه براى وجود ورمها ذكر مىكنيم درك كنى .\r\nاكثرا اسهال از سببهائى رخ مىدهد كه آنها را ذكر كرده‌ايم .\r\nاگر رگ در روده باز شده و پوست‌اندازى روده روى داده است ، مادهء اسهالى خون خالص است و كمى از پوستكها را با خود دارد و احتمال دارد كه درد همراه داشته باشد و نيز احتمال دارد كه درد نباشد . ممكن است نوبتى اسهال خونى رخ دهد . همين اسهال خونى احتمال دارد از باز شدن رگ در روده نباشد و در جاى ديگر باشد و علامت پر و مالامالى رگ از خون گزارشگر اين حالت است .\r\nاگر حالت اسهالى از بواسير يا سببهاى سرطان‌زا در بالائيهاى روده باشد ، مادهء اسهالى بدبو و همراه خون سياهرنگ و كم است و پيوسته آيد و احتمال هم دارد كه نوبتى آيد ؛ كه نوبتى بودن و نوبتى نبودن بسته به وضعيت بدن است كه خون زياد دارد يا از خون پاكسازى شده است و خون كم است .\r\nاگر سبب حالت اسهالى از مادهء رطوبى شورمزه - يا بوركى ، يا غليظ و پرمايه و لزج باشد ، از پاك‌سازيهاى نخست حالت اسهالى معلوم مىشود . باد زياد ، قرقر شكم و كم‌رنگى مدفوع همه گواه چنين ماده‌هايى هستند . بيمار احساس مىكند كه چيزى در جايى از احشاء بركنده مىشود .\r\nدردى كه از اين حالت احساس مىشود دست‌بردار نيست و فاصله و مهلت نمىدهد . احساس سنگينى و همراه مادهء اسهالى مادهء خراطى و بلغم هست .\r\nاگر اسهال از پوسته‌اندازى روده و پوسته‌اندازى روده از اثر مادهء صفرائى باشد ، از همان نخستين مرحلهء بيرون آمدن اسهال آن را مىشناسى ؛ كه يا همراه مادهء خراطى است يا مادهء خراطى همراه ندارد اما رنگ مدفوع زرد تيره است .\r\nاگر مادهء سودائى سبب پوست‌اندازى روده شده و پوست‌اندازى روده سبب اسهال گشته است ، آن هم از اولين اندازهء بيرون ريختهء مادهء اسهالى نمايان است . مادهء اسهالى در اين حالت آميخته با مادهء چنان ترش است كه بر زمين مىجوشد و بوى ترش مىدهد ، يا به ته‌نشين شراب مىماند . سياه‌رنگ است و نه بوى ترش مىدهد و نه بر زمين مىجوشد . بيمار مبتلا به اين حالت از اسهال بسيار پكر و اندوهگين و افسرده است و احتمال دارد كه غش كند .\r\nو بدان ! كه اگر سبب پوست‌اندازى روده و سبب بيمارى ديزانترى هنوز پابرجا باشند ، علاوه بر اينكه مادهء خراطى با اسهال آيد ، اگر مادهء صفرائى يا سودائى يا خون گرم يا مادهء بلغمى بدبو ، يا\r\n\r\n","description":"","footnote":"","page_name":" 392 ","page_number":406},
  {"content":"\r\n\r\nمادهء خلط شيشه‌اى و يا تفالهء خشك همراه داشته باشد ، بدان كه حالت بيمارى رو به افزايش است و سبب هنوز باقى و پابرجا است .\r\nاگر ماده‌هاى نام‌برده بجز مادهء خراطى با اسهال نيامدند و تنها مادهء خراطى و تراشه و خون با اسهال بود ، دليل آن است كه سبب بيمارى از بين رفته است و اثراتش مانده است . در اين حالت بايد كوشش خود را بر علاج اين آثار باقيمانده صرف كنى .\r\nاگر مادهء اسهالى خون بدجنس است و منشأ از روده دارد ، نشانى اين است كه پوست‌اندازى آزاردهنده و يا اسهال پياپى آيد و بعدا اشتهاى غذا از بين مىرود ، دل بهم مىخورد و سرانجام مادهء اسهالى خراطى و تراشه مىشود و اكثرا بيمار را مىكشد .\r\nاما اگر مادهء اسهالى خونى است و دردى همراه ندارد و اشتها برجا است و بيمار احساس نارسائى نمىكند جاى نگرانى نيست .\r\nاگر اسهال از اثر تفالهء پرمايه و غليظ باشد ، آن را از پيدايش تفاله و در اثناى مرور آن مىشناسى و يكى ديگر از دلائلش آن است كه هرگاه بيمار شكمش نرم باشد ، دردى احساس نمىكند .\r\nگاهى رخ مىدهد مادهء اسهالى غليظ و از سببى خشكيده است اما مادهء افشره مانندى از آن جدا مىشود و بيرون مىآيد و گمان مىرود كه مادهء بيرون‌ريختنى بندآمده است ؛ اين حالت آژير مرگ است . علامت اين حالت آن است كه چيزى از اين مادهء غليظ تا شكم بيمار نرم است پيدا نيست و اول تفاله بيرون آيد و بعد از آن مدفوع خشك بيرون مىريزد . اما اگر مدفوع خشك بيرون آيد و بعد از آن مادهء اسهالى و شكم نرمى آيد ، اين حالت اكثرا بعد از اسهال ناشى از پوست‌اندازى رخ مىدهد .\r\n- گفتيم اسهال از لغزش پيدا مىشود ؛ لغزش روده يا لغزش معده . فرق ميان اين دو حالت لغزش چيست ؟\r\n- اگر سبب اسهال از لغزش معده است ، غذا در معده در اندازهء بسيار كمتر از لازم به هضم مىرسد و هرگاه از معده سرازير شد ، در روده‌ها درنگ نمىكند و فورا بيرون مىريزد .\r\nاگر سبب اسهال قرحه باشد . علامتهاى زير را دارد :\r\n1 - علامت پوست‌اندازى همراه مادهء اسهالى است .\r\n2 - نشانى از قرحه دارد كه مىدانى !\r\nاگر حالت اسهالى از اثر جمع آمدن بلغم لزج در معده است ، مىتوانى بلغم را در اسهال مشاهده كنى .\r\nبادهاى شكم و قرقر شكم هم دو دليل معتبر هستند . در حالت بلغمى بودن اسهالى بيمار احساس به لغزيدن چيزى سنگين مىكند .\r\nاگر اسهال از اثر قرحه باشد و قرحه سبب لغزش در معده باشد ، بيمار احساس مىكند جايى در زير معده درد مىكند .\r\nاگر معده لغزيده است اما سببش نه قرحه است و نه بلغم بلكه از سوء مزاج است . نشانيش اين\r\n\r\n","description":"","footnote":"","page_name":" 393 ","page_number":407},
  {"content":"\r\n\r\nاست كه هيچيك از نشانيهاى قرحه و مادهء بلغمى نيست .\r\nاگر اسهال از مادهء سودائى و گداختگى است ، از اين نشانيها مىتوان آن را شناخت :\r\n1 - هيچ دليلى در احشاء گير نمىآيد كه معلوم شود سبب اسهال شده است و احشاء كاملا سالم است .\r\n2 - بدن بيمار به حرارت شعله‌ور مبتلا است .\r\n3 - بيمار به تب دق دست‌برندار مبتلا است .\r\n4 - دگرگون شدن رنگ مدفوع ، دگرگونى قوام مدفوع ، بوى بد مدفوع همگى گواه اين حالتند .\r\nمادهء اسهالى كه از گدازيدن خلط باشد چرك خونالوده شل و آبكى است . و اگر از اثر گدازيدن گوشت پيه‌آلود باشد ، چرك خونالوده غليظ و پرمايه است و به اسهال از اثر قرحه شبيه است اما فرقش اين است كه همراه چربى و در رنگ مختلف است و در نتيجه به قوام پيه درمىآيد بدون اينكه قوام خود را از دست بدهد و همچنان شل و آبكى مىماند .\r\nاگر گداختهء ماده اسهالى از گوشت بدون پيه باشد ، با چرك خونالود ناشى از گدازيدن گوشت پيه‌آلود هماهنگ است . اما چربى ندارد و در آخر به رنگ ته‌نشين شراب درمىآيد .\r\nاگر اسهال از اثر پرشدگى رگها از خون است ، خونى كه با اسهال آيد خونى است كه از رگهاى پر و مالامال و از خون لبريز شده كه طبيعت آن را به بيرون پرت مىكند و بدن را از آن تهى مىسازد .\r\nو تو سبب پرشدگى و پاكسازى رگها از خون را سابقا ياد گرفته‌اى و سبب آنها را مىدانى ؛ از همين سببها حالت را بشناس ! اضافه بر آنها خونريزى اسهالى ، خون خالص و بدون آلودگى است و يكباره در اندازهء زياد بيرون آيد ؛ نه دردى همراه دارد ، نه بيمار را به سستى و ناتوانى مىكشاند و مادهء اسهالى هم نوبتى آيد .\r\nاگر اسهال از نوع زحير است - هر نوع از زحير باشد - از معاينهء مدفوع مىتوان تشخيص داد .\r\nاثر سردى مداوم ، اثر نشستن بر جاى سخت ، زحير ناشى از بواسير و زحير ناشى از ترك بردن مقعد را مىدانى و مىتوانى تطبيق دهى .\r\nاگر قبل از بيرون دادن خون زحيرى اسهالى هست و اسهال همراه پوستكهاى پوسته‌اندازى است و يا اينها نيز پيش قدم نبوده‌اند ، علامات ديگر آشكار است و از معاينهء مدفوع شناسائى مىشوند .\r\nگاهى رخ مىدهد كه مدفوع در شكم بند آمده است ، درد و آزار دارد ، افشره مانندهء شل و آبكى از آن مىتراود و به خارج راه مىيابد ؛ اين حالت طبيب را دچار اشتباه مىكند و حدس مىزند كه زحير است . و گاهى ممكن است ماده‌اى بيرون آيد كه خراطى است و به بلغم شبيه است و طبيب گمان مىكند كه زحير است . تو نبايد خود را دچار چنين اشتباهاتى بكنى . بايد با دقت سبب را بيابى چنان كه ياد گرفته‌اى !\r\nفرق بين قرحهء ناشى از زحير و قرحهء روده‌هاى بالاى جاى زحير اين است كه : آن ماده‌اى كه از رودهء مستقيم سيلان مىكند بدبوئيش اندك است ، يا اصلا بوى بد ندارد .\r\nاگر كسى قرحه در روده دارد يا اسهال خونى دارد و خون در شكمش يخ بست ( منعقد شد ) ، به\r\n\r\n","description":"","footnote":"","page_name":" 394 ","page_number":408},
  {"content":"\r\n\r\nسببهائى مراجعه كن كه در اين باره ذكر كرده‌ايم ؛ مثلا بادكردگى شكم ، يكهو سرد شدن دست و پاى بيمار ، ناتوان شدن بيمار و نبض بيمار كه بسيار ناتوان مىشود . و هرگاه بيمار اسهالى چيزى از اين روىآورها را ديد ، بدان كه خون در شكم بند آمده پديد آورندهء اين روىآورها است .\r\nاين را نيز بدان ! كه هرگاه مادهء اسهالى ، رنگ خون سياهرنگ و ناشى از سوختن آن را كمى عوض كرد و مايل به سبز شد ، دليل آن است كه طبيعت دارد تلافى بيمارى را در مىآورد و به تدريج مادهء خونى سوخته - كه تمايل به سبزرنگى پيدا مىكند - كاملا سبزرنگ مىشود و از سبزرنگى به زردى درآيد و بالاخره اسهال متوقف مىشود .\r\nاين را نيز بدان ! كه گاهى رخ مىدهد چيزهاى غده‌مانند از اثر اسهال پيدا مىشوند و گمان مىكنند كه خرط شده ، پوست كنى از ساروج روده‌ها است كه چنين حالتى حتما همراه مغص ( شكم‌پيچه ) مىباشد . اين گمان صحيح نيست بلكه چنين چيزهاى غده‌مانند زائده‌هايى از خلط مىباشند .\r\nاين را هم بدان ! كسى كه نياز دارد به قضاى حاجت برود اما هرچند مىنشيند و منتظر مىماند دفع ندارد و از طرف ديگر احساس نياز به اجابت مزاج هم دست‌بردار نيست و نمىتواند برخيزد و صرفنظر كند ؛ سبب اين حالت آن است كه بدن بيمار غذا را نمىپذيرد .\r\nو بدان ! كه اگر كسى در روز بيشتر به قضاى حاجت رفت و در شب كمتر يا همين‌كه غذاى مورد اشتهاى خود را خورد فورا نياز به اجابت مزاج پيدا مىكند ، سبب ناتوانى معده است . و اگر كسى در شب بيشتر از روز به قضاى حاجت مىرود ، سبب ناتوانى كبد است و كبد غذا را پس مىدهد .\r\nو بدان ! كه بارها اتفاق افتد كسى كه به قضاى حاجت نشسته است ، ماده‌اى نرم و رقيق را بيرون مىدهد و مادهء مدفوع غليظ باقى مىماند و از بيرون آمدن امتناع مىورزد . چنين اشخاصى به قولنج شديد مبتلا مىشوند . پس همهء نشانيها و سببها را بدان و فراموش مكن !\r\n\r\nعلاج اسهال به‌طور عموم\r\nمىگويم : قبل از هر چيز بايد بحث ما دربارهء علاج اسهال را بيش از حد و به افراط بخوانى و داروهاى تناولى را در اين زمينه بشناسى ؛ آنگاه با بحث ما در اينجا كه اكنون شروع مىكنيم آشنا شوى .\r\nمىگوييم : اسهال را بايد با وسايل و داروهاى قبوضيت‌آور ، غليظكننده ، چسبان متوقف كنى .\r\nگاهى نياز افتد كه داروهاى مخدر به كار برى و از ادامهء اسهال جلوگيرى كنى .\r\nگاهى ممكن است كه اسهال را از راه استعمال داروهاى ادرارآور ، عرق‌زا ، داروهاى گشادكنندهء سوراخهاى زير پوست و قىآورها معالجه كنى ؛ كه اين نوع وسايل علاجى همگى مادهء اسهالى را به سوى مخالف سوق مىدهند .\r\nاگر اسهال همراه حرارت باشد ، بايد داروهاى اسهالى سردمزاج و سردىبخش يا همراه داروهاى اسهالى داروهاى سردمزاج و سردىبخش به كار ببرى .\r\nاگر تشخيص دادى كه بيمار مبتلا به اسهال ، نيروى هضم‌كننده‌اش ناتوان است ، داروى\r\n\r\n","description":"","footnote":"","page_name":" 395 ","page_number":409},
  {"content":"\r\n\r\nگرمىبخش تجويز كن ! و اگر ديدى كه نيروى گيرنده و نگهدارندهء غذا در معدهء بيمار ناتوان شده است ، داروى سردىبخش لازم دارى . بايد از مراعات و بررسى نيروى كشندهء غذا به معده غافل نباشى ؛ زيرا گاهى ممكن است در بند آوردن اسهال كمك كند و غذا را در اندازهء طبيعى و لازم به معده وارد سازد .\r\nممكن است داروى ادرارآور و دارويى كه بيمار را به عرق كردن وا دارد از اسهال جلوگيرى كند .\r\nممكن است اگر بيمار اسهالى ، شراب ناب و كهنه بنوشد اسهالش بند آيد . اگر مقدار زيادى از شراب خالص و كهنه را ساغر بعد از ساغر پياپى سركشد و چنان باشد كه پيوسته مست ماننده شود ، اسهال بند مىآيد .\r\nبدان ! كه خوابيدن بيمار اسهالى بهترين علاج اسهال است .\r\nاگر سرفه كردن با اسهال شدن همراه است ، بايد بيمار از هر چيز ترشمزه و گس‌مزه دورى جويد . بايد غذايش را از سردمزاجهاى چسبان و غذاهاى پرمايه - كه نيرو بخشند - برگزيند ، مثلا قاوتها را بخورد خوب است .\r\nخوراك شل و آبكى اعم از سوپ و آبگوشت همه به زيان بيمار اسهالى هستند .\r\nاين را نيز بدان ! كه ربّها - هر نوع رب - اگر بسيار شيرين باشند براى بيمار اسهالى خوب نيستند ؛ زيرا تشنگى برانگيزند .\r\nحمام رفتن و ماساژ دادن تن در حمام به نفع بيمار اسهالى است . از ماساژ دادن تن در حمام سوراخهاى ريز پوست گشادتر مىشوند . همچنين روغنهاى ماساژى و روغنهاى ماليدنى بر تن اكثرا ماده را به سوى پوست مىكشانند و به خارج تن مىرسانند . مثلا روغن شبت و امثال آنكه گرم‌مزاجند براى بر تن ماليدن بيمار خوب است . بادكش بر شكم گذاشتن نيز در اين زمينه بىفايده نيست .\r\nطبيبان بادكش گذاشتن بر شكم بيمارى را آزموده‌اند كه اسهالش با پوست‌اندازى همراه بوده . بادكش به مدت چهار ساعت بر شكم بيمار مانده و اسهال بند آمده است . ما خودمان نيز اين علاج را آزموديم كه نتايج خوب داد .\r\nداروهايى گذاشتنى هستند كه در بند آوردن اسهال تأثير به‌سزا دارند . اين داروها را بر معده يا بر روده مىگذارند . و اين بسته به تشخيص طبيب است كه داروى گذاشتنى گرمىبخش لازم است يا داروى گذاشتنى سردىبخش . در هر حال بايد داروى گذاشتنى بر معده ، يا بر روده در علاج اسهال ، قبوضيت‌آور باشد .\r\nگاهى مىتوانى اسهال را به وسيلهء اسهال معالجه كنى . مثلا تشخيص مىدهى كه خلط ناسازگار با معده و روده داخل شده است و سبب گشته كه غذاى وارده را شل كند و بيرون دهد و تا خلط باقى است اسهال باقى مىماند . پس بايد بيمار را اسهال داد بطورى كه خلط را پاكسازى كند ، اگر سبب رفت علاج آثارش آسان است .\r\nداروى بندآور اسهال را كه استعمال مىكنى اول از داروهاى تك و ساده شروع كن اگر بهرهء\r\n\r\n","description":"","footnote":"","page_name":" 396 ","page_number":410},
  {"content":"\r\n\r\nمطلوب نداد آنگاه داروى تركيبى به كار گير !\r\nداروى بندآور اسهال بايد خشك‌مزاج و خشكاننده يا قبوضيت‌آور و گيرنده يا سردىبخش منعقدكننده و يا پوشاننده و چسبان باشد و سوراخهاى ريز را ببندد ؛ زيرا كه مادهء اسهالى از آنها مىتراود .\r\nداروهاى تكى و ساده كه خاصيت قبوضيت‌آورى دارند برحسب گزينش جمعى از اطباء عبارتند از : گلنار ، مازو ، اقاقيا ، گل محمدى ، صمغ عربى ، گل ارمنى ، گل مهر زده ، ساماروغ ( نوعى قارچ ) ، تباشير و بويژه تباشير بوداده - كه اگر بوداده و در كافور پروريده باشد تأثيربخش‌تر است - ثمر درخت گز ، تمشك ، دانه‌هاى انار ، سماق ، زرشك ، زراوند ، بزر گياه ترشك ، اسفرزهء بوداده ، كشنيز ، بزر بارهنگ ، افشرهء گياه شنگ ، بزر گل محمدى و توت كال و نارسيده كه در علاج اسهال همراه پوست‌اندازى بسيار بهره‌رسان است .\r\nآب ميوه‌هاى خشك شده ، رب ميوه‌هاى خشك‌شده - كه خاصيت قبوضيت‌بخشى دارند - و افشرهء بزر خرفه . اگر بيمار اسهالى به وزن هفت مثقال آب بزر خرفه بخورد بهره بيند . به علاوه ماستى كه شيرش جوشيده باشد و چربى از آن گرفته باشند نيز خوب است .\r\nداروهاى تكى و سادهء گرم و خشك‌مزاج كه در علاج اسهال مفيدند عبارتند از :\r\nزيرهء بوداده ، ننه حوا ، رازيانهء شامى بوداده ، پوست كندر ، مرّ ، استرك خشك ، قندول ، لادن - كه يك درهم از آن با چيزى بر آتش پخته تناول شود - پنير كهنهء در آب جوشيده ، تنها يا در افشرهء قبوضيت‌آور بپزد و بخورند ليكن تشنگىآور است . بهترين نوع پنير كهنه كه در علاج اسهال به كار رود ، آن است كه چندين بار پنير را به وسيلهء آب و نمك بشويند يا چندان در آب بپزند تا مادهء شورمزگى آن نمىماند ؛ آنگاه بگذارند تا خشك مىشود و به وزن يك درهم بخورند كه بهترين بندآورندهء اسهال است .\r\nاگر كودك به اسهال مبتلا شده است گردوى پوست‌كنده را بر آتش بريان كن ، آن را بكوب ! كودك آن را همراه شكر بوداده و آب سرد بخورد . مقدار تناولى به اندازهء يك فندق باشد .\r\nانواع زاجها و انواع پنيرمايه‌ها از داروهاى بندآور اسهال هستند .\r\nكودك مبتلا به اسهال اگر به وزن يك چهارم درهم پنيرمايهء بزغاله تناول نمايد اسهال بند آيد . كه آن را بايد با آب سرد به وى داد . اگر مبتلا به اسهال بزرگسال است بيشتر از يك چهارم درهم بخورد .\r\nاگر مبتلا به اسهال به وزن يك درهم پنيرمايهء خرگوش بخورد فورا اسهال بند آيد .\r\nاگر پنير مايه را در علاج اسهال تجويز مىكنى ، از وزن يك دانگ شروع كن و اگر ديدى كه نياز به مقدار بيشترى است از دانگ بيشتر تجويز كن ! اما نبايد از وزن يك درهم تجاوز كند .\r\nاگر از پنير كهنه - چنان كه بحث شد - يك درهم بخورند كم‌زيان‌تر از پنيرمايه و تأثيربخش‌تر از آن است .\r\nطبيبى گويد : اگر اندكى از سيكى ( ميپخته ) را بسوزانند تا سياه‌رنگ مىشود سپس به وزن نيم درهم از آن تناول شود اسهال بند آيد .\r\n\r\n","description":"","footnote":"","page_name":" 397 ","page_number":411},
  {"content":"\r\n\r\nيكى از دوستانم راجع به معجون علاج اسهال با من صحبت مىكرد و بر بهرهء سيكى سوخته تأكيد داشت و مىگفت آن را آزموده‌ام خوب بوده است . « 1 »\r\nمدفوع سگ كه تنها استخوان خورده باشد و مدفوع خالص از استخوان باشد ، به وزن يك درهم و نيم تناول شود ، در بند آوردن اسهال بسيار تأثيربخش و قوى است . بويژه اگر مدفوع خشك باشد و در ماه جولاى برداشته باشند ( از بيست و يك خرداد تا بيستم تير ) .\r\nداروى بندآور اسهال كه نه اين و نه آن به خود نسبت داده‌اند ، چينه‌دان شترمرغ است كه چينه‌دان را خشك كنند و به وسيلهء سوهان آن را حك كنند سپس به وزن سه درهم تناول شود ، اسهال بند آيد .\r\nاگر بيمار مبتلا به اسهال تباهى معده دارد ، به وزن سه درهم از سونش چينه‌دان شترمرغ خشكيده را در رب آس يا در رب به - برحسب مزاج بيمار - ريزند و بخورند .\r\nشير بز را بر آتش بجوشانند تا غليظ مىشود . يا آهن در آتش سرخ شده را چندين بار در شير بز اندازند تا شير به جوش مىآيد سپس با اندكى برنج بو داده مخلوط كن ! بيمار بخورد ، اسهال بند مىآيد .\r\nزردهء تخم‌مرغ را در سركه بجوشان و بيمار بخورد ، اسهال بند آيد .\r\nداروهاى تركيبى در علاج اسهال كه مزاج تمايل به سردى دارند از اين قرارند :\r\nقرص قبوضيت‌آور تباشير ، قرص ساخته از تمشك كه آن را قلنديقون ( فلنديقون - نسخه . ) نامند ، قرص گل مهرزده ، قرص گلنار ، قرص فيلزهره ، قرص ساماروغ ، قرص زعفران ، قرص افيون ، قرص شكم‌بندآور خشخاش ، حب افيون ، حب مهر گياه ، مقلياثا ، گرد در دهان ريختنى ساخته از دانه انار و حب سندروس .\r\nدر علاج اسهال كهنه شده و دست برندار : صدف سوخته يكدرهم ، گل ارمنى يك درهم باهم مخلوط شوند و بيمار بخورد .\r\nهر نوع از مقلياثا با گل ارمنى باشد يا نباشد در بند آوردن اسهال تأثيربخش است . اما نبايد در بو دادن آن زياد افراط شود كه نيروى علاجى خود را از دست بدهد . بايد آن را در ديك گذاشت و ديك را بر آتش گذاشت و مقلياثا آن‌قدر در ديك بماند تا برشته شود .\r\nداروهاى تركيبى كه در علاج اسهال مفيدند و تمايل به گرم‌مزاجى دارند از اين قرارند :\r\nقرص ديك ابزارها ، گوارشى خوزى ، گوارشيهايى كه در اقرابادين ذكر شده‌اند ، گوارشى بزرهاى قبوضيت‌آور ، قرص زعفران ، قرص كهرباء .\r\nداروى تركيبى زير نيز خوب است :\r\n\r\nنسخه :\r\nمازوى سبز بدون سوراخ ، پوست انار ، سماق و فلفل از هريك به وزن نيم درهم . همه را خرد بكوب و\r\n\r\n\r\n","description":"","footnote":"\r\n( 1 ) - اگر كمى جوهر ليمو با يك فنجان قهوه درهم آميزند و بخورند اسهال بند آيد . م .\r\n","page_name":" 398 ","page_number":412},
  {"content":"\r\n\r\nبساى و ببيز و در سفيدهء تخم‌مرغ بسرش و همه را باهم در پوست انار تهى شده از دانه بگذار و دهانهء پوست انار را به پيه ببند و بر زغال افروخته ( اخگر ) بگذار ! بيمار بخورد اسهالش بند آيد .\r\n\r\nنسخهء ديگر :\r\nآرد گندم با كمى ننه حوا و كمى ثمر درخت گز و بزر ترتيزك قاطى كن و با روغن زيتون نارسيده چرب كن و خمير ساز و بگذار در تنور برشته شود . به وزن ده درهم از آن برشته را بكوب . با آب سرد آميزه با كمى شراب تناول شود .\r\nدارويى تركيبى هست كه براى كودك تازه دندان درآورده كه به اسهال مبتلا مىشود چاره‌ساز است .\r\n\r\nنسخه :\r\nخشخاش ، ثمر آس ، كندر نر و مشك زمين از هريك به وزن نيم درهم . بسيار خوب خرد و سائيده شوند و آن را در شير زنى كه بچه را شير مىدهد بريزند تا در شير حل مىشود ؛ سپس به بچه بخورانند .\r\nداروى تركيبى ديگر كه در اين زمينه مفيد است و تجربه شده است :\r\n\r\nنسخه :\r\nهستهء مويز را خشك كن و خرد كن و بساى تا گرد مانند مىشود . استخوان سوخته ، مغز بلوط ، پنير مايه ، بزر كشنيز بوداده ، سماق ، خرنوب خار ، بزر كرفس ، زيرهء در سركه خيسيده ، نان خمير مايه نزده و خشكيده ، كندر و ننه حوا از هريك به وزن يك جزء . همه را باهم بسايند و بيمار اسهالى از آن تناول كند . مقدار تناولى هرباره ، آن اندازه باشد كه در شبانه‌روز مجموعا بيست درهم تناول شود كه برحسب اين برآورد تقسيم كنند . و اگر مصلحت دانستى پنير مايه را كمتر در آن به كار بر حتى اگر نيم جزء و كمتر هم باشد مانعى ندارد . امّا اگر پنير مايه بيشتر از يك جزء در اين دارو قاطى باشد ، در يك روز اسهال بند آيد .\r\n\r\nنسخهء ديگر آزموده شده :\r\nمشك زمين ، سنبل ، گلنار ، خاكهء كندر كوبيده و كمى مازو كه به وزن نيم درهم باشد ، در آب بر آتش بجوشد ؛ آب را تصفيه كنند . چيزى از سك ، مشك ، عود خام - از نوع خوب - برحسب نياز بر آن بريز و تناول شود . تو خودت وزن داروها را برحسب هوا و محيط زيست و نوع بيمارى مىتوانى تعيين كنى و مقدار تناولى را سفارش دهى .\r\n\r\nنسخهء ديگر :\r\nزنجفيل ، زاج پينه‌دوزان و سماق هريك يك جزء . همه را خرد كنند و بسايند و از آن در دهان ريزند .\r\n\r\n","description":"","footnote":"","page_name":" 399 ","page_number":413},
  {"content":"\r\n\r\n\r\nنسخهء ديگر كه در تأثيربخشى تقريبا ميانگين است :\r\nپر سياوشان ، سنبل الطيب ( علف گربه ) ، بزر گياه نيل صاف ، مغز گياه فريز ، بزر ترب ، بادآوارد ، و ريشهء درخت صنوبر همه را باهم بكوبند و درهم بسرشند و قرص از آن سازند .\r\nاين را نيز بدان ! كه تباشير در اين نوع داروهاى تركيبى براى بند آوردن خونريزى است و استعمال بزرهاى قبوضيت‌آور براى بازداشتن اسهال روده‌اى است . هدف از استعمال اسفرزه و بارهنگ بوداده علاج شكم‌پيچه است و هدف از استعمال تخم‌مرغ در آب پخته ، علاج اسهالى است كه از عفونت روده منشأ دارد . تخم مرغ در آب پخته با كبد و اسهال ناشى از كبد و با اسهال ناشى از معده سازگار نيست بلكه زيان هم دارد .\r\nاين را بدان ! كه داروى مخدر خطر در بر دارد . و اگر از روى ناچارى داروى مخدر به بيمار اسهالى بدهى . بهره‌اش همان است كه مادهء اسهالى را غليظ مىكند و بيمار را به خوابيدن ، وامىدارد و از آنجا كه دهانهء معده را بىحس مىكند و دهانهء معده ، معده را نمىگزد ، بيمار به قضاى حاجت نمىرود . در هر حال تا ممكن است داروى مخدر تجويز مكن ! اگر در تجويز آن ناچار بودى احتياط كن كه تأثير بد بر بدن نگذارد و توان از بيمار نگيرد ، و تأثير بر نبض بيمار نگذارد .\r\nهيچ‌وقت داروى مخدر را تنها استعمال مكن ! اگر ناچارا آن را استعمال مىكنى چيزى از گند بيدستر ، زعفران و امثال آن را با داروى مخدر قاطى كن !\r\nمن خودم ديدم كسى كه شياف افيون برداشته بود مرد .\r\nاگر ممكن باشد از داروى مخدر - كه ناچار از استعمال آن شدى - شياف ساز و با داروهاى ديگر كه تأثير آن را كمتر كند مخلوط كن ! و اگر داروى مخدر با داروى بر شكم گذاشتنى مخلوط باشد ، بهتر از آن است كه شياف شود و آن را بردارند .\r\nاينك دارويى تركيبى كه بر شكم گذارند و افيون در آن به كار رفته است :\r\n\r\nنسخه :\r\nافيون يك جزء ، بزر بنگ يك جزء ، جفت بلوط « 1 » ، گلنار ، اقاقيا ، كندر و مرّ از هريك پنج جزء با افشرهء بنگ يا افشرهء پوست خشخاش يا در آب پخته با بنگ و خشخاش مخلوط كنند و از آن بر شكم مالند و بر شكم بگذارند .\r\nداروى تركيبى ديگر كه مخدر در آن به كار رفته و در بند آوردن اسهال بسيار تأثيربخش است :\r\n\r\nنسخه :\r\nپنير مايهء خرگوش به وزن دو دانگ ، افيون به وزن دو دانگ ، مازو به وزن نيم درهم ، كندر نيم درهم همه را درهم بياميزند و بسرشند و از آن قرص سازند . مقدار تناولى نيم مثقال است .\r\n\r\n\r\n","description":"","footnote":"\r\n( 1 ) - پوستهء نازك كه بر مغز بلوط چسبيده است . م .\r\n","page_name":" 400 ","page_number":414},
  {"content":"\r\n\r\n\r\nنسخهء ديگر :\r\nمازوى كال ( نارسيده ) يك جزء ، كندر نيم جزء ، افيون نيم جزء درهم مخلوط شوند و هرباره به وزن يك درهم بخورند .\r\n\r\nنسخهء ديگر :\r\nبزر بنگ ، افيون ، خشخاش ، تباشير ، گلنار و كندر همه را درهم مخلوط كنند . مقدار تناولى يك درهم است .\r\n\r\nنسخهء ديگر :\r\nسندروس ، افيون ، خاكهء كندر كوبيده ، مرّ و زعفران درهم مخلوط شوند و هرباره به اندازهء دو عدد نخود بخورند .\r\n\r\nنسخهء ديگر كه از آن بهتر است :\r\nگند بيدستر ، افيون ، ميعه سائله ، زرنيخ ، مرّ ، زعفران ، برباله و كندر ، ننه‌حوا ، از هريك يك جزء متساوى در عسل كف گرفته سرشته شوند و هربار به اندازهء يك عدد ثمر درخت كنار ( زالزالك زرد درشت ) بخورند .\r\n\r\nنسخهء ديگر :\r\nمردار سنگ به وزن يك چهارم درهم ، پنير مايه نيم درهم ، استخوان سوخته به وزن يك درهم ، مازو يك درهم ، افيون يك دانگ .\r\n\r\nنسخهء ديگر :\r\nاقاقيا ، مازو ، افيون و صمغ عربى از هريك يك جزء درهم مىسرشند و قرص مىشوند .\r\nقرص بزر بنگ و معجون بنگ نيز بسيار مفيدند .\r\n\r\nنسخهء ديگر كه اسهال را در مدت دو روز بند مىآورد :\r\nننه حوا ( نانخواه ) ، بزر كرفس ، پوست انار ترش ، مازو و ثمر سرو كوهى هريك يك جزء ، افيون نيم جزء همه را بسايند تا نرم سائيده مىشود ؛ صبح و شام از يك درهم تا يك مثقال تناول شود . اگر بيمار اسهالى بچه است از وزن يك دانگ تا دو دانگ تناول كند .\r\nاگر بيمار اسهالى سرفه دارد ، اين داروها كه در ذيل آيند مناسب حال است :\r\nآس ، مصطكى ، صمغ عربى ، كندر ، اسفرزهء بوداده ، تباشير ، شاه بلوط ، گردوى برشته ، و بادام بوداده .\r\nخلاصه كسى كه با اسهال سرفه دارد ، نبايد چيزهاى زياد ترش و گس‌مزه بخورد . بايد دارو يا\r\n\r\n","description":"","footnote":"","page_name":" 401 ","page_number":415},
  {"content":"\r\n\r\nهرچه تناول مىكند تا ممكن است بند آوردن و پوشندگى و چسبندگى در آن باشد . و اگر ناگزير باشى كه داروى گس‌مزه تجويز كنى بعد از دارو از انگشت‌پيچهاى نرم‌كنندهء سينه بليسند . بسيار انگشت‌پيچ هستند كه براى بيماران اسهال و مبتلا به سرفه خوبند از قبيل : انگشت‌پيچ از خشخاش ، از كتيرا ، از صمغ عربى ، از خرنوب ، از ثمر آس ، از نشاستهء بوداده .\r\nلعابهايى هستند كه قبلا بو داده‌اند و بعدا آنها را از منشأ استخراج كرده‌اند كه در هر دو حالت اسهال و سرفه مفيدند .\r\n\r\nفصل سوم غذاى بيماران اسهالى\r\nكسانى كه به اسهال مبتلا هستند نبايد چيزهاى داراى گزندگى ، شورمزگى زياد ، ترشمزگى آزاردهنده - كه نيروى دفع‌كنندهء غذا را در معده برانگيزد - بخورند .\r\nغذاهايى كه براى بيماران اسهالى مناسب و سازگار است عبارتند است از :\r\n1 - شير بز بر آتش جوشيده يا شيرى كه چندين بار آهن سرخ شده در آن خاموش شده است .\r\n2 - ماست بدون چربى كه با كمى برنج بوداده و گاورس بوداده بپزد ، كه از شير نامبرده بهتر است . و اگر بيمار زياد از آن خوشش نمىآيد دست كم كمى بخورد .\r\n3 - بهترين نوع شير كه تقويت‌بخش است شير گاو است كه بجوشانند و بخورند .\r\n4 - اگر بيمار حرارت دارد شير بز بخورد خوب است كه خاصيت گيرندگى نيز در بر دارد . براى بيماران اسهالى كه حرارت دارند ماست بهتر از شير است .\r\n5 - مغز نان سميد ( نان از آرد بيخته ) برشته خشك شدهء سرد شده خوب است .\r\n6 - نانى كه خميرش با سركه سرشته و خوب برشته شده باشد ؛ بويژه براى بيمار اسهالى داراى حرارت بسيار خوب است .\r\n7 - عدس را در آب بپزند آب را بريزند و بار دوم در آب بپزند و آب را بريزند و براى بار سوم در آب بپزند تا غليظ مىشود . آن را ترشمزه كنند ، و اگر ترشمزه هم نكنند مانعى ندارد .\r\n8 - آش ترشك ( حمّاضيّه ) خوب است .\r\n9 - اگر گفتيم آش ترش منظور از ترش كه با آش بيمار باشد ، يا غذاى بيمار كه ترش‌مزه باشد ، نه ترشمزهء زياد تند است . مثلا غذايى باشد كه سماق در آن است يا آش از دانهء انار با كعك و كشنيز .\r\n10 - اگر در آش بيمار برنج و باقلى در سركه پخته شده باشد بسيار خوب است .\r\nغذاهايى كه هم غذادهنده و هم جزو علاج بشمار مىآيند عبارتند از :\r\n1 - قاوت جو به اندازهء پر دو كف دست ( دوازده مثقال ) ، بزر خشخاش پر يك كف دست ( شش مثقال ) ، پوست خشخاش پر يك كف دست ( شش مثقال ) و همه باهم خوب پخته شوند و بپالايند و از آن تناول كنند . و اگر خواستند ترشمزگى داشته باشد قاوت سيب ترش يا انار دانهء ترش ، يا سماق در آن ريزند . نمك غذاشان نمك سنگ بلورى باشد . نمك را بكوبند و خوب بوداده شود آنگاه دانهء\r\n\r\n","description":"","footnote":"","page_name":" 402 ","page_number":416},
  {"content":"\r\n\r\nانار و گشنيز و سماق با آن نمك قاطى كنند .\r\nاگر بيمار اسهالى زياد حرارت ندارد ، پنير كهنهء بودادهء كوبيده نيز در آش ريزند .\r\nبايد نوشيدنيها حتما از سردمزاج و سردىبخشها باشند . دارو يا غذاى سردمزاج هم قبوضيت‌آور است و هم به جريان غذا سرعت مىدهد .\r\nاما غذا يا داروى گرم‌مزاج گرمىبخش ، تحليل‌برنده و سستىآور است و در علاج بيمارى اسهال مدت زياد و مقدار زياد از آن لازم است . پس نبايد از گرم‌مزاجها استفاده كنى مگر اينكه در بعضى حالات مانند هيضه ( قى و اسهال باهم ) يا اسهال ناشى از بندآمدنيها و در علاج اسهال ناشى از ورم درونى آن هم در شرايطى كه ذكر كرده‌ايم .\r\nانواع گوشت كه خوردنش براى بيماران اسهالى جايز و بىزيان است از قرار زير است :\r\nگوشت تيهو ، كبك ، دراج ، گنجشك ، چكاوك ، خرگوش ، سنگخواره ، كبوتر وحشى ، فاخته كه گوشت فاختهء سودانى ويژگى دارد . هر گوشتى را كه مىخورند بايد برشته و ديك ابزارزده و ترش‌مزه باشد .\r\nزردهء تخم‌مرغ در سركه پخته خوب است .\r\nگوشت در سركه خيسيده با انار دانه ، مويز با دانه ، با سماق و همانند سماق و تمشك و جوانه‌هاى نازك تاك و برگ گياه ترشك و برگ بارهنگ و كلم چند بار در آب پخته و ماهىهاى كوچك كه با سركه بپزند خوب هستند .\r\nچيزهايى كه جاى ديك ابزار را مىگيرند و اگر در غذاى بيمار اسهالى باشند مفيدند عبارتند از :\r\nگل پسته ، گل زالزالك ، كشنيز ، دانهء آس .\r\nاگر بيمار اسهالى گوشتهايى را كه ذكر كرديم نتوانست هضم كند ، گوشت جوجه يا كبك را بكوبند و با كشنيز و دانهء آس و امثال آن بپزد تا خوب پخته مىشود ، آنگاه كمى برنج و گاورس در آن ريزند و همه را باهم بپالايند و دوباره بر آتش گذارند تا بپزد و منعقد شود ، سپس دانهء انار ترش يا سماق و امثال آن به آن اضافه كنند .\r\nاگر گوشت مورد نظر را اول در آب بپزند و بر آتش كباب كنند به نفع بيمار است ؛ به شرطى كه هضم را بسيار فاسد نگرداند . نبايد زياد شور گردد و نمك كم بر آن پاشند خوب است . در حين كباب كردن از چندين جا گوشت را سوراخ كنند تا مادهء رطوبى زياد از آن بچكد .\r\nخوردن پاچه براى بيماران اسهالى بسيار خوب است و بهتر آن است كه پاچه با برنج بوداده بپزد .\r\nبه‌هيچ‌وجه نبايد ميوه بخورند ، هرچند ميوه قبوضيت‌آور هم باشد ؛ مگر اينكه بيمار اشتهاى هيچ خوراكى را نداشته باشد و فقط ميوه بخواهد كه در اين حالت بايد ميوهء قبوضيت‌آور بخورد و آن هم كم . خوردن شاه‌بلوط زيانى ندارد . خرماى قسب نيز جايز است .\r\nاگر ديدى كه غذاى لطيف و سبك در معدهء بيمار فاسد مىشود ، خوراكهايى را تجويز كن كه تا اندازه‌اى غليظ باشند ، مانند : پاچه با رب قبوضيت‌آور يا سوپ برنج و گاورس پرمايه .\r\nشايد برخى از بيماران اسهالى از خوردن سيرابى و امثال سيرابى بهره بينند .\r\n\r\n","description":"","footnote":"","page_name":" 403 ","page_number":417},
  {"content":"\r\n\r\nاگر گوشت بسيار خوب گاو در سركه بپزد ، نان در آن تريد كنند و بخورند . و اگر اشتها داشت و مانع نبود ، به اندازه‌اى كه مىتواند هضم كند ادويهء خوش‌بو در آن ريزند . اين غذا براى هركسى از بيماران اسهالى سازگار نيست و زياد قضاى حاجت نمىآورد .\r\nيكى از غذاهاى خوب و سازگار با بيمارى اسهال اين است :\r\nخشخاش بوداده - نه زياد بوداده - را با برنج و گاورس سوپ كند و اگر خواست سماق و انار دانه و امثال آنها را در آن ريزد .\r\nاز كعك خشك ، برنج و پيه گردهء بز باهم سوپ سازند و بخورند .\r\nسماق را در آب باران به مدت يك روز بخيسانند ، آنگاه بر آتش نرم گذارند تا يك غلت مىخورد ، سپس خوب بپالايند . آنگاه ذرت در آن آب پاليده ريزند تا در آن خيس شود . بر آتش گذارند و با دست مچاله كنند و بفشرند و باز بپالايند و تفاله را دور اندازند . باز بر آتش گذارند بجوشد و آن را به هم زنند و حركت دهند تا سريش مانند غليظ مىشود . كمى نمك در آن ريزند .\r\nچربى آن پيه بزغاله يا روغن بادام بوداده و كمى روغن زيتون باشد . نبايد نمك و چربى زياد باشند .\r\nغذايى به دست مىآيد كه گرم يا سرد از آن بخورند بهره بينند .\r\nچربى غذاى بيماران اسهالى بايد روغن زيتون نارسيده باشد .\r\nآب نوشيدنى آب باران باشد ؛ كه خاصيت قبوضيت دارد و به عقيدهء من آب باران بيشتر فايده‌اش در اين است كه به سرعت به سوى كبد جذب مىشود و به سرعت تحليل مىرود و كيلوس غذا به مادهء رطوبى تبديل نمىشود .\r\nخوب نيست شراب بخورند . اگر هيچ چاره و گريزى نبود و بايستى شراب بخورند و ديدى كه نيروى بيمار تحمل دارد و نياز به خوردن شراب هست ، شراب سياه‌رنگ گس‌مزه بخورند ، اما كم بخورند .\r\nبهتر آن است بيمار اسهالى غذاهاى گوناگون و مختلف و در روز چندين دفعه غذا نخورد .\r\nروزانه يك دفعه غذا بخورد و آن هم يك نوع غذا . قبل از غذا چيزى بسيار قبوضيت‌آور چيزى همانند به و انار ترش بمكند . آب بر غذا ننوشند ، و اگر شكيبا باشند و بتوانند اصلا آب نخورند خوب است كه آب نخوردن خودبه‌خود علاجى خوب براى بيمار اسهالى است . بهتر آن است كه بعد از غذا خوردن حركت نكنند . بايد بعد از غذا با دست قسمت‌هاى بالائى تن را بچلانند تا غذا بدانجاها برسد .\r\nضماد قبوضيت‌آور و گيرنده و برحسب مزاج بيمار گرمىبخش يا سردىبخش بر معدهء بيمار بگذار !\r\nدر ضمادى كه بر معدهء بيمار مىگذارى سنبل ، مصطكى ، مرّ و كعك باشد .\r\nميسوسن ( شربت سوسن ) كه با داروهاى تناولى بيمار اسهال باشد بسيار مفيد است .\r\nاينك دارويى تركيبى كه براى ماليدن بر معده و كبد - در صورتى كه اسهال از هر دو منشأ داشته باشد - بسيار خوب است :\r\n\r\n","description":"","footnote":"","page_name":" 404 ","page_number":418},
  {"content":"\r\n\r\n\r\nنسخه :\r\nخاراگوش ده جزء در شراب بريز و بر آتش بپز و بپالاى و پاليده را بر پارچه قماشى بريز و بر معده يا كبد يا بر كبد و معدهء بيمار بگذار ! آنگاه گل محمدى ، گلنار ، آس خشكيده ، اقاقيا ، قارچك و شيرهء شنگ و مازو همه در اجزاء متساوى درهم ريز و با آب آس قاطى كن و با تفالهء باقىمانده از خاراگوش در شراب مخلوط كن و بر جاى مطلوب بگذار !\r\nاين را نيز بدان ! كه ترياق در علاج هر نوع از اسهال كه بيمارى به شدت برسد و بيمار غش كند و از نا بيفتد ، بسيار خوب است و منتهاى فايده را مىرساند ، مشروط بر اينكه بيمارى اسهالى سببش ورم يا تب شديد نباشد .\r\nاگر بيمار اسهالى بسيار ناتوان شده است و از ناتوانى ياراى برخاستن ندارد و به قضاى حاجت نمىرود - كه سابقا مىرفت - و بدنش پذيراى غذا نيست ، بهتر آن است گوشت گنجشك و گوشت جوجهء تازه پر و بال درآورده بخورد ؛ آن هم گوشت سينه را بخورد و از خوردن بالها و جاهاى استخوانى صرفنظر كند كه به كندى فرو مىروند . گوشت سينهء جوجهء تازه پر درآورده يا گوشت نرم گنجشك را در تابه سرخ كند يا كباب كردناك سازد ( اول در آب بپزد و بعدا بر آتش كباب شود ) .\r\nبيمار اسهالى كه اشتهاى خوراكش زياد است و هضم كردنش كم ، از گوشتهاى نامبرده يعنى گوشت گنجشك و جوجهء تازه پر درآورده استفاده كند . گوشت بدون پيه در روغن زيتون سرخ كند و دارچين بر آن ريزد .\r\nاز نوشيدنيها شربت به و شربت سيب خوبند . و ما خود در علاج اسهال خونى ، شير بز كه سنگ بر آتش گرم شده را در آن اندازند را آزموده‌ايم اثر خوب داده است .\r\n\r\n","description":"","footnote":"","page_name":" 405 ","page_number":419},
  {"content":"\r\n . \r\n","description":"","footnote":"","page_name":" 406 ","page_number":420},
  {"content":"\r\n\r\n\r\nگفتار دوم علاج ويژهء هريك از انواع اسهال\r\nتاكنون علاجهاى ذكر شده راجع به بيمارى اسهال به‌طور كلى بود . اكنون مىخواهم انواع حالات اسهالى را يكىيكى برشمرم و راجع به علاج آنها - كه شايد ويژگيهايى داشته باشند - شرح و تفصيل بدهم .\r\n\r\nفصل اول علاج اسهال كبدى\r\nمنظور از اسهال كبدى حالتى از بيمارى اسهال است كه مادهء بيمارى از كبد سرچشمه دارد و سبب را سابقا گفتيم و شرح داديم كه در علاج هريك از حالات به معالجهء سبب بپردازى و هرگاه سبب - كه اصل كار است - از بين رفت ، علاج آثار سبب آسان است .\r\nكسى به اسهال مبتلا است و بيمارى اسهالش از كبد منشأ دارد و كبد با راه‌بندانهايى برخورده است كه سبب بيمارى اسهال گشته است . اگر تو در علاج آن داروى بسيار قبوضيت‌آور و تقويت‌كنندهء راه‌بندانها بدهى و تنها منظورت بند آمدن اسهال و قبض شدن شكم باشد ، اشتباهى مرتكب مىشوى كه جبران‌پذير نيست بيمار را با خطرى بزرگ روبرو مىسازى .\r\nبارها رخ داده كه طبيب‌نماهاى جاهل براى معالجهء اسهال كه از كبد برآمده منشأ گرفته است داروى چنان به بيمار داده‌اند كه خون در بدن بيمار لخته شده و حرارت غريزى كبد را خاموش نموده و بيمار قربانى جهل آنها شده و جان سپرده است . و بسيار رخ داده كه داروى جاهلان خون بيمار را به عفونت كشانده است . اما تو همين‌كه تشخيص دادى كه بيمار به راه‌بندانهايى در كبد يا در ماساريقا ( وريد باب ) مبتلا است و اين راه‌بندانها سبب حالت اسهالى بيمار شده‌اند ، بايد قبل از هر چيز به راه‌گشائى در راه‌بندانها بپردازى و سبب اصلى بيمارى را از بين ببرى .\r\nگويند مويز چاق و پرگوشت در باز كردن بندآمده‌هاى كبد و ماساريقا بسيار تأثيربخش است .\r\nحتى برخى گفتند كه مويز چاق بيمار را از اسهالى كه مادهء آن خونابه مانند و بيمارى بسيار سخت باشد ، شفا دهد . ما خودمان نيز اين علاج را آزموديم ، راستى مبالغه نكرده بودند و تأثير خوب داد .\r\nوقتى كه برآمدگى كبد شروع مىكند بهتر آن است كه بيمار از خوردن نان بپرهيزد ؛ زيرا كبد در اين حالت نان را نمىپذيرد . مصلحت آن است قاوت را با آب مخلوط كند و روزانه دو بار يا سه بار از آن تغذيه كند . و اگر ديدى كه تحمل دارد در اواخر گاورس را در آب بجوشان و بپالاى تا بخورد .\r\n\r\n","description":"","footnote":"","page_name":" 407 ","page_number":421},
  {"content":"\r\n\r\nاگر ديدى كه تحمل بيشتر دارد گاورس در آب جوشيده را بدون پالايش بخورد . به وزن يك اسكرجه قاوت با بيست اسكرجه آب بر آتش بجوشد تا آب غليظ مىشود سپس بيمار آن را بخورد .\r\nاگر در شيشهء آزمايش تشويش و جاى نگرانى نبود ، پيه مرغ را در آن بريز كه بيمار شفا مىيابد .\r\nاگر برآمدن كبد از مادهء خونى است ، نبايد مادهء اسهالى را از پايين بندآورى ، مبادا مادهء آزاردهنده و بدجنس در بالا بند آيد و كار دست بيمار بدهد . بايد علاج در اول متوجه طرف بالا باشد . بايد در علاج اسهال كبدى بسيار احتياط كنى و بر حذر باشى ؛ زيرا علاج اين حالت بسيار از اطبا را به اشتباه كشانيده است .\r\n\r\nفصل دوم علاج اسهال ناشى از معده و روده ، بدون پوست‌اندازى\r\nما در فصلهاى گذشته راجع به دو سبب از سببهاى اسهال كه شامل اسهال از اثر لغزش معده يا لغزش روده بود بياناتى داشتيم ؛ اكنون مىخواهم اول به علاج اين دو حالت اشاره كنم .\r\nدر باب معده قسمتى از علاجهاى لغزش معده را ياد گرفتى ! علاج لغزش روده نيز به آنها نزديك و متناسب است ؛ اما با اين همه ما داروهاى تناولى ، گذاشتنى و دستوراتى را كه لازم است در اينجا ذكر مىكنيم :\r\n\r\nدستورات عمومى\r\nاگر لغزش از اثر قرحه نباشد بايد داروهاى گيرنده ( قبوضيت‌دهندهء ) نيرومند را با داروهاى قبوضيت‌بخش گرمىدهنده مخلوط كنى . فرقى نمىكند كه دارو تناولى يا گذاشتنى باشد بايد اين دستور مراعات شود و بايد داروهايى را به كار برى كه به طبيعت كمك مىكند و روان را نيرو مىبخشد ، از قبيل : ترياق فاروق ، امروسيا و اثاناسيا . داروهاى ادرارآور نيز لازم است كه در اين حالت بسيار بهره رسانند .\r\nاگر متوجه شدى كه بلغم زياد جمع آمده است ، كوشش كن بلغم را پاكسازى كنى و اگر داروهاى بسيار نيرومند و نسبتا نيرومند بهرهء كافى نداد ، داروهاى در قوت و تأثيربخشى ميانگين و معتدل به كار گير ! شايد در اين حالت به خربق نياز داشته باشى .\r\nپاكسازى مادهء بلغمى در حالت بيمارى اسهال ، به وسيلهء قى دادن بيمار بد و سخت و دشوار است و كمتر رخ مىدهد كه بلغم وارد به معده به وسيلهء قى كردن بيرون آيد . بيمار تا امكان داشته باشد نبايد آب بنوشد و اگر ناگزير از نوشيدن آب باشد ، نبايد به هيچ وجه آب گرم بنوشد . اگر كمى شراب كهنهء خالص و كم‌مايه بنوشند بهره بينند ؛ اما اگر شراب ديگرى باشد زيان‌آور است و اگر زياد بنوشند بد است .\r\nاگر قصد سرگرمى با خوردن آجيل دارند ، بگذار قاوت جو ، قاوت قسب ( خرماى زرد ريز ) ،\r\n\r\n","description":"","footnote":"","page_name":" 408 ","page_number":422},
  {"content":"\r\n\r\nقاوت خرنوب ، قاوت انار دانه و قاوت ثمر درخت كنار بخورند .\r\nكشنيز در بند آوردن غذاى توى معده بسيار اثربخش است .\r\nداروهاى تركيبى كه در چنين حالتى نافعند عبارتند از :\r\n\r\nنسخه :\r\nبزر بارهنگ و رازيانهء شامى هريك به وزن يك درهم . پوست انار و خون سياوشان از هريك نيم درهم همه را درهم ريزند و درهم آميزند و در شراب گس‌مزه بخورند .\r\nاگر بيمار تب دارد دارو را با آب باران بخورد و از شراب گس‌مزه صرفنظر كند .\r\nداروهاى تركيبى از قبيل : گوارشى مازو ، گوارشى كندر و گوارشى خرنوب خوبند .\r\nداروهاى گذاشتنى در علاج اين حالت اسهالى از قرار زير است :\r\n\r\nنسخه :\r\nبزر كتان ، خرما ، افشرهء به ، شبت سبز ، ماساروغ ، اقاقيا ، گلنار ، مصطكى ، گل محمدى ، سفيد خارو آس از هريك يك جزء . در هم بسرشند و از خارج بر معده گذارند . و يا از داروهاى وارد در اين ضماد مرهم بساز ! و موم و روغن مصطكى يا روغن به يا روغن گل محمدى در آن به كار ببر تا مرهم شود و بر معده بمال .\r\nضماد انطولوس و ضماد دورونوس ( دوريوس - نسخه . ) خوبند . اگر بيمار حرارت ندارد ، ضماد فلفل نيز مفيد است .\r\nاگر اسهال از اثر قرحهء روده است علاج قرحه را كه مىدانى استعمال كن ! داروهاى قبوضيت‌آور و خشكىآور را زياد به كار ببر ! داروهاى اين حالت بايد سردىبخش باشند از قبيل :\r\nغوره ، آش با غوره ، آش با سماق ، داروهاى علاج ديزانترى - كه بعدا ذكر خواهند شد - نيز در اين حالت مفيدند .\r\nاگر قرحه در روده پيدا شده و قرحه از اثر ريزش مادهء خلط مرارى رخ داده است ، بايد بيمار را ( در تابستان - نسخه . ) وادار به قى كردن شديد كنى و مادهء مرارى را از راه قى كردن پاكسازى كنى .\r\nامّا علاج پاكسازى را از راه چارهء قرحه استعمال مكن !\r\nاگر سبب چنين حالت اسهالى جمع آمدن بلغم است ، بايد بلغم را وسيلهء حقنه پاكسازى كنى .\r\nداروى حقنهء بلغم بيرون‌آور را قبلا ذكر كرده‌ايم كه چه باشد .\r\nغذاى بيمار سبك و گرم و برشته و در تابه سرخ شده باشد كه غذا عبارت است از : گوشت سبك .\r\nبايد بيمار كمتر آب بخورد . اگر نياز به داروى قويتر بود خربق استعمال كن ! اگر اسهال ناشى از معده است خربق سفيد خوب است و اگر اسهال ناشى از روده‌هاى پايينى است ، خربق سياه مناسب است ؛ كه خربق سياه به علاوهء پاكسازى ، مزاج را هم اصلاح مىكند و گرمىبخش هم هست .\r\nدارويى تركيبى هست كه ما آن را آزموده‌ايم ، در علاج لغزش رودهء رطوبى مفيد است و جاى\r\n\r\n","description":"","footnote":"","page_name":" 409 ","page_number":423},
  {"content":"\r\n\r\nغذا را هم پر مىكند .\r\n\r\nنسخه :\r\nزيتون سياه با هسته‌اش در آب بپزد و با هسته كوبيده و سائيده شود . اين را با پوست انار و فلفل سفيد و روغن زيتون كال و نارسيده درهم بسرش . بيمار آن را با نان بخورد .\r\nبايد هر دارويى را كه در اين حالت از اسهال به بيمار مىدهى داروى قبوضيت‌آور مانند :\r\nمصطكى و كندر در آن باشد و اگر تحمل داشت فلفل بسيار خوب است .\r\nاگر حالت اسهالى ناشى از لغزش ، كهنه شود و ديرپا و دست برندار باشد كه بيمار را به ناتوانى كشانيده است ، بايد قبل از هر چيز به علاج سوء مزاج بپردازى و مزاج را به گرمى تبديل كنى . بيمار چندانكه تحمل دارد ورزش كند . يا او را به حمام ببر و به نرمى بدنش را با دست بچلان و رويهء بدنش را ماساژ ده ! بر پهلو دراز بكشد به طورى كه سرش بالاتر از ساير اندامانش باشد . در اين حالت بر پهلو دراز كشيده و سرين بالا گرفته كمى آبگوشت مخلوط با شراب قبوضيت‌آور و كعك خشك بخورد . و اگر ديدى مزاج و تاب‌وتوان بيمار تحمل چيزى نفوذكننده از قبيل : كمى آش فلافلى يا پونه‌اى دارد ، بعد از آبگوشت نامبرده آن را هم بخورد . تا آبگوشت و شراب را به زودى به سر منزل مطلوب برساند . اگر چنين غذائى را با اين بدرقه‌كننده‌ها بخورد ، كبد سهم خود را از آن به سوى خود مىكشد و تقويت مىشود .\r\nاگر بيمارى اسهال از لغزش معده و روده نباشد و از سببى ديگر باشد ، داروى آن اكثرا به داروها و معالجات اسهالى كه از لغزش معده يا روده باشد نزديك است .\r\nاگر سبب ابتلا به اسهال مادهء زهره‌اى تلخ باشد كه در اندازهء زياد به معده و روده ريخته است ، بايد اول به معالجهء اندامى بپردازى كه مادهء زهرهء تلخ را توليد كرده و فرستاده است . منظورم از اين اندام كبد و كيسهء زهره است ، كه سابقا اين را توضيح داده‌ام كه اگر مادهء صفرايى در آنجا زياد از حد است ، ما زاد بر احتياج را بايد بيرون دهى ؛ بهترين راه به بيرون پرت كردن چنين مادهء صفرائى ، قى كردن است ، مشروط بر اينكه مشكلاتى در قى كردن بيمار نباشد و قى به آسانى انجام شود .\r\nاگر در قى دادن بيمار مانعى پيش مىآيد ، مادهء صفرائى را به وسيلهء اسهال و از راه مدفوع بيرون آور ! و اين اسهال دادن به شرطى بايد اجرا شود كه بيمار ناتوان نباشد و از اسهال ناتوانتر نشود يا به شرطى كه قرحه‌اى در ميان نباشد و يا بيم آن نرود كه از اثر اسهال دادن صفرا از راه پايين قرحه پيدا شود . بعد از پاكسازى داروهاى قبوضيت‌آور سردىبخش - كه ذكر شده‌اند - به كار ببر !\r\nاكثرا تنها هليلهء زرد كلك مادهء صفرائى را مىكند و نياز به داروى قبوضيت‌آور سردىبخش نمىباشد . اگر هليلهء زرد را به بيمار بدهى داروى قبوضيت‌آور و سردىبخش بعد از آن بخورد بسيار بهتر است .\r\nبيمار ماست بخورد خوب است و بويژه اگر تباشير با ماست مخلوط باشد بهتر است . همچنين آب قاوت جو بخورد خوب است .\r\nاگر سبب بيمارى اسهال بلغم باشد ، به وسيلهء حقنه و داروهاى تناولى كه بلغم را بيرون آورند\r\n\r\n","description":"","footnote":"","page_name":" 410 ","page_number":424},
  {"content":"\r\n\r\nبيمار را پاكسازى كن ! بعد از پاكسازى بيمار از بلغم - كه سبب اصلى بيمارى شده است - داروهايى را استعمال كن كه قبوضيت‌آور و درعين‌حال به اعتدال گرمىبخش باشند . از قبيل : گوارشى انار دانه كه زيره در آن وارد است ، گوارشى خوزى و قرص ديك ابزارى .\r\nاگر بلغم سبب بيمارى اسهال ، از نوع بلغم شيشه رنگ باشد ، حتما بايد قرص اسقليبيادس ( اسقليادوس - نسخه . ) استعمال شود .\r\nداروهاى در دهن ريختنى براى علاج اين حالت از اسهال عبارتند از : انگدان ، ننه حوا ، زيرهء بودادهء در سركه پروريده ، بزر كتان بو داده ، سك ، گلنار ، كراويا ، ( شاه زيره ) ، مرّ و كندر با تباشير .\r\nاندازهء دارو را خودت برحسب تشخيص نوع بيمارى و مزاج بيمار معلوم كن !\r\nاگر سبب اسهال بلغم و مادهء زهره‌اى باهم بودند و از معاينهء مدفوع اين موضوع معلوم شد و ساير نشانيها را ديدى ، داروى تركيبى زير را تجويز كن :\r\n\r\nنسخه :\r\nهليلهء زرد يك جزء . بزر ترتيزك نيم جزء . سك ، ثمر آس ، سماق و ثمر درخت گزاز هريك يك ششم جزء . همه را درهم بريز و بيمار از آن تناول كند .\r\nاگر سبب بيمارى اسهال مادهء سودائى است و اين ماده به حدّ زياد به معده و روده ريخته است ، علاج آن را بعدا در باب ويژه‌اى ذكر مىكنيم و زير عنوان علاج اسهال سودائى آن را شرح مىدهيم كه دربارهء طحال سخنهايى داريم .\r\nاگر بيمارى اسهال از اثر غذا و خوردنيها است ، آن را نيز به باب ويژه‌اى موكول مىكنيم .\r\nاگر سبب بيمارى اسهال تنها سوء مزاج و ناتوانى بيمار در دستگاه گوارش است ، دقت كن ! كه بيمار كدام نوع سوء مزاج را دارد ، نشانيهاى سوءمزاجهاى گوناگون را بررسى كن . و اين را بدان كه سوء مزاج روده اكثرا با سوء مزاج معده يكى است و اين دو عضو در سوء مزاج شريكند و نشانى نوع سوء مزاج در هر دو يكى و هماهنگ است .\r\nاگر تنها نيروى هضم‌كننده ناتوان شده است و سوء مزاج سرد دارد ، گوارشى خوزى را تجويز كن ! ما هم نوعى گوارشى را ابداع كرده‌ايم كه در علاج چنين حالتى مفيد است ، با تركيب زير :\r\n\r\nنسخه :\r\nعود خام ، زيرهء در سركه خيس شدهء بوداده ، نانخواه ( ننه حوا ) كراويا ( شاه زيره ) ، كندر ، مرّ ، زنجفيل بوداده ، قاقله و هستهء مويز كوبيده از هريك يك جزء همه را داروى در دهن ريختنى كن و هر باره بيمار به وزن سه درهم يا تقريبا سه درهم از آن در دهان ريزد و تناول كند .\r\nاگر در چنين حالتى از بيمارى باد شكم بسيار است ، بزر ريحان و بزر فيجن را نيز بر داروى گوارشى ما بيفزاى !\r\nداروى تركيبى زير نيز هست كه غير ما آن را پديد آورده و بسيار مفيد است .\r\n\r\n","description":"","footnote":"","page_name":" 411 ","page_number":425},
  {"content":"\r\n\r\n\r\nنسخه :\r\nزنجفيل ، بزر رازيانه ، رازيانهء شامى ، فلفل دراز ، قاقله از هريك به وزن سه درهم . بزر نانخواه ( ننه حوا ) و بزر كرفس از هريك به وزن چهار درهم . دارچين ختايى ( سليخه ) ، نى نهاوندى ، مشك زمين و عود خام از هريك به وزن سه درهم و نيم . سك به وزن پنج درهم ، زعفران به وزن چهار درهم ، ميخك ، ناخن پريان و خيربوا « 1 » از هريك سه درهم و يك ششم درهم ، ثمر آس به وزن بيست درهم ، درهم ريزند و درهم بسرشند و از آن قرص سازند و برحسب تشخيص طبيب از آن قرصها استفاده كنند .\r\nقرص مرماخور نيز مفيد است و بويژه اگر نيروى دفع‌كنندهء غذا ناتوان باشد .\r\nضمادهاى گرمىبخش كه ذكر شده‌اند در علاج اين حالت مفيدند .\r\nاگر بيمار با اسهال ، ناتوانى نيروى دفع‌كننده هم دارد ، ضماد را با خاراگوش مخلوط كن !\r\nاگر بيمار از اثر گرم‌مزاجى به سوء هضم و فساد هضم مبتلا است ، داروهاى سردىبخشى را استعمال كن كه تا اندازه‌اى قبوضيت‌بخش باشند . غذاى بيمار غليظ و سردىبخش باشد كه اين جنس از غذاها را سابقا ذكر كرده‌ايم . به موضوع علاج سوء هضم نيز مراجعه كن و غذاى مناسب آن را در اينجا نيز تجويز كن !\r\nاگر بيمار اسهالى ، به سبب ناتوانى نيروى گيرنده و نگهدارندهء غذا مبتلا به اسهال شده است و سبب ناتوانى نيروى گيرنده و نگهدارنده سردمزاجى يا گرم‌مزاجى است ، داروهاى قبوضيت‌آور و گيرندهء گرمىبخش يا سردىبخش را - كه در اول اين باب آمده‌اند - استعمال كن !\r\nاگر اسهال از ناتوانى نيروى گيرنده و نگهدارندهء غذا و ناتوانى نيروى دافعه هم هست ، گرد حاصل از ريم آهن با جوز بويا را در شراب نعناع مخلوط كن و ضمادها را - چنان كه خودت مىدانى و ياد گرفته‌اى - برگزين !\r\n\r\nفصل سوم علاج اسهال مادهء مرارى\r\nعلاج اسهال مرارى را در بحث علاج معده بيان كرديم كه اكثرا نياز به معالجهء حال كبد و كيسهء زهره و معده‌اى كه توليد صفرا كند دارد . تو بدانجا رجوع كن و علاج را درياب !\r\n\r\nفصل چهارم علاج اسهال مادهء سودائى كه پوست‌اندازى ندارد\r\nبايد به دقت قبل از هر چيز طحال بيمار را معاينه كنى و به علاج نوعيّت بيمارى طحال بپردازى .\r\n\r\n\r\n","description":"","footnote":"\r\n( 1 ) - دانه‌ايست شبيه نخود و از نخود درشت‌تر ، سياه‌پوست و سفيدمغز مزهء جوز بويا مىدهد . تذكرة انطاكى .\r\n","page_name":" 412 ","page_number":426},
  {"content":"\r\n\r\nاگر مادهء سودائى بسيار و بيمار نيرومند است ، داروى مسهل سس صغير در آب پخته و امثال آن را تجويز كن !\r\nاگر مادهء سودائى غليظ است و به ته‌نشين شراب مىماند و ديدى كه از اثر ورم نيست و بلكه بيمارى اسهال از غلظت مادهء سودائى است و بيمار نيروى كافى دارد مسهل تركيبى زير را بخورد :\r\n\r\nنسخه :\r\nنمك سنگ بلورى يك جزء ، خرنوب مصرى سه جزء ، خربق سياه دو جزء . خرنوب مصرى و خربق را در آب بريز و بر آتش بگذار تا خوب مىپزند . آنگاه نمك در آن حل كن ، بيمار بخورد و پاكسازى شود . و اگر ديدى كه چاره در رگزنى است رگ بزن !\r\nاگر سبب اسهال از معده است و مادهء سودائى به معده به حد زياد ريخته است و خلط سودايى در معده جمع آمده است ، داروى نيروبخش كبد و داروى نيروبخش دهانهء معده را تجويز كن . بادكش بر طحال بيمار بگذار تا مادهء سودائى زياد از حد كه از طحال به معده و روده آيد بند شود . بعد از آن داروى لطيف نيروبخش مانند اين داروى تركيبى را استعمال كن !\r\n\r\nنسخه :\r\nدانهء انار ده درهم ، بهمنان سرخ رنگ بوداده يك درهم ، زنجفيل بيابانى بوداده يك درهم ، كهربا يك درهم ، بزر فيجن و بزر ريحان هريك يك درهم . درهم بساى و گرد دارويى كن و بيمار هربار به وزن سه درهم بخورد .\r\n\r\nنسخهء ديگر :\r\nدانهء انار و مويز سياه را در سركه و آب بكوب و بپالاى و آنچه بدون آب مىماند با كمى نمك و مرزه مخلوط كن و بيمار آن را نانخورش كند .\r\nاگر داروى تأثيربخش‌تر مورد نياز بود ، اين دارو را تناول كند :\r\n\r\nنسخه :\r\nكندر ، مشك زمين ، ثمر درخت سرو و سك از هريك نيم درهم . كعك به وزن يك درهم . اينها را با شراب خالص كهنه شده بخورد .\r\n\r\nفصل پنجم علاج اسهال خونى بدون پوست‌اندازى\r\nتو سابقا ياد گرفتى كه خون اسهالى در اسهال خونى محتمل است از يكى از اين جاها سرچشمه\r\n\r\n","description":"","footnote":"","page_name":" 413 ","page_number":427},
  {"content":"\r\n\r\nگرفته باشد :\r\n1 - از سراسر بدن .\r\n2 - از كبد .\r\n3 - از معده .\r\n4 - از روده‌هاى بالائى و پايينى .\r\n5 - و شايد از مقعد ( پيزى ) باشد .\r\nو نشانيهاى هريك از حالتهاى خونريزى را نيز دانستى .\r\nاگر مادهء اسهالى خون چركالود يا دردى شراب مانند ، يا خونابه مانند باشد ، بدان كه منشأ خونريزى از كبد است ؛ بايد به علاج كبد بپردازى و مزاج كبد را روبراه كنى و راه‌بندانها را در كبد باز كنى ، البته قبل از آنكه به معالجهء كبد سرگرم باشى بايد اول چگونگى حال بدن را معاينه كنى .\r\nآيا پرشدگى از رگها است . و اصلا چرا خونريزى پديد آمده است ؟\r\nاگر همراه خونريزى اسهالى احساس درد نبود ، و حدس زدى كه از بدن يا از كبد خون مىآيد و اسهال خونى از آنها است ، در صورتى كه بيمار تاب‌وتوان كافى دارد ، خونريزى را متوقف مكن ! اما اگر ديدى كه بيمار از اثر خونريزى زياد بسيار ناتوان مىشود يا خونريزى به پوست‌اندازى مىانجامد ، بيمار را رگ بزن و خون را بكش و بگذار خون بر خلاف جريان قبلى جريان يابد . آنگاه داروهاى گيرنده و قبوضيت‌آور به كار گير كه خون اسهالى را بند آرند .\r\nاگر خون اسهالى از اثر ترك بردن رگهاى روده باشد ، امكان دارد به زودى به پوست‌اندازى بينجامد . در اين حال حتما بايد به هر وسيله كه باشد خون را بندآورى و آن را به سوى ضد جريان اسهال سوق دهى كه اين در شرايطى بسيار بايسته است كه تشخيص داده باشى پرشدگى رگها از خون بسيار شديد است و خون بيش از اندازهء متوقع در رگها جمع آمده است .\r\nاين را بدان ! كه در علاج بند آوردن اسهال خونى كه از روده‌هاى بالايى و اطراف آنها و يا بالاتر از آنها باشد ، داروى تناولى بهتر از حقنه است . امّا اگر از روده‌هاى پايينى و از روده‌هاى ميان بالائيها و پايينيها باشد ، حقنه بهتر از داروى تناولى است . اما اگر هر دو ( داروى تناولى و حقنه ) را استعمال كنى بسيار بهتر است .\r\nبراى بند آوردن خون اسهالى ، داروهاى سردمزاج ، قبوضيت‌آور ، پوشنده و چسبان - كه سابقا ذكر شده‌اند - بهره‌رسان و علاجند و بويژه اگر در امثال اين داروها نيز قاطى باشند مانند : شب ( زاج بلورى ) ، شادنهء سائيدهء گردمانند شده ، خون سياوشان ، كهربا ، مرجان و بدل مرجان و مرواريد كه اگر در داروى تناولى يا داروى مادهء حقنه باشند بسيار تأثيربخشند .\r\nشايد در بعضى حالات اين بيمارى نياز به استعمال داروى مخدر داشته باشى .\r\nگاهى نياز افتد كه داروى بند آوردن اسهال خونى را با دارويى بسيار قبوضيت‌آور مخلوط كنى .\r\nقرص گلنار ، قرص بزر ترشك و قرص شادنه از داروهاى بسيار تأثيربخش در بند آوردن خونريزى اسهالى هستند .\r\n\r\n","description":"","footnote":"","page_name":" 414 ","page_number":428},
  {"content":"\r\n\r\nافشرهء بارهنگ ، افشرهء اسفرزه و افشرهء شنگ در علاج خونريزى اسهالى بسيار مفيدند و بويژه اگر با داروهاى تكى نامبرده باشند .\r\nيكى ديگر از قرصهاى بسيار خوب در علاج خونريزى اسهالى ، قرص زير است :\r\n\r\nنسخه :\r\nسيب ، به و گل محمدى خشكيده از هريك چهل و پنج مثقال در چهارصد و پنجاه مثقال آب بر آتش بجوشد تا فقط يك رطل و نيم از آب باقى مىماند . يك‌صد و سى و پنج مثقال از آن را بپالاى و به اندازهء باقى مانده روغن گل بر آن اضافه كن ! دوباره حاصل را در ظرفى بريز و بر آتش بگذار تا به كلى آب از بين مىرود و تنها روغن گل مىماند و خاصيتش خلاصه مىشود . اين روغن را در داروهاى تناولى استعمال كن !\r\nداروهاى مادهء حقنه كه در علاج اسهال خونى مفيدند عبارتند از :\r\n1 - آبهايى كه جزو افشره‌هاى نامبردهء قبوضيت‌آور باشد .\r\n2 - آبهايى كه داروهاى قبوضيت‌آور شناسائى شده در آنها پخته شده باشد و از خود دارويى كه در آب مايهء حقنه پخته است بر آن پاشند .\r\n3 - مادهء چرب براى داروى حقنه ، پيه گردهء بز ، روغن گل خوب و خوب بشكفته ؛ كه اينها را در كتاب پنجم و در بحث از علاج پوست‌اندازى در اسهال به تفصيل بيان مىكنيم .\r\nداروهايى را در معالجهء اسهال خونى تجويز كن كه بدون گزند و در تندى معتدل باشند ؛ كه ما در اينجا برخى از آنها را مىآوريم .\r\nداروى مادهء حقنه در علاج اسهال خونى كه ما آن را برگزيده‌ايم و از تأليف ما است :\r\n\r\nنسخه :\r\nپوست انار ، بارهنگ ، خرنوب مصرى ، قاوت ثمر درخت كنار ، قاوت برنج از هريك هشت درهم ، مازوى كال و نارسيده دو عدد ، گلنار و گل محمدى هريك چهار درهم . يك من كوچك ( سه كيلو ) آب و اگر آن يك من آب ، آب گياه هفت بند باشد بهتر است . داروها را در آب بريز و بر آتش بجوشان تا تقريبا يك سومش مىماند آن را بپالاى ! آنگاه شب ( زاج بلورى ) به وزن نيم درهم ، خون سياوشان ، اقاقيا ، سنگ شادنه ، گلنار ، افشرهء شنگ ، صمغ عربى بوداده ، سفيداب ارزيز ، سوختهء صدف و گل ارمنى ، از هريك به وزن يك درهم . روغن گل به وزن شش درهم . گداختهء پيه گردهء بز شش درهم . اين داروها را همگى درهم كن و بهم بزن و بيمار اسهال خونى را بدان حقنه كن ! و اگر مصلحت ديدى كه افيون با داروهاى حقنه باشد به وزن يك دانگ تا يك دانگ و نيم از آن نيز بر داروها اضافه كن !\r\nاگر منظورت از استعمال حقنه فقط بند آوردن نزيف اسهالى باشد ، لازم نيست كه داروهاى چسبناك و پوشنده از قبيل : برنج ، گاورس ، و امثال آن را در آن وارد كنى و مادهء حقنه را غليظ گردانى .\r\n\r\n","description":"","footnote":"","page_name":" 415 ","page_number":429},
  {"content":"\r\n\r\nاگر منظورت از استعمال حقنه معالجهء پوست‌اندازى يا معالجهء پوست‌اندازى و خونريزى باهم باشد ، داروهاى چسبان و پوشنده را هم به كار ببرى مانعى ندارد .\r\nبايد دقت و احتياط كنى در ابزار حقنه باد داخل نشود .\r\nشيافهايى نيز هست كه در علاج اسهال خونى مفيدند كه اين داروى تركيبى زير جزئى از آنها است .\r\n\r\nنسخه :\r\nاقاقيا ، صمغ عربى ، بزر بنگ ، افيون ، سفيداب ارزيز ، گل ارمنى ، كهربا و مازوى كال هريك يك جزء متساوى . همه را خرد بساى و درهم بسرش و شيافهايى به اندازهء بلوط بساز تا به گرمى بردارند .\r\nاگر خونريزى اسهالى از مقعد ( پيزى ) است داروهاى آتى كافى است .\r\n\r\nنسخه :\r\nمردار سنگ ، گلنار ، سفيداب ارزيز و صدف سوخته . همه را خرد كن و گردمانند ساز . جاى بايسته را بشوى و پاكيزه گردان و آنگاه از اين دارو بر آن بگذار !\r\nاگر در علاج خونريزى اسهالى از استعمال اين همه علاجها بهره نديدى و بيمار خوب نشد و خون بند نيامد ، دستور زير را به كار ببر :\r\nهر دو دست بيمار را از زير بغل بشدت باندپيچى كن . دست و پايش را ماساژ ده و بيمار را در آب بنشان ! اگر موسم تابستان بود در آب سرد بنشيند و اگر موسم زمستان بود در جاى سرد بنشيند و وادارش كن كه آب سرد بخورد . از افشره‌هاى سردىبخش و افشره‌هاى خون بندآور سرد شده با يخ ، مانند : رب غوره ، رب ريواس و امثال آنها بر شكمش بريز .\r\n\r\nفصل ششم علاج پوست‌اندازى و قرحهء روده\r\nنبايد در روبرو شدن با خراش و پوست‌اندازى روده دچار اشتباه شوى . شايد حالت بيمارى پوست‌اندازى روده بدان شدت نباشد كه تو داروى بسيار قوى استعمال كنى و در استعمال آن بيمار را به سرمنزل مرگ ببرى . شايد تنها داروى بسيار سردىبخش سالم در علاج پوست‌اندازى روده كافى باشد . مثلا : هندوانه ، كاهو و خرفه علاج را به عهده بگيرند .\r\nاگر در حقنهء بيمار داروهاى داغ‌گذار باشد ، فاتحهء بيمار را بخوان .\r\nچنان كه قبلا گفتيم اگر علت در روده‌هاى بالايى است داروى تناولى را به كار ببر ! و اگر در روده‌هاى پايينى است داروها را وسيلهء حقنه استعمال كن !\r\nاگر در وسطهاى روده‌هاى پايينى و بالائى است ، از هر دو علاج استفاده كن ! هم داروى تناولى\r\n\r\n","description":"","footnote":"","page_name":" 416 ","page_number":430},
  {"content":"\r\n\r\nتجويز كن هم حقنه را به كار ببر . اما قبل از هر چيز بايد تشخيص دهى كه سبب پوست‌اندازى و سبب قرحهء روده از كجا و از چيست و در چه حالتى است . اگر معلوم شد كه سبب هنوز هست و مايهء بيمارى را منتقل مىكند ، اول به قطع سبب مشغول شو . چاره‌جوئى و قطع سبب و داروى علاجى لازم را سابقا ياد گرفته‌اى .\r\nاگر خلط سبب بيمارى بسيار بدجنس است و ناگزير از استعمال داروى اسهالى هستى ، بسيار برحذر باش و جانب احتياط را از دست مده ! مسهلى را تجويز كن كه بر جاى پوست‌اندازى و قرحه زيان وارد نياورد ؛ مثلا هليله را استعمال كن و آن را با داروهايى مانند كراويا ( شاه زيره ) ، كتيرا و امثال آنها تقويت و اصلاح كن !\r\nاگر نگذارى بيمار به مدت دو روز هيچ غذايى بخورد خوب است ؛ زيرا در اين دو روز بدنش لاغر مىشود . مادهء اسهالى پوست‌انداز در اين مدت به درون تن مىريزد و سبب لاغرى تن مىشود .\r\nاگر غذايى براى بيمار تجويز مىكنى ، شير جوشيده وسيلهء سنگ گرم شده بر آتش يا شير جوشيده بر آتش - كه سابقا از آنها ياد كرديم - باشد . اين شير خوردن را جزء علاج به شمار بياور .\r\nاگر تشخيص دادى كه بيمار ناتوان مىشود و نبايد بدون غذا باشد ، غذاهائى را تجويز كن كه در حجم كم و در نيروبخشى كارا باشند . غذاهايى كه حقيقتا تغذيه‌دهنده و بىزيان باشند مانند : كبد مرغ خانگى چاق شده ، كمى از نان سميد ( بدون سپوس ) كه تقريبا فطير باشد ، خايهء خروس ، تخم مرغ از نيم بند برشته‌تر و از بسيار برشته كمتر ، شايد از خوردن ماهى بريان شده هم كه به گرمى بخورد بهره بيند . پاچه در شير و برنج بوداده بپزد بسيار بهره‌رسان است و بويژه كه با سركه قاطى باشد . براى نگهداشتن نيروى جسمانى بهتر آن است از رب ميوه‌ها و غذاهاى تقويت‌بخش - كه در باب اول آمده‌اند - استفاده كنند .\r\nنمك داخل غذا نمك سنگ بلورى و بو داده باشد .\r\nاگر بيمار حرارت داشته باشد اصلا نبايد شراب بخورد ، و اگر حرارت ندارد ، اندكى شراب سياه گس‌مزه بخورد مانعى ندارد . آب سرد بنوشد .\r\nنبايد در نخستين مرحلهء علاج ، داروهاى خالص كه داراى خاصيت گيرندگى ( قبوضيت‌بخشى ) و زبرى و خراشندگى باشند ، بدون مخلوط كردن با داروهاى ديگر اصلاح‌كننده استعمال كنى .\r\nاگر احساس درد در بيمار شدت يافت ، حتما بايد داروى پوشنده و چسبان تجويز كنى ؛ كه دارو مانند پرده‌اى برجاى درد نشيند و آن را بپوشاند . همه داروهاى علاجى در اين باره ، اگر با داروهاى پوشندهء چسبان مخلوط باشند خوب است و بهره رسانند . مگر اينكه خوره روى داده باشد . كه در اين صورت نياز به داروى زداينده و داغ‌گذار مخلوط با داروى خشكانندهء بدون گزش دارى .\r\nبيمارى كه مبتلا به پوست‌اندازى است هر دارويى را كه تناول مىكند بايد آب سرد بر آن بنوشد ؛ خواه دارو از بزرها باشد يا غير بزرها و نبايد هيچ دارويى را با آب گرم بخورد .\r\nزراوند ( ريوند - نسخه . ) در علاج قرحهء روده‌ها اثرى عجيب دارد ، و همين دارو در اسهال دادن\r\n\r\n","description":"","footnote":"","page_name":" 417 ","page_number":431},
  {"content":"\r\n\r\nماده‌اى كه با بچه از زهدان بيرون مىآيد و به آب بينى مىماند بسيار اثربخش است . بويژه اگر زراوند ( ريوند - نسخه . ) را در آب گياه بارهنگ و با كمى شراب كهنه بخورند .\r\nبلوط بر آتش برشته ، تنها يا با خرنوب ، يا خرنوب تنها بسيار اثر بخشند . بزر گل نيز شگفت‌آور است . ما خود در علاج اين حالت بزر گل را آزموده‌ايم بسيار مفيد واقع شده است .\r\nبرخى گويند اگر بيمارى تازه شروع كرده باشد ، بيمار به وزن چهار درهم صمغ عربى با آب سرد بخورد شفا يابد .\r\nگل مهر زده در علاج اسهال همراه پوست‌اندازى بسيار خوب است ؛ و حتى اگر خوره باشد بعد از آنكه اثر خوره و چرك و كثافت را به وسيلهء حقنه پاكسازى كنند ، اگر گل مهر زده تناول نمايند ، بسيار بهره‌رسان است . داروهاى حقنهء حالت خوره و چرك را بعدا ذكر خواهيم كرد . آب توت كال و نارسيده نيز خوب است .\r\nخشكيدهء گياه دم اسپ ( نوعى از شنگ ) ، افشرهء گل - چه تناولى باشند و چه مادهء حقنه - مفيدند .\r\nبرخى گفته‌اند كه رجل عقعق در علاج اين حالت مفيد است . به عقيده‌ام رجل عقعق همان رجل الغراب ( قازياغى ) باشد . گويند بقراط منظورش از رجل عقعق برگ درخت انجير بوده است ؛ كه باور ندارم زيرا برگ درخت انجير در اين حالت تأثير دارويى ندارد .\r\nخوردن پنير مايهء خرگوش خوب است . پنيرى كه شورمزگى را از آن گرفته باشند - كه در باب اول هم ذكر كرديم - بخورند خوب است .\r\nاگر خوره ( تاكل ) شديد بود و اگر از اثر دارو خراش و پوست‌اندازى روده روى داد ، علاج آن است كه بيمار را حقنه كنى و مادهء حقنه از قرار ذيل باشد :\r\n\r\nنسخه :\r\nروغن حيوانى به وزن سى درهم ، خون سياوشان از يك درهم تا سه درهم كه در آن سى درهم روغن مخلوط شود و مايهء حقنه گردد .\r\nقرصها و داروهايى گردمانندهء سردمزاج در علاج اين حالت هستند كه بر نان پاشند و بخورند و آب سرد بر آنها بنوشند . قسمتهايى از اين داروها را سابقا ذكر كرده‌ايم ، اين دارو نيز يكى از آنها است :\r\n\r\nنسخه :\r\nخاكستر گوش‌ماهى چهار جزء ، مازو دو جزء ، فلفل يك جزء . خرد و سائيده شوند و درهم قاطى باشند و ببيزند و هربار به وزن يك درهم بر غذا بخورند و آب سرد بر آن بنوشند .\r\nمعجون فلونيا نيز مفيد است كه بخورند و آب سرد بر آن بنوشند .\r\nحقنه و شيافهاى برداشتنى خوب و مفيد در علاج اين حالت همان حقنه و شيافهاى علاج اسهال به‌طور عموم است - كه بحث شده‌اند - فرق تنها اين است كه بايد در مرحلهء نخستين\r\n\r\n","description":"","footnote":"","page_name":" 418 ","page_number":432},
  {"content":"\r\n\r\nداروهاى چسبان قبوضيت‌آور باشد و در مرحله‌هاى اخير اگر خوره رخ دهد ، بايد داروهاى پاك‌ساز خوره و داغ‌گذار به كار برد و تا حالت كوبيدگى روده بر طرف نشود نبايد به غير از داروهاى چسبان و پوشنده و قبوضيت‌آور داروى ديگرى را به كار گيرى .\r\nطبيبى گويد : اگر در اسهال ناشى از پوست‌اندازى و خراش روده خون نباشد ، نبايد اقاقيا را استعمال كنند ؛ كه اين فرموده ارزشى ندارد .\r\nاگر قرحهء روده همچنان زخم ماند و چرك از آن مىچكيد ، داروهاى خشكانندهء قبوضيت‌آور به همراه داروهاى چسبناك و داراى چربى را اول به كار ببر و در آخر اگر به خوره تبديل شد ، داروهاى زداينده و داغ‌گذار تجويز كن !\r\nبعضى از اطباء كمى فلديفيون ( فلنديقون - نسخه . ) را با افشره‌ها و مادهء حقنه‌هاى بىگزند مخلوط مىكنند كه بسيار سودمند واقع مىشود . اما تا ناگزير نباشى داروى تندمزه و داروى ترش‌مزه را تجويز مكن . در هر حال اگر نياز مبرم بود اول داروى تندمزه را استعمال كن و بعدا داروى ترشمزه ، و الّا فريب فلديفيون و غيره را مخور ! شايد در علاج چنين حالتى نياز به داروى مخدر باشد و بعد از آن لازم شود كه حقنهء تند به عمل آورى . اين در حالى است كه بيمار تحمل حقنهء تند را نداشته باشد كه مخدر از تخديرى كه دارد تأثير تندى و درد دارو را كم مىكند .\r\nداروى تند در حقنه مثلا زرنيخ است كه بايد در استعمالش بيم آن داشته باشى كه ممكن است پوست را بعد از پوست شق و در نتيجه روده را سوراخ كند ؛ پس تا نياز بسيار مبرم نباشد نبايد زرنيخ را در حقنه به كار ببرى . تنها وقتى مىتوانى در حقنه از زرنيخ استفاده كنى كه تشخيص مىدهى قرحه فاسد شده است و نبايد استعمال چنين حقنه‌اى را به تأخير اندازى و منتظر باشى كه قرحه چندان گشاد و ژرفارو شود كه زرنيخ بتواند روده را سوراخ كند .\r\nاين را بدان ! در كليّهء داروهاى حقنه‌اى كه در علاج اين حالت به‌كارمىروند پيه بز از هر داروى چسبان و پوشاننده - كه بايد در حقنه وارد باشد - بهتر است . پيه بز سردىبخش ، مسكن درد گزش است و به سرعت بر جاى سبب بيمارى مىچسبد و ثابت مىماند . پيه بز را هم بايد در اوايل بيمارى استعمال كنى .\r\nاگر قرحه به حدّى رسيد كه ريم از آن بتراود ، به داروى قويتر از پيه بز نياز هست كه بعد از پاكسازى قرحه استعمال كنى - و نبايد داروهاى چسبان و چربيها را تجويز كنى كه مانع در راه رسيدن دارو به منشأ بيمارى مىشوند .\r\nاگر تشخيص دادى كه قرحه چركين شده است آن را وسيله عسلاب پاك كن ! آب نمك از عسلاب در اين باره تأثيربخش‌تر است . آبى كه زيتون نمك‌سود در آن پروريده و آبى كه ماهى نمك‌سود در آن پخته در پاك كردن چرك از قرحهء روده همانند آب نمك هستند .\r\nو همين‌كه احساس كردى كه ريم از قرحه مىتراود ، حتما بايد قرص رازيانه را به بيمار سفارش دهى ؛ زيرا اگر بيمارى قرحهء روده كهنه و پژمرده شود ، ديگر علاج‌پذير نيست ، بايد زود به دادش برسى .\r\nاين را نيز بدان ! كسى كه در روده قرحه دارد و قرحه زياد دردآور است و به خوره مبتلا شده\r\n\r\n","description":"","footnote":"","page_name":" 419 ","page_number":433},
  {"content":"\r\n\r\nاست ، خقنهء چرب و چسبان دردش را تسكين مىدهد اما شفا نمىبخشد . براى شفاى قرحهء خوره‌اى در روده ، داروهاى ويژه‌اى هستند كه زداينده ، پاك‌كننده ، خشكاننده و قبوضيت‌آورند و برخى از اين‌ها قرص شده‌اند . پس اين داروهاى ويژه را استعمال كن و داروهاى چرب و چسبان به كار مبر كه ميان سبب درد و دارو فاصله اندازند . شايد داروى ويژهء علاج خوره ، آزار بسيار رساند و درد زياد ببار آورد ، امّا اهميت مده . و بدان كه هرگاه داروى تندمزاج در حقنه به كار بردى بعد از آن بايد داروى زخم بهم‌آور - كه از داروهاى قبوضيت‌بخش و چسبان درست شده‌اند - استعمال كنى .\r\nاين نوع از داروهاى گيرنده و چسبان را وقتى استعمال كن كه برايت مشخص شد كه گوشت سالم پيدا شده است .\r\nاگر بيمار قرحهء خوره‌اى در روده و تب هم دارد ، ناتوان هم شده است ، و از ترس حرارت مزاج بيمار جسارت استعمال قرص زرنيخ را ندارى كه تنها آن را تجويز كنى ، بايد قرص زرنيخ را در آب ميوه‌هاى قبوضيت‌آور و گيرنده و سردىبخش حل كنى و اين آب‌ميوه را كه قرص زرنيخ در آن حل شده است مايهء حقنه سازى . ميوه‌هائى كه آبشان براى حل كردن قرص زرنيخ مفيد است عبارتند از : سماق ، غوره ، ريواس ، گل محمدى و امثال آنها . بعد از آن داروى خشكاننده لازم است . اين حقنهء كذائى و خشكانيدن را چندين بار تكرار كن ! شايد نياز باشد كه بنگ و افيون با آب ميوه‌هاى نامبرده - كه قرص زرنيخ در آنها حل شده است - مخلوط كنى . يا قبل از استعمال حقنه مخدرات را به عمل آورى كه بايد غذاى خوب و كم را به بيمار بخورانى .\r\nبيشترين حدّ استعمال قرص زرنيخ حل شده در آب‌ميوهء مناسب - كه مايهء حقنه مىشود - از نيم درهم تا دو درهم است . و بهتر آن است با اين آب‌ميوه‌ها آبهاى سردىبخش قبوضيت‌آور ديگر هم مخلوط باشد ، از قبيل : عدس ، جفت بلوط ؛ كه عدس و جفت بلوط كبره بر قرحه مىاندازند .\r\nداروى حقنه كه هم زياد درد مىآورد و هم زياد مفيد واقع مىشود ، آن است كه قرص زرنيخ را با آب نمك حقنه سازى ، و اين در شرايطى مورد نياز است كه ريم قرحه بسيار غليظ شده باشد . اما اگر بيمار حرارت دارد يا ناتوان است و تحمل حقنهء تندمزاج زرنيخى را ندارد ، در حقنه دستور زير را اجرا كن : نخست وسيلهء عسلاب حقنه كن ! بعد از چهار ساعت با آب نمك و بعد از حقنه با آب نمك گل مهر زدهء مخلوط با آب و سركه بخورد شفا يابد .\r\nيكى از دستورات حقنه اين است كه كم‌كم و به تدريج بيمار را حقنه كنى و در چندين بار كار را تكميل نمائى و هرگاه ديدى كه درد بيمار شدت مىيابد به وسيلهء روغن گل او را حقنه كن كه درد تسكين يابد .\r\nحقنه‌هايى كه در علاج بند آوردن خونريزى اسهالى مفيدند ، بهتر و از داروهاى حقنه‌اى بندآور اسهال از انواع ديگر هستند . قرصهايى نيز موجودند كه در اسهال مواد آب ماننده مفيدند و مادهء اسهالى را بند مىآورند .\r\nاينك برخى از اين شيافها ، مواد حقنه‌اى و قرصهايى را كه در حقنه به‌كارمىروند ، در چندين نسخه مىآوريم :\r\n1 - داروى حقنهء سبك كه در علاج مادهء آب مانند و اسهال گرم ( اسهال بيمار گرم‌مزاج ) مفيد است ،\r\n\r\n","description":"","footnote":"","page_name":" 420 ","page_number":434},
  {"content":"\r\n\r\nآب گياه بارهنگ مىباشد كه تنها يا با قرصهايى مادهء حقنه شود و آن قرصها را ذكر مىكنيم .\r\n2 - نان سميد ( نان بدون سپوس ) و خمير برنيامده را در افشرهء ميوهء مناسب حال حل كنند و مادهء حقنه شود .\r\n3 - آبجو ، روغن بادام ، زردهء تخم مرغ ، آبى كه برنج در آن پخته و چربيش پيه گردهء بز يك ساله باشد .\r\nهمه را بپالاى و گل مهر زده در آن بريز !\r\n4 - برنج بوداده را با پيه در آب بپز كه مايهء حقنه شود و اگر پوست انار و مازو در آن بپزد بهتر است .\r\n5 - قاوت را در آب بريز و به هم زن و گل مهر زده بر آن اضافه كن كه مايهء حقنه شود .\r\n6 - اگر بيمار اسهالى حرارت زياد دارد ، داروى تركيبى زير را مادهء حقنه ساز !\r\n\r\nنسخه :\r\nافشرهء برگهء خشك كدو ، آب خرفه ، آب بارهنگ ، آب گياه هفت بند ، آب دانهء آس ، آب‌پز عدس - كه قبلا دو بار در آب پخته و آب را دور ريخته‌اند - همهء اين افشره و آبها را با روغن گل و سفيداب و گل ارمنى و اقاقيا و توتيا قاطى كن تا مايهء حقنه شود . اگر نياز بود و مصلحت دانستى به اندازهء لازم افيون هم در آن قاطى كن !\r\nداروى حقنه‌اى زير در علاج اسهال پوست‌اندازى روده مفيد است كه آزموده شده .\r\n\r\nنسخه :\r\nبادام ، پوست انار ، مازو ، سماق ، برگ درختچهء تمشك و ريشهء گياه را تاج ( ينبوت ) را در شراب ريزند و بجوشانند تا غليظ مىشود ؛ بپالايند و برخى از قرصهاى حقنه‌اى را در آن بريزند و بسايند و روغن آس بر آن بيفزايند تا مادهء حقنه شود .\r\n\r\nشيافهاى مفيد در علاج پوست‌اندازى و خراش روده :\r\nداروهاى مفيد در علاج پوست‌اندازى روده كه سبب اسهال شده باشد و از آنها شياف سازند عبارتند از : مّر ، كندر ، زعفران ، سندروس ، شب ( زاج بلورى ) ، استرك ، گند بيدستر با افيون ، صمغ فيلزهره ، سوختهء كاغذ ، خون سياوشان ، سوختهء شاخ گوزن ، گل اندلسى ، انواع گل دارويى كه در خاصيت با گل اندلسى برابرند ، انواع جوش كوره‌ها ، مردار سنگ و امثال آنها . و شايد گاهى نياز به زاجها و زنگار و غيره نيز باشد .\r\n\r\nشيافى كه در علاج پوست‌اندازى و در علاج زحير مفيد است :\r\nمّر ، كندر ، زعفران ، افيون كه در سفيدهء تخم‌مرغ بسرشند .\r\n\r\nشياف ديگر :\r\nسندروس ، استرك ، مرّ ، زعفران ، افيون در آب بارهنگ بسرشند و شياف شود . بهره‌رسان است .\r\n\r\n","description":"","footnote":"","page_name":" 421 ","page_number":435},
  {"content":"\r\n\r\n\r\nشياف ديگر :\r\nافيون ، گند بيدستر ، صمغ عربى ، صمغ فيلزهره را با آب بارهنگ بسرش و شياف ساز !\r\nمىتوانى از اين داروها مرهم بسازى و با روغن گل و سفيداب قاطى كنى . مرهم را بر پارچه پنبه بگذارى و به وسيلهء ميل در مقعد بيمار فرو كنى و تا وسط فرو رود و راست نگه دار . كه خوب پاكسازى مىكند .\r\n\r\nقرصهاى علاج اسهال :\r\nدر علاج اسهال كه سببش خراش و پوست‌اندازى روده باشد قرص كوكب ، قرص زرنيخ - كه داروى خوره است - مفيدند . بايد قرص زرنيخ را در تفالهء انگور نگهداشت كه اثر خود را از دست ندهد .\r\nقرص سوختهء كاغذ تركيبش به قرار زير است :\r\n\r\nنسخه :\r\nكاغذ سوخته به وزن ده درهم ، هر دو نوع زرنيخ سوخته ، پوست نازك مس ، شب يمانى ( زاج بلورى ) و آهك خاموش نشده از هريك به وزن دوازده درهم . با آب بارهنگ بسرشند و قرص سازند و هر قرصى به وزن چهار درهم باشد . اگر بيمار كودك است به وزن يك درهم و اگر بزرگ‌سال است يك قرص استعمال كند .\r\n\r\nنسخهء قرص ديگر :\r\nسماق ، چشم انار ، سقومقوطون ( سوقطون - نسخه . ) - كه نوعى از هميشه بهار است - گلنار ، دانهء غوره ، قلقنت ( زاج سبز ) قلقطار ( زاج زرد ) ، ارزيز سوخته و سرمه از هريك يك جزء ، زنگار نيم جزء .\r\nهمه را درهم بسرشند و حب سازند .\r\n\r\nتركيب قرصى ديگر كه نيرومند و اثربخش است .\r\nآهك ، شخار ، اقاقيا ، مازو ، زرنيخ در سركه پروريده ( چندين روز در سركه مانده است ) ، همه را درهم بسرش و قرص ساز ! اين قرص نيروى اثربخش زيادى دارد . اگر تنها اين قرص با آب بارهنگ مايهء حقنه شود كافى است .\r\nداروهاى گذاشتنى از خارج و ماليدنى :\r\nداروهاى گذاشتنى و ماليدنى بر پوست كه در علاج اسهال بطور عمومى ذكر شده‌اند ، همگى و در هر حالتى مفيدند . قرص كوكب آزمون شده است اگر با آب آس مخلوط شود و بر شكم مالند فايده‌اش آشكار است . اگر احساس درد در بيمار تسكين نيافت ، بيمار را در آبزن بنشان ! آب آبزن - كه بيمار در آن مىنشيند - آبى باشد كه داروهاى قبوضيت‌بخش شناخته شده در آن پخته است و كمى شبت و شنبليله و خطمى نيز در آن پخته باشد .\r\n\r\n","description":"","footnote":"","page_name":" 422 ","page_number":436},
  {"content":"\r\n\r\nاگر بيمار اسهال ، پوست‌اندازى صفرائى دارد و تشنگى و افسردگى بسيار شدت گرفته است ، از ماست كه شيرش جوشيده است با آب قاوت جو كه آن هم بر آتش جوشيده باشد و هر دو سرد شده باشند استفاده كن !\r\nاگر شكم بيمار اسهالى كه سببش پوست‌اندازى و خراش روده است چنان به درد آمد كه نزديك به غش كردن بيمار باشد ، و خود را ناگزير از استعمال مخدر ديدى ، قبل از استعمال مخدر و قبل از غش كردن بيمار از درد ، بيمار را وسيلهء پيه بز و آب قاوت جو حقنه كن و چيزى با آنها مخلوط مكن . شايد از آنكه به دليل اين حقنه خلط سبب بيمارى اعتدال مزاج مىيابد و اصلاح مىشود ، درد به كلى بر طرف شود و اسهال نيز از بين برود . اگر باز درد تسكين نيافت علاجى را كه خودت مىپسندى به كار ببر ! و اگر مصلحت ديدى در چنين حالتى - كه درد شكم زياد است - حقنهء زير را استعمال كن !\r\n\r\nنسخه :\r\nآبجو بر آتش جوشيده ، برنج ، پيه گردهء بز ، روغن گل ، صمغ عربى ، سفيداب و زردهء تخم مرغ همه را در ظرفى بريز و بهم زن و اگر مصلحت ديدى كمى افيون نيز در آن قاطى كن و مايهء حقنه ساز !\r\nاگر اسهال ناشى از پوست‌اندازى و خراش روده سببش خلط بلغم بوده ، بايد به پاكسازى بلغم همت گمارى و بلغم را بيرون آورى و بيمار را از شر آن آسوده سازى . غذايى را هم براى بيمار تجويز كن كه بلغم بيرون‌آور باشد . مثلا ماهى نمك‌سود ، نانخورشهاى ضد بلغم ، خردل ، سلق ، آبكامه ، ترشى خوبند . نانخورشها از قبيل : انار دانه ، مويز با ديك ابزارها و خردل و هرچه پاره‌كنندهء خلط هستند خوب است .\r\nاگر بيمار غورهء خرما را در تابه سرخ كند و بسيار از آن تغذيه كند بسيار خوب است . غورهء خرماى بر تابه برشته را بخورد و چيزى از داروهاى گرمىبخش از قبيل خوزى و فلافلى هم بخورد نفع زياد بيند .\r\nطبيبى گفته است : كسى كه قرحهء روده دارد اگر هر روز گاوشير ( جواشير ) و سداب ( فيجن ) را باهم بخورد و غذايش غورهء خرما ( خرك ) بوداده باشد و چندين روز بر اين رژيم غذائى دوام كند يا غذايش تقريبا همين خاصيت را داشته باشد ، شفا يابد .\r\nگويند يكى از طبيبان در علاج ديزانترى يكى از بيماران ، كه ديزانترىاش كهنه شده و پايدار شده بود ، علاجى را تجويز كرد كه ريسك بود . يا در يك روز بيمار شفا يابد يا در يك روز به بهشتش بفرستد . بيمار را وادار كرد كه نان و پياز بسيار تندمزه بخورد . آن روز نگذاشت هيچ آب بخورد .\r\nبامداد فرداى آن روز با آب گرم شورمزه حقنه‌اش كرد . بعد از آن وسيلهء داروى بسيار قوىتر از مايه حقنه‌هاى دمل‌بهم‌آور حقنه‌اش نمود . از اثر اين معالجه درد بسيار است . اگر بيمار بتواند درد شديد را تحمل كند خوب مىشود . و الا به دنياى ديگر كوچ مىكند . مادهء حقنهء كذائى از قبيل اين داروهاى حقنه‌ايست كه ما ذكر خواهيم كرد .\r\n\r\n","description":"","footnote":"","page_name":" 423 ","page_number":437},
  {"content":"\r\n\r\n\r\nنسخه :\r\nمرزنگوش ، زيره ، نمك ، برگ غار ، زاج بلورى ، فيجن و شاه افسر از هريك هفت مثقال . روغن زيتون به وزن دو قسط ( دويست و هفتاد مثقال ) . داروها با روغن زيتون بر آتش بجوشند تا يك سوم از روغن زيتون مىماند . بپالايند و مايهء حقنه سازند .\r\nاگر برنج در آب بپزد و سپس ماهى نمك‌سود هم در آن بپزد ؛ آن آب را مايهء حقنه كنند مفيد است .\r\nنوعى مرهم هست كه در علاج اسهال ناشى از پوست‌اندازى و خراش روده بسيار خوب است . تركيب آن به قرار زير مىباشد .\r\n\r\nنسخه :\r\nخرماى چاق گوشتالو به وزن دو رطل و نيم ، مصطكى يك اوقيه ، شبت سبز شش اوقيه . صبر ( الوا ) يك اوقيه ، موم ده اوقيه ، شراب و روغن گل به اندازهء كافى . همه را درهم بسرشند و اگر بيمار احساس سرما مىكند و بلغم لزج دارد ، بزر ترتيزك نيز در مرهم مذكور باشد .\r\nاگر اسهال از اثر پوست‌اندازى و خراش روده ، سبب اصلىاش مادهء سودائى باشد دستور معالجه اين است :\r\nبه علاج بيرون راندن سودا و علاج بيمارى طحال بپرداز - كه سابقا اين طرز علاج را بيان كرده‌ايم - بعد از آنكه علاج سودا و طحال را انجام دادى از داروهاى زير استفاده كن !\r\nداروى در دهان ريختنى ساخته از گلهاى دارويى مناسب حال بيمار به كار انداز .\r\nحقنه‌ها : از حقنه‌هاى آب برنج پخته كه ديك ابزار خوش‌بو و بزرهاى گرم مزاج نرمىبخش و بزرهاى سردىبخش و قبوضيت‌آور در آنها باشد . روغن گل ، زردهء تخم‌مرغ را نيز در مادهء حقنه وارد كن !\r\nغذاى بيمار از آن نوع غذاها باشد كه خون توليد مىكنند .\r\nاگر تشخيص دادى كه قرحهء روده قرحهء پليد است حتما بيمار را وسيله نمك سنگ بلورى در آب حل شده حقنه كن ! بعد از آن داروهاى بسيار پاك‌كنندهء قرحه را استعمال كن تا پليديها زدوده شوند و گوشت صحيح و سالم پديد آيد ؛ آنگاه داروهاى زخم بهم‌آور به كار ببر !\r\nحقنه‌هايى كه داروهاى مايهء حقنه ، بهبودىبخش قرحه و بهم‌آورندهء زخم هستند و همچنين نرمى بخشند ، عبارتند از :\r\n\r\nنسخه :\r\nخرنوب مصرى سه جزء ، خربق سياه دو جزء ، با آب نمك سنگ بلورى بجوشند و مايهء حقنه شوند .\r\nاگر ديدى اين حقنه بهرهء لازم نداد ، از قرصهاى زرنيخى استفاده كن !\r\nاگر پوست‌اندازى همراه تفاله است و سبب در خاصيت غذاست و با مدفوع بيرون مىآيد ، بايد دارو يا غذاى بيمار نرمىبخش ، چرب ، پوشنده و چسبان و لغزانندهء ماده اسهالى باشد . قبل از غذا خوردن زردهء تخم نيم‌بند يا آبگوشت خروس پير يا آبگوشت سادهء جوجهء چاق شده بخورد و\r\n\r\n","description":"","footnote":"","page_name":" 424 ","page_number":438},
  {"content":"\r\n\r\nبه وسيلهء داروهاى چسبان و پوشنده و لغزاننده كه همراه روغن گل و زردهء تخم و امثال آنها باشد حقنه شوند .\r\nاگر اين حالت پوست‌اندازى زياد به طول انجاميد خوب آن است كه بيمار قبل از غذا لعاب بزر كتان ، لعاب اسفرزه ، لعاب بزر مرّ ، لعاب بزر خطمى بخورد ؛ كه امثال چنين لعابها علاوه بر لغزاندن ماده ، چسبان هستند و درد را تسكين مىدهند .\r\nقبل از غذا بيمار آلو سياه بخورد خوب است كه محتمل است رويداد بيمارى را از بين ببرد .\r\nاگر اسهال همراه پوست‌اندازى سببش داروى تناول شده باشد ، علاجش با داروهاى سردىبخش و چسبان است كه ذكر شده‌اند .\r\nكتيراى بوداده را در روغن زيتون حل كند و به وزن يكدرهم و نيم و بيشتر بخورد بسيار فايده بيند .\r\nروغن تازهء گاوى خوب ، از خون سياوشان به اندازهء لازم در آن قاطى كن و حقنهء بيمار قرار ده !\r\nآب سيرابى گاو در برخى از حالات پوست‌اندازى در اسهال مادهء مرارى گاه‌گاهى مفيد واقع مىشود ؛ اما دارويى نيست كه همهء خاصيتهاى علاجى را در بر داشته باشد .\r\n\r\nفصل هفتم حالت اسهال در اثر غذا\r\nاگر اسهال از اثر نوع غذا باشد ، بهترين راه آن است كه اسهال را بند نياورى تا مادهء غذائى ناسازگار - كه سبب اسهال شده است - به كلى پايين آيد و بيرون ريزد ؛ مگر اينكه از اثر غذاى ناسازگار بيمارى ، هيضه ( قى و اسهال باهم ) رخ دهد ، كه آن علاج ويژه دارد . حال اگر هيضه نيست و تنها اسهال است و اسهال از اثر خوردن غذاى بيش از حد لازم رخ داده است ، بگذار كه ماده اسهالى بيرون ريزد و آن را بند مياور ! بعد از آنكه تشخيص دادى كه مادهء اسهالى پاكسازى شده است ، بيمار را وادار كن كه چيزى نخورد و گرسنه بماند ، سپس از ربهاى قبوضيت‌بخش بخورد .\r\nاگر از اسهال زياد بيمار ناتوان شد معجون خوزى يا داروى گرد شدهء دانهء انار بخورد .\r\nاگر بيمار احساس مىكند كه معده‌اش ناتوان شده است و اسهال زياد بر معده‌اش اثر گذاشته و قرقر و باد شكم گواهى دادند كه معده ناتوان است ، داروى زير بخورد .\r\n\r\nنسخه :\r\nگلنار ، كندر و ننه حوا از هريك يك جزء متساوى . مويز با دانه را با دانه‌اش بكوب و اين داروها را در آن مويز كوبيده بسرش و هر روز صبح به اندازهء يك عدد گردو بخورد .\r\nداروى سوسن زرد و ثمر درخت گز - كه در اقرابادين آمده است - بخورد فايده بيند .\r\nاگر اسهال از اثر بسيارى بيش از حد غذا نباشد بلكه فقط از تباهى و فاسد شدن خوراك باشد كه مثلا غذا كهنه و فاسد باشد ، يا خودبه‌خود چيزى بدگوهر و ناسازگار باشد ، يا در معده زود تغيير\r\n\r\n","description":"","footnote":"","page_name":" 425 ","page_number":439},
  {"content":"\r\n\r\nيافته و فاسد شده است ، بايد بيمار صبر كند تا همهء غذا با اسهال بيرون آيد و بعد از آن غذاى خوب كيموس قبوضيت‌آور بخورد . اثرات سبب اسهال را كه از گرمىبخشى يا سردىبخشى غذا باشد به وسيلهء داروهاى گوارش قبوضيت‌بخش سردىبخش ، يا قبوضيت‌آور گرمىبخش - برحسب حال بيمار - به كار گير !\r\nاگر سبب اسهال لزج بودن و لغزيدن خوراك از معده است ، بعد از پايين رفتن دربرگرفتهء معده ، غذاى سبك كه قبوضيت داشته باشد بخورد .\r\nاگر گرمى غذا يا سردى غذا سبب اسهال شده است ؛ داروى علاج هر دو حالت را مىدانى كه اثر گرمى را وسيلهء داروى سردىبخش و اثر سردى را با داروى گرمىبخش علاج كنى .\r\nاگر سبب اسهال آن است كه بيمار قبلا داروى لغزنده خورده است و غذاى ديگر بر غذاى لغزان آمده است ، بعد از پاكسازى و بيرون ريختن مادهء اسهالى بايد بيمار قبل از هر چيز غذاى قبوضيت‌بخش را پيش قدم كند .\r\nاگر اسهال سببش آن است كه بيمار ترتيب اصولى را به هم زده يعنى خوراك ديرهضم را قبلا فرو داده و بعدا خوراك زودهضم خورده است ، بعد از بيرون ريختن مادهء اسهالى ترتيب غذا خوردن را مراعات كند و براى علاج اثرات اسهال ناشى از اين حالت - كه زيانى بر معده وارد آمده است - تباشير با آب‌ميوهء مناسب حال بخورد و معده را اصلاح كند ؛ كه اكثرا از اثر بهم خوردن ترتيب غذا - ديرهضم را قبل از سبك هضم خوردن - گرم‌مزاجى معده رخ دهد . گفتيم اكثرا ؛ اما گاهى اتفاق افتد و اين‌چنين اتفاقى به‌ندرت رخ مىدهد كه اگر خوراك زودهضم پيشاهنگ ترش‌مزه باشد سردمزاجى معده را ببار آورد . در اين حالت نيز خوردن تباشير با داروى خوزى چاره‌ساز است .\r\nاگر سبب اسهال خوراك كم‌تر از لازم در معده باشد ، يا غذاى وارد شده به معده بسيار گوهر لطيف دارد ، بعد از پايين ريختن مادهء اسهالى ، بيمار از غذاهاى زير استفاده كند : گوشت غليظ كه در سركه بپرورد ، فيله گوشت ، ماهى در سركه خيسانيده شده ، گوشت همراه سركه پخته و از اين قبيل خوراكها .\r\nاگر بيم آن بود كه از چنين خوراكهاى غليظ معده ناتوان گردد و آن را خوب هضم نكند ، خوراكهاى نامبرده را سردشده بخورد .\r\n\r\nفصل هشتم علاج اسهال مغزى\r\nسابقا اشاره كرديم كه ممكن است مواد ناباب از سوى مغز به معده سرازير شوند و سبب اسهال گردند ؛ اگر اين حالت براى بيمارى رخ داد دستور معالجه‌اش چنين است :\r\n1 - بيمار حتما بايد بر پشت بخوابد .\r\n2 - هرگاه از خواب بيدار شد خود را قى دهد تا خلط سبب اسهال - كه از سوى سر به معده آمده\r\n\r\n","description":"","footnote":"","page_name":" 426 ","page_number":440},
  {"content":"\r\n\r\nاست و سبب اسهال شده - با قى بيرون رود .\r\n3 - هرآنچه را در بحث علاج نزله‌ها گفته‌ايم از قبيل : تراشيدن موى سر ، ماساژ دادن پوست سر وسيلهء چيزهاى زبر ، بر سر بستنيهاى باند ، به كار بردن داروهاى خون به سوى پوست كشان ، گذاشتن داروهاى داغ‌گذار بر سر . نيرو بخشيدن به سر و روبراه كردن سوء مزاج سر لازم است .\r\nشايد نياز به داغ‌گذارى بر سر نيز باشد .\r\n4 - نبايد اسهال ناشى از نزله را بند آورى و از بيرون شدنش جلوگيرى كنى و داروى قبوضيت‌بخش به بيمار بدهى كه خطر در بر دارد . بايد هرچه از راه بالائى وسيله قى و هرچه از راه پايين بيرون مىآيد بيايد و آنها را بند نياورى حتى اگر نياز باشد كه حقنه استعمال كنى ، استعمال كن !\r\nكوشش كن كه آنچه از معده بيرون رود به شكم نريزد ؛ اما نه به وسيلهء داروى قبوضيت‌بخش . بلكه به وسيله‌هايى كه سابقا دربارهء جلوگيرى از رسيدن ماده به شكم ذكر كرديم .\r\n5 - كوشش كن كه سبب پيدايش نزله را ريشه‌كن كنى كه اين علاج را نيز سابقا گفته‌ايم كه چگونه وضع نزله را اصلاح مىكنى و ديگر نياز به تكرار آن نيست .\r\n\r\nفصل نهم علاج اسهال از اثر راه‌بندانها\r\nحالت اسهالى كه از راه‌بندانها رخ مىدهد ، چند جهت دارد :\r\n1 - ممكن است راه‌بندان در سراسر بدن روى دهد .\r\n2 - احتمال دارد راه‌بندان در كبد پديد آيد .\r\n3 - شايد راه‌بندان در گدارهاى ميان معده و كبد ايجاد شود .\r\nدر علاج اسهال ناشى از راه‌بندان نبايد داروى قبوضيت‌آور استعمال كنى بايد وسيلهء پاكسازى در راه‌بندان را به كار ببرى . اگر گدارهاى مربوط به جاى راه‌بندان از ماده تهى شدند ، آنگاه داروهاى بازكنندهء بندآمده را تجويز كن كه بند آمده را بگشايد . ممكن است براى بازگشائى بند آمده به مسهل بسيار قوى نياز باشد كه مواد غليظ را انجام دهد و سرانجام بندآمده را بگشايد .\r\nاگر بيمار خودبه‌خود - نه زوركى - قى كند بهترين راه بازگشائى راه‌بندان است ؛ كه اين رأى بقراط هم هست .\r\n\r\nرژيم غذايى\r\nرژيم غذائى مبتلا به اسهال ناشى از راه‌بندانهاى درونى به دستور زير است :\r\nغذا را يك‌دفعه نخورد ، در چندين دفعه آن را تمام كند و هر دفعه چندان بخورد كه براى زندگى كافى باشد ( زياد نخورد ) . بين وعده‌هاى غذا فاصله اندازد . بعد از غذا چيزى بخورد كه غذا را به سرعت\r\n\r\n","description":"","footnote":"","page_name":" 427 ","page_number":441},
  {"content":"\r\n\r\nنفوذ دهد و در بندآمده‌ها راه نفوذ غذا را باز كند .\r\nبه عقيدهء جالينوس بهترين داروى بدرقه‌كنندهء غذا و نفوذ دادن آن به سرعت پونه‌اى است .\r\nبيمار قبل از غذا تقريبا به وزن يك مثقال و بعد از غذا - بعد از آنكه غذا در معده هضم شده است - به وزن نيم درهم پونه‌اى بخورد . شراب كهنهء بسيار قوى و بسيار خوب بعد از غذا بنوشد .\r\nخوردن ترياق نيز بعد از غذا بسيار بهره‌رسان است . هرگاه اطمينان حاصل شد كه غذاى فروداده كاملا در معده هضم شده است ، با آب گرم آب‌تنى كند . نبايد از ماساژ دادن بدن قبل و بعد از غذا اهمال كند . هرچند بدن ناتوان و لاغر باشد . بايد ماساژ وسيلهء پارچهء زبر باشد و پشت و شكم را تند ماساژ دهند . شايد نياز باشد كه بدن بيمار را با زفت و داروهاى خون به زير پوست‌كش بيندايى .\r\nعلاج باز كردن بندآمدنيها را سابقا ياد گرفته‌اى كه بايد چكار كنى ! نبايد لاغرى و ناتوانى تن بيمار تو را از علاجهاى نامبرده باز دارد ؛ زيرا هرگاه بندآمده را گشودى و خلط را - كه سبب بيمارى شده است - بيرون فرستادى ، آنگاه غذا به هر جاى بدن نفوذ مىكند و فساد هضمى در ميان نمىماند و بيمار نيرو از سر مىگيرد .\r\n\r\nفصل دهم علاج اسهال از اثر گداختن\r\nاگر سبب اسهال از اثر گدازيدن در بدن است چند جهت دارد .\r\nاگر سبب گدازيدن و ببار آوردن اسهال از اثر بيمارى دق و سل و امثال آنها است ، اميد معالجه بيش از اميد قطع سبب نيست .\r\nاگر سبب بيمارى اسهال گداختن از بدن اما آسان‌تر و پايينتر از حالات دق و سل و همانند آن است ، علاجش با داروهاى سردىبخش و ترىبخش ، تبديل هواى محيط ، داروهاى پاشيدنى و ماليدنى سردىبخش است .\r\nبراى خاموش كردن حرارت ناشى از چنين حالت اسهالى قرص تباشير ، قرص كافور ، پاشيدنيها و گذاشتنىهاى سردىبخش بر سينه و قلب و كبد استعمال كن !\r\n\r\nغذاى بيمار\r\nگوشتهاى سبك ، سوپ سركه‌آميز سردشدهء بدون چربى ، قطعه‌هاى نازك گوشت ، غذاى آكنه با گوشت ، شورباى ماهى كه با سركه پخته باشد ، نان از آرد دوبار بيخته كه خوب سرشته و خوب برآمده باشد ، نان بر آتش برشته را سوپ كند و صمغ عربى و نشاسته در آن سوپ باشد ، آش ترشك و امثال آنها خوب است كه بخورد .\r\nنبايد يكباره مادهء سيلانى اسهال را بند آورد ؛ بايد به تدريج و كم‌كم اين عمل را انجام دهى و براى انجام دادن آن از معالجه‌هاى ذكر شده استفاده كن . از قرص تباشير قبوضيت‌آور كه ويژگى دارد استفاده كن !\r\n\r\n","description":"","footnote":"","page_name":" 428 ","page_number":442},
  {"content":"\r\n\r\nاين قرصى كه تركيبش در زير آيد بسيار خوب است :\r\n\r\nنسخه :\r\nگل ارمنى ، تباشير ، شاه بلوط ، بزر پوست‌كندهء گياه ترشك ، زرشك ، گل محمدى ، صمغ عربى بوداده و سوختهء خرچنگ همه را باهم بكوب و به هم زن و با آب به بسرش و استعمال كن !\r\n\r\nفصل يازدهم علاج اسهال از اثر برهم آمدن و تراكم مادهء اسهالى\r\nدر بحث چگونگى جذب مادهء سبب پرشدگى رگها از خون و امتلاء معده به سوى رويهء بدن بياناتى داشتيم ، همان علاجها را در چارهء اسهالى كه از پرشدگى سرچشمه گرفته است به كار انداز !\r\nبهتر آن است كه خلط برهم آمده و متراكم را به وسيلهء رگ‌زنى و خونگيرى بيرون آورى و بيمار را چندانكه تحمل دارد و مناسب حال او است اسهال دهى . كه اينها را همه شرح داده‌ايم .\r\nبيمار با آبهاى بازكننده و آبهايى كه داروهاى بازكننده در آنها پخته است آبتنى كند . داروهاى آبكى بازكننده بر تن بريزد . دستور در آبزن نشستن و داروى قاطى شده با آب آبزن همانها باشد كه در علاج يرقان ذكر شده‌اند . اين در شرايطى لازم است كه تراكم و پرپشتى مادهء بيمارىزا بسيار شديد باشد . بيمار را وسيلهء پارچه‌اى زبر يا ليف زبر چندان ماساژ ده كه پوستش سرخ گردد . بعد از آن آب گرم و آبى كه نيروى بازكننده دارد بر جسمش بريز ! اينها را نيز سابقا شرح داده‌ايم .\r\n\r\nفصل دوازدهم علاج هيضه ( قى و اسهال باهم )\r\nعلاج حالت بيمارى هيضه سه مرحله دارد .\r\n1 - همين‌كه بيمارى شروع مىكند و پيش‌درآمد آن از اسهال و قى ظاهر مىشود ، نوعى علاج لازم دارد .\r\n2 - در وسطهاى بيمارى و بعد از شروع بيمارى نوعى علاج لازم است .\r\n3 - مرحلهء سوم هيضه وقتى است كه حالت قى و اسهال به اوج هيجان رسيده كه حالت بسيار بدى است و روىآورهاى بيمارى به‌طورى سهمناك پيدا مىشوند و نشانيهاى هيضه كاملا آشكار مىگردند ؛ آروغ از حالت طبيعى انحراف پيدا مىكند ، بيمار احساس مىكند كه چيزى سنگين در معده دارد ، دردى را در روده‌ها احساس مىكند كه به درد ناشى از خليدن سوزن شبيه است و ممكن است دل بهم آمدن همراه داشته باشد . علاج هيضه قبل از هر چيز آن است كه بيمار نبايد در حالت اسهال هيچ غذايى بخورد ، و نبايد بعد از فرو ريختن مادهء اسهالى نيز هيچ غذايى بخورد مگر اينكه بيم آن برود كه به كلى از ناى و توان بيفتد .\r\n\r\n","description":"","footnote":"","page_name":" 429 ","page_number":443},
  {"content":"\r\n\r\nبقيه علاجش عبارت از دستورات آتى است :\r\nاگر تشخيص دادى كه غذاى فرو داده به بالاييهاى بدن نزديك است ، بيمار را وادار به قى كردن كن ! اگر خوراك در بالاييها گير نكرده و به معده راه يافته است ، علاجى را به كار بر كه خوراك داخل معده را بيرون آورد . علاج از آن نوع باشد كه شكم را نرم مىكند .\r\nاگر مادهء مسهل تجويز كردى يا خواستى وسيلهء قى ماده را بيرون آورى ، احتياط كن ! آن اندازه از ماده را بيرون كش كه لازم و سازگار با حالت بيمار است ، نه اينكه بيش از حد لازم بيرون ريزد يا چيزى كه دخالتى در بيمارى ندارد بيرون آيد .\r\nداروى اسهال دادن يا قىآور بايد از دو خاصيت زير بهره‌مند باشند :\r\n1 - دارويى باشد كه معده را سست نكند .\r\n2 - دارويى باشد كه نيروى معده را كاهش ندهد .\r\nدر عين حال تغذيه‌دهنده نباشند . روغن سركه ، روغن گل و آب گرم از علاجهاى مناسب هستند .\r\nبيمار هيضه نبايد چيزهاى تغذيه‌دهنده را به معده راه بدهد . مثلا عسلاب و اسكنجبين شيرين با آب گرم نبايد بخورد مگر اينكه ناگزير باشد . آب گرم ساده يا آب گرم با اندكى بورك يا آب گرم با نمك نفطى يا آب گرم با كمى زيره مناسب حال بيمار است .\r\nگاهى بيمار هيضه به حالتى در مىآيد كه مىخواهد خودبه‌خود قى كند ، اما تهوع هست و قى نيست و از اين حالت آزار بيند كه بايد معالجه شود .\r\nبقراط فرمايد : « قى را مىشود با قى معالجه كرد و اسهال را وسيلهء اسهال درمان نمود » .\r\nاسهال دادن بيمار براى علاج اسهال هيضه بايد سبك و پسنديده باشد كه ترنگبين و شكر و نمك در اين باره خوب و سازگارند .\r\nحقنهء تركيبى زير خوب و از حقنه‌هاى سبك است .\r\n\r\nنسخه :\r\nآب سلق به وزن شصت درهم ، بورك به وزن يك مثقال ، شكر قرمز به وزن بيست درهم ، روغن گل يا روغن سركه به وزن هفت درهم مايهء حقنه شوند .\r\nاگر بيمار زيره بخورد براى علاج اسهال هيضه سودمند است .\r\nاگر تشخيص دادى كه خلط جمع آمده در بدن صفرائى است و برانگيزانندهء بيمارى هيضه است و بيم آن نداشتى كه همهء بيمارى از غذا باشد حتما كارى كن كه از خارج معده را سرد گردانى حتى اگر برف به كار برى جايز است . قبل از سرد گردانيدن معده كوشش كن كه بيمار را قى دهى ؛ به شرطى كه بيمار قى دادن را بپذيرد . و قى كردن در اندازه‌اى باشد كه بيمار تحمل مىكند .\r\nاگر بيمار تشنه باشد در اين سرد گردانيدن معده از خارج تشنگىاش فروكش مىكند .\r\nاگر قى كردن در بيمارى هيضه بسيار ابرام كرد و بند نيامد همين سرد گردانيدن معده در بند\r\n\r\n","description":"","footnote":"","page_name":" 430 ","page_number":444},
  {"content":"\r\n\r\nآوردن حالت قى كردن نيز مفيد است . بادكش بر شكم بيمار گذاشتن هم بهره‌رسان است . بادكش را در علاج هيضه كه بر شكم مىگذارى بدون شيار با لبهء تيغ باشد .\r\nداروى سردىبخش بر معده گذاشتنى اگر از افشرهء ميوه‌ها و سرد شده باشد چه بهتر ، و اگر با افشرهء ميوهء سرد شده صندل و كافور و گل محمدى باشد و بر مراق بمالى بهره‌رسان است .\r\nشايد نياز باشد كه دست و پاى بيمار هيضه را باندپيچى كنى .\r\nاگر بيمار هيضه حرارت ندارد ، داروى گل نيشابورى - كه در كتاب پنجم قانون آمده است - چاره‌ساز است .\r\nبايد در معاينهء مدفوع بيمار دقت كامل به عمل آورى . اگر مادهء اسهالى كيلوس غذا است يا چيزى همانند و هماهنگ كيلوس است ، نبايد به هيچ وجه از ريزش و بيرون آمدنش جلوگيرى كنى ، كه خطر بزرگ در بر دارد . اگر اسهال از مادهء كيلوسى تغيير يافت و چنان دگرگون شد كه ترس آسيبى برود ، بايد آن را بند آورى . منظور از اين تغيير يافتن آن است كه چيزى خرّاطى لزج يا مرارى يا غير آنكه بدن را به ناتوانى مىكشاند با مدفوع بيرون آيد ، كه بيرون آمدن چنين چيزها علاوه بر ناتوان كردن بدن ، بر نبض نيز تأثير مىگذارند ، نبض از حالت طبيعى خارج مىشود ، پست و پياپى مىزند ، لاغرى در بدن نمايان مىشود و مراق به حالتى تشنج مانند در مىآيد .\r\nاگر بيمار هيضه به تب گرفتار شود و تشنگى هجوم آورد . دليل بر آن است كه اسهال ناشى از بيمارى هيضه در مسير روبراه شدن است .\r\nوقتى كه مىخواهى مادهء اسهالى و قى در بيمار هيضه را بند آورى ، براى اين كار آب‌ميوه‌هاى قبوضيت‌بخش را با داروهايى مانند نعناع خوش‌بو كن كه بيمار بخورد . اگر دارو را برآورد و پرت كرد دوباره به وى بخوران ! دارو را كم‌كم به خوردش بده . نبايد از اينكه دارو را نمىپذيرد و بيرون مىدهد مأيوس شوى ؛ بلافاصله داروى بندآور و قبوضيت‌بخش را تكرار كن و دست برمدار ! چندين نوع داروى حاضر و آماده پيشت باشد ، داروها را عوض كن !\r\nگلاب گرم شده معدهء بيمار هيضه را تقويت مىكند و در علاج بيمارى كمك‌رسان است .\r\nربهايى را كه گفتيم در بند آوردن اسهال بيمار هيضه از آنها استفاده كن . دقت كن ! از ربهايى نباشند كه ترشمزگى آنها معده را بگزد و كمك به مادهء سزاوار بند آوردن كند و آن ماده بيرون آيد .\r\nاگر احيانا ديدى كه در رب مورد علاج چنين ترشمزگى موذى موجود است ، آن را وسيلهء چيزى كه اسهال‌دهنده نيست بشكن و تأثيرش را خنثى كن ! ترش‌مزه‌ها در بيمارى هيضه ممكن است پوست‌اندازى را سبب شوند . و همچنين ربّهاى بسيار سردىبخش و بسيار سرد استعمال مكن ! كه ممكن است با حالت بيمار سازگار نباشند ؛ زيرا داروى تناولى بسيار سردمزاج معده را مىكوبد .\r\nاكثرا داروى سردمزاج فقط در حالى مفيد واقع مىشود كه مادهء اسهالى صفرائى باشد .\r\nپس بايد حالات بيمارى و پذيرائى معدهء بيمار را از نوع داروى تناولى در نظر داشته باشى .\r\n\r\n","description":"","footnote":"","page_name":" 431 ","page_number":445},
  {"content":"\r\n\r\nداروهايى كه در بند آوردن قى كردن بيمار هيضه مفيدند از اين قرارند :\r\n1 - انار را با پيه داخل انار بفشر آبش را با شربت نعناع و با كمى نعناع خوب مخلوط كن و بيمار بخورد .\r\n2 - آب فشردهء انار ترش را با كمى از گلهاى دارويى خوشبوى بخورد .\r\nبسيار رخ داده است كه بيمار هيضه آب بسيار گرم نوشيده است ، نيرو در رگهايش انتشار يافته و مادهء بيمارى كه در رگها خزيده برگشته است .\r\nبايد در علاج بيمارى هيضه داروهاى بر پوست بستن ، روغنهاى ماليدنى بر پوست - كه نيروبخش و قبوضيت‌آور و به لطافت و نرمى گرمى بخشند - بر دنده‌هاى نزديك به شكم بمالى .\r\nمثلا روغن سنبل رومى ، روغن سوسن ، روغن نرگس و روغن گل خوبند . روغن خودمانى كه مصطكى در آن بر آتش جوشيده است . بسيار بهره‌رسان است و بويژه براى بيمارانى كه بيمارى هيضهء آنها از اثر غذاى غليظ و ديرهضم پديد آمده است .\r\nمفاصل ( بند استخوانهاى ) بيمار هيضه را وسيلهء روغن گل خوب و روغن بنفشه مخلوط با كمى موم چرب كن ! در فصل زمستان روغن سنبل رومى و موم خوب است .\r\n\r\nداروهاى بر پوست گذاشتنى در علاج بيمارى هيضه :\r\nبايد داروى گذاشتنى داراى خاصيت گيرنده و بسيار سردىبخش و بسيار قبوضيت‌بخش و خوشبوى باشد ؛ كه اينها را سابقا ياد گرفته‌اى !\r\nاگر بيمار در حالى بود كه از بند آوردن مادهء اسهالى و قى كردنش بيم داشتى كه مبادا اثر بد بدهد و مصلحت نديدى كه هرچه غذاى فاسد شده در معده است يكباره بيرون آيد يا خلط بدجنس و عامل بيمارى همه‌اش پاكسازى شود و قسمتى را نگه داشتى مانعى ندارد ، اما بايد آنچه را كه از خوراك فاسد يا خلط بدجنس كه مانده‌اند به وسيلهء معالجه روبراه كنى .\r\nغذايى را به بيمار بده كه اثر خلط يا غذاى فاسد باقيمانده را تا اندازه‌اى خنثى كند . بعد از چندين روز كه ديدى وقت مناسب است به وسيلهء دارويى كه در علاج هيضه با بدن بيمار سازگار است بيمار را از اين بقايا پاكسازى كن !\r\nاگر تشخيص دادى كه سبب اصلى بيمارى هيضه همه‌اش از غذا نيست بلكه سردمزاجى معده نيز در به‌وجود آوردن بيمارى كمك كرده است ، بيمار را وادار به قى كن و آن‌قدر برآورد كه لازم است .\r\nداروى قى دادن در اين حالت شربت نعناع مخلوط با كمى ميپخته ( سيكى ) يا كمى عود باشد .\r\nضمادى هم كه بر شكم بيمار مىگذارى ، بيشتر تمايل به گرمىبخشى داشته باشد .\r\nغذاى بيمار آنچه كه بعد از خوردنش مىخوابد داراى خاصيت نيروبخشى باشد . گوشت جوجه با ديك ابزار بخورد . چندان بخورد كه بتوان آن را بند آورد و خود غذا بندآورنده باشد . نان در نبيذ خيس شده بخورد خوب است .\r\nهرگاه به بيمارى كه اين حالت از هيضه را دارد داروى لازم دادى و ضماد لازم بر شكمش گذاشتى و غذاى قبل از خوابيدن را خورد ، كوشش كن كه بخوابد ؛ بر رختخوابى بخوابد كه بلند\r\n\r\n","description":"","footnote":"","page_name":" 432 ","page_number":446},
  {"content":"\r\n\r\nنباشد . به هر وسيله باشد او را بخوابان ؛ مثلا او را در ننو بگذار ! ترانه برايش بخوانند ( لالايى بخوانند ) . سبك و نرم او را با دست بچلانند . وسايلى را به كار برند كه در علاج بيماران بىخوابى ذكر مىكنيم . جايى كه بيمار را در آن وادار به خوابيدن مىكنى زياد روشن و سرد نباشد ؛ زيرا سردى خلط مايهء بيمارى را به سوى داخل مىبرد و تو در معالجهء بيمار نياز مبرم به جذب خلط بدجنس به سوى خارج دارى .\r\nاگر ديدى كه بيمار هيضه نبضش كوچك شد و چيزى از اثر تشنج يا سكسكه مشاهده كردى ، فورا كمى شراب ريحانى - كه گس‌مزگى و قبوضيت داشته باشد - با آب به و كعك به بيمار بده بخورد . يا اگر ممكن باشد شراب ريحانى مخلوط با آب به را با مغز نان سپوس گرفته و گرم بخورد .\r\nو اگر ديدى كه نياز به علاج قويتر دارد ، در اندازهء بسيار گوشت سبك و نازك و زودهضم از گوشت پرنده و برّه را بكوب و همان كوبيده را در ديك بگذار ! و بگذار چندان بر آتش بجوشد تا مادهء آبكى از آن تقريبا برچيده مىشود ؛ آنگاه از ديك بيرون آر و بشدت بفشر ! فشرده را باز در ديك انداز تا با چيزى از ميوه‌هاى سردىبخش بپزد . بهترين ميوه‌هايى كه با گوشت كوبيده و فشردهء كذايى بايد بپزد ، انار و به است .\r\nبرخى از طبيبان دزدكى ( بدون آگاهى بيمار ) شراب در آن آبگوشت مىريزند و به حورد بيمار مىدهند . اگر كمى نان در آن گوشت و آب كذائى تريد كنند و بخورند زيانى ندارد . بعد از اين غذاى ذكر شده بايد بيمار بخوابد .\r\nاگر احيانا بيمار آرزوى انگور خوردن كرد ، انگور آويزان - كه براى زمستان نگه مىدارند و زمانى زياد برچيدنش از تاك گذشته است - بخورد ، انگور را با دانه بسيار خوب بجود .\r\nاگر ديدى كه هيچ‌يك از اين غذاها در معده نمىپايد و به سرعت بيرون مىريزد ، بادكش - بدون شيار كردن با تيغ - بر نزديكى ناف بيمار بگذار ! بادكش بزرگ باشد . اگر بادكش بر ناف و اطراف ناف نايستاد ، بادكش را بر ميان هر دو كتف بگذار و بيمار تمايل به سوى پايين كند ( طرف پاها بلندتر از طرف سر باشد ) . اگر ممكن باشد بيمار را در اين حالت بخوابانى خوب است . وقتى كه بيمار رو به پايين گرايش دارد ، زير بغل و هر دو بازوى او را باندپيچى كن و اگر امكان داشته باشد در اين حالت - كه هم باندپيچى شده هم بادكش در ميان دو كتف دارد - بخوابد چه بهتر . اگر از درد بادكش يا از درد باندپيچى از خواب پريد باز عمل را تكرار كن و بادكش و باندپيچى سست مكن تا خاطرجمع مىشوى كه غذا راه طبيعى را پيموده و دارد سرازير مىشود و خاطرجمع مىشوى كه اين غذا وسيلهء قى به بيرون نمىپرد . يا غذاى داخل معده آرام‌تر از حالت اسهالى پايين مىآيد ؛ آنگاه هركدام از اينها را يعنى بادكش يا باند باندپيچى را كه خواستى سست كنى ، كم‌كم و به تدريج سست كن !\r\nاگر بيمار هيچ‌يك از اين علاجها را نپذيرفت و نگذاشت بازويش را ببندى و نگذاشت بادكش بگذارى و غذايى را خورده است يا مىخورد با اسهال بيرون آمد ، آنگاه غذاى او را نوعى سفارش ده كه هم قبوضيت‌آور باشد و هم كمى مادهء مخدر در آن باشد ؛ مثلا نشاستهء بوداده را در آب‌پز پوست خشخاش بپزند و كمى داروى خوشبوى سك كه مشك در آن وارد است در آن بريزند و\r\n\r\n","description":"","footnote":"","page_name":" 433 ","page_number":447},
  {"content":"\r\n\r\nبيمار بخورد . نبايد شيرينى در غذايش باشد كه شايد با ذوق بيمار سازگار نباشد امّا شيرينى سبب نرمش شكم و اسهال و روانى مىشود . اگر غذاى نامبرده را به بيمار خوراندى وادارش كن كه بخوابد .\r\nاگر ديدى كه مىخواهد قى كند ، يك قاشق ( يك درهم ) شراب نعناع بعد از غذا يا با غذا بخورد .\r\nاگر حس كردى كه شايد اسهال گريبانگيرش شود و نتواند با غذاى سفارشى بخوابد ، قبل از غذا مقدارى از آب به گس‌مزه بمكد . زالزالك و گلابى چينى و سيب شامى ملس و عنبر هم بمكد مفيد است .\r\nاگر بيمار تشنه شد و آب خواست ، قاوت جو يا قاوت سيب در آب انار بريز تا تشنگى را دفع كند . بايد هميشه خوش‌بوهاى نيروبخش با بيمار باشد ؛ خوشبوها را بيازماى كه از كدام‌يك از آنها دل بيمار بهم مىخورد ، آن را دور ساز و غير آن را به بيمار نزديك كن !\r\nبرخى از بيماران از بوى نان گرم نفرت داشته و برخى ديگر بوى نان گرم را دوست دارند .\r\nبرخى از بيماران از بوى آبگوشت متنفرند امّا برخى از بوئيدن آبگوشت لذت مىبرند .\r\nشراب و بخور هم همينطور . اما بوى خوش ميوه‌ها را اكثرا همهء بيماران دوستش دارند .\r\nتا تأكيد نكنى و تشخيص ندهى كه بيمار بسيار گرسنه شده است مگذار غذا بخورد ؛ و اگر قبل از پاكسازى گرسنه شدند باز نبايد خوراك بخورند . بايد اول به حمام بروند ، آب ولرم بر سر ريزند و بيرون آيند و در حمام نمانند .\r\nاگر تشنّج دست داد ، مرهمهاى نرمىبخش گرم‌مزاج ژرفارو بر مفاصل بيمار بمال ! اگر وقت زمستان بود ، روغن سنبل رومى و روغن سوسن بر مفاصل بيمار بمالى خوب است . و اگر تابستان بود ، روغن گل محمدى و روغن بنفشه بر مفاصلش بمالى مفيد است .\r\nپارچه‌اى را در روغن رطوبت‌بخش و نرمىبخش خيس كن يا فقط در روغن زيتون خيس كن و بر بيمار انداز !\r\nبايد كاملا مواظب هر دو آروارهء بيمار هيضه باشى ؛ جاى قرار گرفتن آرواره‌ها ، ماهيچه‌هايى كه آروارهء پايينى را حركت مىدهند بايد هميشه به وسيلهء مرهمها نرم و شل و سست نگهدارى شوند .\r\nهمين‌كه هيجان و شدّت بيمارى - در هر آنى - فروكش كرد و توانست بخوابد ، هر ساعتى كه بيدار شد چيزى از ربّ ميوه بخورد و بيمار را وادار كن كه به حمام برود و زياد در حمام نماند و از رطوبت حمام بهره ببرد و بيرون آيد ، و همين‌كه از حمام بيرون آمد ، با خوشبوها خوشبويش گردان و غذاى خوب كيموس و كم و سبك بخورد و استراحت كند . مگذار زياد آب بخورد . مگذار به آب نزديك شود . مگذار شراب بخورد . مگذار بعد از غذا چيزهاى قبوضيت‌آور بخورد . سپس به نيروبخشى به معدهء بيمار مشغول باش ! داروى نيروبخش به معده از امثال قرص كوچك گل ، قرص بزرگ گل ، گلنگبين و تباشير و داروى خوزى باشد . بارها اتفاق افتاده كه حمام رفتن بيمار هيضه سبب شده است كه خلط مايهء بيمارى منتشر شود و مادهء هيضه واگير گردد و بر ساير اندامان تن تأثير بد بگذارد .\r\n\r\n","description":"","footnote":"","page_name":" 434 ","page_number":448},
  {"content":"\r\n\r\n\r\nفصل سيزدهم علاج اسهال از اثر دارو\r\nبراى علاج اسهال از اثر داروى تناولى باب ويژه‌اى اختصاص داده‌ايم ، و براى جلوگيرى از آسيب‌رسانى داروى مسهل و داروى قىآور بايد چه احتياطاتى به عمل آورد و چگونه و در چه اندازه آنها را استعمال كرد ؛ با اين همه در اينجا به اختصار در اين‌باره بحثى داريم و گوييم :\r\nاگر بيمارى از اثر دارو خوردن به اسهال مبتلا شده است ، در نخستين مرحلهء ابتلا به اسهال بايد وسيلهء روغنها و انواع شيرها معالجه شود . بويژه شيرى را كه به بيمار مىدهى چنان باشد كه قبوضيت بياورد . در روغن استعمالى هم كمى قبوضيت باشد ؛ كه اين علاج ابتدائى سبب اسهال‌آور را از گزش باز مىدارد و تا اندازه‌اى اصلاح مىكند . شايد از همان معالجهء نخستين كه تنها شير و روغن و آب گرم را به كار مىبرى بيمار شفا يابد ؛ به شرطى كه چندين دفعه و پياپى آن را بخورد .\r\nدر هر حال و بويژه اگر از گوهر اسهال‌آور دارو چيزى به معده و روده چسبيده و خزيده باشد ، از آب گرم تأثيرش نمىماند . اگر بعد از نوشيدن آب گرم ، حقنه‌اى كه مايه‌اش داروى چسبان و پوشنده و معتدل باشد ، يا غذاى بيمار اين خاصيت چسبندگى و معتدل‌كننده داشته باشد به نفع بيمار است .\r\nهمچنين حمام رفتن مفيد است و ممكن است اسهال را از بين ببرد .\r\n\r\nفصل چهاردهم علاج اسهال در اثناى بحران بيمارى\r\nاگر كسى به يكى از بيماريهاى سخت مبتلا است و در اثناى بحران بيمارى به اسهال مبتلا شد ، تا تشخيص ندادى كه ممكن است اين حالت اسهالى خطرى براى بيمار در بر داشته باشد كوشش مكن كه اسهال را بند آورى . امّا اگر اسهال به افراط و بسيار زيادتر از حدّ متوقع بود ، علاجش به علاج هيضه نزديك است ؛ ليكن اگر بحران بيمارى بسيار تند و شديد است نبايد بيمار آبگوشت بخورد ؛ غذايش بايد سردىبخش و غليظكنندهء مادهء اسهالى باشد از قبيل : سوپ از قاوت جو ، سوپ از قاوت سيب . و اگر دانستى كه بيمار تحمل خوردن گوشت دارد ماهى را با انار دانه بپزند ، يا ماهى را با آب انار بپزند و با ديك ابزار قبوضيت‌بخش خوش‌بو شود ؛ مثلا ديك ابزار كشنيز در سركه پروريدهء خشك شده يا امثال آن باشد .\r\n\r\nفصل پانزدهم علاج زحير\r\nقبل از هر چيز بايد خوب بيمار را معاينه كنى و تشخيص دهى كه نوع بيمارى زحير كدام است ؟ آيا زحير راستين است يا بدل زحير و دروغين ؟ منظور از بدل زحير و زحير دروغين آن است كه در آن\r\n\r\n","description":"","footnote":"","page_name":" 435 ","page_number":449},
  {"content":"\r\n\r\nطرف پيزى چيزى از مدفوع خشك شده و بند آمده است ؛ كه شايد مايعى از آن بند آمده و به لبهء آن سوى پيزى چسبيده به خارج تراوش مىكند . و احتمال دارد روده - كه براى به حركت انداختن چنين مادهء مدفوعى خشك شده و بند آمده دست به كار مىشود - از خستگى لخت گردد و خونى به بيرون تراوش كند و گمان برود كه اين خود زحير است در صورتى كه زحير نيست و بدل زحير است .\r\n\r\nعلاج زحير قلابى\r\nاگر تشخيص دادى كه زحير ، زحير راستين نيست اما تراوش خون از مقعد هست و به زحير مىماند ، بيمار را حقنه كن ! مايهء حقنه نرم باشد و شيافهاى گزنده بردارد .\r\nاگر ديدى كه حقنهء نرم كار را انجام نداد ، حقنه را تا اندازه‌اى تندمزاج‌تر و تر و رطوبى كن تا مادهء خشك شدهء آن‌سوى مرز پيزى را نرم كند و بيرون بياورد .\r\nاگر خشكهء چسبيده بيرون آمد و حدس زدى كه بقايايى از آن مانده است ، حقنهء نرم و رطوبى ساده به كار ببر ! و اگر ديدى كه مادهء باقيمانده غليظ است ، ثمر مقل يا شيرهء درخت سقز ( بنه ) به بيمار ده بخورد .\r\nاگر بيمار حرارت دارد ، خيار چنبر دارويى ، شراب بنفشه و حب ساخته از خيار چنبر دارويى را كه با رب شيرين‌بيان و كتيرا سازند بخورد .\r\n\r\nعلاج زحير راستين\r\nاگر تشخيص دادى كه بيمار به زحير راستين مبتلا است ، باز در معاينه دقت كن !\r\nاگر سبب بيمارى زحير سرما است و بر مقعد تأثير بد گذاشته است ، دستور معالجه اين است :\r\n1 - پارچه‌اى گرم شده بر مقعد بگذار و ببند .\r\n2 - يا سپوس آرد را به گرمى بر مقعد و هر دو استخوان خاجى و زهار و ميزه ناى بگذار و ببند .\r\n3 - مقعد بيمار را با برخى از روغنهاى گرم‌مزاج و گرم شده بينداى .\r\n4 - بايد جاى نشستن بيمار گرم باشد . گاورس و نمك گرم شده را در توربه‌اى ريزند و بيمار بر آن بنشيند .\r\n5 - بر مقعد بيمار شراب گرم شده و روغن زيتون كال را به گرمى بپاش .\r\n6 - يا بيمار را به حمام گرم ببر و بر زمين گرم حمام بنشان .\r\n7 - يا اسفنج ( ابر مردهء ) در آب گرم تر شده را بر مقعد بيمار ببند .\r\n8 - يا اسفنج خشك گرم شده را بر مقعد بيمار ببند .\r\nاين را بدان ! كه سرما در اكثر حالات براى زحير زيان‌آور است و گرما و گرمى بخشيدن لطيف و كم‌شدت ، به نفع بيمار است . پس بايد بدانى كه در اكثر حالات زحير ، بستن مقعد با چيزهاى گرم لازم است و سرماخوردگى مقعد بد است .\r\nدر اكثر حالات زحير ، غذايى كه توليد كيموس غليظ و لزج مىكند براى بيمار زيان‌آور است .\r\n\r\n","description":"","footnote":"","page_name":" 436 ","page_number":450},
  {"content":"\r\n\r\nاگر سبب به‌وجود آمدن بيمارى زحير از خوراكى سخت باشد كه بيمار خورده است ، ابر مرده را در روغن شبت و روغن بابونه كه همراه مقل و موم باشد يا روغن زيتون گرم بيالاى و به جاى زحير زده نزديك كن !\r\nاما اگر تشخيص دادى كه زحير از سرما نيست بلكه از اثر ورم گرم است علاجش به دستور زير است :\r\nاهتمام خودت را بر بند آوردن مادهء خونى كه از راه رگها يا از راه اسهال به ورم مىرسد منحصر كن ! آنگاه به معالجهء ورم بپرداز و خلط بدجنس سبب زحير را معالجه كن !\r\nاگر ديدى كه رگ زدن در علاج ورم گرم سبب زحير لازم است ، رگ بزن !\r\nبيمار بايد بسيار كم غذا بخورد . حتى اگر مىتواند دو شبانه‌روز روزه‌دار باشد .\r\nدر نخستين مرحله‌هاى علاج ، آبها و پاشيدنيهاى دارويى چنان استعمال كن كه تا اندازه‌اى گرايش به سردمزاجى داشته و سست‌كننده باشند و از مادهء ريزنده به ورم جلوگيرى شود .\r\nپارچه نمدى را در آب آس و گلاب و كمى حنا خيس كن و بر مقعد بگذار !\r\nحقنهء لازم در اين باره در نخستين مراحل بيمارى با آبجو ، آب تاجريزى ، گلاب ، روغن گل و سفيدهء تخم‌مرغ باشد .\r\nاگر مادهء خونى كه بر ورم گرم سبب زحير آيد مادهء اسهالى بود ، اسهال را بند آور ؛ كه دستور بند آوردن آن را مىدانى . بعد از آن داروى لازم بر مقعد بپاش و داروى گذاشتنى بر مقعد بگذار ! ضماد از داروهاى سست‌كننده از قبيل : بابونه و شبت مخلوط با داروهاى قبوضيت‌بخش باشد ؛ كه قبوضيت‌آورها را مىشناسى . بعد از آن داروهاى رسانندهء ورم را استعمال كن !\r\nاگر تشخيص دادى كه مادهء ورم گرم سبب زحير جمع آمده و رسيده است ، داروهاى بازكنندهء ورم رسيده را استعمال كن ؛ كه اينها را همگى قبلا ياد گرفته‌اى !\r\nاگر مايه حقنه روغن زيتون شيرين باشد و با چيزى از قبوضيت‌بخشها پخته باشد خوب است .\r\nغذاى بيمار كه سبب زحيرش ورم گرم باشد به قرار زير است :\r\nشير تازه دوشيدهء بر آتش جوشيده كه جريان سيلان مادهء اسهالى را از بالائيها بند مىآورد و جاى زحير زده را نرم مىكند .\r\nداروهاى خوب كه در علاج زحير ناشى از ورم گرم ، براى رسانيدن ورم و تحليل بردن ورم و آرام كردن درد و آزار بسيار فعّالند ، اين ضمادها هستند :\r\n1 - ضماد شنبليله و پنيرك\r\n2 - ضماد از گياه شاه‌افسر\r\n3 - ضماد از كلم در آب پخته\r\nاگر ديدى كه نياز به داروى گذاشتنى قويتر هست ، با يكى از اين ضمادها كمى پياز برشته بر آتش و كمى مقل اضافه كن !\r\nاگر ورم التهابى و آزاردهنده باشد ، مرهمهايى هست كه آزمون شده‌اند و در اين حالت بسيار مفيدند مانند : مرهمى كه در زير آيد :\r\n\r\n","description":"","footnote":"","page_name":" 437 ","page_number":451},
  {"content":"\r\n\r\n\r\nنسخه :\r\nارزيز سوخته شسته ، سفيداب ارزيز كه با نارنج درست شده و مردار سنگ پروريده از هريك يك جزء . اينها را همه با زردهء تخم‌مرغ و روغن گل بسيار خوب كه از گل كاملا شكفته و رسيده گرفته باشند درهم بسرش و اگر مصلحت ديدى كمى آب تاجريزى و آب كشنيز هم بر آن بچكان . و اگر خواستى بهتر و بهتر باشد كمى از جوش كوره‌ها نيز بر آن بيفزاى .\r\nگل اندلسى با زردهء تخم مرغ و روغن گل مرهم شود خوب است .\r\nاگر سبب زحير ورم سخت باشد ، علاج ورم سخت را - كه ياد گرفته‌اى - به كار ببر !\r\nداروى آزمون شده و خوب در علاج ورم سخت كه سبب زحير شده باشد ، دارويى است كه تركيبش به قرار زير است :\r\n\r\nنسخه :\r\nمقل ، زعفران ، حنا ، خيرى زرد خشكيده ، سفيداب ارزيز ، پيه گداختهء مرغ ، پيه گداختهء اردك ، مخ داخل استخوان ساق گاو - اگر مخ استخوان ساق گوزن باشد بهتر است - زردهء تخم مرغ ، روغن گل محمدى و روغن خيرى . از همهء اينها كه درهم مىسرشى مرهم ساز و در علاج ورم سخت مايهء زحير استعمال كن !\r\nاگر سبب بيمارى زحير خلط گنديده و متعفن است ، مثلا بلغم متعفن يا خلط مرارى است و متعفن شده و به جاى بيمارى تسرّب كرده است ، علاجش به قرار زير است :\r\nاگر مادهء خلط متعفن سبب بيمارى زحير بلغم لزج است ، در علاجش عسل استعمال كن و بهتر از عسل آب زيتون نمك زده است كه مايهء حقنه شود . به وزن چهل و پنج مثقال آب زيتون نمك زده را مايهء حقنه گردان تا مادهء سزاوار بيرون راندن را بيرون بياورد . يا مايهء حقنه افشرهء سلق ، با كمى بنفشه و تربد باشد . بعد از آن وسيلهء شيافهاى ويژهء علاج زحير - كه درد زحير را تسكين مىدهند - درد را تسكين ده !\r\nممكن است در حالت جمع آمدن مادهء خلط بلغم نياز به استعمال حب منتن ( بدبو ) باشد .\r\nاگر سبب بيمارى زحير بقايايى از مادهء اسهال سابق يا بقايايى از قىشده‌ها باشد ، دقت كن ! اگر بقاياى اسهال است كه سبب زحير شده است اسهال را بند آور ؛ و هرگاه اسهال را بند آوردى تحقيق كن اگر بيمى از اسهال دادن بيمار نيست و بيمار تحمل مىكند با سبك‌ترين ماده كه بدان دسترسى دارى بيمار را حقنه كن كه اين بقايا را اسهال دهد .\r\nاگر تشخيص دادى كه مادهء باقيمانده صفرائى است ، شياف از بنفشه با كمى نمك يا شياف از عسل خيار چنبر دارويى منعقد شده با كمى بورك و تربد بساز و بيمار بردارد\r\nاگر ماده بلغمى است و صفرائى نيست و شيافهاى كذائى را نمىتوانى به كار برى و استفاده از آنها را مصلحت نمىبينى ، داروهايى را استعمال كن كه سست‌كننده ، تخديرآور و مسكن درد باشند . پاشيدنى يا شياف باشد كه داراى خاصيتهاى مذكور است فرقى نمىكند .\r\nاگر بيمارى زحير ريشه دوانيد و سخت‌تر شد و هيچ مادهء خونى بيرون نيامد و پياپى برآمدگى\r\n\r\n","description":"","footnote":"","page_name":" 438 ","page_number":452},
  {"content":"\r\n\r\nمقعد در افزايش بود ، احتمال چند حالت را دارد :\r\n1 - شايد سبب ورم سخت باشد .\r\n2 - ممكن است سردى و سرما اثر بد گذاشته و دست‌بردار نيستند . در هر دو حالت علاج اين است :\r\nكمى پشم را در روغن گرم مانند : روغن گل ، روغن آس ، روغن بنفشه ، روغن بابونه و كمى شراب بيالاى . روغن را بر پيزى و زهار و بيضه‌ها ريز و پشم آغشته به روغن و شراب را بر مقعد بگذار !\r\nاگر درد آرام نيافت ، وسيلهء روغن كنجد ولرم بيمار را حقنه كن و مگذار تا چند ساعتى بيرون آيد كه حتما بيمار شفا مىيابد . اين علاج از ابتكار پيشينيان است و در اين اواخر برخى آن را به نام خود كرده‌اند . ما اين علاج را آزموديم و بسيار بهره داد .\r\nاگر سبب بيمارى زحير قرحه و خوره است ، حال بيمار را بررسى كن ! اگر شكم قبض دارد مگذار در يبوست بماند كارى كن كه شكمش نرم و مليّن باشد . دارويى را كه براى لينت مزاج به كار مىبرى ميانگين باشد و مدفوع را از شكم لغزش دهد ؛ نه اينكه سبب اسهال شود . خشكى مدفوع در چنين حالتى كه سبب زحير قرحه و خوره باشد بسيار بد است ، بيمار زحير در چنين حالتى نبايد غذاى ملس ، شور ، تندمزه و زياد ترشمزه بخورد ؛ كه اين نوع غذاها مدفوع را به حالتى درمىآورند كه آزاررسان ، گزنده و كمين گرفته باشد و بيرون نيايد . خلاصه بايد علاج خوره در روده‌ها و بركندنيها در روده را به كار اندازى و شيافهاى آنها را به كار برى !\r\nاگر خواستى و مصلحت ديدى كه بيمار را پاكسازى كنى ، حقنه‌اى را به كار بر كه مايهء آن عسلاب و كمى نمك باشد كه با عسلاب مخلوط مىكنى . كارى كن كه مايهء حقنه در روده‌ها بالا نرود و به بالاتر از روده‌ها نرسد . يا به جاى حقنه از عسل و بورك شياف بساز و بيمار بردارد ؛ بعد از آن به علاج قرحه بپرداز !\r\nاگر بيمارى زحير از اثر بواسير ، ناسور و ترك مقعد باشد ، به خواست خدا در آينده علاج آنها را ذكر مىكنيم .\r\n\r\nفصل شانزدهم شيافهاى علاج زحير\r\nشيافهايى كه بايد بيمار مبتلا به زحير بردارد بهترينشان شيافهايى است كه بيشتر قبوضيت‌آور باشند ؛ از قبيل : شياف اسكندر - كه مشهور است - و شياف سندروس . شيافهاى زياد ديگر هستند كه در بحث علاج قرحهء درونى ذكر كرده‌ايم .\r\nاينك شيافهاى خوب كه در علاج زحير بهره‌رسان هستند .\r\n\r\nنسخه :\r\nافيون ، گندبيدستر ، كندر و زعفران درهم مخلوط شوند و شياف گردد .\r\n\r\n","description":"","footnote":"","page_name":" 439 ","page_number":453},
  {"content":"\r\n\r\n\r\nنسخه :\r\nمازوى كال ، سفيداب ارزيز ، كندر ، خون سياوشان و افيون . از همهء اينها شياف ساخته شود .\r\n\r\nضماد ( داروى گذاشتنى از خارج ) در علاج زحير\r\n\r\nنسخه\r\nزردهء تخم مرغ ، مغز نان سميد ( نان بدون سپوس ) ، بابونه يا آب بابونهء سبز ، شبت خشكيده ، خطمى ، لعاب بزر كتان و غيره . ضماد شوند و بر مقعد گذارند .\r\n\r\nنسخهء ديگر :\r\nگندناى شامى « 1 » در آب پخته با روغن گاوى و روغن گل و كمى موم تصفيه شده ضماد شود بسيار خوب است .\r\nبخورها نيز در علاج حالت زحير فايده بخشند . هرگاه درد زحير زياد بود و شدت يافت ، يك صندلى را سوراخ كنند و بيمار برهنه بر آن بنشيند و از زير صندلى سوراخ شده داروى بخورى را بر منقل آتش گذارند و قيفى بر آن گذارند كه دنبالهء قيف دود دارو را به مقعد برساند . مادهء بخورى از اينها باشد كه در ذيل آيد :\r\n1 - هستهء زيتون به مقدار زياد بر منقل اخگر ريزند .\r\n2 - پشك شتر بر منقل ريزند .\r\n3 - گوگرد زياد بر منقل ريزند و بخورش به وسيلهء قيف به پيزى رود . اين بخور چندين بار تكرار شود .\r\n\r\nانواع آبهايى كه بايد بيمار زحير در آنها نشيند :\r\nاگر منظور از علاج تسكين درد باشد ، بيمار در آبى بنشيند كه پنيرك در آن پخته شده يا شبت يا بابونه يا خطمى و يا شاه‌افسر در آن پخته است .\r\nاگر منظور علاج مادهء سيلان خون است ، بايد آبى كه بيمار در آن مىنشيند داروهاى قبوضيت‌آور در آن جوشيده باشد . برحسب تشخيص و برحسب نياز مىتوانى آبها را باهم استعمال كنى .\r\nاگر پيزى بيرون جست ، با شراب گس‌مزهء قبوضيت‌آور پيزى بيرون آمده را بشوى و پاك كن و پيزى را به داخل برگردان و بيمار را در آب مخلوط با داروهاى بسيار قبوضيت‌آور بنشان ! يا بعد از آنكه پيزى بيرون آمده را به جاى خويش برگرداندى ، ضماد مناسب حال بر مقعد بگذار ! داروى گذاشتنى بسيار قبوضيت‌بخش و گيرنده و نيروبخشى را در آب افشره‌هاى گيرندهء پرتأثير و نيروبخش بساى و بر مقعد بيمار بگذار !\r\n\r\n\r\n\r\n","description":"","footnote":"\r\n( 1 ) - تره‌اى كه در اواخر زمستان و اوايل بهار مىرسد كه شبيه پياز و قبهء آن مانند قبهء پياز است - تحفه .\r\n","page_name":" 440 ","page_number":454}
  ]