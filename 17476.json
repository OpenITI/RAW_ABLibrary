[
  {"content":"\r\n\r\nانتشارات\r\nبنگاه ترجمه و نشر كتاب\r\n170\r\nمجموعهء ايران شناسى\r\n28\r\nبنگاه ترجمه و نشر كتاب\r\n\r\n","description":"","footnote":"","page_name":" مقدمهء مترجم 1 ","page_number":1},
  {"content":"\r\n\r\nچاپ سوم : 2536\r\nاز اين كتاب سه هزار نسخه بطريق افست چاپ\r\nدر چاپخانهء زيبا به طبع رسيد\r\nحق طبع مخصوص بنگاه ترجمه و نشر كتاب است\r\n\r\n","description":"","footnote":"","page_name":" مقدمهء مترجم 2 ","page_number":2},
  {"content":"\r\n\r\nمجموعهء ايران شناسى\r\nزير نظر : احسان يارشاطر\r\nالبلدان\r\nتأليف\r\nاحمد بن ابى يعقوب\r\n\" ابن واضح يعقوبى \"\r\nترجمهء\r\nدكتر محمد ابراهيم آيتى\r\nبنگاه ترجمه و نشر كتاب\r\nتهران ، 2536\r\n\r\n","description":"","footnote":"","page_name":" مقدمهء مترجم 3 ","page_number":3},
  {"content":"\r\n . \r\n","description":"","footnote":"","page_name":" مقدمهء مترجم 4 ","page_number":4},
  {"content":"\r\n\r\nمنظور از انتشار مجموعهء ايرانشناسى اينست كه آثار برگزيده اى كه به زبانى غير از زبان فارسى دربارهء ايران وايرانيان نوشته شده دردسترس فارسى زبانان قرار گيرد .\r\nاين مجموعه گذشته از آثار خاورشناسان شامل سفرنامهء سياحانى كه اثرى سودمند دربارهء ايران بجا گذاشته اند و همچنين آثار مورخان ونويسندگانى كه گوشه اى از احوال مردم اين كشور را باز نموده اند خواهد بود .\r\nاميد مى رود كه انتشار اين گونه آثار استفاده از تحقيقات ايران شناسان را آسان تر كند و موجب توسعهء آشنائى با تاريخ وفرهنگ وهنر وادبيات ايران وسرگذشت بزرگان آن گردد .\r\nا . ى .\r\n\r\n","description":"","footnote":"","page_name":" مقدمهء مترجم 5 ","page_number":5},
  {"content":"\r\n . \r\n","description":"","footnote":"","page_name":" مقدمهء مترجم 6 ","page_number":6},
  {"content":"\r\n . \r\n","description":"","footnote":"","page_name":" مقدمهء مترجم 7 ","page_number":7},
  {"content":"\r\n . \r\n","description":"","footnote":"","page_name":" مقدمهء مترجم 8 ","page_number":8},
  {"content":"\r\n\r\n\r\n[ مقدمه مترجم 
  ]\r\n\r\nخاندان يعقوبى\r\nبسم اللّه الرحمن الرحيم در موقعى كه دومين خليفهء عباسى ابو جعفر منصور ( 136 - 158 ) دست در كار ساختمان بغداد بود و سرپرستى امور مربوط به هر يك از چهار بخش محله‌هاى بيرون بارهء شهر را در عهدهء يكى از مهندسين و چند نفر ديگر قرار مىداد ، بخشى را از « باب الكوفه » تا « باب الشام » و « شارع انبار » تا برسد به محلهء حرب بن عبد اللّه ، در عهدهء سليمان بن مجالد و مولاى خود « واضح » ( نياى سوم يعقوبى ) و عبد اللّه بن محرز مهندس قرار داد « 1 » و شايد براى همين است كه يعقوبى دربارهء امتيازات بغداد مىگويد :\r\n« ديگر بدان جهت كه نياكان من آنجا اقامت داشته‌اند و يكى از ايشان امر آن را بدست داشته است » « 2 » يكى از كوچه‌هاى بغداد بنام « واضح » نامگذارى شده بود « 3 » ، يكى از قطيعه‌هاى بغداد نيز در محلهء سليمان بن مجالد بنام واضح « 4 » ، و قطيعهء ديگرى واقع در جادهء راه انبار بنام « واضح و فرزندان وى » بوده است . « 5 » واضح از موالى منصور عباسى و صالح بن منصور بود و بدينجهت خاندان واضح به « عباسى » معروف شدند . واضح در سال 158 از طرف منصور بحكومت ارمنستان منصوب شد « 6 » و تا پايان خلافت منصور بر سر كار بود و حكومت ارمنستان و آذربايجان را بدست داشت « 7 » . در 23 جمادى الآخرهء سال 162 ، واضح بحكومت مصر منصوب شد . « 8 » و هنگامى كه مهدى عباسى ( 158 - 169 ) در سال 160 به حج رفت و ديوارهاى مسجد الحرام را\r\n\r\n\r\n","description":"","footnote":"\r\n( 1 ) ر ك ص 13 ، س 4 ، و ص 20 ، س 3 - 4\r\n( 2 ) ر ك ص 5 ، س 1 - 2\r\n( 3 ) ر ك ص 12 : س 4\r\n( 4 ) ر ك ص 18 ، س 13\r\n( 5 ) ر ك ص 18 ، س آخر .\r\n( 6 ) معجم الأنساب ص 273\r\n( 7 ) ر ك تاريخ يعقوبى چاپ دوم بيروت ص 372 ، و ص 384\r\n( 8 ) ر ك معجم الانساب ص 39\r\n","page_name":" مقدمهء مترجم 9 ","page_number":9},
  {"content":"\r\n\r\nبه منظور توسعه دادن مسجد و در وسط قرار گرفتن كعبه خراب كرد و براى تأمين اين منظور ، خانه‌هاى مردم را خريد و صنعتگران و مهندسان را از هر ناحيه فرا خواند ، به « واضح » مولاى خود كه حاكم مصر بود نوشت تا اموال و ديگر لوازم كار را به مكه حمل كند و در آنجا به يقطين بن موسى و محمد بن عبد الرحمن تسليم نمايد « 1 » . در موقعى كه واضح عامل بريد مصر بود ، ادريس بن عبد اللّه بن حسن بن حسن را كه از واقعهء فخ جان بسلامت برده و رهسپار مصر شده بود ، به مغرب زمين فرستاد تا بسرزمين طنجه رسيد و در شهرى بنام « وليل » اقامت گزيد و بر بريان آن حدود دعوت وى را پذيرفتند ، و هادى عباسى بجرم حمايت از ادريس بن عبد اللّه علوى ، در سال 169 واضح را گردن زد و بدار آويخت ، و بقولى اين كار بر دست رشيد و در خلافت وى بانجام رسيد . « 2 » يعقوبى در ذيل خلافت هادى در مجلد دوم تاريخ ، خروج و شهادت حسين بن على شهيد فخ و گريختن دايى وى ادريس بن عبد اللّه به مغرب ، و غلبه يافتن وى را بر فاس ذكر مىكند ، اما از كومك واضح و اينكه نجات ادريس از چنگال عباسيان بوسيلهء او بوده است چيزى نمينويسد . واضح از شيعيان اهل بيت بوده است و طبرى و ابن اثير به اين مطلب تصريح كرده‌اند . در مآخذى كه مراجعه شد بر شرح حال « وهب بن واضح » جد دوم ، و « جعفر بن وهب » جد اول يعقوبى وقوف نيافتم .\r\n\r\nيعقوبى\r\nابن واضح يعقوبى احمد بن ابى يعقوب اسحاق بن جعفر بن وهب بن واضح كاتب اخبارى عباسى اصفهانى ، معاصر ابو حنيفهء دينورى متوفاى حدود سال 290 هجرى ، و ابو جعفر احمد بن يحيى بلاذرى بغدادى متوفاى سال 279 هجرى ، و سعيد طبيب جد ابو عبد اللّه محمد بن احمد بن خليل بن سعيد تميمى مقدسى ، از مورخان و جغرافى شناسان بزرگ اسلامى در عصر عباسى دوم بوده است ، و در جغرافيا همان بزرگى و تقدم را شايسته است\r\n\r\n\r\n","description":"","footnote":"\r\n( 1 ) ر ك . تاريخ يعقوبى ج 2 ص 396\r\n( 2 ) ر ك ، تاريخ الامم و الملوك ج 6 ص 416 ، الكامل ج 5 ص 76 ، مقاتل الطالبيين ص 88\r\n","page_name":" مقدمهء مترجم 10 ","page_number":10},
  {"content":"\r\n\r\nكه در تاريخ ، و بگفتهء بعضى مىتوان او را معلم جغرافياى مسلمين شمرد ، در كتاب دائرة المعارف الاسلاميه « 1 » در مادهء جغرافيا مىنويسد : بسيارى از جغرافى نويسان قرون آتيه مانند يعقوبى و بلخى و مسعودى در عين حال مورخ هم بوده‌اند و نيز بسيارى از مصنفات تاريخى داراى فصلهاى مهمى در جغرافيا است .\r\nيعقوبى علاوه بر تاريخ و جغرافى ، در علم نجوم تسلط كافى داشته و بدان علاقه‌مند بوده است « 2 » ، يعقوبى شعر را نيك مىسروده و ثعالبى نام وى را بعنوان « احمد بن واضح » در زمرهء شعراى اصفهان آورده است . « 3 » ياقوت اشعارى از يعقوبى در وصف سمرقند ذكر مىكند « 4 » . مقريزى نيز اشعارى از يعقوبى دربارهء انقراض طولونيها نقل كرده است « 5 » . يعقوبى اصلا ايرانى و از مردم اصفهان بوده است « 6 » ، از تاريخ ولادت و محل ولادت يعقوبى در مآخذ مربوط چيزى بدست نيامد .\r\nيعقوبى را در مآخذ مختلف به عناوين مختلف نام برده‌اند . از جمله :\r\nنهاية الارب ج 2 ص 30 ، 17 : ابن ابى يعقوب تفسير شهرستانى ( مفتاح الاسرار و مصباح الأبرار ) : ابن واضح دائرة المعارف الاسلامية ج 7 ص 13 : ابن واضح يعقوبى دائرة المعارف اسلامى ج 4 ص 125 : احمد بن ابى يعقوب بن جعفر بن وهب ابن واضح الكاتب العباسى يتيمة الدهر ثعالبى ج 3 ص 125 : احمد بن واضح مروج الذهب ج 1 ص 16 ، كشف الظنون ج 1 ص 283 : احمد بن يعقوب مصرى خطط مقريزى ج 2 ص 106 ، مجمل التواريخ و القصص ص 271 ، و ص 278 :\r\nاحمد بن يعقوب\r\n\r\n\r\n","description":"","footnote":"\r\n( 1 ) ج 7 ص 13\r\n( 2 ) ر ك مقدمهء مجلد اول ترجمهء تاريخ يعقوبى ، ص سيزده\r\n( 3 ) يتيمة الدهر ج 3 ص 125 .\r\n( 4 ) معجم البلدان ج 3 ص 136 ، و البلدان چاپ نجف ص 132 ، ترجمه ص 156\r\n( 5 ) الخطط و الآثار ج 2 ص 106 ، و البلدان ص 131 ، ترجمه ص 154 - 155\r\n( 6 ) مختصر كتاب البلدان ص 290 ، يتيمة الدهر ج 3 ص 125 ، اعيان الشيعه ج 10 ص 330\r\n","page_name":" مقدمهء مترجم 11 ","page_number":11},
  {"content":"\r\n\r\nمجموعهء شرقى هربلوت ، ملحقات البلدان ص 130 چاپ نجف : احمد كاتب .\r\nمجمل التواريخ و القصص ص 222 : احمد بن ابى يعقوب بن واضح الكاتب معجم الادباء ج 5 ص 153 : احمد بن ابى يعقوب اسحاق بن جعفر بن وهب بن واضح الاخبارى العباسى .\r\nعيون الانباء ج 2 ص 87 ، نهاية الأرب ج 12 ص 81 : احمد بن ابى يعقوب مولى ولد العباس .\r\nمعجم الأدباء ج 5 ص 153 ، از تاريخ كندى : احمد بن اسحاق بن واضح مولى بنى هاشم .\r\nمعجم المؤلفين ج 1 ص 161 : ابن اليعقوبى اعيان الشيعه ج 10 ص 330 : احمد بن ابى يعقوب اسحاق بن جعفر بن وهب بن واضح الكاتب الاصبهانى الاخبارى مولى بنى العباس .\r\nخريدة العجائب ص 47 ، تقويم البلدان ص 387 ، نهاية الأرب ج 12 ، ص 4 ، 7 ، 11 ، 16 ، 17 ، 20 ، 28 ، 32 ، 45 ، 53 ، 77 ، 136 ، 205 : احمد بن ابى يعقوب .\r\nمختصر كتاب البلدان ص 290 : احمد بن واضح الاصبهانى .\r\nمقدمهء هوتسما بر تاريخ ، معجم المؤلفين ج 1 ص 161 ، اعيان الشيعه ج 10 ص 330 ، معجم المطبوعات ج 2 ص 1948 : المعروف باليعقوبي مقدمهء هوتسما بر تاريخ : احمد بن ابى يعقوب العباسى معجم المؤلفين ج 1 ص 161 ، لغت‌نامه ص 1126 ، معجم المطبوعات ج 2 ص 1948 ، تاريخ آداب اللغة العربيه ج 2 ذيل تاريخ و جغرافى ، دائرة المعارف الاسلاميه ج 13 ، مادهء جغرافيا ، بلدان الخلافة الشرقيه ص 26 ، 27 ، 32 : يعقوبى مقدمهء انگليسى مشاكلة الناس لزمانهم : ابو العباس احمد بن ابى يعقوب اسحاق ابن جعفر بن وهب بن واضح الكاتب العباسى .\r\nآغاز مشاكلة الناس لزمانهم : شيخ امام حافظ علامه احمد بن ابى يعقوب بن جعفر بن\r\n\r\n","description":"","footnote":"","page_name":" مقدمهء مترجم 12 ","page_number":12},
  {"content":"\r\n\r\nواضح رحمه اللّه .\r\nتعبير « يعقوبى » و « المعروف باليعقوبي » در تأليفات متقدمين ديده نشد و گويا پس از انتشار آثار يعقوبى در اروپا رايج گشته است .\r\nيعقوبى دوران جوانى خود را در ارمنستان و در خدمت طاهريان خراسان ( 205 - 259 ) بسر برده و فتوحات آنان را در كتابى جداگانه نوشته است . « 1 » يعقوبى تا حدود 260 هجرى در شرق بود و بگفتهء سارتن تا سال 873 - 874 م ( 259 - 260 ه ) كار وى در ارمنستان و خراسان رونق داشته است . « 2 » يعقوبى پس از 260 به هند رفته و آنگاه رهسپار مصر و بلاد مغرب شده و نزد طولونيان ( 254 - 292 ) منزلتى داشته است و براى همين است كه مسعودى و حاجى خليفه او را « احمد بن يعقوب مصرى » نوشته‌اند . وفات يعقوبى ظاهرا بايد در مصر يا مغرب روى داده باشد . « 3 » تاريخ وفات يعقوبى را در مآخذ مختلف چنين نوشته‌اند :\r\nفهرست بروكلمان ، ضميمهء اول ص 226 ، الاعلام زركلى ج 1 ص 90 - 91 ، تاريخ آداب اللغة العربيه ج 2 ص 167 - 176 ، و ص 229 : سال 278 ه .\r\nآداب اللغة العربيه ج 2 ص 229 ، مدخل سارتن ج 1 ص 607 : بعد از سال 278 ه .\r\nالأعلام زركلى ص 90 - 91 : سال 282 ه .\r\nمعجم الأدباء ج 5 ص 153 ، نقل از تاريخ ابو عمر محمد بن يوسف بن يعقوب مصرى كندى مورخ ، و مآخذ ديگرى كه همه از ياقوت گرفته‌اند : 284 ه ( 897 م ) و قول مشهور همين است .\r\nاعيان الشيعه ج 10 ص 330 ، مقدمهء چاپ نجف تاريخ يعقوبى ، ص ب : بعد\r\n\r\n\r\n","description":"","footnote":"\r\n( 1 ) ر . ك . دائرة المعارف اسلامى ج 4 ص 1152 ، تاريخ يعقوبى ج 2 ص 442 چاپ دوم بيروت .\r\n( 2 ) ر ك مدخل سارتن ج 1 ص 607\r\n( 3 ) دائرة المعارف اسلامى ج 4 ص 1153\r\n","page_name":" مقدمهء مترجم 13 ","page_number":13},
  {"content":"\r\n\r\nاز سال 292 ه .\r\nدليل بر درستى اين قول ، اشعارى است كه مقريزى از يعقوبى دربارهء انقراض دولت طولونى مصر نقل مىكند و در ملحقات البلدان هم نقل شده است . « 1 » يعقوبى مانند نياى خود واضح شيعه مذهب بوده است و شواهد آن در مقدمهء مجلد اول تاريخ ذكر شده است . « 2 »\r\n\r\nتأليفات يعقوبى\r\n1 - كتابى در فتوحات و اقدامات طاهر بن حسين كه خود مؤلف به آن تصريح كرده است . « 3 » 2 - جغرافياى امپراطورى بيزانس « 4 » 3 - تاريخ فتوحات افريقا « 5 » 4 - كتاب كوچك « اخبار الأمم السالفه » « 6 » 5 - المسالك و الممالك ، كه بعقيدهء بعضى غير از كتاب « البلدان » بوده است « 7 » 6 - كتاب ملوك الروم كه يعقوبى آن را در ارمنستان و پيش از سال 260 تأليف كرده است . « 8 » 7 - كتاب « مشاكلة الناس لزمانهم » « 9 » كه در سال 1962 در بيروت بچاپ رسيده است .\r\n8 - تاريخ كه در مقدمهء مجلد اول ترجمه دربارهء آن بتفصيل بحث شده است « 10 » 9 - البلدان كه به همين نام معروف شده ، و ياقوت آن را بنام « اسماء البلدان » ذكر كرده است ، اما بر حسب آنچه خود مؤلف در مقدمهء كتاب مىگويد « فجعلنا هذا الكتاب مختصرا لأخبار البلدان » نام درست آن « مختصر اخبار البلدان » بوده است . « 11 »\r\n\r\n\r\n","description":"","footnote":"\r\n( 1 ) ر ك الخطط و الآثار ج 2 ص 106 ، و ص 154 همين كتاب .\r\n( 2 ) ص بيست .\r\n( 3 ) تاريخ يعقوبى ج 2 ص 422 ، دائرة المعارف اسلامى ج 4 ص 1152 .\r\n( 4 ) دائرة المعارف اسلامى ج 4 ص 1152 .\r\n( 5 ) مأخذ سابق ، و ص 131 ترجمهء البلدان .\r\n( 6 ) معجم الأدبا ج 5 ص 153 .\r\n( 7 ) ر ك اعيان الشيعه ج 10 ص 330 ، 336 .\r\n( 8 ) ر ك العرب و الروم ص 235 .\r\n( 9 ) معجم الادباء ج 5 ص 153 .\r\n( 10 ) ص بيست و چهار - سى و نه .\r\n( 11 ) ر ك البلدان چاپ نجف ص 2 .\r\n","page_name":" مقدمهء مترجم 14 ","page_number":14},
  {"content":"\r\n\r\n\r\nالبلدان\r\nكتاب « البلدان » كامل و تمام بدست ما نرسيده و قسمت مهمى از آن مربوط به بصره و عربستان مركزى و هند و چين و بيزانس و ارمنستان و عواصم از ميان رفته است « 1 » و ما در ترجمه جاى افتادگى را نشان داده‌ايم « 2 » . البلدان يعقوبى قديمترين كتاب جغرافيايى عربى است كه بدست ما رسيده است . « 3 » مأخذ كسانى كه تاريخ تأليف البلدان را پس از سياحت ارمنستان و خراسان و هند و مصر ، در سالهاى 891 - 892 م ( 278 - 279 ه ) ، و در مصر دانسته‌اند ، « 4 » ظاهرا بايد گفتار خود يعقوبى باشد كه مىگويد :\r\nاز روزى كه سامره بنا شده و مسكون گرديده است تا تاريخ تأليف البلدان پنجاه و پنج سال مىگذرد . « 5 » قسمت مربوط به مغرب اين كتاب در سال 1860 م به همت دخويه ( 1836 - 1909 م )  de goeje  خاور شناس هلندى بچاپ رسيد . و نخستين اثرى بود كه در دنيا از يعقوبى انتشار يافته است .\r\nتمام كتاب در سال 1861 م . به همت جوينبول  juynboll  مستشرق هلندى بچاپ رسيد و منتشر شد .\r\nدر سال 1891 ديگر بار تمام كتاب جزء چند مجلد كتاب جغرافيايى به همت دخويه در ليدن بچاپ رسيد . « 6 »\r\n\r\n\r\n","description":"","footnote":"\r\n( 1 ) ر ك دائرة المعارف اسلامى ج 4 ص 1152 ، بلدان الخلافة الشرقيه ص 26\r\n( 2 ) ر ك ص 102 ، س 4\r\n( 3 ) ر ك تاريخ آداب اللغة العربيه ج 2 ص 219\r\n( 4 ) دائرة المعارف اسلامى ج 4 ص 1152 ، مدخل سارتن ج 1 ص 607 ، مقدمهء هوتسما بر تاريخ ، نقل از دخويه\r\n( 5 ) ر ك ص 41\r\n( 6 ) اين كتابها بر حسب ترتيب تاريخى بشرح زير است :\r\n1 - المسالك و الممالك ابن خرداد به ( اواسط قرن سوم هجرى ) . 2 - كتاب الخراج قدامة - ابن جعفر ( اواسط قرن سوم هجرى ) . 3 - مختصر كتاب البلدان ابن فقيه ، تأليف شده پس از مرگ معتضد ( 279 - 289 ) . 4 - الأعلاق النفيسهء ابو على احمد بن عمر بن رسته ، تأليف سال 290 در اصفهان . 5 - البلدان يعقوبى . 6 - المسالك و الممالك ابو اسحاق ابراهيم ابن محمد فارسى اصطخرى متوفاى سال 346 هجرى . 7 - المسالك و الممالك ابن حوقل بغدادى ، متوفاى حدود سال 350 هجرى . 8 - احسن التقاسيم محمد بن احمد مقدسى ، تأليف سال 375 هجرى .\r\n( 9 ) التنبيه و الاشراف مسعودى متوفاى سال 345 هجرى .\r\n","page_name":" مقدمهء مترجم 15 ","page_number":15},
  {"content":"\r\n\r\nبراى چهارمين بار كتاب البلدان از روى يكى از دو چاپ اروپا با مقدمهء مختصرى و بدون فهرست در مطبعهء حيدريه نجف بچاپ رسيد .\r\nدر سال 1927 ترجمهء فرانسوى البلدان به همت خاورشناس ويت  wiet  انتشار يافت .\r\nتاريخ نسخهء خطى البلدان مأخذ چاپ اروپا « بامداد شنبه 21 شوال سال 607 » بوده است ، و تاريخ نسخهء خطى تاريخ ، مأخذ كارهوتسما « سلخ ماه ربيع الآخر سال 1096 هجرى » و تاريخ كتابت نسخهء خطى « مشاكلة الناس لزمانهم » به حدس ناشر « قرن نهم هجرى » است .\r\nكتاب حاضر ترجمهء البلدان يعقوبى است و مأخذ كار مترجم چاپهاى اول و دوم دخويه و چاپ نجف بوده است . چاپ نجف در مواردى افتادگى دارد كه در حواشى ترجمه جاى آنها را نشان داده‌ام .\r\n\r\nجغرافى نويسان مهم اسلامى\r\nدر خاتمهء اين مقدمه فهرستى از جغرافى نويسان مهم اسلامى كه تأليفات جغرافيايى ايشان بما رسيده ، و تاريخ تأليف و نام كتاب هر يك داده مىشود :\r\nابن خرداد به ( المسالك و الممالك ) 250 هجرى 864 ميلادى قدامة بن جعفر ( كتاب الخراج ) 266 هجرى 880 ميلادى يعقوبى ( البلدان ) 278 هجرى 891 ميلادى ابن رسته ( الأعلاق النفيسه ) 290 هجرى 903 ميلادى ابن الفقيه ( مختصر كتاب البلدان ) 290 هجرى 903 ميلادى مسعودى ( التنبيه و الأشراف ) 332 هجرى 943 ميلادى اصطخرى ( المسالك و الممالك ) 340 هجرى 951 ميلادى ابن حوقل ( صورة الأرض ) 367 هجرى 978 ميلادى مقدسى ( احسن التقاسيم ) 375 هجرى 983 ميلادى ناصر خسرو ( سفرنامه ) 438 هجرى 1047 ميلادى\r\n\r\n","description":"","footnote":"","page_name":" مقدمهء مترجم 16 ","page_number":16},
  {"content":"\r\n\r\nشريف ادريسى ( نزهة المشتاق فى اختراق الآفاق ) 548 هجرى 1154 ميلادى ابن جبير ( رحله ) 580 هجرى 1184 ميلادى ياقوت ( معجم البلدان ) 623 هجرى 1225 ميلادى قزوينى ( آثار البلاد و اخبار العباد 674 هجرى 1275 هجرى قزوينى عجائب المخلوقات و غرائب الموجودات ) - - صفى الدين بغدادى ( مراصد الأطلاع ) 700 هجرى 1300 ميلادى ابو الفداء ( تقويم البلدان ) 721 هجرى 1321 ميلادى حمد اللّه مستوفى ( نزهة القلوب ) 740 هجرى 1340 ميلادى ابن بطوطه ( رحله ) 756 هجرى 1355 ميلادى حاجى خليفه ( جهان نما ) 1010 هجرى 1600 ميلادى « 1 » علاوه بر مصادر جغرافيايى ، در بسيارى از كتب تاريخ اسلامى از قبيل : تاريخ يعقوبى ، مروج الذهب مسعودى ، فتوح البلدان بلاذرى ، تاريخ حمزهء اصفهانى ، تاريخ طبرى ، تاريخ فخرى ، تاريخ ابن خلدون ، تاريخ ابن خلكان ، روضة الصفا و حبيب السير مطالب و فوائد جغرافيايى بسيار مىتوان يافت .\r\nدكتر محمد ابراهيم آيتى تهران اسفند ماه 1342\r\n\r\n\r\n","description":"","footnote":"\r\n( 1 ) ر . ك . بلدان الخلافة الشرقيه ، مقدمهء مؤلف ، ص 12 - 13 ، و ص 26 - 32 .\r\n","page_name":" مقدمهء مترجم 17 ","page_number":17},
  {"content":"\r\n . \r\n","description":"","footnote":"","page_name":" مقدمهء مترجم 18 ","page_number":18},
  {"content":"\r\n\r\n\r\n[ مقدمه مؤلف 
  ]\r\nبسم اللّه الرحمن الرحيم رب أعن حمد خدايى راست كه كتاب خود ( قرآن ) را به « حمد » آغاز نمود « 1 » ؛ و حمد را پاداش نعمتهاى خويش و پايان دعاى اهل بهشت خود « 2 » قرار داد « 3 » ؛ آفرينندهء آسمانهاى بلند و زمينهاى پست ، و آنچه ميان آن دو ، و آنچه در زير خاك است ؛ دانا به آنچه آفريده است پيش از پيدايش آن ؛ و تدبير كنندهء آنچه پديد آورده است ، نه از روى نمونه‌اى از غير خويش . علم وى همه چيز را فرا گرفت و شمار آن را دريافت . پادشاهى و سلطنت و عزّت مرا و راست ؛ و او بر همه چيز توانا است . و درود و سلام خدا بر محمد پيامبر و بر خاندان وى باد .\r\nاحمد بن ابى يعقوب گويد كه من در عنفوان جوانى ، و هنگام سال گشت سن و تندى ذهنم ، بدانستن اخبار بلاد و مسافت ميان هر سرزمين تا سرزمين ديگر علاقه مند بودم و در پى آن رنج بردم ؛ چه در آغاز جوانى پا به سفر نهادم ، و سفرهاى من پيوسته گشت و دور ماندنم ( از وطن ) ادامه يافت ؛ پس چنان بودم كه هرگاه به مردى از آن بلاد برخوردم ، وى را از وطنش و شهرش پرسش نمودم ؛ و آنگاه كه ميهن و جايگاه خود را براى من مىگفت ، او را از همان سرزمينش پرسش مىنمودم ، دربارهء ( . . . لدته ) « 4 » كه آن چيست ، و كشت آن\r\n\r\n\r\n","description":"","footnote":"\r\n( 1 ) اشاره است به آغاز سورهء حمد كه در اول قرآن مجيد است : الحمد للّه رب العالمين ( سورهء 1 ، آيهء 1 ) .\r\n( 2 ) اشاره است به اين آيه :  دَعْواهُمْ فِيها سُبْحانَكَ اللَّهُمَّ وَ تَحِيَّتُهُمْ فِيها سَلامٌ ، وَ آخِرُ دَعْواهُمْ أَنِ الْحَمْدُ لِلَّهِ رَبِّ الْعالَمِينَ  ( سورهء 10 : يونس ، آيهء 10 ) .\r\n( 3 ) عبارت « و آخر دعاء اهل جنته » در چاپ اروپا و نجف باينصورت تصحيف شده است : « واجد دعاء اهل جنته » .\r\n( 4 ) عبارت بعد از افتادگى به اين صورت در آمده است و معلوم نشد كه « لدته » در اصل چه كلمه‌اى بوده است .\r\n","page_name":" 1 ","page_number":19},
  {"content":"\r\n\r\nچه چيز است ، و ساكنان آن از عرب و عجم كيانند . . . ( و همچنين از ) آب آشاميدنى اهالى آنجا ، تا آنجا كه از پوشاكشان پرسش مىكردم . . . و هم از كيشها و عقايد و گفتارهاى آنان ، و كسانى كه بر آنجا دست يافته‌اند ، و آنان كه در آنجا سرورى دارند « 1 » ( و نيز از ) مسافت آن سرزمين و سرزمينهاى نزديك به آن و . . . كاروانها ؛ سپس گزارشهاى هر كسى را كه براستگويى او وثوق داشتم ، مىنگاشتم ؛ و به پرسش گروهى پس از گروهى يارى مىجستم ، تا آنكه از خلقى بسيار و جهانى از مردم خاور و باختر در موسم ( فراهم شدن حاجيان ) و غير موسم ، پرسش نمودم و اخبارشان را نوشتم و احاديث آنان را روايت كردم ، و يكايك خلفا و امرا را كه سرزمينى را فتح كرده ، و بكشورى سپاه تاخته است ، و هم مبلغ خراج آن و ميزان درآمد و دارايى آن را ذكر كردم ، پيوسته اين خبرها را مىنوشتم و در مدتى دراز اين كتاب را تأليف نمودم ، و هر خبرى را بسرزمين آن ملحق ساختم ، و هر چه را از مردم مورد وثوق اهالى شهرها شنيدم ، به آنچه پيشتر شناخته بودم ضميمه ساختم ، و دانستم كه مخلوق به پايان ( امور ) احاطه نمىكند ، و بشر تا انجام نمىرسد ، و شريعتى نيست كه از تمام آن گزيرى نباشد ، و دينى نيست كه جز باحاطهء بر آن كامل نگردد ، و باشد كه دانشمندان ، در علم اهل دين كه « فقه » است ، گويند : « مختصر كتاب فلان فقيه » « 2 » ، و اديبان در كتابهاى ادبى مانند لغت و نحو و مغازى و اخبار و سير ، گويند : « مختصر فلان كتاب » « 3 » پس ما هم اين كتاب را « مختصرى براى اخبار بلدان » « 4 » قرار داديم .\r\nپس اگر كسى از اخبار سرزمينى كه ما ذكر كرده باشيم ، بر چيزى وقوف\r\n\r\n\r\n","description":"","footnote":"\r\n( 1 ) از حاشيهء اصل معلوم مىشود اصل عبارت « و المترأسين فيه » بوده است و ترجمه هم مطابق حاشيه است ، و متن كتاب افتادگى دارد .\r\n( 2 ) مانند « مختصر الشرايع » ، يعنى « مختصر نافع » ، محقق حلى جعفر بن الحسن متوفاى سال 676 در فقه .\r\n( 3 ) مانند « مختصر شرح تلخيص المفتاح » در معانى و بيان ، « تلخيص المفتاح » از جلال الدين محمد بن عبد الرحمن قزوينى شافعى خطيب دمشق ، متوفاى سال 739 ، و « شرح » و « مختصر » تأليف سعد الدين مسعود بن عمر تفتازانى ، متوفاى سال 792 .\r\n( 4 ) ابن فقيه ابى بكر احمد بن محمد همدانى را كتابى است در جغرافى بنام « مختصر كتاب البلدان » .\r\n","page_name":" 2 ","page_number":20},
  {"content":"\r\n\r\nيابد كه آن را در ضمن اين كتاب نياورده باشيم ، ما را قصد احاطهء به همه چيز نبوده است .\r\nو حكيم گفته است : دانش پژوهى من نه از آن است كه طمع دارم بكران آن برسم و بر پايان آن دست يابم ، ليكن تا آنچه را ندانستن آن نارواست و خردمند را خلاف آن شايسته نيست ، بشناسم .\r\nو نامهاى كشورها و استانها و ناحيه‌ها « 1 » را ذكر كردم و همچنين آنچه را در هر كشورى است از شهرها و اقليمها و ناحيه‌ها و هر كه از قبايل عرب و طوايف عجم در آن سكونت گزيده و بر آن غالب است ، و در آنجا سرورى دارد ؛ و نيز مسافت ميان سرزمينها و شهرها و آنكه از فرماندهان سپاهيان اسلام ، كه آن‌جا را گشوده است ، و تاريخ آن كه در چه سال و چه وقتى بوده است ؛ و مبلغ خراج آن و دشت و كوهستان آن و بيابان و درياى آن و هواى آن در شدت گرمى و سرديش ؛ و آبهاى آن و آب آشاميدنى آن .\r\n\r\n\r\n","description":"","footnote":"\r\n( 1 ) مؤلف در اينجا كلمهء « مصر » را تقريبا به معنى « كشور » استعمال كرده ، چه اندكى بعد مىگويد كه شهرها و اقليمها و ناحيه‌هاى هر مصرى را هم ذكر كرديم ، و كلمهء « جند » تقريبا همان « استان » فارسى است ، و كلمهء « كوره » را هم در لغت بمعنى « ناحيه » گفته‌اند . البته اگر خوف تكرار نبود آن را هم به استان ترجمه مىكرديم ، چه مسعودى مىگويد : كوره در لغت پارسيان استان ناميده مىشود ( ر . ك . التنبيه و الاشراف ، ص 36 ) .\r\n","page_name":" 3 ","page_number":21},
  {"content":"\r\n\r\n\r\nبغداد\r\nتنها بدان جهت ابتدا به عراق كردم ، كه عراق وسط دنيا و ناف زمين است ، و بغداد را بدان جهت ذكر كردم كه در وسط عراق واقع است ، و نيز همان شهر بزرگى است كه از نظر وسعت و بزرگى و عمران و آبادى و فراوانى آبها و خوبى هوا ، در خاور و باختر زمين بىنظير است ، و ديگر براى آنكه از اصناف مردم ، و اهل كشورها و شهرها ( ى مختلف ) در آن سكونت گزيده‌اند ، و از همهء بلاد دور و نزديك بدانجا منتقل شده‌اند ، و تمام مردم اطراف و اكناف ، آن را بر ميهنهاى خويش ترجيح داده‌اند ؛ پس مردم ناحيه‌اى نيست كه آنان را در آنجا محله‌اى و تجارتى و رفت و آمدى نباشد .\r\nبدين ترتيب آنچه در هيچ شهرى از شهرهاى دنيا نيست ، در آنجا فراهم گشت .\r\nبعلاوه دو رودخانهء بزرگ دجله و فرات در دو طرف شهر جريان دارد ، و انواع كالا و خوار و بار از خشكى و دريا ، بآسانترين وجهى بدان مىرسد ، تا آنجا كه انواع صادرات خاور و باختر ، از كشورهاى اسلامى و غير اسلامى ، از هند و چين و تبت و ترك و ديلم و خزر و حبشه و ديگر بلاد ، بدان حمل مىگردد ، بطورى كه صادرات ( مختلف ) بيش از آنچه در خود آن بلاد و محل صدور آن اجناس يافت مىشود ، در بغداد بدست مىآيد ، و با وجود اين فراوانتر و ارزانتر است ، چنان كه گويى خيرات زمين بدانجا رانده شده ، و ذخاير دنيا در آن فراهم گشته ، و بركات جهان آنجا تكامل يافته است .\r\nبغداد علاوه بر آنچه گفتيم ، شهر بنى هاشم و دار الملك ايشان و مركز سلطنت آنان است ، و هيچكس پيش از ايشان آن را آغاز نكرده و پادشاهانى جز اينان در\r\n\r\n","description":"","footnote":"","page_name":" 4 ","page_number":22},
  {"content":"\r\n\r\nآن سكونت نگزيده‌اند . ديگر بدان جهت كه نياكان من آنجا اقامت داشته‌اند ، و يكى از ايشان آنجا فرمانروا بوده است « 1 » .\r\nبغداد را نامى مشهور و آوازه‌اى جهان گير است . ديگر آنكه بغداد در وسط دنيا است ، چه بقولى كه حساب شناسان بر آن اجماع كرده‌اند ، و كتب پيشينيان دانايان بر آن مشتمل است ، بغداد در اقليم چهارم است ، و اقليم ميانه‌اى كه هواى آن معتدل است ، همان است ، آنجا است كه در ايام تابستان گرما شديد است ، و در ايام زمستان سرما ، و در اوقات دو فصل پائيز و بهار هوا معتدل است ، و در آمدن پائيز بزمستان ، و نيز بهار بتابستان ، بدون اختلاف هوا روى مىدهد ، و همينطور هر فصلى از هوايى بهوايى ، و از زمانى بزمانى منتقل مىشود ، و بدين جهت است كه هوا معتدل گشته ، و سكونت مطبوع « 2 » ، و آب شيرين و گوارا ، و درختها تنومند و بارور ، و ميوه‌ها خوشمزه و سالم ، و كشت و زرع فراوان ، و خيرات بسيار ، و آب زير زمين نزديك و در دسترس . آنگاه در نتيجهء اعتدال هوا و حاصلخيزى زمين و گوارا بودن آب است كه مردم آن خوشخو و خوشرو و خوش فهم شده‌اند . و در دانش و فهم و ادب و انديشه و حسن تشخيص و انواع تجارت و صنعت و كسب ، و ماهر بودن در هر گونه جدل ، و نيك دانستن هر شغل و كار ، و حاذق بودن در هر فن و صنعت ، بر مردم برترى يافته‌اند ، چنان كه داناتر از داناى ايشان دانايى نيست ، و نه از راويشان روايت شناسترى ، و نه از متكلمشان جدل كننده‌ترى و نه از تحويشان اعراب شناسترى ، و نه از قاريشان قاريترى ، و نه از پزشكشان حاذق‌ترى ، و نه از خواننده‌شان ماهرترى ، و نه از صنعتگرشان ظريف كارترى ، و نه از نويسنده‌شان خوشنويسترى ، و نه از سخنورشان خوش بيانترى ، و نه از عابدشان عابدترى ، و نه از زاهدشان پارساترى ، و نه از قاضىشان فقيه‌ترى ، و نه از خطيب‌شان خطيب‌ترى ، و نه از شاعرشان شاعرترى ، و نه از بيباكشان بيباكترى . بغداد در\r\n\r\n\r\n","description":"","footnote":"\r\n( 1 ) واضح نياى سوم يعقوبى ، ر . ك . البلدان ص 9 ، 10 ، 15 ، 16\r\n( 2 ) ظ : و خاك و زمين حاصلخيز .\r\n","page_name":" 5 ","page_number":23},
  {"content":"\r\n\r\nروزگار پيشين يعنى در دوران خسروها و عجمها شهرى نبود ، بلكه دهى بوده از روستاهاى ناحيهء « بادوريا » چه شهر خسروها كه آن را از ميان شهرهاى عراق بر گزيدند ، « مدائن » بود كه تا بغداد هفت فرسخ فاصله دارد ، و ايوان خسرو انوشيروان همانجا است . در بغداد جز ديرى در محل ريختن رودخانهء « صراة » بدجله كه به آن « قرن الصّراة » گفته مىشود نبود ، و آن همان ديرى است كه « دير عتيق » ناميده مىشد ، و تاكنون همچنان بر حال خود باقى است ، و جاثليق مهتر ترسايان نسطورى در آن فرود آمد ؛ و نيز در دوران عرب هنگامى كه اسلام پديد آمد ، بغداد وجود نداشت ، چه عرب ، بصره و كوفه را بنيان نهادند ، كوفه را « سعد بن ابى وقّاص زهرى » كه عامل عمر بن خطاب بود ، در سال هفدهم ، و بصره را « عتبة بن غزوان مازنى » - مازن قيس - كه در آن موقع عامل عمر بن خطاب بود ، در سال هفدهم ، بنيان گزاردند ، و عرب در اين دو شهر كوى و برزنها برگزيدند ، جز اينكه همگى ، مهتران و بزرگان و بازرگانان سرمايه‌دارشان به بغداد منتقل شدند .\r\nبنو اميه در عراق سكونت نداشتند ، چه ايشان ساكن شام بودند « معاوية بن ابى سفيان » بيست سال براى عمر بن خطّاب و سپس براى عثمان بن عفّان ، عامل شام بود و در شهر « دمشق » اقامت مىكرد و خاندانش نيز همراه وى بودند ، پس چون بر زمامدارى دست يافت ، و سلطنت بوى رسيد ، همان دمشق را كه مركز نفوذ و محل سكونت ياران و پيروان وى بود ، محل سكونت و دار ( الملك ) خويش قرار داد . پس از معاويه نيز پادشاهان بنى اميه در دمشق اقامت گزيدند ، چه آنان در همانجا پرورش يافته بودند و جز آنجا را نمىشناختند ، و كسى جز مردم آنجا به آنان ميل نمىكرد .\r\nپس چون خلافت به عمو زادگان رسول خدا صلى اللّه عليه و آله ، از فرزندان عباس بن عبد المطلب رسيد ، باحسن تشخيص و خردمندى و كمال بصيرتى كه داشتند برترى و شكوه و وسعت عراق را شناختند ، و نيز دانستند كه عراق در وسط دنيا\r\n\r\n","description":"","footnote":"","page_name":" 6 ","page_number":24},
  {"content":"\r\n\r\nقرار دارد ، نه مانند « شام » داراى هواى و باخيز و خانه‌هاى تنگ و زمين ناهموار و طاعونهاى پياپى و مردمى بدخوى ؛ و نه مانند « مصر » با هواى متغيّر و وباى بسيار ، ميان دريايىتر و بدبو و پر از بخارهاى بد كه منشأ توليد بيماريها و فاسد شدن غذاها است ، و ميان كوهستانى خشك و سخت كه در اثر خشكى و شوره زارى و خشكساليش هيچ سبزى در آن نمىرويد و چشمه‌اى از آن نمىجوشد ؛ و نه مانند « آفريقاى » دور از خانهء حرمت يافتهء خدا با مردمى درشتخوى و دشمنانى بسيار ؛ و نه مانند « ارمنستان » دور دست سردسير ناهموار كه دشمنان پيرامون آن را فرا گرفته‌اند ؛ و نه مانند « نواحى كوهستانى » ناهموار درشت پربرف ( جبل ) ، سرزمين كردهاى سخت جگر ؛ و نه مانند « خراسان » كه در خاور خورشيد پيش رفته و از هر طرفش دشمنى سرسخت بدان احاطه كرده ؛ و نه مانند « حجاز » كه زندگى در آن دشوار ، و كار و كسبش محدود ، و خوراك اهالى آن از جاهاى ديگر است ؛ و خداى عز و جل در كتابش ( قرآن مجيد ) ما را از ( داستان ) خليل خود « ابراهيم » عليه السلام خبر داده و گفته است :  رَبَّنا إِنِّي أَسْكَنْتُ مِنْ ذُرِّيَّتِي بِوادٍ غَيْرِ ذِي زَرْعٍ  ، « 1 » « پروردگار ما ، همانا من برخى از فرزندان خويش را در درّه‌اى بدون كشت ( نزد خانهء حرمت يافته‌ات ) ساكن كردم » ؛ و نه مانند « تبت » كه در اثر بدى هوا و غذايش اهالى آنجا بدرنگ و رو و كم جثه و پيچيده موى گشته‌اند .\r\nپس چون ( بنى عباس ) دانستند كه بغداد از همهء بلاد برتر است ، در آن فرود آمدند و آنجا را ( براى سكونت خويش ) برگزيدند ، پس ابو العباس امير المؤمنين : عبد اللّه بن محمد بن على بن عبد اللّه بن عباس بن عبد المطلب ، نخستين بار در « كوفه » منزل گزيد ، و سپس به « انبار » منتقل شد و در كنار فرات شهرى بنيان - گزارد و آن را « هاشميّه » ناميد ، ليكن ابو العباس پيش از آنكه بناى آن بانجام\r\n\r\n\r\n","description":"","footnote":"\r\n( 1 ) سورهء ابراهيم ( 14 ) ، آيهء 37 : ربنا انى .\r\n","page_name":" 7 ","page_number":25},
  {"content":"\r\n\r\nرسد درگذشت ، و چون ابو جعفر « منصور » كه او نيز عبد اللّه بن محمد بن على بن عبد اللّه بن عباس بن عبد المطّلب است ، بخلافت رسيد ، ميان كوفه و حيره شهرى بنا كرد و آن را « هاشميّه » ناميد و مدتى آنجا اقامت گزيد ، تا آنكه در سال 140 تصميم گرفت پسرش « محمد مهدى » را براى جنگ صقالبه بفرستد ، پس رهسپار بغداد شد و آنجا توقف كرد و گفت : نام اينجا چيست ؟ بوى گفتند : بغداد . گفت :\r\nبه خدا قسم ، همان شهرى است كه پدرم محمد بن على خبرم داد كه آن را بنا مىكنم و در آن منزل مىگزينم و فرزندانم پس از من در آن ساكن مىشوند ؛ و پادشاهان در دوران جاهليت و اسلام از آن غفلت ورزيده‌اند ، تا تدبير خدا براى من ، و فرمان وى درباره‌ام بانجام رسد ، و روايتها درست آيد ، و راهنماها و نشانه‌ها آشكار گردد ، و گرنه جزيره‌اى كه ميان دجله و فرات واقع است ، و دجله در خاور و فرات در باختر آن قرار دارد ، راهى است به دريا براى دنيا ، و هر چه از طريق دجله ، از واسط و بصره و ابلّه و اهواز و فارس و عمان و يمامه و بحرين و آنچه بدان وابسته است ، مىآيد ، به همين جزيره مىرسد و در آن لنگر مىاندازد ؛ و همچنين آنچه از موصل و ديار ربيعه و آذربايجان و ارمنستان ، از طريق دجله و بوسيلهء كشتى مىرسد ، و آنچه از طريق فرات بوسيلهء كشتى از ديار مضر و رقّه و شام و مرز ( روم ) و مصر و مغرب ( زمين ) حمل مىشود ، همه‌اش در اينجا فرود مىآيد ، و نيز راه خشكى اهالى جبل ، اصفهان و نواحى خراسان است ، ستايش خدايى راست كه آن را براى من ذخيره كرد ، و هر كه را پيش از من بوده است ، از آن غافل داشت . به خدا سوگند كه آن را بنا مىكنم ، و سپس تا زنده‌ام در آن سكونت مىگزينم ، و پس از من فرزندانم در آن ساكن مىشوند ، تا آبادترين شهرهاى روى زمين باشد ، و آنگاه كه آن را ساختم ، چهار شهر كه هيچكدام آنها هرگز ويران نگردد مىسازم ، پس آنها را بنا نهاد و يكى از آنها « رافقه » است كه آن را نام گذارى نكرد ، و نيز « ملطيه » و « مصّيصه » را ساخت ، و « منصوره » را در « سند » بنا نهاد ؛ سپس براى\r\n\r\n","description":"","footnote":"","page_name":" 8 ","page_number":26},
  {"content":"\r\n\r\nفراخواندن مهندسان و معماران و كسانى كه بعلم پيمودن و مساحت كردن و تقسيم نمودن اراضى آشنايند ( مأمورانى ) گسيل داشت ، تا آنكه گردا گرد شهر خود ، معروف به « مدينهء ابى جعفر » را خط بركشيد ( و نقشهء آن را طرح كرد ) و معماران و كارگران و صنعتگران ، از درودگران و آهنگران و مقنّيان را فراخواند ، و چون فراهم شدند و كامل گشتند ، حقوقشان را معين كرد و مزدشان را برقرار ساخت ، و به هر سرزمينى نوشت تا از كسانى كه به چيزى از كارهاى ساختمانى آشنايى دارند ، هر كه را آنجا است روانه سازند ، و در نتيجه صد هزار از اصناف كارگران و صنعتگران نزد وى فراهم آمدند ، و جماعتى از مشايخ چنين گزارش دادند كه ابو جعفر منصور كار ساختمان را آغاز نكرد ، تا وقتى كه كارگران و صنعتگران وى به صد هزار رسيدند ، و سپس در ماه ربيع الاول سال 141 ، گردا گرد آن را خط بركشيد و آن را به شكل دايره قرار داد ، و در همهء نواحى دنيا شهرى دايره‌وار جز آن شناخته نيست ، و شهر را در همان وقتى كه نوبخت منجّم و ما شاء اللّه بن ساريه اختيار كرده بودند ، پىريزى كرد ، و پيش از انجام پىريزى ، خشتهاى بزرگ زده بودند كه يك خشت كامل چهار گوش آن ، يك ارش در يك ارش بود ، و دويست رطل « 1 » وزن داشت ، و نيم خشت آن يك ارش درازا و نيم ارش پهنا و صد رطل وزن داشت ، چاهها براى آب كنده شد ، و كاريزى از رودخانهء « كرخايا » - همان رودخانه‌اى كه از فرات سرچشمه مىگيرد - ساخته شد و استوار گشت و تا داخل شهر براى مصرف شرب ( اهالى ) و خشت زدن و گل ساختن كشيده شد ، و براى شهر چهار دروازه قرار داد : دروازه‌اى كه آن را « باب الكوفه » ناميد و دروازه‌اى كه آن را « باب البصره » نام نهاد ، و دروازه‌اى كه آن را « باب خراسان » ناميد ، و دروازه‌اى كه آن را « باب الشام » ناميد ، و ميان هر دروازه‌اى و دروازهء ديگر از بيرون كنده ، پنج هزار ذراع است به « ذراع سوداء » و بر هر دروازه‌اى از آن دو در آهنى بزرگ باشكوه\r\n\r\n\r\n","description":"","footnote":"\r\n( 1 ) بفتح و كسر اول : نيم من ، و آن دوازده اوقيه ، و اوقيه چهل درهم است ( منتهى الارب ) .\r\n","page_name":" 9 ","page_number":27},
  {"content":"\r\n\r\nاست ، چنان كه هر درى از آن را جز گروهى از مردان نتوانند بست و نتوانند گشود ، و سواره به اعلم ، و نيزه‌دار با نيزهء بلند ، بىآنكه علم كج شود و نيزه خميده گردد ، از آن درآيند ؛ آنگاه بارهء شهر را با خشتهاى بزرگى كه هرگز مانند آنها ديده نشده ، به همان اندازه كه گفتيم و با گل برآورد ، و پهناى باره را نود ذراع به « ذراع سوداء » قرار داد ، و سپس تدريجا كم مىشد تا در بالاى باره به بيست و پنج ذراع رسيد ، و ارتفاع آن را با كنگره‌ها ، شصت ذراع قرار داد ، و پيرامون بارهء شهر ديوارى « 1 » باشكوه و بزرگ كشيد ، چنان كه ميان ديوار باره و آن ديگرى صد « ذراع سوداء » فاصله بود ؛ و براى آن ديوار ، برجهاى بزرگ ، و روى آن كنگره‌هاى مدوّر قرار داد ، و بيرون ديوار ( فصيل ) ، گرداگرد آن ، بندى استوار و محكم و بلند ، با آجر و ساروج بنا نهاد ، و پس از بند ، خندق بود كه آب را از همان كاريزى كه از رودخانهء « كرخايا » سرچشمه مىگرفت ، در آن جارى ساخت ، و پشت خندق جاده‌هاى بزرگ واقع شده بود ، و براى دروازه‌هاى شهر ، چهار دهليز بزرگ همه‌اش به صورت سغها « 2 » قرار داد ، پيرامون هر دهليزى هشتاد ارش ، و همه‌اش با آجر و گچ بسته شده بود ، پس هرگاه كسى از دهليزى كه بر ديوار ( فصيل ) بود ، وارد مىشد ، به فضاى سنگفروشى مىرسيد ، و سپس بدهليزى بر بارهء بزرگ كه بر آن دو در آهنى با شكوه بزرگ بود ، و هر درى را جز جماعتى از مردان نمىتوانستند بست ، و نمىتوانستند گشود ، و هر چهار دروازه چنين بود ، و هرگاه كسى از دهليز بارهء بزرگ وارد مىشد ، در فضايى رو به طاقهايى كه از آجر و گچ زده شده بود ، رهسپار مىگشت ، و آن طاقها را پنجره‌هاى رومى بود كه از آنها ( نور ) خورشيد و روشنى داخل مىشد ، ولى باران وارد نمىشد ، و خانه‌هاى پسران در آنجا بود ، و براى هر يك از چهار دروازه طاقهايى بود ، و بر هر دروازه‌اى از دروازه‌هاى شهر كه بر\r\n\r\n\r\n","description":"","footnote":"\r\n( 1 ) آن را به عربى « فصيل » گويند .\r\n( 2 ) سغ ، بفتح اول و سكون ثانى : پوشش و سقف خانه و گنبد و امثال آن باشد ، و نوعى از عمارت طولانى و دراز را نيز گويند ، و آن را به عربى « ازج » خوانند ( برهان قاطع )\r\n","page_name":" 10 ","page_number":28},
  {"content":"\r\n\r\nبارهء بزرگ بود ، گنبدى بزرگ و زرنگار ، و پيرامون آن نشيمنها و تكيه‌گاههايى بود كه هر كس آنجا مىنشست ، بر هر چه ببارهء شهر مىرسيد مشرف بود ، راه بالا رفتن به آن گنبدها از طاقهايى بود كه برخى از آنها با گچ و آجر ، و برخى ديگر با خشتهاى بزرگ به صورت سغهايى برخى بالاتر از برخى ديگر ساخته شده بود ، چنان كه درون سغها براى ديدبانان و نگهبانان ، و بر روى آنها راهى بود كه سوار بر ستوران ، بگنبدهاى روى دروازه‌ها بالا مىرفتند ، و راهرو درهايى داشت كه بسته مىشد ، پس هرگاه بيرون رونده از طاقها مىگذشت ، بفضايى مىرسيد ، و سپس بدهليزى بزرگ ، و سغى كه با آجر و گچ بنا شده بود ، و دو در آهنى داشت ، و از همان در به ميدان بزرگ مىرفتند ، و همين طور هر چهار طاق بيك صورت بود ، و در وسط ميدان بزرگ همان كاخ است كه در آن « باب الذّهب » ناميده شد ، و در پهلوى كاخ ، مسجد جامع قرار دارد ، و در پيرامون كاخ ، هيچكس را نه ساختمانى است و نه خانه‌اى و نه مسكنى ، مگر سرايى از ناحيهء شام براى نگهبانان ، و ( ساختمانى ) سرپوشيده و بزرگ ، بر ستونهايى استوار ، و از آجر و گچ بنا شده كه در يكى از آن دو رئيس پاسبانان ، و در ديگرى رئيس نگهبانان مىنشيند ، و در همانجا امروز مردم نماز مىخوانند ، و در پيرامون ميدان بزرگ و گردا گرد آن خانه‌هاى فرزندان خردسال منصور ، و غلامان و خدمتگزاران نزديك وى و همچنين بيت المال و قورخانه و ديوان نامه‌ها و ديوان خراج و ديوان مهر و ديوان سپاه و ديوان نيازمنديها و ديوان چاكران و خدمتگزاران و آشپزخانهء عمومى و ديوان هزينه‌ها قرار داشت ، و ميان طاقها تا طاقها ( ى ديگر ) كويها و دروازه‌ها قرار داشت كه بنام فرماندهان و نزديكان منصور و ساكنان هر كوچه‌اى معروف است ، چنان كه از « باب البصره » تا « باب كوفه » كوى پاسبانان است ، و كوى هيثم ، و كوى مطبق كه زندان بزرگ « مطبق » داراى ساختمان محكم و بارهء استوار در آن واقع است ، و كوى سرجس و كوى حسين و\r\n\r\n","description":"","footnote":"","page_name":" 11 ","page_number":29},
  {"content":"\r\n\r\nكوى عطيهء مجاشع و كوى عباس و كوى غزوان و كوى ابن حنيفه و كوى ضيقه .\r\nو از « باب البصره » تا « باب خراسان » كوى نگهبانان و كوى نعيميّه و كوى سليمان .\r\nو كوى ربيع و كوى مهلهل و كوى شيخ بن عميره و كوى مرور وديّه و كوى واضح و كوى سقّايان و كوى ابن بريهة بن عيسى بن منصور و كوى ابو احمد و گذر تنگ .\r\nو از « باب الكوفه » تا « باب الشام » كوى عكّى و كوى ابو قرّه و كوى عبدويه و كوى سميدع و كوى علاء و كوى نافع و كوى اسلم و كوى مناره .\r\nو از « باب الشام » تا « باب خراسان » كوى مؤذّنان و كوى دارم و كوى اسرائيل و كويى كه اكنون به « قواريرى » معروف است و نام صاحبش از ياد من رفته است و كوى حكم بن يوسف و كوى سماعه و كوى صاعد مولاى ابو جعفر و كويى كه امروز به « زيادى » معروف است و نام صاحبش از ياد من رفته است و كوى غزوان .\r\nاين كويها ميان طاقها ، و طاقها درون شهر و درون باره است ، و در هر كوى از اين كويها بزرگان و فرماندهان كه در همسايگى با وى طرف اعتماد بودند ، و بزرگان چاكران وى ، هر كس كه در كار ( هاى ) مهم مورد نياز وى بود ، سكونت داشتند ، و هر كوى از دو سوى آن درهاى محكمى داشت ، و هيچكدام از اين كويها ببارهء ميدانى كه دار الخلافه در آن واقع بود ، اتصال نداشت ، چه پيرامون بارهء ميدان و گرداگرد آن ، راه بود .\r\nمهندسين آن عبارت بودند از : عبد اللّه بن محرز و حجّاج بن يوسف و عمران بن وضّاح و شهاب بن كثير ، با حضور نوبخت و ابراهيم بن محمد فزارى و طبرى كه منجّم و اهل حساب بودند .\r\nمحله‌هاى بيرون باره را چهار بخش كرد و سرپرستى هر بخشى را در عهدهء مردى از مهندسان قرار داد ، و در هر محله بمساحتى كه بهر صاحب قطعه زمينى\r\n\r\n","description":"","footnote":"","page_name":" 12 ","page_number":30},
  {"content":"\r\n\r\nمىرسد ، و آنچه براى ساختن بازارها به كار است ، به صاحبان بخشها زمين داد ، پس بخشى را از « باب الكوفه » تا « باب البصره » و « باب محوّل » « 1 » و كرخ و آنچه بهمهء اينها وابسته است ، در عهدهء مسيّب بن زهير و مولاى خود ربيع و عمران بن وضّاح مهندس ، و بخشى را از « باب الكوفه » تا « باب الشام » و « شارع انبار » « 2 » تا برسد به محلهء حرب بن عبد اللّه در عهدهء سليمان بن مجالد و مولاى خود واضح و عبد اللّه بن محرز مهندس ، و بخشى را از « باب الشام » تا « محلهء حرب » و آنچه بمحلهء حرب تعلق دارد ، و شارع « باب الشام » و آنچه بدان وابسته است ، تا پل آخر دجله در عهدهء حرب بن عبد اللّه و مولاى خويش غزوان و حجّاج بن يوسف مهندس ، و از « باب خراسان » تا پل روى دجله كه در امتداد جادهء بزرگ روى دجله كشيده است ، تا « بغيّين » و « باب قطر بل » « 3 » در عهدهء هشام بن عمرو تغلبى و عمارة بن حمزه و شهاب بن كثير مهندس قرار داد ، و به صاحبان هر بخش در هر محله بمساحت زمينى كه بهر مردى و همراهان وى داده مىشود ، و هم آنچه براى دكانها و بازارها معين كرده بود ، زمين داد ، و آنان را فرمود كه دكانها را با وسعت بگيرند تا در هر محله بازارى عمومى مشتمل بر انواع داد و ستدها داير باشد ، و نيز فرمود تا در هر محله ، باندازه‌اى كوچه‌ها و گذرهاى راه دار و بن بست قرار دهند كه منازل بوسيلهء آنها يكنواخت گردد ، و هر گذرى را بنام همان فرماندهى كه آنجا ساكن است ، يا مرد محترمى كه آنجا سكونت گزيده ، يا مردم شهر كه آنجا منزل مىكنند ، نام گذارى كنند ؛ و براى آنان اندازه معين كرد كه پهناى خيابانها را پنجاه ذراع به\r\n\r\n\r\n","description":"","footnote":"\r\n( 1 ) « باب المحول » محله‌اى است بزرگ از محله‌هاى بغداد كه چون ميان آن و كرخ بنايى نيست ، تنها و جدا شده است ( مراصد الاطلاع ) .\r\n( 2 ) « شارع الانبار » محله‌اى بوده است در بيرون « باب الانبار » از شهر منصور كه اثرى از آن بجاى نمانده است ، و بنايى در آن نيست جز خاك ابراهيم حربى مشهور كه در شارع مذكور در خانهء خود دفن شد و پيرامون آن مزرعه‌ها و جز آنها است ( مرا صد الاطلاع ) .\r\n( 3 ) بضم و سكون و فتح راء و باى مشدده و لام ، و بروايتى بفتح اول و دوم نيز ، قريه‌اى است ميان بغداد و عكبرا ( معجم البلدان ) بلكه ميان بغداد و مرزفه ، چه عكبرا در طرف شرقى است و آن در طرف غربى و ميان آن دو فرسخها است ( مراصد الاطلاع ) .\r\n","page_name":" 13 ","page_number":31},
  {"content":"\r\n\r\n« ذراع سوداء » و گذرها را شانزده ذراع قرار دهند ، و در همهء محله‌هاى بيرون باره و بازارها و گذرها باندازهء كفايت مردمى كه در هر ناحيه و محله‌اى سكونت دارند ، مسجدها و حمامها بسازند ، و همه‌شان را فرمود تا از زمينهايى كه بفرماندهان و سپاهيان بخشيده است ، مساحت معينى را ببازرگانان و رعيت مردم و اهالى بلاد اختصاص دهند تا آن را ساختمان كنند و در آن ساكن شوند .\r\nنخستين كس از خاندانش كه در بيرون شهر وى را قطعه زمين بخشيد ، عبد الوهاب بن ابراهيم بن محمد بن على بن عبد اللّه بن عباس بود ، مقابل « باب الكوفه » در كنار رودخانهء « صراة سفلى » كه از فرات سرچشمه مىگيرد ، و محلهء وى به « بازارچهء عبد الوهاب » معروف است ، و كاخ وى آنجا ، ويران شده و چنان كه خبر يافته‌ام بازارچه نيز ويران گشته است ؛ و نيز جزيره‌اى را كه در ميان دو « صراة » است به عباس بن محمد بن على بن عبد اللّه بن عباس بن عبد المطلب بخشيد و عبّاس آن را ( با درختكارى و زراعت ) به صورت باغ و كشتزار در آورد ، و آن همان « عبّاسيّهء » معروف مشهور است كه محصولات زراعتى آن در تابستان و زمستان و هيچ وقتى از اوقات از هم كنده نمىشود ، و عباس چون جزيره را به صورت بوستانى در آورد ، در طرف شرقى براى خويش زمين گرفت ، و در آخر « عباسيّه » دو رودخانهء « صراة » ( بالا و پائين ) بهم مىرسد ، و آسياى بزرگى آنجا است كه آن را « آسياى بطريق » مىگفتند و صد سنگ بود و در هر سال صد ميليون درهم در آمد داشت ، و بطريقى « 1 » كه از طرف پادشاه روم بر وى وارد شده بود ، آن را مهندسى كرد و بدينجهت بوى نسبت داده شد ، و « شرويّه » « 2 » را كه اصحاب محمد بن على بن عبد اللّه بن عباس باشند ، پائين « بازارچهء عبد الوهّاب » از طرف « باب الكوفه » زمين بخشيد ، اينان دربانان\r\n\r\n\r\n","description":"","footnote":"\r\n( 1 ) بطريق بالكسر : سرهنگ روم كه ده‌هزار مرد جنگى در تحت حكم او باشند ( منتهى الارب ) .\r\n( 2 ) « شراة » بفتح اول : ناحيه‌اى است در شام ميان دمشق و مدينة الرسول ، و قريهء معروف به « حميمه » بضم اول كه در زمان بنى مروان ، فرزندان على بن عبد اللّه بن عباس در آن سكونت داشتند ، در همان ناحيه واقع است و در نسبت به « شراة » شروى گويند ( مراصد الاطلاع ) .\r\n","page_name":" 14 ","page_number":32},
  {"content":"\r\n\r\nوى بودند و رئيس‌شان حسن شروى بود ؛ و مهاجر بن عمرو رئيس ديوان صدقات را در ميدانى كه روبروى « باب الكوفه » است زمين داد ، و ديوان صدقات همانجا است ، و مقابل آن قطعه زمين « ياسين » مهتر ستوران گزيده ، و اصطبل ستوران گزيده ، و زير اصطبل ستوران گزيده اصطبل چاكران واقع است . و قطعه زمين طرف راست « باب الكوفه » را براى كسى كه از طرف « باب البصره » وارد شهر مىشود ، به « مسيّب بن زهير ضبّى » « 1 » بخشيد ، و سراى مسيّب و هم مسجد مسيّب كه مناره‌اى بلند دارد ، آنجا واقع است ؛ و به « ازهر بن زهير » برادر مسيّب در پشت قطعه زمين مسيّب از طرف قبله ، قطعه زمينى بخشيد كه در كنار رودخانهء « صراة » واقع است و تا امروز سراى از هر و باغ از هر همانجا است ؛ و متصل به قطعه زمين مسيّب و خاندانش ، قطعه زمين ابو العنبر مولاى منصور ، از طرف قبله واقع است ؛ و در كنار رودخانهء « صراة » قطعه زمين صحابه است ، و اينان از قبيله‌هاى مختلف عرب از قريش و انصار و ربيعه و يمن بودند ؛ و سراى « عياش منتوف » و جز او در همانجا است ؛ سپس قطعه زمين « يقطين بن موسى » يكى از رجال دولت و اصحاب دعوت ( بنى العباس ) است ؛ سپس « صراة » بزرگ كه هر دو صراة ، صراة بالا و صراة پائين ، در آن بهم پيوسته و يكى شده‌اند ، عبور مىكند ، و روى آن پل محكم و استوارى است كه با گچ و آجر ساخته شده و آن را « پل قديم » مىگويند چه آن نخستين چيزى بوده كه بنا كرد و در استوار ساختن آن اقدام نمود ؛ آنگاه از پل به طرف راست رو به قبله بقطعه زمين اسحاق ابن عيسى بن على پيش مىرود ، و كاخها و خانه‌هاى وى در طرف شرقى « صراة بزرگ » واقع است ، و جادهء بزرگ ميان خانه‌ها و صراة كشيده است ؛ و از قطعه زمين عيسى ابن على به قطعه زمين « ابو سرىّ » شامى مولاى منصور ، و سپس به طاقى كه بر دروازهء معروف به « باب المحوّل » « 2 » بنا شده ، و از آن به « محلهء حميد بن قحطبهء طائى » مىرسد ،\r\n\r\n\r\n","description":"","footnote":"\r\n( 1 ) در نسبت به « ضبه » بفتح ضاد و تشديد باء كه قبيله‌اى است از عرب « ضبى » گويند .\r\n( 2 ) المحول ، بضم اول و واو مشدد مفتوح : شهركى پاكيزه و باصفا و پرباغ و بستان در كنار نهر عيسى كه ميان آن و بغداد يك فرسخ است ( مراصد الاطلاع ) .\r\n","page_name":" 15 ","page_number":33},
  {"content":"\r\n\r\nو محلّهء حميد در كنار « صراة عليا » واقع است و سراى حميد و اصحاب وى و جماعتى از خاندان قحطبة بن شبيب آنجا است ؛ سپس آن محله به « قطعه زمين فرّاشان » كه به « سراى روميان » معروف و در كنار رودخانهء « كرخايا » واقع است ، پيوسته مىشود . آنگاه به خيابان بزرگ كه خيابان « باب المحوّل » است باز مىگردد و در آن بازارهايى است بزرگ داراى انواع داد و ستدها ، سپس به « حوض قديم » مىرسد و منازل پارسيان ، اصحاب شاه آنجا است ، آنگاه تا محل معروف به « كناسه » مسير ادامه دارد ، و آنجا اصطبلهاى ستوران عامهء مردم و جاهاى ستور فروشان است ؛ سپس گورستان قديم معروف به « كناسه » است و تا نهر عيسى بن على كه از فرات جدا مىشود و ( بازار ) دباغها امتداد دارد ؛ و مقابل قطعه زمين روميان در كنار رودخانهء « كرخايا » كه پل معروف به « پل روميان » روى آن كشيده است ، سراى « كعيوبهء » باغبان كه در بغداد خرما درخت نشانيد ، و سپس تا محل معروف به « براثا » بستانهاى بهم پيوسته‌اى است كه كعيوبهء بصرى آنها را درخت نشانى كرد ، سپس به « پل قديم » باز مىگرديم و پيش از آنكه از پل بگذرى رو بشرق به محلهء « ابو الورد كوثر بن يمان » كليد دار بيت المال و بازارى كه بازرگانان مختلف در آن خريد و فروش مىكنند و به « بازارچهء ابو الورد » معروف و تا « باب الكرخ » امتداد دارد ، مىرسى ؛ و در پشت قطعه زمين ابو الورد كوثر بن يمان ، قطعه زمين « حبيب بن رغبان » حمصى است ، و « مسجد ابن رغبان » و « مسجد انباريان » منشيان ديوان خراج همانجا است ؛ و پيش از آنكه در امتداد خيابان بزرگ از « باب الكوفه » به « پل قديم » منتهى شود ، قطعه زمين « سليم » مولاى امير المؤمنين رئيس ديوان خراج است و قطعه زمين « ايّوب ابن عيسى شروى » ، سپس قطعه زمين « رباوهء كرمانى » و اصحابش كه بدروازهء شهر معروف به « باب البصره » مىرسد ، و اين دروازه بر « صراة » و « دجله » مشرف است و در مقابل آن « پل جديد » آخر پلى كه ساخته شده قرار دارد و روى آن پل بازارى است بزرگ ، طولانى و پيوسته كه انواع كالاها در آن داد و ستد\r\n\r\n","description":"","footnote":"","page_name":" 16 ","page_number":34},
  {"content":"\r\n\r\nمىشود ، آنگاه « محلهء وضاح » مولاى امير المؤمنين ، معروف به « قصر وضّاح » رئيس انبار اسلحه است و بازارهايى كه آنجا است و تاكنون بيشتر كسانى كه آنجا هستند كاغذ فروشها ( و كتاب نويسها ) يند ، چه همانجا بيش از صد دكان كاغذ فروشى ( و صحّافى ) است ؛ سپس به قطعه زمين ( قطيعهء ) عمرو بن سمعان حرّانى ( مىرسد ) و طاق حرّانى همانجا است ، و پس از آن « شرقيّه » است و بدانجهت « شرقيّه » ناميده شد كه پيش از آنكه بر سكونت مهدى در طرف شرقى دجله تصميم گرفته شود ، براى « شهر مهدى » پيش بينى شد و از اين رو « شرقيه » نام يافت و « مسجد كبير » آنجا است و روز جمعه در آن اقامهء جمعه مىشود و در آن منبرى است و همان مسجد است كه قاضى « شرقيّه » در آن مىنشيند ، سپس منبر از آن بيرون برده شد ، و از « شرقيه » به طرف قطعه زمين جعفر بن منصور در كنار دجله كه سراى عيسى بن جعفر در آن واقع است و خانهء جعفر بن جعفر بن منصور نزديك آن ، برمىگردد ؛ سپس از اين چهار راهى كه گفتم به شاهراه « باب الكرخ » مىرود و آغاز آن نزد « دروازهء برده فروشان » قطعه زمين سويد مولاى منصور است و ميدان سويد در پشت برده فروشان ، و سپس بازارها در دو سوى شاهراه كشيده است و از « باب الكرخ » به طرف راست تا قطعه زمين ربيع مولاى امير المؤمنين مركز بازرگانان خراسان و بزازان و انواع پارچه‌هايى كه از خراسان حمل مىشود بىآنكه چيزى به آنها آميخته باشد ، باز مىگردد و رودخانه‌اى كه از « كرخايا » جدا مىشود و خانه‌هاى بازرگانان ( مشرف ) بر آن است همانجا است و آن را « نهر الدجاج » مىگويند ، چه در آن موقع روى آن مرغ خانگى فروخته مىشده است ، و در پشت قطعه زمين ربيع ، خانه‌هاى بازرگانان و مردم متفرقه از هر سرزمينى است و هر گذرى بنام اهل آنجا و هر كويى بنام سكنهء آن معروف است و بازار بزرگ كرخ از « قصر وضّاح » تا « سه شنبه بازار » به طول دو فرسخ و از قطعه زمين ربيع تا دجله بپهناى يك فرسخ امتداد دارد ، و براى هر صنعتى از بازرگانان و هر نوعى از تجارت\r\n\r\n","description":"","footnote":"","page_name":" 17 ","page_number":35},
  {"content":"\r\n\r\nبازارهايى معين و در آن بازارها رسته‌ها و دكانها و ميدانها است ، چنان كه هيچ دسته‌اى بدستهء ديگر و هيچ كسبى بكسب ديگر آميخته نمىگردد و هيچ صنفى از كالا با صنفى ديگر فروخته نمىشود و هر صنفى از صنعتگران نيز با صنفى غير خود آميخته نمىگردند و هر بازارى جدا است و هر صنفى از كسبه تنها به كار خود مشغول‌اند و هر دسته‌اى از صنعتگران از غير صنف خود جدا و بركنارند ، و ميان اين محله‌هايى كه گفتيم و قطعه زمينهايى كه توصيف كرديم ، خانه‌هاى مردم است از عرب و سپاهيان و دهقانان و بازرگانان و جز اينان از مردم متفرقه كه گذرها و كويها به آنان نسبت داده مىشود ، اين بود بخشى از چهار بخش بغداد ، همان بخش بزرگى كه مسيّب ابن زهير و ربيع مولاى امير المؤمنين و عمران بن وضّاح مهندس آن را عهده‌دار بودند و در بغداد بخشى بزرگتر و با شكوهتر از آن نيست .\r\nو از « باب الكوفه » تا « باب الشام » محلهء سليمان بن مجالد است ، چه وى عهده‌دار اين بخش بود و از اين رو بوى نسبت داده شد و در همين محله ( ربض ) واقع است قطعه زمين واضح ، سپس قطعه زمين عامر بن اسماعيل مسلىّ ، سپس محلهء حسن بن قحطبه و منازل وى و منازل بستگانش رو بگذر معروف به « حسن » ، سپس محلهء خوارزميّه ، اصحاب حارث بن رقاد خوارزمى و قطعه زمين حارث واقع در همين گذر ، سپس قطعه زمين . . . مولاى امير المؤمنين مهتر شتران ، و اين همان سرايى است كه به اسحاق بن عيسى بن هاشمى رسيد و سپس يكى از منشيان محمد بن عبد اللّه بن طاهر بنام طاهر بن حارث آن را خريد ، سپس محلّهء خليل بن هاشم باوردى « 1 » ، سپس محلهء خطاب بن نافع صحاوى ، سپس قطعه زمين هاشم بن معروف كه در « گذر اقفاص » « 2 » واقع است ، سپس قطعه زمين حسن بن جعفر است كه نيز در « گذر اقفاص » متصل به « گذر گازرها » است ، و از جادهء راه انبار قطعه زمينها است ، قطعه زمين واضح مولاى\r\n\r\n\r\n","description":"","footnote":"\r\n( 1 ) باورد ، بفتح واو و سكون راء : همان ابيورد خراسان است ميان سرخس و نسا ( مراصد الاطلاع ) .\r\n( 2 ) ظاهرا مراد گذر قفس سازها ، يا قفس فروشها ، باشد .\r\n","page_name":" 18 ","page_number":36},
  {"content":"\r\n\r\nامير المؤمنين و فرزندانش و گذر ايوب بن مغيرهء فزارى در كوفه « 1 » و اين گذر معروف به « گذر كوفيان » است .\r\nسپس قطعه زمين سلامة بن سمعان بخارايى و اصحابش و مسجد بخاراييها كه منارهء خضراء در آن واقع است ، سپس قطعه زمين لجلاج پزشك منش ، سپس قطعه زمين عوف بن نزار يمامى ، و گذر يمامه‌ايها كه بسراى سليمان بن مجالد راه دارد ، و قطعه زمين فضل بن جعونهء رازى و همان است كه بدست داود بن سليمان منشى ، منشى ام جعفر معروف به « داود نبطى » افتاد ، سپس « سيب » « 2 » و سراى هبيرة بن عمرو ، و در كنار نهر « سيب » واقع است قطعه زمين صالح بلدى در « گذر صبّاح » كه به بازارچهء عبد الوهاب راه دارد ، و نيز قطعه زمين قابوس بن سميدع ، و در مقابل آن قطعه زمين خالد بن وليد كه بدست ابى صالح يحيى بن عبد الرحمن منشى ، رئيس ديوان خراج در دوران رشيد ، افتاد و به « سراهاى ابو صالح » معروف است ، سپس قطعه زمين شعبة بن يزيد كابلى ، سپس محلهء قسّ مولاى منصور ، و بوستان قس كه بنام وى معروف است ، سپس محلهء هيثم بن معاويه در « چهار سوى » « 3 » هيثم ، و آنجا بازارهايى است بزرگ و بهم پيوسته ، و منزلها و گذرها و كوچه‌هايى كه همه‌اش به « چهار سوى هيثم » نسبت داده مىشود ، سپس قطعه زمين مروروديان ، خاندان ابو خالد انبارى ، سپس ( قطعه زمين ) ابو يزيد شروى مولاى محمد بن على و اصحابش ، سپس قطعه زمين موسى بن كعب تميمى كه رئيس شرطهء منصور بود ، سپس قطعه زمين بشر بن ميمون و منازلش ، سپس قطعه زمين سعيد بن دعلج تميمى ، سپس قطعه زمين شخيّر و زكريا بن شخير ، سپس محلهء ابو ايوب سليمان بن ايوب معروف به « ابو ايوب خوزستانى موريانى » و موريان آبادى بزرگى است در يكى\r\n\r\n\r\n","description":"","footnote":"\r\n( 1 ) كذا .\r\n( 2 ) « سيب » بفتح اول ، كه بر « صرصر » مىگذرد ، همان فاضل آب نهر عيسى است كه اصطخرى آن را « نهر صرصر » ناميده است ( مراصد الاطلاع ) .\r\n( 3 ) « شارسوق » و « شهار سوج » معرب « چارسو » و « چهارسو » است .\r\n","page_name":" 19 ","page_number":37},
  {"content":"\r\n\r\nاز استانهاى اهواز كه به آن « منادز » « 1 » گفته مىشود ، سپس قطعه زمين ردّاد بن زاذان كه به « ردّاديه » معروف است ، سپس « ممددار » سپس مرز محلهء حرب ، كه « رمليّه » پائين آن واقع است . اين بود همان بخشى كه سليمان بن محالد و واضح مولاى امير المؤمنين و مهندس عمران بن وضاح آن را عهده دار بودند .\r\nبخش ديگر از « باب الشام » ، در ابتداى آن قطعه زمين فضل بن سليمان طوسى واقع است ، و در پهلوى آن است زندان معروف به « زندان باب الشام » و بازارهاى معروف به « بازار باب الشام » كه بازارهايى است بزرگ داراى همه قسم كالا و هر نوع داد و ستد ، كه براست و چپ امتداد يافته و بازار بزرگها و گذرها و ميدانهاى داير و آباد دارد و بازار بزرگ و باشكوه آن داراى گذرهاى طولانى است و هر گذرى باهل ناحيه‌اى از بلاد كه همه‌شان در طرف آن گذر منزل دارند ، نسبت داده مىشود ، و اين بازار بزرگ تا محلهء حرب بن عبد اللّه بلخى امتداد دارد و اكنون در بغداد محله‌اى وسيعتر يا بزرگتر ، يا داراى گذرها و بازارهاى بيشتر از اين محله وجود ندارد ، و مردم آن اهل بلخ و اهل مرو و اهل ختل و اهل بخارا و اهل اسبيشاب و اهل اشتاخنج و اهل كابل شاه و اهل خوارزم مىباشند و براى مردم هر سرزمينى فرماندهى و رئيسى است ؛ و قطعه زمين حكم بن يوسف بلخى رئيس اسلحه ( خانه ) كه برياست شرطه رسيده بود و از « باب الشام » در جادهء بزرگ كه تاجس روى دجله امتداد دارد بازارى است براست و چپ و سپس محله‌اى معروف به « سراى بردگان » كه بردگان ابو جعفر كه از نواحى مختلف خريده مىشدند و بدست ربيع مولاى وى سپرده بودند ، در آن جاى داشتند ، سپس محلهء كرمانيها و فرمانده بوزان بن خالد كرمانى ، سپس قطعه زمين سغد و سراى خرفاش سغدى ، سپس قطعه زمين ماهان صامغانى و اصحابش ، سپس قطعه زمين مرزبان ابو اسد بن مرزبان فاريابى و اصحابش\r\n\r\n\r\n","description":"","footnote":"\r\n( 1 ) منادز ، بفتح و ذال معجمهء مكسور ، و بضم نيز روايت شده : دو بلد است در نواحى خوزستان ، كوچك و بزرگ كه آنها را در فتوح داستانى است ( مراصد الاطلاع ) .\r\n","page_name":" 20 ","page_number":38},
  {"content":"\r\n\r\nو اصحاب بناهاى باشكوه « 1 » ، سپس به جسر منتهى مىشود ، اين است آن بخشى كه حرب بن عبد اللّه مولاى امير المؤمنين و مهندس حجاج بن يوسف آن را در عهده داشتند .\r\nبخش ديگر از « باب خراسان » است تا پل روى دجله و آن طرف پل كه « خلد « 2 » » در مقابل آن واقع است و در همانجا واقع بوده اصطبلها و محل سان ( سپاه ) و كاخ رو بدجله‌اى كه ابو جعفر پيوسته در آن منزل داشت و مهدى هم پيش از آنكه به كاخ خود در « رصافه » در طرف شرقى دجله منتقل شود ، آنجا مىبود ، سپس هرگاه از آن هم جاى پل بگذرد ، پل است و ادارهء شرطه و صنعتخانه‌اى براى پل ، و هرگاه از آن هم گذشتى ، پس نخستين قطعه زمينها ، قطعه زمين سليمان بن ابى جعفر در جادهء بزرگ در كنار دجله ، و در گذرى معروف به « گذر سليمان » و در پهلوى گذر سليمان در جادهء بزرگ قطعه زمين صالح پسر امير المؤمنين منصور است و « صالح مسكين » همواست ، و زمين وى تا سراى نجيح مولاى منصور كه بدست عبد اللّه بن طاهر رسيد امتداد دارد ، و پايان قطعه زمين صالح ، قطعه زمين عبد الملك بن يزيد گرگانى معروف به « ابو عون » و همراهان گرگانى وى است ، سپس قطعه زمين تميم باد غيسى متصل بقطعه زمين ابو عون ، سپس قطعه زمين عباد فرغانى و اصحاب فرغانى وى ، سپس قطعه زمين عيسى بن نجيح معروف به « ابن روضه » و غلامان دربانى ، سپس قطعه زمين آفريقائيان ، سپس قطعه زمين تمام ديلمى از طرف پل كاه فروشان و قطعه زمين حنبل بن مالك ، سپس قطعه زمين « بغيين » اصحاب حفص بن عثمان و سراى حفص همان است كه بدست اسحاق بن ابراهيم افتاد ، سپس بازار مشرف بر دجله در « فرضه » سپس قطعه زمين جعفر پسر امير المؤمنين منصور كه به ام جعفر رسيد و از ناحيهء « باب قطربل » به قطعه زمين ام جعفر معروف است ، و از طرف قبله قطعه زمين مرّار عجلى است و قطعه زمين عبد الجبار بن عبد الرحمن ازدى كه چندى رئيس شرطه بود ، و\r\n\r\n\r\n","description":"","footnote":"\r\n( 1 ) يا پيام بران سپاه .\r\n( 2 ) خلد بضم و سكون : قصرى است كه منصور پس از فراغت از ساختن شهر خويش ، آن را در بغداد در كنار دجله بنا كرد . . . و پيرامون آن خانه‌هايى ساخته شد و به صورت محله‌اى بزرگ درآمد .\r\n","page_name":" 21 ","page_number":39},
  {"content":"\r\n\r\nسپس او را عزل كرد و حكومت خراسان داد و آنجا نافرمانى گرفت و مهدى را با سپاهيان بر سر وى فرستاد تا باوى جنگيده و بر او ظفر يافت و او را نزد ابو جعفر فرستاد تا گردنش زد و بدارش آويخت .\r\nو در اين محله و قطعه زمينها چيزهايى ماند كه نام نبردم ، چه همهء مردم چه در قطعه زمينها و چه در غير آنها خانه ساختند و ساختمانها را از يكديگر بميراث بردند و احصائيهء گذرها و كوچه‌ها به شش هزار گذر و كوى ، و از مسجدها بجز آنچه بعدها افزوده شد ، به سى هزار مسجد رسيد و حمامها نيز بجز آنچه بعدها افزوده گشت ، ده هزار حمام بود .\r\nو كاريزى كه از رودخانهء « كرخايا » از فروع فرات سرچشمه مىگرفت ، در طاقهايى كه از پائين استوار و از بالا با ساروج و آجر محكم شده ، بس استوار گشته بود ، تا داخل شهر كشيده شد چنان كه در تابستان و زمستان در بيشتر شاهكوچه‌هاى محله‌ها جريان دارد و چنان مهندسى شده است كه هيچگاه آبش نمىايستد و كاريز ديگرى به همين صورت از دجله جارى ساخت و آن را « دجيل » ناميد و براى اهل كرخ و آنچه بدان وابسته است نهرى كشيد كه به آن « نهر الدجاج » گفته مىشود و آن را بدان جهت « نهر الدجاج » ناميده‌اند كه مرغ فروشان آنجا مىايستاده‌اند ، و نهرى كه « نهر طابق بن صميه » ناميده مىشود ، و براى اهل كرخ نيز « نهر اعظم عيسى » كه از بحبوحهء فرات جدا مىشود و كشتيهاى بزرگ كه ازرقه مىرسد و در ميان آنها آرد و انواع كالا از شام و مصر حمل مىشود ، در آن وارد مىشود و تا دهانه‌اى كه بر آن بازارها و دكانهاى بازرگانان است مىرسد ، و در هيچ وقتى از اوقات تعطيل نمىشود ، و پيوسته آب دارند و چاههايى خوشگوار دارند كه از اين كاريزها آب به آنها داده مىشود و آب آشاميدنى همگى از آنها است و در اثر بزرگى و وسعت شهر است كه به اين كاريزها نياز افتاده است و گر نه ايشان از همه نواحى ميان دجله و فرات واقعند و چنان آبها برايشان ريزش دارد كه خرما بنهاى حمل شده از بصره را كاشتند و در بغداد بيشتر از\r\n\r\n","description":"","footnote":"","page_name":" 22 ","page_number":40},
  {"content":"\r\n\r\nبصره و كوفه و سواد بثمر رسيد ، و درختها نشانيدند و شگفت ثمر داد ، و در اثر فزونى و خوبى آب ، بستانها و باغها در محله‌هاى بغداد از هر طرف بسيار شد و هر چه در هر سرزمين به عمل مىآمد ، در بغداد به عمل آمد ، چه صنعتگران حاذق از هر جا بدانجا منتقل شدند و از هر ناحيه‌اى رو به بغداد نهادند و از نزديكها و دورها آهنگ آنجا كردند . اين بود طرف غربى بغداد ، يعنى طرف مدينهء ( ابو جعفر ) و طرف كرخ و طرف محله‌هاى بيرون باره ، و در هر طرفى از آن گورستانى است و آباديهايى بهم‌پيوسته و عمارتهايى در امتداد هم قرار گرفته ، و طرف شرقى بغداد مهدى بن منصور كه وليعهد پدرش بود آنجا منزل گزيد و در سال 143 بناى آن را آغاز كرد ، پس مهدى كاخ خود را در « رصافه » در پهلوى مسجد جامع رصافه بنياد نهاد و نهرى را كه از نهروان جدا مىشود حفر كرد و آن را « نهر مهدى » نام گذارد و در طرف شرقى جارى مىشود . منصور پس از آنكه آنان را كه در طرف غربى يعنى طرف مدينهء وى بودند قطعه زمينها بخشيد ، ( در طرف شرقى ) ببرادران و فرماندهان خود قطعه زمين داد و چنان كه در طرف مدينه قطعه زمينها را بخش كرد ، در اين طرف هم كه معروف به « عسكر مهدى » است ، قطعه زمينها را تقسيم نمود و مردم هم در فرود آمدن بر مهدى رغبت وافر و همچشمى نشان دادند ، چه مهدى را دوست مىداشتند و او هم در بذل اموال و بخشش برايشان وسعت مىداد ، و نيز وسعت اين طرف بيشتر بود ، چه مردم به طرف غربى كه جزيره‌اى ميان دجله و فرات بود ، پيشدستى كردند و آنجا ساختمان ساختند و بازارها و داد و ستدها در آنجا داير شد و چون بناى طرف شرقى آغاز گرديد ، جلو كسانى كه خواستند ساختمانهاى وسيع بسازند گرفته شد ، نخستين قطعه زمين در سر پل ، براى خزيمة بن خازم تميمى است كه رئيس شرطهء مهدى بود ، سپس قطعه زمين اسماعيل بن على بن عبد اللّه بن عباس بن عبد المطلب ، سپس قطعه زمين عباس بن محمد بن على بن عبد اللّه بن عباس بن عبد المطلب ، چه وى قطعه زمين خود را در طرف غربى باغى ساخت ، سپس قطعه زمين سرىّ بن عبد اللّه بن حارث بن عباس بن\r\n\r\n","description":"","footnote":"","page_name":" 23 ","page_number":41},
  {"content":"\r\n\r\nعبد المطلب ، سپس قطعه زمين قثم بن عباس بن عبيد اللّه بن عباس بن عبد المطلب كارگزار ابو جعفر در يمامه ، سپس قطعه زمين ربيع مولاى امير المؤمنين ، چه وى قطعه زمين خود را در ناحيهء كرخ بازارها و مستغلات ساخت و آنگاه پهلوى مهدى هم زمين گرفت كه همان قصر فضل بن ربيع و ميدان باشد ، سپس قطعه زمين جبريل بن يحيى بجلى ، سپس قطعه زمين اسد بن عبد اللّه خزاعى ، سپس قطعه زمين مالك بن هيثم خزاعى ، سپس قطعه زمين سلم بن قتيبهء باهلى ، سپس قطعه زمين سفيان بن معاويهء مهلّبى ، سپس قطعه زمين روح بن حاتم ، سپس قطعه زمين ابان بن صدقهء منشى ، سپس قطعه زمين حمويهء خادم مولاى مهدى ، سپس قطعه زمين نصير خدمتگار مولاى مهدى ، سپس قطعه زمين سلمهء خدمتگار رئيس انبار اسلحهء مهدى ، سپس قطعه زمين بدر خدمتگار ، با بازار عطش كه بازارى است بزرگ و پر وسعت ، سپس قطعه زمين علاء خادم مولاى مهدى ، سپس قطعه زمين يزيد بن منصور حميرى ، سپس قطعه زمين زياد بن منصور حارثى ، سپس قطعه زمين ابى عبيد معاوية بن برمك بلخى بر « پل بردان » ، سپس قطعه زمين عمارة بن حمزة بن ميمون ، سپس قطعه زمين ثابت بن موسى منشى بر خراج كوفه و آنچه از فرات مشروب شود ، سپس قطعه زمين عبد اللّه بن زياد بن ابى ليلى خثعمى منشى بر ديوان حجاز و موصل و جزيره و ارمنستان و آذربايجان ، سپس قطعه زمين عبيد اللّه بن محمد بن صفوان قاضى ، سپس قطعه زمين يعقوب بن داود سلمى منشى كه در خلافت مهدى براى وى منشيگرى كرد ، سپس قطعه زمين منصور مولاى مهدى ، و آن همانجايى است كه به « باب المقيّر » معروف است ، سپس قطعه زمين ابو هريره محمد بن فرّوخ فرمانده در محل معروف به « مخرم » سپس قطعه زمين معاذ بن مسلم رازى جد اسحاق بن يحيى بن معاذ ، سپس قطعه زمين غمر بن عبّاس خثعمى صاحب الجرّ ، سپس قطعه زمين سلام مولاى مهدى در « مخرّم » « 1 » كه سرپرست مظالم بود ، سپس قطعه زمين عقبة بن سلم هنائى ،\r\n\r\n\r\n","description":"","footnote":"\r\n( 1 ) بضم اول و فتح دوم و كسر و تشديد راء : محله‌اى بوده است در بغداد ميان رصافه و نهر معلى . . . منسوب به مخرم بن يزيد بن شريح ( مراصد الاطلاع )\r\n","page_name":" 24 ","page_number":42},
  {"content":"\r\n\r\nسپس قطعه زمين سعيد حرشى در ميدان مربع حرشى « 1 » ، سپس قطعه زمين مبارك تركى ، سپس قطعه زمين سوّار مولاى امير المؤمنين و ميدان سوار ، سپس قطعه زمين نازى مولاى امير المؤمنين مهتر ستوران و اصطبل نازى ، سپس قطعه زمين محمد بن اشعث خزاعى ، سپس قطعه زمين عبد الكبير بن عبد الحميد بن عبد الرحمن بن زيد بن خطاب برادر عمر بن خطاب ، سپس قطعه زمين ابو غسّان مولاى امير المؤمنين مهدى . و در هر محله و ناحيه‌اى ميان قطعه زمينها ، خانه‌هاى سپاهيان و ديگر مردمان از دهقانان و بازرگانان و از ساير مردمان قرار دارد ، و بازار بزرگ اين قسمت كه اصناف داد و ستدها و انواع خريد و فروشها در آن فراهم است ، بر سر پل واقع است و از سر پل رو به مشرق براست و چپ مىگذرد و بر اصناف تجارتها و انواع صنعتها مشتمل است و راههاى طرف شرقى كه « عسكر مهدى » است به پنج قسم منقسم مىشود : راهى مستقيم به طرف « رصافه » كه قصر مهدى و مسجد جامع در آن واقع است ، و راهى در بازار كه به آن « بازار خضير » گفته مىشود و مركز طرفه‌هاى چين است و از بازار به طرف ميدان و سراى فضل بن ربيع مىرود ، و راهى در طرف چپ به طرف « باب البردان » كه منازل خالد بن برمك و فرزندان وى آنجا است ، و راه پل از سراى خزيمه ببازار معروف به « بازار يحيى بن وليد » و به محل معروف به « سراها » تا دروازهء بغداد كه معروف به « شماسيّه » است و هر كس قصد سامره داشته باشد از همانجا بيرون مىرود ، و راهى نزد پل اول كه هر كس از طرف غربى بيايد بر آن عبور مىكند و روى دجله تا « باب المقيّر » و « مخرّم » و آنچه بدان وابسته است امتداد دارد ، و اين طرف شرقى از طرف ديگر وسيعتر بود چه در طرف غربى چنان كه گفتيم بازارها و داد و ستدها بسيار شده بود ، پس مهدى هم در زمان وليعهدى و هم در دوران خلافت خود و نيز موسى هادى و هارون رشيد و مأمون و معتصم در اين طرف\r\n\r\n\r\n","description":"","footnote":"\r\n( 1 ) مربعة الخرسى ، مراد به آن محل مربع است ، و خرسى بضم خاء و راء ساكن و سين بىنقطه نسبت به خراسان است ، و خرسى و خراسانى گفته مىشود : محله‌اى است در شرق بغداد ، و خرسى رئيس شرطهء بغداد بود ( مراصد الاطلاع ) .\r\n","page_name":" 25 ","page_number":43},
  {"content":"\r\n\r\nمنزل گزيدند و در آن چهار هزار گذر و كوچه ، و جز آنچه بعدها مردم افزودند پانزده هزار مسجد و پنج هزار حمام بود ، و اجارهء بازارها در دو طرف بغداد با آسياى بطريق و آنچه بدان تعلق داشت در هر سال دوازده ميليون درهم بود ، و هفت نفر از خلفا در بغداد منزل كردند : منصور و مهدى و موسى هادى و هارون رشيد و محمد امين و عبد اللّه مأمون و معتصم ؛ و از اينان كسى در بغداد نمرد ، جز محمد امين پسر هارون رشيد كه در بيرون دروازهء انبار نزد بستان طاهر كشته شد و اين قطعه زمينها و شاهراهها و گذرها و كوچه‌هايى كه ذكر كردم ، به همان صورتى است كه در دوران منصور و در آغاز بنياد آن طرح شده است ولى اكنون تغيير يافته است و صاحبان پيشين آنها مرده‌اند و قومى پس از قومى و نسلى پس از نسلى آن را مالك شده‌اند و بر عمارت برخى جاها افزوده شده و قومى ديار قومى را مالك شده‌اند و در سال 223 اشراف و سروران و فرماندهان و محترمين از مردمان همراه معتصم به سامره منتقل شدند و همچنان در دوران واثق و متوكل آنجا اقامت داشتند ، اما بغداد هم ويران نگشت و بازارهاى آن كمبودى نيافت ، چه آنان براى بغداد عوض نيافتند و ديگر آنكه ميان بغداد و سامره در خشكى و دريا يعنى در دجله و دو طرف دجله عمارتها و منازل پيوسته بود .\r\n\r\n","description":"","footnote":"","page_name":" 26 ","page_number":44},
  {"content":"\r\n\r\n\r\nسرّ من رأى « 1 »\r\nبغداد و ابتداى كار آن و وقتى را كه ابو جعفر منصور آن را در آن بنياد نهاد باز گفتيم و شرح داديم كه چگونه مهندسى شد و چگونه محله‌هاى بيرون باره و قطعه زمينها و بازارها و گذرها و كوچه‌ها و محله‌هاى آن در طرف غربى دجله كه طرف مدينهء ( منصور ) و كرخ باشد ، و طرف شرقى كه طرف « رصافه » است و « عسكر مهدى »\r\n\r\n\r\n","description":"","footnote":"\r\n( 1 ) در « سر من رأى » شش لغت است كه جوهرى آنها را در كتاب صحاح در فصل « رأى » ذكر كرده است : سر من رأى ، بضم سين و نيز بفتح آن و تشديد راء ، و سر من راء ، نيز بضم سين و فتح آن و تشديد راء و تقديم الف بر همزه در هر دو لغت ، و ساء من رأى ، و سامرا ، بفتح ميم و تشديد راء و الف مقصوره . اما بحترى آن را با الف ممدوده نيز استعمال كرده و گفته است :\r\nو نصبته علما بسامراء . و نمىدانم كه آيا اين هم لغتى است رايج ، يا آنكه بحترى از ناچارى به اين صورت استعمال كرده است ( ر . ك . وفيات الاعيان ج 1 ص 23 ، ذيل رقم 8 ) .\r\nسر من را ، با الف مقصوره ، و سامره ، بتشديد راء و ها بجاى الف ، نيز استعمال شده .\r\nحسين بن ضحاك گفته :\r\n سر من را اسر من بغداد * فاله عن بعض ذكرها المعتاد \r\n( ر . ك . مراصد الاطلاع ) مسعودى ضمن تاريخ دوران معتصم و بناى شهر سامرا در بلاد كورهء طيرهان مىنويسد :\r\nاز هفت شهر بزرگى كه در اسلام پديد آمد سامرا آخر آنها است ، و ما در اين موقع مناسب آنها را ذكر مىكنيم :\r\nاول آنها بصره است كه در سال هفدهم از هجرت ، عتبة بن غزوان ، يكى از بنى مازن بن - منصور ، برادران سليم بن منصور بن عكرمة بن خصفة بن قيس بن عيلان بن مضر ، آن را بنياد نهاد و مسجد آن را ساخت . و برخى بنياد نهادن آن را در يكى از دو ربيع سال شانزده و برخى ديگر در سال چهارده دانسته‌اند .\r\nدوم كوفه است كه سعد بن ابى وقاص در سال هفده ( بقول واقدى و برخى ) يا پانزده ( بقول بعضى ديگر ) آن را بنياد نهاد و عبد المسيح بن بقيلهء غسانى او را بر زمين آن راهنمايى كرد ، و اختلافى نيست كه بصره و كوفه هر دو پس از فتح مدائن و رفتن شاه ايران يزدجرد بن شهريار بن كسرى پرويز از آنجا به حلوان و جنگ جلولاء بوده است .\r\nسوم فسطاط مصر كه عمرو بن عاص در سال بيست آن را بنياد نهاد ، و با اختلافى كه در تاريخ اين حوادث است چنان كه احمد بن يحيى بن جابر بلاذرى در كتاب خود « فتوح البلدان » گفته است رفتنش بسوى مصر و جنگيدنش با اهالى آنجا در سال نوزده روى داد .\r\n","page_name":" 27 ","page_number":45},
  {"content":"\r\n\r\nناميده مىشود ، بخش گرديد ، و در اين بابت همانچه را دانسته بوديم باز گفتيم . اكنون بايد كه « سرّ من رأى » را يادآور شويم ، چه آن دومين شهر از شهرهاى خلفاى بنى هاشم است و هشت نفر خليفه در آن ساكن شده‌اند ، از جمله معتصم كه آن را بنياد نهاد و پديد آورد و واثق كه هارون بن معتصم است و متوكل جعفر بن معتصم و منتصر محمد ابن متوكل و مستعين احمد بن محمد بن معتصم « 1 » و معزّ « 2 » ابو عبد اللّه بن متوكل و مهتدى « 3 » احمد بن ابى يعقوب گويد : در دوران گذشته ، سر من رأى بيابانى از سرزمين « طيرهان » بود و عمارتى نداشت ، فقط در همان جايى كه كاخ سلطنتى معروف به « كاخ عمومى » قرار گرفت ، ترسايان را كليسايى بود و همان كليسا « بيت المال » شد ، پس چون معتصم در بازگشت از طرسوس در همان سال كه بيعت بخلافت وى انجام يافت يعنى سال دويست و بيست و هشت وارد بغداد شد ، در كاخ مأمون فرود آمد و سپس كاخى در طرف شرقى بغداد بنا كرد و به آن منتقل گشت و در سالهاى دويست و هجده و نوزده\r\n\r\n\r\n","description":"","footnote":"\r\nچهارم رمله است كه سليمان بن عبد الملك هنگامى كه از طرف برادرش وليد والى جند فلسطين شد ، در لد فرود آمد و سپس شهر رمله را بنياد نهاد .\r\nپنجم واسط عراق است كه حجاج در سال هشتاد و سه يا هشتاد و چهار بقول احمد بن يحيى آن را بنا كرد و مسجد و قصر آن ، و قبهء خضراء را در آن ساخت و چون قبلا نيستان بود ، « واسط القصب » ناميده شد .\r\nششم مدينة السلام است كه ابو جعفر منصور بناى شهر آن را كه به خود وى منسوب بود ( مدينة ابى جعفر ) در سال صد و چهل و پنج در طرف غربى بغداد آغاز نمود . پس چون محمد بن عبد اللّه بن حسن بن حسن بن على بن ابى طالب در مدينه ، و برادرش ابراهيم در بصره خروج كردند ، منصور به كوفه رفت و تا كشته شدن آن دو همانجا اقامت گزيد و سپس در سال صد و چهل و شش به بغداد برگشت و بناى آن را بانجام رسانيد و آن را « مدينة السلام » ناميد ، و بيت المالها و ايوانها را به آن منتقل ساخت ، سپس مهدى رصافه را در طرف شرقى بغداد ساخت و اين طرف را « عسكر المهدى » مىناميدند ، چه هنگامى كه به رى مىرفت در آنجا اردو زد و چون بازگشت ، در سال صد و پنجاه و يك در رصافه منزل گزيد و ساختمانهاى دو طرف بهم پيوسته گشت ، تا امروز طرف غربى بغداد را براى كژ ايستادن مردم در قبله‌شان « زوراء » و طرف شرقى را « روحاء » مىنامند .\r\nهفتم سر من رأى چنان كه گفتيم ( ر . ك . التنبيه و الاشراف ص 311 - 312 )\r\n( 1 ) سيوطى وى را احمد بن معتصم و برادر متوكل ، و مسعودى وى را احمد بن محمد بن محمد معتصم نوشته است ( ر . ك : تاريخ الخلفا ص 358 ، التنبه و الاشراف ص 315 )\r\n( 2 ) بيشتر وى را « المعتز بالله » نوشته‌اند .\r\n( 3 ) و معتمد احمد بن متوكل كه پس از كشته شدن مهتدى محمد بن واثق در ماه رجب سال 256 بخلافت رسيد . ر . ك . البلدان ص 34 .\r\n","page_name":" 28 ","page_number":46},
  {"content":"\r\n\r\nو بيست و بيست و يك در آن اقامت داشت و مردمى از تركان كه آن روز عجم بودند ، همراه وى بودند . جعفر خشكى مرا خبر داد كه معتصم در دوران مأمون مرا براى خريد تركان به سمرقند نزد نوح بن اسد مىفرستاد و هر سال جماعتى از آنان را نزد وى مىآوردم تا آنكه در زمان مأمون در حدود سه هزار غلام از ايشان براى وى فراهم گشتند ، پس چون خلافت بوى رسيد در جستجوى تركان اصرار ورزيد و از بردگان مردم هر كه را در بغداد بود خريد و از كسانى كه در بغداد دسته جمعى خريد يكى « اشناس » غلام نعيم بن خازم پدر هارون بن نعيم بود ، ديگرى « ايتاخ » غلام سلام بن ابرش ، و « وصيف » زره ساز غلام آل نعمان ، و « سيما » دمشقى غلام ذو الرياستين فضل بن سهل ؛ و اين تركان عجم هرگاه بر ستوران سوار مىشدند ، مىتاختند و مردم را در طرف راست و چپ راه صدا مىزدند و برسرشان غوغا به پا مىشد چنان كه برخى را مىكشتند و برخى را مىزدند و خونشان بهدر مىرفت و بر آنكه چنين مىكرد دستى نداشتند ، پس اين امر بر معتصم گران آمد و تصميم گرفت كه از بغداد بيرون رود و به « شماسيّه » « 1 » رفت و آن همانجا است كه مأمون به آنجا مىرفت و روزها و ماهها در آن اقامت مىگزيد ، پس تصميم گرفت تا در « شماسيّه » بيرون بغداد شهرى بسازد ، ليكن هم زمين آنجا وسعت نداشت و هم از نزديكى آن به بغداد نگرانى داشت ، پس بمشورت فضل بن مروان كه آن روز وزير بود ، در سال دويست و بيست و يك رهسپار « بردان » شد و چند روزى در « بردان » اقامت گزيد و مهندسان را فراخواند ، سپس آنجا را هم نپسنديد و بجايى در طرف شرقى دجله كه به آن « باحمشا » گفته مىشد ، رهسپار گرديده و آنجا نقشهء شهرى بر دجله طرح كرد و جايى را خواست كه در آن نهرى حفر كند ، اما بدست نياورد و ناچار به قريهء معروف به « مطيره » « 2 » پيش رفت و آنجا مدتى اقامت داشت ، سپس به طرف\r\n\r\n\r\n","description":"","footnote":"\r\n( 1 ) شماسيه ، بفتح اول و تشديد دوم و سين بىنقطه و ياى مشدد : بيابانى بوده است در بالاى بغداد كه دروازه‌اى از دروازه‌هاى بغداد بدان منسوب است ( مراصد الاطلاع ) .\r\n( 2 ) بفتح اول : قريه‌اى از نواحى سامراء كه در آخر خلافت مأمون بنا شد ( مراصد الاطلاع ) .\r\n","page_name":" 29 ","page_number":47},
  {"content":"\r\n\r\n« قاطول » كشيد و گفت : اين مناسبترين جاها است ، پس نهر معروف به « قاطول » را در وسط شهر قرار داد چنان كه ساختمان بر دجله و بر قاطول باشد ، پس بنا را آغاز كرد و به فرماندهان و منشيان و ديگر مردمان قطعه زمين داد تا ساختمان كردند و ساختمان بالا آمد و بازارها بر قاطول و بر دجله طرح ريزى شد و خودش در بعضى از ساختمانها كه براى وى ساخته شد سكونت گرفت و برخى از مردم نيز ساكن شدند ، سپس گفت : زمين قاطول بىفايده است و جز سنگ و سنگريزه نيست و ساختمان كردن در آن سخت دشوار است و هم زمينش را وسعتى نيست ، سپس به قصد شكار سوار شد و همچنان پيش مىرفت تا به محل « سرّ من رأى » بيابانى از سرزمين « طيرهان » كه عمارتى نداشت و جز كليساى ترسايان انيسى در آن نبود رسيد ، پس در محل كليسا توقف كرد و با راهبانى كه در آن بودند سخن گفت و پرسيد كه نام اينجا چيست ؟ برخى از راهبان بوى گفتند : ما در كتابهاى پيشين خود مىيابيم كه اينجا « سرّ من رأى » ناميده مىشود و همينجا شهر سام بن نوح بوده است ، و پس از روزگارها بر دست پادشاهى جلالتمآب و مظفر و منصور معمور خواهد شد و او را اصحابى است كه گويا روهاشان روهاى مرغهاى بيابان است و خود و فرزندانش در اين شهر منزل مىكنند . پس گفت : به خدا قسم كه من خود آن را بنا مىكنم و در آن منزل مىگزينم و فرزندان من در آن منزل مىكنند و روزى رشيد فرمود تا فرزندان وى بسوى شكار بيرون روند ، پس من با محمد و مأمون و بزرگان فرزندان رشيد بيرون رفتيم و هر كدام از ما شكارى بدست آورد و من جغدى شكار كردم ، سپس بازگشتيم و شكار خود را بر وى عرضه داشتيم و خدمتگزارانى كه همراه ما بودند مىگفتند : اين شكار فلان است و اين شكار فلان ، تا آنكه شكار من به روى عرضه داشته شد ، پس چون جغد را ديد و خدمتگزاران از عرضه داشتن آن ترسيده بودند تا مبادا بدان فال بد گيرد يا با من درشتى كند ، گفت : اين را كه شكار كرده است ؟ گفتند : ابو اسحاق . پس خوشحال شد و خنديد\r\n\r\n","description":"","footnote":"","page_name":" 30 ","page_number":48},
  {"content":"\r\n\r\nو اظهار شادمانى كرد و سپس گفت : بدانيد كه اين پسر بخلافت مىرسد و سپاهش و يارانش و چيرگان بر وى قومى باشند كه روهايشان مانند روى اين جغد باشد ، پس شهرى كهن بنا مىكند و اين جمعيت در آن منزل مىكنند و آنگاه پس از وى فرزندان وى در آن فرود مىآيند . و آن روز رشيد به هيچ شكارى چنان شادمان نگشت كه به شكار من آن جغد را . سپس معتصم تصميم گرفت كه در همانجا فرود آيد ، پس محمد بن عبد الملك زيّات و ابن ابى دؤاد و عمر بن فرج و احمد ابن خالد معروف به « ابو الوزير » را فراخواند و به آنان گفت : از اهل اين كليسا اين زمين را خريدارى كنيد و چهار هزار دينار بهاى آن را بايشان بپردازيد ، پس چنان كردند و سپس مهندسان را حاضر كرد و گفت : مناسبترين اين جاها را اختيار كنيد .\r\nپس چندين جا براى قصر برگزيدند و بهر مردى از اصحاب خويش ساختن قصرى را محوّل ساخت ، از جمله ساختمان « جوسق » خاقانى را به « خاقان عرطوج ابو الفتح - ابن خاقان » و ساختمان قصر معروف به « عمرى » را به « عمر بن فرج » و ساختمان قصر معروف به « وزيرى » را به « ابو الوزير » محوّل كرد ، سپس براى فرماندهان و منشيان و ديگر مردمان قطعه زمينها را خط بركشيد و مسجد جامع را خط بركشيد و بازارها را پيرامون مسجد جامع خط بركشيد ، و رسته‌هاى بازارها وسعت داده شد و چنان كه بازارهاى بغداد منظم گشته بود ، هر تجارتى جدا و هر جمعيتى تنها قرار گرفت و نوشت تا كارگران و بنايان و اهل صنعت از آهنگران و درودگران و ديگر صنعتها ، فراخوانده شوند و چوب ساج و ديگر چوبها و تنه‌هاى درختان از بصره و توابع آن و از بغداد و ديگر جاهاى سواد ( عراق ) و از انطاكيه و ديگر كناره‌هاى شام حمل گردد و كارگران سنگ مرمر و فرش مرمر حمل شود ، پس در « لاذقيّه » و جز آن كارخانه‌هاى مرمر سازى داير گرديد و قطعه زمينهاى تركان را از قطعه زمينهاى مردم همگى جدا ساخت و آنان را از اينان بر كنار داشت چنان كه با قومى از نو عربان آميزش پيدا نكنند و جز فرغانيها با آنان همجوار نباشند ؛\r\n\r\n","description":"","footnote":"","page_name":" 31 ","page_number":49},
  {"content":"\r\n\r\nاشناس و اصحاب وى را در محل معروف به « كرخ » قطعه زمين بخشيد و عده‌اى از فرماندهان ترك و مردان را ضميمهء وى ساخت و او را فرمود تا مسجدها و بازارها بسازد و خاقان عرطوج و اصحاب وى را در طرف « جوسق خاقانى » قطعه زمين داد و دستور داد تا اصحاب وى فراهم آيند و آنان را از آميزش با مردم ممنوع ساخت و وصيف و كسانش را در طرف « حير » قطعه زمين داد و محوّطه‌اى كه در امتداد بنا كرد آن را « حاير حير » ناميد و قطعه زمينهاى تركها همگى و فرغانيهاى عجم دور از بازارها و ازدحام جمعيت در ميدانهايى وسيع و گذرهايى طولانى قرار داده شد چنان كه در قطعه زمينهاشان و گذرهاشان كسى از مردم ، نه بازرگان و نه غير آن نبود كه با ايشان آميزش كند ، سپس براى آنان كنيزها خريد و بازدواجشان در آورد و آنان را از زن گرفتن و زناشوئى كردن با هر كه از نوعربان باشد ممنوع ساخت ، تا آنكه براى خودشان فرزند پيدا شود و با يكديگر خود زناشويى كنند و براى كنيزان تركها مقرريهاى ثابت برقرار ساخت و نامهاشان را در دفترها نوشت و ديگر كسى از ايشان نمىتوانست زن خويش را طلاق دهد يا از وى جدا شود و چون در آخر ساختمان ( ها ) در طرف مغرب اشناس تركى را قطعه زمين داد و كسانش را نيز با وى زمين بخشيد و آن جا را « كرخ » ناميد ، وى را فرمود تا غريبى را چه تاجر و چه غير آن ، در جوار خود راه ندهد و معاشرت با نو عربان را آزاد نگذارد ، پس مردم ديگرى را در بالاى كرخ قطعه زمين داد و آن را « سراها » نام گذاشت و براى آنان در خلال سراها و قطعه زمين‌ها ، مسجدها و حمامها ساخت و در هر جايى بازارچه‌اى قرار داد مشتمل بر چندين دكان براى بقالان و قصابان و مانند آنان از كسبه‌اى كه مردم بدانها نياز قطعى دارند و نمىتوانند بدون آنان زندگى كنند ؛ و افشين حيدر بن كاوس اسروشنى را در آخر ساختمان ( ها ) باندازهء دو فرسخ به طرف شرقى قطعه زمين داد و آن جا را « مطيره » ناميد و آنگاه اسروشنيها و جز آنان را كه ضميمهء وى شدند در پيرامون سراى وى قطعه زمين\r\n\r\n","description":"","footnote":"","page_name":" 32 ","page_number":50},
  {"content":"\r\n\r\nبخشيد و او را فرمود تا در آنجا بازارچه‌اى بسازد مشتمل بر دكانهايى براى بازرگانان مورد نياز و مسجدهايى و حمامهايى ؛ و حسن بن سهل را ميان آخر بازارها قطعه زمين بخشيد و آخر بازارها همان كوهى بود كه چوب ( دار ) بابك در آن قرار گرفت و ميان « مطيره » جاى قطعه زمين افشين است و آن روز در آن محل عمارتى نبود ، سپس عمارت آن را فرا گرفت تا آنكه قطعه زمين حسن بن سهل وسط « سرّ من رأى » گرديد و ساختمانهاى مردم از هر ناحيه‌اى امتداد يافت و ساختمان به « مطيره » پيوسته گشت و براى قطعه زمينهاى فرماندهان خراسان و اصحابشان از سپاهيان و « شاكريه » خيابانها قرار داده شد و در راست و چپ خيابانها گذرها كه منازل همهء مردم در آنها واقع شده بود ، و خيابان معروف به « سريجه » همان خيابان بزرگى بود كه از « مطيره » تا وادى معروف در آن وقت به « وادى اسحاق بن ابراهيم » امتداد داشت ، چه اسحاق بن ابراهيم از قطعه زمين خود در دوران متوكل منتقل شد و بر سر وادى بنا ساخت و در ساختمان توسعه داد ، سپس قطعه زمين اسحاق بن يحيى بن معاذ است ، سپس قطعه زمينهاى مردم در راست و چپ اين خيابان بزرگ و در گذرهايى كه در دو سوى اين خيابان بزرگ است و از طرفى به خيابان معروف به « ابو احمد » يعنى ابو احمد بن رشيد ، و از طرف ديگر به دجله و آنچه نزديك آن است مىرسد ، پيوسته است و قطعه زمينها تا « ديوان خراج اعظم » كه در همين خيابان بزرگ واقع است پيش مىرود و قطعه زمينهاى فرماندهان خراسان در همين خيابان واقع است ، از جمله قطعه زمين هاشم بن باينجور ، و قطعه زمين عجيف بن عنبسه ، و قطعه زمين حسن بن على مأمونى ، و قطعه زمين هارون بن نعيم ، و قطعه زمين حزام بن غالب ، و در پشت قطعه زمين حزام است اصطبلهاى خصوصى و عمومى ستوران خليفه كه حزام و برادرش يعقوب سرپرست آنها است ، سپس جاهاى سپست فروشان و بازار بردگان در ميدان چهارگوشى كه راههايى از آن منشعب مىشود و حجره‌ها و غرفه‌ها و دكانها براى بردگان دارد ،\r\n\r\n","description":"","footnote":"","page_name":" 33 ","page_number":51},
  {"content":"\r\n\r\nسپس ادارهء شرطه و زندان بزرگ و خانه‌هاى مردم و بازارها در راست و چپ اين خيابان مانند ديگر داد و ستدها و صنعتها ؛ و اينها تا چوب بابك اتصال دارد ، سپس بازار بزرگ كه منازل به آن آميخته نيست و هر تجارتى جداست و هر صنفى از صنعتگران و كسبه به غير خود آميخته نيستند ، سپس مسجد جامع قديم كه پيوسته تا زمان متوكل در آن اقامهء جمعه و جماعت مىشد و چون بر مردم تنگ آمد ويرانش ساخت و مسجد جامع پر وسعتى در راههاى « حير » بنا كرد ، مسجد جامع و بازارها در يك طرف و قطعه زمينها و خانه‌ها و بازارهاى صاحبان داد و ستدهاى پست مثل آب جو و هريسه و نوشابه فروشها ؛ و قطعه زمين مبارك مغربى و بازارچهء مبارك و پشتهء جعفر خيّاط و قطعه زمين جعفر هم در آن واقع بود ، سپس قطعه زمين ابو الوزير ، سپس قطعه زمين عباس بن على بن مهدى ، سپس قطعه زمين عبد الوهاب بن على بن مهدى ، و اين خيابان امتداد دارد و قطعه زمينهاى عمومى در آن واقع است تا كاخ هارون بن معتصم كه واثق باشد نزد « كاخ عمومى » و اين همان كاخى است كه يحيى بن اكثم در دوران متوكل هنگامى كه وى را « قاضى القضاتى » داد در آن منزل گزيد ، سپس دروازهء عمومى و كاخ خليفه و اين همان كاخ عمومى است كه روز دوشنبه در آن جلوس مىكند ، سپس خزينه‌ها ، خزينه‌هاى خصوصى و خزينه‌هاى عمومى ، سپس قطعه زمين مسرور سمانهء خادم كه خزينه‌ها بوى محوّل است ، سپس قطعه زمين « قرقاس » خادم كه خراسانى است ، سپس قطعه زمين ثابت خادم ، سپس قطعه زمين ابو الجعفاء و ديگر خدمتگزاران بزرگ .\r\nخيابان دوم بنام « ابو احمد » معروف است و او ابو احمد بن رشيد است . اول اين خيابان از طرف مشرق ، سراى بختيشوع پزشك است كه در دوران متوكل آن را بنا كرد ، سپس قطعه زمينهاى فرماندهان خراسان و بستگانشان از عرب و از مردم قم و اصفهان و قزوين و قهستان و آذربايجان به سمت راست در جنوب از طرف قبله كه تا خيابان بزرگ « سريجه » راه دارد و آنچه از طرف شمال است در پشت قبله تا خيابان\r\n\r\n","description":"","footnote":"","page_name":" 34 ","page_number":52},
  {"content":"\r\n\r\n« ابو احمد » ديوان اعظم خراج پيش مىرود ، و قطعه زمين عمر ، و قطعه زمينى براى منشيان و ديگر مردم و قطعه زمين ابو احمد بن رشيد در وسط خيابان ، و در آخر خيابان از طرف وادى غربى كه آن را « وادى ابراهيم بن رباح » گويند ، قطعه زمين ابن ابى - دؤاد و قطعه زمين فضل بن مروان و قطعه زمين محمد بن عبد الملك زيّات و قطعه زمين ابراهيم بن رياح در خيابان بزرگ ، سپس قطعه زمينها در اين خيابان و در گذرها در راست و چپ آن ، تا قطعه زمين بغاصغير پيوسته است ، سپس قطعه زمين سيما دمشقى سپس قطعه زمين برمش ، سپس قطعه زمين قديمى وصيف ، سپس قطعه زمين ايتاخ كه به دروازهء بستان و قصرهاى خليفه پيوسته مىشود .\r\nخيابان سوم ، خيابان اول « حير » است كه سراى احمد بن خصيب در دوران متوكل در آن قرار داشت و اصل اين خيابان از طرف مشرق و از وادى متصل بوادى اسحاق بن ابراهيم است و قطعه زمينهاى سپاهيان و شاكريه و مردمان متفرقه در آن واقع است و تا وادى ابراهيم بن رياح امتداد دارد .\r\nخيابان چهارم به « خيابان برغامش تركى » معروف است و قطعه زمينهاى تركها و فرغانيها در آن واقع است ، چنان كه گذرهاى تركها جدا و گذرهاى فرغانيها جداست و تركها در گذرهايى كه در قبله واقع است و فرغانيها در مقابلشان در گذرهايى كه در پشت قبله است جاى دارند و هر گذرى در مقابل گذرى است و هيچكس از مردم با ايشان آميزش ندارد و آخر منازل تركان و قطعه زمينهايشان ، قطعه زمينهاى خزر است از طرف مشرق ، اول اين خيابان از « مطيره » است نزد قطعه زمينهاى افشين كه بدست وصيف و اصحاب وصيف افتاد ، سپس خيابان تاواديى كه به وادى ابراهيم بن رياح پيوسته است امتداد پيدا مىكند .\r\nخيابان پنجم بنام « صالح عباسى » معروف است و آن « خيابان اسكر » است كه قطعه زمينهاى تركان و فرغانيها در آن واقع است و اينجا نيز تركها در گذرهايى جدا و فرغانيان در گذرهايى جدايند ، اين خيابان از « مطيره » تا سراى صالح عباسى كه بر\r\n\r\n","description":"","footnote":"","page_name":" 35 ","page_number":53},
  {"content":"\r\n\r\nسروادى است امتداد دارد و به قطعه زمينهاى فرماندهان و منشيان و اشراف و عامهء مردم اتصال دارد .\r\nسپس در پشت سر « خيابان اسكر » خيابانى است كه به آن « خيابان جديد حير » گفته مىشود و مردمان متفرقه‌اى از فرماندهان فرغانيها و اسروشنيها و اشتاخنجيها و جز آنان از ديگر استانهاى خراسان در آن سكونت دارند .\r\nو اين خيابانهايى كه از « حير » آغاز مىشود ، هرگاه به قطعه زمينهاى مردمى برخورد كند ، ديوار ويران شود و پشت سر آن ديوارى جز آن ساخته شود و در پشت ديوار جانوران دشتىاند ، از قبيل آهوان و گورخران و گوزنها و خرگوشها و شتر - مرغان و بر آن ديوارى است كه در بيابانى با صفا و پر وسعت دور مىزند .\r\nو خيابانى كه بر دجله است « خيابان خليج » ناميده مىشود و همين جا است لنگرگاهها و كشتيها و مال التجاره‌هايى كه از بغداد و واسط و كسكر و ديگر جاهاى سواد ( عراق ) از بصره و ابلّه و اهواز و آنچه بدانها وابسته است ، و از موصل و بعربايا و ديار ربيعه و آنچه بدانها وابسته است وارد مىشود ، و در همين خيابان است قطعه زمينهاى مغربيها همه‌شان يا بيشترشان و محل معروف به « ازلاخ » كه در آغاز بنياد « سر من رأى » بوسيلهء مردان مغرب زمين معمور گشت . مردم امر ساختمان را در « سر من رأى » بيش از بغداد فراخ گرفتند و منزلهاى با وسعت بنا كردند ، جز آنكه آب آشاميدنيشان همگى از دجله است از آنچه با مشكها روى استران و اشتران حمل مىشود ، چه چاههاشان دور ريسمان است و بعلاوه آب آنها شور و گوارا نيست و از اين جهت از حيث آب در وسعت نيستند ، لكن دجله نزديك است و اشتران آبكش بسيار و در آمد غله و مستغلات « سر من رأى » و بازارهاى آن در سال بده ميليون درهم رسيد و در نتيجهء نزديكى راه حمل خوار و بار از موصل و بعربايا و ديگر ديار ربيعه در كشتيها و از راه دجله ، نرخهاشان ارزان ماند . و چون معتصم از نقشه كشى و بنياد نهادن ساختمان طرف شرقى دجله كه همان طرف « سر من رأى » باشد ، فراغت يافت ، پلى به طرف غربى دجله بست\r\n\r\n","description":"","footnote":"","page_name":" 36 ","page_number":54},
  {"content":"\r\n\r\nو آنجا عمارتها و بستانها و باغها پديد آورد و نهرها از دجله حفر كرد و بهر فرماندهى عمارت ناحيه‌اى از نواحى را واگذار نمود و خرما درخت از بغداد و بصره و ديگر جاهاى سواد حمل شد و نهالها از جزيره و شام و قهستان و رى و خراسان و ديگر بلاد آوردند ، پس آبها در اين قسمت عمارت طرف شرقى در « سر من رأى » بسيار شد و خرما درخت نيك شد و درختان استوار گشت و ثمرها افزون آمد و ميوه‌ها نيكو گشت و سبزيجات و تره‌بار نيك عمل كرد و مردم انواع كشتها و گلها و سبزيها و تره‌بارها زراعت كردند و هزارها سال زمين آسوده مانده بود ، پس هر چه در آن كاشته شد و زراعت گرديد نيك رشد كرد تا آنجا كه غلهء آباديهاى نهر معروف به « اسحاقى » و آنچه روى آن است و « ايتاخى » و « عمرى » و « عبد الملكى » و « دولاب ابن حماد » و « مسرورى » و « سيف » و نهرهاى تازه احداث شده كه پنج آبادى است و آباديهاى سفلى كه هفت آبادى است و باغها و بستانها و باج زراعت در سال بچهارصد هزار دينار رسيد و معتصم از هر سرزمين كسى وارد كرد كه كارى از كارها را انجام دهد يا هم از عهدهء خدمتى از خدمتهاى عمارت و زراعت و خرما كارى و درخت نشانى و مهندسى آب و سنجش آن و استخراج آن و شناختن جاهاى آن از زمين ، برآيد ؛ و از مصر كسانى آورد كه كاغذ و جز آن بسازند و از بصره كسانى آورد كه شيشه و سفال و حصير تهيه كنند و از كوفه كسانى آورد كه روغنها به عمل آورند و از ديگر بلادهم از اهل هر هنرى و صنعتى فراخواند و با خانواده‌شان در اين جاها منزل داده شدند و در همانجا به آنان قطعه زمين داده شد و همانجا براى صنعتگران شهر بازارها مرتب گشت . معتصم عمارتها را كاخها ساخت و در هر بستانى كاخى بنياد نهاد داراى نشيمنها و آبگيرها و ميدانها ، پس عمارتها نيكو گشت و اشراف مردم رغبت كردند كه آنان را در آن كمتر زمينى باشد و در اين باب بر يكديگر پيشى جستند و يك جريب زمين مبلغى گزاف قيمت يافت .\r\n« المعتصم بالله » در سال دويست و بيست و هفت بدرود زندگى گفت و هارون واثق پسر معتصم بخلافت رسيد ، پس واثق قصر معروف به « هارونى » را بر دجله بنا كرد و در آن\r\n\r\n","description":"","footnote":"","page_name":" 37 ","page_number":55},
  {"content":"\r\n\r\nنشيمنهايى در سكويى شرقى و سكويى غربى قرار داد و بدان منتقل گشت و قطعه زمينهاى اهدايى بسيار گشت و مردمى را نزديك ساخت و خانه‌هاى مردمى را دور داشت ، اما از نظر مصلحت نه از لحاظ طرد كردن ، پس سراى افشين را كه در « مطيره » بود به « وصيف » بخشيد و وصيف از سراى قديمى خود به سراى افشين منتقل گشت و پيوسته آنجا سكونت داشت و كسان و مردانش در پيرامون وى جاى داشتند و بازارها را افزود و لنگرگاههايى كه كشتيها از بغداد و واسط و بصره و موصل به آنها وارد مىشد بزرگ شد و مردم تجديد ساختمان كردند و آن را محكم و استوار ساختند ، چه دانستند كه ديگر آنجا شهرى آباد شده است و پيش از آن ، « عسكر » ش مىناميدند ، سپس واثق در سال دويست و سى و دو درگذشت و جعفر متوكل پسر معتصم بخلافت رسيد و در قصر « هارونى » منزل كرد و آن را بر همه قصرهاى معتصم برگزيد و پسرش محمد منتصر را در قصر معتصم معروف به « جوسق » منزل داد ، و پسر ديگرش « ابراهيم مؤيد » را در « مطيره » و پسرش « معتزه » را در پشت « مطيره » رو بشرق در محلى كه آن را « بلكوارا » مىگفتند ، جاى داد . پس از « بلكوارا » تا آخر محل معروف به « سراها » باندازهء چهار فرسخ ساختمان پيوسته گشت و در خيابانهاى « حير » خيابان اسكر و خيابان جديد را افزود و مسجد جامع را در اول « حير » در محل پر وسعتى در بيرون منازل چنان كه چيزى از قطعه زمينها و بازارها به آن پيوسته نباشد ، بنا كرد و آن را استوار و با وسعت ساخت و بناى آن را مستحكم نمود و در آن فوارهء آبى قرار داد كه آب آن قطع نمىشود ، و راههاى ورودى آن را از سر رستهء وسيع بزرگ از همان خيابانى كه از وادى ابراهيم بن - رياح آغاز مىشود قرار داد ، و در هر رسته‌اى دكانهايى بود مشتمل بر اصناف داد و ستدها و صنعتها و خريد و فروشها ، و پهناى هر رسته‌اى صد ذراع بود به « ذراع سوداء » تا هرگاه بخواهد در جمعه‌ها با سپاهيان و جمعيتهاى سواره و پيادهء خود به مسجد آيد ، راه ورود به مسجد به روى تنگ نگردد ، و از هر رسته‌اى تا رستهء پس از آن گذرها و كوچه‌ها بود مشتمل بر قطعه زمينهاى جماعتى از عامهء مردم ، پس مردم از حيث منازل و خانه\r\n\r\n","description":"","footnote":"","page_name":" 38 ","page_number":56},
  {"content":"\r\n\r\nها در وسعت قرار گرفتند و اهل بازارها و كارگران و صنعتگران در آن دكانها و بازارهايى كه در رسته‌هاى مسجد جامع واقع بود ، در وسعت بودند ، و نجاح بن سلمهء منشى را در آخر رسته‌ها در طرف قبلهء مسجد و احمد بن اسرائيل منشى را نيز نزديك آن قطعه زمين داد ، و محمد بن موسى منجم و برادرانش و جماعتى از منشيان و فرماندهان و هاشميان و جز آنان را قطعه زمين بخشيد ، و متوكل تصميم گرفت كه شهرى بنا كند كه بدان منتقل شود و بوى نسبت داده شود و بوسيلهء آن بلند آوازه گردد ، پس محمد بن موسى منجم و مهندسان حاضر در دربار را فرمود تا محلى برگزينند و آنان هم محلى را بنام « ماحوزه » برگزيدند و بوى گفته شد كه معتصم بر آن بود تا در اينجا شهرى بسازد و نهرى را كه در روزگار كهن بوده است ديگر بار حفر كند ، پس متوكل بر آن تصميم گرفت و در سال ( دويست و ) چهل و پنج نظر در آن را آغاز كرد و براى حفر آن نهر به صورتى كه در وسط شهر واقع شود دستور صادر نمود ، و هزينهء اين كار دو ميليون و پانصد هزار دينار برآورد شد و متوكل را خوش آمد و بدان رضا داد و كندن نهر را آغاز كرد و مالهاى هنگفت براى آن نهر انفاق نمود و جاى قصرها و منازل خود را خط بر كشيد و بوليعهد - ها و ديگر فرزندان و فرماندهان و منشيان و سپاهيان خود و عامهء مردم قطعه زمين بخشيد و خيابان بزرگ را از سراى اشناس كه در كرخ است و همان است كه بدست فتح بن خاقان افتاد ، باندازهء سه فرسخ تا قصرهاى خود كشيد و فرود قصرهاى خويش سه دروازهء بزرگ باشكوه قرار داد كه سواره با نيزه‌اش از آنها داخل مىشد ، و مردم را در راست و چپ خيابان اعظم قطعه زمين داد و پهناى خيابان اعظم را دويست ذراع قرار داد و در نظر گرفت كه در دو طرف خيابان دو نهر كنده شود و از نهر بزرگى كه حفر مىكند آب در آن دو جارى شود ، بدين ترتيب كاخها ساخته شد و خانه‌ها بلند و شيد اندود گشت و ساختمان بالا رفت و خود شخصا مىگشت و هر كس را مىديد كه در كار ساختمان كوشش مىكند جايزه مىداد و عطيه مىبخشيد ، پس مردم كوشش نمودند و متوكل اين شهر را « جعفريّه » ناميد و ساختمان از « جعفريّه » تا\r\n\r\n","description":"","footnote":"","page_name":" 39 ","page_number":57},
  {"content":"\r\n\r\nمحل معروف به « سراها » و سپس به « كرخ » و « سر من رأى » اتصال يافت و تا محلى كه پسرش ابو عبد اللّه معتز منزل داشت امتداد پيدا كرد چنان كه ميان چيزى از اين جاها فضايى و شكافى و محلى كه عمارتى در آن نباشد ، وجود نداشت و طول اين مسافت هفت فرسخ بود و ساختمان در مدت يك سال بالا رفت و بازارها در محلى جداگانه قرار داده شد و در هر ميدان چهار گوش و ناحيه‌اى بازارى قرار داد و مسجد جامع را ساخت و متوكل در روز اول محرم سال دويست و چهل و هفت به كاخهاى اين شهر منتقل شد و چون جلوس كرد بمردم جايزه‌هاى سنگين داد و آنان را نواخت و همهء فرماندهان و منشيان و هر كه را كارى انجام داده است صله بخشيد و شادمانى وى بكمال رسيد و گفت : اكنون دانستم كه من پادشاهم ، چه براى خود شهرى ساختم كه در آن ساكن شدم ؛ و ديوانها ، ديوان خراج « 1 » و ديوان زمام « 2 » و ديوان سپاهيان و شاكريه « 3 » و ديوان چاكران و غلامان و ديوان بريد « 4 » و همهء ديوانها بدانجا منتقل گشت ، جز اينكه كار نهر بانجام نرسيد و آب در آن جريان پيدا نكرد ، مگر جريان ضعيفى كه پيوستگى و دوامى نداشت ، با اينكه در حدود يك ميليون دينار هزينهء آن شده بود و جهت آن بود كه كار حفرش بس دشوار بود و بسنگها و سختيهايى مىرسيدند كه كلنگها در آن كارگر نمىشد .\r\nمتوكل نه ماه و سه روز در كاخهاى « جعفريّهء » خويش اقامت نمود و در سه شب گذشته از شوال سال دويست و چهل و هفت در قصر « جعفرى » خود ، بد فال‌ترين قصرها ، كشته شد ، و محمد منتصر پسر متوكل بخلافت رسيد و به « سر من رأى » منتقل گشت و مردم را عموما دستور داد كه از « ماحوزه » منتقل شوند و منازل را ويران سازند ، و مصالح شكسته را به « سر من رأى » حمل كنند ، پس مردم منتقل شدند و\r\n\r\n\r\n","description":"","footnote":"\r\n( 1 ) مخصوص درآمدهاى مربوط به جزيه و ماليات زمين و محصول .\r\n( 2 ) مخصوص محاسبات لشكرى .\r\n( 3 ) مخصوص ثبت اسامى لشكريان و درجات آنان و مزدوران يعنى چاكران كه « شاكريه » معرب آن است .\r\n( 4 ) تقريبا ادارهء جاسوسى و خبرنگارى و كار آگاهى و به تعبير ديگر : ادارهء كل بازرسى خليفه ، يا ادارهء كارآگاهى وزارت جنگ ، نه تنها ادارهء پست كه امروز مفهوم از « بريد » است .\r\n","page_name":" 40 ","page_number":58},
  {"content":"\r\n\r\nمصالح شكستهء منازل را به « سر من رأى » حمل كردند ، و قصرهاى جعفرى و منازل و مساكن و بازارهاى آن در سريعتر مدتى ويران گشت و محل چنان ويرانه گشت كه همدمى و ساكنى در آن وجود نداشت و سرزمين‌هاى معمور چنان بىآب و گياه شد كه گويى معمور نبوده و كسى در آن سكونت نكرده است .\r\nمنتصر در ماه ربيع الاخر سال دويست و چهل و هشت در « سر من رأى » درگذشت و مستعين احمد بن محمد بن معتصم بخلافت رسيد و دو سال و هشت ماه در « سر من رأى » اقامت داشت تا كارهاى وى به پريشانى و بىنظمى كشيد و در محرم سال دويست و پنجاه و يك به بغداد آمد و آنجا يك سال كامل در حال جنگ با اصحاب معتز اقامت نمود و معتز در « سر من رأى » بود و تركان و ديگر مالداران همراه وى بودند ، سپس مستعين خلع شد و معتز بخلافت رسيد و پس از خلع مستعين تا روزى كه كشته شد سه سال و هفت ماه در سامره اقامت داشت ، و بيعت با محمد مهتدى پسر واثق در رجب سال دويست و پنجاه و پنج بانجام رسيد ، پس در « سر من رأى » در « جوسق » و قصرهاى خلافت اقامت گزيد و سپس به طرف شرقى « سر من رأى » منتقل گشت و قصرى بزيبايى معروف بنا كرد و آن را « معشوق » ناميد و در آن منزل گزيد و اقامت داشت تا آنكه كارها به پريشانى كشيد ، پس به بغداد و سپس به مدائن منتقل گشت .\r\nو « سر من رأى » را از روزى كه بنا شده و مسكون گرديده است ، تا وقتى كه اين كتاب خود را نوشتيم ، پنجاه و پنج سال است كه هشت نفر از خلفا در آن حكومت كرده‌اند ، و از جمله پنج نفر يعنى معتصم و واثق و منتصر و معتز و مهتدى ، در آن مرده‌اند و يا كشته شده‌اند ، و در حريم آن و پيوسته و نزديك به آن هم دو نفر يعنى متوكل و مستعين بقتل رسيده‌اند ؛ و نام آن در كتابهاى پيشين « زوراء - بنى عباس » است و گواه صدقش اين است كه قبله‌هاى مساجد آن همگى منحرف است و « ازورار » و انحرافى دارد و در ميان آنها قبله‌اى نيست كه راست باشد ، جز\r\n\r\n","description":"","footnote":"","page_name":" 41 ","page_number":59},
  {"content":"\r\n\r\nاينكه ويران نگشته و نامش از ميان نرفته است .\r\nاكنون كه « بغداد » و « سرّ من رأى » را ذكر كرديم و به حكم آنكه هر دو پايتخت و دار الخلافه بودند ، از آن دو آغاز نموديم و آغاز امر هر كدام را باز گفتيم ، بايد ساير بلاد و مسافتهاى ميان هر سرزمينى و سرزمين ديگر و هر شهرى و شهر ديگر را باز گوئيم و آن را بر همان چهار بخش كه نواحى زمين بر آن بخش مىشود ، يعنى ميان « مشرق » و « مغرب » و « ورزشگاه جنوب » « 1 » كه قبله باشد و مطلع سهيل كه اهل حساب آن را « تيمّن » مىنامند و « ورزشگاه شمال » « 2 » و آن كرسى بنات نعش است كه اهل حساب آن را « جدى » نامند ، استوار سازيم ، و توصيف هر سرزمينى را به همان بخشى كه از آن و وابسته بدان است حواله دهيم ، توفيق از خداست .\r\n\r\n\r\n","description":"","footnote":"\r\n( 1 ) جنوب كصبور : باد دست راست ، و مهب آن از مطلع سهيل تا مطلع ثريا است ( منتهى الارب ) .\r\n( 2 ) شمال بالفتح و يكسر : بادى كه از جانب ديار ثمود وزد ، او ما استقبلك عن يمينك و انت مستقبل القبله ، يا آنكه ما بين مطلع شمس و بنات نعش وزد و اين صحيح است ، يا آنكه از مطلع بنات نعش تا جاى سقوط نسر طائر ( منتهى الارب ) .\r\n","page_name":" 42 ","page_number":60},
  {"content":"\r\n\r\n\r\nبخش اول كه بخش مشرق است\r\nاز بغداد تا جبل ( عراق عجم ) و آذربايجان و قزوين و زنجان و قم و اصفهان و رى و طبرستان و گرگان و سيستان و خراسان و آنچه به خراسان پيوسته است از تبت و تركستان .\r\n\r\nاستان جبل ( عراق عجم )\r\nكسى كه بخواهد از بغداد به طرف مشرق بيرون رود ، از طرف شرقى آن از دجله رهسپار گردد ، سپس رو بمشرق تا محلى كه به آن « سه دروازه » گفته مىشود و از طرف مشرق آخر بغداد است پيش رود ، سپس تا پل « نهروان » راهش مستقيم است ، و « نهروان » سرزمين با شكوه كهنى است روى نهرى كه از نهرى كه از جبل ( عراق عجم ) مىآيد و به آن « تامرّا » « 1 » گفته مىشود سرچشمه مىگيرد و سپس بعد از آن ناحيه‌اى از نواحى سواد « 2 » را مشروب مىسازد و مركبهاى عظيم و كشتى هاى بزرگ در آن حركت مىكند ، پس هرگاه از پل نهروان بگذرد ، وى را چند رشته راه جبل پيش آيد . پس اگر بخواهد بر استانهاى « ماسبذان » « 3 » و « مهر - جانقذق » « 4 » و « صميره » « 5 » بگذرد ، هنگام عبور از پل نهروان به طرف دست راست رهسپار\r\n\r\n\r\n","description":"","footnote":"\r\n( 1 ) بفتح ميم و تشديد راء و قصر : نهر بزرگى زير بغداد در طرف شرقى آن كه از كوههاى شهر زور و مجاور آن سرچشمه مىگيرد و ناحيه‌اى از نواحى بغداد بدان منسوب است ( مراصد الاطلاع ) .\r\n( 2 ) سواد : روستائى از روستاهاى عراق و آب و زمينهاى آن است كه مسلمانان آن را در زمان عمر بن خطاب فتح كردند و آن را براى سبزى آن بوسيلهء درختان خرما و زراعت « سواد » گفته‌اند ، و حد سواد بگفتهء ابو عبيده ، از « حديثة الموصل » است تا « عبادان » طولا ، و از « عذيب القادسيه » تا « حلوان » عرضا ، پس طولش 160 فرسخ است ، و طولش از طول عراق بيشتر است . . .\r\nو عرض عراق همان عرض سواد است بىاختلاف و آن هشتاد فرسخ است ( مراصد الاطلاع )\r\n( 3 ) بفتح سين و باء\r\n( 4 ) از سه كلمهء « مهر » و « جان » و « قذق » بقاف مفتوحه و ذال مضمومه كه شايد نام مردى بوده است تركيب يافته ( مراصد الاطلاع )\r\n( 5 ) بفتح صاد و ميم و راء : همان « كمره » است .\r\n","page_name":" 43 ","page_number":61},
  {"content":"\r\n\r\nگردد و شش منزل تا شهر « ماسبذان » سير كند ، و آن شهرى است جليل القدر و با عظمت و پر وسعت ميان كوهها و دره‌ها كه به آن « سيروان » گفته مىشود ، و از همهء شهرها به مكه شبيه‌تر است و در آن چشمه‌هاى آب سرگشاده‌اى است كه در وسط شهر بسوى نهرهاى بزرگى كه مزرعه‌ها و آباديها و زمينهاى زراعتى و بستانها را تا مسافت سه روز مشروب مىكند ، جريان دارد ، و اين چشمه‌ها در زمستان گرم و در تابستان سرد است ، و اهل اين شهر ، مردم بهم آميخته‌اى از عرب و عجم‌اند .\r\n\r\nصيمره ( كمره )\r\nو از شهر « سيروان » تا شهر صيمره كه شهر استانى است معروف به « مهرجانقذق » دو منزل راه است ، و شهر « صيمره » در « مرج افيح » واقع است و در آن مرغزار ، چشمه‌ها و نهرهايى است كه آباديها و مزرعه‌ها را مشروب مىكند ، و اهل آن ، مردمى بهم آميخته از عرب و عجم ، از فارس و كردهايند ، و « ماسبذان » در خلافت عمر بن خطاب گشوده شد ، و خراج اين سرزمين به دو ميليون و پانصد هزار درهم مىرسد و زبانشان فارسى است ، و هر كس بخواهد از بغداد به « حلوان » رود ، از پل نهروان بدست چپ رهسپار گردد و به « دسكرة الملك « 1 » » رود كه آنجا پادشاهان پارس را منزلهايى است داراى ساختمان شگفت‌انگيز و با شكوه و زيبا ، سپس از « دسكرة الملك » رهسپار « طرارستان » شود كه آنجا هم پادشاهان پارس را آثارى است شگفت و قابل توصيف ، و در آن نهرهايى است برخى بالاى برخى ، به گچ و آجر بسته شده ، و برخى از اين نهرها از قاطولها « 2 » ، و برخى از خود نهروان آب مىگيرد ، و از « طرارستان » به « جلولاى وقيعه » روند كه اول بلاد جبل ( يعنى عراق عجم ) است و جنگ دوران عمر بن خطاب عليه پارسيان\r\n\r\n\r\n","description":"","footnote":"\r\n( 1 ) قريه‌اى از اعمال راه خراسان نزديك « شهر آبان » و آن را بدانجهت « دسكرة الملك » گفته‌اند كه هرمز بن اردشير بن بابك آنجا بسيار اقامت مىگزيد ( مراصد الاطلاع ) .\r\n( 2 ) نهر « كلواذى » يكى از آن قاطولها است .\r\n","page_name":" 44 ","page_number":62},
  {"content":"\r\n\r\nدر همينجا بود كه سعد بن ابى وقاص از پى آنان رسيد و خدا سپاهيان پارس را درهم شكست و آنان را پراكنده ساخت و آن در سال نوزدهم از هجرت روى داد ، و از « جلولاء » به « خانقين » روند كه از آباديهاى بس باشكوه و ارجمند است ، و از « خانقين » به « قصر شيرين » و « شيرين » زن خسرو بود كه تابستان را در اين قصر بسر مىبرد ، و در اين محل پادشاهان ايران را آثار بسيارى است ، و از قصر شيرين » به « حلوان » .\r\n\r\nحلوان\r\nو شهر حلوان ، شهرى است با شكوه و بزرگ و اهل آن مردمى بهم آميخته از عرب و عجم ، از پارسيان و كردهايند ، و در دوران عمر بن خطاب فتح آن روى داد ، و خراج حلوان با اينكه خود از استان « جبل » است ، داخل در خراج نواحى « سواد » مىباشد ، و از شهر « حلوان » به مرغزار معروف به « مرج القلعه » كه ستوران خلفا در چراگاههاى همين محل مىچرند ، و از « مرج القلعه » به « زبيديّه » و سپس از آنجا به شهر « كرمانشاه » روند ، و كرمانشاه شهرى است جليل القدر و پر جمعيت كه بيشتر اهالى آن عجم‌اند ، از پارسيان و كردها ، و از شهر « كرمانشاهان » تا « دينور » سه منزل راه است .\r\n\r\nدينور\r\n« دينور » شهرى است جليل القدر كه اهالى آن مردمى بهم آميخته از عرب و عجم‌اند ، و در دوران عمر فتح آن بانجام رسيد ، و همين شهر است كه « ماه كوفه » ناميده مىشود ، چه مالش در حساب بخششهاى اهل كوفه حمل مىشده است ، آن را چندين اقليم و روستا است و مبلغ خراج آن بجز املاك سلطنتى پنج ميليون و هفتصد هزار درهم است .\r\n\r\nقزوين و زنجان\r\nو هر كس بخواهد از « دينور » به « قزوين » و « زنجان » رود ، از دينور رهسپار\r\n\r\n","description":"","footnote":"","page_name":" 45 ","page_number":63},
  {"content":"\r\n\r\nشهر « ابهر » شود و چندين راه وى را پيش آيد ، پس اگر آهنگ زنجان داشت ، مسير وى از ابهر به زنجان است و سپس رهسپار شهر « قزوين » شود ، و قزوين از جادهء بزرگ منحرف است و در پاى كوهى هم مرز ديلم واقع شده و آن را دو رودخانه است كه يكى از آن دو « وادى كبير » و ديگرى « وادى سيرم » گفته مىشود و در ايام زمستان آب در آن دو جريان دارد و در ايام تابستان قطع مىشود ، اهالى آن مردمى بهم آميخته از عرب و عجم‌اند ، و عجم را در آن آثارى و آتشكده‌هايى است ، و خراج آن با خراج زنجان ، دو ميليون و پانصد هزار ( درهم ) است ، و از اين شهر راهها به طرف همدان و دينور و « شهر زور » و اصفهان و رى از هم جدا مىشود ، و راه آذربايجان از اينجا بدين ترتيب است :\r\n\r\nآذربايجان\r\nپس هر كس آهنگ آذربايجان كند ، از زنجان بيرون رود و چهار منزل تا شهر « اردبيل » رهسپار گردد و اردبيل نخستين شهرى است كه از شهرهاى آذربايجان مىبيند و از اردبيل تا « برزند » « 1 » از استانهاى آذربايجان سه روز راه است ، و از « بر زند » تا شهر « ورثان » « 2 » از استانهاى آذربايجان ، و از « ورثان » تا « بيلقان » « 3 » و از « بيلقان » تا شهر « مراغه » « 4 » كه مركز آذربايجان بالا است ، و استانهاى آذربايجان عبارت است از : اردبيل ، برزند ، ورثان ، برذعه « 5 » ، شيز « 6 » ، سراة « 7 » ، مرند ، تبريز ، ميانه ، ارميه « 8 » ، خوى و سلماس . و اهالى شهرها و استانهاى آذربايجان مردمى بهم آميخته‌اند از\r\n\r\n\r\n","description":"","footnote":"\r\n( 1 ) بفتح اول و سوم : بلدى از نواحى تفليس از اعمال جرزان از ارمنستان اولى ، و بگفتهء اصطخرى از آذربايجان .\r\n( 2 ) به سكون راء و بقولى بتحريك آن بلدى در حدود آذربايجان كه ميان آن و « رس » دو فرسخ ، و ميان آن و « بيلقان » هفت فرسخ است .\r\n( 3 ) بفتح اول و سوم شهرى نزديك دربند كه به آن « الباب و الابواب » گفته مىشود و جزء ارمنستان بزرگ به حساب مىآيد نزديك شروان .\r\n( 4 ) بلدى مشهور در آذربايجان كه قصبهء آن بوده است و در آن آثارى و مدرسه‌هايى است و « افراهروذ » خوانده مىشد ، و مروان بن محمد بن مروان بن حكم والى ارمنستان و آذربايجان آن را ساخت ( مراصد الاطلاع ) .\r\n( 5 ) مسلم بن وليد در مرثيهء يزيد بن مزيد كه در برذعه مرد ، گفته است :\r\n قبر ببرذعة استسر ضريحه * خطرا تقاصر دونه الاخطار \r\n. ( 6 ) بكسر شين : ناحيه‌اى در آذربايجان ، ميان مراغه و زنجان .\r\n( 7 ) مراصد الاطلاع : سر او ، بفتح اول و در آخر آن واوى صحيح : شهرى است در آذربايجان ميان اردبيل و تبريز .\r\n( 8 ) بضم اول و كسر سوم : شهرى بزرگ و كهن در آذربايجان كه ميان آن و درياچهء ارميه سه ميل يا چهار ميل فاصله است . و چنان كه گمان مىبرند شهر زرادشت پيامبر مجوس است .\r\n","page_name":" 46 ","page_number":64},
  {"content":"\r\n\r\nعجمهاى كهن « آذريّه » و « جاودانيّه » ، اهالى شهر « بذّ » « 1 » كه بابك در آن بود و سپس چون فتح شد عرب در آن منزل گزيدند . و آذربايجان در سال بيست و دو فتح گرديد و مغيرة بن شعبهء ثقفى در خلافت عثمان عفان آن را فتح كرد ، و خراج آن چهار ميليون درهم است و سالى بيش مىشود و سال ديگر كم مىگردد .\r\n\r\nهمدان\r\nكسى كه از دينور آهنگ شهر « همدان » كند ، از شهر دينور به محلى كه به آن « محمد آباد » گفته مىشود دو منزل بيرون مىرود ، و از محمد آباد تا همدان نيز دو منزل راه است و همدان شهرى است با وسعت و جليل القدر داراى اقليمها و استانهاى بسيار و فتح آن در سال بيست و سه روى داد ، و خراج آن شش ميليون درهم است و همان است كه « ماه بصره » ناميده مىشود ، چه خراج آن در حساب بخششهاى اهل بصره حمل مى شده است و آب آشاميدنى اهالى از چشمه‌ها و رودخانه‌هايى است كه در زمستان و تابستان جريان دارد و برخى از آنها تا « شوش » از استانهاى اهواز جارى مىشود و سپس به « دجيل » « 2 » نهر اهواز پيوسته تا شهر اهواز مىرسد .\r\n\r\nنهاوند\r\nو از همدان تا نهاوند دو منزل راه است ، و نهاوند شهرى است با شكوه كه فراهم آمدن پارسيان در سال بيست و يك هنگامى كه « نعمان بن مقرّن مزنى » با ايشان روبرو شد آنجا بود ، و آن را چندين اقليم است كه مردمى بهم آميخته از عرب و عجم در\r\n\r\n\r\n","description":"","footnote":"\r\n( 1 ) بذ ، بتشديد ذال : استانى است ميان آذربايجان و اران كه بابك خرمى در دوران معتصم از آنجا خروج كرد ، حسن بن ضحاك گفته است : لم يدع بالبذ من ساكنة غير امثال كامثال أرم\r\n( 2 ) نهرى است در اهواز و چنان كه گفته شده نامش در ايام ايرانيان « دنيه كورك » يعنى « دجلهء كوچك » بوده و به « دجيل » تعريف شده است . و به « دجيل مسرقان » معروف است ، سرچشمه‌اش در بالاى اصفهان است و در درياى فارس مىريزد و « شبيب » خارجى در همين رودخانه غرق شد ( مراصد الاطلاع ) .\r\n","page_name":" 47 ","page_number":65},
  {"content":"\r\n\r\nآنها سكونت دارند ، و خراج آن بجز درآمد املاك ( دولتى ) « 1 » دو ميليون درهم است .\r\n\r\nكرج\r\nو از نهاوند تا شهر « كرج » دو منزل راه است ، و كرج همان منزلهاى ابو دلف عيسى بن ادريس بن معقل بن شيخ بن عمير عجلى است و در دوران عجمها شهر مشهورى نبوده و در شمار آباديهاى بزرگ روستايى از استان اصفهان بنام « فائق » قرار داشته و از آنجا تا شهر اصفهان شصت فرسخ فاصله است ، پس عجليان در آن فرود آمدند و دژها و قصرها ساختند و قصرهاى آن به ابو دلف و برادران و خاندانش نسبت داده مىشود و چهار روستا بدان اضافه گشت كه يكى از آنها را « فائقين » گويند ، و « جابلق » و « برقرود » و كرج ميان چهار كوه واقع است كه به آب و زمين و مزرعه‌ها و آباديها و نهرهاى بهم پيوسته و چشمه‌هاى جارى معمور است ، و اهل آن قومى از عجم‌اند مگر همانها كه از خاندان عيسى بن ادريس عجلى بودند و كسانى كه از ساير عرب به آنها ملحق شدند ، و خراج كرج سه ميليون و چهار صد هزار ( درهم ) بود ، از جمله بابت مقاطعهء روستاها يك ميليون درهم ، و بابت مقاطعهء آبها چهار صد هزار ( درهم ) سپس در دوران واثق از اين رقم كاسته شد و به سه ميليون و سيصد هزار درهم رسيد .\r\n\r\nقم و مضافات آن\r\nو كسى كه قصد قم دارد ، چون كسى كه رو بمشرق مىرود از همدان بيرون\r\n\r\n\r\n","description":"","footnote":"\r\n( 1 ) از اين املاك تعبير به « ضياع » جمع « ضيعه » مىشده و متعلق بخلفا و وزرا و امرا و مردم با نفوذ وابسته بدولت بوده است ، و اجمالا « ضياع » دو قسم بوده : ضياع عمومى يعنى املاك رجال دولت و مردمان با نفوذ ، و ضياع سلطانى كه آن نيز چهار قسم بوده است : 1 - ضياع خاصه يعنى املاك شخصى خليفه و خراج اين قسم ضياع در صورت تنظيمى على بن عيسى ( باستثناى املاك نواحى واسط ) بنقل جرجى زيدان 516447 دينار بوده است . 2 - ضياع عباسى كه غالبا متعلق بافراد خاندان عباسى بوده و شمارهء آنان در زمان مأمون به سى و سه هزار مىرسيد و در سال 306 ماليات آن املاك 144760 دينار بوده ( باستثناى ضياع عباسى واقع در واسط ) . 3 - ضياع مستحدثه و نو بنياد كه ماليات آن 289036 دينار مىشده است . 4 - ضياع فرات ، در كنار رود فرات ، و در سال 306 هجرى مبلغ 617126 دينار ماليات مىداده است . اين املاك در سواد ( بغداد ، كوفه واسط ، بصره ) و خوزستان و اصفهان و غيره بوده و ماليات و در آمد آن بطور اجاره يا مقاطعه تعيين مىشده و دفتر مخصوصى براى ضياع تأسيس شده بود و منشيان و كارمندان خاصى داشت .\r\n","page_name":" 48 ","page_number":66},
  {"content":"\r\n\r\nرود و در روستاهاى همدان پيش رود ، و از شهر همدان تا شهر قم پنج منزل راه است ، و شهر بزرگ قم ، به آن « منيجان » گفته مىشود و شهرى است جليل القدر كه گويند در آن هزار گذر است و درون شهر دژى است كهن براى عجم ، و در كنار آن شهرى است كه به آن « كمندان » گفته مىشود ، و آن را رودخانه‌اى است كه در ميان دو شهر آب در آن جارى است و روى آن پلهايى است كه با سنگ بسته شده و روى آنها از شهر « منيجان » به شهر « كمندان » عبور مىكنند ، و اهالى آن كه بر آن چيره‌اند ، قومى هستند از « مذحج » و سپس از « اشعريان » و در آن مردمى از عجمهاى كهن سكونت دارند ، و قومى هم از موالى كه خود مىگويند كه آنان موالى عبد اللّه بن عباس بن عبد المطلب‌اند ؛ و اين شهر را دو نهر است ، يكى از آن دو در بالاى شهر و معروف است به « رأس المور » و ديگرى در پائين شهر و معروف به « فوروز » و اين دو نهر از چشمه‌هايى است كه در كاريزهاى حفر شده‌اى جارى مىشود ، و اين شهر در مرغزار با وسعتى است باندازهء ده فرسخ ، و سپس بكوههاى آن مىرسد ، كه از آنها است كوهى معروف به « روستاى سرداب » و كوهى معروف به « ملّاحه » ، و آن را دوازده روستا است : « روستاى ستاره » و « روستاى كرزمان » و « روستاى فراهان » و « روستاى وره » و « روستاى طيرس » و « روستاى كوردر » و « روستاى وردراه » و « روستاى سرداب » و « روستاى براوستان » و « روستاى براحه » و « روستاى قارص » و « روستاى هندجان » ؛ و بيشتر آب آشاميدنى اهل شهر در تابستان از چاهها است ، و راهها از قم به رى و اصفهان و كرج و همدان از هم جدا مىشود و خراج آن چهار ميليون و پانصد هزار درهم است .\r\n\r\nاصفهان\r\nو از قم تا اصفهان شصت فرسخ است كه شش منزل باشد ، و براى اصفهان دو شهر است كه بيكى از آن دو « جىّ » « 1 » و به شهر ديگرى « يهوديه » گفته مىشود ،\r\n\r\n\r\n","description":"","footnote":"\r\n( 1 ) جى ، بفتح اول و تشديد يا ، نام شهر قديم اصفهان است و اكنون مانند ويرانه جداست و نزد عجم هم اكنون « شهرستان » و نزد محدثان « مدينه » ناميده مىشود ، و شهر اصفهان پس از آن « يهوديه » ناميده مىشود ، و ميان آن وجى در حدود دو ميل است ، و ويرانه ميان آن دو است ، و قبر\r\n","page_name":" 49 ","page_number":67},
  {"content":"\r\n\r\nو اهالى آن مردمى بهم آميخته‌اند و عربشان اندك است و بيشتر اهالى آن عجم و از اشراف دهقانان‌اند ، و در آن قومى عرب است كه از كوفه و بصره ، از ثقيف و تميم و بنى ضبّه و خزاعه و بنى حنيفه ، و از بنى عبد القيس و جز اينان بدان منتقل گشته‌اند ، گفته مىشود كه سلمان فارسى رحمت خدا بر وى باد از مردم اصفهان ، از آباديى بنام « جيان » و بقول مردم اصفهان « اداره » بوده است . و مردم اصفهان را آبهاى بسيارى است از رودخانه‌ها و چشمه‌هايى كه تا اهواز جريان دارد ، از اصفهان به « شوشتر » و سپس به « مناذر » بزرگ « 1 » ، سپس به شهر اهواز . اصفهان در سال بيست و سه فتح گرديد ، و مبلغ خراج آن ده هزار درهم است ، و روستاهاى آن عبارت است از : « روستاى جىّ » كه شهر در آن واقع است ؛ و « روستاى برآن » « 2 » كه اهالى آن كشاورزانند و با غير خود آميخته نيستند ؛ و « روستاى برخار « 3 » » كه نيز قويم از كشاورزان در آن سكونت دارند ؛ و « روستاى رويدشت » كه حد فاصل ميان اصفهان و يكى از استانهاى فارس بنام « يزد » است ، و « روستاى بران » و « روستاى ميرين » و « روستاى قامدان » كه كردها و مردم بهم آميخته‌اى از عجم كه در شرافت به ديگران نمىرسند آنجا هستند و « خرّ مدينان » از همينجا ظهور كردند و همين روستا حد فاصل ميان توابع اصفهان و مضافات اهواز است ؛ و « روستاى فهمان » كه نيز كردها و خرّ مدينان در آن سكونت دارند ، و « روستاى فريدين » و عجمهاى فرومايه كه اشراف عجمهاى اصفهان آنان را « ليبه » مىنامند در اين روستايند ؛ « روستاى رادميله » و دو روستاى « سردقاسان » و « جرمقاسان » كه اشرافى از كشاورزان و قومى از عرب از اهل يمن از ( قبيلهء ) همدان در آن دو سكونت دارند ،\r\n\r\n\r\n","description":"","footnote":"\r\nراشد بن مستر شد در جى معروف و مزار است ( مراصد الاطلاع ) . اعشاى همدان گفته است :\r\n و يوما بجى تلافيته * و لولاك لاصطلم العسكر \r\n. ( 1 ) مناذر ، بفتح اول يا ضم آن و ذال مكسوره ؛ دو شهر است در نواحى خوزستان ، كوچك و بزرگ كه آن را در فتوح داستانى است .\r\n( 2 ) در مراصد الاطلاع « براءان » بفتح و همزه بعد از الف ، و الف ديگرى و نون ضبط شده است .\r\n( 3 ) در مراصد الاطلاع « برخوار » بضم و سكون و خاى نقطه‌دار ضمه‌دار و واو و الف و راء ضبط شده است .\r\n","page_name":" 50 ","page_number":68},
  {"content":"\r\n\r\nو اين دو روستا حد فاصل ميان توابع اصفهان و قم است ، و « روستاى اردستان » كه اشرافى از دهقانان آنجايند ، گفته مىشود كه فرزندان خسرو انوشيروان در همين محل هستند ، و دو روستاى « تيمرى » « 1 » ، و در اين دو روستا قومى از عرب از بنى هلال و جز آنان از طوائف قيس سكونت دارند ، و حد فاصل ميان توابع اصفهان و كرج همينجا است .\r\n\r\nرى\r\nو كسى كه آهنگ رى دارد ، از شهر دينور به قزوين رود و سپس از قزوين سه منزل روى جادهء راه رهسپار گردد ، و رى بر جادهء راه خراسان است ، و نام شهر رى « محمديه » است ، بدانجهت بدين نام ناميده شده كه مهدى در خلافت منصور هنگامى كه براى جنگ با عبد الجبار بن عبد الرحمن ازدى متوجه خراسان گرديد ، در آن فرود آمد و آن را ساخت و رشيد همانجا تولد يافت ، چه مهدى چندين سال در آن اقامت گزيد و آنجا ساختمان عجيبى بنا نهاد ، زنان اشراف اهالى رى رشيد را شير دادند . و اهل رى مردمى بهم آميخته از عجم‌اند ، و عرب آن اندك است .\r\nقرظة بن كعب انصارى « 2 » در خلافت عمر بن خطاب در سال بيست و سه رى را فتح كرد .\r\nآب آشاميدنى اهل رى از چشمه‌هاى بسيار و رودخانه‌هاى بزرگ است و در آن رودخانه‌اى است بزرگ كه از بلاد ديلم مىآيد و به آن « نهر موسى » گفته مىشود ، و براى بسيارى آبهاى شهر ميوه‌ها و باغها و درختان آن بسيار شده است و آن را\r\n\r\n\r\n","description":"","footnote":"\r\n( 1 ) تيمره ، بضم ميم ، هيثم بن عدى گفته است : مساحت اصفهان هشتاد فرسخ بوده و شانزده روستا داشته كه در هر روستائى سيصد و شصت آبادى قديمى بوده است ، بجز تازه‌ها ، و تيمرهء بزرگ و تيمرهء كوچك را ضمن آنها ذكر كرده است ( مراصد الاطلاع ) .\r\n( 2 ) قرظة بن كعب بن ثعلبة بن عمر و انصارى خزرجى صحابى ، در احد و ديگر غزوات رسول اكرم شرفياب بود و يكى از ده نفر انصارى است كه عمر همراه عمار ياسر به كوفه فرستاد ، وى مردى بزرگوار بود و در سال بيست و سه در خلافت عمر رى را فتح كرد و هنگامى كه على عليه السلام رهسپار جمل شد او را والى كوفه قرار داد و چون رهسپار صفين مىشد او را همراه خود برد و بجاى وى ابو مسعود بدرى را بحكومت كوفه منصوب فرمود . قرظه در جنگهاى على همراه وى بود و در خلافت آن حضرت در كوفه در خانهء خود وفات كرد و على عليه السلام بر وى نماز گزارد ( ر . ك . اسد الغابه ج 4 ص 202 )\r\n","page_name":" 51 ","page_number":69},
  {"content":"\r\n\r\nروستاها و اقليمهايى است ، املاك اسحاق بن يحيى بن معاذ و املاك ابن ابى عباد ثابت بن يحيى منشى مأمون آنجا است و اين هر دو از مردم رى بودند ، و مبلغ خراج رى ده ميليون درهم است .\r\n\r\nقومس\r\nو از رى تا قومس بر شاهراه و جادهء بزرگ دوازده منزل راه است كه برخى از آنها در معموره و برخى ديگر در بيابانها است ، و قومس شهرى است با وسعت و جليل القدر و نام شهر آن « دامغان » است و اين شهر اول شهرهاى خراسان است و عبد اللّه بن عامر بن كريز در خلافت عثمان بن عفان در سال سى آن را فتح كرد ، و مردم آن قومى از عجم‌اند و در ساختن پوشاكهاى پشمى قومسى گران قيمت ماهرترين مردمى هستند ، و خراج آن به دو ميليون و پانصد هزار درهم مىرسد ، جز آنكه در خراج خراسان داخل است .\r\nو اما سرزمينى كه از خراسان نزديك درياى ديلم است ، پس از رى به طبرستان روند و شهر طبرستان « ساريه » « 1 » است كه از رى تا آنجا هفت منزل راه است .\r\n\r\nطبرستان\r\nو تا شهر دوم طبرستان يعنى همان شهرى كه به آن « آمل » گفته مىشود دو منزل راه است ، و شهر آمل بر درياى ديلم است ، و طبرستان سرزمين مستقلى است كه آن را مملكتى است با شكوه ، و پيوسته شاهش « سپهبد » ناميده مىشود ، و اينجا همان سرزمين « مازيار » است كه به خلفا ، به مأمون و به معتصم مىنوشت : « از گيل گيلان ، اسپهبد خراسان ، مازيار محمد بن قارن موالى امير المؤمنين » و نمىگفت : مولاى امير المؤمنين .\r\nطبرستان سرزمينى است داراى دژهاى بسيار و با رودخانه‌هاى استوار و مردم آن اشراف عجم و شاهزادگانشانند و خوشكلترين مردمى هستند . گويند كه خسرو يزدجرد كنيزان خود را آنجا گذاشت و از ناحيهء همان كنيزها بود كه مردم آن خوشكل شدند چه مردم طبرستان فرزندان همان كنيزانند . و خراج اين سرزمين چهار\r\n\r\n\r\n","description":"","footnote":"\r\n( 1 ) در معجم البلدان و مراصد الاطلاع « ساريه » و نيز « سارى » ضبط شده است .\r\n","page_name":" 52 ","page_number":70},
  {"content":"\r\n\r\nميليون درهم است و آنجا فرش و پوشاك طبرى ساخته مىشود .\r\n\r\nگرگان\r\nو از رى تا گرگان هفت منزل راه است و شهر گرگان بر نهر ديلم واقع است و سرزمين گرگان را سعيد بن عثمان در حكومت معاويه فتح كرد ، سپس ياغى گشت و مردم آن از اسلام بازگشتند ، تا آنكه يزيد بن مهلب در حكومت سليمان بن عبد الملك بن مروان آن را فتح نمود ، و خراج سرزمين گرگان ده ميليون درهم است ، و افزارهاى چوبى نيك از خدنگ و جز آن ، و انواع جامه‌هاى حرير در آنجا ساخته مىشود ، و شتران بختى « 1 » تنومند در آنجا است ، و در زمين گرگان خرما درخت بسيار است .\r\n\r\nطوس\r\nو از آنچه از استانهاى نيشابور و مضافات آن نزديك بدرياى ديلم است ، طوس به اين بلاد پيوسته است و تا نيشابور دو منزل راه فاصله دارد ، و در طوس قومى از عرب از طى و جز آنان سكونت دارند ، و بيشتر اهالى آن عجم‌اند و قبر رشيد امير المؤمنين آنجا است و نيز وفات رضا على بن موسى بن جعفر بن محمد بن على بن الحسين عليهم السلام آنجا روى داد ، و شهر بزرگ طوس را « نوقان » گويند و خراج اين سرزمين جزء خراج نيشابور است ، و از طوس تا « نسا » از استان نيشابور دو منزل است ، و از « نسا » تا « باورد » دو منزل ، و از « نسا » تا « خوارزم » براى كسى كه رو بمشرق حركت كند هشت منزل ، و خوارزم بر آخر نهر بلخ در همان محلى است كه آب نهر بلخ از آن بدرياى ديلم مىرود و آن سرزمينى است با وسعت كه سلم بن زياد بن ابيه در دوران يزيد بن معاويه آن را فتح كرد و در آنجا پوستينها و ديگر پوشاكهاى كركى از سمور « 2 » وفنك « 3 » و قاقم « 4 » و وشق « 5 » و سنجاب « 6 »\r\n\r\n\r\n","description":"","footnote":"\r\n( 1 ) بختى ، ككردى : شتر قوى دراز گردن متولد از عربى و عجمى ، منسوب است بسوى بخت نصر ( منتهى الارب ) .\r\n( 2 ) سمور بر وزن تنور : جا نورى است معروف كه از پوست آن پوستين سازند .\r\n( 3 ) بفتح اول و ثانى و سكون كاف : نام جانورى باشد بسيار موى كه از پوستش پوستين سازند .\r\n( 4 ) بضم ثالث و سكون ميم : پوستى باشد سفيد و بغايت گرم مىباشد و مردمان اكابر پوشند .\r\n( 5 ) بفتح اول و ثانى و سكون قاف : جانورى است در تركستان شبيه بروباه ، پوست او را پوستين سازند ، گويند هر كه پوستين و شق بپوشد از علت بواسير ايمن باشد .\r\n( 6 ) بكسر اول بر وزن گرداب : جانورى است معروف از موش بزرگتر و از پوست آن پوستين سازند و آن را از تركستان آورند ( برهان قاطع ) .\r\n","page_name":" 53 ","page_number":71},
  {"content":"\r\n\r\nساخته مىشود ، اينها استانهايى از خراسان بود كه فرود نهر بلخ واقع است ، و نهر بلخ از چشمه‌هايى ميان كوهها بيرون مىآيد و ميان دهانهء آن و شهر بلخ ده منزل راه است .\r\n\r\nنيشابور\r\nو از قومس بر جادّهء بزرگ تا شهر نيشابور نه منزل راه است و نيشابور ولايتى است وسيع با نواحى بسيار كه از آن جمله است « طبسين » و « قوهستان » و « نسا » و « أبيورد » « 1 » و « ابرشهر » و « جام » و « باخرز » و « طوس » و شهر بزرگ طوس به آن « نوقان » گفته مىشود ، و « زوزن » « 2 » و « اسفرائين » بر جادهء راه گرگان است ، نيشابور را عبد اللّه ابن عامر بن كريز در خلافت عثمان در سال سى فتح كرد و اهالى آن مردمى بهم آميخته از عرب و عجم‌اند و آب آشاميدنى آن از چشمه‌ها و رودخانه‌ها است و خراج آن به چهار ميليون درهم مىرسد و داخل در خراج خراسان است و در همه چيز تابع آن است ، عبد اللّه بن طاهر به شهر نيشابور فرود آمد و به ترتيبى كه واليان انجام مىدادند ، از آنجا به طرف مرو پيش نرفت و در نيشابور بناى عجيب « شاذياخ » « 3 » را ساخت و سپس « منار » را بنا كرد . بعضى كسان طاهر مرا خبر داد كه از نيشابور تا مرو ده منزل است و از نيشابور تا هراة ده منزل و از نيشابور تا گرگان ده منزل و از نيشابور تا دامغان ده منزل و از نيشابور بر شاهراه و جادهء اعظم تا سرخس شش منزل كه اول منازل « قصر الريح » است و آن را به فارسى « دزباد » گويند و سپس « خاكسار » و سپس « مزدوران »\r\n\r\n\r\n","description":"","footnote":"\r\n( 1 ) أبيورد ، بفتح اول و كسر دوم و ياى ساكن و فتح و او و سكون را و دال بى نقطه :\r\nشهرى است در خراسان ميان سرخس و نسا ، و باخيز و بد آب ( مراصد الاطلاع ) .\r\n( 2 ) بضم اول ، و گاهى فتحه داده شود ، و سكون دوم و زاى ديگر و نون : ناحيه‌اى وسيع از نيشابور كه گفته شده داراى صد و بيست و چهار آبادى است .\r\n( 3 ) شهرى است در نيشابور كه در قديم بستان عبد اللّه بن طاهر بوده است ، و عبد اللّه چون بنيشابور آمد ، در شهر منزل گزيد و سپاهيانش هم در منازل شهر فرود آمدند و چون از تعدى سپاهيان خود بر مردم خبر يافت قصرى در « شاذياخ » بنا كرد و در ميان سپاه خود ندا در داد كه هر كس در نيشابور بخوابد مال و خونش حلال است و سپاهيان را فرمود تا پيرامون قصرش ساختمان كنند پس معمور گشت و به شهر متصل شد و محله‌اى بزرگ از شهر به حساب آمد ، بعدها بقيهء شهر ويران گشت و اكنون نيشابور همان است كه مانده ( مراصد الاطلاع ) . شاعر خطاب به عبد اللّه بن طاهر گفته است :\r\n فاشرب هنيئا عليك التاج مرتفقا * بالشاذياخ و دع غمدان لليمن \r\n.\r\n","page_name":" 54 ","page_number":72},
  {"content":"\r\n\r\nو آن را كتلى گلى است و سرخس سرزمينى با شكوه و شهر آن بزرگ است و در بيابانى ريگزار واقع است و مردمى بهم آميخته در آن سكونت دارند ، عبد اللّه بن خازم سلمى در خلافت عثمان همان زمان كه از طرف عبد اللّه بن عامر بن كريز مأمور بود آن را فتح كرد ، و آب مشروب اهالى از چاهها است و نهرى و چشمه‌اى ندارد و قومى از . . . در آنجا سكونت دارند و مبلغ خراج آن يك ميليون درهم و ضميمهء خراج خراسان است .\r\n\r\nمرو\r\nو از سرخس بر جادهء اعظم تا مرو شش منزل راه است كه اول آنها « اشتر مغاك » است و سپس « تلستانه » و سپس « دندانقان » و سپس « كنوكرد » املاك خاندان على بن هشام بن فرّ خسرو ، و اين منازل در ميان دشت و بيابان واقع است و هر منزلى از آنها داراى دژى است كه اهل آن منزل از تعرض تركان در آن متحصن مىشوند ، چه بسا كه تركان بر بعضى از اين منازل شبيخون زنند . و سپس مرو كه مهمترين استانهاى خراسان است و حاتم بن نعمان باهلى از طرف عبد اللّه بن عامر در خلافت عثمان آن را فتح كرد و گفته مىشود كه احنف بن قيس در فتح آن كه در سال سى و يك روى داد حضور داشت و مردم مرو اشرافى از دهقانان عجم‌اند و نيز قومى از عرب از ( قبائل ) ازد و تميم و جزانيان در آن سكونت دارند و واليان خراسان در اينجا منزل مىكردند و نخستين كسى كه در آن فرود آمد مأمون بود و سپس كسانى كه بعدها حكومت خراسان يافتند ، تا آنكه عبد اللّه بن طاهر در نيشابور منزل گزيد .\r\nو آب آشاميدنى اهالى مرو از چشمه‌هايى است كه جريان دارد و از رودخانه‌هايى ، و خراج آن داخل در خراج خراسان است و جامه‌هاى خراسان كه به خوبى معروف است همينجا است و نواحى آن عبارت است از « ناحيهء زرق » و « ارم كيلبق » و « سوسقان » و « جراره » ؛ و از مرو تا آمل شش منزل است اول آنها « كشماهن » « 1 » است و مويز كشمهانى\r\n\r\n\r\n","description":"","footnote":"\r\n( 1 ) كشميهن ، بضم و سكون و فتح ( يا كسر ) و ياى ساكن و هاى مفتوح و نون : آبادى\r\n","page_name":" 55 ","page_number":73},
  {"content":"\r\n\r\nاز همينجا است و ديگر منازل در بيابان و دژها واقع است ، اين است آن نواحى خراسان كه بر جادهء اعظم واقع است و آب مشروب اهالى آمل از چاههايى است مگر در آن قسمت از آن كه به جيحون يعنى نهر بلخ نزديك است . اما آنچه در طرف راست جادهء اعظم نزديك درياى هند واقع است : پس از نيشابور تا هرات از دست راست كسى كه رو بمشرق است ده منزل راه است ، و هراة از شهرهاى بيشتر معمور خراسان و اهالى آن هم از خوشروترين مردم آن ديارند و احنف بن قيس در خلافت عثمان آن را فتح كرد و مردم آن اشرافى از عجم‌اند و نيز قومى از عرب آنجا سكونت دارند ؛ و آب آشاميدنى اهالى از چشمه‌ها و رودخانه‌ها است ؛ و خراج آن در حساب خراج خراسان داخل است .\r\n\r\nبوشنج ( بوشنگ )\r\nو از هراة تا « بوشنج » يك منزل است و بوشنج ولايت طاهر بن حسين بن مصعب است و اوس بن ثعلبهء تيمى و احنف بن قيس از طرف عبد اللّه بن عامر در خلافت عثمان آن را فتح كردند و اهالى آن مردمى بهم آميخته از عجم‌اند و عرب اندكى آنجا است .\r\n\r\nبادغيس\r\nو از بوشنج تا « بادغيس » سه منزل است و عبد الرحمن بن سمره در دوران معاوية بن ابى سفيان بادغيس را فتح كرد .\r\n\r\nسيستان\r\nو از بوشنج تا « سيستان » از طرف بيابان پنج منزل و بقولى هفت منزل راه است و آن سرزمينى است ارجمند و شهر بزرگ آن « بست » است كه « معن بن زائدهء شيبانى » در آن فرود آمد و در خلافت ابو جعفر منصور همانجا بود و اهالى آن مردمى از عجم‌اند و بيشترشان مىگويند ايشان از يمن و از قبيلهء حمير بدينجا منتقل شده‌اند و نواحى آن مانند خراسان و بلكه بيشتر است جز اينكه از هم گسسته و ببلاد سند و هند پيوسته\r\n\r\n\r\n","description":"","footnote":"\r\nعظيمى از آباديهاى مرو بوده است ( مراصد الاطلاع ) . را وى صحيح بخارى ابو الهيثم محمد ابن مكى كشميهنى به همينجا منسوب است .\r\n","page_name":" 56 ","page_number":74},
  {"content":"\r\n\r\nاست و با خراسان مانند و برابر بود . و از نواحى آن است ، « ناحيهء بست » و « ناحيهء جوين » و « ناحيهء رخّج » « 1 » و « ناحيهء خشّك » و « ناحيهء بلمر » و « ناحيهء خواش » و ناحيهء بزرگ زرنج » كه پايتخت شاه « رتبيل » است و چهار فرسخ مساحت دارد و پيرامون آن خندقى است و آن پنج دروازه است و رودخانه‌اى دارد كه از وسط شهر مىگذرد و به آن « هندمند » « 2 » گفته مىشود و « تبّع » يمانى تا همين شهر رسيد و اينجا اقامت گزيد و « ناحيهء زالق » و « ناحيهء سنارود » و آن را رودخانه‌اى است بنام « هندمند » كه از كوههايى بس بلند مىآيد و از هيچ سرزمينى جز از راه بيابان به آنجا راه نتوان يافت و بامكران از بلاد سند و قندهار هم مرز است و نخستين كسى كه آن را فتح كرد ربيع بن زياد حارثى بود كه از راه بيابان هفتاد و پنج فرسخ را در نورديد و به « زرنج » رسيد و آن همان شهر بزرگى است كه پادشاهان در آن بوده‌اند و اين فتح در خلافت عثمان روى داد ، اما ربيع از محلى كه به آن « قرنين » « 3 » گفته مىشد ، نگذشت و سپس عبد الرحمن بن سمرة بن حبيب بن عبد شمس رهسپار آنجا شد و سپس سيستان تا خلافت معاويه نافرمان بود تا آنكه عبد الرحمن بن سمره حكومت يافت و بلاد را گشود و به كرمان رفت و آنجا را فتح كرد و سپس به سيستان بازگشت و با مردم آنجا صلح كرد و ديگر باره سيستان ياغى شد تا آنكه ربيع بن زياد حارثى رهسپار آن گرديد و سپس نافرمان شد ، تا عبيد اللّه بن ابى بكره بر آن حكومت يافت .\r\n\r\nواليان سيستان :\r\n« ربيع بن زياد حارثى » براى عبد اللّه بن عامر بن كريز در خلافت عثمان و « ربعى ابن كاس عنبرى كوفى » از طرف عبد اللّه بن عباس در خلافت امير المؤمنين على بن ابي طالب صلوات اللّه عليه و « عبد الرحمن بن سمره » نيز در دوران معاويه ، و همانجا بمرد و\r\n\r\n\r\n","description":"","footnote":"\r\n( 1 ) بر وزن زمج بتشديد دوم : ناحيه‌اى از توابع سيستان و شهرى از نواحى كابل ( مراصد لاطلاع ) .\r\n( 2 ) هندمند ، بكسر و سكون و فتح ميم و سكون نون .\r\n( 3 ) بفتح و سكون و كسر نون :\r\nآباديى از روستاى نيشك از نواحى سيستان ، يا شهرى كوچك در يك منزلى سيستان در طرف چپ كسى كه رو به بست مىرود ( مراصد الاطلاع ) .\r\n","page_name":" 57 ","page_number":75},
  {"content":"\r\n\r\n« ربيع بن زياد حارثى » نيز از طرف زياد در دوران معاويه و « عبيد اللّه بن ابى - بكره » از طرف زياد در دوران معاويه و « عبّاد بن زياد » كه پس از مرگ زياد براى معاويه والى سيستان شد و « يزيد بن زياد » از طرف يزيد بن معاويه و « طلحة بن عبد اللّه ابن خلف خزاعى » از طرف سلم بن زياد و طلحة بن عبد اللّه در سيستان بمرد و « عبد العزيز ابن عبد اللّه بن عامر » از طرف « قباع » « 1 » يعنى حارث بن عبد اللّه مخزومى كارگزار ابن زبير بر بصره ، و چون مصعب بن زبير از طرف برادرش بحكومت عراق آمد ، « عبد العزيز » را كه مردى دلير و پهلوان بود بر سر كار سيستان گذاشت و « عبد اللّه بن عدى بن حارثة بن ربيعة بن عبد العزيز بن عبد شمس » از طرف عبد الملك بن مروان و « امية بن عبد اللّه ابن خالد بن اسيد بن ابى العيص بن اميه » از طرف عبد الملك بن مروان ، سپس « عبد اللّه ابن امية بن عبد اللّه بن خالد بن اسيد » از طرف پدرش و « عبيد اللّه بن ابى بكره » از طرف حجاج در دوران عبد الملك بن مروان ؛ و عبيد اللّه بن ابى بكره در سيستان بمرد و چون عبيد اللّه بن ابى بكره را مرگ فرا رسيد ، پسرش « ابو برذعه » را جانشين ساخت ، سپس حجاج فرمان حكومت سيستان را با خراسان براى « مهلّب بن ابى صفره » نوشت و مهلب هم « وكيع بن بكر بن وائل ازدى » را بر سيستان حكومت داد ، سپس حجاج ، « عبد الرحمن بن محمد بن اشعث كندى » را والى قرار داد و مردم وى را نصيحت كردند كه نكند ليكن نپذيرفت ، پس عبد الرحمن نافرمان شد و با حجاج مخالفت ورزيد و بسوى وى رهسپار شد و با وى جنگيد ، سپس شكست خورده به - سيستان باز آمد و حجاج به پادشاه رتبيل نوشت تا عبد الرحمن را دستگير كند و نزد وى فرستد ، پس او را گرفت و دربند كرد و همراه فرستادگان حجاج روانه‌اش ساخت ، پس عبد الرحمن خود را از بامى كه روى آن بود در انداخت و گردنش درهم شكست و در « رخّج » بمرد ؛ و ميان حجاج و رتبيل پادشاه سيستان سازش افتاد\r\n\r\n\r\n","description":"","footnote":"\r\n( 1 ) قباع بر وزن غراب : پيمانه‌اى است بزرگ و لقب حارث بن عبد اللّه والى بصره ، لقب به لانه اتخذ ذلك المكيال لهم ، او لانهم اتوه بمكيال لهم حين وليهم ، فقال : ان مكيالهم هذا القباع ( منتهى الارب ) .\r\n","page_name":" 58 ","page_number":76},
  {"content":"\r\n\r\nو حجاج « عمارة بن تميم لخمى » را بحكومت آنجا منصوب كرد و چون رتبيل وى را نخواست ، حجاج او را عزل كرد و آنگاه « عبد الرحمن بن سليم كنانى » را بجاى وى حكومت داد ، سپس حجاج او را هم پس از يك سال از كار بر كنار كرد و « مسمع بن مالك ابن مسمع شيبانى » را حكومت سيستان داد و مسمع در سيستان وفات كرد و برادر زادهء خود « محمد بن شيبان بن مالك » را جانشين گذاشت ، پس حجاج « اشهب بن بشر كلبى » از مردم خراسان را به كار گماشت و سپس سيستان را ضميمهء حكومت خراسان « قتيبة ابن مسلم باهلى » قرار داد و قتيبه هم برادر خود « عمر بن مسلم » را به سيستان فرستاد ، سپس حجاج بوى نوشت كه خود شخصا رهسپار سيستان شود ، پس در سال نود و دو در دوران وليد بن عبد الملك خود رهسپار سيستان گرديد و آنگاه كه قتيبه از سيستان بازگشت ، « عبد ربّه بن عبد اللّه بن عمير ليثى » بر آن مستولى گشت و مدتى بر سر كار بود تا آنكه قتيبه خبر نامناسبى از وى دريافت و بجاى وى « منيع بن معاوية بن فروهء منقرى » را فرستاد و او را فرمود كه عبدربه را شكنجه دهد تا هر چه را بدست وى افتاده است بگيرد ، ليكن منيع اين كار را نكرد و قتيبه بدينجهت منيع بن فروه را از كار بر كنار ساخت و « نعمان بن عوف يشكرى » را بر سر كار آورد و عبدربه بن عبد اللّه را شكنجه داد تا وى را كشت ، و سليمان بن عبد الملك ، يزيد بن مهلّب بن ابى صفره را والى عراق ساخت و يزيد هم برادر خود « مدرك بن مهلّب » را به كار حكومت سيستان گماشت ، اما رتبيل بوى هيچ نداد ، پس « يزيد بن مهلّب » برادر خود « مدرك » را عزل كرد و پسر خويش « معاوية بن يزيد بن مهلّب » را بر سر كار آورد . سپس عمر بن عبد العزيز بخلافت رسيد و عدىّ ابن ارطاة فزارى را بحكومت عراق منصوب كرد و عدىّ هم ، « جرّاح بن عبد اللّه حكمى » را والى خراسان قرار داد و سيستان را هم ضميمهء آن ساخت سپس جرّاح را از كار بر كنار كرد و « عبد الرحمن بن نعيم غامدى » را بجاى وى به كار گماشت و حاكم سيستان « سرىّ بن عبد اللّه بن عاصم بن مسمع » بود و عمر بن عبد العزيز او را بر\r\n\r\n","description":"","footnote":"","page_name":" 59 ","page_number":77},
  {"content":"\r\n\r\nسر كار گذاشت ، سپس يزيد بن عبد الملك بن مروان بخلافت رسيد و ابن هبيرهء فزارى را والى عراق كرد ، و ابن هبيره هم « قعقاع بن سويد ابن عبد الرحمن بن اويس بن بجير بن اويس منقرى » از مردم كوفه را بحكومت سيستان گماشت ، و سپس ابن هبيره ، قعقاع را از كار بر كنار كرد و « سيال بن منذر بن نعمان شيبانى » را بر سر كار آورد و در تمام اين مدت رتبيل زير بار ايشان نمىرفت و هشام بن عبد الملك بن مروان بر سر كار آمد و خالد بن عبد اللّه قسرى را والى عراق كرد و او حكومت سيستان را به « يزيد بن غريف همدانى » از اهالى اردن داد و رتبيل نافرمان بود ، سپس خالد بن عبد اللّه قسرى يزيد بن غريف را عزل كرد و « اصفح بن عبد اللّه كلبى » را والى سيستان كرد و او پيوسته در سيستان بود تا آنكه خالد او را نيز از كار بر كنار ساخت و « عبد اللّه بن ابى بردة بن ابى موسى اشعرى » را بر سر كار آورد و او مدام والى بود تا خالد بن عبد اللّه عزل شد و يوسف بن عمر ثقفى بر سر كار آمد و چون يوسف بن عمر از طرف هشام بن عبد الملك والى عراق شد ؛ « ابراهيم بن عاصم عقيلى » را والى سيستان كرد و او رهسپار سيستان شد و عبد اللّه بن ابى برده را در بند نزد يوسف فرستاد ، سپس يزيد بن وليد بن عبد الملك روى كار آمد و منصور بن جمهور را در عراق عامل خويش قرار داد ، و منصور هم « يزيد بن عزان كلبى » را در سيستان به كار گماشت ، عبد اللّه بن عمر بن عبد العزيز والى عراق شد « و حرب بن قطن بن مخارق هلالى » را والى سيستان كرد ، سپس عبد اللّه بن عمر بن عبد العزيز ، سعيد بن عمر بن يحيى بن عاص اعور را فرستاد و مردم سيستان وى را از شهر بيرون كردند و بجير بن سهلب از بكر بن وائل عهد نامه‌اى را از زبان عبد اللّه بن عمر بن عبد العزيز جعل كرد و فتنه ميان بكر و تميم در گرفت ، آنگاه يزيد بن عمر بن هبيرهء فزارى والى عراق شد و « عامر بن ضبارهء مرى » را به سيستان فرستاد ، اما وى به سيستان نرسيد كه دولت بنى هاشم روى كار آمد و ابو مسلم ، « مالك بن هيثم خزاعى » را به سيستان فرستاد ، پس\r\n\r\n","description":"","footnote":"","page_name":" 60 ","page_number":78},
  {"content":"\r\n\r\nگفت : اى مردم سيستان ، جنگ ميان ما و شما پيوسته است تا آنكه هر كس را از مردم شام نزد شما است بما تسليم كنيد . پس گفتند : آنان را سر بها مىدهيم و يك ميليون سر بهاىشان را پرداختند و مردم شام وى را از سيستان بيرون كردند ، سپس ابو مسلم ، « عمر بن عباس بن عمير بن عطارد بن حاجب بن زراره » را بحكومت سيستان فرستاد و نزد ابو مسلم پيروز بود ، پس مردم سيستان برادرش ابراهيم بن عباس را كشتند و جنگ ميان آنان و عمر در گرفت ، پس ابو مسلم ، « ابو نجم عمران بن اسماعيل بن عمران » را بكومك وى فرستاد و به او گفت : به عمر بن عباس ملحق شو ، پس اگر كشته شده باشد ، تو خود امير بلد باش . سپس ابو جعفر منصور ، « ابراهيم بن حميد مرورودى » را ( بر سيستان ) حكومت داد و سپس او را عزل كرد ، آنگاه منصور ، « معن بن زائدة بن مطر بن شريك شيبانى » را بر سر كار آورد و او در « بست » منزل كرد و با نافرمانان جنگيد و معن بد حكومت كرد و مردم هر بلايى بر سر وى در آوردند ، پس شمشيرها را در دسته‌هاى نى پنهان كردند و سپس بر وى تاختند و او را كشتند ، و مردى كه او را كشت از مردم « طاق » روستايى از روستاهاى « زرنج » بود و اين امر در سال يكصد و پنجاه و شش روى داد و يزيد بن مزيد بن زائد جنگ با مردم را ادامه داد ، پس ابو جعفر براى كومك يزيد بن مزيد « تميم بن عمرو » از بنى تيم اللّه بن ثعلبه را گسيل داشت و او به محل آمد و مردمى را نزد ابو جعفر فرستاد و يزيد بن مزيد وارد عراق شد ، سپس ابو جعفر ، تميم بن عمرو را عزل كرد و « عبيد اللّه بن علا » از بنى بكر بن وائل را والى سيستان كرد ، پس ابو جعفر مرد و او در سيستان بر سر كار بود ، سپس ضميمهء قلمرو حكمرانان خراسان گرديد و مردانى را از طرف خويش بواليگرى آنجا مىگماشتند و اين بدان جهت بود كه خارجيان آنجا غلبه يافتند و بر آن چيره شدند و خراج سيستان به ده ميليون درهم مىرسد كه در ميان سپاهيان و شحنگان و مرز داران آنجا توزيع مىگردد .\r\n\r\n","description":"","footnote":"","page_name":" 61 ","page_number":79},
  {"content":"\r\n\r\n\r\nكرمان\r\nو كرمان در طرف راست سيستان برابر « جوزجان » واقع است و شهر بزرگتر كرمان « سيرجان » است و آن شهرى است استوار و باشكوه كه دلير آن قهرمان است و شهرها و قلعه‌هاى آن عبارت است از « بيمند » و « خنّاب » و « كوهستان » و « كرستان » و « مغون » ( و ) « طمسكان » و « سروستان » و « قلعهء بم » و « منوجان » و « نرماشير » .\r\nسرزمين كرمان با وسعت و پراهميت و آبهاى آن اندك است و در شهرى كه آن را « جيرفت » « 1 » گويند ، خرما درخت بسيار دارد و از آنجا به « سند » مىروند ، از « جيرفت » به « رتق » و « دهقان » و سپس به « بل » و « فهرج » « 2 » كه اهالى آن ، « فهره » اش نامند و اين آخرين شهر تابع كرمان است و رئيس مكران مدعى است كه از مضافات مكران مىباشد ، سپس به « خروج » و اين اول شهرى است از مضافات مكران ، سپس به شهر « فنّزبور » و اين شهر بزرگتر مكران است . كرمان را عبد الرحمن بن سمرة بن حبيب بن عبد شمس فتح نمود و بر دو ميليون درهم و دو هزار غلام و كنيز با شاه آن صلح كرد و اين امر در خلافت عثمان روى داد .\r\nاما بلادى كه از سرخس تا درياى هند است :\r\n\r\nطالقان\r\nاز شهر « سرخس » تا « طالقان » چهار منزل راه است و طالقان ميان دو كوه بزرگ واقع شده و در آن از نظر وسعتش دو مسجد جامع است كه روز جمعه در آنها اقامهء جمعه مىشود و نمدهاى طالقانى را در همين شهر مىسازند ، و از طالقان تا « فارياب » چهار منزل است ، فارياب شهر كهنه است ، و شهر دوم به آن « يهودان » گفته مىشود كه حاكم فارياب در آن منزل مىكند .\r\n\r\n\r\n","description":"","footnote":"\r\n( 1 ) جيرفت : بكسر و سكون و فتح را و سكون فا و تاى دو نقطه : شهرى است در كرمان كه خرما درخت و ميوه دارد .\r\n( 2 ) فهرج بر وزن « زبرج » شهرى است ميان فارس و اصفهان از استان اصطخر كه ميان آن و شهر يزد پنج فرسخ است و نيز جائى است در بصره از مضافات ابله و نيز همان « فهرهء » سيستان را « فهرج » گويند .\r\n","page_name":" 62 ","page_number":80},
  {"content":"\r\n\r\n\r\nجوزجان\r\nو از فارياب تا « جوزجان » پنج منزل است و چهار شهر دارد : مركز جوزجان به آن « انبار » گفته مىشود و واليان آنجا منزل مىكنند ، و دوم به آن « اسان » و « صمعاكن » گفته مىشود ، و سوم را كه پادشاه جوزجان در آن ساكن مىشود « كندرم » و « قرزمان » گويند ، و چهارم را « شبورقان » و آن را در دوران پيشين مملكتى بوده است و جوزجان بر زمين هند برابر كرمان واقع است .\r\n\r\nبلخ\r\nو از جوزجان تا « بلخ » براى كسى كه رو بمشرق حركت كند چهار منزل است ؛ و بلخ را ناحيه‌ها و شهرها است و عبد الرحمن بن سمره در دوران معاوية بن ابى - سفيان آن را فتح كرد و شهر بلخ شهر بزرگتر خراسان است و پادشاه خراسان « شاه طرخان » در آنجا منزل داشت و آن شهرى است با عظمت كه بر آن دوباره است ، باره‌اى پشت باره‌اى ؛ و در دوران پيشين بر آن سه باره بوده است ، و آن را دوازده دروازه است و گفته مىشود كه شهر بلخ وسط خراسان است چنان كه از آنجا تا « فرغانه » سى منزل به طرف مشرق است و از آنجا تا « رى » سى منزل به طرف مغرب و از آنجا تا « سيستان » سى منزل به طرف قبله و از آنجا تا « كابل » و « قندهار » سى منزل ، و از آنجا تا كرمان سىمنزل ، و از آنجا تا « كشمير » سى منزل ، و از آنجا تا « خوارزم » سى منزل ، و از آنجا تا « ملتان » « 1 » سى منزل . و بارهء عظيمى به قريه‌ها و آباديها و مزرعه‌هاى بلخ احاطه دارد ، چنان كه از دروازه‌اى از دروازه‌هاى بارهء پيرامون مزرعه‌ها و آبادى ها ، تا دروازهءاى كه در مقابل آن واقع است ، دوازده فرسخ فاصله است ، و در بيرون باره عمارتى و مزرعه‌اى و قريه‌اى نيست و بيرون آن فقط ريگستان است ، و براى اين باره بزرگ پيرامون زمين بلخ ، دوازده دروازه است ، و براى بارهء دوم كه پيرامون محله‌هاى كنارهء شهر است چهار دروازه ، و از بارهء اعظم تا بارهء دوم پنج فرسخ است ، و\r\n\r\n\r\n","description":"","footnote":"\r\n( 1 ) ملتان ، كه آن را بيشتر « مولتان » با واو نويسند ، شهرى است در هند نزديك غزنه كه اهالى آن از قديم مسلمان‌اند .\r\n","page_name":" 63 ","page_number":81},
  {"content":"\r\n\r\nبر شهر باره‌اى است كه ميان بارهء كنارهء شهر و بارهء شهر يك فرسخ است ، و « نوبهار » كه منازل برمكيان است در كنارهء شهر واقع است ، و از دروازهء بارهء شهر تا دروازهء مقابل آن يك فرسخ است ، پس مساحت شهر سه ميل در سه ميل است .\r\nو بلخ را هفتاد و چهار منبر است در شهرهايى كه آن قدر بزرگ نيستند ، شهرى كه به آن « خلم » « 1 » گفته مىشود ، و شهرى كه آن را « سمنجان » « 2 » گويند ، و شهرى كه به آن « بغلان » « 3 » گفته شود و شهرى كه آن را « سكلكند » « 4 » گويند و شهرى كه آن را « ولوالج » « 5 » گويند ، و شهرى كه به آن « هوظه » گفته مىشود ، و شهرى بنام « آرهن » « 6 » و شهرى بنام « راون » « 7 » و شهرى كه آن را « طاركان » گويند ، و شهرى كه به آن « نورين ؟ ؟ ؟ » گفته شود ، و شهرى كه آن را « بدخشان » گويند ، و شهرى بنام « جرم » « 8 » و اين آخر شهرهاى شرقى است از طرف بلخ تا ناحيهء سرزمين « تبت » .\r\nو اما شهرهايى كه در طرف راست رو بمشرق واقع است : اول آنها شهرى است كه آن را « خست » « 9 » گويند ، و شهرى كه آن را « بنجهار » « 10 » گويند و شهرى بنام « بروان » و شهرى بنام « غوروند » كه فضل بن يحيى بن خالد بن برمك در دوران رشيد آن را فتح كرد و نافرمان بود ، و اين شهر از شهرهاى كابل شاه است . اينها بود شهرهاى ميان شهر بزرگ بلخ و « باميان » ، سپس شهر « باميان » « 11 » كه شهرى است روى كوهى و در آن مرد كشاورزى بود بنام « اسد » كه فارسى آن « شير » است . پس در دوران منصور بر دست مزاحم بن بسطام بدين اسلام درآمد و مزاحم بن بسطام دختر وى را به محمد بن مزاحم\r\n\r\n\r\n","description":"","footnote":"\r\n( 1 ) بضم اول و سكون دوم : شهرى در ده فرسخى بلخ ، شهر كوچكى داراى آباديها و باغها ، كه در شب و روز تابستان باد در آن آرام نمىگيرد ( مراصد الاطلاع ) .\r\n( 2 ) به دو كسره و نون ساكن : شهرى از طخارستان در ماوراى بلخ .\r\n( 3 ) بفتح اول : شهرى در نواحى بلخ كه بقولى ميان آن و بلخ شش روز راه است .\r\n( 4 ) بفتح و سكون و لام مفتوحه و كاف مفتوحه و نون ساكنه و دال : ناحيه‌اى در طخارستان پر خير و بركت .\r\n( 5 ) بفتح واو و كسر لام : شهرى از توابع بدخشان پشت بلخ و طخارستان .\r\n( 6 ) أرهن ، به سكون را و فتح‌ها : از شهرهاى طخارستان ؛ از توابع بلخ .\r\n( 7 ) بفتح واو : شهركى از نواحى طخارستان در شرق بلخ .\r\n( 8 ) بكسر و سكون : شهرى در نواحى بدخشان در ماوراى « ولوالج » .\r\n( 9 ) بفتح و سكون : ناحيه‌اى از نواحى فارس نزديك دريا .\r\n( 10 ) بنجهير باهاى كسره‌دار : شهرى در نواحى بلخ كه كوه نقره در آن است .\r\n( 11 ) بكسر ميم : شهرى و ناحيه‌اى ميان بلخ و غزنه ( مراصد الاطلاع ) .\r\n","page_name":" 64 ","page_number":82},
  {"content":"\r\n\r\nكه كنيه‌اش « ابو حرب » بود تزويج كرد ، پس چون فضل بن يحيى وارد خراسان شد پسرى از او را بنام « حسن » به « غوروند » فرستاد تا بهمراهى جماعتى از فرماندهان آن را فتح كرد و آنگاه او را بحكومت باميان برگزيد و بنام نيايش او را « شير باميان » ناميد ، و باميان از شهرهاى طخارستان « 1 » اول است و از كوه باميان چشمه‌هاى آبى بيرون مىآيد و از آنها رودخانه‌اى به مسافت يك ماه تا قندهار و از درهء ديگرى بمسافت يك ماه تا سيستان مىرود ، و نهر ديگرى در طول سى روز راه تا مرو جريان دارد ، و نهرى ديگر در طول دوازده روز راه تا بلخ ، و نهر ديگرى در طول چهل روز راه تا خوارزم مىرود ، همهء اين نهرها از كوه باميان در اثر ارتفاعى كه دارد بيرون مىآيد ؛ و در آن معادن مس و قلع و جيوه وجود دارد .\r\nو از شهرهاى واقع در دست چپ آنكه رو بمشرق است ، شهرى است كه آن را « ترمذ » گويند « 2 » ، و شهرى كه به آن « سرمنكان » گفته مىشود و شهرى كه به آن « دارزنكا » « 3 » گفته مىشود ، و شهرى كه آن را « چغانيان » « 4 » گويند و اين از همه شهرهاى بلخ واقع در دست چپ آنكه رو بمشرق است ، بزرگتر است ، و شهر « خرون » « 5 » و شهرى كه به آن « ماسند » گفته مىشود ، و شهر « بارسان » و شهرى كه آن را « كبر سراع » گويند و شهرى كه به آن « قباذيان » « 6 » گفته مىشود ، و شهرى كه آن را « يوز » « 7 » گويند ، و اين شهر « حاتم بن داود » است ، و شهرى كه بدان « وخش » « 8 » گفته مىشود ، و شهرى كه آن را\r\n\r\n\r\n","description":"","footnote":"\r\n( 1 ) طخارستان ، بفتح اول و « طخيرستان » نيز گفته مىشود : ولايتى است وسيع و بزرگ از نواحى خراسان مشتمل بر عده‌اى بلاد ، يكى عليا و ديگرى سفلى ، عليا در شرق بلخ و غرب نهر جيحون ، و ميان آن و بلخ هجده فرسخ فاصله است ، و سفلى نيز در غرب جيحون است مگر آنكه از بلخ دور تر و به شرق نزديكتر و بزرگترين شهر آن طالقان است .\r\n( 2 ) مردم را در ضبط اين اسم اختلاف و معروف آن بكسر تا و ميم است ، اما بر زبان خود اهالى شهر فتح تا و كسر ميم ، متداول است و برخى بضم ميم گويند ( مراصد الاطلاع ) .\r\n( 3 ) دارزنج ، با راء مفتوحه و زاى مفتوحه : از آباديهاى چغانيان .\r\n( 4 ) صغانيان ، بفتح اول ، كه عجم آن را « چغانيان » گويند ، ولايتى است عظيم و با وسعت در ما وراء النهر كه مضافات آن به « ترمذ » پيوسته است و داراى كوهها و دشتها است .\r\n( 5 ) خرون : ناحيه‌اى است از خراسان و نيز ناحيه‌اى است در دارابجرد .\r\n( 6 ) بضم و بعد از الف ذالى : از نواحى بلخ .\r\n( 7 ) يوزكند بضم يا و فتح زا و كاف : شهرى در ما وراء النهر كه آن را « اوزكند » نيز گويند .\r\n( 8 ) بفتح و سكون : شهرى از نواحى بلخ از ختلان .\r\n","page_name":" 65 ","page_number":83},
  {"content":"\r\n\r\n« هلاورد » نامند ، و شهرى كه آن را « كاربنك » نامند ، و شهرى كه به آن « انديشاراع » گفته مىشود ، و شهرى كه به آن « روستابيك » گفته مىشود ، و اين كشور حارث بن اسد بن بيك صاحب ستوران « بيكى » است ، و شهرى كه آن را « هلبك » گويند ، و شهرى كه آن را « منك » گويند ، و اينجا مرز تركستان است تا محلى بنام « راشت » « 1 » و « كماد » و « بامر » .\r\nو از شهرهاى بلخ در طرف شمال شهرى است بنام « درباهنين » كه معنى آن « باب الحديد » است ، و شهرى كه به آن « كش » « 2 » گفته مىشود ، و شهرى كه آن را « نخشب » « 3 » گويند ، و شهرى كه آن را « صغد » « 4 » گويند ، و از آنجا بكشور سمرقند روند .\r\nاما شهرهايى كه در طرف راست نهر بلخ و ناحيهء قبله واقع است ، پس از بلخ به طرف قبله به « تخارستان » و به « اندراب » « 5 » و به « باميان » روند ، و اين شهر اول كشورهاى طخارستان يعنى دنياى باخترى است و در كوهى معظم و دژى مستحكم واقع است ، سپس به « بذخشتان » « 6 » و به شهر « كابل شاه » شهرى استوار و محكم كه نمىشود بدان رسيد و به آن « حررندين ؟ ؟ ؟ » گفته مىشود و در اثر كوههاى بدراه و راههاى ناهموار و دره‌هاى صعب العبور و قلعه‌هاى مستحكم كه در فرود آن است نمىشود بدان راه يافت ، و آن را\r\n\r\n\r\n","description":"","footnote":"\r\n( 1 ) بكسر شين : شهرى در پايان خراسان كه آخرين مرز آن است .\r\n( 2 ) بفتح كاف و تشديد شين ، شهرى عظيم از بلاد ما وراء النهر و بدان منسوب است شيخ جليل متقدم شيعه ابو عمر و محمد بن عمر بن عبد العزيز كشى كه شيخ طوسى دربارهء وى گفته است كه وى ثقه و بصبر باخبار و رجال و خوش عقيده است ، وى را كتابى بوده است در رجال شيعه گويا بنام « الناقلين عن الائمة الصادقين » كه در دست نيست و شيخ الطائفه آن را مختصر و مهذب كرده و « اختيار الرجال » ناميده است و بتصريح جماعتى از اهل فن آنچه از عصر علامه تا امروز بنام « رجال كشى » متداول بوده ، همان گزيدهء شيخ طوسى است نه اصل رجال كشى ( ر . ك . الكنى و الالقاب ج 3 ص 94 )\r\n( 3 ) بفتح و سكون و فتح شين : از شهرهاى ما وراء النهر ميان جيحون و سمرقند . . . و آن همان شهر « نسف » است و ميان آن و سمرقند سه منزل راه فاصله است .\r\n( 4 ) صغد بضم اول ، كه گاهى آن را « سغد » با سين تلفظ كنند ، دو صغد است : صغد بخارى ، و صغد سمرقند ، و اينها آباديهاى بهم پيوسته‌اى است در ميان درختها و بستانها از سمرقند تا نزديك بخارا .\r\n( 5 ) بفتح اول : شهرى ميان غزنين و بلخ كه نقرهء استخراج شدهء از معدن « بنجهير » آنجا ساخته مىشود ، و قافله‌ها از آنجا به كابل وارد مىشوند ، و آن را « اندرابه » نيز مىگويند ، و شهرى زيبا است ، و « اندرابه » نيز قريه‌اى است كه ميان آن و مرو دو فرسخ است .\r\n( 6 ) بذخشان ، به دو فتحه كه عامه آن را « بلخشان » با لام گويند ، همانجايى كه معدن بلخش همپاى ياقوت در آن است و از اين محل بازرگانان به سرزمين « تبت » وارد مىشوند .\r\n","page_name":" 66 ","page_number":84},
  {"content":"\r\n\r\nاز كرمان راهى و از سيستان نيز راهى است ، و در آن شاهى است نيرومند كه مشكل است فرمان ببرد ، جز آنكه فضل بن يحيى بن خالد بن برمك چون از طرف رشيد در سال يكصد و هفتاد و شش والى خراسان شد ، سپاهيانى را بفرماندهى ابراهيم بن جبريل به سرزمين كابل شاه گسيل داشت و پادشاهان بلاد طخارستان و دهقانان را همراه وى ساخت و يكى از پادشاهان « حسن شير » پادشاه « باميان » بود ، پس رهسپار آن بلاد شدند و شهر « غوروند » و « درهء غوروند » و « سارحود » و « ببدل استان ؟ ؟ ؟ » و « شاه بهار » را فتح كردند ، و بتى كه آن را پرستش مىكردند در همين « شاه بهار » بود ، پس ويران شد و به آتش سوزانده شد و از پادشاهان شهرهاى كابل شاه ، مردم شهر « كاوسان » با شاه خود « عصر بكس » ، و مردم شهر « مازران » و مردم شهر « مرحرد » با پادشاهانشان از فضل بن يحيى امان خواستند ، و آنان را امان داد و گروها فرستادند ، و شهر بزرگتر كابل را كه به آن « جروس » « 1 » گفته مىشود ، عبد الرحمن بن سمره در خلافت عثمان بن عفان فتح كرد ، و اين شهر اكنون ناگشوده است ، جز اينكه بازرگانان بدان وارد مىشوند و از آن هليله‌هاى بزرگ كابلى حمل مىكنند .\r\n\r\nمرو رود\r\nاما بلادى كه از شهر مرو تا شهر بلخ است ، پس از شهر مرو تا « مرورود » پنج منزل راه است و مرورود را احنف بن قيس از طرف عبد اللّه بن عامر بن كريز در خلافت عثمان در سال سى و يك فتح كرد . و از مرورود به « بلخ » روند و از آنجا هر كس خواهد به « زم » « 2 » رود كه بر نهر بلخ است و به « آمل » « 3 » كه نيز بر نهر بلخ است و ميان آن و مرو شش منزل راه است ، اينها بود بلادى از نواحى خراسان كه نزديك درياى هند واقع است . اما آن بلاد كه در طرف راست نهر بلخ واقع است ، پس « ترمذ » است\r\n\r\n\r\n","description":"","footnote":"\r\n( 1 ) جروس ، بضم جيم و سكون را و فتح واو : از شهرهاى غور ميان هراة و غزنه .\r\n( 2 ) بفتح اول و تشديد دوم : شهركى بر سر راه جيحون ميان ترمذ و آمل .\r\n( 3 ) آمل ، بزرگترين شهر طبرستان و نيز شهرى است مشهور در غرب جيحون در راه بخارا از مرو ، و آن را « آمل زم » و « آمل جيحون » و « آمل شط » و « آمل مفازه » و نيز « آمو » و « آمويه » گويند و همگى يكى است و تاتار آن را ويران ساخت .\r\n","page_name":" 67 ","page_number":85},
  {"content":"\r\n\r\nكه شهرى است باشكوه بر رودخانهء بزرگ بلخ در طرف شرقى آن ، چه شهر بلخ در طرف غربى رودخانه است و ترمذ شهرى پرجمعيت و پر وسعت است و در كنار « ترمذ » و نيز در ساحل رودخانه شهر « قواديان » نظير « ترمذ » است ، سپس از آنجا به مملكت هاشم بن بانيجور « وخش » و « هلاورد » كه دو شهر باشكوه مستحكم است مىرسد ، و سپس به شهر « شومان » كه پيوسته به مملكت هاشم بن بانيجور و خاندان هاشم است ، سپس به « حديلى » كه شهر داود بن ابى داود است ، سپس به « واشجرد » كه شهر مرزى با عظمت و سرزمينى با وسعت است و هفتصد دژ استوار دارد و اين بدان است كه تركان در ايشان طمع مىكنند ، و ميان اينان و سرزمين تركستان چهار فرسخ است ؛ و از ترمذ تا صغانيان چهار منزل است و « صغانيان » سرزمينى شكوهمند و پر وسعت است و آن را ناحيه‌ها و عده‌اى شهرها است ، و از نواحى آن است « حردن » و « نهاران » و « كاسك » و از « چغانيان » تا مملكت « ختّل » « 1 » سه منزل است و شهر بزرگتر ختّل « واشجرد » است كه آن را نام برديم و گفتيم كه داراى هفتصد دژ استوار و هم مرز بلاد ترك است .\r\n\r\nختل\r\nو از ختّل به تخارستان عليا روند و مملكت « حماريك » پادشاه « شقنان » و « بدخشان » و رودخانهء بزرگ كه تا « شقنان » مىرسد از آن است و اينها همه‌اش مملكت تخارستان عليا است و آنچه در ماوراى نهر بلخ بر جادهء بزرگ واقع است اول آن شهر « فربر » « 2 » است و آن همان مرو است چرا كه تركان به اين شهر مىريختند و مردم مرو و آنچه بدان وابسته است بدانجا مىگريختند و از « فربر » تا « باكند » يك منزل است و « باكند » شهرى است باشكوه و مردمى بهم آميخته در آن سكونت\r\n\r\n\r\n","description":"","footnote":"\r\n( 1 ) ختل ، بضم خا و فتح و تشديد تا : ناحيهء وسيع پر شهرى پشت جيحون ، از « چغانيان » باشكوهتر و وسيعتر ، داراى شهرهاى بيشتر و بركت بيشترى ، كه مركز آن را « هلبك » گويند .\r\n( 2 ) فربر ، بكسر اول و نيز فتح آن ، و فتح دوم و سكون با : شهر كوچكى ميان جيحون و بخارا كه ميان آن و جيحون در حدود يك فرسخ فاصله است و به « رباط طاهر بن على » معروف بوده است .\r\n","page_name":" 68 ","page_number":86},
  {"content":"\r\n\r\nدارند و از « باكند » تا شهر بخارا دو منزل راه است .\r\n\r\nبخارا\r\nبخارا سرزمين با وسعتى است كه مردمى بهم آميخته از عرب و عجم درآنند و پيوسته بشدت از آن دفاع مىشده است ، بخارا را سعيد بن عثمان بن عفان در دوران معاويه فتح كرد و سپس به قصد سمرقند از آن بيرون رفت ، پس مردم آن نافرمان شدند و پيوسته ناگشوده ماند تا آنكه سلم بن زياد در دوران يزيد بن معاويه آن را گشود ، سپس شورش كرد و نافرمان شد تا آنكه قتيبة بن مسلم باهلى در دوران وليد بن عبد الملك بر سر آن رفت و آن را فتح كرد و خراج بلد يعنى سرزمين بخارا بيك ميليون درهم مىرسد و درهمهاشان شبيه مس است .\r\n\r\nصغد\r\nو از بخارا تا سرزمين « صغد » براى كسى كه به طرف قبله رود ، هفت منزل راه است و سرزمين صغد با وسعت است و آن را شهرهايى است با شكوه و استوار و مستحكم ، از جمله ، « دبوسيه » « 1 » و « كشانيه » « 2 » و « كشّ » و « نسف » كه همان « نخشب » است ، اين نواحى يعنى نواحى صغد را قتيبة بن مسلم باهلى در دوران وليد بن عبد الملك فتح كرد .\r\n\r\nسمرقند\r\nو از « كش » تا شهر بزرگتر صغد چهار منزل راه است و سمرقند يكى از با شكوهترين و ارجمندترين و نيرومندترين بلادى است كه داراى مردانى بيشتر و قهرمانانى سرسخت‌تر و جنگجويانى شكيباتر است و در گلوگاه ترك واقع شده ، سمرقند پس از آنكه فتح شد چندين بار در اثر آنكه شهرى مستحكم بود و مردانى دلير و قهرمانانى سرسخت داشت ، ياغى گشت ، قتيبة بن مسلم باهلى در دوران وليد بن عبد الملك\r\n\r\n\r\n","description":"","footnote":"\r\n( 1 ) بفتح اول و تخفيف يا : شهر كوچكى از توابع صغد در ما وراء النهر .\r\n( 2 ) كشانيه بفتح و تخفيف شين و يا : شهرى در شمال وادى صغد سمرقند كه ميان آن و سمرقند دوازده فرسخ است .\r\n","page_name":" 69 ","page_number":87},
  {"content":"\r\n\r\nسمرقند را فتح كرد و با پادشاهان و دهقانان آن صلح نمود و آن را باره‌اى عظيم بود كه ويران گشت و رشيد امير المؤمنين آن را دوباره ساخت و آن را رودخانهء عظيمى است كه مانند فرات از بلاد ترك مىآيد و به آن « باسف » گفته مىشود و در ولايت سمرقند جريان دارد و سپس بسرزمين « صغد » و آنگاه « تااسروشنه » « 1 » مىرسد و بلاد سمرقند و اشتاخنج و اسروشنه و چاچ را فرا مىگيرد و از سمرقند تا اسروشنه مملكت افشين پنج منزل راه است و مملكت اسروشنه وسيع و باشكوه است و گفته مىشود كه در آن چهارصد دژ استوار وجود دارد و آن را عده‌اى شهرهاى بزرگ است ، كه از جملهء آنها است « ارسمنده » و « زامن » « 2 » و « مانك » و « حصنك » و آن را رودخانهء عظيمى است كه از « باسف » رودخانهء سمرقند مىآيد و در اين رودخانه شمشهاى طلا بدست مىآيد و در هيچ جاى خراسان طلا نيست ، مگر آنچه خبر يافته‌ام كه در اين رودخانه بدست مىآيد ، و در تمام شهرهاى خراسان قومى از عرب ، از « مضر » و « ربيعه » و ديگر طوائف يمن هستند ، مگر در « اسروشنه » چه آنان عرب را از همجوارى خويش مانع مىشدند ، تا آنكه مردى از بنى شيبان نزد آنان رفت و آنجا اقامت گزيد و در ميان ايشان زن گرفت و از شهر اسروشنه تا فرغانه دو منزل راه است .\r\n\r\nفرغانه\r\nشهر فرغانه كه شاه در آن سكونت دارد ، به آن « كاسان » گفته مىشود و آن شهرى است جليل القدر و با عظمت و همهء اين شهرها از مضافات سمرقند است .\r\n\r\nاشتاخنج ( تاشكند )\r\nاشتاخنج را كه شهرى است باشكوه ، دژها و روستاها است و مملكتى جداگانه بود . و معتصم مملكت اشتاخنج را در عهدهء « عجيف » نهاد و از آنجا تا سمرقند دو منزل راه است و از فرغانه تا چاچ پنج منزل ، و چاچ شهرى است با شكوه از توابع\r\n\r\n\r\n","description":"","footnote":"\r\n( 1 ) أسروشنه بفتح اول و سكون سين بىنقطه و ضم راء و فتح شين و نون ، چنان كه از سمعانى نقل شده و يا « أشروسنه » بضم همزه و سكون شين نقطه دار و ضم راء و فتح سين بى نقطه چنان كه بيشتر ضبط كرده‌اند .\r\n( 2 ) در مراصد الاطلاع « زامين » ضبط شده است .\r\n","page_name":" 70 ","page_number":88},
  {"content":"\r\n\r\nسمرقند و هر كس از سمرقند آهنگ چاچ كند ، هفت منزل رهسپار « خجنده » شود كه يكى از شهرهاى سمرقند است و سپس از « خجنده » تا چاچ چهار منزل است .\r\n\r\nچاچ ( شاش )\r\nو از « چاچ » تا مرز اعظم « اسبيشاب » دو منزل است ، و آن همان شهرى است كه جنگ با تركان از آن بانجام مىرسد و آخر مضافات سمرقند است ، اين بود آنچه از شهرهاى طخارستان و صغد و سمرقند و چاچ و فرغانه بر جادهء بزرگ است ، و ماوراى آن ، بلاد شرك است ، و عموم بلاد ترك كه خراسان و سيستان را احاطه دارد « تركستان » ، و تركها را چندين صنف و چندين مملكت است . از جمله : « خرلخيه » و « تغزغز » و « تركش » و « كيماك » و « غزّ » ، و هر صنفى از ترك را مملكتى جداگانه است ، و برخى از ايشان با برخى ديگر مىجنگند . و آنها را منزلها و قلعه‌هايى نيست بلكه در خيمه‌هاى تركى چند ضلعى منزل دارند ، و بند و طنابهاى آنها تسمه‌هايى از پوستهاى ستوران و گاوان ، و پوششهاى آنها نمدهايى است ، و اينان ماهرترين مردمى هستند در ساختن نمدها چه لباسشان از همان نمد است ، و در « تركستان » زراعتى جز « دخن » كه « گاورس » باشد نيست و خوراكشان فقط شير ماديانها است و از گوشت آنها نيز مىخورند ، و بيشتر خوراكشان گوشتهاى شكار است ، و آهن نزدشان اندك است و تيرهاى خود را از استخوانها مىسازند ، جز اينكه اينان بسرزمين خراسان احاطه دارند و از هر ناحيه‌اى مىجنگند و با آنها جنگ مىشود چنان كه ولايتى از ولايات خراسان نيست مگر آنكه آنان با تركها مىجنگند و تركان از هر صنفى نيز با آنان جنگ مىكنند . اين بود شهرهاى خراسان و سيستان و نواحى آن و مسافت ميان هر شهر و حالات آن ، پس هم اكنون واليان را از روزى كه فتح شده تا امروز ، و مبلغ خراج آن را باز گوئيم .\r\n\r\nواليان خراسان\r\nنخستين كس كه داخل خراسان شد ، « عبد اللّه بن عامر بن كريز بن ربيعة بن حبيب\r\n\r\n","description":"","footnote":"","page_name":" 71 ","page_number":89},
  {"content":"\r\n\r\nابن عبد شمس » بود ، عثمان بن عفان در سال سى به عبد اللّه كه آن روز والى بصره بود و هم به سعيد بن عاص بن امية بن عبد شمس عامل خود در كوفه نوشت و آن دو را دستور داد تا بسوى خراسان پيش روند و بهر يك از آن دو گفت كه اگر پيش از ديگرى به خراسان رسد او امير خراسان خواهد بود ، و نامه‌اى هم از پادشاه طوس به عبد اللّه بن عامر رسيده و او را گفته بود كه من تو را جلوتر به خراسان مىرسانم بدان شرط كه مرا حكومت نيشابور دهى ، پس وى را پيش رسانيد و عبد اللّه به او نوشته‌اى داد كه تا امروز نزد فرزندان وى است ، پس عبد اللّه بن عامر چندين ناحيه از خراسان را در سال سى و يك فتح كرد و بريزك وى عبد اللّه بن خازم سلمى فرماندهى داشت و احنف بن قيس تميمى نيز همراه وى بود ، سپس عبد اللّه بن عامر بازگشت و « قيس بن هيثم بن اسماء بن صلت سلمى » را والى خراسان قرار داد و احنف بن قيس را نيز همراه وى گذاشت ، سپس عبد اللّه « حاتم بن نعمان باهلى » را والى كرد و او در خراسان اقامت گزيد و فتح و جهاد مىكرد تا عثمان در سال سى و پنج كشته شد .\r\nامير المؤمنين على بن ابى طالب عليه السلام « جعدة بن هبيرة بن عمرو بن عائذ مخزومى » را والى خراسان قرار داد و هنگامى كه على بن ابي طالب عليه السلام در بصره بود ، « ماهويه » مرزبان مرو نزد وى آمده بود ، پس على با وى از در صلح در آمد و نوشته‌اى بوى داد كه تا امروز در مرو موجود است .\r\nچون على عليه السلام كشته شد ، معاويه ، « عبد اللّه بن عامر » را واليگرى خراسان داد و ابن عامر هم « عبد اللّه بن خازم سلمى » و « عبد الرحمن بن سمره » را به خراسان فرستاد ، پس هر دو رهسپار شدند و بر سر بلخ فرود آمدند تا آن را گشودند ، سپس عبد الرحمن بن سمره بازگشت و خراسان را به « عبد اللّه بن خازم سلمى » سپرد سپس معاويه ، زياد بن ابى سفيان را والى بصره و خراسان و سيستان قرار داد و زياد ، « حكم بن عمرو غفارى » صحابى رسول خدا را بامارت خراسان فرستاد و او در سال چهل و چهار رهسپار خراسان گرديد و مردى نيك رفتار و خوش رويه بود و چون\r\n\r\n","description":"","footnote":"","page_name":" 72 ","page_number":90},
  {"content":"\r\n\r\nفتح آنچه از نواحى خراسان بر دست وى گشوده شد بانجام رسيد ، زياد بوى نوشت كه امير المؤمنين معاويه به من نوشته است كه سيم و زر را براى وى برگزينم ، پس چيزى از طلا و نقره را بخش مكن . اما حكم به نوشتهء زياد اعتنايى نكرد و خمس را برداشت و باقىمانده را ميان مردم بخش كرد و به زياد نوشت كه من كتاب خدا را پيش از نامهء امير المؤمنين معاويه يافته‌ام و اگر آسمان و زمين بر بنده‌اى بسته باشد و سپس خدا را پرهيزكار شود ، هر آينه خدا براى وى از ميان آسمان و زمين گشايشى قرار دهد و السلام . « 1 » و مهلب بن ابى صفره يكى از رجال حكم بن عمرو بود و حكم در خراسان بدرود زندگى گفت ، سپس زياد ، « ربيع بن زياد بن انس بن ديان بن قطن بن زياد حارثى » را امير بر خراسان فرستاد و حسن بصرى منشى وى بود ، و معاويه « خالد بن معمّر سدوسى » را والى خراسان قرار داد و او هم به قصد خراسان رهسپار گرديد ، پس زياد زهرى را پنهانى بخورد وى داد و پيش از رسيدن به خراسان درگذشت ، پس آنگاه زياد ، « عبد اللّه بن ربيع بن زياد » را بجاى پدرش والى خراسان كرد و سپس او را عزل نمود و « عبد الرحمن بن سمرة بن حبيب » را بر سر كار آورد ، سپس زياد بمرد و معاويه عبد الرحمن را بر سر كار سيستان گذاشت و « عبيد اللّه بن زياد » را بواليگرى خراسان فرستاد و او را با لشكرهايى گسيل داشت و بوى دستور داد كه از رودخانهء بلاد طخارستان عبور كند ، پس با گروهى بيرون رفت و بر بلاد طخارستان حمله برد و تدبير امور و فرماندهى جنگ را مهلب بن ابى صفره بدست داشت و عبيد اللّه بن زياد دو سال در خراسان اقامت داشت و سپس نزد معاويه بازگشت و « اسلم بن زرعة بن عمرو بن صعق كلابى » را بر خراسان جانشين گذاشت ، آنگاه معاويه ،\r\n\r\n\r\n","description":"","footnote":"\r\n( 1 ) اين جمله از كلام امير المؤمنين على عليه السلام است كه در موقع تبعيد ابو ذر به ربذه در مقام وصيت و تسليت وى فرمود : « و لو ان السماوات و الارض كانتا على عبد رتقا ثم اتقى اللّه لجعل اللّه له منهما مخرجا » ( ر . ك . نهج البلاغه ، خطبهء 128 ) ابن اثير بعد از نقل نامهء زياد و جواب حكم در حدود آنچه يعقوبى نقل مىكند ، مىنويسد كه حكم پس از بخش كردن غنيمت ميان مردم گفت :\r\nخدايا اگر مرا نزد تو خيرى است ، پس مرا نزد خويش بر . پس در مرو خراسان در سال 50 درگذشت ( ر . ك . اسد الغابه ج 2 ص 36 ) .\r\n","page_name":" 73 ","page_number":91},
  {"content":"\r\n\r\nعبيد اللّه را بر بصره و برادرش « عبد اللّه بن زياد » را بر خراسان حكومت داد و عبد اللّه چهار ماه بر سر كار بود تا معاويه از ناتوانى و زبونى وى خبر يافت و او را عزل كرد .\r\nمعاويه پس از عبد اللّه بن زياد ، « عبد الرحمن بن زياد » را والى خراسان ساخت اما او را نپسنديد و از كار بر كنار كرد ، آنگاه معاويه ، « سعيد بن عثمان » را والى گردانيد و سعيد بن عثمان امتناع ورزيده و با وى بدرشتى سخن گفته بود ، پس رهسپار خراسان گرديد و بر سمرقند حمله بر دو گفته مىشود كه وى اول كسى است كه تا ما وراء النهر پيش رفت و بر طخارستان و بخارا و سمرقند حمله برد و رئيس خراج خراسان اسلم بن زرعه كلابى بود ، پس سعيد بن عثمان از وى خواستار مال شد ، اما اسلم چيزى به او نداد و مال را نزد عبيد اللّه بن زياد كه امير بصره بود مىفرستاد ، سپس اسلم بن زرعه از خراسان گريخت و قضيهء خويش را و اينكه سعيد بن عثمان خواستار گرفتن مال بوده است به معاويه گزارش داد ، پس معاويه ، سعيد بن عثمان را بر كنار كرد و « اسلم بن زرعه » را والى گردانيد ، اسلم رهسپار خراسان شد تا به « مروشاهجان » آمد و سعيد بن عثمان آنجا بود و اسلم جماعتى انبوه همراه داشت ، پس بعضى اصحاب وى نيزه‌اى به سراپردهء سعيد بن عثمان فرو برد و كنيزى از وى را كشت ، سعيد بن عثمان واقعه را به معاويه نوشت و معاويه هم به سعيد و اسلم نوشت كه هر دوتان باهم نزد من آئيد و قثم بن عباس بن عبد المطلب كه نزد سعيد بن عثمان رفته بود ، در مرو بدورد زندگى گفت « 1 » و مالك بن ريب شاعر همراه سعيد بن عثمان بود و يزيد بن ربيعة بن مفرّغ حميرى نيز همراه وى بود ، پس سعيد بن عثمان از خراسان بازگشت و عبيد اللّه بن زياد برادر خويش « عباد بن زياد » را والى خراسان گردانيد ، پس عباد به خراسان رفت و يزيد بن مفرغ را به مصاحبت برگزيد و ابن مفرغ هم سعيد را رها كرد و مصاحبت عباد را پيش گرفت ، اما معاشرت وى را نپسنديد و همينجا است كه عباد و خاندان زياد را هجو\r\n\r\n\r\n","description":"","footnote":"\r\n( 1 ) قثم بن عباس همراه سعيد بن عثمان بن خراسان رفت و در سمرقند بشهادت رسيد ( ر . ك . الاستيعاب و اسد الغابه ) و خود يعقوبى هم در تاريخ تصريح دارد كه وفات قثم در سمرقند بوده است ( ر . ك . ترجمهء تاريخ ج 2 ص 172 )\r\n","page_name":" 74 ","page_number":92},
  {"content":"\r\n\r\nكرده است ، سپس « عبد الرحمن بن زياد » والى خراسان شد ، پس از خراسان بازگشت و « قيس بن هيثم سلمى » را بجاى خويش نهاد .\r\nسپس يزيد بن معاويه ، « سلم بن زياد » را والى خراسان گردانيد و ميان او و برادرش عبيد اللّه بن زياد عناد شديدى بود ، پس مهلب بن ابى صفره و عبد اللّه بن خازم و طلحة بن عبد اللّه بن خلف خزاعى ، كه « طلحة الطلحات » همو است ، و عمر بن عبيد اللّه بن معمر تيمى و عبّاد بن حصين حبطى « 1 » و عمران بن فصيل برجمى و جز اينان از اشراف مردم از اهل بصره ، همراه وى رهسپار شدند و عبيد اللّه بن زياد خانه‌هاى همهء كسانى را كه همراه برادرش بيرون رفته بودند ويران ساخت ، پس يزيد بن معاويه بوى نوشت كه آنها را از مال خويش با گچ و آجر و چوب ساج بنا كند و آنها را از نو ساخت ، سلم بر سر خوارزم لشكر كشيد و شهر « كنداكين » « 2 » و بخارا را فتح كرد .\r\nيزيد بن معاويه مرد و فتنهء ابن زبير پيش آمد ، پس سلم بازگشت و « عرفجة ابن ورد سعدى » را جانشين گذاشت و « عبد اللّه بن خازم سلمى » به پيروى از سلم همراه وى رهسپار شد ، اما عبد اللّه او را باز گردانيد و فرمان حكومت وى را بر خراسان نوشت ، پس چون بازگشت ، عرفجه از تسليم حكومت بوى امتناع ورزيد و با تيراندازى بجنگ پرداختند و تيرى به « عرفجه » اصابت كرد و درگذشت ، و عبد اللّه بن خازم در خراسان دست در كار لشكر كشى و فتوحات زير فرمان ابن زبير بر سر كار بود تا آنكه عبد الملك بن مروان ، مصعب بن زبير را كشت و سرش را نزد عبد اللّه بن خازم فرستاد و بوى نوشت تا بفرمان بازآيد ، پس عبد اللّه سر مصعب را گرفت و آن را غسل داد و حنوط كرد و كفن نمود و به خاك سپرد و عبد الملك را پاسخى درشت داد و آنچه را عبد الملك براى وى قرار داده بود ، نپذيرفت ، پس مردم خراسان بر او تاختند و او را كشتند ، وكيع بن دورقيه او را كشت و براى عبد الملك بن مروان بيعت كرد و آنگاه\r\n\r\n\r\n","description":"","footnote":"\r\n( 1 ) حبط ككتف و يحرك : لقب حارث بن مالك بن عمرو و اولاد او را « حبطات » گويند حبطى منسوب است به آن ( منتهى الارب ) .\r\n( 2 ) كندكين بفتح و سكون و فتح دال : يكى از قراى صغد در نيم فرسخى دبوسيه .\r\n","page_name":" 75 ","page_number":93},
  {"content":"\r\n\r\nسرش را براى عبد الملك فرستادند .\r\nچون كارها براى عبد الملك بن مروان روبراه گشت ، « امية بن عبد اللّه بن خالد ابن اسيد بن ابى العيص بن امية بن عبد شمس » را والى خراسان گردانيد ، پس اميه از نهر جيحون گذشت و رهسپار بخارا شد ، سپس بكير بن وشّاح با وى مخالفت ورزيد و او هم بازگشت و پيوسته اميه بر خراسان حكومت داشت تا آنكه حجاج والى عراق شد ، پس چون حجاج والى عراق گرديد ، گزارش پريشانى و نابسامانى امير خراسان را به عبد الملك نوشت ، پس امر خراسان را بوى باز داد و او هم « مهلب بن ابى صفره » را والى خراسان و عبيد اللّه بن ابى بكره را والى سيستان گردانيد و چون مهلب به خراسان آمد ، مدتى اقامت گزيد و سپس رهسپار طخارستان و آنگاه « كش » شهر صغد گرديد ، سپس مهلب رنجور گشت و در حالى كه از خوره‌اى كه در پايش افتاده بود ، عليل بود ، به « مرورود » باز آمد ، سپس مهلب در خراسان مرد و پسر خويش « يزيد بن مهلب » را جانشين گذاشت و او هم مدتى بر سر كار ماند ، تا آنكه حجاج ، يزيد بن مهلب را بر كنار كرد و « مفضل بن مهلب » را والى خراسان گردانيد و او پيوسته در خراسان بر سر كار بود تا موقعى كه حجاج بر يزيد بن مهلب تاخت و او را زندانى كرد و چون حجاج بريزيد بن مهلب تاخت فرمان حكومت خراسان را براى « قتيبة بن مسلم باهلى » عامل خود در رى نوشت و او را فرمود تا مفضل و ديگر بستگان مهلب را دستگير كند و آنان را در قيد و بند نزد وى فرستد ، پس چنان كرد و قتيبة بن مسلم خود به خراسان آمد و خاندان مهلب را نزد حجاج فرستاد و آنگاه رهسپار بخارا شد و آن را فتح كرد و سپس به طالقان رفت و با « باذام » كه آنجا نافرمان شده بود ، جنگيد تا بر او ظفر يافت و او را كشت .\r\nهنگامى كه وليد بن عبد الملك بخلافت رسيد ، قتيبة در خراسان بر سر كار بود كارش چنان بالا گرفته و بر آن بلاد چيره گشته بود كه « نيزك طرخان » را كشت و رهسپار خوارزم گشت ، سپس رهسپار سمرقند شد و آن را فتح كرد و با « غوزك » اخشيد\r\n\r\n","description":"","footnote":"","page_name":" 76 ","page_number":94},
  {"content":"\r\n\r\nسمرقند صلح نمود .\r\nآنگاه سليمان بن عبد الملك روى كار آمد و حجاج هم چند ماه پيش از آن مرده بود ، پس يزيد بن مهلب را والى عراق گردانيد و او را فرمود تا آهنگ دست - نشانده‌هاى حجاج كند و چون قتيبة بن مسلم خبر يافت بفكر خلع سليمان افتاد ، پس وكيع بن ابى سود تميمى بر او تاخت و او را كشت و شك نداشت كه سليمان او را والى خراسان مىگرداند ، پس يزيد بن مهلب خود رهسپار خراسان شد و در جستجوى ياران قتيبه برآمد و وكيع بن ابى سود را بزندان افكند و هر ناخوشى را بوى رسانيد و نواحى خراسان با يزيد بن مهلب مخالفت ورزيدند ، پس برادران و فرزندان خويش را در نواحى خراسان پراكنده ساخت و كارهاى آن نواحى را به آنان واگذاشت .\r\nآنگاه عمر بن عبد العزيز بخلافت رسيد و چون يزيد از سر كار آمدن وى خبر يافت ، از خراسان بيرون رفت و پسر خويش مخلد را در آنجا جانشين گذاشت و همهء اموال خويش را با خويش حمل كرد ، پس قومى وى را نصيحت كردند كه چنان نكند ، اما او نپذيرفت و هنگامى به بصره رسيد كه عمر بن عبد العزيز او را عزل كرده و عدىّ بن ارطاة فزارى را بر سر كار آورده بود . پس عدى او را مجبور كرد تا نزد عمر رود و چون رفت عمر او را بزندان انداخت ، آنگاه عمر بن عبد العزيز « جراح بن عبد اللّه حكمى » را والى خراسان گردانيد و او را فرمود تا مخلد بن يزيد بن مهلب را بگيرد و او را در بند كند ، پس چنان كرد « 1 » و فرستادگان « تبت » نزد وى آمدند و از او خواستند كسى را نزد ايشان فرستد كه بدين اسلام شناساشان كند « 2 » ، سپس عمر بن عبد العزيز ، جراح بن عبد اللّه را از كار بر كنار ساخت و « عبد الرحمن بن نعيم غامدى » را بر سر كار آورد و به او نوشت كه زنان و فرزندان\r\n\r\n\r\n","description":"","footnote":"\r\n( 1 ) ر . ك . ترجمهء تاريخ ، ج 2 .\r\n( 2 ) و او هم سليط بن عبد اللّه حنفى را نزد ايشان فرستاد ( ر . ك . ترجمهء تاريخ ، ج 2 ) .\r\n","page_name":" 77 ","page_number":95},
  {"content":"\r\n\r\nمسلمين را از ما وراء النهر به مرو منتقل سازد ، اما آنها زير بار نرفتند و همانجا اقامت گزيدند .\r\nيزيد بن عبد الملك بن مروان روى كار آمد و مسلمة بن عبد الملك را والى عراق و خراسان گردانيد ، پس مسلمه « سعيد بن عبد العزيز بن حارث بن حكم بن ابى العاص » را والى خراسان قرار داد و او با پادشاه فرغانه جنگيد و از بلاد صغد « خجنده » را محاصره كرد و كشت و اسير گرفت ، سپس مسلمه او را عزل كرد و « سعيد ابن عمرو حرشى » از مردم شام را بحكومت خراسان منصوب كرد ، سپس خراسان و عراق براى « عمر بن هبيرهء فزارى » فراهم گرديد و او هم « مسلم بن سعيد بن اسلم بن زرعهء كلابى » را والى خراسان گردانيد ، پس به خراسان آمد و لشكر كشى كرد ، اما كارى از پيش نبرد و مردم فرغانه با وى جنگيدند و او را شكست دادند .\r\nچون هشام بن عبد الملك بن مروان بحكومت رسيد و داعيان بنى هاشم در خراسان آشكار شده بودند ، « خالد بن عبد اللّه بن يزيد بن اسد بن كرز قسرى » را والى عراق و خراسان گردانيد و او را دستور داد تا هر كس را مورد وثوق و اعتماد وى بود به خراسان فرستد ، پس خالد برادر خود « اسد بن عبد اللّه » را فرستاد و او از ايشان خبرى دريافت ، پس جماعتى از آنان را متهم ساخت و دستگير كرد و دستها و پاهاشان را بريد « 1 » و هشام از پريشانى كار خراسان خبر يافت و از طرف خويش « اشرس بن عبد اللّه سلمى » را والى قرار داد ، سپس او را بر كنار كرد و « جنيد ابن عبد الرحمن بن عمرو بن حارث بن خارجة بن سنان مرّى » را به كار گماشت ، سپس او را هم عزل كرد و « عاصم بن عبد اللّه بن يزيد هلالى » را والى گردانيد ، باز هشام خبر يافت كه خراسان گرفتار آشوب است ، پس دوباره آن را ضميمهء حكومت خالد بن عبد اللّه قسرى ساخت و او هم برادر خويش « اسد بن عبد اللّه » را به خراسان فرستاد و اسد بن عبد اللّه در خراسان مرد و « جعفر بن حنظلهء بهرانى » از مردم شام را بر\r\n\r\n\r\n","description":"","footnote":"\r\n( 1 ) ر . ك . ترجمهء تاريخ ، ج 2 .\r\n","page_name":" 78 ","page_number":96},
  {"content":"\r\n\r\nخراسان جانشين گذاشت . هشام ، خالد بن عبد اللّه را از حكومت عراق بر كنار كرد و « يوسف بن عمر ثقفى » را والى گردانيد و او را فرمود كه مردى را آشنا بامور خراسان ، نزد وى گسيل دارد ، پس يوسف : عبد الكريم بن سليط بن عطيهء حنفى را نزد وى فرستاد ، پس دربارهء خراسان و حال آن و رجال آن از وى پرسش مىنمود ، و او هم بوى پاسخ مىداد تا آنكه « نصر بن سيارليثى » را براى وى نام برد ، پس فرمان حكومت خراسان را بنام وى نوشت و پيش از آن بر ناحيه‌اى از نواحى خراسان حكومت داشت . پس جعفر بن حنظله را بر كنار كرد و خود امر خراسان را بدست گرفت و يحيى بن زيد بن حسين را از بلخ دستگير كرد و او را در « كهندز » « 1 » زندانى نمود و به هشام گزارش داد ، اما هنگامى نامه‌اش رسيد كه هشام مرده بود .\r\nپس وليد بن يزيد بن عبد الملك بخلافت رسيد و يحيى بن زيد چاره جويى كرد تا از محبس گريخت و به ناحيهء نيشابور رفت ، « 2 » پس نصر بن سيار ، سلم بن احوز هلالى را بر سر وى فرستاد و او در « جوزجان » به يحيى رسيد و با وى جنگيد و تيرى ناشناس رسيد و يحيى بن زيد را كشت و سلم بن احوز او را بر دروازهء جوزجان بدار آويخت . و يحيى همچنان بر سر دار بود تا آنكه ابو مسلم غلبه يافت و او را فرود آورد و كفن كرد و به خاك سپرد و هر كه را در كشتن وى همكارى داشته است ، كشت و داعيان بنى هاشم در خراسان در سال ( صد و ) بيست و شش بسيار شدند و نصر بن سيار با جديع بن على كرمانى ازدى جنگيد « 3 » و وليد كشته شد .\r\nيزيد بن وليد بن عبد الملك در حالى بخلافت رسيد كه كار خراسان آشفته بود و داعيان بنى هاشم بسيار شده و ربيعه و نزار از نصر بن سيار كناره‌گيرى كرده بودند .\r\nسپس مروان بن محمد بن مروان بن حكم خليفه شد و در آن موقع كار ابو مسلم\r\n\r\n\r\n","description":"","footnote":"\r\n( 1 ) در كهندز مرو ( ر . ك . ترجمهء تاريخ ، ج 2 ) قهندز در اصل نام دژ يا قلعهء ميان شهر و تعريب « كهن دز » است ، يعنى قلعهء قديمى و آنگاه در اثر استعمال مخصوص قلعه‌هاى شهرها شده است و آن در جاهاى بسيارى است ، در سمرقند و بخارا و بلخ و مرو و نيشابور و جاهايى جز اينها .\r\n( 2 ) ر . ك . ترجمه تاريخ ، ج 2 .\r\n( 3 ) ر . ك . ترجمهء تاريخ ، ج 2 .\r\n","page_name":" 79 ","page_number":97},
  {"content":"\r\n\r\nدر خراسان آشكار شده و نصر بن سيار از در افتادن با وى ناتوان گشته بود ، سپس نصر خواستار متاركه و رها كردن جنگ شد ، ابو مسلم ، نصر بن سيار را كشت و در سال يكصد و سى بر خراسان غلبه يافت و كارمندان و مردان خود را بر سر كار فرستاد و قحطبه و جز او را به عراق روانه ساخت .\r\nابو العباس عبد اللّه بن محمد امير المؤمنين بخلافت رسيد و دولت مبارك بنى هاشم بظهور رسيد و ابو مسلم تا سال صد و سى و شش در خراسان بود ، سپس از ابو العباس امير المؤمنين اذن حج خواست و او هم او را اذن داد ، پس به عراق آمد و « ابو داود خالد بن ابراهيم ذهلى » را بر خراسان جانشين گذاشت .\r\nابو العباس امير المؤمنين مرد و ابو جعفر منصور بخلافت رسيد و ابو داود خالد بن ابراهيم در خراسان جانشين ابو مسلم بود ، سپس ابو مسلم كشته شد و « سنباذ » در خراسان بخونخواهى ابو مسلم خروج كرد . پس منصور ، جهور بن مرار عجلى را بجنگ وى فرستاد تا او را شكست داد و كشت و سپاه وى را پراكنده ساخت و ابو جعفر منصور « عبد الجبار بن عبد الرحمن ازدى » را در سال صد و چهل و هشت والى خراسان گردانيد ، پس رهسپار خراسان گرديد و پيش از آن رئيس شرطهء منصور بود ، اما چون دارايى و افرادش در خراسان بسيار گشت ، نافرمانى را آشكار ساخت و سر مخالفت پيش گرفت ، پس منصور ، مهدى را فرستاد تا با وى جنگيد و او را اسير كرد و نزد ابو جعفر روانه ساخت ، تا او را در سال صد و چهل و نه كشت و در قصر ابن هبيره بدار آويخت . اقامت مهدى دررى بود كه قارن اسپهبد طبرستان نافرمان شد ، پس خازم بن خزيمهء تميمى و روح بن حاتم مهلبى را بر سر وى فرستاد و در نتيجه طبرستان گشوده شد و قارن اسير گرديد و مهدى « اسيد بن عبد اللّه خزاعى » را والى خراسان گردانيد و اسيد آنجا بمرد ، سپس « حميد بن قحطبهء طائى » را والى خراسان قرار داد و او هم مدتى آنجا بر سر كار بود ، سپس منصور او را بر كنار كرد و « ابو عون عبد الملك بن يزيد » را بر سر كار آورد .\r\n\r\n","description":"","footnote":"","page_name":" 80 ","page_number":98},
  {"content":"\r\n\r\nسپس كه مهدى بخلافت رسيده بود ، عبد الملك بن يزيد از كار بر كنار شد و مهدى « حميد بن قحطبه » را بحكومت خراسان بازگردانيد و حميد آنجا اقامت داشت تا مرد ، سپس مهدى « معاذ بن مسلم رازى » مولاى ربيعه را والى خراسان گردانيد و يوسف « برم » حرورى « 1 » خروج كرده بود و مهدى براى جنگ با يوسف برم ، يزيد بن مزيد بن زائدهء شيبانى را فرستاد تا با وى جنگيد و او را اسير گرفت و نزد مهدى فرستاد ، پس مهدى دو دست و دو پاى او را بريد ، « 2 » سپس بدنبال يوسف برم ، حكيم « 3 » يك چشم معروف به « مقنّع » خروج كرد و معاذ بن مسلم عامل خراسان بود و عقبة بن سلم هنائى و جبريل بن يحيى بجلى و ليث مولاى امير المؤمنين همراه وى بودند ، پس مهدى براى جنگ با « مقنع » تنها سعيد حرشى را مأمور كرد و او پيوسته مقنع را شكست مىداد تا به بلاد « صغد » رسيد و در يكى از قلعه‌هاى « كش » متحصن گشت پس چون كار محاصره بر وى سخت شد خود و همراهانش زهر نوشيدند و همگى مردند و قلعه گشوده شد و مهدى معاذ بن مسلم را از حكومت خراسان بر كنار كرد و « مسيّب بن زهير ضبىّ » را بر سر كار آورد ، سپس مهدى در آخر خلافت خود ، مسيب را هم بر كنار كرد و حكومت خراسان را به « فضل بن سليمان طوسى » داد ، و او همچنان بر سر كار بود تا مهدى بمرد .\r\nدر خلافت موسى ( هادى ) ، هارون رشيد ، « جعفر بن محمد بن اشعث خزاعى » را والى خراسان گردانيد ؛ پس به فلج گرفتار شد و مرد و بجاى وى پسرش « عباس ابن جعفر بن محمد بن اشعث » را والى قرار داد ، سپس او را هم از كار بر كنار ساخت و « غطريف بن عطاء » را كه دايى رشيد بود بر سر كار آورد ، اما او نتوانست خراسان را اداره كند ، پس وى را عزل كرد و « حمزة بن مالك بن هيثم خزاعى » را والى ساخت سپس او را هم بر كنار كرد و حكومت خراسان را به « فضل بن يحيى بن خالد بن برمك » داد ، پس رهسپار بلخ گرديد و چندين ناحيه از طخارستان و كابل شاه ، و شقنان را فتح\r\n\r\n\r\n","description":"","footnote":"\r\n( 1 ) ر . ك . ترجمهء تاريخ ، ج 2 .\r\n( 2 ) پس مهدى او را گردن زد و بدار آويخت ( ر . ك . ترجمهء تاريخ ، ج 2 ) .\r\n( 3 ) حكيم ، و بقولى حكم و بقولى عطا نام وى بوده است .\r\n","page_name":" 81 ","page_number":99},
  {"content":"\r\n\r\nكرد . سپس « فضل بن يحيى بن خالد » را هم عزل كرد و « على بن عيسى بن ماهان » را كه رئيس شرطهء رشيد بود بر سر كار آورد و هنگامى على بن عيسى به خراسان رسيد كه « ابو عمرو خارجى » خروج كرده بود ، پس با وى نبرد كرد تا او را كشت ، سپس حمزهء خارجى در « بادغيس » بر على بن عيسى بن ماهان خروج كرد و على بن عيسى بر سر وى تاخت و او را شكست داد و تعقيب كرد تا به كابل رسيد و با وى جنگيد و او را كشت و پس از حمزه ، « ابو خصيب » در باورد خروج كرد و على بن عيسى با وى نيز جنگيد و او را كشت و مالهاى هنگفتى بدست على بن عيسى افتاد ، و على ( بن عيسى ) رافع بن ليث بن نصر بن سيار بن رافع ليثى را بحكومت سمرقند فرستاده بود ، پس رافع نافرمان شد و سخت كارش بالا گرفت و نيرومند شد و رشيد خبر يافت كه اين نقشه‌اى است از خود على بن عيسى ، پس « هرثمة بن اعين » را بر سر وى فرستاد تا او را دستگير كرد و در ( بند ) آهن نزد رشيد فرستاد و اموال وى را هم ضبط كرد و فرستاد و در سال صد و نود و يك « هرثمة بن اعين بلخى » را والى خراسان قرار داد ، سپس رشيد به خراسان رفت و پسرش محمد امين را در بغداد جانشين گذاشت و مأمون را همراه خويش به خراسان برد ، و لشكرها همراه وى رهسپار شدند ، پس چون به طوس رسيد رنجور شد و بيمارى وى شدت يافت ، پس مأمون را به مرو فرستاد و هرثمه و فرماندهان را همراه وى ساخت و رشيد در جمادى الآخرهء سال صد و نود و سه در طوس وفات كرد و قبر وى در طوس است و « مأمون » به سمت والى خراسان و نواحى آن و ديگر مضافات آن در مرو باقى ماند و هرثمة بن اعين را براى جنگ با رافع بن ليث بن نصر بن سيار ليثى به سمرقند فرستاد و پيوسته با وى مىجنگيد تا سمرقند را فتح كرد و رافع در امان نزد وى آمد ، پس هرثمه او را نزد مأمون فرستاد و مأمون نزد محمد روانه ساخت و مژدهء فتح را بوى نوشت و مأمون بقيهء سال صد و نود و سه سال صد و نود و چهار را در مرو اقامت داشت ، سپس محمد بوى نوشت تا به بغداد رود و عباس بن موسى بن عيسى و محمد بن عيسى بن\r\n\r\n","description":"","footnote":"","page_name":" 82 ","page_number":100},
  {"content":"\r\n\r\nنهيك و صالح صاحب مصلى را نزد وى فرستاد ، اما مأمون از رفتن به بغداد امتناع ورزيد و گفت : اين نقض شرط است ، پس امين ، عصمة بن ابى عصمهء سبيعى را با سپاهى بر سر وى فرستاد ، اما عصمه در رى اقامت گزيد و پيش نرفت « 1 » ، پس على بن عيسى ابن ماهان را فرستاد و او را مأمور ( حكومت ) خراسان كرده بود « 2 » ، پس چون مأمون خبر يافت طاهر بن حسين بن مصعب بوشنجى را از مرو بفرماندهى چهار هزار فرستاد تا در رى با على بن عيسى روبرو شد و او را كشت ، سپس مأمون ، هرثمة بن اعين را نيز به عراق فرستاد و پيوسته خود مأمون در مرو اقامت داشت تا آنكه در آخر محرم سال صد و نود و هشت محمد كشته شد و بيعت با مأمون بعنوان خلافت بانجام رسيد ، سپس مأمون سال صد و نود و نه و سال دويست را در خراسان ماند و مردانى به عراق فرستاد ، پس حميد بن عبد الحميد بن ربعى طائى طوسى و سپس على بن هشام ابن خسرو مرو رودى و سپس ذى العلمين على بن ابى سعيد پسر خالهء فضل بن سهل را به سمت مأمور خراج عراق فرستاد و بعد از آن حسن بن سهل را بر همه كار ( عراق ) گسيل داشت و هرثمه خشمناك از عراق بازگشت و نزد مأمون رفت ، پس مأمون وى را بزندان افكند و او در سال دويست در مرو پس از سه روز در زندان بمرد ، سپس مأمون براى « رضا » على بن موسى بن جعفر بن محمد بن على بن الحسين بن على بن ابى طالب عليه السلام در مرو و در سال دويست و دو « 3 » بوليعهدى بيعت نمود و آنگاه در همان سال از مرو بيرون رفت و به آرامى راه مىپيمود تا به سرخس آمد و آنجا اقامت گزيد و فضل بن سهل وزيرش در سرخس ، در حمام كشته شد ، پس مأمون جماعتى را بخاطر وى كشت « 4 » ، آنگاه مأمون رهسپار طوس شد و چون به طوس آمد آنجا اقامت گزيد و اين در سال دويست و سه بود و رضا عليه السلام در طوس وفات كرد . مأمون پيش از اين با همهء پادشاهان خراسان مكاتبه كرد و آنان را بفرمان\r\n\r\n\r\n","description":"","footnote":"\r\n( 1 ) ر . ك . ترجمهء تاريخ ، ج 2 .\r\n( 2 ) ر . ك . ترجمهء تاريخ ، ج 2 .\r\n( 3 ) در تاريخ ، بيعت ولايت عهد را در روز دوشنبه هفتم ماه رمضان سال 201 نوشته است ( ر . ك . ترجمهء تاريخ ج 2 )\r\n( 4 ) ر . ك . ترجمهء تاريخ ، ج 2 .\r\n","page_name":" 83 ","page_number":101},
  {"content":"\r\n\r\nآورد ، تا آنكه كار خراسان روبراه گشت و « رجاء بن ابى ضحاك » را بر تمام خراسان والى گردانيد و دختر فضل بن سهل را بزنى گرفت . مأمون در نيمهء صفر سال دويست و چهار وارد بغداد شد و تمام خراسان بر دست رجاء بن ابى ضحاك تباه گشته بود ، پس مأمون « غسان بن عباد » را والى خراسان گردانيد و او كار خراسان را اصلاح كرد و بر دست وى روبراه گشت و مأمون او را ستود و در بقيهء سال دويست و چهار و چند ماهى از سال دويست و پنج بر سر كار ماند ، سپس « طاهر بن حسين بن مصعب بوشنجى » چاره‌جويى كرد تا مأمون واليگرى خراسان را بوى داد و فرمانى بر خراسان براى وى نگاشت ، پس طاهر در سال دويست و پنج رهسپار خراسان گرديد و چون نظر بدى از مأمون بوى رسيد ، مخالفتى ورزيد كه در آن جانب احتياط را نگه داشت و مأمون خبر آن را دريافت و بقولى در كشتن وى بوسيلهء زهرى حيله كرد و طاهر در سال دويست و هفت درگذشت ، پس مأمون بجاى وى « طلحة بن طاهر بن حسين » را بامارت خراسان برگزيد و او هفت سال امير خراسان و كار وى روبراه بود ، سپس طلحة بن طاهر در سال دويست و پانزده وفات كرد و مأمون « عبد اللّه بن طاهر » را والى نواحى عراق عجم و آذربايجان گردانيده بود و او هم رهسپار شد و رنجور در دينور اقامت گزيد ، پس مأمون او را بجاى برادرش طلحة بن طاهر والى خراسان گردانيد و فرمان و دستور امارت وى را با اسحاق بن ابراهيم و يحيى ابن اكثم قاضى القضاه فرستاد ، پس عبد اللّه بن طاهر رهسپار خراسان گرديد و در نيشابور منزل گزيد و آنجا را وطن خويش قرار داد و هيچ واليى از واليان خراسان پيش از وى آنجا منزل نكرده بود ، عبد اللّه بن طاهر چهارده سال در حكومت خراسان و مضافات آن با استقامت و كمال قدرت در حالى كه كار همهء بلاد روبراه بود ، بر سر كار ماند و سپس در سال دويست و سى در چهل و هشت سالگى در نيشابور درگذشت .\r\nپس واثق ، پسرش « طاهر بن عبد اللّه بن طاهر » را والى خراسان گردانيد و\r\n\r\n","description":"","footnote":"","page_name":" 84 ","page_number":102},
  {"content":"\r\n\r\nدر مدت خلافت واثق و متوكل و منتصر و قسمتى از خلافت مستعين در خراسان بر سر كار بود و هجده سال در حالى كه همهء امور روبراه بود حكومت خراسان را بدست داشت ، سپس در رجب سال دويست و چهل و هشت در چهل و چهار سالگى در نيشابور بدرود زندگى گفت .\r\nو مستعين حكومت خراسان را به پسرش « محمد بن طاهر بن عبد اللّه بن طاهر » داد و محمد از سال دويست و چهل و هشت تا سال دويست و پنجاه و نه در خراسان بر سر كار بود و در اثر خروج حسن بن زيد طالبى در طبرستان و جز آن ، و خروج يعقوب بن ليث صفار در سيستان و دست اندازى وى بنواحى خراسان امور آشفته گشته بود ، سپس يعقوب بن ليث صفار در شوال سال دويست و پنجاه و نه « 1 » رهسپار نيشابور شد و محمد بن طاهر را دستگير كرد و خود و خاندانش را در بند نمود و اموالشان و هر چه را در خانه‌هاى خود داشتند ضبط كرد و آنان را در قيد و بند به « قلعهء كرمان » كه به آن « قلعهء بم » گفته مىشود فرستاد و همچنان به آن حال بودند تا آنكه صفار مرد و خراسان از آنان تهى گشت و « عمرو بن ليث » برادر صفار به خراسان آمد .\r\nبدين ترتيب خاندان طاهر واليان خراسان پنجاه و پنج سال بر سر كار بودند « 2 » و پنج نفر از اينان بر خراسان حكومت كردند اما با سپرى شدن دولتها ، ( نظم ) امور گسسته مىشود و حالها دگرگون مىگردد و ناتوانى روى مىدهد و زبونى و كوتاهى بظهور مىرسد .\r\nخراج خراسان در هر سال از همهء نواحى بجز خمسهايى كه از مرزها بدست مىآمد ، به چهل ميليون درهم مىرسيد و آل طاهر همه‌اش را در راهى كه صلاح مىديدند مصرف مىكردند و علاوه بر اينها از عراق هم بجز هديه‌ها سيزده ميليون درهم بدست\r\n\r\n\r\n","description":"","footnote":"\r\n( 1 ) تاريخ مؤلف بحوادث همين سال 259 خاتمه يافته است ( ر . ك . ترجمهء تاريخ ، ج 2 ) .\r\n( 2 ) از سال 205 كه مأمون « طاهر بن حسين » را والى خراسان قرار داد ، تا سال 259 كه محمد بن طاهر از كار بر كنار شد .\r\n","page_name":" 85 ","page_number":103},
  {"content":"\r\n\r\nايشان فرستاده مىشد .\r\nاين بود بخش مشرق كه ما از آن همانچه را به ياد داشتيم و از آن خبر يافته بوديم يادآور شديم و حالات آن را توصيف كرديم ، پس اكنون بايد بخش قبله و آنچه را در آن است باز گوئيم و توفيق از خداست .\r\n\r\n","description":"","footnote":"","page_name":" 86 ","page_number":104},
  {"content":"\r\n\r\n\r\nبخش دوم قبله\r\nهر كس بخواهد از بغداد به كوفه و آنگاه به راه حجاز و مدينه و مكه و طائف رهسپار شود از بغداد تا كوفه سى فرسخ و سه منزل است كه اول آنها « قصر ابن هبيره » « 1 » در دوازده فرسخى بغداد است ، و يزيد بن عمر بن هبيرهء فزارى در دوران مروان بن محمد بن مروان آن را بنا كرد و پسر هبيره آن روز از طرف مروان حاكم عراق بود و مىخواست از كوفه دور باشد ، و آن شهرى است آباد و باشكوه كه عاملان و واليان در آن منزل مىكنند و اهالى آن مردمى بهم آميخته‌اند و آن بر نهرى واقع است كه از فرات جدا مىشود و آن را « صراة » گويند و ميان « قصر ابن هبيره » و فرات اصلى باندازهء دو ميل راه است تا پلى كه روى فرات اصلى است و آن را « جسرسورا » « 2 » گويند ، و از « قصر ابن هبيره » به محلى كه آن را « سوق اسد » « 3 » گويند ، در غرب فرات در ناحيه‌اى كه به آن « فلوجه » « 4 » گفته مىشود ، و از « سوق اسد » به كوفه روند . مسافتهاى از بغداد تا كوفه در عمارتها و قريه‌هاى بزرگ پيوستهء آبادى است كه مردمى بهم آميخته از عجم و عرب در آنها سكونت دارند و كوفه شهر بزرگ عراق و مصر اعظم و قبة الاسلام و محل هجرت مسلمين است و نخستين شهرى در عراق است كه مسلمين در سال\r\n\r\n\r\n","description":"","footnote":"\r\n( 1 ) همين « قصر ابن هبيره » بود كه سفاح پس از رسيدن بخلافت در آن منزل گزيد و بر بناى آن افزود و « هاشميه » اش ناميد اما چون نام ابن هبيره از آن زايل نشد ، رهايش نمود و شهرى در مقابل آن بنا كرد .\r\n( 2 ) سورا ، بر وزن بشرى ، جايى است از زمين بابل ( معجم البلدان ) . گويم : آن شهرى است زير حله و آن را رودخانه‌اى است كه به آن نسبت داده مىشود و نيز ناحيه‌اى است از فرات ( مراصد الاطلاع ) .\r\n( 3 ) « سوق اسد » به اسد بن عبد اللّه قسرى بجلى برادر خالد بن عبد اللّه قسرى منسوب است كه نام وى را مؤلف در شمار واليان خراسان ذكر كرد .\r\n( 4 ) بفتح اول و تشديد لام ضمه‌دار ، فلوجهء كبرى و فلوجهء صغرى : دو آبادى بزرگ است از سواد بغداد و كوفه نزديك عين التمر .\r\n","page_name":" 87 ","page_number":105},
  {"content":"\r\n\r\nچهارده براى ساختمان خط كشى كردند و خطه‌ها را براى خود نشان‌دار ساختند و زمينهاى نشان دار عرب آنجاست و كوفه بر معظم فرات است و شرب اهالى از همان آب فرات تأمين مىشود ، كوفه از پاكيزه‌ترين و با گشايش‌ترين و حاصلخيزترين و وسيعترين شهرها است و خراج آن جزء خراج نواحى سواد است و نواحى آن كه بوى منسوب است ، عبارت است از ، « طسوج جبّه » « 1 » و « طسوج بداه » و « فرات بادقلا » و « سالحين » « 2 » و « نهر يوسف » و حيره در سه ميلى كوفه و بر نجف واقع است و نجف ساحل درياى شور بوده كه در روزگار قديم تا حيره مىرسيده است و حيره منازل خاندان « بقيله » « 3 » و جز آنها است و منازل پادشاهان بنى نصر از لخم يعنى خاندان نعمان بن منذر همينجا بوده است و اشراف اهل حيره نصرانىاند ، از جمله از قبايل عرب كه كيش نصرانيت دارند ، از بنى تميم : آل عدى بن زيد عبادى شاعر ، و از سليم و از طىء و جز ايشان ، و « خورنق » نزديك حيره در طرف مشرق واقع است و ميان آن و حيره سه ميل راه است و « سدير » نيز در بيابانى است نزديك حيره « 4 » .\r\n\r\nخطه‌هاى كوفه « 5 »\r\nعمر بن خطاب به سعد بن ابى وقاص پس از آنكه عراق را فتح نمود ، نوشت و او را دستور داد تا در كوفه منزل كند و مردم را نيز دستور دهد تا آن را براى ساختمان خط بركشند و نشان‌دار سازند ، پس هر قبيله‌اى با رئيس خود خطه‌اى برگرفتند ، پس عمر اصحاب رسول خدا صلى اللّه عليه و آله را قطعه زمين بخشيد و\r\n\r\n\r\n","description":"","footnote":"\r\n( 1 ) طسوج ، بفتح اول و تشديد سين ضمه دار : يعنى ناحيه و جبه ، بضم اول و تشديد با :\r\nنام چندين محل است از جمله محلى در سواد كوفه .\r\n( 2 ) در مراصد الاطلاع گويد : سالحين و نيز صالحين كه عامهء مردم گويند ، هر دو خطا است و صحيح آن « سيلحين » است ، قريه‌اى است از نهر عيسى در بغداد . جاى ديگر گويد : طسوجى است نزديك بغداد كه ميان آن و بغداد باندازهء سه فرسخ فاصله است و نيز قريه‌اى است كه عامه آن را « صالحين » نامند و همان است كه مثنى بن حارثه در آن شب را بسر برد و بامدادان بر بازار بغداد غارت برد ( ر . ك . ترجمهء تاريخ ص 219 ) .\r\n( 3 ) بنو بقيله كجهينه : بطنى است ( منتهى الارب ) .\r\n( 4 ) ر . ك . ترجمهء تاريخ ص 256 .\r\n( 5 ) خط و خطه نيز بالكسر : زمين كه در آن فرود آيند و پيش از آن كسى فرود نيامده باشد ، و منه : خطط الكوفة و البصرة ( منتهى الارب ) .\r\n","page_name":" 88 ","page_number":106},
  {"content":"\r\n\r\nقبيلهء عبس پهلوى مسجد واقع شدند ، سپس قومى از ايشان به كنارهء كوفه منتقل شدند ، سلمان بن ربيعهء باهلى و مسيب بن نجبهء فزارى و مردمى از قيس در مقابل خانهء ابن مسعود منزل گرفتند ، و عبد اللّه بن مسعود و طلحة بن عبيد اللّه و عمرو بن حريث پيرامون مسجد خانه‌ها ساختند ، و عمر ، جبير بن مطعم را قطعه زمين داد ، پس خانه‌اى ساخت و سپس آن را به موسى بن طلحه فروخت و سعد بن قيس را نزديك خانهء سلمان بن ربيعه چنان كه ميان آن دو راه فاصله بود قطعه زمين داد ، و سعد بن ابى وقاص براى خود زمين همان خانه‌اى را كه به « خانهء عمر بن سعد » معروف است برگزيد و نيز خالد بن عرفطه و خبّاب بن ارت و عمرو بن حارث بن ابى ضرار و عمارة بن رويبهء تميمى را قطعه زمين داد و ابو مسعود عقبة بن عمرو انصارى را قطعه زمين داد و بنى شمخ بن فزاره را نزديك جهينه قطعه زمين داد و هاشم بن عتبة بن ابى وقاص را در « چهار سوى خنيس » « 1 » قطعه زمين داد و شريح بن حارث طائى را قطعه زمين داد ؛ و نيز عمر ، اسامة بن زيد را قطعه زمين خانه‌اى بخشيد ميان مسجد تا خانهء عمرو بن حارث بن ابى ضرار و نصف اخيه را كه فضايى نزديك مسجد بود به ابو موسى اشعرى واگذاشت و نصف ديگر اخيه را به حذيفة بن يمان با جماعتى از « عبس » بخشيد و اخيه فضايى بود براى ستوران مسلمين ، و عمرو بن ميمون اودى را همان ميدانى كه معروف بنام « على بن ابى طالب عليه السلام » است ، قطعه زمين داد و ابو جبيرهء انصارى را كه رئيس « ديوان سپاهيان » بود قطعه زمين داد و ناحيهء « جبّانهء بشر » « 2 » را به عدى حاتم و ديگر رجال طىء واگذاشت و زبير بن عوام را قطعه زمين داد و جرير بن عبد اللّه بجلى و ديگر رجال بجيله را قطعه زمين وسيع بزرگى بخشيد و قطعه زمينى از ناحيهء جهينه تا بنى اود به اشعث بن قيس كندى و رجال كنده واگذار كرد و قومى از « ازد »\r\n\r\n\r\n","description":"","footnote":"\r\n( 1 ) منسوب به « خنيس » بن سعد برادر نعمان بن سعد ، جد ابو يوسف قاضى يعقوب بن ابراهيم بن حبيب بن خنيس .\r\n( 2 ) جبانه ، بفتح اول و تشديد با ، و جبان نيز ، در اصل بمعنى بيابان است و مردم كوفه « گورستان » را « جبانه » نامند و در كوفه محله‌هائى بنام « جبانه » است ، از جمله « جبانهء كنده » و « جبانهء سبيع » و « جبانهء ميمون » و « جبانهء عرزم » و « جبانهء سالم » و جز اينها كه همه‌اش در كوفه است .\r\n","page_name":" 89 ","page_number":107},
  {"content":"\r\n\r\nآمدند و ميان بجيله و كنده زمينى تهى بدست آوردند و همانجا منزل گزيدند و قبيلهء « همدان » در كوفه پراكنده گشتند و « تميم » و « بكر » و « اسد » آمدند و در كناره‌ها منزل كردند و ابو عبد اللّه جدلى را در ميان بجيله قطعه زمين داد ، پس جرير بن عبد اللّه گفت : چرا اين مرد با اينكه از ما نيست در ميان ما فرود آمده است ؟\r\nعمر به او گفت : به آنچه براى تو بهتر است منتقل شو ؛ و او هم به بصره منتقل شد و عامهء « احمس » « 1 » از ( مجاورت ) جرير بن عبد اللّه به « جبانه » منتقل شدند و خطه‌ها تغيير يافت و بنام قومى كه بعدها خريدند و ساختمان كردند معروف گرديد ، و هر قبيله‌اى را « جبانه » اى بود بنام خودشان و سرورانشان معروف ، از جمله : « جبانهء عرزم » « 2 » و « جبانهء بشر » و « جبانهء ازد » و « جبانهء سالم » و « جبانهء مراد » و « جبانهء كنده » و « جبانهء صائديان » « 3 » و « صحراى اثير » « 4 » و « صحراى بنى يشكر » و « صحراى بنى عامر » . عمر بن خطاب به سعد نوشت كه كوچه‌هاى كوفه را پنجاه ذراع به « ذراع سوداء » قرار دهد و بازارها از قصر و مسجد تا سراى وليد تا « قلائين » « 5 » تا سراهاى ثقيف و اشجع « 6 » قرار داده شد و سايه‌بانهايى از بوريا داشت ، تا دوران خالد بن عبد اللّه قسرى كه بازارها را ساخت و براى هر صنفى از بازرگانان سرايى و دربندى قرار داد و كرايهء آنها را بسپاهيان اختصاص داد چه ده‌هزار مرد جنگى در كوفه اقامت مىداشتند .\r\n\r\nمنزلهاى از كوفه تا مدينه و مكه\r\nكسى كه خواهد از كوفه به حجاز رود ، بر سمت قبله در منزلهايى آباد و آبخورهايى داير كه خلفاى بنى هاشم را در آنها قصرهايى است ، بيرون رود . اول آن منازل « قادسيه » است ، سپس « مغيثه » « 7 » سپس « قرعاء » « 8 » سپس « واقصه » سپس « عقبه » سپس « قاع » « 9 »\r\n\r\n\r\n","description":"","footnote":"\r\n( 1 ) بنو احمس بطنى است از ضبيعه ( منتهى الارب ) .\r\n( 2 ) عرزم ، بفتح اول و سوم و سكون دوم : نام مردى است كه آنجا خشت مىزد و بوى نسبت داده شد .\r\n( 3 ) صائد بطنى است از قبيلهء همدان\r\n( 4 ) اثير ، بر وزن زبير ، اثير بن عمرو سكونى پزشك كوفى است و صحراى اثير بنام وى معروف است .\r\n( 5 ) بنام تا به سازها ، يا قليه پزها .\r\n( 6 ) ثقيف و اشجع دو قبيله است .\r\n( 7 ) منزلى در راه مكه بعد از عذيب به طرف مكه ، شهرى بوده است كه ويران شده و در آن قصرى و بركه‌اى و چاههايى است .\r\n( 8 ) ميان آن و واقصه هشت فرسخ است .\r\n( 9 ) يوم القاع ، يكى از ايام معروف عرب ميان بكر بن وائل و بنى تميم كه اوس بن حجر بدست بسطام بن قيس اسير شد ، به همين محل منسوب است .\r\n","page_name":" 90 ","page_number":108},
  {"content":"\r\n\r\nسپس « زباله » سپس « شقوق » « 1 » سپس « بطان » « 2 » و آنجا قبر عبادى است و اين چهار محل ديار بنى اسد است و « ثعلبيه » كه شهرى است و باره‌اى دارد و « زرود » و « اجفر » « 3 » منازل طىء ، سپس شهر « فيد » همان شهرى است كه عاملان راه مكه در آن منزل مىكنند و اهالى آن طائىاند و اين شهر در پايين كوه معروفشان « سلمى » « 4 » است و « توز » « 5 » و اينها منازل قبيلهء طى باشد و « سميراء » « 6 » و « حاجر » كه اهالى آن دو قبيلهء قيس و بيشترشان بنى عبس‌اند و « نقره » و « معدن نقره » « 7 » كه اهالى آن مردمى بهم آميخته از قيس و جز آنهايند و هر كس قصد مدينهء رسول خدا داشته باشد از همينجا به طرف « بطن نخل » « 8 » بر مىگردد و هر كس آهنگ مكه كند پس به « مغيثة الماوان » « 9 » رود كه ديار « محارب » « 10 » است ، سپس به « ربذه » سپس « سليله » « 11 » سپس « عمق » « 12 » سپس « معدن بنى سليم » « 13 » سپس « افيعيه » « 14 » سپس « مسلح » « 15 » سپس « غمره » « 16 » و از اينجا براى حج محرم مىشوند ، سپس « ذات عرق » « 17 » ، سپس « بستان ابن عامر » « 18 » سپس « مكه » .\r\n\r\nمدينهء رسول خدا\r\nو كسى كه آهنگ مدينهء رسول خدا كند ، از منزلى كه به آن « معدن النقره » گفته مىشود ، به « بطن نخل » رود ، سپس « عسيله » « 19 » سپس « طرفه » « 20 » سپس « مدينه » و\r\n\r\n\r\n","description":"","footnote":"\r\n( 1 ) بضم اول ، جمع شق .\r\n( 2 ) بطان بكسر اول ، نيز شهرى است در يمن از مخلاف سنحان\r\n( 3 ) بفتح اول و ضم سوم ، جمع قلت « جفر » : جايى ميان فيد و خزيميه ، ميان آن و فيد به طرف مكه سى و شش فرسخ فاصله است .\r\n( 4 ) بفتح اول و الف مقصوره : يكى از دو كوه معروف قبيلهء طىء كه « اجأ » بر وزن سبب ، و سلمى باشد .\r\n( 5 ) بضم اول : كوهى است كه آن را « مخروق » نيز گويند .\r\n( 6 ) بر وزن زليخاء .\r\n( 7 ) ظاهر مراصد الاطلاع آن است كه « نقره » را « معدن نقره » نيز گويند و آن دو را بفتح نون و بروايتى بكسر نون ضبط كرده‌اند .\r\n( 8 ) قريه‌اى نزديك مدينه بر راه بصره .\r\n( 9 ) ماوان ، نام واديى ميان نقره و ربذه .\r\n( 10 ) بنى محارب قبيله‌اى است .\r\n( 11 ) بر وزن سفينه .\r\n( 12 ) بفتح اول و سكون ثانى .\r\n( 13 ) معدن بنى سليم ، همان « معدن فران » بفتح فا مىباشد كه آبگاهى است براى بنى سليم .\r\n( 14 ) بضم اول و كسر عين .\r\n( 15 ) بفتح ميم و لام .\r\n( 16 ) بفتح غين و راء : مرز ميان تهامه و نجد .\r\n( 17 ) بكسر عين ؛ احرامگاه اهل عراق و مرز ميان تهامه و نجد\r\n( 18 ) بستان ابن معمر محل بهم پيوستن دو نخله است : نخلهء يمانيه و نخلهء شاميه كه دو وادىاند و مردم بغلط مىگويند : بستان ابن عامر ( مراصد الاطلاع ) .\r\n( 19 ) عسيله بضم اول بر وزن جهينه آبى است در شرق سميراء ( منتهى الارب ) .\r\n( 20 ) طرف بر وزن كتف و بتحريك : جايى است در سى و شش ميلى مدينه .\r\n","page_name":" 91 ","page_number":109},
  {"content":"\r\n\r\nمدينه چنان كه رسول خدا آن را نام نهاده شهرى است پاكيزه ( طيبه ) « 1 » در زمينى هموار و سازگار كه هم بيابانى است و هم كوهستانى ، چه آن را دو كوه است ، يكى از آن دو « احد » و ديگرى « عير » « 2 » و اهالى آن مهاجران و انصار و تابعان‌اند و در آن قبيله‌هاى عرب از قيس بن عيلان ، از مزينه و جهينه و كنانه و جز اينان سكونت دارند و آن را چهار رودخانه است كه در موقع باران و سيل ، آب آنها از كوههايى واقع در محلى كه به آن « حرّهء بنى سليم » گفته مىشود و در ده فرسخى مدينه واقع است ، جارى مىشود و آن رودخانه‌ها « وادى بطحان » « 3 » و « عقيق اكبر » « 4 » و « عقيق اصغر » « 5 » و « وادى قناة » « 6 » است ، آبهاى اين رودخانه‌ها در موقع سيلها روان است و سپس همه‌اش در جايى كه به آن « غابه » گفته مىشود ، فراهم مىگردد و آنگاه به رودخانه‌اى بنام « وادى اضم » مىرود سپس « عقيق اكبر » و « عقيق اصغر » در چاههايى بيرون مىآيد كه از آنها است : « بئر رومه » « 7 » كه در ميان بنى مازن حفر شده است و « بئر عروه » ، پس مردم مدينه در باقى ايام سال از اين دو چاه و جز اين دو از چاههايى كه شهرت اين دو چاه را ندارد ، مىنوشند ، و در مدينه چاههايى است كه با « نواضح » يعنى شترانى كه در كشيدن آب با دولاب به كار مىرود ، نخلستانها و مزرعه‌ها از آن آبيارى مىشود در مدينه چشمه‌هاى جوشندهء\r\n\r\n\r\n","description":"","footnote":"\r\n( 1 ) طيبه بالفتح : مدينة الرسول عليه السلام ، قيل انما سميت بطيبة بنت قيدار بن اسماعيل عليه السلام و كانت تسكنها ! ( منتهى الارب ) . ابن ابى الحديد در ذيل كلام على عليه السلام « و هجرته بطيبة » مىنويسد : نام مدينه « يثرب » بود ، پس رسول خدا آن را « طيبه » ناميد ( نهج البلاغه ، خطبهء 159 ، شرح ابن ابى الحديد ج 2 ص 473 ) طيبه نام مدينة الرسول است و آن را طيبه و « طابه » نيز گويند ( مراصد الاطلاع ) .\r\n( 2 ) بفتح اول : كوهى است در « مدينه و فى الحديث » انه حرم ما بين عير الى ثور ( منتهى الارب ) .\r\n( 3 ) بضم اول و سكون ثانى نزد محدثان و بفتح اول و كسر ثانى نزد لغويان و بقولى بفتح اول و سكون ثانى . شاعر گفته است :\r\n سقيا لسلع و لساحاتها * و العيش فى اكناف بطحان \r\n. ( 4 ) از طرف حره تا قصر مراجل .\r\n( 5 ) از پائين قصر مراجل تا آخر عرصه ، شاعر گفته است :\r\n انى مررت على العقيق و اهله * يشكون من مطر الربيع نزورا \r\n. ( 6 ) گفته شده كه اين رودخانه از طائف مىآيد و در « ارحضيه » و « قرقرة الكدر » مىريزد ، سپس تا « بئر معونه » مىآيد و آنگاه بر كنار كوه « قدوم » تا پاى قبور شهداى احد مىگذرد .\r\n( 7 ) بضم را : زمينى است در مدينه ميان جرف و رعانه كه مشركين در سال خندق آنجا فرود آمدند .\r\n","page_name":" 92 ","page_number":110},
  {"content":"\r\n\r\nگوارايى است كه از آنها است : « عين الصورين » « 1 » و « عين ثنيّهء مروان » و « عين الخانقين » « 2 » و « عين ابى زياد » و « خيف القاضى » و « عين برد » و « عين ازواج نبى » . و بيشتر دارايى مردم مدينه خرما درخت است و زندگى و خوراكشان از آن تأمين مىشود و خراج مدينه از ده يك نخلستان و صدقات است ، و درياى اعظم با مدينه سه روز راه فاصله دارد و ساحل مدينه جايى است بنام « جار » « 3 » و كشتيهاى بازرگانان و كشتيهايى كه از مصر خوار و بار حمل مىكند ، آنجا پهلو مىگيرد ، و از مدينه تا « قبا » شش ميل راه است و منازل اوس و خزرج پيش از اسلام در قبا بود و پيامبر خدا پيش از آنكه به محل مدينه منتقل شود ، آنجا فرود آمد ، چه وى در قبا بر كلثوم بن هدم فرود آمد ، سپس كه كلثوم مرد در خانهء سعد بن خيثمهء انصارى منزل كرد و خانهء سعد بن خيثمه در پهلوى مسجد قبا بود سپس به مدينه منتقل شد و قلعه‌هاى آن را نوشت و مردم در آن براى ساختمان زمينها برگزيدند و پيش از آن پراكنده بودند و ساختمانها برخى ببرخى پيوسته گشت تا به صورت شهرى درآمد و از مدينه تا مكه ده منزل آباد و مسكون است ، اول آنها « ذو الحليفه » « 4 » است كه حاجيان هرگاه از مدينه رهسپار شوند از آنجا محرم گردند ، و از آنجا به « حضيره » « 5 » روند كه منازل بنى فهر از قريش است ، و به « ملل » « 6 » كه اكنون منازل قومى از فرزندان جعفر بن ابي طالب است ، و به « سياله » « 7 » كه قومى از فرزندان حسن بن على بن ابي طالب عليه السلام در آن سكونت دارند و قومى از قريش و جز آنان آنجا بوده‌اند ، و به « روحا » كه منزلهاى مزينه است ، و به « رويثه » « 8 » كه قومى از فرزندان عثمان بن عفان و جز آنان از عرب در آن منزل دارند ، و به « عرج » « 9 » كه آن\r\n\r\n\r\n","description":"","footnote":"\r\n( 1 ) ظاهرا بفتح صاد و تشديد واو فتحه‌دار باشد ، چه صور بفتح صاد و تشديد واو فتحه‌دار از اعمال مدينه است .\r\n( 2 ) خانقان : جايى است در مدينه كه آبهاى سه رودخانهء بزرگ بطحان و عقيق و قناة آنجا فراهم مىشود .\r\n( 3 ) جار : شهرى است در ساحل درياى قلزم كه ميان آن و مدينه روزى و شبى است\r\n( 4 ) بضم حاى بى نقطه ، قريه‌اى است كه ميان آن و مدينه شش يا هفت ميل راه است .\r\n( 5 ) حضير ، بلفظ تصغير : منزلى است ميان ذى الحليفه و ملل .\r\n( 6 ) بفتح ميم و لام اول : تا مدينه دو شب راه فاصله دارد .\r\n( 7 ) بفتح سين و تخفيف يا .\r\n( 8 ) بصيغهء تصغير\r\n( 9 ) بفتح اول و سكون دوم .\r\n","page_name":" 93 ","page_number":111},
  {"content":"\r\n\r\nنيز منزلگاه مزينه است ، و به « سقيا » « 1 » ى بنى غفار كه منازل بنى كنانه باشد ، و به « ابواء » كه منازل « اسلم » است ، و به « جحفه » كه قومى از بنى سليم در آن جاى دارند و « غدير خم » در دو ميلى جحفه از راه منحرف است ، و به « قديد » كه خزاعه منزل دارند ، و به « عسفان » و به « مرّ الظهران » « 2 » كه كنانه منزل دارند ، و به « مكه » .\r\n\r\nمكه و مضافات آن\r\nو از مدينه تا مكه دويست و بيست و پنج ميل است و حاجيان در اين منازل و جز اينها از آبخورها فرود مىآيند و برحسب شتاب و كندى در حركت ، مردمى طول مىدهند و مردمى ديگر كوتاه مىكنند ، پس مردم از « ذى طوى » كه پائين مكه است و از « عقبهء اهل مدينه » كه بالاى مكه است و ورود رسول خدا از آنجا بود ، وارد مكه مىشوند ، و مكه ميان كوههايى بزرگ واقع شده و واديهايى است مشتمل بر دره‌هايى .\r\nكوههاى محيط به مكه « ابو قبيس » است ، كوه اعظمى كه خورشيد از آن بر مسجد الحرام مىتابد و « قعيقعان » و « فاضح » و « محصّب » « 3 » و « ثور » نزد « صفا » و « حراء » و « ثبير » « 4 » و « تفّاحه » و « مطابخ » و « فلق » و « حجون » و « سقر » .\r\nدره‌هاى مكه عبارت است از : « شعب حجون » و « شعب دار مال اللّه » و « شعب - البطاطين » و « شعب فلق ابن الزبير » و « شعب ابن عامر » و « شعب الجوف » و « شعب الخوز » « 5 » و « شعب أذاخر » « 6 » و « شعب خط » « 7 » حزامى و « شعب الصفا » و « شعب الرزازين » « 8 » و « شعب الجبيريين » و « شعب الجوف » « 9 » و « شعب الجزارين » « 10 » و « شعب زقاق النار » « 11 » و « شعب جبل تفّاحه » و « شعب حجاج » و « شعب العطارين » ( درهء عطاران ) و « شعب جياد الكبير » و\r\n\r\n\r\n","description":"","footnote":"\r\n( 1 ) بضم اول و الف مقصوره : قريه‌اى از اعمال فرع .\r\n( 2 ) بفتح ميم و ظا .\r\n( 3 ) بر وزن معظم : همان خيف بنى كنانه است .\r\n( 4 ) بفتح اول ، گفته شده كه ثبيرها چهار ثبير است . اما اينجا مراد همان « ثبير اعرج » است .\r\n( 5 ) بضم اول و سكون ثانى .\r\n( 6 ) اذاخر ، بفتح اول : جايى است در بالاى مكه كه رسول اكرم از آنجا به مكه در آمد و خيمهء خود را همانجا برپا نمود .\r\n( 7 ) خط ، بضم : كوهى است در مكه .\r\n( 8 ) درهء رزازان ، يعنى برنج فروشان .\r\n( 9 ) مكرر است .\r\n( 10 ) درهء جزاران ، يعنى شتر كشان .\r\n( 11 ) زقاق النار ، بضم : مجاور كوه حرا است .\r\n","page_name":" 94 ","page_number":112},
  {"content":"\r\n\r\n« شعب جياد الصغير » « 1 » و « شعب النفر » و « شعب ثور و خيام عنقود » و « شعب يرنى » « 2 » و « شعب على » و « شعب ثنية المدنيين » « 3 » و « شعب حمام » « 4 » .\r\nمسجد الحرام ميان جياد و قعيقعان واقع است و آخر كسى كه مسجد الحرام را بنا كرد و در آن افزود و وسعتش داد تا آنكه كعبه در وسطش قرار گرفت ، مهدى بود در سال صد و شصت و چهار ، پس مساحت مسجد الحرام يكصد و بيست هزار ذراع مربع و درازاى مسجد از « باب بنى جمح » تا « باب بنى هاشم » كه نزد منارهء سبز است چهار صد و چهار ذراع ، و پهناى آن از « باب الندوه » تا « باب الصفا » سيصد و چهار ذراع است . و در مسجد چهار صد و هشتاد و چهار ستون رخام « 5 » است كه در ازاى هر ستونى ده ذراع مىشود و آن را چهار صد و نود و هشت طاق و بيست و سه در است ، و مهدى امير المؤمنين دو منارهء سبزى را كه ميان صفا و مروه است بنا كرد و ميان هر مناره‌اى با منارهء مقابلش صد و دوازده ذراع است و ميان صفا و مروه هفتصد و پنجاه و چهار ذراع ، و بلندى كعبه بيست و هشت ذراع و از ركن ( حجر ) اسود تا ركن شامى بيست و دو ذراع و از ركن غربى تا ركن يمانى بيست و پنج ذراع و از ركن يمانى تا ركنى كه حجر الاسود در آن است بيست و يك ذراع . آب آشاميدنى اهالى مكه از چاههايى است شور و از كاريزهايى كه ام جعفر دختر جعفر بن امير المؤمنين منصور در خلافت رشيد امير المؤمنين حفر كرد و از محلى كه به آن « مشاس » « 6 » گفته مىشود و تا مكه دوازده ميل فاصله دارد در كاريزهاى قلعى جارى ساخت و شرب اهل مكه و حاجيان از « بركهء ام جعفر » « 7 » است .\r\n\r\n\r\n","description":"","footnote":"\r\n( 1 ) جياد ، لغتى است در اجياد بفتح اول و آن دو كوه است در مكه ، كبير و صغير و نيز دو مجله است در مكه .\r\n( 2 ) يرنى ، بفتح اول و نيز ضم آن و سكون را و الف مقصوره :\r\nواديى است در حجاز كه بسوى نجد جارى مىشود .\r\n( 3 ) درهء گردنهء اهل مدينه\r\n( 4 ) ذات الحمام ، بضم : جايى است ميان مكه و مدينه .\r\n( 5 ) بضم اول بر وزن غلام : نوعى از سنگ است و آن زرد و سفيد و سرخ مىباشد و بهترين آن سفيد است و گويند بغايت صلب و سخت مىباشد و بعضى ديگر گويند بسيار نرم مىشود و گويند عربى است ( برهان قاطع ) .\r\n( 6 ) مشاش ، بضم اول كاريزى است در كوههاى طائف كه به عرفات جارى مىشود و به مكه مىرسد .\r\n( 7 ) بركهء ام جعفر ، بكسر اول : در راه مكه ميان مغيثه و عذيب است .\r\n","page_name":" 95 ","page_number":113},
  {"content":"\r\n\r\nطائف در دو منزلى مكه واقع شده و قبيلهء ثقيف در آن سكونت دارند و از مضافات مكه و ضميمهء حكومت امير مكه است .\r\nمضافات مكه عبارت است از : « رعيلاء الهوذه » و « رعيلاء البياض » و اينها اقامتگاههاى ( قبايل ) سليم و هلال و عقيل « 1 » از قيس است ، و « تباله » « 2 » كه اهالى آن قبيلهء خثعم‌اند و « نجران » براى بنى حارث بن كعب كه در جاهليت منازلشان بود و « سراة » كه اهالى آن قبيلهء ازد است و « عشم » « 3 » كه معدن طلا است و « بيش » و « سرين » « 4 » و « حسبه » « 5 » و « عثر » « 6 » و « جده » كه ساحل دريا است و « رهاط » و « نخله » و « ذات عرق » و « قرن » « 7 » و « عسفان » و « مر الظهران » و « جحفه » .\r\nدر پيرامون مكه از قبايل عرب ، از قيس ، بنو عقيل و بنو هلال و بنو نمير و بنو نصر و از كنانه ، غفار ، و دوس و بنو ليث و خزاعه و خثعم و حكم « 8 » و ازد سكونت دارند و مكه را در مر الظهران و عرفه و رهاط و تثليث « 9 » ، چشمه‌هايى است بسيار كه دارايى مردم در آنها است و در مكه معدن طلايى است در عشم و ذو علق « 10 » و عكاظ ؛ و خراج مكه از عشرها و صدقاتى است و خواروبار از مصر بساحل آن كه جده باشد حمل مىشود .\r\n\r\nو از مكه تا يمن\r\nاز مكه تا صنعا بيست و يك منزل و اول آنها « ملكان » « 11 » است ، سپس « يلملم » كه حاجيان يمن از آنجا محرم مىشوند ، سپس « ليث » « 12 » سپس « عليب » « 13 » سپس\r\n\r\n\r\n","description":"","footnote":"\r\n( 1 ) بضم سين و كسرها و ضم عين . معدن البرم ، بضم با : قريه‌اى است ميان مكه و طائف كه نخلستان و زراعت و آب چاه بسيار دارد و گفته شده كه جايگاه بنى عقيل است . معدن بنى سليم كه همان معدن فران است ، آبى است براى بنى سليم كه آن را معدن فران گويند و مردمى بسيار دارد .\r\n( 2 ) تبالة الحجاج ، بفتح اول : سرزمينى است مشهور در تهامه در راه يمن و روايت شده كه مردم تباله و جرش بدون جنگ اسلام آوردند .\r\n( 3 ) بفتح اول و دوم .\r\n( 4 ) تثنيهء سر بكسر سين : شهر كوچكى نزديك مكه در ساحل دريا نزديك به جده .\r\n( 5 ) بفتح اول و دوم .\r\n( 6 ) بفتح اول و سكون دوم .\r\n( 7 ) بفتح اول و دوم بقول جوهرى ، و بفتح اول و سكون دوم بگفتهء ديگران .\r\n( 8 ) محركة : پدر حيى از يمن ( منتهى الارب ) .\r\n( 9 ) به صورت مصدر تفعيل : محلى است در حجاز نزديك مكه كه يكى از ايام معروف عرب ميان بنى سليم و مراد در آن روى داده است .\r\n( 10 ) بفتح عين و لام ، و يوم ذى علق از ايام عرب است .\r\n( 11 ) بفتح يا كسر اول و سكون ثانى ، يا بفتح اول و دوم .\r\n( 12 ) بكسر لام .\r\n( 13 ) بفتح يا ضم اول و سكون لام و فتح يا .\r\n","page_name":" 96 ","page_number":114},
  {"content":"\r\n\r\n« قربا » « 1 » سپس « قنونا » « 2 » سپس « يبه » « 3 » سپس « معقر » « 4 » سپس « ضنكان » « 5 » سپس « زنيف » سپس « ريم » سپس « بيش » سپس « عرش » از جازان « 6 » ، سپس « شرجه » « 7 » سپس « سلعا » سپس « بلحه » سپس « مهجم » « 8 » سپس « عاره » سپس « مروه » سپس « سودان » « 9 » سپس « صنعا » همان شهر بزرگى كه واليان و اشراف عرب در آن منزل مىكنند .\r\nيمن هشتاد و چهار مخلاف است كه مانند استانها و شهرها است و نامهاى آنها بدين ترتيب است : يحصبين ، يكلى ، ذمار ، طموء ، عيّان ، طمام ، همل ، قدم ، خيوان ، سنحان ، ريحان ، جرش ، صعده ، اخروج ، مجنح « 10 » ، حراز ، هوزن ، قفاعه ، وزيره ، حجر معافر ، عنّه ، شوافى ، جبلان ، وصاب ، سكون ، شرعب ، جند ، مسور ، ثجه ، مزرع « 11 » ، حيران ، مأرب ، حضور ، علقان ( ريشان ، جيشان ، نهم ، بيش ، ضنكان ، قربى ، قنونا ، رنيه « 12 » ، زنيف ) « 13 » عرش از جازان ، خصوف ، ساعد ، بلحه « 14 » ، كه همان مور است ، مهجم ، كدرا ، كه همان سهام است ، معقر ، كه همان ذوال « 15 » است ، زبيد « 16 » ، رمع ، ركب ، بنى مجيد ، لحج ، ابين ، بين الواديين « 17 » ، الهان ، حضر موت ، مقرا « 18 » ، حيس ، حرض ، حقلين « 19 » عنس ، بنى عامر ، مأذن « 20 » ، حملان ، ذى جرّه ، خولان ، سرو ، دثينه ، كبيبه و تباله\r\n\r\nجزيره‌هاى يمن\r\n« زيلع » « 21 » كه در مقابل مندب « 22 » است ، سپس « دهلك » « 23 » كه در مقابل غلافقه واقع شده و آن جزيرهء نجاشى است و « رحسوا » در مقابل دهلك و « باضع » در مقابل عثر و آن در ساحل بيش و بلاد كنانه است .\r\n\r\n\r\n","description":"","footnote":"\r\n( 1 ) بضم اول و الف مقصوره .\r\n( 2 ) بفتح قاف و هر دو نون\r\n( 3 ) بفتح اول و دوم .\r\n( 4 ) بر وزن مسجد .\r\n( 5 ) بفتح و كسر هم روايت شده .\r\n( 6 ) راهى در طريق حاجيان صنعا .\r\n( 7 ) شرجه كه همان شرج است ، هر دو بفتح اول : جايى است در نواحى مكه .\r\n( 8 ) بفتح ميم و جيم .\r\n( 9 ) بفتح اول و دوم .\r\n( 10 ) ترجمهء تاريخ ص 246 : مجيح .\r\n( 11 ) ترجمهء تاريخ ص 246 ، مراصد الاطلاع : مزدرع .\r\n( 12 ) ل : ص 318 : يبه .\r\n( 13 ) اين نه مخلاف در چاپ نجف افتاده است .\r\n( 14 ) تاريخ مؤلف : بلجه .\r\n( 15 ) ذؤال ، بضم اول .\r\n( 16 ) زبيده ، بفتح اول .\r\n( 17 ) تاريخ مؤلف ، مراصد الاطلاع : واديان .\r\n( 18 ) تاريخ مؤلف : مقرى .\r\n( 19 ) مراصد الاطلاع : حقل .\r\n( 20 ) مراصد الاطلاع : مادن ، تاريخ مؤلف : ماذن .\r\n( 21 ) بر وزن جعفر .\r\n( 22 ) بفتح ميم و دال .\r\n( 23 ) بر وزن جعفر و دهنك نيز گفته مىشود .\r\n","page_name":" 97 ","page_number":115},
  {"content":"\r\n\r\n\r\nسواحل يمن\r\n« عدن » ساحل صنعا كه لنگرگاه كشتيهاى چين در آن است و « سلاهط » و « مندب » و « غلافقه » و « حرده » و « شرجه » كه شرجة القريص باشد و « عثر » « 1 » و « حسبه » و « سرّين » و « جدّه » .\r\n\r\nنام ساكنان هر يك از نواحى يمن ، از قبايل عرب\r\nدر بيش قبيلهء ازد سكونت دارند و نيز قومى از بنى كنانه ؛ اهالى خصوف و ساعد ( دو قبيلهء ) حاء و حكم‌اند ؛ ( قبيلهء ) عك در كدرا و مهجم سكونت دارند ، اهالى حصيب ( قبيلهء ) زبيد و اشعريان‌اند ، حيس شهر ركب و بنى مجيد است ، حرض شهر ( قبيله و مخلاف ) معافر است ، جند شهر شرعب است و شهر جيشان به ( قبيلهء ) حمير ، و تباله به ( قبيلهء ) خثعم اختصاص دارد ، و نجران بنى حارث بن كعب راست ، و صعده خولان را و شرعب و قفاعه و حجر بلاد ( قبيلهء ) كنده است .\r\n\r\n\r\n","description":"","footnote":"\r\n( 1 ) ضبط آن بتشديد ثا است ، ولى اهل يمن آن را جز با تخفيف يعنى فتح عين و سكون ثا ، تلفظ نمىكنند و ميان آن و مكه ده روز راه است .\r\n","page_name":" 98 ","page_number":116},
  {"content":"\r\n\r\n\r\nبخش سوم « جربى » است و آن بخش شمال است\r\nاكنون كه بخش قبله يعنى « تيمّن » را ذكر كرديم ، مىبايست كه بخش « جربى » را كه همان ربع شمال است با شهرها و ناحيه‌هايى كه در آن است ذكر كنيم . كسى كه خواهد از بغداد به مدائن و آنچه از شهرها و طسوجهاى دو طرف دجله بدان وابسته است و واسط و بصره و ابله و يمامه و بحرين و عمان و سند و هند رهسپار شود ، از بغداد بيرون رود و بر هر يك از دو سوى شرقى يا غربى دجله كه خواهد در ميان قريه‌هاى بزرگ كه ديار پارسيان در آن است پيش رود تا به مدائن رسد و آن را تا بغداد هفت فرسخ فاصله است و مدائن پايتخت پادشاهان پارس است ، و نخستين كس كه در آن منزل گزيد انوشيروان بود و آن چندين شهر است در دو طرف دجله . در طرف شرقى شهرى است كه به آن « عتيقه » گفته مىشود و كاخ سفيد كهنى كه نمىدانند كه آن را بنا كرده است و نيز مسجد جامعى كه مسلمين پس از فتح مدائن ساخته‌اند در آن واقع است ، و نيز در طرف شرقى دجله شهرى است كه به آن « اسبانبر » « 1 » گفته مىشود و ايوان عظيم كسرى كه پارسيان مانند آن را ندارند و هشتاد ذراع ارتفاع دارد در اين شهر واقع است و ميان\r\n\r\n\r\n","description":"","footnote":"\r\n( 1 ) أسبانبر ، بفتح و سكون و فتح نون و سكون با ، و أسفانبر ، بفتح و سكون و كسر نون و سكون با : يكى از هفت شهر مدائن عراق كه اصل آن « اسفابور » بوده و تعريب شده است .\r\n( مراصد الاطلاع ) . در مشرق تيسفون ، محلهء اسپانبر  aspanbar  واقع بود و اين محلى است كه امروز بقعهء سلمان پاك كه از آثار اسلامى است در آن ديده مىشود و هم در آنجا آثار خرابه‌هاى بسيار موجود است كه طاق كسرى را احاطه كرده‌اند ( ر . ك . ايران در زمان ساسانيان ص 408 ، 411 ، 413 ) .\r\n","page_name":" 99 ","page_number":117},
  {"content":"\r\n\r\nدو شهر باندازهء يك ميل راه است و سلمان فارسى و حذيفة بن يمان در همين شهر منزل داشتند و قبر هر دو در آنجا است و پس از اين دو شهر ، شهرى است بنام « روميه » « 1 » كه گفته مىشود روميان چون بر پارسيان غلبه يافتند آن را بنا كردند و امير المؤمنين منصور هنگامى كه ابو مسلم را كشت همانجا بود و ميان اين سه شهر نزديك دو ميل تا سه ميل راه است . و در طرف غربى دجله شهرى است كه آن را « بهرسير » گويند و سپس « ساباط مدائن » در يكفرسخى بهرسير واقع شده ، پس آنچه در طرف شرقى دجله است از همان دجله مشروب مىشود و آنچه در طرف غربى دجله واقع است ، از فرات ، يعنى از نهرى بنام « نهر ملك » كه از فرات جدا مىشود مشروب مىگردد .\r\nاين شهرها همه‌اش در سال چهارده گشوده شد و فتح آن بر دست سعد بن ابى وقاص بانجام رسيد ، و از مدائن تا واسط پنج منزل راه است كه اول آنها « دير عاقول » است و آن شهر نهروان ميانه است و قومى از اشراف دهقانان در آن سكونت دارند ، سپس « جرجرايا » « 2 » كه شهر نهروان پائين و ديار اشراف پارسيان از جمله رجاء بن ابى ضحاك و احمد بن خصيب است ، سپس « نعمانيه » كه شهر زاب بالا است و منازل خاندان نوبخت نزديك آن است و در شهر نعمانيه است « دير هزقل » « 3 » كه ديوانگان را آنجا درمان مىكنند ، سپس « جبل » كه شهرى است كهن و آباد ، سپس « مادرايا » « 4 » كه اقامتگاه قديمى اشراف عجم است ، سپس « مبارك » كه نهرى است كهن و پس از نعمانيه از طرف غربى دجله ، قريهء معروف به « نعماباذ » است و آن فرضه‌اى است كه كشتيهاى دجله از آنجا به نيل منتقل مىشود ، پس « نهر سابس » « 5 » كه در طرف غربى در مقابل مبارك واقع شده چه شهر مبارك در طرف شرقى است و از آنجا بدوطسوج بادرايا و با كسايا مىروند ، سپس « قناطر خيزران » در طرف شرقى ، سپس « فم الصلح » كه منازل حسن بن سهل آنجا است و مأمون در همين جا از حسن بن سهل\r\n\r\n\r\n","description":"","footnote":"\r\n( 1 ) بتخفيف يا .\r\n( 2 ) بفتح هر دو جيم .\r\n( 3 ) بكسر اول و سوم و سكون‌زا .\r\n( 4 ) در مراصد الاطلاع : ماذرايا بفتح ذال نقطه دار ضبط شده .\r\n( 5 ) يك روز راه بالاى واسط .\r\n","page_name":" 100 ","page_number":118},
  {"content":"\r\n\r\nديدن كرد و با دختر وى بوران عروسى نمود ، سپس « واسط » و آن دو شهر است بر دو سوى دجله ، شهر قديمى در طرف شرقى دجله ، و شهرى هم حجاج در طرف غربى بنا كرد و ميان آن دو با كشتيها پلى قرار داد و حجاج قصر خود و نيز قبهء خضرايى كه آن را « خضراء واسط » مىگويند و مسجد جامع را در اين شهر غربى بنا نهاد و آن را باره‌اى است و واليان پس از حجاج در آن منزل كردند و اينجا بود كه يزيد بن عمر بن هبيرهء فزارى هنگامى كه از سپاه قحطبه شكست خورد متحصن شد و امان يافت و ساكنان اين دو شهر مردمى بهم آميخته از عرب و عجم‌اند ، و هر كه از دهقانان باشد منزلش در شهر شرقى است كه شهر ( ناحيهء ) كسكر است . خراج واسط جزء خراج طسوجهاى سواد است و بدان جهت واسط ناميده شده كه از آنجا تا بصره پنجاه فرسخ است و تا كوفه پنجاه فرسخ و تا اهواز پنجاه فرسخ و تا بغداد پنجاه فرسخ و از همين رو واسط ناميده شد ، و فرشى كه ارمنى ( كذا ) از آن ساخته مىشود صنعت اينجا است ، سپس به ارمنستان حمل مىگردد پس رشته و بافته مىشود ، سپس به « عبداسى » « 1 » سپس به « مذار » « 2 » و آن شهر ميسان است و شهر مذار نيز بر دجله است و نزديك مذار « كورهء ابر قباذ » « 3 » است و به شهر آن « فسى » گفته مىشود ، و از واسط در « بطايح » به بصره و بدان جهت بطايح ناميده شده كه چندين آب آنجا فراهم مىشود ، سپس از بطايح در « دجلة العوراء » « 4 » رهسپار مىشود ، سپس به « بصره » مىرسد و در شط « نهر ابن عمر » « 5 » پهلو مىگيرد .\r\n\r\nبصره\r\nبصره شهر دنيا و مركز تجارتها و اموال آن بود و آن شهرى است مستطيل كه مساحتش بر اساس همان نقشه‌اى كه در موقع فتح آن در حكومت عمر بن خطاب در\r\n\r\n\r\n","description":"","footnote":"\r\n( 1 ) مسالك و ممالك ، مراصد الاطلاع : عبدسى .\r\n( 2 ) بفتح ميم .\r\n( 3 ) بفتح اول و دوم و سكون‌زاى نقطه‌دار و ضم قاف : از طسوجهاى مذار ميان بصره و واسط ( مراصد الاطلاع ) .\r\n( 4 ) نام دجلهء بصره است .\r\n( 5 ) مراصد الاطلاع : نهر ابن عمير در بصره به عبد اللّه بن عمير ليثى نسبت داده مىشود .\r\n","page_name":" 101 ","page_number":119},
  {"content":"\r\n\r\nسال هفده بنياد نهاده شد ، دو فرسخ در يك فرسخ است ، پس درونى آن يعنى همان طرفى كه بشمال پيوسته است ، بر دو رودخانه‌اى كه دارد مشرف است ، يكى از آن دو نهرى معروف به « نهر ابن عمر » و آن نهرى است . . . « 1 » و خرشنه « 2 » پانصد سوار و سلوقيه « 3 » پانصد سوار و تراقيه پنج هزار سوار و مقدونيه سه هزار سوار ، پس همهء لشكريان روم از سپاه گماشتهء بر روستاها و قريه‌ها چهل هزار سوار است و در ميان ايشان جيره بگيرى نيست ، همه‌شان سپاهيانى روزمره‌اند و بر هر ناحيه‌اى مردانى هستند كه در موقع جنگ با سرهنگشان بيرون مىروند .\r\nما اخبار بلاد روم و رجال آن و شهرها و قلعه‌ها و بندرهاى آن و كوهها و دره‌ها و رودخانه‌ها و درياچه‌هاى آن و جاهاى تاختن بر آن را در كتابى جز اين ذكر كرده‌ايم ، اين بود راهها تا ثغور « 4 » و آنچه بدانها وابسته است .\r\nو هر كس بخواهد از حلب بر شاهراه مغرب رهسپار گردد ، از حلب به شهر « قنسرين » « 5 » رود سپس به محلى كه به آن « تلمنس » « 6 » گفته مىشود و اول حوزهء جند حمص است .\r\n\r\n\r\n","description":"","footnote":"\r\n( 1 ) در اينجا فصلى از كلام مؤلف افتاده است و آنچه بعد از اين ديده مىشود ارتباطى به بصره ندارد بلكه بتصريح خود مؤلف در پايان اين قسمت ، مربوط است به بلاد روم و ثغور و عواصم كه جغرافى نويسان اسلامى آنها را به شام اضافه مىكرده‌اند . در ترجمهء مسالك و ممالك اصطخرى ص 59 گويد : « و ثغرها را بشام اضافت كردم ، بهرى را ثغور شام خوانند و بهرى را ثغور جزيره و هر دو در حساب شام باشد به حكم آنك هر چه بر يك نيمهء فرات است از شام بود و از ملطيه تا مرعش ثغور جزيره گويند كى مردمان جزيره آنجا مقيم باشند و كورهء شام است و باشندگان فلسطين لشكر شام‌اند و ثغور جزيره جبل اللكام است و آن فاضل‌ترين ثغرها است . » آنگاه بعد از ذكر فلسطين و اردن و دمشق و طرابلس ( حمص ) به ذكر ثغور و عواصم پرداخته است ( ر . ك . ص 64 - 67 ) در چاپ اروپا ص 323 ، دو قسمت نامربوط بهم را يك خط فاصله داده و از هم جدا كرده‌اند ، اما در چاپ نجف ص 85 دو قسمت پشت سر هم چيده شده و فقط در پاورقى بنقل از حاشيهء چاپ اروپا بافتادگى اشاره‌اى دارد .\r\n( 2 ) خرشنه ، بفتح اول و سوم و چهارم : شهرى است نزديك ملطيه از بلاد روم .\r\n( 3 ) سلوقيه : حصنى است در ساحل انطاكيه ؛ و سليقيه ، بفتح سين و كسر لام و قاف و فتح يا : شهرى و ناحيه‌اى است در بلاد روم كه آن را هم بسا « سلوقيه » نامند و از ناحيهء شام بعد از طرسوس واقع است .\r\n( 4 ) ثغور ، يعنى مرزها و بيشتر مراد به آن ، مرزهاى ميان بلاد شام و روم است از قبيل عسقلان و طرسوس و اذنه و مصيصه از طرف حلب و عواصم .\r\n( 5 ) بكسر اول و فتح و تشديد دوم : شهرى در يك منزلى حلب كه آباد و پر جمعيت بوده است و چون در سال 351 روميان\r\n( 6 ) تل منس ، بفتح تا و تشديد لام و فتح ميم و تشديد نون فتحه‌دار :\r\nقلعه‌اى نزديك معرهء شام و يكى از قريه‌هاى حمص .\r\n","page_name":" 102 ","page_number":120},
  {"content":"\r\n\r\n\r\nجند حمص « 1 »\r\nسپس از آنجا به شهر « حماة » كه شهر است كهن بر نهرى كه آن را « ارنط » گويند و مردم اين شهر قومى از يمن و بيشترشان از بهرا و تنوخ‌اند ، سپس از شهر حماة به شهر « رستن » « 2 » ، سپس به شهر « حمص » « 3 » كه از وسيعترين شهرهاى شام است و آن را رودخانه‌اى است عظيم كه شرب اهالى از آن است و مردم حمص همگى از اهالى يمن از طىء و كنده و حمير و كلب و همدان و جزانيان از قبايل يمن مىباشند ، ابو عبيدة بن جراح در سال شانزده آن را به صلح گشود و پس از فتح نافرمان شد و ديگر بار با اهالى مصالحه كرد در حمص اقليمهايى است كه از جملهء آنها است : « تمه » كه اهالى آن قبيلهء كلب است و « رستن » و « حماة » كه شهرى است بر نهرى عظيم و اهل آن بهرا و تنوخ است و « صوران » « 4 » كه قومى از أياد در آن سكونت دارند و « سلميّه » « 5 » و آن شهرى است در بيابان كه عبد اللّه بن صالح بن على بن عبد اللّه بن عباس بن عبد المطلب آن را بنا كرد و نهرى بسوى آن جارى ساخت و در زمين آن آب پيدا كرد تا در آن زعفران زراعت شد و مردم آن از اولاد عبد اللّه بن صالح هاشمى و موالى ايشان و برخى از مردم بهم آميختهء بازرگان و كشاورزند ، و « تدمر » « 6 » كه شهرى است كهن و شگفت بنيان كه در اثر بسيارى عجايب آثار كه در آن است گفته مىشود كه سليمان بن داود پيامبر آن را بنا كرده\r\n\r\n\r\n","description":"","footnote":"\r\nبر حلب غالب شدند مردم آن ترسيدند و از آن جدا شدند و در بلاد متفرق گشتند و جز سرايى براى كاروانها باقى نماند .\r\n( 1 ) جند در اينجا تقريبا نزديك بمعنى « استان » است و جندهاى شام كه هر كدام را شهرهاى متعدد و مركزى است معين ، عبارت است از : دمشق ، حمص ، قنسرين ، اردن ، فلسطين ( المنجد ) .\r\n( 2 ) بفتح اول و سوم : شهر كوچكى كهن ميان حماة و حمص كه اكنون ويرانه است .\r\n( 3 ) بكسر اول و سكون ميم : بنام كسى كه آن را بنياد نهاده است ، يعنى حمص بن مكنف عمليقى ( مراصد الاطلاع ) .\r\n( 4 ) بفتح صاد و تشديد واو فتحه‌دار : كشورى در حمص .\r\n( 5 ) بفتح سين و لام و يا و سكون ميم .\r\n( 6 ) تدمر با دال و تتمر با تا ، بفتح اول و سكون دوم و ضم سوم : شهرى است در فاصلهء پنج روز راه تا حلب نزديك حمص .\r\n","page_name":" 103 ","page_number":121},
  {"content":"\r\n\r\nاست و مردم آن قبيلهء كلب‌اند و « تلمنس » « 1 » كه مساكن طائفهء أياد است و ابن ابى دؤاد آن را منزل ساخته بود و « معرة النعمان » كه شهرى است كهن و ويران و مردم آن قبيلهء تنوخ‌اند و « باره » « 2 » كه قبيلهء بهرا ساكن آن است و شهر « فاميه » « 3 » و آن شهرى است رومى ، كهن و ويران بر درياچهء عظيمى و اهالى آن ( دو قبيلهء ) عذره و بهرااند و شهر « شيزر » « 4 » كه مردم آن قومى از كنده‌اند و شهر « كفرطاب » « 5 » و « اطميم » و آن شهرى است كهن كه مردم آن قومى از طوايف يمن و بيشترشان از كنده‌اند . و از جند حمص چهار شهر بر ساحل دريا است ، شهر « لاذقيه » كه مردم آن قومى از يمن از قبايل سليح و زبيد و همدان و يحصب و جز اينان‌اند و شهر « جبله » كه اهالى آن قبيلهء قيس‌اند و قومى از قيس و أياد نيز در آن سكونت دارند و شهر « بلنياس » « 6 » كه مردم آن بهم آميخته‌اند و شهر « انظرظوس » « 7 » كه مردم آن قومى از كنده‌اند و خراج حمص غير از ضياع ( دولتى ) بر حسب قانون معمول به دويست و بيست هزار دينار مىرسد .\r\n\r\nجند دمشق\r\nو از حمص تا شهر دمشق چهار منزل است ، منزل اول « جوسيه » « 8 » است از جند حمص و دوم « قارا » كه اول حوزهء جند دمشق است و سوم « قطيفه » « 9 » كه منازل هشام بن عبد الملك بن مروان آنجا است و از آنجا به شهر دمشق مىرسد و كسى كه بخواهد از حمص بر راه بريد رهسپار گردد ، از جوسيه به « بقاع » « 10 » رود ، سپس به شهر « بعلبك » كه يكى از شهرهاى باشكوه شام است و در آن ساختمانى است از سنگ شگفت‌انگيز\r\n\r\n\r\n","description":"","footnote":"\r\n( 1 ) بفتح تا و تشديد لام فتحه‌دار و فتح ميم و تشديد نون فتحه‌دار .\r\n( 2 ) شهر كوچكى و كوره‌اى از نواحى حلب .\r\n( 3 ) شهر بزرگى و كوره‌اى از نواحى حمص .\r\n( 4 ) بر وزن بندر .\r\n( 5 ) بفتح اول و سكون يا فتح دوم .\r\n( 6 ) بلنياس ، با يا ، ( معجم البلدان ) و بلنباس با با ( مراصد الاطلاع ) به دو ضمه و سكون نون : كوره‌اى و شهر كوچكى و حصنى در سواحل حمص بر دريا .\r\n( 7 ) مراصد الاطلاع ، مسالك و ممالك ص 291 : انطرطوس ، بر وزن اندر طوس .\r\n( 8 ) بضم اول و تخفيف ياء : قريه‌اى در شش فرسخى دمشق .\r\n( 9 ) بضم قاف و تشديد ياى كسره‌دار : قريه‌اى است نزديك ثنية العقاب براى كسى كه آهنگ دمشق دارد ، از ناحيهء حمص\r\n( 10 ) محلى كه به آن بقاع كلب گفته مىشود .\r\n","page_name":" 104 ","page_number":122},
  {"content":"\r\n\r\nو نيز در آن چشمه‌اى است كه نهرى عظيم از آن خارج مىشود و درون شهر باغها و بوستانها است و از شهر بعلبك به « عقبة الرمان » و سپس به شهر دمشق رود و شهر دمشق شهرى است با شكوه و كهن و آن در جاهليت و اسلام مركز شام بوده است و آن را در همه جندهاى شام در بسيارى رودخانه‌ها و آبادى و رودخانهء اعظمش كه كه « بردا » « 1 » گفته مىشود نظيرى نيست ، شهر دمشق در سال چهارده در خلافت عمر بن خطاب گشوده شد و ابو عبيدة بن جراح آن را پس از يك سال محاصره ، از دروازه‌اى بنام « باب الجابيه » به صلح فتح نمود و خالد بن وليد از دروازهء ديگرش بنام « باب - الشرقى » بدون صلح درآمد ، پس ابو عبيده صلح را در همه‌اش روا داشت . و به عمر ابن خطاب نيز نوشتند و او هم عمل ابو عبيده را روا داشت . دمشق منازل پادشاهان غسان « 2 » بوده است و آل جفنه را در آن آثارى است . اهالى دمشق بيشتر از مردم يمن و قومى از قيس نيز آنجا سكونت دارند و بيشتر منازل دمشق منازل و قصرهاى بنى اميه است و « خضراء » معاويه كه دار الاماره است در مشق است و مسجد آن كه در اسلام بهتر از آن بار خام و طلا وجود ندارد وليد بن عبد الملك بن مروان در خلافت خويش آن را بنا كرد .\r\nكوره‌هاى دمشق عبارت است از « غوطه » كه غسّان و طوائفى از قيس آنجا ساكن‌اند و نيز قومى از ربيعه آنجايند و « حوران » كه شهر آن « بصرى » است و مردم آن قومى از قيس از بنى مره‌اند ، جز « سويدا » « 3 » كه قومى از كلب در آن سكونت دارند و « بثنيه » « 4 » كه شهر آن « أذرعات » و مردم آن قومى از قيس‌اند و « ظاهر » كه شهر آن « عمّان » است و « غور » كه شهر آن « ريحا » « 5 » است و اين دو شهر سرزمين بلقا است و اهالى آن قومى از قيس و نيز جماعتى از قريش‌اند و « جبال » كه شهر آن\r\n\r\n\r\n","description":"","footnote":"\r\n( 1 ) بردى ، با سه فتحه : بزرگترين رودخانهء دمشق است .\r\n( 2 ) ر . ك . ترجمهء تاريخ ص 252 - 254 .\r\n( 3 ) سويدا : قريه‌اى از قراى حوران .\r\n( 4 ) بثنه ، بفتح و سكون ، و بثنيه ، به دو فتحه و كسر نون و تشديد يا .\r\n( 5 ) ريحا ، بكسر اول : شهرى نزديك بيت المقدس بفاصلهء پنج فرسخ كه آن را أريحا نيز گويند .\r\n","page_name":" 105 ","page_number":123},
  {"content":"\r\n\r\n« عرندل » « 1 » است و مردم آن قومى از غسان و از بلقين و جز اينانند و « مآب » و « زغر » « 2 » كه اهالى آن مردمى بهم آميخته‌اند و قريهء معروف به « مؤته » كه جعفر بن ابى طالب و زيد بن حارثه و عبد اللّه بن رواحه در آن كشته شدند آنجا است و « شراة » كه شهر آن « أذرح » « 3 » و مردم آن موالى بنى هاشم‌اند و « حميمه » اقامتگاه على بن عبد اللّه بن عباس ابن عبد المطلب و فرزندان وى آنجا است و « جولان » كه شهر آن « بانياس » و مردم آن قومى از قيس و بيشترشان بنىمره‌اند و گروهى از مردم يمن نيز آنجايند ، و كوه « سنير » كه اهالى آن بنى ضبه‌اند و قومى از كلب نيز آنجايند و « بعلبك » كه مردم آن قومى از پارسيان‌اند و در اطراف آن قومى از يمن سكونت دارند و كوه « جليل » كه مردم آن قومى از قبيلهء عامله‌اند و « لبنان صيدا » كه قومى از قريش و از يمن آنجا ساكنند .\r\nو كوره‌هاى ساحلى جند دمشق عبارت است از « كورهء عرقه » و آن را شهرى است كهن كه قومى از پارسيان كه جابجا مىشوند و قومى از ربيعه از بنى حنيفه نيز آنجايند و شهر « أطرابلس » « 4 » كه اهالى آن مردمى از پارسيان‌اند و معاوية بن ابى سفيان آنان را بدانجا منتقل ساخته بود و آنان را لنگرگاه عجيبى است كه هزار كشتى را جاى مىدهد و « جبيل » و « صيدا » و « بيروت » و اهل اين كوره‌ها همه‌شان قومى از پارسيان‌اند كه معاوية بن ابى سفيان آنان را بدانها منتقل ساخته بود .\r\nهمهء كوره‌هاى دمشق را ابو عبيدة بن جراح در خلافت عمر بن خطاب در سال چهارده فتح كرد و خراج دمشق جز « ضياع » به سيصد هزار دينار « 5 » مىرسد .\r\n\r\nجند اردن\r\nو از شهر دمشق تا جند اردن چهار منزل است ، اول « جاسم » از حوزهء دمشق\r\n\r\n\r\n","description":"","footnote":"\r\n( 1 ) بر وزن غضنفر .\r\n( 2 ) بر وزن عمر .\r\n( 3 ) بفتح همزه و ضم را .\r\n( 4 ) أطرابلس ، به فتح همزه و ضم با و لام ، و طرابلس ، بفتح اول و ضم با و لام\r\n( 5 ) در چاپ نجف بغلط سيصد دينار نوشته شده .\r\n","page_name":" 106 ","page_number":124},
  {"content":"\r\n\r\nو « خسفين » « 1 » از حوزهء دمشق و « فيق » « 2 » صاحب گردنهء معروف ، و پس از آن شهر « طبريه » كه شهر اردن است و در پائين كوهى بر درياچه‌اى باشكوه كه نهر مشهور اردن از آن خارج مىشود واقع شده و در شهر طبريه چشمه‌هاى آب گرمى است كه در تابستان و زمستان فوران دارد و نمىخشكد ، پس آبهاى گرم بگرمابه شاهان مىرود و براى حمامها نيازى به سوخت ندارند ، مردم شهر طبريه قومى از اشعريان‌اند كه غلبه با آنها است .\r\nكوره‌هاى جند اردن عبارت است از « صور » كه شهر سواحل است و كارخانه دارد و كشتيهاى دولت از آنجا براى جنگ روم حركت مىكند و آن شهرى است استوار و باشكوه و اهالى آن مردمى بهم آميخته‌اند ، و شهر « عكا » « 3 » كه از شهرهاى ساحلى است و « قدس » كه از مهمترين كوره‌هاى اردن است و « بيسان و فحل و جرش « 4 » و سواد » و اهل اين كوره‌ها مردمى بهم آميخته از عرب و عجم‌اند .\r\nفتح كوره‌هاى اردن در خلافت عمر بن خطاب بانجام رسيد و ابو عبيدة بن جراح آنها را فتح كرد بجز طبريه كه مردم آن با ابو عبيده صلح كردند ؛ و ديگر كوره‌هاى جند اردن را خالد بن وليد و عمرو بن عاص از طرف ابو عبيده در سال چهارده فتح كردند و خراج جند اردن غير از « ضياع » صد هزار دينار است .\r\n\r\nجند فلسطين\r\nو از جند اردن تا جند فلسطين سه منزل راه است و شهر كهن فلسطين ، شهرى بوده كه به آن « لدّ » گفته مىشده است ، پس چون سليمان بن عبد الملك بخلافت رسيد ، شهر « رمله » را بنا كرد و شهر لد را ويران كرد و اهالى لد را به رمله منتقل ساخت و رمله شهر فلسطين است و آن را نهر كوچكى است كه شرب اهالى از آن است و نهر ابو فطرس در دوازده ميلى آن واقع شده و شرب اهل رمله از آب چاهها و از حوض\r\n\r\n\r\n","description":"","footnote":"\r\n( 1 ) بكسر خا و فا .\r\n( 2 ) بكسر فا ، و آن را أفيق نيز گويند .\r\n( 3 ) عكا ، بفتح اول و تشديد كاف كه آن را بيشتر « عكه » نوشته‌اند ، از شهرهاى ساحلى شام است و نيز جايى است غير از آن .\r\n( 4 ) به دو فتحه\r\n","page_name":" 107 ","page_number":125},
  {"content":"\r\n\r\nو مغاكهايى است كه آب باران در آن جارى مىشود و اهل شهر مردمى بهم آميخته از عرب و عجم ، و اهل ذمه‌اش سامره‌اند . « 1 » كوره‌هاى فلسطين عبارت است از « كورهء ايليا » كه همان بيت المقدس باشد و آثار انبيا عليهم السلام در آن است و « كورهء لد » كه شهر آن همچنان به حال خود باقى است ، جز اينكه ويران است و « عمواس » « 2 » و « نابلس » كه شهرى است كهن و دو كوه مقدس در آن واقع شده و زير شهر ، شهرى است در سنگ كنده شده و در آن مردمى بهم آميخته از عرب و عجم و سامره سكونت دارند ، و « سبسطيه » « 3 » كه از مضافات نابلس است و « قيساريه » كه شهرى است بر ساحل دريا و از استوارترين شهرهاى فلسطين بود و آخرين شهر آن ناحيه است كه فتح شد و فتح آن در دوران خلافت عمر بن خطاب بدست معاوية بن ابى سفيان انجام يافت ، و « يبنا » « 4 » كه شهرى است كهن روى قلعه‌اى و همان است كه روايت مىشود كه اسامة بن زيد گفت : رسول خدا چون مرا فرستاد ، به من فرمود ، اغد على يبنا صباحا ثم حرّق ، « بامدادان بريبنا بتاز و سپس آتش بزن » و مردم اين شهر قومى از سامره‌اند ، و « يافا » كه بر ساحل دريا است و مردم رمله به آنجا مىكوچند و « كورهء بيت جبرين » « 5 » كه شهرى است كهن و مردم آن قومى از جذام‌اند و « بحيرهء ميته » « 6 » كه حمره يعنى موميا بيرون مىدهد ، و شهر « عسقلان » بر ساحل دريا و شهر « غزّه » بر ساحل دريا ، و آن سر اقليم سوم است و قبر هاشم ابن عبد مناف در آن واقع شده و مردم فلسطين آميختگانى از عرب و عجم و از لخم و جذام و عامله و كنده و قيس و كنانه‌اند .\r\nفتح سرزمين فلسطين در سال شانزده بعد از محاصرهء طولانى بانجام رسيد ، تا\r\n\r\n\r\n","description":"","footnote":"\r\n( 1 ) سامره : قومى از يهود و گروهى از اسرائيليان ( منتهى الارب ) .\r\n( 2 ) بكسر اول و دوم و بفتح اول و دوم ، و بفتح اول و سكون دوم . طاعون معروف زمان عمر كه گويند بيست و پنج هزار نفر تلفات داشت از اين قصبه ظهور كرد .\r\n( 3 ) بفتح سين و با و كسر طا و تخفيف يا .\r\n( 4 ) بضم با و الف مقصوره .\r\n( 5 ) بكسر جيم ، لغتى است در جبريل .\r\n( 6 ) ظاهرا صحيح آن « بحيرهء منتنه » است كه همان درياچهء زغر باشد و در غرب اردن واقع است ، و بس بدبو است جاندارى در آن زندگى نمىكند و در مسالك و ممالك اصطخرى ( ترجمه ) ص 15 ، 60 ، 62 ، 66 از آن به بحيرهء كنده و درياچهء كنده و درياى كنده تعبير كرده است .\r\n","page_name":" 108 ","page_number":126},
  {"content":"\r\n\r\nخود عمر بن خطاب رهسپار شد و با اهل كورهء ايليا كه همان بيت المقدس است صلح كرد و آنان گفتند : ما جز با خليفه صلح نمىكنيم ، پس خود بسوى آنان رهسپار گشت و بيشتر كوره‌هاى فلسطين بجز قيساريه فتح گرديد ، پس ابو عبيدة بن جراح ، معاوية بن ابى سفيان را بر سر آن جانشين گذاشت و معاويه آن را در سال هجده فتح كرد و مبلغ خراج اين جند فلسطين با آنچه جزء ضياع شده است به سيصد هزار دينار مىرسد .\r\nو هر كس بخواهد از شام به راه فلسطين رهسپار مكه شود ، از كوههايى بد راه و ناهموار رهسپار شود تا به أيله رسد و سپس به مدين و سپس راه وى با اهل مصر و مغرب ادامه يابد .\r\n\r\nمصر و كوره‌هاى آن\r\nكسى كه از فلسطين به طرف مغرب آهنگ مصر كند ، از رمله به شهر يبنا رود ، سپس به شهر عسقلان كه بر ساحل دريا است ، پس به شهر غزه كه نيز بر ساحل است ، سپس به « رفح » « 1 » كه آخر حوزهء شام است ، پس به محلى كه آن را « شجرتين » گويند ، و آن اول مرز مصر است ، سپس به عريش كه اول مرزبانيها و مضافات مصر است و در عريش قومى از جذام و جز آنان سكونت دارند و آن قريه‌اى است بر ساحل دريا و از عريش به قريه‌اى كه آن را « بقّاره » گويند ، و از آنجا به قريه‌اى كه به آن « ورّاده » گفته مىشود ، در كوههايى از ريگ ، سپس به « فرما » « 2 » كه اول شهرهاى مصر است و در آن مردمى بهم آميخته سكونت دارند و ميان آن و بحر اخضر سه ميل است و از فرماتا قريه‌اى كه آن را « جرجير » « 3 » گويند يك منزل و از آن تا قريه‌اى بنام « فاقوس » يك منزل و از آن به قريه‌اى كه به آن « غيفه » گفته شود ، و سپس به فسطاط روند و فسطاط بنام « باب اليون » « 4 » معروف بود ، و آن همان محل معروف به « قصر » است ، پس چون عمرو بن عاص در\r\n\r\n\r\n","description":"","footnote":"\r\n( 1 ) بفتح اول و دوم .\r\n( 2 ) بفتح اول و دوم و الف مقصوره .\r\n( 3 ) بضم يا فتح اول و كسر جيم دوم .\r\n( 4 ) بابليون ، بكسر باى دوم : اسم عمومى ديار مصر در زبان قدما و بقولى نام محل فسطاط بالخصوص .\r\n","page_name":" 109 ","page_number":127},
  {"content":"\r\n\r\nخلافت عمر بن خطاب در سال بيستم باب اليون را فتح كرد ، قبيله‌هاى عرب پيرامون فسطاط عمرو بن عاص بنياد ساختمان نهادند و بدينجهت فسطاط ناميده شد ، سپس بلد را توسعه دادند و بر نيل بنياد ساختمان نهادند ، قبيله‌هاى عرب در محلهاى منسوب بهر قبيله‌اى بنياد ساختمان كردند و عمرو بن عاص مسجد جامع و دار الامارهء آن را كه معروف به « دار الرمل » است بنا كرد و بازارها را در طرف شرقى نيل محيط به مسجد جامع قرار داد و براى هر قبيله‌اى پاسگاهى و كارگزارى معين كرد و قلعهء « جيزه » را در طرف غربى نيل بنا كرد و آن را پاسگاهى مرزى براى مسلمين قرار داد و قومى را در آن ساكن كرد و آنچه كرده بود به عمر بن خطاب گزارش داد ، پس عمر بوى نوشت كه ميان من و مسلمين آبى را حايل مساز .\r\nعمرو همهء كوره‌هاى مصر را به صلح فتح كرد ، بجز اسكندريه كه سه سال جنگ با اهل آن را ادامه داد و سپس در سال بيست و سه آن را گشود ، چه در آن سرزمين شهرى در استوارى و وسعت و بسيارى تجهيزات مانند آن نبود .\r\nكوره‌هاى مصر به شهرهاى آن منسوب است ، چه براى هر كوره‌اى شهرى است كه بامرى از امور اختصاص يافته است ، از شهرها و كوره‌هاى صعيد ، شهر « منف » است كه شهرى است بر جا و ويران و اهل مصر مىگويند كه آن همان شهرى است كه فرعون در آن سكونت داشته است ، و شهر « بوصير كوريدس » « 1 » و شهر « دلاص » كه لگامهاى دلاصى به آن منسوب است ، و شهر « فيّوم » كه در دوران پيشين مصر گفته مىشده است ، و شهرى است با شكوه و پر عمارت ، و گندم معروف مصر از آنجا است ، و جامه‌هاى خيش آنجا ساخته مىشود . و شهر « قيس » كه جامه‌هاى قيسى و گليمهاى پشمين اعلا ساخت آنجا است ، و شهر « بهنسا » « 2 » كه پرده‌هاى بهنسى آنجا ساخته مىشود ، و شهر « أهناس » كه گليمها آنجا ساخته\r\n\r\n\r\n","description":"","footnote":"\r\n( 1 ) بوصير نام چهار قريه در مصر است : بوصير قوريدس ، كه مروان بن محمد آنجا كشته شد ، بوصير سدر ، بوصير دفدنو ، بوصير بنا .\r\n( 2 ) بر وزن قهقرى .\r\n","page_name":" 110 ","page_number":128},
  {"content":"\r\n\r\nمىشود ، و درخت لبخه « 1 » هم آنجا است ، و شهر « طحا » كه گندم آن‌جا و كوزه‌هايى كه اهل مصر آنها را بوقال گويند ، معروف است و « انصنا » « 2 » كه شهرى است كهن و گفته مىشود كه جادوگران فرعون از آنجا بوده‌اند ، و مانده‌اى از جادوگرى در آنجا است ، و آن در طرف شرقى نيل قرار دارد ، و شهر « أشمونين » « 3 » كه اسبان و ستوران و استرهاى برومند دارد ، و از شهرهاى بزرگ مصر است ، و شهر « أسيوط » « 4 » كه از شهرهاى با عظمت صعيد است و فرش قرمز شبيه ارمنى آنجا ساخته مىشود ، و « قهقاوه » « 5 » ، و در آن شهرى است كهن كه به آن « بوتيج » « 6 » گفته مىشود ، و شهرى كه به آن « بشمور » « 7 » گفته مىشود و گندم يوسفى پيسه در آنجا است ، و شهر « اخميم » كه در طرف شرقى نيل است و آن را ساحلى است و گليمهاى خرد زين پوش و نهالين زين و چرمهاى اخميمى كار آنجا است ، و دير معروف به « دير بوشنوده » ، و گفته مىشود كه قبر دو مرد از حواريين مسيح در آن واقع است ، و شهر « أبشايه » كه آن را « بلينا » « 8 » گويند ، و از ابشايه ميان بيابان و كوهستان تا « واحات » « 9 » شش منزل راه است ، سپس به « واح » بيرونى ، و آن بلادى است كه در آن قلعه‌ها و كشتزارها و چشمه‌هاى بهم پيوسته و آبهاى جارى و درختان خرما و انواع درخت و تاكها و كشتزارهاى برنج و جز آن وجود دارد ، سپس به « واح » درونى ، و آن را شهرى است كه به آن « فرفرون » گفته مىشود ، و اهالى آن مردمى بهم آميخته از اهل مصر و جز آنانند . و از شهر ابشايه كه به آن\r\n\r\n\r\n","description":"","footnote":"\r\n( 1 ) لبخه ، محركة درختى است بزرگ شبيه درخت چنار و بارش كوچك و سبز شبيه خرما شيرين ، اما ناخوش بوى و مزه ، و برگش مايل بدرازى و چوبش را اگر كسى بشكند و بوى كند خون از بينى او جارى گردد و دو تخمهء آن را چون باهم منضم كنند هر دو التيام پذيرد و يك گردد ( منتهى الارب ) .\r\n( 2 ) بفتح همزه و كسر صاد .\r\n( 3 ) أشمون ، بفتح همزه و اهل مصر أشمونين به صورت تثنيه گويند .\r\n( 4 ) بفتح اول ، شهرى در غربى نيل از نواحى صعيد مصر .\r\n( 5 ) قهقوه ، بفتح قاف اول و ضم قاف دوم و فتح واو : كوره‌اى در صعيد مصر ( مراصد الاطلاع ) .\r\n( 6 ) بكسر تا .\r\n( 7 ) بضم اول و سوم : كوره‌اى در مصر نزديك دمياط .\r\n( 8 ) بفتح اول و سكون لام و فتح يا و نون .\r\n( 9 ) واحات جمع واحه : سه كوره است در طرف غربى مصر و سپس غربى صعيد ( ر . ك . مراصد الاطلاع ) .\r\n","page_name":" 111 ","page_number":129},
  {"content":"\r\n\r\nشهر بلينا گفته مىشود ، به شهر « هو » و شهر هو شهرى است كهن كه آن را چهار كوره بوده است ، كورهء هو ، و كورهء دندره « 1 » ، از طرف غربى نيل ، و كورهء فاو « 2 » ، و كوره قنا « 3 » از طرف شرقى ، اما در اثر بسيارى كسانى كه در آن ناحيه از اعراب و خارجيان و راهزنان بر آن مىتاختند ، ويران گشت و مردم از آن به جاهاى معمورتر منتقل گشتند ، و از شهر هو تا شهر « قفط » دو منزل راه است ، و آن شهرى است در طرف شرقى كه آثار پادشاهان پيشين و « قصرهاى » بربا « 4 » در آن واقع است و از قفط به معادن زبرجد مىروند ، و آن معدنى است كه به آن « خربة الملك » مىگويند در هشت منزلى شهر قفط و در آن دو كوه است كه يكى را عروس و ديگرى را خصوم گويند و معادن زبرجد در آن دو كوه است و در آن محلى است كه به آن « كوم الصابونى » و « كوم مهران » و « مكابر » و « سفسيد » گويند و اينها همه معدنهايى است كه در آنها جواهر بدست مىآيد و كنده‌هايى را كه از آنها گوهر بيرون مىآيد شيم نامند كه مفرد آن شيمه « 5 » است و آنجا معدنى قديمى بوده است كه به آن « سرومبط ؟ ؟ ؟ » گفته مىشود و آن معدنى است كه در دوران جاهليت بوده و همچنين معدن مكابر و از معدنى كه به آن خربة الملك گفته مىشود به كوه « صاعد » كه معدن طلا است ، يك منزل راه است و تا محلى كه به آن « كلبى » گفته مىشود و محلى كه به آن « شكرى » گفته مىشود و محلى كه به آن « عجلى » گفته مىشود و محلى كه به آن « علاقى ادنى » گفته مىشود و محلى كه به آن « ريفه » گفته مىشود و آن ساحل درياى خربة الملك است و اينها همه معادن طلا است و از خربه تا معدنى كه به آن « رحم » گفته مىشود و معدن طلا است ، سه منزل راه است و در رحم قومى از بلىّ و جهينه و جز اينان\r\n\r\n\r\n","description":"","footnote":"\r\n( 1 ) بفتح دال اول و دوم و را و آن را اندرا به همان وزن با الف مقصوره نيز گويند .\r\n( 2 ) ن : فا .\r\n( 3 ) بكسر اول و الف مقصوره .\r\n( 4 ) برابى ، بفتح اول و الف مقصوره در آخر ، جمع بر با بفتح اول و سكون دوم : كلمه‌اى است قبطى و مراد به آن قصرهايى است كه در چندين موضع از صعيد مصر ساخته شده و در آنها از هر جاندارى صورتهايى برآمده در سنگ كنده و سرهاى برخى از حيوانات را روى پيكر برخى ديگر قرار داده‌اند .\r\n( 5 ) شيمه ، بكسر اول : خاك بركنده از زمين .\r\n","page_name":" 112 ","page_number":130},
  {"content":"\r\n\r\nاز مردمان بهم آميخته كه مقصودشان تجارت است ، سكونت دارند ، اينها است معادن جواهر و آنچه از معادن طلاى نزديك به آنها وابسته است ، و از شهر قفط به شهر « اقصر » « 1 » و آن شهرى است كه ويران گشته و بجاى آن شهر « قوص » « 2 » كه در ساحل نيل و در طرف شرقى آن واقع است پديد آمده ، و كورهء « أسنا » و شهر أسنا در طرف غربى نيل واقع است و گفته مىشود كه اهالى آن مريس‌اند « 3 » و خرهاى مريسى از همانجا است ، سپس كورهء « أتفو » و آن در طرف غربى نيل واقع است ، و كورهء « سان » و آن هم در طرف غربى است سپس شهر بزرگ « أسوان » كه بازرگانان معادن آنجايند و آن در طرف شرقى نيل واقع است و داراى درختان خرماى بسيار و كشتزار و وارداتى است كه از بلاد نوبه و بجه مىآيد ، و آخرين شهرهاى بلاد اسلام از اين ناحيه شهرى است در جزيره‌اى در وسط نيل كه به آن « بلاق » گفته مىشود و باره‌اى از سنگ دارد ، سپس مرز بلاد نوبه است در محلى كه به آن « قصر » گفته مىشود و باندازهء يك ميل تا بلاق فاصله دارد .\r\n\r\nمعدنهاى طلا\r\nو كسى كه آهنگ معادن ، يعنى معدنهاى طلا كند ، از اسوان به محلى رود كه آن را ضيقه گويند ميان دو كوه ، سپس بويب ، سپس بيضيّه ، سپس بيت ابن زياد ، سپس عذيفر ، سپس كوه سرخ ، سپس كوه بياض ، سپس قبر ابو مسعود ، سپس غفار ، سپس وادى علاقى ، و همهء اين جاها معدنهاى طلا است كه خواستاران به قصد آن رهسپار مىشوند ، و وادى علاقى مانند يك شهر بزرگ است كه خلقى از مردم و آميختگانى از عرب و عجم كه مقاصدى دارند آنجايند ، و در آن بازارها و داد و ستدهايى است ، و شربشان از چاههايى است كه در وادى علاقى حفر مىشود ، و بيشتر مردمى كه در علاقى سكونت دارند قومى از ربيعه از بنى حنيفه از اهل يمامه‌اند كه با زنان و فرزندان\r\n\r\n\r\n","description":"","footnote":"\r\n( 1 ) بفتح همزه و ضم صاد .\r\n( 2 ) بضم اول ، در يك فرسخى قفط .\r\n( 3 ) مريسه ، بفتح اول و تشديد راى كسره‌دار و فتح سين : قريه‌اى است در مصر و ولايتى است از ناحيهء صعيد كه خرهاى مريسى بدان منسوب است و از بهترين و رونده‌ترين خرهايند .\r\n","page_name":" 113 ","page_number":131},
  {"content":"\r\n\r\nبدانجا منتقل شده‌اند ، و وادى علاقى و اطراف آن معدنهاى طلا است و هر چيزى كه به آن نزديك است ، مردم براى هر گروهى از بازرگانان و جز آنان در آن كار مىكنند ، بردگانى سياه كه در گودالها كارگرند و سپس طلا را به شكل زرنيخ زرد بيرون مىآورند و سپس گداخته و ريخته مىشود . و از علاقى تا جايى كه به آن وادى الحبل ؟ ؟ ؟ گفته مىشود يك منزل است ، سپس تا محلى بنام عنب ؟ ؟ ؟ ، سپس تا محلى كه به آن كنار ؟ ؟ ؟ گفته مىشود و مردم در جستجوى طلا آنجا فراهم مىشوند و قومى از اهل يمامه از ربيعه در آن سكونت دارند ، و از علاقى تا معدنى كه آن را « بطن واح » گويند يك منزل است ، و از علاقى تا محلى بنام « اعماد » دو منزل و تا معدنى كه آن را ماء الصخره گويند يك منزل و تا معدنى بنام اخشاب دو منزل ، و تا معدنى بنام ميزاب كه بلى و جهينه در آن منزل دارند چهار منزل ، و تا معدنى كه آن را عربه بطحا گويند دو منزل ، و از علاقى تا عيذاب چهار منزل ، و عيذاب ساحل درياى شور است كه مردم از آن براى مكه و حجاز و يمن سوار مىشوند و بازرگانان به آنجا مىآيند و طلا و عاج و جز آن را در كشتيها حمل مىكنند ، و از علاقى تا تركان ؟ ؟ ؟ كه آخر معادن طلايى است كه مسلمين بدانها رفت و آمد مىكنند سى منزل است ، و از علاقى تا محلى كه به آن « دح » گفته مىشود و قومى از بنى سليم و جز آنان از مضر در آن منزل دارند ، ده منزل ، و از علاقى تا معدنى كه به آن رفق گفته مىشود ده منزل . و از علاقى تا معدنى كه آن را سختيت گويند ده منزل ، اينها است معادنى كه مسلمين به آنها مىرسند و در جستجوى طلا آهنگ آن مىكنند .\r\n\r\nبلاد نوبه\r\nاما كسى كه از علاقى قصد بلاد نوبه كند همانان كه به آنها علوه گفته مىشود ، سى منزل راه مىرود كه چند منزل آن تا « كباو » است ، سپس به محلى كه ابواب گفته مىشود ، سپس به شهر بزرگ علوه كه سوبه ناميده مىشود و پادشاه علوه در آن منزل دارد و مسلمين به آن رفت و آمد مىكنند و خبر آغاز نيل از آنجا مىرسد ، و گفته مىشود كه جزيرهء علوه به جزيرهء سند پيوسته مىشود و نيل همچنانكه در نيل مصر جارى\r\n\r\n","description":"","footnote":"","page_name":" 114 ","page_number":132},
  {"content":"\r\n\r\nمىگردد ، از ماوراى علوه تا سرزمين سند در نهرى بنام مهران جارى مىشود و هنگام فزونى آن در مصر ، آنجا هم فزون مىگردد ، و در جزيره‌اى كه در سرزمين علوه است مانند فيلها و كرگدنها و ديگر جاندارهاى مشابه جزيره‌هاى سند ، وجود دارد ، و در رودخانهء مهران نهنگها است مانند آنچه در نيل مصر است ، و از أسوان تا اول بلاد نوبه كه به آنان مقرا گفته مىشود ، و آن جايى است بنام « ماوا » و زكريا بن قرقى خليفهء پدرش قرقى پادشاه نوبه در اين محل بود ، و از ماوا تا شهر بزرگ نوبه كه اقامتگاه پادشاه نوبه است و آن سال و دنقله است سى منزل فاصله است .\r\n\r\nبلاد بجه\r\nاز علاقى تا سرزمين بجه ، آنان كه « حداربه » و كدبين ؟ ؟ ؟ ناميده مىشوند ، بيست و پنج منزل است ، و شهر پادشاه بجه و حداربه را هجر گويند و مردمى از مسلمين به قصد تجارت به آنجا مىروند ، بجه در خيمه‌هاى پوستى منزل مىكنند و ريشهاى خود را مىكنند و برآمدگى سر پستانهاى پسران را مىكنند تا پستانشان شبيه پستان دختران نگردد ، و ذرت و مانند آن را مىخورند و بر شتر سوار مىشوند ، و سوار بر آن جنگ مىكنند چنان كه ( ديگران ) سوار بر اسب مىجنگند و حربه‌ها را مىپرانند و خطا نمىكنند . و از علاقى تا سرزمين بجه ، آنان كه « زنافجه » شان گويند ، بيست و پنج منزل است ، و شهرى كه پادشاه زنافجه در آن سكونت دارد ، به آن « بقلين » گفته مىشود ، و بسا كه مسلمين براى تجارت به آنجا روند ، و مذهبشان مانند مذهب حداربه است ، و آنان را شريعتى نيست ، بلكه بتى را بنام « ححاخوا ؟ ؟ ؟ » پرستش مىكرده‌اند .\r\nاما شهرهاى مصر كه در پايين آن سرزمين است ، پس اول آنها شهر « أتريب » است و آن را كوره‌اى است وسيع و قريهء معروف به « بنها » كه عسل آن معروف است در آن واقع شده ، سپس شهر عين شمس ، و آن شهرى است كهن كه گفته مىشود مساكنى از فرعون در آن واقع است ، و در آن آثارى شگفت مانده ، و در آن دو ستون « 1 »\r\n\r\n\r\n","description":"","footnote":"\r\n( 1 ) مسلهء فرعون ستونى است دراز و چهارگوش و سر تيز از آثار فراعنه ( المنجد ) .\r\n","page_name":" 115 ","page_number":133},
  {"content":"\r\n\r\nبسيار بلند با عظمت است از سنگى سخت كه به زبان قديم بر آن دو نوشته است ، و از سر يكى از آن دو آبى مىچكد كه سبب آن دانسته نيست ، سپس شهر « نتو » « 1 » و شهر بسطه و شهر طرابيه ، و شهر قربيط و شهر صان و شهر ابليل ، اين نه شهر را كوره‌هاى حوف نامند ، سپس شهر بنا ، و آن شهرى است باشكوه و كهن ، و شهر بوصير و آن در بزرگى و شكوه مانند بنا است و شهر سمنّود ، و شهر نوسا و شهر أوسبه ، و آن شهر دميره است ، و شهر بجوم ، و اين شش شهر در طرف شرقى نيل واقع و كوره‌هاى « بطن الريف » ناميده مىشود ، و شهر سخا ، و شهر تيده ، و شهر أفراحون و شهر طوّه و شهر منوف سفلى ، و اين شهرها و كوره‌هاى هفت‌گانه در جزيره‌اى است از نيل ميان خليج دمياط و خليج غرب .\r\nاما شهرهايى كه بر ساحل درياى شور است ، پس اول آنها فرما است ، و آن همان شهر كهنى است كه از آن وارد مصر مىشوند ، سپس شهر تنّيس كه درياى اعظم شور و درياچه‌اى كه آب آن از نيل مىآيد بدان محيط است ، و آن شهرى است كهن كه حامه‌هاى گران قيمت سفت‌باف و نازك از دبيقى « 2 » و كتان تنك و نرم ، و پارچه‌هاى خطدار . و مخمل و پارچه‌هاى نگارى و انواع پارچه‌ها در آن ساخته مىشود و لنگرگاه كشتيهايى كه از شام و مغرب مىرسد ، در آن واقع شده . سپس شهر شطا و آن بر ساحل دريا است و پارچه‌هاى آب چين شطوى آنجا بافته مىشود ، سپس شهر دمياط و آن بر ساحل دريا است و آب نيل تا آنجا مىرسد و سپس از دمياط دو رشته مىشود ، برخى از آن بدرياچهء تنيس مىرود ، و آن درياچه‌اى است كه كشتيها - ( ى بازرگانى ) و سوارى بزرگ در آن حركت مىكند . آنگاه باقىماندهء آب نيل بدرياى شور مىريزد . در دمياط پارچه‌هاى سفت باف دبيقى ، و پارچه‌هاى آبچين و كتانهاى تنك و نرم بافته مىشود ، و بوره ، كه حصنى است بر ساحل دريا از توابع\r\n\r\n\r\n","description":"","footnote":"\r\n( 1 ) ترجمهء تاريخ ص 231 : تنوا .\r\n( 2 ) نسبت به دبيق كه شهرى است كوچك ميان فرما و تنيس .\r\n","page_name":" 116 ","page_number":134},
  {"content":"\r\n\r\nدمياط كه آنجا ( انواع ) پارچه‌ها و كاغذها ساخته مىشود « 1 » ، سپس حصن نقيزه بر ساحل دريا ، سپس شهر برلس « 2 » بر ساحل درياى شور ، و آن محل پاسگاه مرزى است ، سپس شهر رشيد ، و آن شهرى است آباد و پرجمعيت ، و آن را لنگرگاهى است كه آب نيل تا درياى شور در آن جريان دارد ، و كشتيها از دريا وارد آن مىشود تا به نيل رسد ، و شهر أخنو ، و آن بر ساحل دريا است ، و شهر ( ى كه آن ) را وسيمه گويند و ( انواع ) كاغذها در آن ساخته مىشود ، سپس شهر با عظمت و باشكوه اسكندريه كه از حيث وسعت و شكوه و بسيارى آثار مانده از پيشينيان بتوصيف در نيايد ، و از آثار بس شگفتى كه در آن است مناره‌اى است كه بر ساحل دريا است ، بر دهانهء لنگرگاه بزرگ ، و آن مناره‌اى است استوار و مستحكم كه در ازاى آن صد و هفتاد و پنج ذراع است ، و بر آن آتشدانهايى است كه در آنها آتش افروخته مىشود هرگاه ديده‌بانان بخواهند كشتيهاى دريا را از مسافتى دور بنگرند ، و نيز در آن دو ستون است از سنگ پيسه روى خرچنگهايى مسين ، و بر آن نوشته‌اى است كهن و آثار و عجايب آن بسيار است و آن را خليجى است كه آب شيرين از نيل به آن در آيد و سپس در درياى شور ريخته مىشود .\r\nاسكندريه را كوره‌هايى است نه بر ساحل درياى شور ، از جمله بر ساحل خليجهاى نيل ، كورهء بحيره « 3 » و كورهء مصيل و كورهء مليدس ، و اين كوره‌ها بر خليج اسكندريه است ، همانكه داخل شهر مىشود ، و كورهء ترنوط « 4 » و كورهء قرطسا « 5 » و كورهء خربتا ، « 6 » و اينها نيز بر همين خليج است ، و كورهء صا و كورهء شباس ، و كورهء حيز و كورهء بدقون و كورهء شراك ، و اين كوره‌ها بر خليجى است از نيل كه به آن « نسترو » « 7 » گفته مىشود .\r\n\r\n\r\n","description":"","footnote":"\r\n( 1 ) و ماهيهاى بورى بدان منسوب است ( مراصد الاطلاع ) .\r\n( 2 ) به دو فتحه و تشديد لام ضمه‌دار : شهر كوچكى در ساحل نيل مصر نزديك دريا از طرف اسكندريه .\r\n( 3 ) اينجا بحيره بمعنى درياچه نيست ، بلكه كوره‌اى است به اين نام و قريه‌هاى بسيار دارد .\r\n( 4 ) بفتح اول و سكون دوم در مراصد گويد : بيشتر ميوه‌هاى اسكندريه از آنجا است .\r\n( 5 ) بفتح اول و سوم :\r\nقريه‌اى كه كورهء قرطسا بدان منسوب است\r\n( 6 ) بفتح يا كسر خا و كسر را و سكون با .\r\n( 7 ) بفتح نون و تا و سكون سين و ضم راء : جزيره‌اى ميان دمياط و اسكندريه كه آنجا صيد ماهى كنند .\r\n","page_name":" 117 ","page_number":135},
  {"content":"\r\n\r\nاسكندريه را علاوه بر اينها كوره‌هايى است ، از جمله كورهء مريوط و آن كوره‌اى است آباد كه تاكها و درختها و ميوه‌هايى معروف دارد ، سپس كورهء لوبيه « 1 » ، سپس كورهء مراقبه « 2 » ، و اين دو كوره بر ساحل درياى شور واقع شده و در قريه‌هاى نزديكتر آن قومى از بنى مدلج از كنانه منزل دارند و بيشترش را قومى از بربر منزل گزيده‌اند و در آن قريه‌ها و قلعه‌ها است .\r\nكوره‌هاى مصر همه‌اش در خلافت عمر بن خطاب فتح شد و امير جنگ عمرو بن عاص بن وائل سهمى بود و خراج مصر بر دست عمرو در خلافت وى در نخستين سال ، سرگزيت « 3 » مردها به چهارده ميليون دينار رسيد ، سپس در سال دوم بوسيلهء عمرو ده ميليون جمع‌آورى شد ، پس عمر بوى نوشت : اى خيانتكار . عبد اللّه بن سعد بن ابى سرح در خلافت عثمان بن عفان دوازده ميليون دينار باج و خراج جمع‌آورى كرد ، سپس مردان آن باسلام در آمدند و باج زمين در دوران معاويه با سرگزيت مردها به پنج ميليون دينار بالغ گرديد ، و در دوران هارون رشيد به چهار ميليون دينار كاهش يافت ، سپس ماليات مصر بر سه ميليون دينار قرار گرفت .\r\nمصر و همهء آباديهاى آن در تابستان و زمستان از آب نيل مشروب مىشود كه در ايام تابستان افزوده مىشود و از زمين علوه مىآيد و سرچشمه‌اش از چشمه‌هايى است و فزونى آن از بارانهايى كه در تابستان مىآيد ، پس روى زمين پراكنده مىگردد تا آنكه همهء زمينها را فرا مىگيرد ، سپس كاهش آن در ماهى از ماه‌هاى قبط كه به آن « بابه » گفته مىشود و همان تشرين اول است آغاز مىگردد ، پس مردم آبادانى و كشت غلات را آغاز مىكنند ، چه در سرزمين مصر جز اندكى باران نمىآيد ، مگر بارانهايى كه در سواحل مىبارد .\r\nعجمهاى مصر همگى از قبطيان‌اند ، آنان كه در صعيد مىباشند « مريس » و\r\n\r\n\r\n","description":"","footnote":"\r\n( 1 ) بضم لام و تشديد يا : شهرى ميان اسكندريه و برقه ،\r\n( 2 ) بفتح ميم و تخفيف ياى فتحه‌دار .\r\n( 3 ) جزيه .\r\n","page_name":" 118 ","page_number":136},
  {"content":"\r\n\r\nآنان كه در پائين آن سرزمين جاى دارند « بيما » « 1 » ناميده مىشوند .\r\n\r\nراه مكه از مصر\r\nنخستين منزل كسى كه خواهد از مصر به حج رود و از مصر رهسپار مكه گردد ، به آن « جب عميره » گفته مىشود و حاجيان روز حركت آنجا فراهم مىشوند . سپس منزلى است كه آن را « قرقره » گويند ، در بيابانى كه آب در آن يافت نشود ، سپس منزلى كه به آن « عجرود » گفته مىشود و در آن چاهى است كهن ، دور ريسمان « 2 » و تلخ آب ، سپس « جسر قلزم » پس هر كس خواهد به شهر قلزم درآيد و آن شهرى است بزرگ بر ساحل دريا و بازرگانانى كه خواربار از مصر به حجاز و يمن صادر مىكنند آنجايند و بندرگاه كشتيها در آن واقع است و اهالى آن مردمى بهم آميخته‌اند كه بازرگانانشان دارا و در رفاهند ، و مردم از قلزم در بيابانى و صحرايى ، شش منزل راه تا أيله مىروند و براى اين شش مرحله آب همراه مىبرند و شهر أيله شهرى است باشكوه بر ساحل درياى شور و حاجيان شام و حاجيان مصر و مغرب آنجا فراهم مىشوند و داد و ستدهاى بسيار دارد و اهالى آن مردمى بهم آميخته‌اند و قومى آنجا سكونت دارند كه مىگويند آنان از شيعيان عثمان بن عفان مىباشند و در اين شهر برد حبره‌اى « 3 » است و گفته مىشود كه آن ، برد رسول خدا صلى اللّه عليه و آله و سلم است ، گويند كه ( رسول اكرم ) هنگامى كه رهسپار تبوك شد ، آن را به رؤبة بن يحنّه « 4 » بخشيد . و از ايله به شرف البعل « 5 » و از شرف البعل ، به مدين و آن شهرى است كهن و\r\n\r\n\r\n","description":"","footnote":"\r\n( 1 ) چنان كه سابقا اشاره شد ، ظاهرا مردم مريسه را « مريس » و نيز مردم بيما ( بكسر اول ) را كه نام ناحيه‌اى است از بلاد كفر هم مرز صعيد مصر « بيما » ناميده‌اند .\r\n( 2 ) ژرف\r\n( 3 ) حبره كعنبه : نوعى از چادر يمانى ، يقال : برد حبرة و برد حبرة على الوصف و الاضافة و يحرك ( منتهى الارب ) .\r\n( 4 ) ظاهرا يحنة بن رؤبه ( بضم يا و فتح حا و تشديد نون فتحه‌دار و ضم را و سكون همزه ) درست باشد ، چه در سيرهء ابن هشام ( ج 4 ص 180 ) مىنويسد كه چون رسول خدا به تبوك رسيد ، يحنة بن رؤبه مهتر ايله نزد وى آمد و با رسول خدا صلح كرد و تن بر جزيه داد . خود مؤلف هم در تاريخ مىنويسد كه : رسول خدا در شعبان به تبوك رسيد ، پس يحنة بن روبه كشيش ايله نزد وى آمد و با وى صلح كرد و به او\r\n( 5 ) صقعى در شام .\r\n","page_name":" 119 ","page_number":137},
  {"content":"\r\n\r\nآباد داراى چشمه‌هاى بسيار و رودهاى جارى خوشگوار و باغها و بوستانها و نخلستانها و اهالى آن مردمى بهم آميخته‌اند و كسى كه بخواهد از آنجا به مكه رود ، بر ساحل درياى شور رهسپار گردد ، تا محلى كه به آن « عينونا » « 1 » گفته مىشود و آبادانى و درخت خرما دارد و در آن جاهايى است كه مردم در آنها بجستجوى طلا مىپردازند ، سپس به عونيد « 2 » و آن هم مانند عينونا است ، سپس به صلا ، سپس به نبك ، سپس به قصيبه ، سپس به بحره ، سپس به مغيثه ، كه همان تبعل است ، سپس به ظبه ، سپس به وجه ، سپس به منخوس و در منخوس شناگرانى هستند كه مرواريد بيرون مىآورند ، سپس به حورا ، سپس به جار ، سپس به جحفه ، سپس به قديد ، سپس به عسفان ، سپس به بطن مر . و هر كس خواهد كه بر راه مدينهء رسول خدا رهسپار شود ، از مدين به منزلى رود كه آن را اغراء گويند ، سپس به قالس ، سپس به شغب ، سپس به بدا ، سپس به سقيا ، سپس به ذى المروه ، سپس به ذى خشب ، سپس به مدينه . اينها است منازل از مصر تا مكه و مدينه .\r\n\r\nمغرب « 3 »\r\nاما كسى كه خواهد از مصر به برقه و قسمتهاى دور دست مغرب رود ، از فسطاط در طرف غربى نيل رهسپار گردد ، تا به ترنوط رسد ، سپس به منزلى معروف به منى رود كه مردم آن كوچيده‌اند ، سپس به دير كبير معروف به بومينا ، كه كليساى معروف داراى ساختمان شگفت‌انگيز و رخامهاى بسيار در آن واقع است ، سپس به منزل معروف به ذات الحمام و در آن مسجد جامعى است و خود از توابع كورهء اسكندريه است ، سپس در بيابان بر منازل بنى مدلج مىگذرد كه برخى از آنها بر ساحل است و برخى نزديك بساحل و از آنها است منزل معروف به طاحونه و منزل معروف به\r\n\r\n\r\n","description":"","footnote":"\r\n- جزيه پرداخت و رسول خدا نوشته‌اى به او داد ( ر . ك . ترجمهء تاريخ ص 430 ج 1 ) اما ممكن است كه يحنه را پسرى بنام رؤبه بوده و رسول اكرم برد خود را به او داده باشد .\r\n( 1 ) بفتح اول و ضم نون .\r\n( 2 ) جايى نزديك مدين .\r\n( 3 ) قسمت مربوط به مغرب از كتاب « البلدان » يعقوبى ؛ تا پايان متن كتاب در 29 صفحهء عربى ( متن ) و 170 صفحهء لاتين ( نقد و توضيحات و فهرست ) بنام « صفة المغرب » در سال 1860 ميلادى در ليدن منتشر شده است .\r\n","page_name":" 120 ","page_number":138},
  {"content":"\r\n\r\nكنائس و منزل معروف به جب العوسج ، سپس به حوزهء لوبيّه مىرسد و آن كوره‌اى است در حكم كوره‌هاى اسكندريه و منزلى معروف به منزل معن از آن كوره است ، سپس منزل معروف به قصر شمّاس ، سپس خربة القوم ، سپس رماده و آن اول منازل بربر است و قومى از مزاته و جز آنان از عجمهاى قديم در آن سكونت دارند و نيز قومى از عرب اربلى و جهينه و بنى مدلج و مردمى متفرقه در آن جاى دارند ، سپس رهسپار گردنه‌اى صعب العبور و ناهموار و بد راه و بيمناك مىشود كه بر ساحل درياى شور واقع شده و هنگامى كه از آن بالا رفت ، بمنزلى معروف به قصر ابيض مىرسد ، سپس مغازه‌هاى رقيم ، سپس قصرهاى روم ، سپس جب الرمل و اينها ديار بربر از ماصلة بن لواته و آميختگانى از مردم است ، سپس به وادى مخيل مىرسد و آن منزلى است شهر مانند داراى مسجد جامع و حوضهاى آب و بازارهاى داير و دژى استوار و مردمى بهم آميخته در آن سكونت دارند و بيشترشان از بربرهاى ماصله و زناره و مصعوبه و مراوه و فطيطه‌اند ؛ و از وادى مخيل تا شهر برقه سه منزل است در ديار بربرهاى مراوه و مفرطه و مصعوبه و زكوده و جز اينان از طوايف لواته .\r\n\r\nبرقه\r\nشهر برقه در چراگاهى وسيع و خاكى سخت قرمز واقع شده و شهرى است كه بر آن باره‌اى است و دروازه‌هايى آهنين و خندقى ، و ساختمان باره بدستور المتوكل على اللّه انجام يافت و آب آشاميدنى اهالى ، آبهاى باران است كه از كوه در ميان دره‌هايى به آبگيرهاى بزرگى كه خلفا و امرا براى شرب اهل شهر برقه ساخته‌اند ، مىرسد و پيرامون شهر محله‌هايى است كه سپاهيان و جز آنان در آنها سكونت دارند و در منازل شهر و ربضها مردمى بهم آميخته سكونت دارند و بيشترشان سپاهيان قديم‌اند كه اولاد و اعقاب پيدا كرده‌اند و ميان شهر برقه و ساحل درياى شور شش ميل راه است و بر ساحل دريا شهرى است كه به آن اجيه گفته مىشود و در آن بازارهايى - است و پاسگاههايى و مسجد جامعى و باغهايى و ميوه‌هاى فراوانى ؛ و ساحل\r\n\r\n","description":"","footnote":"","page_name":" 121 ","page_number":139},
  {"content":"\r\n\r\nديگرى كه به آن طلميثه گفته مىشود ، بعضى اوقات كشتيها در آن پهلو مىگيرند و برقه را دو كوه است ، در يكى از آن دو كه به آن شرقى گفته مىشود ، قومى از عرب از ازد و لخم و جذام و صدف و جز اينان از مردم يمن سكونت دارند و در ديگرى كه آن را غربى گويند ، قومى از غسان و قومى از جذام و ازد و تجيب و جز اينان از طوايف عرب . و نيز قريه‌هاى طوايف بربر از لواته ، از زكوده و مفرطه و زناره و در اين دو كوه چشمه‌هايى است جارى و درختانى و ميوه‌هايى و دژهايى و چاههايى كهن از روميان .\r\nبرقه را اقليمهاى بسيارى است كه اين طوايف بربر در آنها سكونت دارند ، و شهرهاى آن عبارت است از « برنيق » و آن شهرى است بر ساحل درياى شور ، و آن را لنگرگاهى است در استوارى و خوبى عجيب كه كشتيها در آن گذر مىكنند ؛ و مردم آن قومى از فرزندان روميان قديم‌اند كه در قديم اهل اينجا بوده‌اند و قومى از بربر ، از تحلاله و سوه و مسوسه و مغاغه و واهله ، وجدانه و برنيق در دو منزلى شهر برقه واقع است و آن را اقليمهايى است كه به آن منسوب است ، و شهر « اجدابيه » و آن شهرى است كه بر آن دژى است و در آن مسجد جامعى است و بازارهايى دائر ، از برنيق تا اينجا دو منزل است و از برقه تا اينجا چهار منزل و مردم آن قومى از بربر از زناره و واهله و مسوسه و سوه و تحلاله و جز اينان وجدانه‌اند كه بر آن غلبه دارند و آن را اقليمهايى است و ساحلى بر درياى شور در فاصلهء شش ميلى شهر كه كشتيها در آن پهلو مىگيرند ، و اينها آخرين شهرهاى ديار لواته است ، و طوايف لواته مىگويند كه آنان از فرزندان لواتة بن بر ( بر ) بن قيس عيلان‌اند و بعض‌شان مىگويند كه ايشان قومى از لخم‌اند « 1 » و اولشان از مردم شام بوده است ، پس به اين ديار منتقل شده‌اند و بعضشان مىگويند كه آنان رومىاند .\r\n\r\n\r\n","description":"","footnote":"\r\n( 1 ) بر وزن كتف : بطنى است از كنده\r\n","page_name":" 122 ","page_number":140},
  {"content":"\r\n\r\n\r\nسرت\r\nو از شهر اجدابيه تا شهر « سرت » بر ساحل درياى شور پنج منزل است ، از جمله منزلى از ديار لواته است و در آن قومى از مزاته سكونت دارند و آنان بر آن غلبه دارند ، از اين منازل است فاروج و قصر العطش و يهوديه و قصر عبادى و شهر سرت ، و اهل اين منازل و مردم شهر سرت منداسه و محنحا و فنطاس و جز آنانند ، آخر منازلشان در دو منزلى شهر سرت در محلى است كه به آن « تورغه » گفته مىشود و آن آخرين حد برقه است ، مزاته همه‌شان با وجود آنكه دين شناس و دين‌دار نيستند ، ( از خوارج ) أبا ضيّه‌اند ؛ و خراج برقه را قانونى ثابت است ، رشيد يكى از موالى خود بنام بشار را فرستاد تا خراج آن سرزمين را به مبلغ بيست و چهار هزار دينار تقسيم كرد و بر هر قسمتى از آب و زمين چيزى معين نهاد ( و اين مبلغ ) بجز عشرها و صدقات و از خانمان رفتگان بود ، و مبلغ عشرها و صدقات و از خانمان رفتگان پانزده هزار دينار است و بسا كه بيش و كم شود و عشرها براى محلهايى است كه زيتونى و درختى و قريه‌هاى مسكونى در آن نيست ، و از توابع برقه جايى است كه به آن اوجله گفته مىشود و آن در بيابانى است به طرف مغرب كه هر كس خواهد رهسپار آنجا شود به طرف قبله منحرف مىگردد ، سپس به دو شهر مىرسد كه يكى از آن دو را « جالو » و ديگرى را ودان گويند و آن دو را نخلستان و خرما و خرماى خشكى است كه چيزى بهتر از آن نيست و بهتر آن دو سرزمين ودان است .\r\n\r\nودان\r\nو از توابع برقه كه از مضافات آن مىبوده است ودّان است و آن سرزمينى است كه از راه بيابان به آنجا مىروند و از مضافات حوزهء سرت است و از شهر سرت تا آنجا به طرف قبله پنج منزل راه است و آنجا گروهى مسلمان سكونت دارند كه ادعا مىكنند عرب‌اند و از مردم يمن ، و بيشترشان از مزاته‌اند و همانان بر\r\n\r\n","description":"","footnote":"","page_name":" 123 ","page_number":141},
  {"content":"\r\n\r\nاينجا غلبه دارند و بيشتر چيزى كه از آن حمل مىگردد خرما است چه انواع خرما در آن هست ، و حكومت ودان بدست مردى از مردم خود آنجا است و خراجى ندارد .\r\n\r\nزويله\r\nو آن سوى ودان در طرف قبله سرزمين زويله است و آنان قومى از مسلمين اباضى مذهب‌اند و همه‌شان حج بيت الحرام را انجام مىدهند و بيشترشان روانه « 1 » اند و بردگان سياه را از ميريان و زغاويان و مرويان و جز اينان از اصناف سياهان بيرون مىبرند زيرا كه نزديكشان هستند و آنان را اسير مىكنند و خبر يافته‌ام كه پادشاهان سياهان ، بدون پيشامدى و جنگى سياهان را مىفروشند ، و چرمهاى زويلى از زويله است و آن زمين نخلستان و كشتزار ذرت و جز آن است و در آن مردمى بهم آميخته از اهل خراسان و از بصره و كوفه‌اند ، و آن سوى زويله بفاصلهء پانزده منزل شهرى است كه به آن « كوار » « 2 » گفته مىشود و قومى از مسلمين از طوايف مختلف كه بيشترشان بربرند و سياه‌پوستان را مىآورند در آن سكونت دارند و ميان زويله و شهر كوار و آنچه نزديك به زويله است تا راه اوجله و اجدابيه ، قومى هستند كه به آنان لمطه « 3 » گفته مىشود و شبيه‌تر مردمى به بربرند و سازندگان سپرهاى سفيد لمطى ايشانند .\r\n\r\nفزان\r\nو صنفى معروف به فزان « 4 » مردمى بهم آميخته‌اند و آنان را رئيسى است كه\r\n\r\n\r\n","description":"","footnote":"\r\n( 1 ) ظ : زواته .\r\n( 2 ) كوار ، بضم اول و تشديد واو : اقليمى است از بلاد سودان در طرف جنوبى فزان ، و كوار ، بضم اول و تخفيف واو : بلدى است از نواحى فارس كه ميان آن و شيراز ده فرسخ است .\r\n( 3 ) بفتح اول و سكون دوم : سرزمينى است براى قبيله‌اى از بربر در اقصاى مغرب در بيابانى بزرگ ، و زمين و قبيله هر دو را لمطه گويند ( مراصد الاطلاع ) لمطه بالتاء : زمينى است مر گروهى را ببربر : سپر را بوى نسبت كنند ، پوست را يك سال در شيرتر دارند ، بعد از آن سپر سازند و سپر آن چندان محكم گردد و استوار شود كه تيغ بر آن كارگر نشود ( منتهى الارب ) .\r\n( 4 ) بفتح اول و تشديد زاى نقطه‌دار : ولايتى وسيع ميان فيوم و طرابلس غرب\r\n","page_name":" 124 ","page_number":142},
  {"content":"\r\n\r\nفرمان وى را مىبرند و سرزمينى وسيع و شهرى با عظمت ، و ميانشان و مزاته هميشه جنگ پيوسته است و برقهء انطابلس « 1 » ناميده مىشود و اين نام كهن آن است ، عمرو بن عاص در سال بيست و سه آن را به صلح گشود . و از آخر حوزهء برقه از محلى كه به آن تورغه گفته مىشود ، تا أطرابلس شش منزل است ، و از تورغه ، سرزمين مزاته بپايان مىرسد ، و ديار هواره پيش مىآيد ، و اول آن ورداسه است سپس لبده و آن دژى است شهر مانند بر ساحل دريا و هواره گمان مىكنند كه از بربر قديم‌اند و مزاته و لواته از ايشان بوده‌اند پس از ايشان بريده‌اند و از ديار خود دورى گزيده و به زمين برقه و جز آن منتقل گشته‌اند ، و هواره گمان مىبرند كه آنان قومى از يمن‌اند و نسبهاى خود را نمىدانند ، و طوايف هواره مانند عرب نسب خويش را بدست دارند ، پس از ايشان است بنولهان و مليله و ورسطفه ، و از طوايف لهان است بنودرصا و بنو مرمزبان و بنو ورفله و بنو مسراته ، و منازل هواره از آخر حوزهء سرت است تا أطرابلس .\r\n\r\nأطرابلس\r\nاطرابلس شهرى است كهن و باشكوه بر ساحل دريا ، آباد و پرجمعيت ، و اهالى آن مردمى بهم آميخته‌اند و فتح آن در سال بيست و سه در خلافت عمر بن خطاب بدست عمرو بن عاص انجام يافت و آخرين فتحى بود كه در خلافت عمر در ناحيهء مغرب بانجام رسيد . و پس از أطرابلس سرزمين نفوسه است كه همه‌شان قومى عجم زبان و أباضى مذهب‌اند و آنان را رئيسى است كه وى را ألياس گويند و از فرمان وى بيرون نروند و منازلشان در كوههاى أطرابلس است ، در كشتزارها و قريه‌ها و مزرعه‌ها و آباديهاى بسيار ، خراجى بپادشاهى نمىدهند و فرمانى نمىبرند مگر از رئيسشان در تاهرت كه رئيس أباضيه است و او را عبد الوهاب بن عبد الرحمن ابن رستم گويند و از پارس است ، و ديار نفوسه از حد أطرابلس از طرف قبله تا نزديك\r\n\r\n\r\n","description":"","footnote":"\r\n( 1 ) بفتح همزه و ضم با و لام .\r\n","page_name":" 125 ","page_number":143},
  {"content":"\r\n\r\nقيروان بهم پيوسته است و آنها را قبيله‌هايى است بسيار و طايفه‌هايى مختلف ؛ و از أطرابلس بر شاهراه تا شهرى كه آن را قابس گويند و شهرى است بزرگ و آباد بر درياى شور ، داراى درختان و ميوه‌ها و چشمه‌هاى جارى بسيار كه مردم آن آميخته از عرب و عجم و بربرند و از طرف ابن الاغلب فرمانرواى افريقا در آنجا كارگزارى است ، پنج منزل آباد است كه قومى از بربرهاى زناته و لواته و آفريقائيهاى نخستين در آن سكونت دارند ، اول آن منازل و بله است ، نخستين مرحله از أطرابلس ، سپس صبره و آن منزلى است كه در آن بتهاى سنگى كهنى است ، سپس قصر بنى حبان ، سپس نام وقت ، سپس فاصلات ، سپس قابس .\r\n\r\nقيروان\r\nو از قابس تا شهر قيروان چهار منزل است ، اول آنها عين الزيتونه كه بىكس است ، سپس للس كه قصرى است آباد ، سپس غدير الاعرابى ، سپس قلشانه و آن فرودگاه كسى است كه از قيروان خارج شود و يا بدان وارد گردد ، سپس شهر بزرگ قيروان كه عقبة بن نافع فهرى در سال شصت در خلافت معاويه آن را بنياد نهاد و هر چند نخستين كس كه بسرزمين افريقا درآمد عبد اللّه بن سعد بن ابى سرح بود كه در خلافت عثمان بن عفان در سال سى و شش آن را فتح كرد ، اما عقبه بود كه بيشتر مغرب را فتح نمود . قيروان شهرى است كه آن را باره‌اى از خشت و گل بوده است ، پس زيادة اللّه بن ابراهيم بن اغلب آن را ويران ساخت و آن هنگامى بود كه عمران بن مجالد و عبد السلام بن مفرج و منصور طنبذى « 1 » بر وى تاختند ؛ چه ايشان در قيروان بر او شوريدند و اينان از سپاهيان پيشين بودند كه همراه ابن الاشعث آمده بودند . و شرب اهالى از آب باران است ، چه هرگاه زمستان رسيد و بارانها و سيلها راه افتاد آب باران از دره‌ها به آبگيرهاى بزرگ كه آن‌ها را « مواجل » « 2 » گويند\r\n\r\n\r\n","description":"","footnote":"\r\n( 1 ) طنبذه : از اعمال بهنسا در صعيد مصر ، و طبنذى ، بفتح اول و دوم و سكون نون و الف مقصوره : قريه‌اى در نزديك أشنى از حوزهء صعيد در طرف غربى نيل كه آن و اشنى را از نظر زيبايى آن دو عروسين گويند .\r\n( 2 ) مواجل جمع موجل ، يعنى مغاكى كه آب در آن ايستد .\r\n","page_name":" 126 ","page_number":144},
  {"content":"\r\n\r\nدر آيد و آبكشان از آنها برگيرند و آنان را رودخانه‌اى است بنام وادى سراويل در قبلهء شهر كه چون در شوره‌زارها واقع است آب شورى در آن مىآيد و مردم آن را در جايى كه بدان نياز دارند به كار مىبرند و منازل بنى اغلب در دو ميلى شهر قيروان در قصرهايى است كه بر آنها چندين ديوار بنا شده است و پيوسته اقامتگاهشان بود تا آنكه ابراهيم بن احمد از آنجا منتقل شد و در محلى كه آن را رقاده گويند در هشت ميلى شهر قيروان منزل گرفت و آنجا قصرى بنا كرد . و در شهر قيروان مردمى بهم آميخته از قريش و ديگر طوايف عرب از مضر و ربيعه و قحطان و اصنافى از عجم از مردم خراسان و كسانى كه از كارمندان و سپاهيان بنى هاشم بدانجا وارد شده‌اند ، و نيز عجمهايى از عجمهاى بلاد بربر و روم و مانند آن سكونت دارند . و از قيروان تا سوسه كه بر ساحل درياى شور است يك منزل است ، و آنجا كارخانه‌اى است كه در آن كشتى ساخته مىشود و اهالى سوسه مردمى بهم آميخته‌اند ، و از قيروان تا محلى كه به آن جزيره گفته مىشود يك منزل است و آن جزيرهء ابو شريك « 1 » است كه در دريا پيش‌رفته است و آب دريا بدان محيط است و تجارتى بسيار دارد و قومى از طايفهء عمر بن خطاب و ديگر طوايف عرب و عجم در آن سكونت دارند و آن را چندين شهر است كه مردم در آنها متفرقند ، اما نه شهرهاى بزرگ ، و حاكم آن در شهرى بنام نوابيه ؟ ؟ ؟ « 2 » نزديك أقليبيه « 3 » كه از آن براى سقليه « 4 » سوار مىشوند زندگى مىكند ، و از قيروان تا شهر بسفوطره ؟ ؟ ؟ دو منزل سبك است و آن شهرى است بزرگ كه قومى از قريش و از قضاعه و جز اينان در آن جاى دارند و از قيروان به شهر تونس روند و آن بر ساحل دريا است و در آن كارخانه‌اى است و شهرى است با عظمت و حماد بربرى مولاى هارون رشيد امير يمن از همين شهر بود ، تونس را باره‌اى از خشت و گل بوده و\r\n\r\n\r\n","description":"","footnote":"\r\n( 1 ) مراصد الاطلاع : جزيرهء شريك ، بفتح شين : كوره‌اى است در افريقا ميان سوسه و تونس ، و مركز آن شهرى است كه آن را منزل باشو گويند و شهرى بزرگ و پر جمعيت است .\r\n( 2 ) مراصد الاطلاع : باشو ، با تشديد شين ضمه‌دار .\r\n( 3 ) بكسر همزه و لام و با و فتح يا و تخفيف آن .\r\n( 4 ) صقليه كه برخى آن را با سين تلفظ كنند ، بكسر اول و دوم و تشديد لام كسره‌دار و تشديد ياى فتحه‌دار .\r\n","page_name":" 127 ","page_number":145},
  {"content":"\r\n\r\nباره‌اش از طرف دريا با سنگ بنا شده بود اما مردم آن عليه زيادة اللّه بن اغلب قيام كردند و از آنان بود منصور طنبذى و حصين تجيبى و قريع بلوى ، پس با آنان جنگيد و چون بر ايشان پيروز آمد بارهء شهر را ويران ساخت پس از آنكه بسيارى از ايشان را كشت . و از ساحل تونس به جزيرهء اندلس مىروند و ما جزيرهء اندلس و احوال آن را در موقع ذكر تاهرت يادآور مىشويم ، و از قيروان تا شهر باجه سه منزل است و شهر باجه شهرى است بزرگ كه باره‌اى كهن از سنگ بر آن كشيده است و قومى از سپاهيان قديم بنى هاشم و قومى از عجم در آن ساكنند و نزديك باجه قومى از بربرند كه آنان را وزداجه گويند ، اينان نافرمان‌اند و از ابن الاغلب فرمان نمىبرند ، و از قيروان تا شهر اربس « 1 » دو منزل است و آن شهرى است بزرگ و آباد كه مردمى بهم آميخته در آن سكونت دارند ، و از قيروان تا شهرى كه به آن مجّانه گفته مىشود چهار منزل است و در اين شهر ميان كوههايى و دره‌هايى معادن نقره و سرمه و آهن و مردار سنگ و ارزيز يافت مىشود و مردم آن قومى هستند كه به آنان « سناجره » مىگويند و گفته مىشود كه اول‌شان از سنجار ازديار ربيعه است و آنان سپاهيان سلطان‌اند و نيز اصنافى از عجم از بربر و جز ايشان آنجايند . و از قيروان از طرف قبله به بلاد قموده روند و آن سرزمينى است وسيع كه در آن شهرهايى و دژهايى است و شهرى كه اكنون حاكم نشين آنجا است « مذكوره » است و شهر بزرگ قديم همان است كه به آن سبيطله گفته مىشود و همان شهرى است كه در دوران عثمان بن عفان فتح شد و در سال سى و هفت عبد اللّه بن عمر بن خطاب و عبد اللّه بن زبير آن را محاصره كردند و فرمانده سپاه عبد اللّه بن سعد بن ابى سرح بود « 2 » .\r\nو از قموده به شهر قفصه ، و آن شهرى است استوار كه باره‌اى از سنگ بر آن كشيده است و در آن ، در داخل شهر چشمه‌هاى آبى است و آن را سنگ فرش كرده‌اند و پيرامون آن آبادى بسيار و ميوه‌هاى معروفى است و از قفصه به شهرهاى\r\n\r\n\r\n","description":"","footnote":"\r\n( 1 ) بضم اول و سوم : كوره‌اى وسيع در افريقا كه ميان آن و قيروان از طرف مغرب سه روز راه است .\r\n( 2 ) در سال سى و هفت عثمان نه زنده بود و نه خليفه !\r\n","page_name":" 128 ","page_number":146},
  {"content":"\r\n\r\nقسطيليه « 1 » ، و آنها چهار شهر است در سرزمينى وسيع داراى درختان خرما و زيتون ، شهر بزرگتر را توزر « 2 » گويند كه كارمندان دولت آنجا منزل مىكنند ، دوم را حامّه « 3 » گويند ، سوم را تقيوس و چهارم را نقطه ، و پيرامون اين شهرها چهار شوره‌زار است و اهل اين شهرها قومى عجم‌اند از روميان قديم و آفريقائيان و بربر . و از شهرهاى قسطيليه تا شهر هاى نفزاوه سه منزل راه است و نفزاوه چندين شهر است ، شهر بزرگ را كه كارمندان در آن منزل مىكنند ، بشّره گويند و قومى از آفريقائيان قديم و از بربر در آن سكونت دارند و شهرهايى را كه در طرف قبله است ريگستان فراگرفته است و از طرف قبلهء قيروان ناحيه‌ايست كه آن را ساحل گويند - و ساحل دريا نيست - و از بسيارى زيتون و درختان و تاكستان سبز و خرم است و آنها قريه‌هاى پيوستهء بسيارى است كه برخى در برخى داخل شده است و براى اين ناحيه دو شهر است كه يكى از آن دو « سه » و ديگرى قبيشه گفته مىشود ، و از ناحيهء ساحل به شهرى روند كه به آن أسفاقس گفته مىشود و تا سه و قبيشه دو منزل فاصله دارد و اين شهر بر ساحل دريا است و درياى شور به بارهء آن مىزند و در آخر ناحيهء ساحل واقع شده و از أسفاقس تا محلى كه به آن بنزرت « 4 » گفته مىشود ، هشت روز راه است و در همهء منازل دژهايى است نزديك بهم كه عباد و مرزداران در آنها منزل دارند ، و از قيروان تا بلاد زاب ده منزل است ، و شهر بزرگ زاب ، طبنه است و همين شهر است كه واليان در آن منزل مىكنند و مردمى بهم آميخته از قريش و عرب و سپاهى و عجم و آفريقائيان و روم و بربر در آن سكونت دارند و زاب سرزمينى است با وسعت و از آن است شهرى كهن كه آن را « باغايه » گويند و قبيله‌هايى از جند و عجمانى از مردم خراسان و عجمهايى از عجمهاى همان ناحيه از باقى مانده‌هاى روم ، در آن سكونت دارند و پيرامون آن\r\n\r\n\r\n","description":"","footnote":"\r\n( 1 ) قسطيله ، بفتح قاف و سكون سين و كسر طا و فتح لام : كوره‌اى در افريقا كه توزر و حمه و نفطه از بلاد آن است ( مراصد الاطلاع ) .\r\n( 2 ) بر وزن كوثر .\r\n( 3 ) حمه ، بفتح اول و تشديد ميم :\r\nشهرى است در افريقا از حوزهء قسنطينيه از نواحى بلاد جريد .\r\n( 4 ) بفتح با و زاى : شهرى در افريقا مشرف بر دريا از نواحى شطفوره كه ميان آن و تونس دو روز راه است .\r\n","page_name":" 129 ","page_number":147},
  {"content":"\r\n\r\nقومى از بربرهاى هواره‌اند ، در كوهى باشكوه كه آن را أوراس گويند و برف بر آن مىافتد ، و شهرى كه به آن تيجس گفته مىشود از حوزهء باغايه و پيرامون آن قومى هستند از بربرهاى عجم كه آنها را نفزه گويند ، و شهرى عظيم و باشكوه كه به آن ميله گفته مىشود و آن شهرى است آباد و استوار كه هرگز حاكمى نداشته است و آن را دژى است درون دژى كه مردى از بنى سليم بنام موسى بن عباس بن عبد الصمد از طرف ابن الاغلب در آن است و سواحل دريا نزديك به اين شهر است و آن را لنگرگاهى است كه به آن جيجل « 1 » گفته مىشود و لنگرگاهى كه به آن قلعهء خطاب گويند و لنگرگاهى كه آن را اسكيده گويند و لنگرگاهى بنام مائر ؟ ؟ ؟ و لنگرگاهى كه آن را لنگرگاه دنهاجه گويند ، و اين ناحيه همه‌اش آباد و پر درخت و ميوه است و مردمش در ميان كوهها و چشمه‌ها زندگى مىكنند ، و شهرى بنام سطيف كه قومى از بنى اسد بن خزيمه ، كارگزاران ابن الاغلب در آن منزل دارند ، و شهرى كه آن را بلزمه گويند و اهالى آن قومى از بنى تميم و موالى بنى تميم‌اند و اكنون با ابن الاغلب بمخالفت برخاسته‌اند و شهرى بنام نقاوس بسيار آباد و پر درخت و ميوه كه قومى از جند « 2 » در آن سكونت دارند و پيرامون آن هم بربرهاى مكنانه كه طايفه‌اى از زناته‌اند و پيرامونشان قومى كه آنان را أوريه گويند ، و طبنه شهر بزرگ زاب است كه در وسط زاب واقع شده و واليان همانجا منزل مىكنند ، و شهرى كه به آن مقره گفته مىشود و مردم آن قومى از بنى ضبه‌اند و قومى از عجم نيز در آن سكونت دارند و پيرامون آن قومى از بربرند كه آنان را بنو زنداج گويند و قومى كه به آنها كربره ؟ ؟ ؟ گفته مىشود و قومى كه آنها را سارسه گويند و از مقره به قلعه‌هايى روند كه برحلس ؟ ؟ ؟ و طلمه و حبرور ؟ ؟ ؟ ناميده مىشود و در آنها قومى از بنى تميم ، از بنى سعد سكونت دارند كه آنان را بنو صمصامه گويند و عليه ابن الاغلب قيام كردند و ابن الاغلب بر برخى از آنان ظفر يافت و به زندانشان\r\n\r\n\r\n","description":"","footnote":"\r\n( 1 ) بكسر جيم اول و فتح جيم دوم .\r\n( 2 ) جند ، به دو فتحه : ناحيه‌اى است و نيز قبيله‌اى در يمن .\r\n","page_name":" 130 ","page_number":148},
  {"content":"\r\n\r\nافكند ؛ و شهر « احه » و آن بر كوه واقع شده و مردم آن از فرمان ابن الاغلب بيرون رفتند و مخالفان وى قومى از هواره بودند كه آنان را بنو سعمان و بنو و رجيل گويند و جز اينان ، و شهر أربه « 1 » كه از طرف مغرب آخر شهرهاى زاب و آخر حوزهء حكمرانى بنى الاغلب است و سياه پرچمان ( بنى العباسى ) از آنجا پيش نرفتند و هرگاه بيرون رونده از حوزهء زاب به طرف غرب رهسپار شود ، بقومى رسد كه آنان را بنو برزال گويند و آنان طايفه‌اى از بنى دمّر ، از زناته و همه‌شان خارجى مذهب‌اند و ما فتح افريقا و اخبار آن را در كتابى جداگانه ذكر كرده‌ايم . و از اين محل است ، ناحيه‌اى كه حسن بن سليمان بن سليمان بن حسين بن على بن حسين ابن على بن ابى طالب عليه السلام بر آن تسلط يافت و اول شهرى كه در دست او است ، شهرى است بنام هاز كه ساكنان آن قومى از بربر قديم‌اند و به آنان بنو يرنيان گفته مىشود كه نيز از زناته‌اند ، سپس شهرهايى است كه ساكنان آن صنهاجه و زواوه‌اند معروف به برانس و آنان اهل آبادانى و كشت و زراعت و دام دارند و ناحيه را به هاز نسبت مىدهند و ميان آن و حوزهء ادنه سه روز راه است ، سپس به قومى كه به آنان بنودمر گفته مىشود از طوايف زناته ، در سرزمينى وسيع و آنان همگى خارجيانند و از خود رئيسى دارند بنام مصادف بن جرتيل ، در ناحيه‌اى زراعتى و دام‌پرورى كه ميان آن و هاز يك منزل است و از اينجا به قلعه‌اى كه آن را حصن ابن كرام گويند و مردمش خارجى نيستند ، بلكه اهل ( سنت ) و جماعت‌اند و سرزمينشان زراعتى است ، سپس به ناحيه‌اى مىرسد كه آن را متيجه « 2 » گويند و مردانى از فرزندان حسن بن على بن ابى طالب عليه السلام كه آنان را « بنو محمد بن جعفر » گويند بر آن دست يافته‌اند و آن سرزمينى است وسيع كه در آن عده‌اى شهرها و قلعه‌ها است و سرزمين كشت و آبادانى است ، ميان اين ناحيه و قلعهء مصادف ابن جرتيل از طرف دريا سه روز راه است ، سپس شهر مدكره كه فرزندان\r\n\r\n\r\n","description":"","footnote":"\r\n( 1 ) با سه فتحه .\r\n( 2 ) بفتح ميم و تشديد تاى كسره‌دار .\r\n","page_name":" 131 ","page_number":149},
  {"content":"\r\n\r\nمحمد بن سليمان بن عبد اللّه بن حسن بن حسن بن على بن ابي طالب عليه السلام در آن سكونت دارند و مدينهء خضراء « 1 » كه شهرهايى بسيار و قلعه‌ها و قريه‌ها و مزرعه هائى بدان وابسته است و فرزندان محمد بن سليمان بن عبد اللّه بن حسن بن حسن ابن على بن ابى طالب عليه السلام بر اين ناحيه به زور دست يافته‌اند و هر مردى از اينان در شهرى و ناحيه‌اى مقيم و متحصن است و شماره‌شان آن قدر بسيار است كه اين سرزمين بنام ايشان معروف و بايشان منسوب است و آخر شهرهايى كه بدست ايشان است ، شهرى است نزديك ساحل دريا كه به آن « سوق ابراهيم » گفته مىشود و اين همان شهر مشهورى است كه مردى بنام عيسى بن ابراهيم بن محمد بن سليمان ابن عبد اللّه بن حسن بن حسن در آن سكونت دارد ، سپس از اين شهر به تاهرت مىرسد ، و شهر بزرگ همين شهر تاهرت است كه بس ارجمند و با عظمت است و عراق مغرب ناميده مىشود و آن را مردمى بهم آميخته است و قومى از پارسيان كه آنان را « بنو محمد بن افلج بن عبد الوهاب بن عبد الرحمن بن رستم پارسى » گويند ، به زور بر آن دست يافته‌اند ، عبد الرحمن بن رستم والى افريقا بود و فرزندان وى به تاهرت رفتند و أباضى مذهب و سرآمد أباضيان شدند و آنان رؤساى أباضى مذهبان مغرب‌اند ؛ و پيوسته به شهر تاهرت ، ناحيه‌اى است عظيم منسوب به تاهرت زير فرمان محمد بن افلج بن عبد الوهاب بن عبد الرحمن بن رستم و دژى كه بر ساحل درياى اعظم است و كشتيهاى تاهرت در آن پهلو مىگيرد و به آن بندر فروخ گفته مىشود .\r\n\r\nجزيرهء اندلس و شهرهاى آن\r\nو هر كس آهنگ جزيرهء اندلس كند ، چنان كه ذكر كرديم از قيروان به تونس رود كه بر ساحل درياى شور است و آنگاه بكشتى نشسته از درياى شور رهسپار گردد و ده روز به طرف ساحل به وسط دريا پيش رود تا در محلى كه به آن تنس گفته مىشود و ميان آن و تاهرت چهار روز راه است محاذى جزيرهء اندلس گردد ، يا به تاهرت\r\n\r\n\r\n","description":"","footnote":"\r\n( 1 ) ميان آن و مليانه يكروز راه است .\r\n","page_name":" 132 ","page_number":150},
  {"content":"\r\n\r\nرود تا بجزيره يعنى جزيرهء اندلس رسد ، پس ژرفناها را در روزى و شبى در نوردد تا به ناحيهء تدمير رسد و آن ناحيه‌اى است وسيع و آباد كه در آن دو شهر است ، يكى از آن دو را عسكر و ديگرى را لورقه « 1 » گويند ، سپس از آنجا رهسپار شهرى شود كه متغلب « 2 » بنى اميه در آن ساكن مىشود و آن شهرى است كه به آن قرطبه گويند ، پس شش روز در ميان قريه‌هايى پيوسته و آباديها و مرغزارها و رودخانه‌ها و نهرها و چشمه‌ها و كشتزارهايى از اين محل سير مىكند و پيش از آنكه از تدمير به شهر قرطبه رسد ، بشهرى رسد كه به آن بيره گفته مىشود و كسانى كه از جند دمشق از مضر كه عمده‌شان از قيس‌اند و ناشناخته‌هاى قبايل عرب به اين سرزمين آمده‌اند در آن سكونت گزيده‌اند و ميان بيره و قرطبه دو روز راه است و در غرب آن شهرى است كه به آن ريّه گفته مىشود و جند اردن كه همه‌شان از طوايف مختلف يمن مىباشند در آن فرود آمده‌اند و در غرب ريّه شهرى است كه آن را شدونه گويند و جند حمص كه بيشترشان اهل يمن و اندكى از ايشان از نزارند ، در آن منزل كرده‌اند و در غرب شد و نه شهرى است كه به آن جزيره گفته مىشود و بربر و اندكى از عرب بهم آميخته در آن ساكن شده‌اند و در غرب شهرى كه آن را جزيره گويند شهرى است كه آن را اشبيليه « 3 » گويند ، بر نهرى عظيم كه همان رودخانهء قرطبه است و مجوسى كه به آنان روس گفته مىشود در سال دويست و بيست و نه به آنجا در آمدند و اسير گرفتند و غارت كردند و آتش زدند و كشتند . و در غرب اشبيليه شهرى است كه آن را لبله گويند و عرب اول بار كه با طارق مولاى موسى بن نصير لخمى وارد اين سرزمين شدند ، در اين شهر فرود آمدند و در غرب آن شهرى است كه به آن باجه گفته مىشود و نيز عرب همراه طارق به آن فرود آمدند و در غرب آن بر ساحل درياى محيط شور شهرى است بنام أشبونه و در غرب آن نيز بر ساحل دريا شهرى است كه آن را احسونبه گويند ، اين است اندلس در طرف غرب بر دريايى كه تا درياى خزر مىرود و از طرف شرق\r\n\r\n\r\n","description":"","footnote":"\r\n( 1 ) لورقه ، بضم لام و سكون واو و فتح را و قاف ، و لرقه به سكون را .\r\n( 2 ) كسى كه به زور بر جايى مستولى شده باشد .\r\n( 3 ) بكسر همزه و سكون ياى اول و فتح ياى دوم .\r\n","page_name":" 133 ","page_number":151},
  {"content":"\r\n\r\nاين شهر ، شهرى است كه به آن مارده گفته مىشود ، بر ساحل رودخانه‌اى عظيم و ميان آن و قرطبه چهار روز است و در غرب قرطبه واقع شده و محاذى سرزمين شرك است و صنفى از ايشان را جلالقه گويند و اين شهر در جزيره است ، پس از قرطبه رو به شرق رهسپار شهرى مىشود كه آن را جيّان گويند و كسانى كه از جند قنسرين و عواصم به اين سرزمين آمده‌اند ، اينجا منزل دارند و آنان مردمى هستند بهم آميخته از عرب معدى و اهل يمن ، و از جيان بسوى شمال به شهر طليطله « 1 » روند و آن شهرى است استوار و باشكوه كه در جزيره شهرى استوارتر از آن نيست و مردم آن عليه بنى اميه قيام مىكنند و آنان مردمى بهم آميخته از عرب و بربر و موالى هستند و آن را رودخانه‌اى است عظيم كه به آن دوير گفته مىشود و از طليطله براى كسى كه رو به مشرق رهسپار شود به شهرى كه به آن وادى الحجاره گفته مىشود و مردى از بربر بر آن حكومت داشت كه وى را مسل بن فرج صنهاجى مىگفتند و براى بنى اميه دعوت مىكرد ، سپس فرزندان و اعقابش پس از وى تا امروز در آن سرزمين مانده‌اند ، سپس از آنجا رو بشرق به شهر سرقصطه « 2 » كه از بزرگترين شهرهاى مرز اندلس است بر ساحل رودخانه‌اى كه به آن ابره گفته مىشود و در شمال آن شهرى است كه آن را تطيله گويند ، محاذى سرزمين شرك كه آنان را بسكنس گويند و در شمال اين شهر ، شهرى است كه آن را وشقه گويند و آن هم مرز قومى از فرنگ است كه آنان را جاسقس گويند ، و از سرقصطه بسوى قبله شهرى است كه آن را طرطوشه « 3 » گويند و آن آخر مرز اندلس است در شرق و هم مرز و مجاور فرنگيان است و اين شهر بر ساحل همان رودخانه‌اى است كه از شهر سرقصطه به زير مىآيد و از طرطوشه براى كسى كه بسوى مغرب رهسپار گردد ، به شهرى كه آن را بلنسيه « 4 » گويند و آن ناحيه‌اى است وسيع و باشكوه كه قبيله‌هاى بربر در آن منزل كرده و از بنى اميه فرمان نبرده‌اند و آنان\r\n\r\n\r\n","description":"","footnote":"\r\n( 1 ) بضم هر دو طا و فتح هر دو لام .\r\n( 2 ) و سرقسطه ، به دو فتحه و ضم قاف و سكون سين .\r\n( 3 ) بضم هر دو طا و سكون را .\r\n( 4 ) بفتح با و لام و سكون نون و كسر سين و تخفيف ياى فتحه‌دار .\r\n","page_name":" 134 ","page_number":152},
  {"content":"\r\n\r\nرا رودخانه‌اى است عظيم از ناحيه‌اى كه آن را شقر گويند و از آنجا به ناحيهء تدمير روند كه همان ناحيهء اول است ، اين بود جزيرهء اندلس و شهرهاى آن « 1 » .\r\n\r\nاكنون بذكر تاهرت در شاهراه مغرب بازگشتيم\r\nو از شهر تاهرت و آنچه در حوزهء حكومت ابن افلح رستمى داخل است ، به مملكت مردى از هواره روند كه بوى « ابن مسالهء اباضى » گفته مىشود ، جز اينكه او با ابن افلح مخالف است و با وى مىجنگد و شهر وى كه در آن ساكن است ، به آن جبل گفته مىشود و از آن به شهرى كه آن را يلل گويند و نزديك درياى شور است بفاصلهء نيم روز راه و آن را مزرعه‌ها و قريه‌ها و آباديها و كشت و درختانى است ، سپس از مملكت ابن مسالهء هوارى به مملكتى براى بنى محمد بن سليمان بن عبد اللّه ابن حسن بن حسن نيز ، سواى مملكتى كه آن را ذكر كرديم و آن شهر مدكره است و مسكنشان در شهر بزرگى است كه به آن ثمطلاس گفته مىشود و اهل اين مملكت قومى هستند از طوايف بربر ، از قبايل مختلف ايشان و بيشترشان قومى باشند كه به آنان بنو مطماطه گفته مىشود و آنان طايفه‌هايى بسياراند و آنان را در مملكتشان شهرى با عظمت است كه آن را ايزرج گويند و برخى از ايشان در آن سكونت دارند و مردم اين شهر مطماطه‌اند و نيز شهرى كه مردى از ايشان بنام عبيد اللّه بر آن مستولى است و هرگاه نامش از زبان بربرى به عربى ترجمه شود « المدينة الحسنه » « 2 » نام دارد ، سپس به شهر با عظمت مشهور غرب كه به آن تلمسان گفته مىشود و بر آن باره‌اى است از سنگ و پشت آن بارهء ديگرى نيز از سنگ و در آن جمعيتى انبوه است و كاخهايى و منازلى بلند و آراسته كه مردى از ايشان بنام محمد بن قاسم بن محمد بن سليمان در آنها منزل دارد و پيرامون اين شهر قومى از بربرند كه آنان را مكناسه و سريبه ؟ ؟ ؟ گويند ، سپس به شهرى كه شهر علويان ( مدينة العلويين ) ناميده مىشود و در دست علويان از فرزندان محمد بن سليمان بوده است ، سپس آن را رها\r\n\r\n\r\n","description":"","footnote":"\r\n( 1 ) براى تفصيل بيشترى ر . ك . اندلس يا تاريخ حكومت مسلمين در اروپا ، تأليف مترجم ،\r\n( 2 ) و به فارسى : شهر زيبا .\r\n","page_name":" 135 ","page_number":153},
  {"content":"\r\n\r\nكردند و مردى از شاهزادگان زناته كه وى را على بن حامد بن مرحوم زناتى مىگفتند در آن سكونت گزيد ، سپس از آنجا به شهرى كه آن را « نمالته » گويند و محمد ابن على بن محمد بن سليمان در آن است . و آخر مملكت بنى محمد بن سليمان ابن عبد اللّه بن حسن بن حسن ، شهر « فالوسن » است و آن شهرى است باعظمت كه مردم آن طوايف بربر ، از مطماطه و ترجه و جزّوله و صنهاجه و انجفه و انحره‌اند ، سپس بعد از مملكت بنى محمد بن سليمان مملكت مردى است كه به او صالح بن سعيد گفته مىشود و ادعا مىكند كه وى از حمير است ، اما مردم آن سرزمين گمان مىكنند كه وى اهل همانجا و نفزى « 1 » است و نام شهر بزرگ وى كه در آن ساكن است ، ناكور در ساحل درياى شور است ، و از اين شهر بود كه مردى از فرزندان هشام بن عبد الملك ابن مروان و همراهان وى از آل مروان ، هنگامى كه از بنى العباس گريختند ، به جزيرهء اندلس رفتند . و مملكت صالح بن سعيد حميرى بمسافت ده روز ، همه‌اش عمارتها و قلعه‌ها و قريه‌ها و منزلها و كشاورزى و دام‌پرورى و فراوانى است ، و آخر مملكتش شهرى است كه به آن مرحانه ؟ ؟ ؟ گفته مىشود ، بر كوهى كه زير آن جويها و رودها و عمارتها است ، سپس از آنجا بمملكت بنى ادريس بن ادريس بن عبد اللّه بن حسن بن حسن بن على بن ابى طالب مىرسد ، و اول حد مملكت ايشان ناحيه‌اى است كه آن را غميره گويند و مردى كه او را عبيد اللّه بن عمر بن ادريس گويند آنجا است ، سپس به ناحيه‌اى كه به آن ملحاص گفته مىشود ، بخاطر كاروانسرايى كه حاجيان سوس اقصى « 2 » و طنجه در آن فراهم مىشوند ، و حكومت آن بدست على بن ادريس است ، سپس قلعهء صدينه و آن ناحيه‌اى است با عظمت كه محمد بن عمر بن ادريس آنجا است ، سپس از قلعهء صدينه به رودخانهء عظيمى كه آن را « لمهار » گويند و در آن دژها و عمارتهايى است و سرزمينى وسيع كه مردى از فرزندان داود بن ادريس بن ادريس بر آن\r\n\r\n\r\n","description":"","footnote":"\r\n( 1 ) نفزه ، بكسر اول : قبيله‌اى مهم و نيز ناحيه‌اى است .\r\n( 2 ) در مغرب جايى است بنام سوس اقصى ، كوره‌اى است كه شهر آن طرقله است و ميان آن و سوس ادنى دو ماه راه است .\r\n","page_name":" 136 ","page_number":154},
  {"content":"\r\n\r\nحكومت دارد و به رودخانه‌اى كه به آن سبو « 1 » گفته مىشود و حمزة بن داود بن ادريس ابن ادريس بر آن حكومت مىكند ، سپس به شهر بزرگى در آيند كه آن را شهر افريقيه نامند ، بر ساحل رودخانه‌اى كه به آن فاس گفته مىشود و يحيى بن يحيى بن ادريس ابن ادريس بن ادريس در آنجا است ، و آن شهرى است باشكوه داراى عمارتها و منزلهاى بسيار و از طرف غربى رودخانهء فاس - و آن نهرى است چنان كه گفته مىشود از همهء نهرهاى روى زمين بزرگتر و سه هزار آسيا بر آن داير است - شهرى است كه « مدينهء اهل اندلس » ناميده مىشود و داود بن ادريس در آن منزل دارد و هر كدام از يحيى بن يحيى و داود بن ادريس با ديگرى مخالف و با وى در جنگ و ستيز است ، و بر ساحل فاس شهرى است كه به آن . . . گفته مىشود و قومى از برقسانه كه طايفه‌اى از بربر قديم‌اند ، در آن سكونت دارند . و بر ساحل رودخانهء فاس از دو سوى آن آباديهايى باشكوه و قريه‌ها و كشتزارها و مزرعه‌هايى است و آب آن از چشمه‌هايى است كه در سوى قبله واقع است ، جز اينكه ايشان مىگويند كه آبش كم و بيش نمىشود و در نهرى كه آن را سبو مىگويند و ما آن را ذكر كرديم فرو مىرود و سبو هم بدرياى شور مىريزد ، و مملكت بنى ادريس وسيع و بزرگ است . ابو معيد عبد الرحمن بن محمد بن ميمون بن عبد الوهاب بن عبد الرحمن بن رستم تاهرتى مرا خبر داد و گفت : تاهرت شهرى است بزرگ و آباد ميان كوههايى و رودهايى و آن را فضايى نيست ، ميان آن و درياى شور سه منزل راه است ، در زمينى هموار كه در قسمتى از آن شوره زارهايى است و رودخانه‌اى كه به آن « وادى شلف » گفته مىشود ، و بر ساحل آن قريه‌هايى است و آباديى و مانند نيل مصر پر آب و لبالب است و در سواحل آن عصفر « 2 » و كتان و كنجد و جز آن از حبوبات زراعت مىشود و بكوهى كه آن را أنقبق گويند مىگذرد ، سپس بسرزمين نفزه مىرود و از آنجا گذشته بدرياى شور مىريزد ، شرب اهالى شهر تاهرت از نهرها و چشمه‌هايى است كه بعضى از آنها از بيابانى و\r\n\r\n\r\n","description":"","footnote":"\r\n( 1 ) بضم اول و دوم : نهرى نزديك طنجه .\r\n( 2 ) بر وزن قنفذ : گياهى است كه گوشت درشت را زرد و نرم سازد و تخم آن را قرطم نامند .\r\n","page_name":" 137 ","page_number":155},
  {"content":"\r\n\r\nبرخى از كوهى در طرف قبله بنام جزّول مىآيد و زراعت اين سرزمين هرگز تباه نگشته است مگر آنكه بادى يا سرمايى به آن رسد و آن كوهى است متصل به سوس كه اهالى سوس آن را « درن » « 1 » نامند و در تاهرت « جزول » و در زاب « أوراس » ناميده مىشود و كسى كه از تاهرت بيرون رود و راه ميان قبله و مغرب را در پيش گيرد بعد از سه منزل راه بشهرى رسد كه آن را « اوزكا » گويند و آنجا طايفه‌اى از زناته غلبه دارند كه آنان را بنو مسره گويند و رئيسشان عبد الرحمن بن اودموت بن سنان است و پس از وى فرزندان وى روى كار آمدند ، پس پسرى از او بنام زيد به محلى منتقل شد كه آن را ثارينه گويند و فرزندان وى آنجايند ، و از شهر « اوزكا » كسى كه رو به مغرب حركت كند ، به سرزمين زناته و سپس به شهر سجلماسه رسد پس از آنكه هفت منزل يا در اين حدود بر حسب كوشش يا كوتاهى در حركت راه پيمايد و راه وى در قريه‌هايى - است كه آباد نيست و قسمتى از آنها بيابان است .\r\n\r\nسجلماسه\r\nسجلماسه شهرى است بر ساحل نهرى كه به آن « زيز » گفته مىشود و در اين شهر چشمه‌اى و چاهى نيست و ميان آن و دريا چندين منزل فاصله است و اهالى سجلماسه مردمى بهم آميخته‌اند و غلبه با بربر است كه بيشترشان صنهاجه‌اند و زراعتشان ارزن و ذرت است و بستگى به وضع باران دارد ، چه آب وافى ندارند و اگر باران نيايد زراعتى كه كرده‌اند محصول نمىدهد . و از ( مضافات ) شهر سجلماسه است قريه‌هايى معروف به بنى درعه و در ميان آنها شهرى است نه بزرگ كه آن را « تامدلت » « 2 » گويند در دست يحيى بن ادريس علوى و آن را دژى است و عبد اللّه بن ادريس از آنجا بوده است و پيرامون آن معدنهاى طلا و نقره‌اى است كه مانند گياه بدست مىآيد و گفته مىشود كه بادها آن را زير و رو مىكند و اهالى آن بيشتر قومى از بربرند كه آنان را بنو ترجا گويند .\r\n\r\n\r\n","description":"","footnote":"\r\n( 1 ) بفتح اول و دوم .\r\n( 2 ) تامدلت : بفتح ميم و دال و سكون لام ، و تامدنت به همان وزن .\r\n","page_name":" 138 ","page_number":156},
  {"content":"\r\n\r\n\r\nسوس اقصى\r\nو از شهرى كه به آن تامدلت گويند ، به شهرى كه به آن سوس گفته مىشود و همان سوس اقصى است كه بنو عبد اللّه بن ادريس بن ادريس در آن منزل گزيدند و اهالى آن مردمى بهم آميخته از طوايف بربر و بيشترشان از بنى مداسه‌اند ، و از سوس به ناحيه‌اى كه به آن اغمات گفته مىشود و آن ناحيه‌اى است پرنعمت كه در دشت و كوه آن چراگاه و كشتزارها است و مردم آن قومى از بربرهاى صنهاجه‌اند ، و از اغمات به ماسه و ماسه نزديك دريا است و كالاهاى بازرگانى بدان حمل مىشود و مسجد معروف به « مسجد بهلول » و نگهبانى مرزى بر ساحل دريا در آن واقع است و كشتيهاى خيطى كه در ابلّه ساخته مىشود و سوار بر آنها تا چين مىروند در محل مسجد بهلول پهلو مىگيرد .\r\nاز سجلماسه براى كسى كه رو به قبله به قصد سرزمين ديگر طوايف مختلف سياهپوستان رهسپار شود ، در بيابانى و صحرايى باندازهء پنجاه منزل راه مىپيمايد و سپس در بيابانى به قومى از صنهاجه مىرسد كه آنان را انبيه مىگويند ، و آنان را قرارى نيست و عادت و سنت همه‌شان آن است كه خود را با عمامه‌هاى خود دهان بند نهند و پيراهن نمىپوشند بلكه جامه‌هاى خود را به گردن حمايل مىافكنند و معاش ايشان از شتر است و آنان را زراعتى و خوار و بارى نيست ، سپس به سرزمينى مىرسد كه به آن غسط گفته مىشود و آن سرزمين آبادى است كه اقامتگاه جمعيت است و پادشاهى دارند كه دين و شريعتى ندارد و با بلاد سودان مىجنگد و مملكتها شان بسيار است .\r\nكتاب « البلدان » تأليف احمد بن ابى يعقوب بن واضح كاتب بپايان رسيد و الحمد للّه رب العالمين و صلى اللّه على محمد النبي و آله الطاهرين .\r\nعلى بن ابى محمد بن على كندى انماطى كه خداى او را و هر كس را كه آمين گويد بيامرزد ، آن را نوشت ، و الحمد للّه كفى افضاله ، و صلواته على محمد و آله ، و در بامداد روز شنبه بيست و يكم شوال سال ششصد و هفت از نوشتنش فراغت روى داد .\r\n\r\n","description":"","footnote":"","page_name":" 139 ","page_number":157},
  {"content":"\r\n . \r\n","description":"","footnote":"","page_name":" 140 ","page_number":158},
  {"content":"\r\n\r\n\r\nملحقات\r\nاحمد بن ابى يعقوب صاحب كتاب « المسالك و الممالك » حكايت كرده است كه در بصره هفت هزار مسجد بود . « 1 »\r\nنهر اهواز : كتبى در كتاب مناهج الفكر « 2 » گفته است ، ابن ابى يعقوب ذكر كرده است كه آب آن ( يعنى رودخانهء اهواز ) از دو رودخانه مىآيد ، كه يكى از آن دو از اصفهان برميخيزد و همچنان جارى است تا برشاذروان « 3 » شوشتر و عسكر مكرم و جندى شاپور بگذرد و جندى شاپور را روى آن پلى است كه در ازاى آن پانصد و شصت و سه گام است و مسرقان « 4 » ناميده مىشود . و ديگرى از همدان بر مىخيزد و تا شوش جريان دارد و هندوان ناميده مىشود ، سپس هر دو تا مناذر كبرى جارى مىشوند و آنجا يكى از آن دو به ديگرى مىريزد و يك رودخانه تشكيل مىدهند كه دجيل اهواز ناميده مىشود ، سپس تا اهواز جريان دارد و آنگاه همچنان مىرود و در محل حصن مهدى بدرياى فارس مىريزد ، آب آن در تابستان از جريان مىايستد و محل جريانش راهى مىشود كه كاروانها از آن عبور مىكنند [ و براى اهل اين ناحيه زبانى است مخصوص بخودشان شبيه رطانت « 5 » جز اينكه بيشتر به زبان پارسى سخن گويند 
  ] .\r\n\r\n\r\n","description":"","footnote":"\r\n( 1 ) ر . ك . خريدة العجائب ص 47 .\r\n( 2 ) شيخ جمال الدين محمد بن ابراهيم و طواط ( كتبى ) اوراق متوفاى سال 718 در كتاب خود « مناهج الفكر و مباهج العبر » .\r\n( 3 ) در خوزستان رودخانه‌هاى بسيارى است كه از همه بزرگتر رودخانهء شوشتر است و شاپور پادشاه ( ايران ) در دروازهء شوشتر شاذروانى كه طول آن در حدود يك ميل است بر آن بنا كرد تا آب آن وارد شهر شد ( مراصد الاطلاع ) .\r\n( 4 ) مسرقان : بضم ميم و سين بىنقطه و قاف .\r\n( 5 ) عجمى و نامفهوم سخن گفتن .\r\n","page_name":" 141 ","page_number":159},
  {"content":"\r\n\r\nشيراز : شهر بزرگ فارس ، شهرى است باشكوه و با عظمت كه واليان آنجا منزل مىكنند و آن را وسعتى است تا آنجا كه در اين شهر خانه‌اى نيست مگر آنكه صاحبخانه را بوستانى است داراى همهء ميوه‌ها و گلها و سبزيها و هر چه در بوستانها مىباشد و شرب اهالى شيراز از چشمه‌هايى است كه در نهرهايى جريان دارد و از كوههايى مىآيد كه برف بر آنها مىافتد .\r\n* * * يعقوبى گفته است كه آن ( يعنى نصيبين ) شهرى است با عظمت ، داراى نهرها و باغها و بوستانهاى بسيار و آن را نهرى است عظيم كه به آن ، هرماس گفته مىشود و روى آن پلهايى است رومى و كهن از سنگ و مردم آن قومى از ربيعه ، از بنى تغلب‌اند ، غنم بن عياض غنمى ( عياض بن غنم فهرى ) در خلافت عمر در سال هجده آن را فتح كرد .\r\n* * * و ابن واضح گفته است : و قنسرين دوم عبارت است از « حيار بنى القعقاع » « 1 » .\r\n* * * و ابن واضح مرتحوان « 2 » و كورهء مصرين را جزو كورهء حلب ، شمرده است .\r\n* * * ابن ابى يعقوب گفته است : و شهر مصيصه را ابو جعفر منصور در خلافت خويش بنا كرد و پيش از آن پاسگاه مرزى بود و مأمون كفر بيّا را بنياد نهاد و نهر جيحون ميان آن دو قرار گرفت و روى نهر پلى است كهن و با عظمت كه روى برآمدگى زمين با سنگ از سه طاق بسته شده .\r\n* * * ابن ابى يعقوب گفته است : از ثغرهاى شامى بجز اين سه شهر ( انطاكيه و\r\n\r\n\r\n","description":"","footnote":"\r\n( 1 ) بكسر حاء : ناحيه‌اى است از قنسرين كه ميان آن و حلب دو روز راه است .\r\n( 2 ) بفتح ميم و تا و سكون را و حا : از نواحى حلب .\r\n","page_name":" 142 ","page_number":160},
  {"content":"\r\n\r\nمصيصه و طرسوس ) شهر عين زربه است از نواحى مصيصه .\r\n* * * ابن ابى يعقوب گفته است : شهر ملطيه شهرى بود كهن از بناهاى اسكندر و آن از بلاد مشهور روم و هم مرز شام است . يعقوبى گفته است : ملطيه همان شهر با عظمت است كه شهرى كهن بود و روميان ويرانش ساختند ، پس منصور در سال صد و سى و نه آن را بنا كرد و بر آن يك باره قرار داد و عده‌اى از قبايل عرب را بدان منتقل ساخت ؛ و گفته است : و آن در زمينى هموار واقع شده و كوههاى روم بدان محيط است و آب آن از چشمه‌ها و رودهايى است از فرات و [ متنبّى از ناچارى آن را تخفيف داد است 
  ] .\r\n* * * ابن ابى يعقوب گفته است : رعبان و دلوك دو كورهء نزديك بهم‌اند ، اما دلوك پس آن شهرى است كهن و نامدار كه آباد بوده است و آن را قلعه‌اى است از بناى روميان ، مرتفع و از سنگ ساخته شده و كاريزى داشته است كه آن را روى پلهايى سوار كرده بودند و آب بوسيلهء آن به قلعه مىرفته است و پيرامون آن بناهايى است زيبا در سنگ كنده شده و پيرامون آنها آبهايى است بسيار و بوستانهايى پر ميوه ( و گفته مىشود ) كه مقام داود عليه السلام آنجا بوده است و داود از همانجا به قورس « 1 » لشكر گسيل داشت تا أوريا بن حنان در قورس كشته شد . اكنون شهر و قلعه هر دو ويران شده و قريه‌اى مانده است كه كشاورزانى در آن سكونت دارند .\r\n* * * ابن شداد گفته است كه ابن ابى يعقوب آن ( يعنى كيسوم ) را ذكر كرده و در\r\n\r\n\r\n","description":"","footnote":"\r\n( 1 ) بضم قاف و را : شهرى بس كهن ، از نواحى حلب داراى چاههايى قديمى ، كه اكنون ويران است اما آثارى كهن دارد .\r\n","page_name":" 143 ","page_number":161},
  {"content":"\r\n\r\nكتاب « البلدان » از عواصم « 1 » شمرده است .\r\n* * * ابن ابى يعقوب گفته است : منبج « 2 » شهرى است كهن كه به صلح فتح شده و عمرو ابن عاص از طرف ابو عبيدة بن جراح صلح آن را انجام داده است و اين شهر بر فرات اصلى واقع شده .\r\n* * * احمد كاتب گفته است : اذنه را رشيد بنا كرده و همواست كه نيز طرسوس را بنا كرده است .\r\n* * * احمد كاتب گفته است : و باب اسكندرونه شهرى است بر ساحل دريا نزديك انطاكيه كه احمد بن ابى داود ( دؤاد ) ايادى در خلافت واثق آن را بنا كرد .\r\n* * * تفليس شهرى است در ارمنستان كه ميان آن و قالىقلا سى فرسخ است و رودخانه‌هاى بزرگ از قالىقلا آغاز مىشود و اول آنها فرات است كه گفته شد ، و بمسافت دو فرسخ از قالى قلا سرچشمه مىگيرد ، سپس روى به مغرب تا دبيل مىرود ، سپس ، تا ورثان ، سپس به درياى خزر مىريزد . و دوم يعنى رودخانهء كبير ( كر ) از شهر قالىقلا سرچشمه مىگيرد ، سپس تا شهر تفليس و از آنجا رو به شرق تا شهر بردعه و سرزمين آن جريان دارد ، پس نزديك به درياى خزر مىشود و با رودخانهء ارس برخورد كرده هر دو يكى مىشوند و گفته مىشود كه پشت سر رودخانهء ارس سيصد شهر ويران است و اينها همان است كه خداى متعال داستان آن و اصحاب رس « 3 » را\r\n\r\n\r\n","description":"","footnote":"\r\n( 1 ) عواصم : قلعه‌هاى مستحكم و ولاياتى است كه حلب و انطاكيه به آنها محيط است و بيشترش در كوهستان واقع شده و بسا كه ثغور مصيصه و طرسوس را هم جزء آن به حساب آورند ، اما حلب از عواصم نيست و يزيد شهر آنها را منبج قرار داد ( مراصد الاطلاع ) عواصم نام ناحيتى است و قصبهء آن را انطاكيه گويند . بعد از دمشق هيچ جايى خوشتر از آن نيست . باره‌اى از سنگ دارد . . . ( مسالك و ممالك ص 64 ) سابقا اشاره شد كه ثغور و عواصم در اين كتاب افتاده است ( ر . ك . ص 102 )\r\n( 2 ) بر وزن مسجد .\r\n( 3 ) سورهء فرقان ، آيهء 38 ، سورهء ق ، آيهء 12 .\r\n","page_name":" 144 ","page_number":162},
  {"content":"\r\n\r\nذكر كرده است و حنظلة بن صفوان را برايشان مبعوث كرد ، پس او را كشتند و خداى نابودشان ساخت و دربارهء اصحاب رس جز اين هم گفته شده .\r\n* * * ارمنستان سه بخش است :\r\nبخش اول : شهر دبيل و شهر قالىقلا و شهر خلاط و شهر شمشاط و شهر سواد .\r\nو بخش دوم : شهر بردعه و شهر بيلقان و شهر قيله ( قبله ) « 1 » و شهر دربند .\r\nو بخش سوم : شهر خرزان ( جرزان ) « 2 » و شهر تفليس و شهرى كه معروف به « مسجد ذى القرنين » است .\r\nفتح ارمنستان در خلافت عثمان بر دست سليمان ( سلمان ) بن ربيعهء باهلى در سال بيست و چهار بانجام رسيد .\r\n* * * احمد بن ابى يعقوب گفته است : و ارمنستان بر سه بخش است :\r\nبخش اول مشتمل است بر قالىقلا و خلاط و شمشاط و آنچه در ميان اينها است .\r\nبخش دوم بر خرزان ( جرزان ) و تفليس و شهر باب اللان « 3 » و آنچه ميان اينها است و بخش سوم مشتمل است بر بردعه كه شهر ولايت اران است و بر بيلقان و دربند . « 4 » احمد بن واضح اصفهانى گفته است كه وى مدتى طولانى در بلاد ارمنستان اقامت داشته است . . . تا آخر . « 5 » * * * محمد بن احمد بن خليل بن سعيد تميمى مقدسى در كتاب خويش بنام « جيب - العروس و ريحان النفوس » گويد : مشگ را انواعى بسيار و اقسامى مختلف است و بهتر و برترش تبتى است كه از جايى بنام « ذو سمت » كه ميان آن و تبت دو ماه راه است\r\n\r\n\r\n","description":"","footnote":"\r\n( 1 ) قبله ، بفتح قاف و با و لام : شهرى قديمى نزديك دربند .\r\n( 2 ) بضم جيم و سكون را ناحيه‌اى كه قصبهء آن تفليس است .\r\n( 3 ) بفتح همزه . ميان بلاد اللان و كوه قبق قلعه‌اى و پلى است روى رودخانهء بزرگى . كه آن را « قلعه باب اللان » گويند ( ر . ك . مراصد الاطلاع ) .\r\n( 4 ) ر . ك .\r\nتقويم البلدان ص 387 .\r\n( 5 ) ر . ك . مختصر كتاب البلدان ص 290 .\r\n","page_name":" 145 ","page_number":163},
  {"content":"\r\n\r\nآورده مىشود ، آن را به تبت مىبرند و سپس به خراسان حمل مىكنند . . . گويد :\r\nو احمد بن ابى يعقوب مولاى بنى عباس گفته است : جماعتى از دانشمندان معدن شناس به من گفتند كه معادن آن ( يعنى مشگ ) در زمين تبت و جز آن معروف است و صادر كنندگان در آنها بنايى شبيه مناره به طول استخوان ذراع ساخته‌اند ، پس آن حيوانى كه مشگ از نافهء آن تكون يابد ، مىآيد و نافهء خود را به آن مناره مىخارد و نافه‌ها آنجا مىافتد و آنگاه صادر كنندگان در موقعى از سال كه آن را شناخته‌اند ، به آنجا مىآيند و نافه‌ها را بىهيچ مانعى برميگيرند ، اما هنگامى كه آن را به تبت آوردند ، از ايشان ده يك گرفته مىشود . . .\r\nگفته است : و بهترين مشگها آن است كه آهوان آن گياهى را بنام « كدهمس » كه در تبت و كشمير يا يكى از اين دو جا مىرويد بچرند . ابن ابى يعقوب گويد كه نام اين گياه « كندهسه » است . و احمد بن ابى يعقوب گفته است : بهترين مشگها مشگ تبتى است و بعد از آن مشگ سغدى و پس از سغدى مشگ چينى و بهترين مشگهاى چينى همان است كه از خانقو آورده مىشود و آن همان شهر بزرگى است كه بندر چين است و كشتيهاى بازرگانان مسلمين در آن پهلو مىگيرند ، سپس از راه دريا به زقاق حمل مىشود و آنگاه كه نزديك سرزمين ابلّه رسيد بوى آن بلند مىشود و بازرگانان نميتوانند آن را از عشاران پوشيده دارند ، پس هرگاه از كشتى درآمد بوى آن نيكو گردد و بوى دريا از آن برود . سپس مشگ هندى است و آن همان است كه از تبت به هند و سپس به ديبلى ( ديبل ) حمل مىگردد و آنگاه از راه دريا صادر مىشود و آن از قسم اول پست‌تر است ، و پس از مشگ هندى مشگ قنبارى است و آن مشگى است نيكو جز اينكه در ارزش و گوهر و رنگ و بو از تبتى پائينتر است و آن را از سرزمينى بنام قنبار از نواحى چين و تبت ( ميان چين و تبت ) مىآورند و بسا كه آن را به غلط و اشتباه‌كارى به تبت نسبت دهند . گفته است : و پس از آن در خوبى مشگ طغرغرى ( طغرغرى ) است ، و آن مشگى است گرانمايه مايل بسياهى كه آن را از سرزمين تركهاى\r\n\r\n","description":"","footnote":"","page_name":" 146 ","page_number":164},
  {"content":"\r\n\r\nطغرغر ( طغزغز ) آورند و بازرگانان آن را وارد مىكنند و مردم را بغلط مىاندازند ، جز اينكه آن را گوهرى و رنگى نيست و دير سائيده مىشود و از درشتى سالم نمىماند و پس از آن در خوبى مشگ قصارى است كه آن را از سرزمينى بنام قصار ميان هند و چين مىآورند . گفته است : و گاهى به چينى مىرسد ، اما در ارزش و گوهر و رنگ به آن نميرسد . گفته است : و مشگ حرجيرى و آن مشگى است نظير تبتى و مانند آن ، اما زرد و كم بوى ، و پس از آن مشگ عصمارى كه از همهء انواع مشگ ضعيفتر و كم ارزشتر است و از نافه‌اى كه وزنش يك اوقيه « 1 » است به وزن يك درم مشگ بدست مىآيد ، سپس مشگ كوهى است و آن همان است كه از ناحيهء سرزمين سند از زمين موليان ( مولتان ) صادر مىشود و آن بسيار ( بزرگ ) نافه و خوشرنگ اما كم بو است . و گفته است ، تا آخر ، آنچه بازرگانان خراسانى سغدى از تبت خريده و روى پشت به خراسان حمل كرده‌اند و پس از خراسان به نواحى جهان حمل مىشود .\r\n* * * محمد بن احمد تميمى گويد كه مرا خبر داد پدرم از پدرش از احمد بن ابى يعقوب كه او گفت : عنبر انواع بسيار و اقسام مختلفى است و معادن آن با هم متفاوت است و برترى اقسام آن با يكديگر بسته بمعدنها و گوهر آن است ، پس از هر نوع آن بهتر و بالاتر و برتر و خوشرنگتر و از حيث گوهر با صفاتر و از حيث قيمت پر بهاتر عنبر شحرى است و آن همان است كه درياى هند به ساحل شحر يمن بر كنار مىافكند و گمان برده‌اند كه آن از دريا به شكل عنبر يا سنگ بزرگ بيرون مىآيد . تميمى گفته است تا آخر . . . گفته است : و خبر داد مرا پدرم از پدرش از احمد بن ابى يعقوب كه او گفت :\r\nباد و شدت موج آن را پاره پاره مىكند و در حالى كه در جوش است و از شدت گرمى و جوشندگى چيزى به آن نزديك نميشود ، و به سواحل مىافكند ، پس هرگاه چند روزى ماند و هوا خورد منجمد مىشود و مردم آن را از سواحل متصل بمعادن آن جمع‌آورى\r\n\r\n\r\n","description":"","footnote":"\r\n( 1 ) اوقيه : در حدود چهل درهم است .\r\n","page_name":" 147 ","page_number":165},
  {"content":"\r\n\r\nمىكنند . گفته است : و بسا كه ماهى عظيمى كه به آن اكبال ( البال ) گفته مىشود بيايد و از آن عنبر روى آب آمده كه مىجوشد فرو برد ، اما هنوز در درون آن ماهى جاى گير نشده ، او را مىكشد و ماهى مرده روى آب مىآيد و دريا آن را بساحل مىافكند ، پس درون آن را مىشكافند و آنچه عنبر در آن است بيرون مىآورند و « عنبر سمكى » كه نيز « مبلوع » ناميده مىشود همين است .\r\nگفته است : و بسا كه دريا پارهء عنبر را بكنار مىافكند ، پس مرغى سياه شبيه پرستوك آن را مىبيند و نزد آن مىآيد و براى نشستن پر و بال مىزند و آنگاه كه بدان نزديك شود و بر آن بيفتد چنگالها و منقار وى در آن بند شود و خودش بميرد و پوسيده گردد و منقار و چنگالهاى وى در عنبر بماند و « عنبر مناقيرى » همين است .\r\nگفته است : و پس از عنبر شحرى ، عنبر زنجى است و آن همان است كه از بلاد زنگبار به عدن آورند و آن عنبرى است مفيد ؛ و پس از آن عنبر سلاهطى است و آن متفاوت است و بهترين عنبر سلاهطى قسمى است كبود رنگ و چرب و پر روغن و همان است كه در غاليه‌ها « 1 » به كار مىرود ؛ و پس از سلاهطى ، عنبر قاقلى است كه سفيدى آن بر سياهى غالب و خوشبو و خوش رؤيت و سبك و اندكى خشك و از سلاهطى پست‌تر است و جز بناچارى به كار غاليه‌ها و خضاب و پاكيزه‌گرى نمىآيد ، اما براى ذريره‌ها « 2 » و مكلّسات « 3 » خوب است و اين عنبر را از درياى قاقله به عدن مىآورند ؛ و پس از قاقلى ، عنبر هندى است كه از سواحل داخلى هند صادر مىشود و به بصره و جز آن حمل مىگردد ؛ و پس از آن رنجى است كه از سواحل زنج صادر مىشود و شبيه به هندى است و نزديك به آن .\r\nتميمى در كتاب جيب العروس اين‌طور گفته است چه اوزنجى را پس از شحرى قرار مىدهد ، و نيز زنجى را پس از هندى ذكر كرده است ، گفته است : و عنبرى است كه آن را از هند آورند و « كرك بالوس » ناميده مىشود ، و بمردمى از هند كه آن را صادر مىكنند و معروف به كرك بالوس‌اند نسبت داده مىشود ، اينان آن را تا نزديك\r\n\r\n\r\n","description":"","footnote":"\r\n( 1 ) غاليه : بوى خوشى است مركب از مشگ و عنبر و جز آن ، سياه رنگ كه موى را بوى خضاب كنند .\r\n( 2 ) ذريره : بوى خوشى است و داروى پراكندنى ( منتهى الارب ) .\r\n( 3 ) كذا .\r\n","page_name":" 148 ","page_number":166},
  {"content":"\r\n\r\nعمان مىآورند و آنجا كشتىدارها آن را از ايشان مىخرند . گفته است : و اما عنبر مغربى بس آن از همهء اين انواع پست‌تر است و از درياى اندلس صادر مىشود و بازرگانان آن را به مصر مىبرند و آن از حيث رنگ شبيه به عنبر شحرى است چنان كه گاهى در آن غلط اندازى هم مىشود . . . و احمد بن ابى يعقوب گفته است : جماعتى از دانايان عنبر شناس به من گفتند كه آن در كوههايى است كه در عمق آرام دريا برآمده و داراى رنگهاى مختلف است و بادها و شدت موج دريا آن را در زمستانهاى سخت مىكند و براى همين است كه در تابستان به زحمت بدست مىآيد .\r\n* * * احمد بن ابى يعقوب گويد : و براى آن ( يعنى براى عود قمارى ) دانه‌اى است رسيده و پر آب . ابن ابى ايوب ( يعقوب ) گفته است : و پس از عود قاقلى عود صنفى است و از سرزمينى از نواحى چين صادر مىشود كه به آن « صنف » « 1 » گفته مىشود و ميان آن و چين كوهى است غير قابل عبور و آن بهترين عودها است و در جامه‌ها بيشتر ميماند و برخى آن را بر قاقلى ترجيح مىدهند و گمان مىكنند كه آن خوشبوتر و پر بوتر و سالمتر است و برخى نيز آن را بر قمارى مقدم دانسته‌اند .\r\nاحمد بن ابى يعقوب گفته است : و عود را نيز صنفى است بنام قشور كه تازه و كبود است و آن از قطعى خوشبوتر و كم‌بهاتر است . ( و بهترين عود چينى نوعى است كه قطعى ناميده مىشود ) گفته است : و عود چينى را انواع ديگرى است كه به اينها نميرسد ، از جمله منطاوى كه همان مانطاى است و پاره‌هاى آن بزرگ و نرم و سياه است و گرهى در آنها نيست ، بوى خوش ندارد ، اما براى داروها و داروهاى كوفته و گوارشها « 2 » خوب است ، و قسمى كه معروف به « جلاى » است و قسمى معروف به لوافى ( لواقى ) كه همان لوفينى ( لوقينى ) است ، و اينها عودهايى است در قيمت\r\n\r\n\r\n","description":"","footnote":"\r\n( 1 ) بفتح صاد و سكون نون : محلى است در بلاد هند يا چين كه عود صنفى به آن نسبت داده مىشود و عودى است پست ( مراصد الاطلاع ) .\r\n( 2 ) گوارش بضم اول ، بر وزن گزارش : تركيبى باشد كه به جهت هضم نمودن طعام سازند و خورند و معرب آن جوارش است ( برهان قاطع ) .\r\n","page_name":" 149 ","page_number":167},
  {"content":"\r\n\r\nنزديك بهم . تميمى گفته است : برخى از مردم عود چينى را بر خلاف ترتيب احمد ابن ابى يعقوب مرتب ساخته و گفته‌اند . . . تا آخر .\r\n* * * اما سنبل هندى ، پس احمد بن ابى يعقوب گفته است : سنبل چند نوع است و بهتر آن عصافير « 1 » ( گنجشكهاى ) سرخ رنگ مسلل است و مسلّل همان است كه از پرهاى نازكش پاكيزه و جدا گشته و گنجشكهايى پركنده مانده است و هرگاه انسان آن را ساعتى در دست خويش نگه دارد و سپس آن را ببويد ، بويش مانند بوى سيب يا در آن حدود خواهد بود ، سپس نوع ديگر كه نزديك به آن است و آن نوعى است از عصافير ، سرخ رنگ و پر سفيدى و سفيد و سياهى و بسيار خوشبو نزديك به اول ، سپس نوع پست ترش و آن سنبلهايى است بد و خوب كه جزء بوهاى خوش درجهء اول به حساب نمىآيد ، اما اصل سنبل ، پس آن گياهى است كه در سرزمين هند و نيز در تبت مىرويد و گفته شده كه آن مانند زراعت در واديهاى هند مىرويد و سپس مىخشكد و مردمى مىآيند و آن را درو و جمع‌آورى مىكنند ، و گفته شده در واديهايى كه اين سنبل در آنها مىرويد افعى بسيار است و هيچكس وارد آنها نميشود مگر كه در پاهاى او موزه‌اى باشد دراز و ضخيم كه با چوب يا آهن نعل شده باشد ، گفته‌اند : و آن افعيها را شاخهايى است داراى زهر كشنده‌اى كه آن را بيش مىگويند و گفته مىشود كه آن از شاخهاى افعيها است و قومى از دانايان گفته‌اند كه آن گياهى است كه در آن واديها مىرويد و آن دو قسم است : قسمى خلنجى است كه رنگ آن بزردى مايل است و نوع بهتر آن است و قسمى ديگر به سياهى مايل است و آنان آن را مىشناسند و از آن پرهيز مىكنند و بسا كه برخى از ايشان آن را نشناسد و از دست زدن به آن بميرد ، بخصوص اگر دستش عرق كرده يا تر باشد و برخى از خلفا دستور مىدادند تا بر كشتيهايى كه از هند به ابلّه و بندرهاى ديگر مىآيد ، كسى گماشته شود\r\n\r\n\r\n","description":"","footnote":"\r\n( 1 ) سنبل گياهى است خوش بوى و آن انواع است و هندى را سنبل العصافير هم گويند و رومى را ناردين ( منتهى الارب ) .\r\n","page_name":" 150 ","page_number":168},
  {"content":"\r\n\r\nكه سنبل را بررسى كند و آزمايش نمايد و بيش را از آن جدا كند و آنگاه هم با انبرى آهنين گرفته ميشد و كسى به آن دست نميزد مگر آنكه همان وقت مىمرد ، آنگاه در طرفى فراهم مىگشت و گاهى هم به دريا افكنده ميشد .\r\n* * * احمد بن ابى يعقوب گفته است : قرنفل همه‌اش يك جنس است و بهتر و برتر آن گل خشك بىرطوبت تند بوى تند مزهء شيرين بوى است و هم گل دارد و هم ميوه و گل آن چيزى است كوچك ، در منظره شبيه چوبهاى شاخه‌هاى خربق « 1 » سياه و ميوه‌اش چيزى است درشت و شبيه به هستهء خرما يا زيتون و گفته شده كه آن ميوهء درختهاى بزرگى است شبيه بدرخت سدر و ديگران گفته‌اند . . . تا آخر . گفته است :\r\nو از بلاد سفالهء « 2 » هند و جاهاى دور دست آن صادر مىشود و آن را در جاهايى كه هست بوهاى تندى است و سخت خوشبو و پر بو است تا آنجا كه جاهاى قرنفل خيز را براى شدت خوشبويى آن « بوى بهشت » مىنامند .\r\n* * * و محمد بن احمد تميمى در كتاب خود بنام « جيب العروس » در « باب غاليه‌ها » بسيارى از آنها را ذكر كرده است كه ما از آن جمله ، آنچه را براى خلفا و پادشاهان و بزرگان ساخته مىشده است ذكر مىكنيم ، از جمله : غاليه‌اى از غاليه‌هاى خلفا از احمد بن ابى يعقوب ، از مشگ تبتى كمياب صد مثقال گرفته و سائيده مىشود ، تا آخر . . . و اين غاليه كه عنبر و مشگ در آن يكسان است ، براى حميد طوسى ساخته ميشد و مأمون را سخت بشگفت مىآورد و اين غاليه براى ام جعفر نيز ساخته ميشد . . .\r\nو اين غاليه را براى محمد بن سليمان مىساختند . . . و نيز براى ام جعفر غاليهء عنبر مىساختند . . . تا آخر .\r\n* * *\r\n\r\n\r\n","description":"","footnote":"\r\n( 1 ) بر وزن جعفر : گياهى است برگش شبيه ببرگ بار تنگ .\r\n( 2 ) سفاله ، بضم : پايين و فرود هر چيزى و شهرى است به هند ( منتهى الارب ) .\r\n","page_name":" 151 ","page_number":169},
  {"content":"\r\n\r\nدستور ساختن رامك « 1 » و سكى « 2 » ديگر : تميمى از احمد بن ابى يعقوب نقل كرده كه او خود آن را ساخته است و آن بهترين نوعى است از سك كه بدست مىآيد . ابن ابى يعقوب گفته است : دستور ساختن رامك آن است كه از مازوى رسيدهء خوب گرفته شود ، تا آخر .\r\n* * * اما چگونگى ( ساختن روغن بان ) « 3 » با ديگ افزار « 4 » تا آنكه بانى ارجمند شود ، پس نوعى از آن كوفى و نوعى ديگر مدنى است ، اما كوفى ، پس احمد بن ابى يعقوب مولاى بنى عباس گفته است : روغن گرفته مىشود ، تا آخر . . . و اما بان مدنى ، پس چنان است كه اهل مدينه آن را با ديگ افزارهاى خوشبو مىپزند ، تا آخر . . . جز اينكه اين روغن براى غاليه‌ها خوب نيست ، چه بوى ديگ افزارها و تندى آن بر بوى عنبر و مشگ غلبه دارد و بدينجهت پادشاهان آن را به كار نميبرند ، مگر آنكه در زمستان دستهاى خود را با آن چرب كنند و يا زنان ضمن بوهاى خوش خود آن را استعمال كنند .\r\n* * * و اما آب سيب و عطرش كه از آن ساخته مىشود ، تميمى از احمد بن ابى يعقوب در ساختن آب سيب خوشبو شده نقل كرده است كه : مىگيرى از سيب شامى . . .\r\nتا آخر .\r\n\r\n\r\n","description":"","footnote":"\r\n( 1 ) رامك ، بر وزن صاحب : چيزى است سياه كه بمشگ آميزند و يفتح ( منتهى الارب ) .\r\n( 2 ) سك ، بضم : . . . و نوعى از بوى خوشى كه رامك را نيك سائيده و بيخته و به آب خمير كنند و بروغن خيرى چرب كرده يك شب بگذارند ، بعد از آن مشگ آميخته نيك ماليده قرصها سازند و دو روز بگذارند تا سخت گردد و بعد از آن سوراخ كرده در رشته كشند و يك سال بگذارند و هر قدر كه كهنه گردد نيكتر گردد و آن را « سك المسك » هم گويند ( منتهى الارب ) .\r\n( 3 ) درختى است كه از تخم آن روغن خوشبوى برآيد ( منتهى الارب )\r\n( 4 ) ديگ افزار : افزار ديگ را گويند ، يعنى آنچه در ديگ طعام ريزند از نخود و كشمش و بادام و فلفل و دارچين و قرنفل و زيره و مانند آن و به عربى تابل خوانند و جمع آن توابل است ( برهان قاطع )\r\n","page_name":" 152 ","page_number":170},
  {"content":"\r\n\r\nتوصيف دانهء ديگر شاهانه‌اى ( براى بر طرف ساختن بوى بد دهان ) كه تميمى آن را در كتاب خود « جيب العروس و ريحان النفوس » ذكر كرده و گفته كه آن را از احمد بن ابى يعقوب فرا گرفته است و آن ، تا آخر . « 1 » * * * احمد بن ابى يعقوب گفته : نصاراى حيره بدان جهت « عباد » ناميده شدند كه پنج نفر از ايشان بر كسرى وارد شدند ، پس بيكى از ايشان گفت : نام تو چيست ؟\r\nگفت : عبد المسيح . بدومى گفت : نامت چيست ؟ گفت : عبد يا ليل . به سومى گفت :\r\nنام تو چيست ؟ گفت : عبد يا سوع . بچهارمى گفت : نام تو چيست ؟ گفت : عبد اللّه .\r\nبه پنجمى گفت : نام تو چيست ؟ گفت : عبد عمرو . پس كسرى گفت : انتم عباد كلكم .\r\nيعنى : شما همه‌تان بندگانيد « 2 » . و بدينجهت « عباد » ناميده شدند .\r\n* * * احمد بن ابى يعقوب از فرزندان جعفر بن وهب گفته است كه واثق در دوران خويش بعنوان صدقه و جايزه و وجوه خيريه ، در بغداد و سر من رأى و كوفه و بصره و مدينه و مكه ، پنج ميليون دينار تقسيم كرد و وليد بن احمد بن ابى داود ( دؤاد ) پس از آتش سوزيى كه در بازارهاى بغداد روى داد از طرف وى به بغداد آمد و پانصد هزار دينار همراه داشت ، پس آنها را بر بازرگانانى كه اموالشان در آتش سوزى از ميان رفته بود تقسيم كرد و در نتيجه وضعشان خوب شد و بازارهاى خود را با گچ و آجر ساختند و براى دكانهاى خود درهاى آهنين ساختند .\r\n* * * احمد كاتب گفته است : ( احمد بن طولون براى ساختن مسجد جامع ) صد و بيست هزار دينار پول داد « 3 » و معماران بوى گفتند كه مناره را بر چه شكلى بسازيم ؟ و او با آنكه هرگز در مجلسى بازى نمىكرد ، كاغذى پيچيده گرفت و با آن بازى\r\n\r\n\r\n","description":"","footnote":"\r\n( 1 ) آنچه از صفحهء ، 144 تا اينجا از تميمى از يعقوبى نقل شده ، از مجلد دوازدهم ( ص 2 - 205 ) كتاب نهاية الارب نويرى است .\r\n( 2 ) ظاهرا كسرى بايد پهلوى گفته باشد و آنگاه به عربى ترجمه كرده باشند كه : « انتم عباد كلكم » .\r\n( 3 ) احمد بن طولون مسجد جامع را ميان قاهره و مصر در سال 259 بنا كرد و بگفتهء قضاعى در كتاب « خطط » ساختمان آن را در سال 264 آغاز نمود و در سال 766 از آن فارغ گشت ، ( ر . ك . وفيات الاعيان ج 1 ص 156 ، رقم 70 ) .\r\n","page_name":" 153 ","page_number":171},
  {"content":"\r\n\r\nمىكرد ، تا آنكه بعض آن بيرون آمد و بعض آن در دستش ماند ، پس حاضران بشگفت آمدند و او هم گفت : مناره را به اين شكل بسازيد . و به همان شكل ساختند . و چون بناى مسجد جامع بانجام رسيد ، احمد بن طولون بخواب ديد كه گويا خداى متعال براى مقصوره‌اى كه پيرامون مسجد است تجلى كرده و براى مسجد تجلى نكرده است ، پس تعبير آن را از معبّران پرسيد و آنان گفتند : پيرامون مسجد جامع ويران مىشود و خود آن تنها بجا ميماند ، گفت : اين سخن را از كجا مىگوئيد ؟ گفتند : از گفتار خداى متعال : فلما تجلّى ربه للجبل جعله دكّا « 1 » ، « پس چون پروردگارش براى كوه جلوه‌گر شد ، آن را كوفته و هموار ساخت » و از گفتار پيامبر صلى اللّه عليه و آله و سلم : اذا تجلّى اللّه لشىء خضع له ، « هرگاه خدا براى چيزى جلوه‌گر شود ، براى خدا فروتنى كند » و همچنانكه گفتند پيش آمد .\r\n* * * و محمد ( احمد ) بن ابى يعقوب كاتب خبر داد و گفت : چون شب عيد فطر سال دويست و نود و دو پيش آمد ، وضع خوبى را كه خاندان ابن طولون در چنين شبى داشتند و آن همه اسلحه و علمهاى رنگارنگ بزرگ و پرچمها و جامه‌هاى فاخر و اسبان بسيار و آواز بوقها و طبلها را ياد آور شدم و بدانجهت انديشه‌اى ( و بدانجهت عبرتى و انديشه‌اى ) مرا فرا گرفت و در همان شب خوابيدم و هاتفى را شنيدم كه مىگويد :\r\n ذهب الملك و التملك و الز * ينة لما مضى بنو طولون \r\n« پادشاهى و جهاندارى و آراستگى با رفتن خاندان طولون از ميان رفت » . « 2 » و احمد بن ابى يعقوب گفته است :\r\n ان كنت تسأل عن جلالة ملكهم * فارتع « 3 » و عج بمراتع الميدان \r\n\r\n\r\n","description":"","footnote":"\r\n( 1 ) س 7 ى 143 .\r\n( 2 ) مسعودى مىنويسد : محمد بن سليمان ، روز پنجشنبه اول ماه ربيع اول سال دويست و نود و دو وارد مصر شد و تمام مدت دولت بنى طولون چهل و هفت سال و پنج ماه و هفت روز بود ( ر . ك . التنبيه و الاشراف ص 323 ) .\r\n( 3 ) ظ : فاربع . . . بمرابع .\r\n","page_name":" 154 ","page_number":172},
  {"content":"\r\n\r\n و انظر الى تلك القصور و ماحوت * و امرح بزهرة ذلك البستان\r\nو ان اعتبرت ففيه ايضا عبرة * تنبيك كيف تصرّف العصران\r\nيا قتل هارون اجتثثت اصولهم * و اشبت رأس اميرهم شيبان\r\nلم يغن عنهم بأس قيس إذ غدا * فى جحفل لجب و لا غسّان\r\nو عديّة البطل الكمى و خزرج * لم ينصرا باخيهما العدنان\r\nزفت الى آل النبوة و الهدى * و تمزقت عن شيعة الشيطان « 1 » \r\n« اگر از جلال و شكوه پادشاهى ايشان سؤال مىكرده‌اى ، پس در توقفگاه - هاى ميدان توقف كن و به آن كاخها و آنچه را در بر داشته است بنگر و به خوبى و دلفريبى آن بوستان شادمان شو ( و در آن بوستان زيبا و دلفريب بخرام ) و اگر عبرت بگيرى پس در آن نيز عبرتى است ، تو را خبر مىدهد كه گردش ( و دست در كار بودن ) شب و روز چگونه است ، اى كشته شدن هارون « 2 » ، آنان را ريشه كن كردى و سر اميرشان شيبان « 3 » را سفيد ساختى ، سرسختى و دليرى ( قبيله‌هاى ) قيس هنگامى كه بامدادان با سپاهى پرشور و غوغا دست به كار شد و نه غسان به آنان سودى نداد و عديّهء قهرمان دلاور و خزرج از طرف برادرشان عدنان يارى نشدند ، ( كشور مصر ) آراسته بدست خاندان پيامبرى و رهبرى افتاد و از دست پيروان شيطان رها گشت . » و مثل اين است آنچه يعقوبى آن را حكايت كرده ( و گفته ) است . . . بدرخانهء حمدونه دختر رشيد رفتم ، پس كنيزش دقاق بيرون آمد و باد بزنى بدست داشت كه در يك روى آن نوشته بود : فرج زن به دو نره نيازمندتر است تا نره به دو فرج .\r\n\r\n\r\n","description":"","footnote":"\r\n( 1 ) ر . ك . الخطط و الآثار ( ج 2 ص 106 ) .\r\n( 2 ) ابو موسى هارون بن خمارويه بن احمد ابن طولون يكى از امراى طولونى كه در جمادى الآخرهء سال 283 بجاى ابو العساكر جيش بن خمارويه كه خلع و كشته شد نشست و در 18 صفر سال 292 در ايام جنگ با محمد بن سليمان فرمانده عباسى كه مكتفى او را بجنگ هارون فرستاده بود ، در فتنه‌اى كه ميان اصحاب خودش پديد آمد كشته شد .\r\n( 3 ) ابو المناقب شيبان بن احمد : عموى هارون كه پس از كشته شدن وى فرماندهى سپاه طولونى را به عهده گرفت و در 29 صفر سال 292 از محمد بن سليمان امان خواست و شبانه نزد وى رفت و تسليم شد ( ر . ك . تاريخ طبرى ج 8 ص 234 ، الكامل ج 6 ص 110 ، معجم الانساب ص 143 ) .\r\n","page_name":" 155 ","page_number":173},
  {"content":"\r\n\r\nو در روى ديگر آن : چنان كه سنگ آسيا به دو استر نيازمندتر است تا استر به دو سنگ آسيا .\r\nو ابن واضح يعقوبى در توصيف سمرقند گفته است :\r\n علت سمرقندان يقال لها * زين خراسان جنة الكور\r\nاليس ابراجها معلقة * بحيث لا تستبين للنظر\r\nو دون ابراجها خنادقها * عميقة ما ترام من ثغر\r\nكانها و هى وسط حائطها * محفوفة بالظلال و الشجر\r\nبدر ، و انهارها المجرة و ال * آطام مثل الكواكب الزهر « 1 » \r\n« سمرقند بالاتر از آن است كه به آن زينت خراسان گفته شود ، بلكه بهشت استانها است ، مگر نه اين است كه كوشكهاى آن ( بلند و ) آويخته است كه به خوبى ديده نميشود و زير كوشكهاى آن ، خندقهاى آن چنان ژرف است كه از هيچ رخنه‌اى نميتوان در آن طمع كرد ، گويا سمرقند در ميان باره‌اش و در حالى كه سايه‌ها و درختها پيرامون آن را فرا گرفته است ، ماهى است كامل و تمام و نهرهاى آن كهكشان و كوشكهاى آن مانند ستارگان درخشان .\r\n\r\n\r\n","description":"","footnote":"\r\n( 1 ) ر . ك . معجم البلدان ( ج 3 ص 136 )\r\n","page_name":" 156 ","page_number":174},
  {"content":"\r\n . \r\n","description":"","footnote":"","page_name":" 157 ","page_number":175},
  {"content":"\r\n . \r\n","description":"","footnote":"","page_name":" 158 ","page_number":176},
  {"content":"\r\n . \r\n","description":"","footnote":"","page_name":" 159 ","page_number":177},
  {"content":"\r\n . \r\n","description":"","footnote":"","page_name":" 160 ","page_number":178},
  {"content":"\r\n . \r\n","description":"","footnote":"","page_name":" 161 ","page_number":179},
  {"content":"\r\n . \r\n","description":"","footnote":"","page_name":" 162 ","page_number":180},
  {"content":"\r\n . \r\n","description":"","footnote":"","page_name":" 163 ","page_number":181},
  {"content":"\r\n . \r\n","description":"","footnote":"","page_name":" 164 ","page_number":182},
  {"content":"\r\n . \r\n","description":"","footnote":"","page_name":" 165 ","page_number":183},
  {"content":"\r\n . \r\n","description":"","footnote":"","page_name":" 166 ","page_number":184},
  {"content":"\r\n . \r\n","description":"","footnote":"","page_name":" 167 ","page_number":185},
  {"content":"\r\n . \r\n","description":"","footnote":"","page_name":" 168 ","page_number":186},
  {"content":"\r\n . \r\n","description":"","footnote":"","page_name":" 169 ","page_number":187},
  {"content":"\r\n . \r\n","description":"","footnote":"","page_name":" 170 ","page_number":188},
  {"content":"\r\n . \r\n","description":"","footnote":"","page_name":" 171 ","page_number":189},
  {"content":"\r\n . \r\n","description":"","footnote":"","page_name":" 172 ","page_number":190},
  {"content":"\r\n . \r\n","description":"","footnote":"","page_name":" 173 ","page_number":191},
  {"content":"\r\n . \r\n","description":"","footnote":"","page_name":" 174 ","page_number":192},
  {"content":"\r\n . \r\n","description":"","footnote":"","page_name":" 175 ","page_number":193},
  {"content":"\r\n . \r\n","description":"","footnote":"","page_name":" 176 ","page_number":194},
  {"content":"\r\n . \r\n","description":"","footnote":"","page_name":" 177 ","page_number":195},
  {"content":"\r\n . \r\n","description":"","footnote":"","page_name":" 178 ","page_number":196},
  {"content":"\r\n . \r\n","description":"","footnote":"","page_name":" 179 ","page_number":197},
  {"content":"\r\n . \r\n","description":"","footnote":"","page_name":" 180 ","page_number":198},
  {"content":"\r\n . \r\n","description":"","footnote":"","page_name":" 181 ","page_number":199},
  {"content":"\r\n . \r\n","description":"","footnote":"","page_name":" 182 ","page_number":200},
  {"content":"\r\n . \r\n","description":"","footnote":"","page_name":" 183 ","page_number":201},
  {"content":"\r\n . \r\n","description":"","footnote":"","page_name":" 184 ","page_number":202},
  {"content":"\r\n . \r\n","description":"","footnote":"","page_name":" 185 ","page_number":203},
  {"content":"\r\n . \r\n","description":"","footnote":"","page_name":" 186 ","page_number":204},
  {"content":"\r\n . \r\n","description":"","footnote":"","page_name":" 187 ","page_number":205},
  {"content":"\r\n . \r\n","description":"","footnote":"","page_name":" 188 ","page_number":206},
  {"content":"\r\n . \r\n","description":"","footnote":"","page_name":" 189 ","page_number":207},
  {"content":"\r\n . \r\n","description":"","footnote":"","page_name":" 190 ","page_number":208},
  {"content":"\r\n . \r\n","description":"","footnote":"","page_name":" 191 ","page_number":209},
  {"content":"\r\n . \r\n","description":"","footnote":"","page_name":" 192 ","page_number":210},
  {"content":"\r\n . \r\n","description":"","footnote":"","page_name":" 193 ","page_number":211},
  {"content":"\r\n . \r\n","description":"","footnote":"","page_name":" 194 ","page_number":212},
  {"content":"\r\n . \r\n","description":"","footnote":"","page_name":" 195 ","page_number":213},
  {"content":"\r\n . \r\n","description":"","footnote":"","page_name":" 196 ","page_number":214},
  {"content":"\r\n . \r\n","description":"","footnote":"","page_name":" 197 ","page_number":215},
  {"content":"\r\n . \r\n","description":"","footnote":"","page_name":" 198 ","page_number":216},
  {"content":"\r\n . \r\n","description":"","footnote":"","page_name":" 199 ","page_number":217},
  {"content":"\r\n . \r\n","description":"","footnote":"","page_name":" 200 ","page_number":218},
  {"content":"\r\n . \r\n","description":"","footnote":"","page_name":" 201 ","page_number":219},
  {"content":"\r\n . \r\n","description":"","footnote":"","page_name":" 202 ","page_number":220},
  {"content":"\r\n . \r\n","description":"","footnote":"","page_name":" 203 ","page_number":221},
  {"content":"\r\n . \r\n","description":"","footnote":"","page_name":" 204 ","page_number":222},
  {"content":"\r\n . \r\n","description":"","footnote":"","page_name":" 205 ","page_number":223},
  {"content":"\r\n . \r\n","description":"","footnote":"","page_name":" 206 ","page_number":224},
  {"content":"\r\n . \r\n","description":"","footnote":"","page_name":" 207 ","page_number":225},
  {"content":"\r\n . \r\n","description":"","footnote":"","page_name":" 208 ","page_number":226},
  {"content":"\r\n . \r\n","description":"","footnote":"","page_name":" 209 ","page_number":227},
  {"content":"\r\n . \r\n","description":"","footnote":"","page_name":" 210 ","page_number":228},
  {"content":"\r\n . \r\n","description":"","footnote":"","page_name":" 211 ","page_number":229},
  {"content":"\r\n . \r\n","description":"","footnote":"","page_name":" 212 ","page_number":230},
  {"content":"\r\n . \r\n","description":"","footnote":"","page_name":" 213 ","page_number":231},
  {"content":"\r\n . \r\n","description":"","footnote":"","page_name":" 214 ","page_number":232},
  {"content":"\r\n . \r\n","description":"","footnote":"","page_name":" 215 ","page_number":233},
  {"content":"\r\n . \r\n\r\n","description":"","footnote":"","page_name":" 216 ","page_number":234}
  ]