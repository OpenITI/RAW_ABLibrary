[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nنگاهى نو به جنگهاى صليبى\r\nپژوهشكده تحقيقات اسلامى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nسرشناسه : بينش ، عبدالحسين\r\nعنوان ونام پديدآور : نگاهى نو به جنگهاى صليبى / نويسنده عبدالحسين بينش : تهيه كننده پژوهشكده\r\nتحقيقات اسلامى .\r\nمشخصات نشر : قم : زمزم هدايت ، 1386 .\r\nمشخصات ظاهرى : 192 ص .\r\nشابك : 16000 ريال : 6 - 22 - 2854 - 964 - 978\r\nوضعيت فهرست نويسى : فيپا\r\nيادداشت : كتابنامه : ص . ( 189 ) - 192 ، همچنين به صورت زيرنويس .\r\nموضوع : جنگ هاى صليبى .\r\nموضوع : اسلام ومسيحيت .\r\nموضوع : كشورهاى اسلامى - تاريخ نظامى .\r\nشناسه افزوده : سپاه پاسداران انقلاب اسلامى . نمايندگى ولى فقيه . پژوهشكده تحقيقات اسلامى .\r\nشناسه افزوده : سپاه پاسداران انقلاب اسلامى . نمايندگى ولى فقيه . پژوهشكده تحقيقات اسلامى .\r\nزمزم هدايت .\r\nرده بندى كنگره . 8 ن 94 ن / 157 d\r\nرده بندى ديويى : 07 / 909\r\nشماره كتابشناسى ملى : 1042853\r\nنگاهى نو به جنگ هاى صليبى\r\nنويسنده : عبدالحسين بينش\r\nحروفچينى وصفحه آرايى : پژوهشكده تحقيقات اسلامى\r\nناشر : زمزم هدايت\r\nتاريخ چاپ : زمستان 1386\r\nچاپ : سپهر\r\nنوبت چاپ : اول\r\nتيراژ : 2000\r\nقيمت : 1600 تومان\r\nشابك : 6 - 32 - 2854 - 964 - 978\r\nقم ، خ شهيد فاطمى ( دورشهر ) ، نبش فاطمى 3 ، پلاك 81\r\nتلفكس : 7730735 - 0251 ، همراه : 09122532887\r\nنمايندگى كرمان : چهار راه چوپار ، بلوار دانشگاه آزاد ، خيابان حافظان قرآن ، نبش كوچهء 6\r\nتلفن : 3214550 - 0341\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\nمقدّمه\r\nخطابهء آتشينى كه پاپ اوربان دوم در اجتماع كلرمون فرانسه به سال 1095 م براى مسيحيان ايراد كرد ، شعلهء جنگى را برافروخت كه به مدّت دويست سال ميان مسيحيان و مسلمانان استمرار يافت و در تاريخ به « جنگهاى صليبى » موسوم گشت .\r\nاين جنگها بازتاب كينه‌اى بود كه مسيحيان ، به سبب تصرف بخشهاى گسترده‌اى از قلمروشان ، از مسلمانان به دل داشتند . كينه‌اى كه پايان گرفتن جنگهاى صليبى چيزى از آن نكاست ، و هر از چندگاه يك بار تاريخ روابط مسيحيان و مسلمانان را به دوزخى از كينه و عداوت تبديل مىكند .\r\nهر چند كه چراغ مباحثه‌ها و مناظره‌هاى كلامى نيز پيوسته ميان مسلمانان و مسيحيان روشن بوده است ، اما در مجموع فروغ چندانى نداشته و طرفين ، آخرين سخنان خود را در ميدانهاى جنگ زده و تسويه حسابهاى تاريخى خويش را با جوهر خون نگاشته‌اند .\r\nجنگهاى صليبى در روزگار حاضر ، بيش از دوران گذشته براى مسلمانان ملموس و محسوس است ؛ زيرا به چشم مىبينند كه تمدن و تكنولوژى غرب مسيحى ابعاد گوناگون زندگى سياسى ، اقتصادى و فرهنگى آنان را زير سيطرهء خود گرفته است و دولتهاى غربى به صورتهاى آشكار و پنهان با آنان به زبان زور سخن مىگويند ؛ و با در اختيار داشتن ابزارها و اهرمهاى فشار ، با اعمال نفوذ در نهادها و سازمانهاى بين المللى ، حقوق مسلمانان را پايمال مىكنند و با اندك بهانه‌اى به آنان يورش مىبرند و خانه و كاشانه را بر سرشان ويران مىسازند . حملهء آمريكا به كارخانهء دارو سازى سودان ، حملهء اين كشور به افغانستان و پس از آن به عراق ؛ كشتار و شكنجهء فلسطينيان و تصرف سرزمينهاى آبا و اجدادى آنان به وسيلهء\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاسرائيل و نيز حملهء اين كشور به جنوب لبنان و نيز حملهء به سوريه ؛ ساقط شدن هواپيماى مسافر برى جمهورى اسلامى به وسيلهء ناو آمريكايى و موارد فراوانى از اين قبيل هيچ كدام جنبهء قانونى ندارد و در نزد وجدانهاى بيدار انسانى و نيز در بيشتر محاكم بين المللى محكوم است ؛ ولى غرب و در رأس آنها آمريكا همهء جنايات را يا مرتكب مىشود و يا تأييد مىكند ، بدون آنكه نزد هيچ مرجعى پاسخگو بوده باشد .\r\nاز سوى ديگر پروندهء جنگهاى صليبى در قلمرو پژوهشى مغرب زمين هم چنان گشوده است . از همان نخستين سالهاى پس از جنگ انديشمندان عيسوى در بارهء هدفهاى صليبىگرى و راه‌كارهاى آن به بحث و ارائهء طريق پرداختند و خطاهاى گذشتگان و علل شكستشان را بازگو كردند .\r\nاكنون نيز اين موضوع در برنامهء كار پژوهشگران غربى قرار دارد تا پيوسته آن را تجزيه و تحليل كنند و موضوع را همچنان زنده نگاه دارند . از اين رو بر ما مسلمانان فرض است كه بكوشيم و پروندهء اين جنگها را از نگاه اسلامى باز خوانى و ارزيابى كنيم و ضمن روشن ساختن اذهان و افكار نسلهاى نو نسبت به جنبه‌هاى گوناگون اين جنگها ، در سياستهاو استراتژيهاى آيندهء خويش نيم نگاهى نيز به گذشته داشته باشيم و از آن الهام بگيريم . به هر حال خواسته يا ناخواسته سرنوشت ما با تهاجم صليبيها گره خورده است و بسيار جا دارد كه فصل ويژه‌اى از مطالعات ما به ويژه در ابعاد استراتژيكى به اين موضوع اختصاص يابد تا حقايق و واقعيات تاريخى هر چه روشن‌تر گردد و رويكرد ، نقش ، جايگاه و وظيفهء ما در اين عرصه معين شود .\r\nنوشتار حاضر به مثابهء گامى كوچك در اين عرصهء پهناور و راه پر گردنه ، در نه فصل به شرح زير تنظيم گرديده است :\r\nفصل اوّل به كليات مربوط به جنگهاى صليبى اختصاص دارد . فصل دوم به جغرافياى سرزمين فلسطينى و شهر قدس كه تصرف آن اصلىترين انگيزهء صليبيها در تهاجم به خاورميانه را تشكيل مىداد اختصاص يافته است . موضوع فصل سوم اهميت بيت المقدس در نزد اديان آسمانى يهود ، مسيحيت و اسلام است . فصل چهارم اوضاع سياسى جهان اسلام در آستانهء جنگهاى صليبى را مورد بحث قرار مىدهد و در فصل پنجم تاريخ عمده‌ترين\r\n\r\n","description":"","footnote":"","page_name":" 10 ","page_number":10},
  {"content":"\r\n\r\nجنگهاى صليبى به اختصار روايت گرديده است . موضوع فصل ششم جنگهاى صليبى در دوران امپراتورى عثمانى است و فصل هفتم پيامدهاى جنگهاى صليبى را به تصوير مىكشد . فصل هشتم به موضوع بسيار مهم صليبيها و ايران اختصاص دارد و طى آن نشان داده شده است كه دامنهء جنگهاى صليبى به سرزمينهاى فلسطين ، شام و مصر محدود نبوده ، بلكه به سرزمين ايران كه از جايگاه استراتژيكى مهمى برخوردار است نيز كشيده شده است .\r\nفصل نهم اندكى با فصول پيشين اختلاف سياق دارد و تاريخ منازعه فرهنگى صليبيها و مسلمانان را به رشتهء بحث كشيده است .\r\nلازم به يادآورى است كه در اين پژوهش به جنگهاى صليبى از منظر اسلامى و شرقى نگريسته شده و حوادث مربوط به داخلهء كشورهاى اروپايى در طول اين جنگها مورد توجه نبوده است . نكته ديگر اينكه نگارنده كوشيده است تا با طرح مباحث مرتبط با ايران در دوران جنگهاى صليبى ، ريشه‌هاى تاريخى حوادث اخير منطقهء خاور ميانه و به ويژه خليج فارس را بازشناسى و وضعيت كنونى روابط - ايران و غرب به ويژه آمريكا را تا جاى ممكن ، با توجه به گذشته تبيين كند .\r\nنويسنده ضمن اعتراف به كاستيهاى فراوان كار خويش اميدوار است كه گامى هر چند كوچك اما اصولى برداشته باشد و از خوانندگان بزرگوار و عزيزى كه كاستيهاى نوشته‌اش را گوشزد كنند صميمانه سپاسگزارى مىكند . به حكم قاعدهء « آن كس كه آفريدگان را سپاس نگزارد ، آفريدگار را سپاس نگزارده است » برخود لازم مىدانم از سروران گرامى آقايان دكتر محمد رضا احمدى - به خاطر مطالعهء دقيق نوشته و ارائهء پيشنهادهاى بسيار ارزشمند - و حجت‌الاسلام والمسلمين عبداللّهى به دليل نقش سازنده‌اى كه در پيدايى اين اثر داشته‌اند تشكر و قدردانى كنم .\r\n خدايا چنان كن سرانجام كار * تو خوشنود باشى و ما رستگار \r\nع - بينش\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nفصل يكم : كلّيات\r\n\r\nمفهوم شناسى\r\nجنگهاى صليبى به طور خاصّ ، به سلسله درگيريهايى گفته مىشود كه در سال 489 ه / 1095 م به وسيلهء مسيحيان اروپايى و با هدف آزادسازى بيت‌المقدس « 1 » بر ضد مسلمانان آغاز گرديد و تا سال 690 ه / 1291 م ، يعنى مدت دويست سال استمرار يافت . اين جنگها را از آن رو صليبى خوانده‌اند كه جنگجويان مسيحى ، هنگام عزيمت به‌سرزمينهاى اسلامى ، به فرمان « پاپ اوربان دوم » « 2 » ، صليب را نشان خويش قرار داده و آن را بر سينه و سلاحشان نقش مىكردند . « 3 »\r\nجنگهاى صليبى به مفهوم خاصّ خود ، چنان كه گفته شد ، به همان مقطع زمانى محدود بود ، امّا اين جنگها به معناى عام و فراگير آن كه همانا ايدهء صليبى گرى و تداوم مبارزه مسيحيت با اسلام باشد ، همچنان تا به امروز برپا بوده و در جريان است . اين ايده ريشه در روحيهء سلطه و انحصارطلبى ، خود بزرگ بينى ، زياده خواهى ، استعمارگرى و تجاوز كارى اروپائيان دارد و چونان آتشى در زير خاكستر هر از چند گاهى در گوشه و كنار جهان اسلام شعله ور مىگردد .\r\nبه ويژه پس از حصول برترى تكنولوژيك غربيان كه به سبب آن مسلمانان در جايگاه ضعف قرار گرفتند ، اين تقابل به شكل برخوردى يك سويه در آمده است . طى جنگهاى اوّل\r\n\r\n\r\n","description":"","footnote":"\r\n( 1 ) . بيت المقدس يا قدس ، شهرى است در وسط فلسطين اشغالى ، ارتفاع آن از سطح دريا به 2440 يا ( حدود 735 متر ) مىرسد . تاريخ اين شهر به هزاره سوم پيش از ميلاد مىرسد و در نزد همهء مسلمانان ، مسيحيان و يهوديان مقدس مىباشد . مهمترين بناهاى تاريخى آن قبة الصخره و كليساى قيامت است . ( موسوعة المورد ، منيرالبعلبكى ، بىنا ، بيروت لبنان ، ج 6 ، ص 12 ) .\r\n( 2 ) . اوربانوس دوم ( 1035 - 1099 ) ؛ پاپ رم ( 1088 - 1099 ) . در مباحث آينده كتاب با وى بيشتر آشنا خواهيم شد . ( ر . ك . موسوعة المورد ) .\r\n( 3 ) . العدوان الصليبى على مصر ، نسيم يوسف ، جوزف ، دار النهضة العربيه ، 1981 ، بيروت ، لبنان ، ج 2 ، مقدمه چاپ يكم .\r\n","page_name":" 13 ","page_number":13},
  {"content":"\r\n\r\nو دوم جهانى ، امپراتورى عثمانى فرو پاشيد و سرزمينهاى اسلامى عرصهء تاخت و تاز استعمارگران قرار گرفت ، بى آنكه هيچ صدمه‌اى جدّى به غارتگران وارد آيد « 1 » .\r\nدر دوران آن دو جنگ بزرگ يهوديان نيز به بهانهء بازگشت به « سرزمين موعود » شان در صدد غصب فلسطين برآمدند ؛ و به دنبال آن يهوديان و مسيحيان كه در گذشته پيوسته با يكديگر دشمنى مىورزيدند ، بر ضد مسلمانان دست دوستى دادند « 2 » ؛ و پس از پاره پاره كردن سرزمينهاى اسلامى ، با ايجاد رژيم نامشروع اسرائيل ، سرنوشتى اندوهبار را براى مسلمانان رقم زدند .\r\nاما در شرايط كنونى ، مسلمانان بايد بسيار هوشيار باشند ، صفوفشان را هر چه فشرده‌تر و عزم خويش را هرچه راسخ‌تر گردانند ؛ چرا كه اگر در جنگهاى صليبى هدف مسيحيان به بيت‌المقدس محدود مىگرديد ، اينك يهوديان ، خواهان سراسر فلسطين ، اردن هاشمى ، سوريه ، لبنان ، بيشتر\r\n\r\n\r\n","description":"","footnote":"\r\n( 1 ) . اين برترى غرب نه تنها نسبت به اسلام ، بلكه نسبت به ديگر تمدنها نيز حاصل گرديده بود و رابطهء با آنها نيز شكلى يك سويه يافت ؛ چنان كه هانتينگتون مىنويسد « برخوردهاى چند سويهء تمدنها كه محدود و مقطّع بود ، جاى خود را به نفوذ پايدار ، سلطه جويانه و يكسويهء غرب بر همهء تمدنهاى ديگر داد . پايان سدهء پانزدهم ميلادى شاهد بازپس‌گيرى شبه جزيرهء ايبرى - اسپانيا و پرتغال - از مورها ( نژادى حاصل از اختلاط اعراب و بربرها كه اينك در شمال غربى آفريقا ساكن هستند و اسپانيا را از قرن هشتم ميلادى تا سال 1429 در اشغال داشتند ) آغاز نفوذ پرتقال در آسيا و راهيابى اسپانيا به قارهء آمريكا بود . در يك فاصلهء زمانى دويست و پنجاه ساله تمامى نيم كرهء غربى و بخش بزرگى از آسيا زير نفوذ اروپا قرار گرفت . در پايان سدهء هجدهم سلطهء مستقيم اروپاييها با مقاومتهايى روبه رو شد . ابتدا ايالات متحده ، سپس هائيتى و سرانجام بخش‌هاى آمريكاى لاتين در برابر سلطهء اروپاييان طغيان كرده استقلال خود را به دست آوردند . اما در نيمهء دوم قرن نوزدهم امپرياليزم تازه نفس غرب ، سلطهء خود را تقريباً بر تمامى قارهء آفريقا ، شبه قاره و آسيا گسترش داد و در اوايل قرن بيستم تقريباً تمام خاور ميانه را زير كنترل مستقيم و يا غير مستقيم خود در آورد . . . » ( برخورد تمدنها و باز سازى نظم جهانى ، هانتينگتون ، ساموئل‌پى ، ترجمهء محمد على حميد رفيعى ، دفتر پژوهشهاى فرهنگى ، تهران ، 1378 ، ص 75 ) .\r\n( 2 ) . عمده علل اين دوستى را مىتوان به شرح زير فهرست كرد :\r\nالف - اشاعهء ايده‌هاى سرمايه دارى غرب و سنخيت آن با روحيهء زر اندوزى ، زياده خواهى و نژاد پرستى يهود .\r\nب - سركوبى نئونازيها به بهانهء نسل كشى يهود و يهود ستيزى .\r\nج - ايجاد غدهء سرطانى دائمى در قلب سرزمينهاى اسلامى براى اعمال نفوذ در منطقهء حساس خاور ميانه . سخن هرتزل طرح تشكيل دولت اسرائيل در اين زمينه بسيار صريح است . او در كتاب خود زير عنوان دولت يهود مىنويسد : « ما در آنجا به سان سنگرى براى اروپا ، در برابر آسيا خواهيم بود . ما پيش قراول تمدن غرب در برابر وحشيگرى شرق خواهيم بود » . ( ر . ك . محاكمهء صهيونيسم اسرائيل ، روژه گارودى ، ترجمهء جعفر ياره ، احمد نخستين ، مجيد خليل زاده ، سازمان انتشارات كيهان ، تهران ، چاپ اوّل ، ص 144 )\r\n","page_name":" 14 ","page_number":14},
  {"content":"\r\n\r\nخاك عراق ، منطقهء گسترده‌اى از خاك مصر ، شامل شبه جزيرهء سينا و دلتاى نيل مىباشند ؛ و از همه مهمتر اينكه به زمينهاى جنوبى عقبه كه مدينهء منوّره در آن قرار داردچشم طمع دوخته‌اند .\r\nاين آرمان يهود است كه براى دست يا بى به آن از هيچ كوششى دريغ نمىكنند . بن‌گوريون ، نخست وزير وقت اسرائيل در نطقى كه به مناسبت جشن فارغ التحصيلى دانشجويان دانشكده افسرى يهودى در مارس 1949 م ايراد كرد گفت : « ما هنوز هدف نهايى خود را به دست نياورده‌ايم و فقط گوشه‌اى از مملكت ايده‌آل‌مان را به دست آورده‌ايم و بقيهء آن بايد به دست نيروهاى فداكارمان فتح شود . در آينده جنگ را حرفهء مردم اسرائيل مىنماييم تا بر تمام نقاط مورد نظرمان دست يابيم . ما آرام نمىنشينيم و با هرچه كه به چشم ما ، مانع رسيدن به هدف باشد ، مىجنگيم .\r\nآرى به همين زودى به خواب شيرين پيامبران بنى اسرائيل تعبير مىبخشيم و تمامى ملت يهود را در خاك ابا و اجداد ، كه مرز غرب و شرق آن دو رود نيل و فرات است جمع مىكنيم » « 1 » .\r\nولى گويا كه ايدهء تسلط صهيونيستها بر سرزمينهاى نيل و فرات به اين آسانى هم تحقق‌پذير نيست و موكول به وقوع جنگى به نام هارمجدون ( آرماگدون ) است . و آن اين است كه به باور يهود و مسيحيت ، مسيح بار ديگر در سرزمين فلسطين ظهور خواهد كرد و مقدمهء ظهور وى وقوع نبردى است كه در آن دويست ميليون از ابناى بشر و از جمله 23 يهوديان دنيا كشته مىشوند . طبق اين اعتقاد جايى به نام مَجِدّو واقع بر سر راه قديم مصر و دمشق در فلسطين ، در طول تاريخ بيش از هر جاى جهان صحنهء جنگ بوده است . به باور فاتحان كهن هر فرماندهى كه مجدّو را داشته باشد در برابر همهء مهاجمان پايدارى مىكند . در نبردهاى مجدون همهء ملتها درگير مىشوند . « اين آخرين نبرد ميان نيروهاى نيكى و نيكو كارى به رهبرى مسيح و نيروهاى شيطانى به رهبرى دجّال خواهد بود » ، « يك ارتش 200 ميليونى شرقى طى يك سال به سمت غرب به حركت در مىآيد و در تغيير مكان خود پرجمعيت‌ترين ناحيه‌هاى جهان را پيش از رسيدن به رودخانهء فرات ويران خواهد ساخت » .\r\nدر آن جنگ شمار زيادى از يهوديان - حتى بيش از آنچه توسط نازىها كشته شدند - به قتل مىرسند و به اين ترتيب يهوديان تصفيه مىشوند و مىتوانند مسيح را به عنوان نجات دهندهء خود بشناسند . پس از آن خداوند سرزمين اسرائيل را نجات خواهد بخشيد .\r\n\r\n\r\n","description":"","footnote":"\r\n( 1 ) . سرگذشت فلسطينى ، اكرم زعتير ، ترجمهء اكبر هاشمى رفسنجانى ، ص 424 .\r\n","page_name":" 15 ","page_number":15},
  {"content":"\r\n\r\nبراى تحقق اين ايده بايد پيوسته بر طبل جنگ كوبيد و در راه ويران سازى جهان كوشيد .\r\nبه نظر مسيحيان صاحب اين ايده « نيازى نيست كه انسان براى از ميان بردن آلودگى محيط زيست شهرهاى خودمان و يا قحطى و گرسنگى همه گير در هندوستان و آفريقا كارى بكند .\r\nما نبايد نگران گسترش يافتن سلاحهاى اتمى در دنيا باشيم . نيازى نيست كه سعى كنيم از جنگ ميان عربها و اسرائيل جلوگيرى كنيم ، بلكه به جاى همهء اينها بايد دعا كنيم كه اين جنگ در بگيرد و همهء دنيا را در كام خود بكشد . زيرا كه اين بخشى از طرحهاى آسمانى است » « 1 » .\r\nوجود چنين باورهايى است كه تجاوزگرى را براى غربيان توجيه مىكند ؛ و به همين دليل است كه مىبينيم با وجود اظهار تنفر بيشتر مورخان اروپايى نسبت به جنگ‌هاى صليبى ، در عصر حاضر رئيس جمهور امريكا - بوش - تهاجم اين كشور را به افغانستان از نوع صليبى مىخواند . هر چند كه او بيمناك از خشم مسلمانان از گفته‌اش پشيمان مىگردد ، اما تجاوز بىدليل آمريكا به عراق و تهديد كشورهاى ايران و سوريه و حزب الله لبنان به خوبى نشان مىدهد كه بوش از ايدهء صليبى - صهيونيستى پيروى مىكند .\r\nنوشتهء حاضر بر آن است تا پروندهء جنگهاى صليبى را باز خوانى كند و نشان دهد كه مناديان جنگهاى صليبى در تصوّرى واهى به سر مىبرند ، چرا كه آن جنگها با همهء زيانهايى كه بر قلمرو اسلامى وارد كرد ، در پايان به پيروزى مسلمانان و شكست مسيحيان انجاميد .\r\nحكومت پادشاهان اروپايى در اورشليم هفتاد سال بيش نپاييد و به دست صلاح الدين ايوبى سقوط كرد . تصور نشود كه در روزگار ما كشورهاى اسلامى گرفتار پراكندگى و ضعفند و مقابله با تهاجم مسيحيان در توان آنها نيست . خير ، در دوران جنگهاى صليبى نيز دنياى اسلامى دستخوش تفرقه بود و در حالى كه مسيحيان از سراسر اروپا پيوسته نيرو اعزام مىكردند ، شمار مجاهدان اسلامى تنها به نيروهاى مصر و شام محدود بود ؛ ولى روزگار ما با گذشته يك تفاوت عمده دارد و آن اين است كه هرچند هدف اصلى برپاكنندگان جنگهاى صليبى مادى و استعمارى بود ، اما به ظاهر آن را دينى قلمداد كردند و جهاد در راه خدا خواندند ؛ و اين توجيه تأثير بسيار فراوانى در تهييج اروپائيان و جانفشانى شان در راه اين جنگها مىنهاد .\r\n\r\n\r\n","description":"","footnote":"\r\n( 1 ) . ر . ك . تدارك جنگ بزرگ ، هال سل ، گريس ، ترجمهء خسرو اسدى ، مؤسسهء خدمات فرهنگى رسا ، چاپ يكم ، 1377 ، تهران ، ص 50 - 90 .\r\n","page_name":" 16 ","page_number":16},
  {"content":"\r\n\r\nاما در روزگار كنونى آنان هيچ انگيزه‌اى دينى ندارند و براى دستيابى به پاداش اخروى مبارزه نمىكنند ؛ و هنگامى كه مسلمانان مبارزه براى آزادى فلسطين را ، همانند دوران جنگهاى صليبى جهاد تلقى مىكنند و كشتگان خود را شهيد مىخوانند ، خشم آنان برانگيخته مىشود .\r\nامروزه بر مسلمانان است كه پروندهء دفاع تاريخى خود در جنگهاى صليبى را باز نگهدارند و در باره‌اش هر چه بيشتر بنويسند و بخوانند و درسهاى آن را سرلوحهء رفتار خويش قرار دهند .\r\nهمان كارى كه دشمنان ما مىكنند و ضمن بازگويى و باز نويسى مكرّر تاريخ آن جنگها ، از تجربهء نياكان خود در برخورد با ما سود مىجويند . چنان كه استاد بسام العسلى - از نويسندگان تاريخ نظامى جنگهاى صليبى - ياد آور مىشود ؛ امروزه ، ساكنان مغرب زمين بخش عمده‌اى از تلاشهاى پژوهشى خود را به تجربهء جنگهاى صليبى اختصاص داده‌اند و در طول نيم سدهء گذشته - و به‌طور مشخص پس از تشكيل رژيم صهيونيستى - انبوهى از آثار پژوهشى را در اين زمينه پديد آورده‌اند « 1 » .\r\n\r\nشمار جنگهاى صليبى\r\nدر بارهء شمار جنگهاى صليبى بايد گفت كه تداوم تهاجم صليبيها بر ضد مسلمانان موجب افزايش آنها در طول تاريخ گرديده است . در حالى كه برخى از منابع شمار جنگهاى صليبى را نُه جنگ نوشته‌اند « 2 » . مورخّانى چون استاد بسام العسلى شمار آنها را بالغ به سيزده جنگ دانسته‌اند « 3 » .\r\nدر مجموع فهرست زير از سوى پژوهشگرانى كه به دسته بندى اين جنگها پرداخته‌اند ارائه گرديده است :\r\n\r\n\r\n","description":"","footnote":"\r\n( 1 ) . فن الحرب الاسلامى ، دارالفكر ، بيروت ، لبنان ، چاپ يكم ، ج 4 ، ص 9 - 11 .\r\n( 2 ) . ر . ك . دايرة المعارف فارسى ، مقالهء « جنگهاى صليبى » .\r\n( 3 ) . وى پس از ارائهء فهرست جنگهاى صليبى مىنويسد : « بارى حمله‌هاى صليبى نه با فتح قسطنطنيه در سال 857 ه / 1453 م به وسيلهء تركان عثمانى پايان يافت و نه با استيلاى فرنگان صليبى بر غرناطه در سال 897 ه / 1491 م . بلكه پس از آن نيز در چارچوب حمله‌هاى منظم بر ضد سرزمينهاى مغرب اسلامى ( مغرب ، الجزاير ، تونس و برقه ) به فرماندهى اسپانيائيها و پرتغالها استمرار يافت . تنها با اين تفاوت كه اين حمله‌ها در چارچوب جنگهاى صليبى قرار نداشت . قضيه در بارهء حمله‌هاى صليبى كه زير پرچم استعمارگران غربى به سراسر جهان اسلام بويژه بر ضد كشورهاى عربى - اسلامى انجام پذيرفته نيز به همين منوال است ؛ و اين موضوع مورخان را بر آن داشته است تا از آنها به عنوان حملهء دوازدهم و از حمله‌هاى اسرائيل به فلسطين و ديگر سرزمينهاى اسلامى به عنوان حمله سيزدهم ياد كنند . اين در حالى است كه شمارى ديگر از حملهء صهيونيستها به عنوان حملهء دهم ياد مىكنند ، چرا كه با حمله‌هاى صليبيان به سرزمين شام ارتباط مستقيم دارد » . ( فن الحرب الاسلامى ، ج 4 ، ص 10 - 11 ) .\r\n","page_name":" 17 ","page_number":17},
  {"content":"\r\n\r\n- حملهء صليبى يكم : به سال 493 ه 1099 م آغاز شد و با اشغال انطاكيه ، قدس و شهرهاى ساحلى سرزمين شام پايان يافت .\r\n- حملهء صليبى دوم : اين حمله بين سالهاى 542 تا 544 ه / 1147 تا 1149 ميلادى - پس از باز پس‌گيرى « رها » « 1 » و بيرون رانده شدن فرنگان به وسيلهء خاندان زنگى از آنجا - آغاز شد و صليبيها كوشيدند تا بر دمشق استيلا يابند .\r\n- جنگ صليبى سوم : 585 - 588 ه / 1189 - 1192 م ؛ اين جنگ پس از پيروزى مسلمانان در حطين و فتح قدس انجام گرديد و دستاورد مهمى براى صليبيها در بر نداشت .\r\n- جنگ چهارم : 599 - 601 ه / 1202 - 1204 م ؛ هدف اين حمله صليبى شهر قسطنطنيه بود ؛ كه با موفقيت همراه گرديد .\r\n- جنگ پنجم : 616 - 618 ه / 1219 - 1221 ؛ اين حمله با هدف چيره شدن بر مصر و جدا ساختن آن از ديگر سرزمينهاى اسلامى انجام گرديد كه به شكست صليبيها منتهى شد .\r\n- جنگ ششم : 626 - 627 ه / 1228 - 1229 ؛ طى اين حمله حاكميت قدس و باريكه‌اى كه آن را به امارتهاى ساحلى فرنگان متصل مىكرد به صليبيها بازگشت .\r\n- جنگ هفتم : 646 - 652 ه / 1248 - 1254 م ؛ اين حمله نيز براى چيره شدن صليبيها بر مصر انجام گرديد كه با شكست آنها در المنصوره پايان يافت .\r\n- حملهء صليبى هشتم : 669 ه / 1270 م ؛ اين حمله با شكست در مقابل تونس پايان يافت .\r\n- حملهء صليبى نهم : 767 ه / 1365 م ؛ مهاجمان صليبى طى اين جنگ اسكندريه را مورد حمله قرار دادند و پس از غارت و نابودى آن به قبرس بازگشتند .\r\n- حملهء دهم : 798 ه / 1395 م ؛ اين حمله به وسيلهء تركان عثمانى در نيكو پولس در هم شكسته شد .\r\n- حملهء يازدهم : 848 ه / 1444 م ؛ اين حمله نيز به وسيلهء تركان عثمانى در فارنا شكست داده شد .\r\n\r\n\r\n","description":"","footnote":"\r\n( 1 ) . رها . يا اوسا شهرى قديمى در محل شهر كنونى اورفه ، در جنوب تركيهء آسيايى ، از مراكز قديمى نقل تمدن شرق وغرب و از مراكز قديم مسيحيت . ( ر . ك . دايرة المعارف فارسى ) .\r\n","page_name":" 18 ","page_number":18},
  {"content":"\r\n\r\nبه اين ترتيب ، در مجموع جنگهاى صليبى را مىتوان به چهار دستهء زير تقسيم كرد :\r\n1 . جنگهايى كه هدف مستقيم آنها بيت‌المقدس و سرزمينهاى اسلامى شام و مصر بوده است .\r\n2 . جنگهايى كه حالت تدافعى داشته و براى مقابله با تركان عثمانى انجام گرديده است .\r\n3 . جنگهايى كه در دوران استعمار به وسيلهء دو كشور پرتغال و اسپانيا بر ضد كشورهاى اسلامى انجام پذيرفت .\r\n4 . جنگهايى كه در دوران معاصر به وسيلهء ايالات متحدهء آمريكا و غربيان هم پيمانش بر ضد كشورها و نهضتهاى اسلامى ، به ويژه در خاورميانه ، هدايت و رهبرى مىگردد .\r\nشايان ذكر است كه تهاجم صهيونيستها به كمك دولتهاى استعمارى ، به ويژه دولت بريتانيا ، براى غصب سرزمين مقدس فلسطين ، يكى از مهم‌ترين اقدامهاى صليبى - صهيونيستى است . اما از آنجا كه خود به تنهايى به بخشى مستقل نياز دارد ، در بحث حاضر گنجانده نشده است .\r\n\r\nقلمرو جنگهاى صليبى\r\nآناطولى ، شام ، فلسطين ، مصر ، مديترانه و به ويژه سواحل شرقى آن و نيز منطقهء بالكان از جمله مناطقى بودند كه در جنگهاى صليبى تا دورهء عثمانى صحنهء پيكار بودند . « 1 » در دورهء جديد و به ويژه پس از تشكيل رژيم غاصب اسرائيل ، قلمرو جنگهاى صليبى بيشتر در قالب تشكيل دولت از نيل تا فرات يهود و نيز خاورميانهء بزرگ تعريف مىشود . در واقع غربيها مىخواهند با گره زدن سرنوشت كشورهاى گوناگون اسلامى به يكديگر ، هدفهاى صهيونيستهاى مسيحى و صليبيهاى يهودى يك جا بر آورده سازند . نخستين بار در دههء 90 اصطلاح خاورميانهء بزرگ از سوى شيمون پرز ، نخست وزير وقت اسرائيل مطرح گرديد .\r\nوى به همراه آرلى نور كتابى را به همين نام به چاپ رساند . ايده‌هاى اين كتاب يكى از منابع راهبرد ايالات متحدهء آمريكا را در خاور ميانه تشكيل مىداد و بر پايهء آن حيات اسرائيل در شكل فعلى ادامه مىيافت و نظامهاى منطقه به تدريج دگرگون مىشد .\r\n\r\n\r\n","description":"","footnote":"\r\n( 1 ) . براى آگاهى بيشتر ر . ك . اطلس تاريخ اسلام ، مونس ، حسين ، ترجمهء آذرتاش آذرنوش ، انتشارات سازمان‌جغرافيايى نيروهاى مسلح ، چاپ دوم ، تهران ، ص 329 - 341 .\r\n","page_name":" 19 ","page_number":19},
  {"content":"\r\n\r\nاما چندى بعد « خاورميانهء بزرگ‌تر » جايگزين خاورميانهء جديد شيمون پرز شد و بارديگر الزامات راهبردى - امنيتى در قالب جغرافياى راهبردى ( ژئو پليتيك ، جغرافياى سياسى و ژئو اكونوميك و جغرافياى اقتصادى وانرژى ) به شكل عريان و برهنه مورد تاييد قرار گرفت . از سالهاى 1996 و 1997 موضوع « خاورميانهء بزرگ‌تر » و جايگاه آن و راهبرد امنيت ملى ايالات متحده درقرن بيست و يكم به طور جدى مطرح شد . در اين رويكرد در « ارزيابى راهبردى 1998 » منافع ايالات متحدهء آمريكا در منطقهء خاورميانهء بزرگتر كه شمال آفريقا ، تركيه ، اسرائيل و افغانستان را نيز شامل مىشد ؛ به ترتيب : تأمين نيازهاى انرژى ؛ مقابله با ايران و عراق ؛ صلح اعراب و اسرائيل ؛ و ممانعت از فروپاشى نظامهاى درهم گسيخته و در آستانهء اضمحلال معرفى شد » « 1 » .\r\n« آدام گار فنيكل » از « انستيتو تحقيقات سياست خارجى » طى يك سخنرانى ، خاورميانهء بزرگ‌تر را شامل جهان اعراب ، اسرائيل ، تركيه ، ايران ، آسياى ميانه و قفقاز مطرح نمود . اما « لسر » ، « ناردولى » و « ارغوان » در كتاب « ريشه‌هاى بحران در خاورميانهء بزرگ‌تر » اين منطقه را شامل شمال آفريقا ، تركيه ، فلسطين ، خليج فارس و حاشيه‌هاى اين مناطق ؛ يعنى آسياى ميانه و قفقاز ، مطرح مىكنند و منافع آمريكا را در اين منطقه تا سال 2025 در شش محور چنين مطرح مىنمايند :\r\n1 . ادامهء حيات اسرائيل و فرايند صلح خاورميانه ؛\r\n2 . دسترسى به نفت ؛\r\n3 . ممانعت از به قدرت رسيدن هژمون منطقه‌اى چالشگر ؛\r\n4 . ممانعت از گسترش سلاح كشتار جمعى ؛\r\n5 . اصلاح اقتصادى و سياسى وثبات كشورها ؛\r\n6 . كنترل تروريسم « 2 » .\r\n\r\n\r\n","description":"","footnote":"\r\n( 1 ) . طرح خاور ميانهء بزرگ‌تر ، حسينى ، حسن ، انتشارات مؤسسهء فرهنگى مطالعات و تحقيقات بين المللى ابرار معاصر تهران ، 1383 ، ص 31 - 32 .\r\n( 2 ) . همان مأخذ ، ص 32 - 33 .\r\n","page_name":" 20 ","page_number":20},
  {"content":"\r\n\r\n\r\nفصل دوم : جغرافياى فلسطين و قدس\r\nسرزمين فلسطين از سوى غرب به درياى مديترانه ، از شمال به جمهورى لبنان ، از شرق به رود اردن و جمهورى سوريه و از جنوب به شبه جزيرهء سينا - ى مصر - محدود مىباشد . از فلسطين گاه با عنوان سوريهء جنوبى ياد مىشود ، زيرا كه از لحاظ جغرافيايى بخشى از جنوب سوريه را تشكيل مىدهد . اين سرزمين از نظر جغرافيايى براى كشورهاى عربى حائز اهميت بسيار است ، زيرا در قلب اين كشورها قرار دارد و در حقيقت به مثابهء پلى است كه ممالك عربى آسيا را به سرزمينهاى عربى آفريقا متصل مىكند و راه ارتباط و اتصال جزيرة العرب به درياى مديترانه به شمار مىآيد « 1 » .\r\nفلسطين 27024 كيلومتر مربع وسعت دارد . از اين مقدار دو درياچهء طبريه وحوله و نصف درياى مرده ( بحرالميت ) - كه متعلق به فلسطين است - 704 كيلومتر مربع را به خود اختصاص داده‌اند و - 26320 كيلومتر مربع باقيمانده خشكى است « 2 » .\r\nسرزمين فلسطين شهرها ، بنادر ، وآباديهاى فراوان دارد ؛ كه جغرافى دانان و جهانگردان مسلمان به شرح و توصيف آنها همت گمارده‌اند . ياقوت حموى ، جغرافىدان شهير اسلامى دربارهء فلسطين مىنويسد : « فلسطين آخرين ناحيهء شام از سوى مصر و مركز آن بيت المقدس است . از مشهورترين شهرهاى آن عسقلان ، رمله ، غزه ، ارسوف ، قيساريه ، نابلس ، اريحا ، عمان ، يافا و بيت جبرون مىباشد » . در تعيين حدودش گفته‌اند : فلسطين نخستين اجناد ( مفرد\r\n\r\n\r\n","description":"","footnote":"\r\n( 1 ) . سرگذشت فلسطين يا كارنامهء سياه استعمار ، زعيتر ، اكرم ، ترجمهءاكبرهاشمى رفسنجانى ، بىنا ، بىتا ، بىجا ، ص 21 .\r\n( 2 ) . همان .\r\n","page_name":" 21 ","page_number":21},
  {"content":"\r\n\r\nآن جند / لشكرگاه ) شام از ناحيهء غرب است . طول آن براى سواره مدت سه روز است . آغاز آن از رفح از سوى مصر و پايان آن الّلجون از سوى غور است . عرض آن نيز از يافا تا اريحا حدود سه روز است ، بيشتر آن كوهستانى و دشت در آن كم است » « 1 » .\r\nمهم‌ترين شهر فلسطين بيت المقدس است . مسلمانان براى اين شهر فضايل بسيارى قائل‌اند ؛ و قداست مسجدش را همسنگ قداست مسجدالحرام و مسجدالنبى مىدانند « 2 » . در زبان فارسى زيباترين توصيف را از - بيت المقدس ناصر خسرو قباديانى - شاعر و نويسندهء سده‌هاى چهارم و پنجم هجرى - دارد كه مىنويسد :\r\n« سواد و رستاق بيت المقدس همه كوهستان است ، همه كشاورزى و درخت زيتون و انجير و غيره تمامت بى آب [ ديم 
  ] است و نعمتها فراوان و ارزان باشد . و كدخدايان باشند كه هر يك پنجاه هزار من روغن زيتون در چاهها و حوضها پر كنند و از آنجا به اطراف عالم برند .\r\nو گويند به سرزمين شام قحط نبوده است و از ثقات شنيدم كه : پيغمبر ، عليه السلام و الصلاة ، را به خواب ديد يكى از بزرگان كه گفتى : يا پيغمبر خدا ! ما را در معيشت يارى كن » . پيغمبر ، عليه السلام ، در جواب گفتى : « نان و زيت شام بر من » . اكنون صفت شهر بيت المقدس كنم :\r\nشهرى است بر كوهى نهاده و آب نيست مگر از باران ، و به رستاقها چشمه‌هاى آب است ، اما به شهر نيست . و شهرى بزرگ است كه آن وقت كه ديديم بيست هزار مرد در وى بودند و بازارهاى نيكو و بناهاى عالى ، و همهء زمين شهر به تخته سنگها فرش انداخته و هركجا كوه بوده است و بلندى ، بريده‌اند و هموار كرده ، چنان كه چون باران بارد همهء زمين پاكيزه شسته شود . و در آن شهر صنّاع بسيارند و هر گروه را رسته‌اى جدا باشد . و جامع آن مشرقى است و با روى مشرقى شهر با روى جامع است » « 3 » .\r\n\r\n\r\n","description":"","footnote":"\r\n( 1 ) . معجم البلدان ، حموى ، ياقوت ، دارصادر ، بيروت ، 1399 ه ( 1979 م ) واژهء فلسطين .\r\n( 2 ) . در اهميت اين مسجد همين بس كه پيش از تعيين كعبه به عنوان قبله ، مسلمانان به سوى آن نماز مىگزاردند . دربارهءفضايل شهر بيت المقدس پس از فتح آن به وسيلهء صلاح الدين ايوبى كتابهاى بسيارى نوشته شد ، تا بدين وسيله توّجه مسلمانان به آن جلب گردد و در مقابل صليبيها از آن دفاع كنند ( ر . ك . فضائل بيت المقدس ، ضياءالدين محمدبن عبدالواحد بن احمدمقدس حنبلى ، دارالفكر ، دمشق ، سوريه ، 1405 ه ، ص 26 - 27 )\r\n( 3 ) . سفرنامهء حكيم ناصر خسرو قباديانى ، به كوشش محمد دبير سياتى ، كتاب فروشى زوّار ، تهران ، 1356 ، ص 35 - 36 .\r\n","page_name":" 22 ","page_number":22},
  {"content":"\r\n\r\nيادآور مىشود كه پس از اشغال سرزمين فلسطين به وسيلهء صهيونيستها و تشكيل دولت غاصب اسرائيل در اين منطقه ، جغرافياى سياسى فلسطين پيوسته دستخوش تغيير بوده است و منازعهء تاريخى تقسيم آن ميان اعراب و يهود ادامه دارد . آخرين اقدام ارضى ، احداث ديوار حايل به وسيلهء اسرائيل است ، كه قصد دارد به اين وسيله فلسطينيان را در مناطقى محدود محصور گرداند . اين موضوع نخست در شوراى امنيت سازمان ملل متحد مطرح گرديد ، ولى شورا پرونده را به ديوان بين المللى لاهه ارجاع داد . داوران اين ديوان نيز ، به استثناى نمايندهء آمريكا ، همگى به نفع فلسطينيان رأى داده خواستار تخريب ديوار و پرداخت غرامت به فلسطينيان گرديده‌اند « 1 » .\r\n\r\n\r\n","description":"","footnote":"\r\n( 1 ) . روزنامهء جمهورى اسلامى ، شماره مورخ بيستم تيرماه 1383 .\r\n","page_name":" 23 ","page_number":23},
  {"content":"\r\n . \r\n","description":"","footnote":"","page_name":" 24 ","page_number":24},
  {"content":"\r\n\r\n\r\nفصل سوم : اهميّت بيت‌المقدس در نزد يهوديان ، مسيحيان و مسلمانان\r\nسُبْحَانَ الَّذِي أَسْرَى بِعَبْدِهِ لَيْلًا مِنَ الْمَسْجِدِ الْحَرَامِ إِلَى الْمَسْجِدِ الْأَقْصَى الَّذِي بَارَكْنَا حَوْلَهُ .\r\n( اسراء : 1 )\r\nمنزه است خدايى كه بنده‌اش را شبانگاهى از مسجد الحرام به سوى مسجد الاقصى - كه پيرامونش را بركت داديم - سير داد . . .\r\n. . . و ايشان به سوى شهرى كه تو برگزيده‌اى و خانه‌اى كه به جهت اسم تو بنا كرده‌ام نزد خداوند دعا نمايند ( كتاب مقدس ، كتاب اول پادشاهان ، باب هشتم - 44 )\r\nشهر بيت المقدس و سرزمين فلسطين نزد پيروان سه دين بزرگ آسمانى يعنى يهود ، مسيحيت و اسلام از جايگاهى و الا برخوردار است . آثار به جا مانده از پيامبران بزرگ در اين شهر ، حكايت از منزلت بالاى معنوى آن دارد . « ديوار ندبه » ، « كليساى قبر مقدس » يا « كليساى قيامت » از مكانهاى مقدس يهوديان و مسيحيان است . صخرهء واقع در زير « قبّة الصخره » نزد اربابان هر سه دين مقدس است و « مسجد الاقصى » به سبب انجام معراج پيامبر ( ص ) از آنجا ، نزد مسلمانان از قداستى ويژه برخوردار است . اين مسجد مدتى نيز قبله گاه مسلمانان بود « 1 » .\r\nاهميت و قداست بيت المقدس در نزد مسلمانان به ويژه در رفتار آنان هنگام گشودن آن شهر مشهود است . در آستانهء فتح فلسطين ، خليفهء دوم - عمر - فرماندهِ تندروى مسلمانان يعنى خالدبن وليد را عزل كرد و ابو عبيدهء جراح را كه ميانه روتر بود به جاى او گماشت . وى پس از رسيدن به اردن طى نامه‌اى به روميان ساكن بيت المقدس پيشنهاد كرد كه يا اسلام بياورند و يا اينكه به پرداخت جزيه تن دهند ؛ و گرنه آمادهء جنگ باشند . او در ضمن نامهء خود\r\n\r\n\r\n","description":"","footnote":"\r\n( 1 ) . دايرة المعارف فارسى ، مصاحب ، واژهء بيت المقدس .\r\n","page_name":" 25 ","page_number":25},
  {"content":"\r\n\r\nيادآور شد بيش از آنكه مسيحيان زندگى ، مىگسارى و خوردن گوشت خوك را دوست مىدارند ، مسلمانان به مرگ علاقمندند « 1 » .\r\nروميان گزينهء سوم را انتخاب كرده آمادهء جنگ شدند . ابو عبيده نيز شهر را به محاصره گرفت . اين كار چهار ماه و به قولى يك سال به طول انجاميد و روميان بر اثر فشار گرسنگى تسليم شدند . ولى تسليم شهر را منوط به آمدن شخص خليفه كردند « 2 » .\r\nابو عبيده نيز طى نامه‌اى موضوع را به خليفه گزارش داد و او را مطمئن ساخت كه از سوى روميان نيرنگى در كار نيست . خليفه كه تا آن هنگام از مدينه بيرون نرفته بود ، در انجام اين كار ترديد داشت . وى پس از رايزنى بزرگان مدينه سرانجام آمادهء عزيمت به بيت المقدس گرديد ؛ و پس از انجام گفت و گوهاى لازم امان نامه‌اى را براى ساكنان آنجا نوشت ، به اين شرح :\r\nبسم الله الرحمن الرحيم . اين امان نامه‌اى است كه بندهء خدا عمر ، امير مؤمنان ، به مردم بيت المقدس داده است . به آنان در جان و مال و كليساها و صليبهايشان و سالم و دردمندشان و به ديگر مردمى كه در آنند امان مىدهد . كسى در كليساى آنان سكونت نخواهد كرد و آن را ويران نخواهند ساخت و چيزى از آن و حدود آن و صليبها و اموالشان كاسته نخواهد شد . آنان را مجبور به ترك دين و آيينى نمىكنند و به هيچ كس از ايشان زيانى نخواهد رسيد و در بيت المقدس هيچ يهوديى همراه ايشان اسكان داده نخواهد شد . و بر مردم ايلياست كه همچنان جزيه بپردازند كه اهل ديگر شهرها مىپردازند و بر عهدهء ايشان است كه روميان و دزدان را از آن شهر بيرون كنند . هركس از آنان كه از بيت المقدس بيرون آيد تا هنگامى كه به جايگاه امنى برسد بر جان و مال خويش در امان خواهد بود . هر كس از ايشان كه در شهر بماند در امان است و بر اوست كه همان جزيه مردم بيت المقدس را بپردازد . هر كس از مردم ايليا هم كه بخواهد با روميان برود ، مشروط بر اينكه پرستشگاه و صومعهء خود را هم خالى كند ، آنان هم بر جان و\r\n\r\n\r\n","description":"","footnote":"\r\n( 1 ) . وثائق ، حميد الله ، محمد ، ترجمهء محمود مهدوى دامغانى ، چاپ و نشر بنياد ، تهران ، 1365 ، ص 354 ؛ ر . ك . الفتوح ، ترجمهء محمدبن احمد مستوفى هروى ، انتشارات و آموزش انقلاب اسلامى ، تهران ، 1372 ، ص 116 - 170 .\r\n( 2 ) . تاريخ جنگهاى صليبى ، استفان رانسيمان ، ترجمهء منوچهر كاتف ، بنگاه ترجمه و نشر كتاب ، 1351 ، تهران ج 1 ، ص 3 - 7 .\r\n","page_name":" 26 ","page_number":26},
  {"content":"\r\n\r\nصليب خود در امانند تا به جايگاه امنى برسند . زميندارانى كه پيش از كشته شدن فلان كس [ ؟ 
  ] در بيت المقدس بوده‌اند ، اگر بخواهند همانجا بمانند ، بر عهدهء ايشان است كه جزيه‌اى همچون جزيه مردم بيت المقدس بپردازند و هر كس بخواهد مىتواند با روميان برود و تا هنگام درو و برداشت محصول ، از آنان چيزى گرفته نمىشود .\r\nبر آنچه در اين نامه نوشته شده عهد و ذمّه خدا و رسول مىباشد و ذمّه خلفا و مؤمنان ، به شرط آنكه ايشان جزيه‌اى را كه بر عهده شان مقرر شده است بپردازند .\r\nبر اين كار خالدبن وليد ، عمروبن‌العاص ، عبدالرحمن بن عوف و معاوية بن ابى سفيان گواهند و عهد نامه به سال پانزدهم آماده و نوشته شد « 1 » .\r\nهنگام حضور در بيت المقدس ، لباس ژنده و هيبت سادهء خليفه ، مسيحيان را كه از وى تصور يك امپراتور را داشتند متأثر ساخت . خليفه با راهنمايى « سوفرونيوس » ، كشيش شهر ، از اماكن مقدس شهر و پيش از همه جايگاه معراج پيامبر ( ص ) ديدار كرد . از آنجا كه قول داده بود مسلمانان متعرض اماكن مقدس عيسويان نخواهند شد ، به گونه‌اى رفتار كرد كه هيچ بهانه‌اى به مسلمانان براى تصرف آن مكانها ندهد « 2 » .\r\nاين رفتار و گفتار عمر را به ويژه از آن رو نقل كرديم تا با رفتار صليبيان در هنگام فتح اين شهر - كه در جاى خود خواهد آمد - مقايسه گردد . از آن پس كه بيت المقدس به تصرف مسلمانان درآمد - چه قبل و چه بعد از جنگهاى صليبى - ضمن حفظ و حراست مكانهاى متعلق به ساير اديان ، حكمرانان و ثروتمندان ، هر يك به فراخور حال خود در آن شهر به آبادانى پرداختند و عمارات و مساجدى بسيار باشكوه بنا كردند ؛ كه در اينجا تنها به فهرست نام آن مكانها و نام بانيان آنها اشاره مىگردد .\r\n\r\nالف . آثار بازمانده از عهد ايوبى ( 564 - 650 ه / 1169 - 1252 م )\r\n1 . زاويهء خثينه - صلاح الدين ايوبى .\r\n2 . ماء العروب - ملك العادل .\r\n3 . جامع عمرى - ملك الافضل نور الدين ، ابوالحسن على بن صلاح الدين .\r\n\r\n\r\n","description":"","footnote":"\r\n( 1 ) . وثائق ، حميداللَّه ، محمد ، ترجمهء ، محمود مهدوى دامغانى ، چاپ و نشر بنياد ، 1365 ، ص 360 - 391 .\r\n( 2 ) . جنگهاى صليبى ، ج 1 ، ص 4 .\r\n","page_name":" 27 ","page_number":27},
  {"content":"\r\n\r\n4 . مدرسهء ميمونيه - امير فارس الدين .\r\n5 . قبة المعراج - امير عزالدين ابوعمرو عثمان الزنجلى .\r\n6 . قبهء سليمان - از بناهاى قرن هفتم .\r\n7 . زاويهء جراحيه - امير حسام الدين عيسى الجراحى .\r\n8 . مدرسهء ناصريه - اين مدرسه پيشتر غزاليه نام داشت و در سال 610 ه ، الملك المعظم ، عيسى بن احمد بن ايوب آن را باز سازى كرد .\r\n9 . زاويهء دركاء - الملك المظفر شهاب الدين غازى .\r\n10 . تربت ملك حسام الدين بركة خان - از بناهاى سال 644 ه .\r\n11 . زاوية هنود - از بناهاى سدهء هفتم .\r\n12 . بناهاى ملك عيسى ابن ملك العادل - شامل قبهء نحويه ، سبيل مشعلان ، مدرسهء معظميه .\r\n\r\nب . آثار بازمانده از ايام دولت مماليك « 1 » بحريه ( 650 - 784 ه / 1253 - 1383 م ) .\r\n1 . رباط علاءالدين بصير - امير علاءالدين ايدغدى بن عبداللَّه الصالحى النجمى .\r\n2 . دار الحديث - امير شرف الدين عيسى بن بدر الدين ابى القاسم الهكارى .\r\n3 . رباط منصورى - سلطان الملك المنصور قلاوون الصالحى .\r\n4 . زاوية كبكيه - امير علاء الدين ايدغدى بن عبداللَّه كبكى .\r\n5 . رباط كرد - مقر السيفى كُرد .\r\n6 . مدرسهء دواداريه - امير علم الدين ابو موسى سنجر عبداللَّه الدوادار الصالحى النجمى .\r\n7 . مدرسهء اوحديه - الملك الاوحد نجم الدين يوسف بن الملك الناصر صلاح الدين داود بن الملك المعظم عيسى .\r\n8 . مدرسهء اسلاميه - خواجه مجدالدين ابوالفدا اسماعيل اسلامى .\r\n9 . زوايا المغاربه - شيخ عمربن عبداللَّه بن عبدالنبى المغربى المصمودى المجرد .\r\n\r\n\r\n","description":"","footnote":"\r\n( 1 ) . مماليك : عنوان دو سلسلهء متوالى از اسراى مسلمان كه جمعاً از حدود 648 ه . ق تا 922 ه . ق در مصر و شام فرمانروايى كرده‌اند . از اين سلسله ، يك سلسله به نام مماليك بحرى يا مماليك بحريه از 648 تا 784 ه . ق حكمرانى داشته‌اند و سلسلهء ديگر كه از 784 تا 922 ه . ق فرمانروا بوده‌اند مماليك برجى يا برجيه خوانده مىشدند . حكومت مماليك با استيلاى عثمانى بر مصر خاتمه يافت . ( فرهنگ فارسى ، مصاحب ، مادهء مماليك ) .\r\n","page_name":" 28 ","page_number":28},
  {"content":"\r\n\r\n10 . تربت جالقيه ( معروف به دارالخالد ) - ركن الدين بيبرس بن عبداللَّه الصالحى النجمى .\r\n11 . جامع قلعة القدس - يا مسجد جامع قلعهء بيت المقدس - الملك الناصر محمدبن قلاوون .\r\n12 . رواقهاى مسجد الاقصى - الملك الناصر محمدبن قلاوون .\r\n13 . تربت سعديه - امير سعدالدين مسعود بن بدر سنقر عبداللَّه الرومى .\r\n14 . مدرسهء كريميه - كريم الدين عبدالكريم بن المعلم هبةاللَّه بن مكانس .\r\n15 . مدرسهء جاوليه - امير علم الدين سنجر الجاولى .\r\n16 . مدرسهء تنكزيه - امير تنكز الناصرى .\r\n17 . مدرسهء امينيه - الصاحب امين الدين عبداللَّه .\r\n18 . خانقاه فخريه - قاضى فخرالدين ابو عبداللَّه محمدبن فضل الله .\r\n19 . مدرسة ملكيه - حاج آل ملك الجو كندار .\r\n20 . زاويهء مهمازيه - شيخ كمال الدين المهمازى .\r\n21 . تربت تركان خاتون - تركان خاتون بنت طقطباى بن سلجوقطاى ازبكى .\r\n22 . تربت كيلانيه - حاج جمال الدين بهلوى ابن الامير شمس الدين محمد الكيلانى .\r\n23 . مدرسة فارسيه - امير فارس الدين البكى بن الاميرقطلو ملك بن عبداللَّه .\r\n24 . مدرسه و تربت ارغونيه - امير ارغون الكاملى .\r\n25 . زاويهء محمديه - محمدبك زكريا الناصرى .\r\n26 . زاويهء طواشيه - شيخ شمس الدين محمدبن جلال الدين عرب فخرالدين احمد .\r\n27 . مدرسهء طشتمريه - امير طشتمر از اميران قلاوون .\r\n28 . مدرسهء منجكيه - امير منجك ، از اميران قلاوون .\r\n29 . مدرسة طازيه - امير سيف الدين طازبن قطفاج .\r\n30 . مدرسهء شيخونيه - امير سيف الدين قطبشان .\r\n31 . دارالقرآن اسلاميه - سراج الدين عمر بن ابى بكر القاسم السلامى .\r\n32 . مدرسهء محدثيه - عز الدين ابو محمد عبدالعزيزالعجمى الاردبيلى .\r\n33 . رباط ماردينى - دوزن از مماليك آزاد شدهء الملك الصالح .\r\n34 . مدرسهء سعرديه - مجدالدين عبدالغنى بن سيف الدين ابى بكر يوسف الاسعردى .\r\n\r\n","description":"","footnote":"","page_name":" 29 ","page_number":29},
  {"content":"\r\n\r\n35 . مدرسهء لؤلؤيه - امير لؤلؤ غازى عتيق الملك الاشرف شعبان بن حسين .\r\n36 . مدرسهء بلديه - امير منكلى بغا الاحمدى .\r\n37 . مدرسهء خاتونيه - اوغل خاتون بنت شمس الدين محمد بن سيف الدين القازانيه البغداديه .\r\n38 . تربت و مدرسهء طشتمريه - امير سيف الدين طشتمرى العلايى .\r\n39 . زاويهء ادهميه - امير منجك .\r\n40 . مدرسهء باروديه - الست الحاجة سفرى خاتون بنت شرف الدين ابى بكر بن محمود ، معروف به بارودى .\r\n41 . مأذنه باب اسباط - السيفى ( قطلو بغا ) .\r\n42 . زاويهء بسطاميه - شيخ عبداللَّه بن خليل بن على الاسدآبادى بسطامى .\r\n43 . زاويهء ازرق - شيخ ابراهيم الازرق .\r\n44 . زاويهء لؤلؤية - بدرالدين لؤلؤ غازى .\r\n45 . مدرسهء حنبليه - اميربيدمر .\r\n46 . مدرسهء جهاركسيه - امير جهاركس الخليلى ، ميرآخور الملك الظاهر برقوق .\r\n\r\nج . آثار بازمانده از ايام دولت مماليك برجيه ( 784 - 922 ه / 1382 - 1516 م ) .\r\n1 . خان سلطان ( الوكاله ) : الملك الظاهر ابوسعيد برقوق .\r\n2 . زاويهء قرميه : شمس الدين ابوعبداللَّه محمدبن احمد القرمى .\r\n3 . منبر برهان الدين : برهان الدين بن جماعه .\r\n4 . تربت السّت طنسق مظفريه ( امروزه به دار الايتام الاسلاميه معروف است ) : السّت طنسق بنت عبداللَّه المظفريه .\r\n5 . زاوية وفائيه .\r\n6 . زاويهء شيخ يعقوب العجمى .\r\n7 . مدرسهء صبيبيه : امير علاءالدين على بن ناصر الدين محمد .\r\n8 . مدرسهء كامليه : حاج كامل ، از اهالى طرابلس .\r\n9 . مدرسهء باسطيه : قاضى زين الدين عبدالباسط بن خليل الدمشقى .\r\n10 . مدرسهء طولونيه : شهاب الدين احمد ابن الناصر محمد طولونى الظاهرى .\r\n11 . مدرسهء غادريه : زوجهء امير ناصر الدين محمد بن الغادر .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n12 . مدرسهء حسينيه : اميرحسين الكشكلى .\r\n13 . مدرسهء عثمانيه : بانو اصفهان شاه خاتون .\r\n14 . مدرسهء جوهريه : جوهر الصفوى القنقباى .\r\n15 . رباط زمنى : خواجه شمس الدين محمد بن الزمن .\r\n16 . مدرسهء مزهريه : ابوبكربن مزهر الانصارى الشافعى .\r\n17 . مدرسهء اشرفيه : ملك الاشرف سيف الدين ابا النصر قايتباى .\r\n18 . دار الخطابه : از بناهاى متعلق به اواخر قرن نهم هجرى / پانزدهم ميلادى .\r\n\r\nد . آثار باقيمانده از عهد عثمانى ( 923 - 1336 ه / 1517 - 1917 م ) .\r\n1 . مسجد قيمرى : از بناهاى قرن دهم .\r\n2 . قبهء رواح : از بناهاى قرن دهم .\r\n3 . قبهء مضر : از بناهاى قرن دهم .\r\n4 . حمام سلطان : از بناهاى قرن دهم .\r\n5 . قبر نبى داود : از بناهاى سال 930 ه .\r\n6 . مأذنهء قلعه : از بناهاى سال 938 ه .\r\n7 . محراب قبة النبى : محمد بك ، از واليان شهر بيت المقدس .\r\n8 . رباط بيرم : بيرم شاويش بن مصطفى .\r\n9 . مدرسهء رصاحيه : بيرم شاويش بن مصطفى .\r\n10 . تكيهء خاصگى سلطان : خاصگى سلطان ، زوجهء سلطان سليمان عثمانى .\r\n11 . حجرهء محمد آغا : آن رامحمد آغا به سال 996 ه ساخت .\r\n12 . جامع مولويه : از بناهاى سال 995 ه .\r\n13 . زاوية افغانيه ( النقشبنديه ) .\r\n14 . محراب على پاشا .\r\n15 . قبهء يوسف .\r\n16 . قبهء يوسف آقا « 1 » .\r\n\r\n\r\n","description":"","footnote":"\r\n( 1 ) . بيت المقدس ، اسعدى ، مرتضى ، بنياد دايرةالمعارف اسلامى ، تهران 1367 ، ص 153 - 187 .\r\n","page_name":" 31 ","page_number":31},
  {"content":"\r\n\r\nبا وجود اين آثار و بناهاى كهن تاريخى ، امروزه هر بيننده‌اى در بيت المقدس در خواهد يافت كه اين شهر به مسلمانان فرهنگ دوستى تعلق دارد كه دوران حضور و استقرارشان به صدها سال پيش از صهيونيستها باز مىگردد . تاريخ كهن اين بناها بىريشگى صهيونيستها را تأييد مىكند و خود آنها نيز با ديدن اين معماريهاى كهن و پر رمز و راز احساس حقارت و زبونى مىكنند . شايد هم به همين دليل در خلال جنگهاى گوناگون اقدام به ويران سازى برخى از آن بناها كرده‌اند . از جمله در سال 1348 ه / 1969 م مسجد الاقصى را به آتش كشيدند وبسيارى از آثار با ارزش آن مثل منبر صلاح الدين رانابود ساختند .\r\nنكتهء ديگر اينكه به پيشنهاد هرتزل ، كشور اسرائيل بايد « در يك فضاى خالى باشد » . به راستى آيا وجود اين همه آثار و ابنيه باستانى نشان چيست ؟ در كداميك از شهرهاى دنيا كه به اندازهء بيت المقدس وسعت و قدمت دارند ، آثار و ابنيه بيشترى وجود دارد كه اين منطقه را خالى از سكنه معرفى كنيم ؟ آيا اين همه اثر و بنا نشان عمران و آبادى مناطق پيرامون بيت‌المقدس نيست ؟ چه كسى بايد قضاوت كند ؟ تاريخ يا صهيونيستها ؟ روشن است كه در قضاوت صهيونيستى ، ساكنان بومى و خاندان پر سابقه و ريشه دار ساكن بيت المقدس انسان به حساب نمىآيند !\r\nيكى از زيباترين تعبيرها و رساترين تحليلها را دربارهء منزلت بيت المقدس در نزد مسيحيان ، يهوديان و مسلمانان ، پروفسور روژه گارودى دارد كه مىنويسد : والاترين لحظات سه مذهب بزرگ آسمانى در اورشليم به يكديگر مىپيوندد : لحظهء فداكارى ابراهيم ، كه مظهر پايه گذارى ايمان است ، از عقل و اخلاق فراتر مىرود و به آنها نسبيت مىبخشد و ميان يهوديت ، مسيحيت و اسلام مشترك است . لحظهء مرگ و بازگشت مسيح به زندگى و لحظهء معراج حضرت محمد ( ص ) از همان نقطه كه قرآن كريم همانند تورات ، آن را محل فداكارى ابراهيم مىشناسد و به طور مساوى مورد احترام يهوديان و مسيحيان است .\r\nمسلمانان پيش از آنكه به سوى مكّه - كه خود نيز به سنت ابراهيم مربوط است - نماز گزارند ، به طرف بيت المقدس نماز مىخواندند .\r\nبدين قرار بيت المقدس براى يهوديان همچون مسيحيان و مسلمانان در حكم يك « مكان مقدس » مذهبى بوده كه نماز و عبادت همه به سوى آن انجام مىشده است . براى سه مذهب\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nآسمانى ، بيت المقدس مظهر اجتماع تمام بشريت ، گرداگرد يك ايمان مشترك است كه فداكارى ابراهيم ، اقدام بنيادين آن را تشكيل مىدهد . بدين جهت است كه در مدت يازده قرن است كه مسلمانان نگهبان و امانت‌دار آن بوده‌اند ، مكانهاى مقدس را محترم شمرده‌اند و به تمام زايران مذاهب ديگر ، اجازهء ورود به آنجا را دادند . آنگاه كه صلاح الدين ايّوبى ، بيت المقدس را آزاد نمود ، اوّلين دستورى كه صادر كرد ، بازگشايى آن به روى يهوديان و تمام مسيحيان بود ؛ در حالى كه صليبيان ، يهوديان و مسيحيان معتقد و مسلمانان را يا قتل عام كرده و يا از آنجا رانده بودند . جنگهاى صليبى در حكم يك « صهيونيسم مسيحى » بود ، به همان‌گونه كه صهيونيسم سياسى كنونى يك « جنگ صليبى يهودى » مىباشد ، و در هر دو صورت ، نوعى فساد معنويت و ايمان است » « 1 » .\r\n\r\n\r\n","description":"","footnote":"\r\n( 1 ) . ماجراى اسرائيل صهيونيسم سياسى ، گارودى ، روژه ، ترجمهء منوچهر بيات مختارى ، مؤسسهء چاپ وانتشارات آستان قدس رضوى ، مشهد ، 1364 ، ص 133 .\r\n","page_name":" 33 ","page_number":33},
  {"content":"\r\n . \r\n","description":"","footnote":"","page_name":" 34 ","page_number":34},
  {"content":"\r\n . \r\n","description":"","footnote":"","page_name":" 35 ","page_number":35},
  {"content":"\r\n . \r\n","description":"","footnote":"","page_name":" 36 ","page_number":36},
  {"content":"\r\n . \r\n","description":"","footnote":"","page_name":" 37 ","page_number":37},
  {"content":"\r\n . \r\n","description":"","footnote":"","page_name":" 38 ","page_number":38},
  {"content":"\r\n . \r\n","description":"","footnote":"","page_name":" 39 ","page_number":39},
  {"content":"\r\n . \r\n","description":"","footnote":"","page_name":" 40 ","page_number":40},
  {"content":"\r\n . \r\n","description":"","footnote":"","page_name":" 41 ","page_number":41},
  {"content":"\r\n . \r\n","description":"","footnote":"","page_name":" 42 ","page_number":42},
  {"content":"\r\n . \r\n","description":"","footnote":"","page_name":" 43 ","page_number":43},
  {"content":"\r\n . \r\n","description":"","footnote":"","page_name":" 44 ","page_number":44},
  {"content":"\r\n . \r\n","description":"","footnote":"","page_name":" 45 ","page_number":45},
  {"content":"\r\n . \r\n","description":"","footnote":"","page_name":" 46 ","page_number":46},
  {"content":"\r\n . \r\n","description":"","footnote":"","page_name":" 47 ","page_number":47},
  {"content":"\r\n . \r\n","description":"","footnote":"","page_name":" 48 ","page_number":48},
  {"content":"\r\n . \r\n","description":"","footnote":"","page_name":" 49 ","page_number":49},
  {"content":"\r\n . \r\n","description":"","footnote":"","page_name":" 50 ","page_number":50},
  {"content":"\r\n . \r\n","description":"","footnote":"","page_name":" 51 ","page_number":51},
  {"content":"\r\n . \r\n","description":"","footnote":"","page_name":" 52 ","page_number":52},
  {"content":"\r\n\r\n\r\nفصل چهارم : اوضاع سياسى جهان اسلام در آستانهء جنگهاى صليبى\r\nجهان اسلام در آستانهء جنگهاى صليبى با نظام خلافت اداره مىشد و دو خلافت فاطمى و عباسى ، هر كدام بخشى از سرزمينهاى پهناور اسلامى را زير سلطهء خويش داشتند . اما اين هر دو خلافت روزگار پيرى و فرتوتى را سپرى مىكردند و در حقيقت روزهاى پايان حيات خود را مىگذراندند ؛ و هر دوى آنها در دوران موسوم به جنگهاى صليبى بر افتادند . خلافت فاطمى در سال 566 ه به دست صلاح‌الدين ايوبى و خلافت عباسى به سال 656 ه به دست هولاكوخان مغول ساقط شد . اينك خلاصه‌اى از واپسين روزهاى دو خلافت به هنگام يورش صليبها :\r\n\r\nعباسيان\r\nخلافت عباسى كه روزگارى اعظم ممالك اسلامى را در پنجهء قدرت خويش داشت ، در دوران ضعف وناتوانى به سر مىبرد . قدرت خلافت كه پيش از آن به وسيلهء خاندان شيعى آل بويه رو به تضعيف نهاده بود ، در اين دوره تحت تأثير سلاطين سلجوقى قرار داشت . هر چند كه سلاجقه مذهب تسنن داشتند و به خلفاى بنى عباس به ديدهء احترام مىنگريستند ، اما اين كار پيش از آنكه به خاطر مقام خلافت باشد ، براى حفظ موقعيت و توجيه حكومت خودشان بود . خلفا نيز تنها به اين دل خوش بودند كه سلاطين به نام آنها سكّه مىزنند خطبه مىخوانند و تأييد سلطنت خويش را از آنان مىگيرند ، ولى اين چيزى نبود كه گرهى را از كار مسلمانان مورد حملهء صليبيها بگشايد .\r\nدر هنگام حملهء صليبيها خليفهء عباسى ، مستظهر بالله بود . به روزگار وى صلح و آرامش از قلمرو خلافت عباسى رخت بر بسته و سراسر آن راجنگ وآشوب فرا گرفته بود . در روزگار\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nاين خليفه كه مدت 25 سال به درازا كشيد ، حوادث بسيارى روى داد كه مهمترين آنها را به طور فهرستوار مورد اشاره قرار مىدهيم : اولين حادثهء مهم ، ورود صليبيها به قلمرو اسلامى و تصرف نيقيه بود و چندى پس از آن بيت المقدس به تصرف درآمد . دعوت باطنيها در اصفهان گسترش يافت . محمد بن ملكشاه بر برادرش سلطان بركياروق شوريد و براو پيروز گشت . كار باطنيها در عراق بالا گرفت به طورى كه همهء مردم به ويژه اميران وبزرگان به وحشت افتادند و در زير لباس خود زره‌مىپوشيدند . در بغداد بيمارى حصبه شيوع پيدا كرد و شمار بسيارى از كودكان را به هلاكت رساند و به دنبال آن و با پيچيد . در نهاوند شخصى ادعاى پيغمبرى كرد و شمار بسيارى بر او گرد آمدند ولى سرانجام به قتل رسيد . علاوه بر اينها حوادث و بلاياى طبيعى نيز خسارتهاى فراوانى به مردم وارد ساخت ، به طورى كه زندگى عادى آنان دچار اختلال شد ؛ و اين افزون بر رويدادها و آشوبهاى سياسى بود كه هر از چند گاه يك بار ، اوضاع را دستخوش آشفتگى و تحول مىكرد « 1 » .\r\n\r\nفاطميان\r\nخاندان فاطمى كه روزگارى قدرتش با قدرت خلافت عباسى برابرى مىكرد و حتى در يك نوبت يكى از اميران و داعيان اين خاندان به نام ارسلان بساسيرى خليفهء عباسى را از بغداد بيرون راند و به زندان افكند و به نام مستنصر فاطمى خطبه خواند « 2 » . اما در اين روزگار اين سلسله نيز روزگار ضعف و ناتوانى را سپرى مىكرد و وضعيتى نيكوتر از بنى عباس نداشت .\r\nقلمرو آنان در شام به تصرف سلاجقهء روم درآمده بود و در درون خود نيز گرفتار اختلاف سياسى و پراكندگى مذهبى بودند . خلفا از خود هيچ نيرو و اراده‌اى نداشتند و زمام امور به دست وزيرانى بود كه حتى به خودشان لقب « الملك » مىدادند « 3 » . دو فرقهء بزرگ و عمدهء\r\n\r\n\r\n","description":"","footnote":"\r\n( 1 ) . براى آگاهى بيشتر ر . ك . تاريخ الخلفا ، سيوطى ، جلال الدين ابوبكر ، تحقيق عبد الحميد ، مطبعة المدنى ، قاهره ، چاپ دوم ، ص 426 - 29 .\r\n( 2 ) . تاريخ سياسى اسلام ، حسن ابراهيم حسن ، داراحياء الترات العربى ، بيروت ، چاپ يكم ، ص 11 - 12 .\r\n( 3 ) . ر . ك . العرب و الروم و اللاتين ، ج 1 ، ص 145 .\r\n","page_name":" 54 ","page_number":54},
  {"content":"\r\n\r\nفاطميان يعنى نزاريه و مستعلويه « 1 » در همين دوران پديد آمده و جامعه از نظر مذهبى دچار شكاف و اختلافى عظيم گرديده بود « 2 » .\r\n\r\nسلجوقيان\r\nنزديك به سى سال پيش از آغاز جنگهاى صليبى آلب ارسلان - سلجوقى ( 455 - 465 ) سپاه امپراتورى روم را در نبرد مشهور ملاذگرد شكست داده و خود او را به اسارت در آورده بود .\r\nاين پيروزى از سويى موجب به لرزه در آمدن پايه‌هاى امپراتورى بيزانس گرديد و از سوى ديگر فاطميان حاكم بر مصر را در موضع ضعف قرار داد . به اعتقاد برخى از مورخان يكى از علل آغاز جنگهاى صليبى نيز همين - شكست روميان در مقابل آلب ارسلان بوده است « 3 » .\r\nاما جنگهاى صليبى در دورانى روى داد كه عصر سلاجقهء بزرگ پايان يافته و خاندان سلجوقى گرفتار نزاعها و كشمكشهاى داخلى گشته بودند ؛ و اين امر براى مسيحيان فرصتى طلايى براى حمله پديد آورده بود . امير على هندى در اين باره مىنويسد :\r\nحقيقتاً دنياى مسيحيت براى حمله به آسيا موقعى بهتر از اين نمىتوانست به دست بياورد و انتخاب موقع يا تعيين وقت معلوم نيست كه پيش بينى شده بود و يا بر سبيل تصادف و اتفاق بوده است . ملوك الطوايفى اساس امپراتورى سلجوق را بر انداخته عيناً همان طورى كه كارولنژيها « 4 »  ) snaigniloraC (  را از بين برد . ارسلان آسياى صغير را به عَمّش سليمان بخشيد و همين طور ملكشاه سوريه را به برادرش تتوش و گذار نمود و اين دو تن شاهزاده تفوق و سيادت سلطان را اعتراف داشته از وى اطاعت مىنمودند . علاوه بر اين دو كشور بين النهرين ،\r\n\r\n\r\n","description":"","footnote":"\r\n( 1 ) . نزاريه فرقه‌اى از مذهب اسماعيليه است كه پس از مستنصر ، هشتمين خليفه فاطمى مصر ، امامت و خلافت را حق‌پسر بزرگ‌ترش ، نزار ، مىشمارند ؛ و در مقابل مستعلويه ، پس از مستنصر ، پسرش مستعلى را امام مىخوانند . ( دايرةالمعارف فارسى ) .\r\n( 2 ) . تاريخ سياسى اسلام ، ج 4 ، ص 268 - 279 .\r\n( 3 ) . تاريخ الاسلام ، ج 4 ، ص 44 ؛ الايام الحاسمه فى الحروب الصليبيه ، ص 19 - 34 ؛ نيز ر . ك . ما چگونه ما شديم ، زيبا كلام ، صادق ، انتشارات روزنه ، تهران ، 1375 ، ص 301 - 303 .\r\n( 4 ) . كارولنژيها سلسله‌اى از فرمانروايان فرانكى كه در قرن هفتم ميلادى به وسيلهء بين دولاند ، كه به عنوان كاخبان ازجانب داگوبر يكم در اوستراسيا فرمانروايى داشت تأسيس شد . ( دايرة المعارف فارسى ؛ موسوعة المورد ، ج 2 ، ص 177 ) .\r\n","page_name":" 55 ","page_number":55},
  {"content":"\r\n\r\nسوريه و فلسطين ، در ميان يك عده افسران تقسيم شده بودند كه از وظايف حتمى آنها نسبت به سلطان اين بود كه در هنگام ضرورت وى را به دادن سپاه كمك كنند . تا زمانى كه كشور به دست نظام الملك ، يك مرد فوق العاده و شخصيت مهّم ملكشاه ، اداره مىشده است ، تمام امرا و شاه زادگان يا فرمانفرمايان نواحى و اطراف سر تسليم فرود آورده مطيع و فرمانبردار بودند .\r\nولى وقتى كه آنها از بين رفتند نزاع و جنگ از هر طرف برخاسته اغتشاش و نا امنى به جاى امنيت و آرامش قرار گرفت « 1 » .\r\nبنابر اين حمله به زائران مسيحى بيت المقدس - كه دستاويز آغاز جنگهاى صليبى قرار گرفت - نيز با همين آشوب و نا امنى حاكم بر قلمرو سلاجقه قابل تفسير است ؛ و گرنه دولتهاى مقتدر و با ثبات ايرانى و اسلامى پيوسته حق زيارت اماكن مقدسه براى مسيحيان را به رسميت شناخته و در تسهيل آن مىكوشيدند . به هر حال ضعف نهاد خلافت و ناكار آمدى دولتهاى پراكندهء اسلامى موجب تشجيع صليبيها گرديد و انگيزهء حملهء آنان را به بيت المقدس قوت بخشيد .\r\nلازم به يادآورى است ، در همان دورانى كه در غرب جهان اسلام جنگهاى صليبى در جريان بود ، نواحى شرقى اسلامى زير فرمان دولتهاى مستقل تابع خلافت عباسى به سر مىبرد ؛ كه سرگرم كشورگشايى در هندوستان بودند . خاندانهاى غزنوى و غورى ، دولتهاى قدرتمندى بودند كه قلمرو اسلامى را در سوى شرقى گسترش دادند و البته بر نواحى زير تصرف يكديگر نيز چنگ مىانداختند . از كسانى كه بايد به طور ويژه از او ياد گردد سلطان محمود غزنوى ( 389 - 421 ) است كه در باره‌اش گفته‌اند : « مساحت سرزمينهايى كه او گشوده با مساحت سرزمينهاى گشوده شده به دست عمر بن خطاب برابرى مىكرده است . » محمود به شمال هند حمله برد و سرزمينهاى پنجاب را به تصرف خويش درآورد . سرزمين غور - قسمتهاى جنوبى افغانستان كنونى - به تصرف وى در آمد و حوزهء ماوراءالنهر به دست وى گشوده شد . اين خود نشانگر اين حقيقت است كه اگر در مواردى در سوى غرب از قلمرو اسلام كاسته مىشد و مسلمانان عقب مىنشستند ، در سوى شرق ، دامنهء نفوذشان گسترش مىيافت « 2 » .\r\n\r\n\r\n","description":"","footnote":"\r\n( 1 ) . تاريخ عرب و اسلام ، امير على ، ترجمهء فخر داعى گيلانى ، انتشارات گنجينه ، 1401 ، ص 331 - 332 .\r\n( 2 ) . ر . ك . اطلس تاريخ اسلام ، حسين مونس ، ترجمهء آذرتاش آذرنوش ، انتشارات سازمان جغرافيايى نيروهاى مسلح ، چاپ دوم ، ص 282 - 283 .\r\n","page_name":" 56 ","page_number":56},
  {"content":"\r\n\r\n\r\nاوضاع اروپا در آستانهء جنگهاى صليبى\r\nدر بارهء وضعيت اروپا و مسيحيت غربى در آستانهء جنگهاى صليبى سخن فراوان است ، اما طرح مجموعهء آنها نه در حوصلهء بحث حاضر است و نه لازمهء آن ؛ و از آن ميان تنها به جنبه هايى كه با اين جنگها ارتباط تنگاتنگ دارد اشاره مىگردد :\r\n\r\n1 . شكوفايى تمدن مسيحيت غربى\r\nدر حالى كه تمدن مسيحيت غربى پيش از جنگهاى صليبى حالت تدافعى داشت و پيوسته مورد تهاجم قرار مىگرفت ، اينك كه ورق به زيان امپراتورى روم شرقى برگشته بود ، وضعيت آن رو به قوت نهاده و حالت تهاجمى به خود گرفته بود . انجام اصلاحات مذهبى در مسيحيت غربى نيز بر جذّابيت آن افزوده و نيروى حياتى آن را جانى تازه بخشيده و موجب شده بود كه بسيارى از اقوام به اين مذهب بپيوندند و موجب افزايش نيروى آن گردند .\r\nلهستان در سال 966 م يعنى يازده سال بعد از پيروزى قطعى اتوى اول ، امپراتورى ساكسونى بر مجارها ، به مسيحيت غربى گراييد . مجارها بين سالهاى 970 و 1000 م به مسيحيت غربى تغيير مذهب دادند . دانمارك در 974 م و ساير كشورهاى غربى در اواخر سده‌هاى دهم ويازدهم به مسيحيت غربى گراييدند .\r\nدر بعضى از اين كشورها مثل نروژ ، سوئد و هنگرى ، اين گرايش با مقاومت همراه بود .\r\nولى اين مقاومت فايده‌اى نداشت . چون در اين زمان اعتبار مسيحيت غربى در ميان همسايگان مشرك آن بسيار بالا و انكارناپذير بود « 1 » .\r\n\r\n2 . پيدايش ايدهء « جهاد مقدس »\r\nدر حالى كه تا حدود اوايل سدهء يازدهم مسيحيان از سوى مسلمانان در اسپانيا احساس خطر مىكردند ، اينك با در گذشت محمد بن ابى عامر ملقب به المنصور - آخرين فرمانده قدرتمند اسلامى - و تضعيف دولت اسلامى در اندلس ، اين خطر دفع گشته بود و مسيحيان توانستند سلسله جنگهايى را بر ضد مسلمانان آغاز كنند و آنها را به سوى جنوب اسپانيا باز پس بنشانند . در جريان اين نبردها پاپها نيز وارد گشته و رهبرى جنگجويان را به عهده مىگرفتند ؛\r\n\r\n\r\n","description":"","footnote":"\r\n( 1 ) . تاريخ تمدن ، توين بى ، آرنولد ، ترجمهء يعقوب آژند ، انتشارات مولى ، تهران ، 1362 ، ص 530 .\r\n","page_name":" 57 ","page_number":57},
  {"content":"\r\n\r\nو به اين ترتيب قدرت و نفوذشان رو به فزونى مىنهاد . چنان كه پس از كشته شدن راميروى يكم ، پادشاه آراگون ، « 1 » در جنگ با مسلمانان ، اروپا به هيجان در آمد و پاپ الكساندر دوم بىدرنگ فتوا داد گناهان كسانى كه در اسپانيا در راه صليب مىجنگند مورد بخشايش قرار خواهد گرفت ؛ و خود او براى ادامهء كار راميرو به گردآورى سرباز پرداخت . به اين ترتيب لشكركشيهاى مكرر مسيحيان اروپاى غربى به اندلس به تدريج ايدهء « جهاد مقدس » را در ميان ملل عيسوى تقويت كرد . و اولياى كليسا نيز با مشاهدهء زمينه‌هاى لازم براى حركت شاهزادگان اروپايى براى شركت در جنگ ، زير تأثير انگيزه‌هاى مذهبى و دنيوى ، فرصت را مغتنم شمرده و پس از تضعيف مسلمانان در اسپانيا نيروى مسيحيان را به سوى مرزهاى جهان عيسوى بسيج كرد « 2 » .\r\n\r\n3 . بشارت ظهور مجدد مسيح\r\nاربابان كليسا علاوه بر نفوذى كه در عرصهء سياسى اروپا پيدا كرده بودند ، در ميان عامهء مردم نيز از تأثير سخن فراوانى برخوردار بودند . آنان با استفاده از عقيدهء وهمى فرا رسيدن زمان ظهور دوبارهء مسيح ، مردم را به پاك شدن از گناه و آزاد ساختن سرزمين قدس از دست مسلمانان تشويق مىكردند .\r\nزير تأثير اين تبليغات ، عيسويان قرون وسطا معتقد بودند زمان ظهور دوبارهء حضرت عيسى فرا رسيده و بر خود فرض مىدانستند كه تا فرصت باقى است استغفار نموده و به انجام كارهاى نيك كمر بندد . كليسا ، زيارت را كفارهء گناهان مىشمرد و پيشگوييهاى مكرر مىگفت كه بايستى پيش از بازگشت حضرت عيسى ( ع ) ارض قدس را از چنگ بىدينان به در آورد .\r\n\r\n\r\n","description":"","footnote":"\r\n( 1 ) . ناحيه و مملكت قديم شمال شرق اسپانيا . از شمال به كوههاى پيرنه ، از شرق به كاتالونيا ، از جنوب شرق به والانس ، از جنوب غرب به كاستيل جديد از غرب به كاستيل كهن و از شمال غرب به ناوار محدود است و مركب از ايالات كنونى اوئسكا ، ساراگوسا و تروئل مىباشد ، ( دايرة المعارف فارسى ) .\r\n( 2 ) . تاريخ جنگهاى صليبى ، رانسيمان ، ج 1 ، ص 122 .\r\n","page_name":" 58 ","page_number":58},
  {"content":"\r\n\r\n\r\nفصل پنجم : دو سده نبرد بىامان\r\nوَلَنْ تَرضى عَنْكَ اْليَهودُ و لَا النَّصارى حتى تَتَّبِعَ مِلَّتَهُم ( بقره : 120 )\r\nيهودان و ترسايان از تو خشنود نمىشوند تابه آيين شان گردن نهى .\r\nتحمل اسلام به عنوان دينى كه توانست بخشهاى گسترده‌اى از قلمرو مسيحيت را در شبه جزيرهء ايبِرى ( اسپانيا و پرتغال ) و خاور ميانه به تصرف خويش در آورد براى مسيحيان بسيار دشوار بود . آنان هيچ گاه حاضر به پذيرش اين واقعيت نبودند و پيوسته مىكوشيدند تا سرزمينهاى از دست رفتهء خويش را باز پس گيرند ؛ اما قدرت دولتهاى اسلامى دستيابى به هر گونه توفيقى را در اين راه از آنان سلب كرده بود . در دورانى كه دولتهاى اسلامى ، هر يك در قلمرو خودش از اقتدار و يك پارچگى برخوردار بودند ، مسيحيان را توان تعرض به آنان نبود ، ولى ناتوانى اين دولتها و حاكم گشتن آشوب و پراكندگى در ميان مسلمانان و دست اندازى آنان به قلمروهاى يكديگر ، موجب ضعف همهء آنان گشت و به مسيحيان فرصت داد تا آرمان ديرينهء خويش را تحقق بخشند و ضمن بازپس‌گيرى قلمرو پيشين خود ، با حضور در كشورهاى اسلامى چنان ضربه‌اى بر پيكر جهان اسلام وارد آورند كه آثار ويرانگر آن تا به امروز نيز باقى بماند !\r\n\r\nعلل و انگيزه‌ها\r\nدر پيدايش جنگهاى صليبى علل و عوامل چندى دخيل بوده است كه از آن جمله به علتهاى تاريخى ، دينى ، اقتصادى و استعمارى مىتوان اشاره كرد . مىدانيم كه در جنگهاى صليبى گروههاى اجتماعى گوناگون اروپايى شركت داشته‌اند و به طور طبيعى همه از يك انگيزه بر\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nخوردار نبودند . در حالى كه مردمان عامى با انگيزهء زيارت مكانهاى مقدس بيت المقدس به جرگهء لشكريان صليب مىپيوستند ، اشراف و نجيب زادگان اروپايى سوداى تشكيل مستعمره در سرزمينهاى شرقى را در سر مىپروراندند و پاپها در انديشهء گستردن دامنهء نفوذ خويش در بيزانس و خاورميانه بودند . به اين ترتيب مجموعهء دلايلى كه در ذيل به شرح مىآيد ، دست به دست هم داد و جنگى دويست ساله را بر ملت اسلام تحميل كرد .\r\n\r\n1 . دلايل تاريخى\r\nآغاز جنگهاى صليبى در اصل به تلاش اروپائيها و ملتهاى مسيحى به ويژه اسپانيائيها براى بازپس‌گيرى سرزمينهاى از دست رفته شان به دست اعراب در جنگهاى موسوم به استراد  stseuqnoceR  باز مىگردد . پس از تهى شدن سرزمين اندلس از دولتهاى اسلامى قدرتمند و افتادن زمام امور آن سرزمين به دست ملوك الطوايف ، روزگار نكبت مسلمانان فرا رسيد و مسيحيان شمال اسپانيا كه از دير باز با مسلمانان در حال زد و خورد بوده و انتظار فرا رسيدن چنين روزى را مىكشيدند ، آغاز به پيشروى در قلمرو آنان كرده و شهرهاى جنوبى را ، كه در دست حكمرانان پراكنده و ناتوان مسلمان بود ، يكى پس از ديگرى به تصرف در آوردند .\r\nدر بحبوحهء همين جنگها ، امپراتور روم شرقى ، الكسيس كومنيستى ، پيكى نزد پاپ اوربن دوم فرستاد و در مقابل تهاجم مرزى تركان سلجوقى - موسوم به سلاجقهء روم - در خواست كمك كرد . در پى آن پاپ در سال 1095 م در اجتماعى مذهبى در كلرمون فرانسه ، از ملل مسيحى خواست تا با تشكيل سپاهى گران از سراسر اروپا ، سرزمينهاى از دست رفته در شرق را بازپس بستانند ، تركان را از آسياى صغير باز پس بنشانند و راه زيارت به اماكن مقدس را بگشايند و آنها را از چنگ مسلمانان آزاد گردانند ؛ و به اين ترتيب جنگ اول صليبى آغاز گرديد .\r\n\r\n2 . دينى\r\nمىدانيم كه با لشكر كشى مسلمانان به قلمرو امپراتورى روم در روزگار خليفهء دوم ( سال 17 ه ) سرزمينهاى سوريه و فلسطين و از جمله بيت المقدس به دست مسلمانان افتاد . زير تأثير روحيه و رويه تساهل و تسامح اسلامى نسبت به اهل كتاب ، خلفا و كارگزاران مسلمان همواره نسبت به زايران مسيحى كه از سراسر اروپا عازم بيت المقدس مىگشتند خوشرفتار\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nبودند . مسيحيان به ويژه در دوران خلفاى بنى عباس در كمال آزادى و امنيت به سرزمين قدس آمد و شد مىكردند و از كوثر معنويت مكانهاى مقدس خود سيراب مىگشتند . هارون الرشيد كه با شارلمانى ، پادشاه فرانسه ، روابط دوستانه داشت ، براى اطمينان بخشيدن به زايران مسيحى ، كليدهاى بيت المقدس را براى وى ارسال داشت ؛ و زايران مسيحى تنها به ازاى پرداخت مبلغى ناچيز ، بدون هيچ مزاحمتى ، به سرزمين قدس سفر مىكردند . اين وضعيت در دوران فاطميها - كه قدس را از بنى عباس گرفته بودند - نيز ادامه داشت ، تنها در زمان خليفه الحاكم فاطمى نسبت به زايران سخت‌گيرى مىشد ؛ كه آن نيز در دوران جانشينان وى بر طرف گرديد و اوضاع بار ديگر رو به آرامش نهاد « 1 » .\r\nپس از دستيابى تركان سلجوقى بر آسياى صغير و تصرف سرزمين فلسطين به وسيلهء آنان اوضاع ديگرگون شد . تركها هم به قلمرو امپراتورى بيزانس دست اندازى مىكردند و هم زايرانى را كه از اروپا عازم بيت المقدس بودند مورد آزار و اذيت قرار مىدادند . در دوران حاكميت آنان مسير كاروانهاى زيارتى نا امن گرديد و دسته‌هاى زاير پيوسته در طول مسير غارت مىشدند . درآناتولى عبور كاروانهاى زيارتى تنها با همراه داشتن نيروى مسلح امكان‌پذير بود وراهزنان پيوسته در راه زايران كمين و آنان را غارت مىكردند . كسانى هم كه از موانع طول مسير جان سالم به در مىبردند ، به وسيلهء حكمرانان محلى اموالشان گرفته مىشد و با دست تهى به اروپا باز مىگشتند . ناگفته نماند كه مسلمانانى هم كه از سرزمينهاى اسلامى به زيارت قدس مىآمدند از اين قاعده مستثنى نبودند و اغلب به همين سرنوشت دچار مىگشتند « 2 » .\r\nدشوارى كار زيارت به جايى رسيده بود كه رفتن به بيت المقدس از سوى اربابان كليسا به عنوان كفارهء گناه گناهكاران تلقى مىگرديد ؛ و چون در آن روزگار از اين قبيل افراد در اروپا بسيار بودند ، شور و شوق به زيارت در ميان عامهء مردم رو به فزونى نهاد . چنان كه گوستاو - لوبون در اين باره مىنويسد :\r\n\r\n\r\n","description":"","footnote":"\r\n( 1 ) . ر . ك . تاريخ قرون وسطى ، آلبرماله و ژول ايزاك ، ترجمهء ميرزاعبدالحسين هژير ، دنياى كتاب ، بى تا ، ج 4 ، ص 218 ؛ دايرة المعارف بستانى ، پطرس بستانى ، دارالمعرفه ، بيروت ، ص 13 : يك گزارش تاريخى حاكى است كه شمار يكى از كاروانهاى زيارتى به دوازده هزار تن مىرسيد ( ر . ك . بيت المقدس ، ص . 4 ) .\r\n( 2 ) . ر . ك . دايرة المعارف بستانى ، ص 14 ؛ تاريخ جنگهاى صليبى ، رانسيمان ، استيون ، ترجمهء منوچهر كاشف ، بنگاه ترجمه و نشر كتاب ، تهران ، 1351 ، ج 1 ، ص 100 - 106 .\r\n","page_name":" 61 ","page_number":61},
  {"content":"\r\n\r\nزيارت بيت المقدس تا اين درجه سخت و خطرناك شده بود كه كشيشان آن را كفارهء گناهان گناهكاران مسيحى قرار داده بودند . واقعا در آن زمان اشخاص گناهكارى كه مرتكب معاصى كبيره شده باشند زياد يافت مىشد . اين بود كه به واسطهء خوف و شدت هراسى كه از عذاب جهنم و محشور شدن با شياطين داشتند ، بر عدهء زائرين بسيار افزوده شده بود . به استثناى چند نفر اشخاص راسخ العقيده ، اكثر زائران بيت المقدس از جملهء مردم شرير و فاسدى بودند كه فطرتاًاز هيچ گونه شرارت و جنايتى روى گردان نبودند و محض خوف و وحشت از سوختن در آتش جهنم اين مسافت دور و دراز را طى مىكردند « 1 » .\r\nآتش چنين اشتياقى در دل جنگجويان نخستين جنگ صليبى نيز شعله ور بود . آنان بسيار شادمان بودند از اينكه مال و جان خويش را در راه آزاد سازى بيت المقدس و تسهيل امر زيارت از كف مىدهند . اما در دوره‌هاى باز پسين انگيزه‌ها به طور كامل دگرگون شد و كسانى كه عازم بيت المقدس بودند ، بيش از شوق زيارت و كسب معنويت ، شور جنگ و عشق دستيابى به غنيمت را در سر مىپروراندند .\r\n\r\n3 . اقتصادى\r\nدر آستانهء جنگهاى صليبى ، نظام اجتماعى حاكم بر كشورهاى اروپايى ارباب و رعيتى بود . رفتار ستمگرانهء اربابان نسبت به رعايا و تضييع حقوقشان به هر صورت ممكن ، رعيت فلاكت زده را كه اخبار مربوط به رفاه و رونق اقتصادى سرزمينهاى اسلامى و شرقى را از زبان زائران بيت المقدس شنيده بودند ، به انگيزش در آورد تا در جست و جوى زندگانى بهتر در زمرهء سپاه صليب در آيند ، باشد كه به نوايى برسند و زندگانى شان رونقى بگيرد . آلبرماله در اين باره مىنويسد :\r\n« بسيارى به ارض قدس نرفتند جز به همان نظر كه امروز مهاجرين آلمان ، ايتاليا و انگليس به اتازونى ، برزيل و آرژانتين مىروند تا ملكى به دست آورند و به راحت گذران كنند . اين وضع در دورهء جنگهاى صليب پيش آمده بود . چنان كه سركردگان راه مىافتادند تا\r\n\r\n\r\n","description":"","footnote":"\r\n( 1 ) . تمدن اسلام و عرب ، ص 402 - 403 .\r\n","page_name":" 62 ","page_number":62},
  {"content":"\r\n\r\nامارتى تسخير كنند و رعايا به اين اميد مىرفتند تا قطعه خاكى تحصيل كرده به آزادى روزگار بگذرانند . » « 1 »\r\nرانسيمان عشق به ماجراجويى را نيز در اين حركت دخيل مىداند و مىنويسد :\r\n« عشق عميقى به ماجراجويى وجود داشت . اين گونه وظيفهء دينى كه با نويد تحصيل آب و خاكى در مناطق جنوب همراه بود ، فرصتى بسيار مناسب و مغتنم مىنمود . كليسا حق داشت از گسترش اين جنبش خوشنود باشد ، مگر نمىشد آن را در مرزهاى خاورى عيسويان نيز به كار انداخت . » « 2 »\r\n\r\n4 . استعمارى\r\nاز ديگرانگيزه‌هايى كه مورخان به ويژه با توجه به پيامدهاى اين جنگها در سرزمينهاى اسلامى ، بر شمرده‌اند ، انگيزه‌هاى استعمارى است ؛ به اين معنا كه جنگهاى صليبى گرچه ظاهرى دينى داشتند ، اما در حقيقت دنيوى بودند و در صدد بودند تا قلمرو امپراتورى روم شرقى و نيز سرزمينهاى اسلامى را به مستعمره هايى اروپايى تبديل كنند . دكتر نسيم يوسف در اين باره چنين نوشته است :\r\n« اگر بگوييم كه جنگهاى صليبى زير پوشش و نام دين ، براى تحقق هدفهاى توسعه طلبانهء دراز مدت چه در جهان عرب و چه در امپراتورى وقت روم شرقى برپا شد ، سخنى دور از واقعيت نگفته‌ايم . در حقيقت عامل دين اين حركت را تغذيه مىنمود و سوخت لازم را براى پيشبرد آن فراهم مىكرد .\r\nيكى از هدفهاى اين جنگها دست يازيدن به قلمرو گستردهء امپراتورى روم بود كه تركان سلجوقى و ديگر همسايگان بر بخشهاى آن يكى پس از ديگرى استيلا مىيافتند . هيچ بعيد نيست كه قصد پاپها و غرب كاتوليك ، هنگام دعوت به حمل صليب اين بوده باشد كه با ضميمه ساختن قلمرو امپراتورى روم و دستيابى به پايتخت آن يعنى قسطنطنيه و دادن رنگ لاتينى به آن و تحميل مذهب كاتوليك يعنى مذهب روم غربى به آن ، انديشهء احياى دوبارهء امپراتورى مقدس را در سر مىپروراندند - چنان كه رويدادهاى سالهاى بعد آن را تأييد مىكند .\r\n\r\n\r\n","description":"","footnote":"\r\n( 1 ) . تاريخ قرون وسطى ، ج 4 ، ص 219 - 220 .\r\n( 2 ) . تاريخ جنگهاى صليبى ، رانسيمان ، ج 1 ، ص 22 .\r\n","page_name":" 63 ","page_number":63},
  {"content":"\r\n\r\nليكن هدف اصلى اين جنگها رسيدن به هدفهاى استعمارى در جهان عربى [ اسلامى 
  ] بود كه مىخواستند وحدتش را از ميان ببرند و قدرتش را در هم بشكنند ؛ و با اين روش نفوذ و بقاى استعمار را در منطقه تضمين كنند . » « 1 »\r\n\r\nديدگاه مونتگمرى وات دربارهء جنگهاى صليبى\r\nدكتر مونتگمرى وات ، جنگهاى صليبى را به دو عامل ايده آليسم مذهبى و گرايشها و نيروهاى مذهبى نسبت مىدهد . در حقيقت ديدگاه وات جمع‌بندى همهء عوامل پيش گفته يعنى تاريخى ، دينى ، اقتصادى و استعمارى است . وى در اين باره چنين نوشته است :\r\n« از آنچه كه قبلا در خصوص رشد عقايد صليبى گفته شد بر مىآيد كه در اين عقايد - كه پس از سال 1095 م متحول شدند - رگه‌هاى مختلفى از ايدآليسم مذهبى ديده مىشدند . از اينها گذشته ، بعضى از گرايشها و نيروهاى دنيوى نيز در هدف جنگهاى صليبى براى گرفتن اماكن مقدسه از راه لشكركشيهاى نظامى راه يافته بود . اكثر نواحى اروپاى غربى از نوعى سعادت عظيم مادى برخوردار بودند ، تجارت شكوفا شده و ثروت رو به افزايش بود . يك نوع خوشدلى و اتكاى به خود در ميان آنها موج مىزد . با وجود اين زندگى براى بعضى اقشار جامعه بسيار مشكل بود . مثلًا بسيارى از فرزندان نجبا و اشراف وجود داشتند كه املاك خانوادگى حالا ديگر براى اهداف زندگى آنان كافى نبود . به همين دلايل و دلايل ديگر بيشترين نيروى طبقات بالاى جامعه در جنگ با همديگر صرف مىشد . پاپها به دنبال تعادل [ و پايدارى 
  ] صلح و صفا در سرزمينهاى كاتوليك مسيحى بودند و دريافته بودند كه اين مسأله از راه لشكر كشى نظامى عليه كفار حاصل مىشود . در اواخر قرن يازدهم نيز تجارت شواليه‌هاى نورمنى در جنوب ايتاليا نشان داد كه شواليه‌هاى مسلح داراى قدرت نظامى زيادى هستند . چرا كه چند شواليه متحد توانسته بودند مناطق وسيعى را تحت سلطهء خود در آورند و در اين رهگذر املاك تازه‌اى دست و پا كنند . با وجود اين ، همهء اين عوامل مبيّن اين نيست كه چرا جنگهاى صليبى به طرف بيت المقدس و عليه مسلمانان هدايت شد و چرا مثلًا\r\n\r\n\r\n","description":"","footnote":"\r\n( 1 ) . مكتبة الحروب الصليبيه ، نسيم يوسف ، جوزف ، دارالنهضة العربيه ، بيروت ، 1981 ، ج 1 ، ص 102 - 103 .\r\n","page_name":" 64 ","page_number":64},
  {"content":"\r\n\r\nبراى گسترش مسيحيت در طرف شمال شرقى اروپا به كار نرفت . از نقطه نظر مذهبى در اين ميان مسألهء زيارت وجود داشت و براى مسيحيان زيارت بيت المقدس يك مسألهء ايده آل بود ؛ و از نقطه نظر دنيوى نيز جاه طلبيهاى بازرگانى چندتا از شهرهاى ايتاليا نقش زيادى در اين رابطه بازى مىكرد « 1 » » .\r\nوى در جاى ديگر مىنويسد :\r\n« مسيحيان مدتها به جنگهاى صليبى چون هاله‌اى دل‌انگيز مىنگريستند . اين جنگها با شوق مذهبى سدهء يازدهم و نيز با ايده آل مسيحيت از جوانمردى شهوارانه قرين گرديد . اين مطلب در بخش اول نمايشنامه هنرى چهارم ، آنجا كه پادشاه مصمم مىشود تا در جنگ صليبى شركت جويد به خوبى توصيف شده است . به ويژه آنكه انگيزهء او از انجام اين كار نه تنها پايان دادن به جنگ داخلى ميان مسيحيان ، بلكه اداى وظيفهء مسيحى بودن است :\r\n. . . از همين رو اى دوستان\r\nبه سوى مزار مسيح\r\nكه ما اينك سرباز او هستيم ،\r\nزير صليب مقدسش به خدمت خوانده شده‌ايم و پيمان نبرد بسته‌ايم\r\nبى درنگ گسيل خواهيم داشت ارتشى از انگليسيان را\r\nكه بازوانشان در زهدان مادرانشان شكل گرفته\r\nتا مشركان را از آن سرزمينهاى مقدس بيرون رانند\r\nكه همان پاهاى متبرك بر آنها گام نهاد\r\nكه هزار و چهارصد سال پيش\r\nبراى نجات ما بر صليب جانگزا ميخكوب شد « 2 » » .\r\nولى بايد توجه داشت كه با وجود تأثير انكارناپذير هر يك از عوامل ياد شده ، علت اصلى جنگهاى صليبى چيزى فراتر از آنها يعنى دشمنى ديرينه و تاريخى مسيحيان نسبت به اسلام\r\n\r\n\r\n","description":"","footnote":"\r\n( 1 ) . برخورد آراى مسلمانان و مسيحيان ، وات ، ويليام مونتگمرى ، ترجمهء محمد حسين آريا ، دفتر نشر فرهنگ اسلامى ، تهران ، چاپ اول ، ص 132 .\r\n( 2 ) . همان مآخذ ، اشعار به نقل از نمايشنامهء هنرى چهارم ، بخش اول پردهء اول ، اشعار 18 - 27 .\r\n","page_name":" 65 ","page_number":65},
  {"content":"\r\n\r\nو مسلمانان بود . آنان زير تأثير ، همين انگيزه حاضر بودند كه به تعبير شكسپير « بر اختلافات ميان خودشان نقطهء پايان بگذارند » و بازوانى را كه در زهدان مادران نيرومند آفريده شده بود در راه مبارزه با اسلاميان به كار گيرند .\r\nجاى هيچ گونه انكارى نيست كه وجود روحيهء اسلام ستيزى در مسيحيت موجب پيدايش جنگهاى صليبى و تداوم آن تا به امروز گشته است ؛ و چونان آتشفشان هراز چندگاه يك بار از دل سردمداران مسيحى فوران مىكند و سرزمينهاى اسلامى را دستخوش ويرانى و نابودى مىگرداند . امروزه نيز انگيزه‌ها و علل ياد شده همچنان پابرجاست . هنوز هم دولتهاى مسيحى به تنها منبع اقتصادى مسلمانان يعنى نفت چشم دارند و براى تداوم جريان آن به سوى كارخانه‌هايشان به هر اقدامى دست مىزنند . زايران مسيحى در روزگار ما گروه گروه به اسرائيل آورده مىشوند و تعصب مذهبى در آنان زنده نگه داشته مىشود . نقش فعاليتهاى ويرانگر دولتهاى اروپايى در سرزمينهاى اسلامى بر هيچ كس پوشيده نيست و از همه شرم آورتر اينكه ، اين همه بيداد در زير پوشش تأمين نظم و امنيت جهانى ، رفاه عمومى و صدور آزادى و دموكراسى به ملتهاى رشد نيافته صورت مىپذيرد !\r\n\r\nنخستين جنگ و سقوط اورشليم\r\nاول كسى كه مسيحيان را به طور فراگير براى جهادى مقدس عليه مسلمانان دعوت كرد ، پاپ اوربن دوم بود . اوربن اشراف زاده‌اى تحصيل كردهء فرانسه بود و در مقام پاپ با امپراتورى بيزانس نيز رابطهء نزديك داشت « 1 » . گويا كسى كه ايدهء دعوت به جهاد را در وى تقويت كرد كشيشى به نام « پطر زاهد » بود . بنا به نقلى ، وى كه در راه زيارت بيت المقدس آزار و اذيت فراوان ديده بود ، كشيش آن شهر را تشويق كرد تا با نوشتن نامه‌اى به اوربن از وى بخواهد كه براى آزادى مزار مقدس اقدام كند . كشيش نامه‌اى نوشت و آن را به پطر داد تا به اوربان برساند . اوربان نيز در مقابل به وى مأموريت داد تا در سراسر اروپا براى رفتن به جهاد تبليغ كند « 2 » .\r\n\r\n\r\n","description":"","footnote":"\r\n( 1 ) . ، ص 3 ؛ نيز ر . ك . موسوعة المورد ، بعلبكى ، نسيره ، دارالعلم للملايين ، بيروت ، ج 10 ، ص 63 .\r\n( 2 ) . دايرة المعارف بستانى ، ج 11 ، ص 14 .\r\n","page_name":" 66 ","page_number":66},
  {"content":"\r\n\r\nسر انجام در سال 1095 م در كلرمون فرانسه كنگره‌اى تشكيل گرديد كه شمار بسيارى از سران و بزرگان اروپا در آن شركت داشتند . پاپ در آنجا به ايراد سخن پرداخت و از سران اروپا خواست كه اختلافاتشان را كنار بگذارند و براى آزادى كليساى مقدس عازم جنگ با مسلمانان شوند . سخنان پاپ بسيار كارگر افتاد و چنان تأثيرى به جاى نهاد كه هنوز كنفرانس تمام نشده بزرگان اروپا اختلافها را كنار گذاشته فرياد برآوردند : « اين خواست خداوند است ، اين خواست خداوند است » . پاپ از اين شعار خوشنود گشت و طى سخنانى مقررات مربوط به اعزام را تبيين كرد و گفت : « آرى خداوند چنين مىخواهد . چرا كه اگر جز اين بود ، شما همگان اين شعار را بر زبان نمىآورديد . بنابراين بايد شعار شما در ميدان نبرد نيز ، همين باشد . پس راه خويش را در پيش گيريد . نيازى به بردن پيران و افتادگان و زنان نيست ، مگر آنهايى كه با شوهران ، برادران و خويشاوندانشان بيايند . هيچ كشيشى حق رفتن ندارد مگر آنكه از اسقف خود اجازه گرفته باشد . توانگران بايد به نيازمندان كمك كنند . شما بايد صليب را شعار خويش قرار دهيد و آن را بر شانه يا سينه نصب كنيد » « 1 » .\r\nپس از اعلام آمادگى مردم ، از سوى پاپ موارد زير مورد تأكيد قرار گرفت :\r\n1 . كسانى كه به جنگ مىروند از پرداخت جريمهء گناهانشان معافند .\r\n2 . كليسا موظف است اموال و دارايى جنگجويان را نگهدارى كند و پس از بازگشت به آنها تسليم گرداند .\r\n3 . جنگجويان بايد علامت صليب را به شانهء خود بدوزند .\r\n4 . هر كس صليب را بر مىگيرد بايد سوگند ياد كند كه تا رسيدن به اورشليم از پا ننشيند و چنانچه از نيمه راه برگردد يا از عزيمت چشم بپوشد ، از جامعهء عيسويان رانده مىشود .\r\n5 . كشيشان و راهبان بدون اجازهء اسقف يا راهب اعظم خود حق برگرفتن صليب ندارند .\r\n6 . از شركت افراد سالمند و ناتوان بايد جلوگيرى شود و كسى حق ندارد كه بدون صوابديد مشاور روحانى خود عزم جهاد كند « 2 » .\r\n\r\n\r\n","description":"","footnote":"\r\n( 1 ) . همان .\r\n( 2 ) . تاريخ جنگهاى صليبى ، رانسيمان ، ص 144 . نيز ، ر . ك . تاريخ اورشليم ، حميدى ، سيد جعفر ، انتشارات امير كبير ، تهران 1364 ، ص 207 .\r\n","page_name":" 67 ","page_number":67},
  {"content":"\r\n\r\nدر اين ميان تبليغات پطر زاهد بسيار كارگر افتاده بود . او مردى بود زاهد و با عزمى استوار كه مهم‌ترين ويژگىاش عمل كردن به گفته‌هايش بود . رانسيمان دربارهء تأثير سخنان پطر در ميان مردم چنين مىنويسد :\r\nبسيارى از شنوندگان پطر چنين خيال مىكردند كه او آمده تا ايشان را از بند بدبختيها و بيچارگيهاى كنونى شان رهايى بخشد و به سرزمينى هدايت كند كه به گفته معروف جويبارهاى شير و عسل در خود جارى داشت . مسافرت به فلسطين دشوار و توان فرسا بود . نيروهاى غير عيسوى ميان راه بايد درهم شكسته شوند ، اما هدف اورشليم بود ، اورشليم طلايى « 1 » .\r\nشرايط پيش آمده اوربان را نيز بسيار شادمان ساخته بود . چرا كه مردم سراسر اروپا به نداى او پاسخ مثبت داده بودند ؛ و از سرزمينهاى دور دست مثل اسكاتلند ، دانمارك و اسپانيا گروه گروه مىآمدند و صليب مىگرفتند و به سوى فلسطين روى مىنهادند . اموال و دارايى مردم برايشان اهميّتى نداشت و آن را تبديل به پول مىكردند و با خود مىبردند و يا آنكه يك جا به كليسا مىبخشيدند « 2 » .\r\nپطر زاهد پيشتاز شمار فراوانى از مردم بود كه نه ماهيت نظامى داشتند و نه سازمانى منظم و انسجام يافته . گروههاى مختلف ، دسته دسته همراه زنان و فرزندان و اغنام و احشام خود به راه افتاده بودند . شمار زيادى از افراد شرور و جنايتكار نيز در ميان جمعيت حضور داشتند كه به خود سرى و گستاخى آنان دامن مىزدند . پيداست كه اين گروه عظيم و نا به سامان ، هم خودشان با مشكلات پيش بينى نشده رو به رو مىشدند و هم براى ساكنان مسير راه خود ايجاد مزاحمت مىكردند و در مواردى فاجعه مىآفريدند « 3 » .\r\nصليبيها تا رسيدن به وعده گاهشان يعنى قسطنطنيه ويرانيهاى فراوان به بار آوردند و اموال بسيارى از مردم را دستخوش غارت و تاراج ساختند . امپراتور روم كه چشم انتظار آمدن پطر بود با وى ديدار كرد . او كه در آغاز نسبت به پطر و سپاه صليبى احساسى احترام‌آميز داشت ، پس از مشاهدهء آن لشكر بى نظم و قتل و غارتى كه در قلمرو او به راه انداخته بودند\r\n\r\n\r\n","description":"","footnote":"\r\n( 1 ) . تاريخ جنگهاى صليبى ، رانسيمان ، ص 153 .\r\n( 2 ) . همان ، ص 148 .\r\n( 3 ) . دايرة المعارف بستانى ، ص 15 .\r\n","page_name":" 68 ","page_number":68},
  {"content":"\r\n\r\nصلاح چنان ديد كه هر چه زودتر از پيرامون شهر قسطنطنيه آنان را دور سازد و به دست سرنوشت رهايشان كند « 1 » .\r\nچنان كه پيشتر گفته شد محل اجتماع جنگجويان در قسطنطنيه تعيين گشته بود . امّا رفتار وحشيانهء پطر و نيروهاى ايتاليايى و آلمانى زير فرمان وى و شتاب امپراتور براى اينكه هر چه زودتر آنان را از تنگهء به سفر عبور دهد موجب شد كه اينان از نيروهاى اعزامى فرانسه كه به طور منظم حركت كرده بودند جدا بيفتند ؛ و پس از ورود به قلمرو تركان ، در پى حمله‌هاى بىامانشان از بين بروند « 2 » .\r\nاز سوى ديگر نيروهاى فرانسوى پس از دادن تلفات بسيار در مسير راه خود را به قسطنطنيه رساندند . اما وجود شخصيتهاى بزرگ فرانسوى در رأس سپاه صليبى ، امپراتور روم را به وحشت افكند . به طورى كه گمان كرد ، اين لشكر عظيم نه براى رفتن به اورشليم ، بلكه براى تصرف قلمرو او آمده است . اينجا بود كه نخستين اختلاف ميان امپراتور و صليبيها برسر ممالك مفتوحه بروز كرد . امپراتور از آنان خواست تا هر چه را از قلمرو او كه از تركان باز پس گرفتند به او باز پس دهند و چنانچه خواسته باشند در آن مناطق سكونت گزينند ، سيادتش را بپذيرند . در مقابل او نيز متعهّد مىشود كه صليبيها را براى رسيدن به بيت‌المقدس يارى دهد « 3 » .\r\nسپاه صليبى پس از ورود به قلمرو تركان سلجوقى ، شهرها را يكى پس از ديگرى به تصرف در آوردند ؛ هر چند كه خودشان نيز در مقابل دفاع تركان رنج فراوان بردند و مال و جان فراوانى از آنها تلف گرديد . آنان در مسير پيشروى به سوى بيت المقدس دست به اقدامهايى بيرحمانه و هراس‌انگيز زدند ؛ حتى از كشتار و شكنجهء همكيشان عيسوى خود فروگذار نكردند و بى رحمى را تا به ارتكاب عمل زشت سيخ زدن و بر سر آتش كباب كردن كودكانشان ادامه دادند « 4 » .\r\n\r\n\r\n","description":"","footnote":"\r\n( 1 ) . همان ، نيز ، ر . ك . مكتبة الحروب الصليب ، ص 124 .\r\n( 2 ) . ر . ك . مكتبة الحروب الصليبيه ، ص 124 - 126 .\r\n( 3 ) . دايرة المعارف بستانى ص 15 .\r\n( 4 ) . تاريخ جنگهاى صليبى ، رانسيمان ، ج 1 ، ص 172 .\r\n","page_name":" 69 ","page_number":69},
  {"content":"\r\n\r\nصليبيها پس از تصرف شهر نيقيه « 1 » و سپردن آن به امپراتور روم سرمست از پيروزى و اميدوار به آينده در پهنهء آسياى صغير به حركت در آمدند « 2 » ؛ و سرانجام پس از تحمل خسارت فراوان خود را به بيت المقدس رساندند . بنابر نقلى خليفهء فاطمى پيام داد كه حاضر است با آنان بر ضد سلجوقيان هم پيمان گردد ، مشروط بر اينكه حاكميّت قدس از آن او باشد و در مقابل ، زايران مسيحى نيز بدون سلاح و در گروههايى كم‌تر از سيصد نفر به شهر وارد شوند و مكانهاى مقدسشان را زيارت كنند . اما صليبيها به چيزى كم‌تر از تسليم بىقيد و شرط قدس رضايت ندادند و در هفتم ژوئن سال 1095 م / 492 ه شهر را در محاصره گرفتند . بيت المقدس برج و بارويى استوار داشت و سربازان بسيارى زير فرمان افتخار الدوله ، حاكم فاطمى ، از آن پاسدارى مىكردند . پايدارى و سرسختى مدافعان مانع از آن شد كه نيروهاى خستهء صليبى بتوانند به آسانى شهر را تسخير كنند . حملهء مهاجمان چندين بار ناكام ماند .\r\nتدابيرى كه مدافعان براى در تنگنا قرار دادنشان انديشيده بودند ، كارشان را بسيار دشوار ساخت ؛ به طورى كه براى تأمين آب آشاميدنى خويش به رنج و سختى افتادند . در اين شرايط ، يك عامل بيش از هر چيز ديگرى روحيهء متجاوزان را تقويت مىكرد و آن همانا وعظ و ورد خواندن كشيشان بود « 3 » .\r\nسر انجام ساخت برجهاى بزرگ متحّرك ، رسيدن به پاى قلعه را امكان‌پذير ساخت و در پى آن قدرت پايدارى مدافعان در هم شكسته شد . صليبيان به شهر در آمدند و يكى از وحشتناك‌ترين فجايع تاريخ را در مقدس‌ترين مكان دينى خود آفريدند . به جز شمارى از مسلمانان زير فرمان افتخار الدوله كه در ازاى پرداخت مالى هنگفت از شهر بيرون رفتند ، ديگران در معرض نابودى قرار گرفتند . از بيم همكارى با مهاجمان ، مسيحيان ساكن قدس پيش از محاصره به وسيلهء مدافعان از شهر بيرون رانده شده بودند و حاضران در شهر يا مسلمان بودند و يا يهودى ؛ كه البته براى مهاجمان تفاوتى نمىكرد : همه بايد از دم تيغ\r\n\r\n\r\n","description":"","footnote":"\r\n( 1 ) . نيقيه : شهر قديم آسياى صغير . . . در قرون وسطى معتبر بود . در 1078 به دست سلجوقيان و در 1097 به دست‌جنگجويان صليبى افتاد . ( ر . ك . دايرة المعارف فارسى ) .\r\n( 2 ) . ر . ك . تاريخ جنگهاى صليبى ، ج 1 ، ص 238 - 245 .\r\n( 3 ) . ر . ك . تاريخ جنگهاى صليبى ، رانسيمان ، ج 1 ، ص 373 . نيز ر . ك . تاريخ اورشليم ، ص 210 - 211 .\r\n","page_name":" 70 ","page_number":70},
  {"content":"\r\n\r\nمىگذشتند و نابود مىشدند .\r\nصليبيان كه بعد از آن همه بدبختى و رنج ، مستى اين پيروزى عظيم عقلشان را زايل كرده بود ، بى محابا به خيابانها و كوى و برزنها و مسجدها و خانه‌ها ريخته ، هر كه را ديدند ، از زن و مرد و كودك ، بى دريغ به قتل رساندند . سرتاسر بعداز ظهر و شب آن روز كشتار مردم ادامه داشت . پرچم « تانْكِرد » ( از فرماندهان صليبى ) مهرِ امانِ پناهندگان مسجد الاقصى نشد .\r\nبامدادان روز بعد ، گروهى از سربازان به قهر به مسجد درآمده تيغ در پناهندگان نهادند . مقارن نيمروز كه « ريموند آو آگيلرز » به زيارت حرم شريف مىرفت ، ناگزير بود گام از ميان اجساد و نهر خونى كه تا به زانو مىرسيد ، برگيرد .\r\nيهوديان شهر دسته جمعى به كنيسهء جامع خود پناه بردند ، ولى صليبيان همه آنان را به گناه يارى مسلمانان ، بى هيچ گونه شفقتى با بناى كنيسه يك جا آتش زدند « 1 » .\r\nآرى شهرى كه هنگام تصرفش به دست مسلمانان شاهد آن همه رفق و مدارا بود ، اينك غرق در خون گشته بود . كشتار بى رحمانه‌اى كه صليبيها به راه انداختند نشان داد كه آنان نه به مقصود زيارت ، بلكه براى غارت آمده بودند . قدس بنايى دنيوى نبود كه از ويرانىاش دل بينوايان و مستمندان شاد گردد ، بلكه مكانى بود مقدس و دينى كه شكستن حرمتش ننگ و نفرت ابدى را نصيب مسيحيان شركت كننده در جنگ كرد . اين قتل و غارت بذر كينه‌اى را ميان مسلمانان و مسيحيان پاشيد كه از آن پس براى ساليانى دراز زندگى مسالمت آميز از ميانشان رخت بربست .\r\nكشتار وحشتناك مردم اورشليم بر همهء جهان اثر گذاشت . كس نمىتواند قربانيان اين فاجعهء هولناك را بر شمارد ، ولى مسلم است كه در سرتاسر اين شهر حتى يك مسلمان يا يهودى از مهلكه نَجَست . اين واقعه مايهء وحشت حتى بسيارى از عيسويان شد و مسلمانانى را هم كه تا كنون آماده بودند تا فرنگان را نيز به عنوان عاملى ديگر در سياست پيچيده و سردرگم زمان ، در ميان خود جا دهند ، بر آن داشت تا بى پروا به بيرون انداختن ايشان كمر بندند . اين نامردمى و خون‌آشامى وحشيانهء مسيحيان بود كه غيرت دينى مسلمانان را برانگيخت ، از آن پس هرگاه\r\n\r\n\r\n","description":"","footnote":"\r\n( 1 ) . تاريخ جنگهاى صليبى ، رانسيمان ، ج 1 ص 376 - 377 . نيز در اين باره ر . ك . مكتبة الحروب الصليبيه ، ج 1 ، ص 263 - 265 ، تاريخ الاسلام ، حسن ابراهيم حسن ، داراحياء التراث العربى ، بيروت ، ح 1967 ، ج 4 ، ص 247 .\r\n","page_name":" 71 ","page_number":71},
  {"content":"\r\n\r\nكه لاتينهاى خردمندتر در جست و جوى راهى برآمدند تا مگر عيسويان و مسلمانان را كنار هم آرند ، خاطرهء اين كشتار فجيع همواره سد راهشان بود « 1 » . پاپ اوربان كه بىگمان پيوسته وقايع اعزام سپاهيان صليبى را دنبال مىكرده و منتظر شنيدن اخبار سرنوشت آنان بوده است ، سرانجام گزارش زير را از سوى يكى از فرماندهان جنگ دريافت كرد :\r\nاگر مىخواهيد بدانيد با دشمنانى كه در بيت المقدس به دست ما افتادند چه معامله شد ، همين قدر بدانيد كه كسان ما ، در رواق معبد سليمان در لجّه‌اى از خون مسلمانان مىتاختند و خون تازانوى اسب مىرسيد ، تقريباً ده هزار نفر مسلمان در معبد قتل عام شدند و هر كس در معبد مىرفت تا بند پايش خون مىگرفت . از كفار هيچ كس جان سلامت نبرد ، حتى زنان و اطفال را كشتيم . پس از كشتار نوبت به غارت خانه‌ها رسيد . كسان ما چون از خونريزى سير شدند ، به خانه‌ها ريختند و هر چه به دستشان افتاد ضبط كردند . هر كس وارد خانه‌اى مىشد ، آن را ملك مطلق خود مىشمرد ؛ و اين رسم چنان جارى و سارى بود كه گويى قانون بود كه بايد مو به مو رعايت شود « 2 » .\r\nبدون شك دريافت اخبار مربوط به كشت و كشتار و قتل و غارت براى اوربان خوشحال كننده بوده است و گرنه فرماندهان نظامى با چنين صراحتى آن را گزارش نمىكردند !\r\n\r\nصليبيان و يهوديان\r\nارتباط و برخورد صليبيها با يهوديان در اثناى حركتشان به سوى خاور زمين ، شايان توجه فراوان است . يهوديان كه در راه تجارتىِ ميان باختر زمين و كشورهاى عربى سكونت گزيده بودند ، در تسهيل كار بازرگانى ميان شرق و غرب نقشى مؤثر ايفا مىكردند . آنان كه در كشورهاى اروپايى زندگى آرام و بى دغدغه‌اى را سپرى مىكردند ، به طور گسترده به كار رباخوارى اشتغال داشتند . در نتيجه مسيحيانى كه ناچار بودند براى گذران زندگى دشوار خود ، سودهايى كلان به آنها بپردازند ، كينهء آنان را به دل گرفته در پى فرصتى بودند تا خشم خويش را بر سر آنان فرود آورند « 3 » .\r\n\r\n\r\n","description":"","footnote":"\r\n( 1 ) . تاريخ جنگهاى صليبى ، رانسيمان ، ج 1 ، ص 377 - 378 .\r\n( 2 ) . تاريخ اورشليم ، ص 211 و نيز ر . ك . تاريخ قرون وسطى ، آلبرماله و ژول ايزاك ، ج 4 ، ص 226 .\r\n( 3 ) . ر . ك . همان ، ص 177 - 188 .\r\n","page_name":" 72 ","page_number":72},
  {"content":"\r\n\r\nبا پيش آمدن قضيهء جنگهاى صليبى و حركت مسيحيان به سوى خاور زمين ، جنگجويان براى تأمين هزينه‌هاى سفر خويش به شدّت نيازمند پول نقد بودند . هر كس كه مال و منالى داشت از راه فروش آنها پول لازم را فراهم ساخت . اما افراد بىچيز ناگزير بودند كه از يهوديان وام بستانند ، آن هم با بهره‌اى گزاف . در اين هنگام در ذهن جنگجويان اين پرسش خطور كرد كه چرا بايد آنها براى رفتن به سوى مزار مسيح وامدار نامردمانى شوند كه خودشان عيسى مسيح را آزار داده و مصلوبش كرده بودند ؟ آيا نبايد انتقام حضرت مسيح از اينان گرفته شود ؟ اگر مسلمانان ، دشمن پيروان مسيح بودند ، يهوديان خود آن حضرت را به دار آويخته بودند « 1 » !\r\nبا قوّت گرفتن چنين ايده‌اى كشتن يهوديان آغاز شد . اينان را هر كجا مىيافتند به قتل مىرساندند و چنان شرايط دشوارى پيش آمد كه بسيارى از آنان ناگزير به خودكشى گرديدند . يهوديها با استفاده از نفوذ مادى خود شمارى از سران نظامى و آباى كليسا را تطميع كردند و به آنها باجهاى كلان پرداختند تا آنان را در پناه خودشان بگيرند ، ولى اين كار سود چندانى نبخشيد ! زيرا عامهء مردم از آنها ناخشنود بودند و مهار حركت عوام كار آسانى نبود .\r\nچنان كه پيش از اين گذشت ، اين كينهء تاريخى در حملهء به قدس نيز خود را نماياند و يهوديان ساكن بيت المقدس همه در آتش قهر صليبيها گرفتار آمده ، نابود گشتند « 2 » .\r\n\r\nپس از سقوط اورشليم\r\nبا سقوط قدس صليبيها به بزرگ‌ترين هدف و ديرينه‌ترين آرزوى خويش رسيده بودند . آنها كه روزگارى دراز ، حاكميت مسلمانان را بر اورشليم مانع حضور آزادانهء خود در اين شهر مىپنداشتند و به همين خاطر آن جنگ مهيب را به راه انداخته بودند ، اينك در كمال شادمانى خويشتن را بر قبلهء آمالشان حاكم مىديدند . تجاوزگران اروپايى در اين هنگام به دو دسته تقسيم شدند ، گروهى به شهر و ديار خود بازگشتند و گروهى ديگر در سرزمين فلسطين ماندگار شدند . آنهايى كه ماندند به زودى به وطن جديد خو گرفتند ، با ساكنان بومى آنجا\r\n\r\n\r\n","description":"","footnote":"\r\n( 1 ) . همان .\r\n( 2 ) . همان .\r\n","page_name":" 73 ","page_number":73},
  {"content":"\r\n\r\nدرآميختند و آداب و رسومشان را پذيرفتند ؛ و حتى سرزمين جديد را به مراتب از اروپا بهتر يافتند . چنان كه يكى از آنها گفته بود : « ما كه از مغرب بوديم به صورت مردم مشرق درآمده‌ايم . . . وطن خود را فراموش كرده‌ايم . بسيارى از ما مولد ( زادگاه ) خود را نمىدانند و از آن ياد نمىكنند . يكى خانه و خدم دارد ، چنان كه گويى آنها را به ارث دارا شده ، ديگرى به جاى اينكه از هموطنان خود زن بخواهد يكى از اهل شام ( ارمنى ) يا عرب نصرانى را به زنى خواسته است . . . به همه زبان تكلّم مىكنند و گفتهء آنها را مىفهمند . اكنون كه مشرق تا اين درجه به حال ما مساعد مىباشد ، برگشتن به مغرب چه ضرور است « 1 » ؟ »\r\nنخستين كارى كه به وسيلهء صليبيها انجام گرديد تعيين كشيش و پادشاهى براى اورشليم بود . اين كار پس از گفت و گوهاى فراوان صورت پذيرفت و شخصى به نام « گودفرى » نه به عنوان پادشاه بلكه به عنوان « مدافع جانباز آرامگاه مقدس » قدرت را به دست گرفت ؛ و سه كنت نشين ديگر نيز در شهرهاى « اديسا ( رها ) » ، « انطاكيه » و « ترابلس » به مركزيت اورشليم تشكيل گرديد « 2 » .\r\nبراى تقويت و تحكيم پايه هاى حكومت اورشليم و دفاع از سرزمين فلسطين در مقابل مسلمانان ، سه فرقه با ماهيت راهبى - سربازى تشكيل گرديد : فرقهء سن ژان بيت‌المقدس يا ميهمان نوازان ، فرقهء پاسبانان معبد و فرقهء سواران آلمان . اعضاى اين فرقه‌ها موظّف بودند تا همانند راهبان مغرب زمين سرگرم عبادت و رياضت و از نظر نظامى پيوسته آمادهء كارزار باشند . لباسشان نمود روشن اين ماهيت دو گانه بود . آنان اسلحه سواران جنگى رابه خود مىبستند و بر روى آن لبّادهء بلند راهبى مىپوشيدند . « 3 »\r\nرنگ لبادهء ميهمان‌نوازان مشكى بود ، با صليب سفيدى بر روى سينه و لبادهء پاسبانان معبد سفيد بود و صليبى قرمز داشت « 4 » .\r\nولى با وجود تصرف بيت المقدس ، همهء كار پايان نيافته بود . رفت و آمد زائران مسيحى از صحراى خشك و سوزان فلسطين بس دشوار بود ؛ و مسيحيان ناچار بودند شهرهاى ساحلى\r\n\r\n\r\n","description":"","footnote":"\r\n( 1 ) . تاريخ قرون وسطى ، ج 4 ، ص 227 - 228 .\r\n( 2 ) . تاريخ قرون وسطى ، ج 4 ، ص 227 ؛ نيز ر . ك . تاريخ جنگهاى صليبى ، ج 1 ، ص 381 - 390 .\r\n( 3 ) . دربارهء پوشش فرقهء سواران آلمان در منابع چيزى نيامده است .\r\n( 4 ) . تاريخ قرون وسطى ، ج 4 ، ص 228 .\r\n","page_name":" 74 ","page_number":74},
  {"content":"\r\n\r\nدرياى مديترانه را به تصرف درآورند تا هم ميان متصرفات شمال و جنوب خويش پيوند برقرار سازند و هم آمد و شد زائران را از راه دريا امكان پذير گردانند .\r\nدر مقابل وضعيت مسلمانان نيز بسيار ناگوار بود ، چرا كه يكى از مقدس‌ترين مكانهاى دينى خويش را از دست داده بودند . اين در حالى بود كه از آغاز حركت صليبيها تا تصرف بيت المقدس ، مدت سه سال به درازا كشيده بود و چنانچه ارادهء سياسى و همگانى بر وحدت تعلّق مىگرفت ، چنين زمانى براى تشكيل يك نيروى دفاعى متّحد بر ضد صليبيها اندك نبود .\r\nولى افسوس كه عباسيان ، فاطميان و سلجوقيان همه ناتوان بودند و اختلافهاى سياسى و به ويژه مذهبى هيچ رشتهء پيوندى ميان آنها باقى نگذاشته بود ؛ و اين بزرگ ترين سرمايه براى صليبيها بود كه در اين فضاى قهر و پراكندگى ، مبانى قدرت خويش را در سرزمينهاى اسلامى استحكام بخشند .\r\nبزرگ‌ترين سرمايهء فرنگان ، پراكندگى مسلمانان بود . به علت هم‌چشمىهاى رهبران مسلمان و خوددارى ايشان از مساعدت به يكديگر بود كه نخستين جانبازان صليب به آنچه مىخواستند ، رسيدند . شيعيان كه خليفهء فاطمى مصر سرآمد ايشان بود از خليفهء بغداد و تركان سنّى كيش ، همان قدر نفرت داشتند كه از عيسويان . در ميان تركان نيز اتفاقى نبود ؛ ميان سلجوقيان و [ خاندان 
  ] دانشمنديان ، خاندان تُتُش با خاندان ارْتَق و حتى ميان دو پسر تتش همواره رقابت حكمفرما بود . و حال آن كه وجود اتابكهاى تك روى مانند كربوغا ، به آشفتگى مىافزودند و دودمانهاى دون پايهء عرب مانند بنوعمار طرابلس و منقذيان شيرز با بهره‌بردارى از اين پريشانى كما بيش استقلال خود را حفظ كرده بودند . كاميابى صليبيان اوضاع را آشفته‌تر كرده دلسردى و كينه‌توزيهاى متقابل ، همكارى اميران مسلمان را مشكل‌تر مىكرد « 1 » .\r\n\r\n\r\n","description":"","footnote":"\r\n( 1 ) . تاريخ جنگهاى صليبى ، ج 2 ، ص 9 . تحليل پروفسور وات از اوضاع جهان اسلام در دوران جنگهاى صليبى نيز دقيق و خواندنى است . وى در بارهء علت پيروزى صليبيها در مراحل آغازين جنگ مىنويسد : « توفيقهايى كه مسيحيان به دست آوردند تنها به اين دليل ميسّر گرديد كه در محدودهء سالهاى 1100 ميلادى مسلمانان فلسطين و سوريه رسماً از خلافت بغداد تبعيت مىكردند و از چند دولت كوچك محلى تجاوز نمىكردند كه مدام با هم به مناقشه مىپرداختند و بعضاً مستعد آن بودند تا عليه رقباى مسلمان خود به امراى مسيحى بپيوندند . به مجرد اينكه اين خرده دولتها در تحت حاكميت يك رهبر مسلمان نيرومند در آمد ، سرنوشت دولتهاى مسيحى عوض شد » . ( برخورد آراى مسلمانان و مسيحيان ، ص 134 ) .\r\n","page_name":" 75 ","page_number":75},
  {"content":"\r\n\r\nاين وضعيت همچنان در سرزمينهاى اسلامى حكمفرما بود تا آنكه عماد الدين زنگى به قدرت رسيد و دولت اتابكى زنگى در موصل تشكيل گرديد . دولتى كه هم خودش با صليبيها پيكارهاى فراوان كرد و هم سرداران بزرگى چون اسدالدين شيركوه و صلاح الدين ايوبى را در خود پرورش داد « 1 » .\r\n\r\nعمادالدين زنگى و بازپس‌گيرى رُها\r\nهمهء ملل جهان و از جمله ملّت اسلامى ، پيشرفتها و افتخارات سياسى - نظامى شان را مرهون وجود قهرمانانى هستند كه از دو ويژگى سلحشورى و سياستمدارى ، يك جا بهره‌مند بودند .\r\nمطالعهء زندگى يكايك حكمرانان اسلامى پس از رسول خدا ( ص ) ، چه در دورهء خلفاى راشدين و چه خلفاى اموى ، عباسى و فاطمى و همچنين امويان اندلس و امپراتورى عثمانى آشكار كننده اين حقيقت است كه هرگاه زمامداران اسلامى از خصلت سلحشورى و شعور سياسى برخوردار بوده‌اند ، اوضاع ملّت اسلام نيز به سامان بوده ؛ و در مقابل به ميزان نا آشنايى آنان با آيين لشكركشى و آداب سربازى ، اوضاع ، آشفته و پريشان بوده است ؛ چنان‌كه در دشوارىهاى بزرگ و اوضاع و احوال پيچيده نيز گره‌هاى كور هميشه با سرپنجهء تدبير قهرمانان و مردان بزرگ گشوده شده است .\r\nدر ماجراى جنگهاى صليبى نيز اين حقيقت خود را به خوبى نماياند . مسلمانان با وجود كثرت عِدّه و عُدّهء خويش از عهدهء صليبيها بر نيامدند ؛ مگر پس از آنى كه قهرمانانى بزرگ همچون عماد الدين زنگى ، نورالدين زنگى ، اسد الدين شير كوه و صلاح الدين ايوبى از خاندانهاى زنگى و ايوبى پا به عرصهء پيكار و جهاد گذاردند ؛ و سرتاسر عمر خويش را در راه مبارزه با اروپائيان تجاوزگر سپرى كردند و سرانجام به يارى خداى بزرگ در پرتو روحيهء معنوى و حماسى خويش شرّشان را از سر مسلمانان كوتاه كردند .\r\n\r\n\r\n","description":"","footnote":"\r\n( 1 ) . كارلايل ، اديب و مورخ انگليسى در كتاب قهرمانان و قهرمان پرستى نوشته است : « تاريخ عمومى ، يعنى آنچه انسان در اين جهان انجام داده است ، در اساس خود تاريخ مردان بزرگى است كه در اين جهان كار كرده‌اند » . البته با تكيه بر اين سخن نقش ديگر عوامل تاريخ ساز را نبايد از نظر دور داشت ( ر . ك . قهرمان در تاريخ ، هوگ ، سيدنى ، ترجمهء خليل ملكى ، انتشارات رواق ، پاييز 1357 ، ص 14 - 15 ) .\r\n","page_name":" 76 ","page_number":76},
  {"content":"\r\n\r\nعمادالدين زنگى از اتابكان بزرگ سلجوقى و بنيانگذار سلسله‌اى ترك نژاد است كه از سال 521 - 624 ه / 1127 - 1227 م بر مصر ، شام و جزيره « 1 » فرمان راندند . او در دستگاه بركيارق سلجوقى از خود كاردانى و لياقت نشان داد و در همهء نبردهاى ميان سلاجقه و صليبيها شركت جست . عمادالدين نخست منصب شحنگى « 2 » بغداد و پس از آن حكومت موصل يافت . در آنجا بود كه حمله‌هاى بىامان خويش را بر ضد صليبيان آغاز كرد و پس از نبردهاى فراوان به بزرگ ترين موفقيت خود و نخستين پيروزى بزرگ مسلمانان دست يافت . او موفق شد در سال 539 ق / 1144 م شهر رُها ( اورفا ) يعنى بزرگ‌ترين مركز نظامى فرنگيان را در شام و عراق تصرف كند و قلمرو مسيحيان را به كرانه‌هاى خاورى درياى مديترانه محدود گرداند ؛ و اروپاييان را به شدّت نگران سازد « 3 » .\r\nخبر سقوط رها در سرتاسر عالم طنين افكند . براى مسلمانان نقطه‌اى روشن از يك اميد تازه بود . آن ايالت مسيحى كه در قلب ممالك ايشان رسوخ كرده بود ، اينك از پا افتاده بود و فرنگان ، سواى كرانهء مديترانه ، جايى را نداشتند راه حلب به موصل از دشمن پاك شده بود و از آن دولت مسيحى كه ميان تركان آناطولى با تركان ايران شكاف انداخته بود ، ديگر اثرى به جا نبود . لقب سلطان ، در خور زنگى بود . سقوط رها براى فرنگان زنگ خطرى بود كه براى نخستين بار بدين حقيقت پى بردند كه اوضاع خاور بر وفق مراد مسيحيان نمىچرخد « 4 » .\r\n\r\nجنگ دوم\r\nخبر سقوط رها اروپا را بار ديگر به جنبش آورد و پاپ و پادشاهان به گرد آورى نيرو و\r\n\r\n\r\n","description":"","footnote":"\r\n( 1 ) . جزيره نامى است كه جغرافىدانان عرب بر بخشهاى شمال منطقهء واقع در ميان رودخانه‌هاى دجله و فرات اطلاق‌مىكنند . ( المنجد فى الاعلام ، واژهء « الجزيره » ) .\r\n( 2 ) . شحنه : در تاريخ ايران بعد از اسلام و همچنين در قلمرو خلافت عباسى ، عنوان صاحب منصبى است كه رياست‌محلى به دو واگذار مىشد ؛ و وظيفهء او غالباً اين بود كه در مجالس و تشريفات و مواقع اعياد و اوقات رسمى ، به عنوان نمايندهء محل تحت رياست خويش حاضر شود و همچنين ابلاغ اوامر و فرمانهاى دولت و حكومت به رعايانيز جزو وظايف او بوده است . ( دايرة المعارف فارسى ، مادهء « شحنه » ) .\r\n( 3 ) . ر . ك . دايرة المعارف بزرگ اسلامى مركز دايرة المعارف بزرگ اسلامى ، زير نظر كاظم موسوى بجنوردى ، 1368 ، تهران ، مادهء آل زنگى ؛ ( دايرة المعارف فارسى ، مادهء « عماد الدين زنگى » .\r\n( 4 ) . تاريخ جنگهاى صليبى ، ج 2 ، ص 274 - 275 .\r\n","page_name":" 77 ","page_number":77},
  {"content":"\r\n\r\nتحريك عوام الناس پرداختند . اروپاييان اينك در دو جبهه با مسلمانان مىجنگيدند ؛ يكى اسپانيا و ديگرى فلسطين . جبههء اسپانيا با تهاجم مرابطون « 1 » زير فشار قرار داشت و اوضاع فلسطين پس از سقوط رها به شدت رو به وخامت نهاده بود . در نتيجهء تبليغاتِ جنگ طلبان ، موج دوم حركت صليبيها ، كه پادشاهان آلمان و فرانسه فرماندهى آنها را به دست داشتند ، به سوى آسياى صغير آغاز گرديد « 2 » .\r\nدر همين دوران اوضاع سياسى آسياى صغير نيز بسيار آشفته گرديده بود . سقوط دولت دانشمنديه « 3 » موجب شده بود كه ديگر حكمرانهاى منطقه بر خاكشان چشم بدوزند .\r\nامپراتورى بيزانس نيز كه از سوى تركان به شدت احساس ناامنى مىكرد ، پيغام فرستاده از ممالك اروپايى كمك خواسته بود . اين اوضاع آشفته در ممالك اسلامى ، چشم انداز پيروزى را براى صليبيها نيك جلوه مىداد ؛ اما واقعيت چيزى جز اين را اثبات كرد . آلمانها كه پيش‌تر از فرانسويهابه سوى شرق در حركت بودند در عبور از قلمرو امپراتورى بيزانس چنان رفتار ناپسند و وحشيانه‌اى از خود نشان دادند كه امپراتور ناگزير شد كسانى را با آنان همراه سازد ،\r\n\r\n\r\n","description":"","footnote":"\r\n( 1 ) . مرابطون يا مرابطين يا ملثمين در مآخذ اروپايى الموراويد ( مأخوذ از المرابط عربى ) ، دولتى اسلامى درمراكش ، مغرب اقصى و اندلس كه از 447 يا 448 ه . ق تا 541 ه . ق حدود يك قرن دوام داشت . مراد از مرابطون طايفهء جنگجويانى است كه در مرزهاى اسلامى ساكن و با كفار آن سوى مرز در جنگ بودند و ملثمين يعنى نقابداران ، زيرا اين طايفه براى تمييز خود از ديگران ، يا به عللى ديگر ، همواره صورت خود را با لثام [ / نقاب 
  ] مىپوشاندند . ( دايرة المعارف فارسى ، مصاحب ، مادهء « مرابطون » ) .\r\n( 2 ) . ر . ك . تاريخ جنگهاى صليبى ، ج 2 ، ص 294 - 308 ؛ دايرة المعارف بستانى ، ج 11 ، ص 17 .\r\n( 3 ) . سلسله‌اى از امراى تركمان ، كه از ربع آخر قرن پنجم ه . ق تا 573 ه در كاپادوكياى شمالى فرمانروايى كردند . مؤسس سلسله ، امير دانشمند ، در هرج و مرجى كه به دنبال مرگ سليمان ابن قتلمش سلجوقى ( 479 ه ) در كاپادوكيه پديد آمد و چون منشأ وى معلوم نبود ، سرگذشتش با افسانه آميخته شد . وى در سال 493 ه . ق كه ملطيه را در محاصره داشت ، بوهمند اول را كه براى رهايى شهر آمده بود اسير كرد . پس از سه سال محاصره ملطيه را گرفت . در 496 ه . ق با بوهمند اتحادى بر ضد بيزانس و سلاجقه منعقد كرد و او را آزار نمود . اما سال بعد در گذشت و پسرش امير غازى ابن دانشمند جانشين او شد . خليفه مُسْترشد و سلطان سنجر او را به سبب پيروزيهايش بر مسيحيان ( مخصوصاً بوهمند دوم و يوحناى دوم كومننوس ) عنوان ملك دادند . ولى وقتى رسولان آنها به ملطيه رسيدند ، امير غازى در بستر مرگ بود و اين عنوان در 528 ه . ق به پسر و جانشينش محمد دانشمند ( فوت : 536 ه ) اعطا شد . وى در قيصريهء درگذشت و پس از او در بين دانشمنديه بر سر جلب قدرت نفاق افتاد . دانشمنديه به دو شاخه كه يكى در سيواس و ديگرى در ملطيه حكومت داشت تقسيم شدند . سرانجام در سال 573 ه . ق سلجوقيان ملطيه را گرفتند و دستگاه حكومت دانشمنديه در هر دو ولايت برچيده شد . ( دايرة المعارف فارسى ) .\r\n","page_name":" 78 ","page_number":78},
  {"content":"\r\n\r\nبلكه بدون غارت و چپاول اموال مردم از خاكش عبور كنند ؛ و همين امر به نوبهء خود موجب منازعهء ميان نيروهاى امپراتورى و نيروهاى آلمانى گرديد ؛ نيروهايى كه به مقصد نرسيده و در ميان راه مستهلك شدند . اينان در يك نوبت گرفتار سيل گشتند و بيشتر اموالشان را از دست دادند و در نوبتى ديگر مورد حملهء چابك سواران ترك قرار گرفتند به طورى كه « كُنراد » - پادشاه آلمان - نه دهم سربازانش را با همهء لشكرگاه و اسباب موجود در آن را از كف داد « 1 » .\r\nچون سپاه كُنراد با اين وضعيت به نيقيه رسيدند در آنجا با سپاهيان فرانسوى پيوستند كه آنها نيز دُچار بلا و بدبختى گشته بودند . به هر حال سپاهيان باقيمانده دو گروه حركتشان را از سر گرفتند تا به افسس رسيدند . در اين هنگام كُنراد به قسطنطنيه بازگشت و منتظر پايان فصل زمستان ماند . سپس از راه دريا به فلسطين رفت . اين در حالى بود كه پادشاه فرانسه از راه خشكى به آنجا رسيده بود . آن دو و ديگر پيشوايان صليبى در سوريه بر سر حملهء بر دمشق توافق كردند و شهر را در محاصره گرفتند ولى زاد و توشهء آنان پايان يافت و بدون گرفتن هيچ نتيجه‌اى دست از محاصره كشيدند كُنراد راه آلمان را در پيش گرفت . لويى تا سال بعد در سوريه ماند و پس از آن به سرزمين خود بازگشت . به اين ترتيب حملهء اين دو پادشاه به پايان رسيد و در چشم مسلمانان ، كه پيشتر بيمناك قدرتشان بودند ، خوار و بىمقدار گشتند « 2 » .\r\nبه اين ترتيب جنگ دوم صليبى كه به منظور باز پس‌گيرى رُها ( اورفا ) برپا شد به شكست انجاميد و تلاش اروپائيان براى جلوگيرى از نزديك شدن جبههء شمال و جنوب اسلامى به يكديگر ناكام ماند . در حالى كه صليبيها به شدت مىكوشيدند تا از اتحّاد ميان شام ، قلمرو نورالدين زنگى « 3 » ، با مصر جلوگيرى كنند ، در اين سرزمين حوادثى روى داد\r\n\r\n\r\n","description":"","footnote":"\r\n( 1 ) . تاريخ جنگهاى صليبى ، ج 2 ، ص 311 .\r\n( 2 ) . ر . ك . همان ، ص 322 - 330 .\r\n( 3 ) . نور الدين محمود زنگى مكنى به ابولقاسم ملقب به ملك عادل [ الملك العادل نور الدين محمودبن زنگى 
  ] ( 511 - 569 ه . ق ) از امراى مشهور آل زنگى و مؤسس سلسلهء اتابكان شام ؛ پسر عماد الدين زنگى ، از جانب برادرش سيف الدين غازى اول حكومت حلب و حمص و حماة را يافت . چندى بعد دمشق و بعلبك را گرفت . به عمارت مساجد و مدارس در موصل و حلب و بعلبك و دمشق اهتمام كرد . چند نوبت با صليبيها جنگيد . مصر را به وسيلهء اسد الدين شير كوه بگرفت . ( دايرة المعارف فارسى ) .\r\n","page_name":" 79 ","page_number":79},
  {"content":"\r\n\r\nكه پاى شاميان را به آنجا گشود و سرانجام موجب ظهور صلاح الدين ايوبى و تسلط وى بر مصر گرديد .\r\n\r\nصلاح‌الدين ايوبى ( 532 - 589 ه / 1138 - 1193 )\r\nصلاح الدين يوسف بن ايوب ملقب به الملك الناصر ، بنيانگذار سلسلهء ايوبى و قهرمان بزرگ جنگهاى صليبى است . او دوران كودكى و جوانى را همراه پدرش در خدمت نور الدين زنگى سپرى كرد و در 27 سالگى همراه عمويش ، اسدالدين شير كوه ، به مصر عزيمت كرد .\r\nاما داستان عزيمت شير كوه - كه او را نيز بايد يكى از قهرمانان جنگهاى صليبى به شمار آورد - از اين قرار بود كه منازعه ميان دو تن از رجال سياسى به نامهاى ضرغام و شاور در مصر بر سر منصب وزارت فاطميان ، موجب گرديد كه ضرغام از صليبيها و شاور از نورالدين كمك بگيرد . ضرغام جزيه‌اى يك ساله را به صليبيها پيشنهاد داد ، در حالى كه پيشنهاد شاور به نور الدين پرداخت 13 خراج مصر در مقابل اين كمك بود .\r\nنور الدين از اين پيشنهاد به طمع افتاد و اسدالدين شير كوه را كه در اين هنگام ولايت حمص را به اقطاع « 1 » داشت به يارى او فرستاد . در اين سفر شير كوه برادر زادهء جوانش يعنى صلاح الدين ايوبى نيز وى را همراهى مىكرد .\r\nسپاه نورالدين در ربيع سال 559 ه / 1164 م به بلبيس رسيد و در آنجا با سپاه فاطميان به فرماندهى ضرغام درگير شد . جنگ با شكست و قتل ضرغام پايان يافت و پس از آن شاور بلافاصله عهده‌دار وزارت شد . اما وى از عهدى كه با نورالدين كرده بود سرباز زد و از ورود شير كوه به قاهره نيز جلوگيرى كرد . « 2 »\r\nپس از آن اسدالدين دو نوبت ديگر نيز به مصر لشكر كشيد و در طى همين دوران زندگى را بدورد گفت . لشكركشيهاى اسدالدين به مصر حايز اهميت بسيار است ، زيرا در نهايت موجبات اتحاد مصر و شام و در نتيجه آزادى اورشليم را فراهم آورد . به اعتقاد رانسيمان ، شيركوه نخستين كسى در جهان اسلام بود كه به فراست دريافت براى آزادى فلسطين نخست\r\n\r\n\r\n","description":"","footnote":"\r\n( 1 ) . اقطاع يا قطيعه يا نان پاره ، ملك يا زمينى را گويند كه از جانب خليفه يا سلطان به يكى از امرا به عنوان استغلال ( بهره‌بردارى از عوايد ) يا تمليك ( مالكيت ارضى ) واگذار شود ( دايرة المعارف فارسى ) .\r\n( 2 ) . فى التاريخ العباسى و الفاطمى ، ص 360 .\r\n","page_name":" 80 ","page_number":80},
  {"content":"\r\n\r\nبايد مصر را تسخير كرد و تا پايان عمر نيز در اين راه از پاى ننشست . اما شخصيت وى بيشتر زير تأثير نورالدين و صلاح الدين قرار گرفته است . او مىنويسد :\r\nشير كوه از پى اين كاميابى دير نپاييد و در بيست و سوم مارس سال 1169 م از پرخورى درگذشت [ ! 
  ] . نام اين مرد در تاريخ تحت آوازهء خداوندش نور الدين و برادر زاده‌اش صلاح الدين قرار گرفته است ؛ و حال آنكه در جمع تمام رهبران عالم اسلام فقط او بود كه به فراست دريافت كه به قصد بازپس گرفتن فلسطين نخستين قدم را بايد در كار تسخير مصر برداشت كه موقع نظامى كم‌نظير و منابع فراوان داشت و على رغم ترديدهاى نورالدين خود هرگز از پا ننشست تا بدين آرزو تحقق بخشيد . ثمرهء تلاشهاى پىگير او را برادر زاده‌اش ، صلاح الدين ، چيد .\r\nچهره‌اش خوشايند نبود ؛ قامتش كوتاه و تنومند و رخسارش سرخ فام و يكى از ديدگانش نابينا بود . سيماى ناخوشايند وى معرف خوبى بود براى اصل و نسب گمنامش ؛ با اين همه سربازى بود نابغه و كمتر سردارى مىتوان جست كه از محبّت بى دريغ سربازان خويش اين همه برخوردار بوده باشد « 1 » .\r\nدر اين دوران ، يعنى دورهء لشكركشيهاى خاندان زنگى به مصر ، يكى از رويدادهاى تاريخى بسيار مهّم اين سرزمين رقم خورد ؛ و آن برچيده شدن خلافت فاطميان از آن ديار بود . نور الدين زنگى - كه خود طرفدار خلافت بنى عباس بود - از صلاح الدين خواست كه به خلافت فاطميان پايان دهد . اما وى كه همهء اختياراتش را از خليفهء فاطمى داشت زير بار اين پيشنهاد نرفت و انجام خواستهء ولينعمت خويش را به تعويق مىافكند . تا آنكه نور الدين وى را تهديد كرد كه در صورت تعلّل بيشتر ، خود به مصر خواهد آمد . صلاح الدين نيز ناگزير پذيرفت و به آن اقدام تاريخى مبادرت ورزيد « 2 » .\r\nانجام چنين كارى چندان آسان هم نبود ، زيرا فاطميان ساليانى دراز بر مصر حكومت داشتند و مردم طرفدار و هوا خواهشان بودند و امكان بروز شورش وجود داشت . از اين رو صلاح الدين چاره‌اى انديشيد و نخست در يكى از مساجد خواندن خطبه به نام خليفهء عباسى را آزمود و چون اين كار بىسر و صدا و آرام و بدون مخالفت هيچ كسى انجام شد ، فرمان داد\r\n\r\n\r\n","description":"","footnote":"\r\n( 1 ) . تاريخ جنگهاى صليبى ، ج 2 ، ص 446 - 447 .\r\n( 2 ) . همان .\r\n","page_name":" 81 ","page_number":81},
  {"content":"\r\n\r\nتا در هفتم محرم سال 567 ه ( 1171 م ) بر همهء منبرهاى قاهره به نام خليفهء عباسى خطبه خوانده شود . به اين ترتيب دولت فاطمى در كمال آرامش ساقط شد « 1 » .\r\nپس از بر افتادن فاطميان زمام امور مصر به دست صلاح الدين افتاد و در پى آن حكومت ايوبيان بنياد نهاده شد . صلاح الدين كه از نور الدين زنگى بيمناك بود سرزمين يمن را ، به عنوان گريزگاه احتمالى ، به وسيلهء برادرش ، توران شاه ، تصرف كرد و از آن پس مبارزه‌اش بر ضد صليبيها رو به فزونى نهاد . ميان طرفين درگيريهاى فراوان روى داد ؛ تا آنكه سرانجام صلاح‌الدين موفق شد پس از تصرف « حماة » « 2 » سرزمين شام را به تصرف خويش درآورد و در نبرد سرنوشت ساز « حطين » « 3 » باز پس‌گيرى بيت المقدس براى وى امكان‌پذير شد . او پس از تصرف دژهاى « طبريه » ، « ناصره » ، « سامره » ، « صيدا » ، « بيروت » ، « بترون » ، « عكا » ، « رمله » و « حبره » به سوى « بيت المقدس » « 4 » تاخت و در رجب 583 / سپتامبر 1187 م در غرب آن شهر اردو زد . صليبيها تا پاى جان در دفاع از شهر كوشيدند ، اما قدرت آتش سنگين منجنيق‌هاى سپاهيان صلاح‌الدين در اواخر همان ماه آنان را وادار به تسليم كرد « 5 » . تصميم اوّليه صلاح‌الدين\r\n\r\n\r\n","description":"","footnote":"\r\n( 1 ) . فى التاريخ العباسى و الفاطمى ؛ عبادى ، احمد مختار ، دار النهضة العربيه ، بيروت لبنان ، بىتا ، ص 364 ، نيز ر . ك . كامل ابن اثير ذيل حوادث سال 567 . در اينجا ياد آور مىشود كه بر افتادن دولت فاطمى در مصر براى شيعيان يك شكست بزرگ بود ؛ و به همين دليل كينهء صلاح الدين را به دل دارند . ( ر . ك . شيعه در مصر ، وردانى ، صالح ، ترجمهء عبدالحسين بينش ) . اما به دور از تعصب مذهبى به دونكته زير بايد توجه كرد :\r\nالف : خلافت فاطمى پير و فرتوت گشته و دستگاه خلافت آنان شاهد منازعهء وزيرانى بود كه با توجه به ناتوانى خلفا ، همهء امور را به دست داشتند . براى خلفا از حكومت چيزى جز نام باقى نمانده بود . به طورى كه مىتوان گفت اگر صلاح الدين هم به مصر نيامده بود ، نفوذ مسيحيان در كار وزارت و منازعه‌اى كه بر سر اين منصب در گرفته بود ، به يقين نابودى و انقراضشان را در پى مىآورد . ( ر . ك . تاريخ الاسلام ، حسن ابراهيم حسن ، ج 4 ، ص 320 - 323 ؛ دايرة المعارف فارسى ، مادهء « فاطميان » ) .\r\nب : سقوط خلافت فاطمى و اندكى پس از آن مرگ نور الدين زنگى ، از چند گانگى مراكز قدرت و تصميم‌گيرى در جهان اسلام كاست ؛ و ميدان عمل به مردى داده شد كه به خوبى توانست از شرايط پيش آمده بهره گيرد و بزرگ‌ترين پيروزى را بهرهء مسلمانان گرداند .\r\n( 2 ) . شهرى قديمى در سوريهء فعلى بر كنار نهر العاصى كه صلاح الدين در سال 572 ه آن را گرفت ( ر . ك . دايرة المعارف فارسى ) .\r\n( 3 ) . دهكده‌اى در فلسطين ، غرب درياچهء طبريه ، نزديك اينجا صلاح الدين ايوبى بر صليبيان پيروز شد و قدرت آنان را نابود كرد . ( دايرة المعارف فارسى ، مادهء « حطين » ) .\r\n( 4 ) . براى آشنايى با موقعيت شهرهاى ياد شده ، ر . ك . نقشه‌اى ضميمه .\r\n( 5 ) . دايرة المعارف الاسلاميه ص 272 - 273 .\r\n","page_name":" 82 ","page_number":82},
  {"content":"\r\n\r\nگرفتن انتقام بود . ولى تهديد صليبيان شهر به ويران سازى اماكن مقدس و كشتن مسلمانان در بند ، وى را از اين تصميم باز داشت و پذيرفت كه مسيحيان در مقابل پرداخت سربها از شهر بيرون روند .\r\nبه‌دنبال آن افراد دارا و توانگر سربهاى خويش را پرداختند و آزاد شدند . كسانى هم كه توان اين كار را نداشتند به عنوان بنده فروخته شدند . در اين هنگام شمارى ازتوانگران مسلمان و مسيحى دخالت كردند و شمار بسيارى از اسيران را خريدند و آزاد كردند . به جز شمارى چند از افراد ناتوان و بيمار به كسى اجازهء اقامت در شهر داده نشد . مؤسسه‌هاى دينى مسيحيان در شهر ويران گرديد . قبة الصخره و مسجدالاقصى مرمّت شد و به مناسبت بزرگداشت اين واقعهء عظيم بيمارستانها و مدارس فراوان‌بنا گرديد . حضور اميران ايوبى و اقدام آنها به ساخت بناهاى فراوان بر شكوه اين روز افزود . همهء مسلمانان‌در آن روز شادمان بودند . به دنبال آن ، شهرهاى فلسطين كه در دست مسيحيان بود يكى پس ازديگرى به تصرف صلاح الدين در آمد . تنها چيزى كه در دست آنها باقى ماند انطاكيه ، طرابلس و چند شهر و دژ كوچك ديگر بود « 1 » .\r\nبد نيست كه در اينجا سخن رانسيمان را نيز دربارهء رفتار مسلمانان درهنگام فتح قدس بياوريم ، كه مىنويسد : « مردان پيروز افرادى شريف و با مروّت بودند . درست در همانجا كه در 88 سال پيش فرنگان از درياى خون گذشتند ، حتى يك خانه به يغما نرفت و به يك جاندار آسيب نرسيد . به امر صلاح الدين سربازان خيابانها و دروازه‌ها را زير نظر گرفتند و از هر گونه دست‌اندازى احتمالى به جان و مال مردم جلوگيرى به عمل آورند . . . به زودى مردم به صورت دو رشتهء طولانى شهر را پشت سر نهادند . يك گروه آنها كه يا به دست خود يا از بركت تلاشهاى « باليان » ، فديه‌شان داده شده بود و آزاد بودند ؛ و يك گروه آنها كه از عهدهء پرداخت فديه بر نيامده و به اسارت مىرفتند . حال اينان چنان رقت‌انگيز بود كه العادل به پيشگاه برادر شتافت و درخواست تا به پاس خدمات وى هزاران تن از اسيران را به دو بخشد .\r\nصلاح‌الدين التماس برادر را بر آورد و او بىدرنگ آزادشان كرد . بطريق ( كشيش ) هراكليوس\r\n\r\n\r\n","description":"","footnote":"\r\n( 1 ) . همان ؛ نيز ر . ك . تاريخ تمدن اسلام و عرب ، ص 414 ؛ كامل‌ابن‌اثير ، ذيل حوادث سال 583 ؛ سرگذشت فلسطين ، زعتير ، اكرم ، ترجمهء اكبر هاشمى رفسنجانى ، بى تا ، بى نا ، بى جا ، ص 67 - 68 ؛ تاريخ اورشليم ، ص 218 - 219 .\r\n","page_name":" 83 ","page_number":83},
  {"content":"\r\n\r\nكه براى تظاهر به نيكوكارى وسيله‌اى اين همه ارزان پيدا كرده بود ، در خواست كه تنى چند را نيز به دو بخشند . هفتصد تن ديگر به خاطر او و پانصد تن به احترام باليان آزاد شدند . آنگاه صلاح الدين اعلام كرد كه خود كليهء بانوان و مردان سالخورده را خواهد بخشود . بانوانى كه فديه‌شان داده شده بود ، با ديدگان گريان به پيشگاه شاه آمدند و گفتند كه بىشوهر و برادر كجا مىتوانند رفت - چون همه يا كشته و يا اسير شده بودند - صلاح‌الدين قول داد همهء شوهران اسير را آزاد گذارد و از خزانهء خاص خويش به هر زن بيوه و كودك يتيم فراخور شأنى كه داشت هديه‌اى عطا كرد . مهربانى و شفقت اين مرد درست نقطهء مقابل - نامردميهايى بود كه از نخستين مجاهدان فاتح صليب سر زد » « 1 » .\r\nهمو در جاى ديگر دربارهء شخصيت صلاح‌الدين مىنويسد : « چه اينكه كاميابيهاى او را پاسخ اجتناب‌ناپذير جهان اسلام به هماوردجويى فرنگان تجاوزكار بدانيم و چه اينكه آن را زائيدهء دورانديشى اميران بزرگى كه قبل از او برخاستند و چه اينكه به حساب كشاكشها و خامكاريهاى ابلهانهء فرنگان ياشخصيت بارز شخص وى بگذاريم ، در اين نكته جاى هيچ شكى نيست كه او توانست روح و قدرت خاوريان را به منصّهء ظهور رساند . در شاخهاى حطين و بر دروازه‌هاى اورشليم انتقام شكست مجاهدان از نخستين جنگاوران صليب گرفته شد .\r\nصلاح‌الدين نشان داده بود كه يك انسان شريف ، تاج پيروزى را چگونه بر سر مىگذارد » « 2 » .\r\n\r\n\r\n","description":"","footnote":"\r\n( 1 ) . تاريخ جنگهاى صليبى ، ج 2 ، ص 545 .\r\n( 2 ) . همان ، ص 552 - 553 . شايان ذكر است كه آوازهء جوانمردى صلاح الدين ايوبى در نزد اروپائيان ازوى شخصيتى ممتاز و قهرمان ساخته بود . در اين باره داستانهايى نقل شده است كه به افسانه شبيه‌تر است و اگر حقيقت داشته باشد ، به حق بى مانند است . براى نمونه ، نقل شده كه « در جنگ سوم صليبى سه پادشاه اروپايى يعنى ريچارد شيردل از انگلستان ، فردريك ريش قرمز از آلمان و فليپ اگوست از فرانسه عازم جنگ با مسلمانان گشتند . اما بر سر اينكه كدامشان فرمانده باشد ميانشان اختلاف افتاد . پس از گفت و گوهاى بسيار به اين نتيجه رسيدند كه براى تعيين فرمانده كل شخص صلاح الدين را داور قرار دهند . وى نيز اين پيشنهاد را با روى باز پذيرفت و همراه چند تن از خاصّانش به اردوگاه صليبيها رفت . وى پس از شنيدن اظهارات سه پادشاه عنوان كرد كه بايد هر كدامشان هنر و هوش خويش را بنماياند . به اين منظور ريچارد قطعه آهنى را با يك ضربت شمشير به دو نيم كرد . فردريك ميلهء آهنى را به دور بازوى خود پيچيد و فيليپ نيزه‌اى را تا نيمه در تيرك وسط چادر فرو كرد . صلاح الدين زور بازوى هر سه را مشابه دانست و پرسش اخلاقى مطرح كرد و پرسيد كه شهامت با چه چيز برازنده‌تر است ؟\r\nامپراتور فرانسه گفت : شهامت با شهرت برازنده است . فردريك گفت : شهامت با زور بازو برازنده است و ريچارد گفت : شهامت با جوانمردى برازنده است . پس از شنيدن سخنان سه پادشاه ، صلاح الدين ريچارد را به فرماندهى كل برگزيد و در حقيقت دلاورى را كه برازندهء خودش بود به هماوردى انتخاب كرد . در اين هنگام ، گويا يكى از همراهان خود صلاح الدين خواستار هنرنمايى او شد و فرمانده كل نيروهاى اسلام در برابر ديدگان اروپائيان دستمالى ابريشمين را به هوا پرتاب و آن را با شمشير به دو نيم كرد » . ( ر . ك . دانشمندان و مشاهير بزرگ جهان ، صدرى ، مصطفى ، انتشارات شقايق ، چاپ دوم ، 1372 ، ص 113 - 117 ؛ نقش قهرمان شرق در پيشگاه تاريخ ، ايوبيان ، عبيد الله ، كتابفروشى سعدى ، تبريز ، 1341 ، ص 131 - 138 ) .\r\n","page_name":" 84 ","page_number":84},
  {"content":"\r\n\r\n\r\nجنگ سوم\r\nاز دست رفتن بيت المقدس براى صليبيها بسيار گران تمام شد ، ولى با وجود باقى ماندن شهرهايى مانند صور ، انطاكيه و طرابلس در دست آنها ، روزنهء اميد براى پيشرويهاى آينده همچنان به رويشان باز بود . ويليام ، اسقف اعظم صور ، به اروپا رفت تا داستان از دست رفتن بيت المقدس را به اطلاع پادشاهان اروپايى رسانده از آنها تقاضاى كمك كند . در پى آن ، فردريك بارباروسا ، امپراتور آلمان ، پيش از همه عازم فلسطين گشت ، اما در راه سپاهيان وى به دست تركان غارت شدند و خود او نيز در رودخانه غرق شد . شخصيّت دومى كه عازم فلسطين گشت ريچارد اوّل مشهوربه شيردل ، پادشاه انگلستان ، بود ؛ كه در واقع همهء حوادث جنگ سوم را ماجراهاى مربوط به مبارزهء او با صلاح الدين ايّوبى تشكيل مىدهد . ريچارد كه بيم داشت فرانسويها در غياب وى قلمروش را متصرف شوند ، فيليپ آگوست ، پادشاه فرانسه ، را نيز با خود همراه ساخت . اما پس از رسيدن به عكا وى بيمار گرديد و به فرانسه باز گشت ؛ و در نتيجه صلاح الدين ماند و ريچارد شيردل . سپاهيان مسيحى به فرماندهى ريچارد ، بندر عكا را متصرف شدند و قرارشد كه ساكنان شهر با پرداخت دويست هزار سكهء طلا و 1600 اسير آنجا راترك كنند . به دليل تعلّل مسلمانان در ترك شهر ، ريچارد 2500 تن از اسيران را از دم تيغ گذراند ؛ و در مقابل صلاح الدين نيز فرمان داد تا از آن پس همهء اسيران مسيحى را به قتل رسانند . اما ريچارد ، با مشاهدهء وخامت اوضاع و مسابقهء بيهودهء خون ريزى ، به صلاح الدين پيشنهاد كرد كه خواهرش را به همسرى برادر صلاح الدين در آورد . به اين ترتيب كه مناطق زير سلطهء مسيحيان و نيز بخشى از بيت المقدس كابين عروس گردد و درگيريها پايان يابد .\r\nصلاح الدين نيز اين پيشنهاد مثبت را پذيرفت ، ولى كليسا زير بار نظر ريچارد نرفت « 1 » .\r\n\r\n\r\n","description":"","footnote":"\r\n( 1 ) . تاريخ جنگهاى صليبى ، ج 3 ، ص 45 - 94 .\r\n","page_name":" 85 ","page_number":85},
  {"content":"\r\n\r\nاز آن پس چندين نوبت ديگر سپاهيان دو طرف در مقابل يكديگر صف‌آرايى كردند ، اما گويا صحنهء نبرد بيش از آنكه صحنهء نمايش قدرت نظامى طرفين باشد ، صحنهء مقابلهء صفات والاى اخلاقى ريچارد و صلاح‌الدين گشته بود . شجاعت ريچارد او را در نظر صلاح‌الدين بزرگ مىنمود و از آن سوى عدالت ، شكيبايى و ميانه‌روى صلاح الدين نيز ريچارد را شكست داده بود . به هر حال در سال 1192 م ميان طرفين پيمان صلحى امضا شد و ريچارد به انگلستان بازگشت و جنگ سوم نيز پايان يافت « 1 » .\r\n\r\nجسارت به مكّهء مكرّمه و مدينهء منوّره\r\nصليبيها در همان دورانى كه هنوز بيت المقدس را در تصرف داشتند ، با سوء استفاده از عزيمت صلاح الدين به نواحى شمالى ، اقدام به كارى بسيار جسارت‌آميز كردند ؛ كه البته كيفرش را نيز به زودى ديدند . آنان در حركتى مذبوحانه به دو شهر مكّه و مدينه حمله كردند كه داستانش به قرار زير است :\r\nرينالد شاتيونى . . . در پاييز سال 1182 م ، همين كه از عزيمت صلاح الدين به شمال خبر يافت ، به عزم كارى برخاست كه سالها بود سوداى آن را به سر داشت و آن ، به آب افكندن ناوگانى بود بر سينهء درياى احمر به قصد تاراج كاروانهايى كه از طريق اين دريا قصد مكّه داشتند . رينالد حتّى بى ميل نبود كه بر شهر مقدس مسلمين نيز حمله كند . مقارن آخر سال رينالد به سوى ايله ، واقع در رأس خليج عقبه ، راند و زورقهايى را كه از چوب درختان جنگلهاى مآب ساخته و بر سينهء بحر الميّت آزمايش كرده بود ، با خويشتن برد و اين شهر را كه از سال 1170 م به بعد در چنگ مسلمين بود ، فرو گرفت ، ولى قلعهء شهر كه بر جزيرهء فرعون در آن نزديكى واقع بود و تاريخ نگاران فرنگى از آن به نام « ايل دوگرى » ياد كرده‌اند از پا ننشست . رينالد خود با دو سفينه براى محاصرهء قلعه باز ماند و مابقى به ناوبانى دزدان دريايى محلى بادبان بركشيدند و در حالى كه بلاد ساحلى مسير خويش را تاراج مىكردند ، در امتداد كرانهء افريقايى اين دريا به حركت درآمدند و چندان جلو رفتند تا به عيذاب ، بندر بزرگ « نوبى » ( نوبه ) در مقابل مكّه رسيدند و در آنجا بر سفينه‌هاى تجارى سرشار از نعمتى كه از\r\n\r\n\r\n","description":"","footnote":"\r\n( 1 ) . همان .\r\n","page_name":" 86 ","page_number":86},
  {"content":"\r\n\r\nعدن و هندوستان آمده بود ، دست يافتند و همه را به غنيمت گرفتند . گروهى نيز از آب برآمدند و يك كاروان عظيم بى دفاع را كه از وادى نيل مىآمد ، غارت كردند . يغماگران از عيذاب به ساحل عربستان رفتند و بعد از آتش افكندن در باراندازهاى « الحوراء » و « ينبع » ، - بنادر مدينه - تا الرابغ ، يكى از بنادر مكّه - ، نفوذ كردند و در نزديكى آن ، سفينه‌اى حامل زوّار را كه رهسپار جدّه بود ، به قعر آب فرستادند .\r\nعالم اسلام تكان خورد . حتى اميران موصل و حلب كه در برابر صلاح الدين دست در دامن فرنگان زده بودند ، از دوستى با قومى كه چنان بى پروا به حريم مقدسات دينى ايشان تجاوز كرده بود ، ننگ مىداشتند . ملك العادل ، برادر صلاح الدين و حكمران وقت مصر ، در دم به پا خاست و حسام الدين لؤلؤ ، درياسالارمصرى ، را با ناوگانى مملو از دريا نوردان مغربى شمال آفريقا مأمور تعقيب و گوشمالى غارتگران كرد . لؤلؤ ، بعد از نجات دادن قلعهء جزيرهء فرعون و پس گرفتن ايله كه چندى بود رينالد خود از آن رفته بود ، سر در پى يغماگران نهاد و در حوالى « الحوراء » ايشان را دريافت و ناوگانشان را منهدم كرد و تقريبا همه شان را دربند كشيد . تنى چند را به مكّه فرستاد تا سال بعد به هنگام زيارت ، طى تشريفات خاص در قربانگاه منى به كيفرشان رسانند و مابقى را به قاهره برد كه در آنجا همه شان را گردن زدند .\r\nصلاح الدين رسما قسم ياد كرد كه اين گستاخى رينالد را هرگز نبخشايد « 1 » .\r\nانجام اين حمله به نوعى پرده از نيّات اصلى صليبيها برداشت و نشان داد كه هدف اصلى آنان نه آزاد سازى بيت المقدس ، بلكه نابودسازى اسلام بوده است .\r\n\r\nجنگ چهارم\r\nاين جنگ كه در آغاز به هدف مصر تدارك ديده شده بود ، بر اثر حوادثى پيچيده از هدف اصلى منحرف گشت . سرانجام نيروهاى صليبى با وعده‌هاى شاهزاده‌اى به نام آلكسى به قسطنطنيه آمدند و او را به قدرت رساندند . اما پس از آنكه وى از انجام تعهداتش سر باز زد ، قسطنطنيه عروس شهرهاى آن روزگار را ، دستخوش تهاجم و تاراج ساختند و غنايم بسيارى فرا چنگ آوردند .\r\n\r\n\r\n","description":"","footnote":"\r\n( 1 ) . تاريخ جنگهاى صليبى ، ج 2 ، ص 509 - 511 ( به نقل از ابوشامه ، ص 5 - 231 ؛ ابن اثير ، ص 658 ) .\r\n","page_name":" 87 ","page_number":87},
  {"content":"\r\n\r\nآلبر ماله دربارهء رفتار صليبيها در قسطنطنيه چنين مىنويسد :\r\nدر تاراج قسطنطنيه ، قشونِ صليب مانند اقوام جاهله معامله كرد ، مثلًا مرمرها را خرد نمود و آثار مستظرفه را شكست تا سيم و زر و احجار كريمهء آن را ببرد . مجسمه‌هاى مفرغى را كه شاهكار هنرنمايى قديم بود ذوب كرد تا پول از آن سكّه كند . از آثار متبركه و ظريفه‌اى كه بعد از غارت 1204 م از قسطنطنيه آوردند ، امروز هم درونيز و بعضى از بلاد مغرب ديده مىشود . آنان طى اين تهاجم در قسطنطنيه امپراتورىاى را تشكيل دادندكه تا نيم قرن بعد ادامه يافت « 1 » .\r\n\r\nجنگ پنجم\r\nدر سال 1213 م پاپ اينوكتيوس سوم مسيحيان را به جنگ پنجم صليبى فراخواند . تبليغات وى عزم فرنگيان را بر جنگ برانگيخت ، در مجمع عمومى چهارم كه به سال 1216 م در لاتيران تشكيل گرديد 17 حزيران ( ژوئيه ) 1217 م به عنوان تاريخ آغاز حركت تعيين گرديد .\r\nپاپ با ارتشى متشكل از سربازان مجارى ، ايتاليايى ، آلمانى ، انگليسى و فرانسوى حركت كرد . پادشاه مجارستان به نام اندرنوس دوم به همراه دوكهاى اوستريا و باواريا خود را به فلسطين رساندند . آنان در يك نوبت با مسلمانان جنگيدند و پيروز شدند . پس از اين موفقيت پادشاه مجارستان به سرزمين خود بازگشت و ديگران آهنگ فتح سرزمين مصر كردند . آنان در سال 1219 م دمياط را به تصرف درآورده شمار بسيارى از اسيران را به قتل رساندند .\r\nمسلمانان كه تاب مقاومت در برابر آنان را نداشتند با آنان دربارهء صلح مكاتبه كردند ؛ و پذيرفتند كه قدس و ديگر جاهايى را كه در جنگ اول صليبى به دست فرنگيها افتاده بود به آنان واگذار كنند و در مقابل ، صليبيها مصر را ترك بگويند . آنان نيز پذيرفتند ولى قاصد پاپ اجازهء بستن پيمان صلح را به آنان نداد و از آنان خواست كه به سوى قاهره پيشروى كنند ، فرنگيان چنين كردند . اما در جنگى كه ميان آنان و مسلمانان روى داد به سختى شكست خوردند و بيشترشان به اسارت درآمدند . كسانى كه دمياط را در اختيار داشتند حاضر شدند كه در مقابل آزادى اسيران شهر را ترك بگويند .\r\n\r\n\r\n","description":"","footnote":"\r\n( 1 ) . همان ، ص 236 .\r\n","page_name":" 88 ","page_number":88},
  {"content":"\r\n\r\nامپراتور آلمان ، فردريك دوم ، از جمله كسانى بود كه براى اين حمله صليب برافراشته بود ، ولى از حركت طفره مىرفت . پاپ بر رفتن وى پاى فشرد و تهديد كرد كه در صورت خوددارى وى از حركت او را تكفير خواهد كرد . سرانجام فردريك در سال 1227 م عزم خويش را براى پيوستن به فرنگيان در فلسطين اعلام داشت . او سپاهى جرّار در اختيار داشت ، اما پس از طى مقدارى از راه بيمارى در سپاه او پيچيد . خود او نيز بيمار گشت و يا تمارض كرد و به كشورش بازگشت و سپاهش جز 000 / 40 نفر پراكنده شدند . اين گروه كه خود را به فلسطين رسانده بودند ، پس از شنيدن خبر عقب نشينى وى همه بازگشتند . ياتريك ( كشيش ) اورشليم موضوع را به پاپ گزارش داد و او فردريك را به شدت تكفير كرد . پس از آن وى در سال 1228 م با سپاهى گران آهنگ فلسطين كرد ، اما پاپ صليبيها را از اطاعت وى بازداشت . فردريك كه در اين شرايط توان جنگيدن را در خود نمىديد با سلطان مصر ، ملك كامل ايوبى كه در اين هنگام در سوريه بود ، دربارهء صلح مكاتبه كرد و با فرستادن هداياى فراوان به او وعده داد كه بر ضد دشمنانش همپيمان شود . فردريك سرانجام توانست سلطان را وادار كند قدس و مناطق همجوار آن چون بيت‌لحم ، ناصر ، و چند جاى ديگر را به او واگذار نمايد ، اما سلطان كامل با او شرط كرد كه كليساى ساخته شده بر جايگاه معبد سليمان به حال خود بماند و به عنوان مسجد جامع در دست مسلمانان قرار گيرد . مسلمانان در قدس از خودشان قاضى داشته باشند كه ميان آنها داورى كند . دو پادشاه پيمان صلحى ده ساله را به امضا رساندند . فردريك وارد قدس شد و يك روز در آنجا ماند . ا مور شهر را تا جاى ممكن سر و سامان داد و كليساى قيامت را زيارت كرد . تاجى را كه در قربانگاه كليسا بود گرفت و برسر نهاد و به عكا و از آنجا به اروپا بازگشت . به اين ترتيب جنگ صليبى پنجم پايان يافت . « 1 »\r\n\r\nجنگ ششم ( 626 - 627 ه / 1228 - 1229 م )\r\nاين جنگ به جاى آنكه نظامى باشد بيشتر ماهيت سياسى و ديپلماتيك داشت و البته براى صليبيها موفقيتى زودگذر به همراه داشت « 2 » . داستان از اين قرار بود كه سردار قشون صليبى ،\r\n\r\n\r\n","description":"","footnote":"\r\n( 1 ) . دايرة المعارف بستانى ، ص 20 - 21 ؛ نيز ر . ك . تاريخ جنگهاى صليبى ، ج 3 ، ص 160 - 204 و الحركة الصليبيه ، ج 2 ، ص 759 - 777 .\r\n( 2 ) .\r\n1 . ، \" \" .\r\n","page_name":" 89 ","page_number":89},
  {"content":"\r\n\r\nامپراتور فردريك دوم « 1 » ، از سوى پاپ تكفير گرديد و او نيز براى رفع اين تكفير راه شرق را در پيش گرفت . او به جاى جنگيدن با مسلمانان با آنها وارد گفت و گو شد و با مهارت خود بيت المقدس را از سلطان مصر ( ملك كامل ايوبى ) باز پس گرفت و با او پيمان اتحاد بست . اما اين سياست موجب اعتراضهاى فراوان گرديد و بار ديگر جنگ در سرزمين قدس در گرفت .\r\nبلافاصله پس از مرگ كامل نيروهاى فرانسوى عازم جنگ با مسلمانان گشتند و ملك صالح - جانشين كامل - چاره‌اى جز جنگيدن با آنها نديد . سرانجام در سال 1244 م بيت المقدس به دست مسلمانان افتاد و نزديك به هفتصد سال ( تا 1917 م ) در دست آنان باقى ماند « 2 » .\r\n\r\nجنگ هفتم ( 652 - 646 ه / 54 - 1248 م )\r\nپس از استيلاى خوارزمشاهيان « 3 » بر بيت المقدس به سال 1244 م ، بار ديگر صليبيها به انگيزش در آمدند و لويى نهم ، پادشاه فرانسه در سال 1248 م آهنگ مصر كرد « 4 » . او در وهلهء\r\n\r\n\r\n","description":"","footnote":"\r\n( 1 ) . فردريك دوم ، امپراتور مقدس روم ( 1194 - 1250 ) ، امپراتورى مقدس روم ( 1220 - 50 ) ، شاه آلمان ( 1212 - 20 ) ، شاه سيسيل ( 1197 - 1250 ) و شاه اورشليم ( 1229 - 1250 ) . با آنكه پيش از امپراتور شدنش به پاپ هونوريوس سوم قول داده بود كه در جنگ صليبى شركت كند ، مدتها اين كار را به تأخير انداخت تا آنكه پاپ گرگوريوس نهم او را تكفير كرد و وى عاقبت در 1228 م به راه افتاد ولى سفر او در واقع يك ديدار رسمى بود ؛ دريافا پيمانى منعقد كرد كه اورشليم ، ناصره و بيت لحم را به مسيحيان و مسجد عمر را به مسلمانان وامىگذاشت و در 1229 م به عنوان شاه اورشليم تاجگذارى كرد . ( دايرةالمعارف فارسى ، مصاحب ) . در دورهء حضور وى در بيت المقدس شايع شده بود كه وى براى فرود آمدن قريب الوقوع حضرت عيسى آن شهر را به تصرف در آورده است . طرفدارانش پيروزى وى را نشان تقدس و نزديكى او به خداوند مىدانستند ؛ و پس از فوت او در سال 1250 م انتظار داشتند كه او از قبر برخيزد و بار ديگر رهبرى آنان را به دست گيرد ( پيش گويىهاى آخر زمان ، اسكينر ، استفن ، ترجمهء دكتر على نظرى نائينى ، انتشارات المعى ، چاپ اول ، تهران ، ص 138 ) .\r\n( 2 ) . ر . ك . تاريخ قرون وسطى ، ج 4 ، ص 236 ؛ دايرةالمعارف فارسى ، مقالهء جنگهاى صليبى ؛ الموسوعة العسكريه ، مؤسسة العربيه للدراسات والنشر ، چاپ يكم ، بيروت ، ج 1 ، ص 802 .\r\n( 3 ) . خوارزمشاهيان يا خوارزمشاهيه - عنوان مشهور سلسله‌اى از سلاطين مسلمان خوارزم كه از سال 470 ه تا حدود 628 ه در مملكت خوارزم يا متعلقات آن حكومت كرده‌اند و در بعضى مواقع بر قسمت عمدهء بلاد خراسان و بعضى بلاد عراق و حتى آذربايجان نيز استيلا داشته‌اند . ( دايرةالمعارف فارسى ) . دربارهء پيامد حمله خوارزمشاهيان به بيت المقدس ، ر . ك . سفيران پاپ به دربار خانان مغول ، ويلتس ، دوراكه ، ترجمهء مسعود رجب‌نيا ، انتشارات خوارزمى ، تهران 1353 ، ص 77 - 78 .\r\n( 4 ) . صليبيها از زمان نور الدين زنگى و صلاح الدين ايوبى در صدد تصرف مصربر آمده بودند . زيراتصرف اين دياربه‌آنها امكان مىداد تا در صورت حملهء آن دو فرماندهء بزرگ به بيت المقدس عقبهء نيروهايشان را مورد حمله قرار دهند . به همين منظور براى پشتيبانى از شورشهاى مؤتمن الخلافه و عمارهء يمنى به مصر نيرو اعزام كردند و در سال 565 ه اسكندريه و در سال 569 ه دمياط را مورد حمله قرار دادند ؛ كه در هر دو نوبت به دست صلاح الدين شكست خوردند . در سال 615 ه جنگ پنجم صليبى به منظور تصرف مصر تدارك ديده شد ، اما پس از سه سال جنگ صليبيها شكست خورده و عقب نشستند و سى ماه بعد از آن لويى نهم جنگ هفتم را تدارك ديد ( مكتبة الحروب الصليبيه ، ج 2 ، ص 23 - 28 ) .\r\n","page_name":" 90 ","page_number":90},
  {"content":"\r\n\r\nنخست موفق گرديد دمياط را بى هيچ مقاومتى به تصرف درآورد ( 1249 م ) . در اين هنگام سلطان مسلمانان يعنى الملك الصالح نجم الدين ايوب بيماربود و در همان سال در المنصوره درگذشت و لويى پس از آگاهى بر اين موضوع ، به قصد وارد آوردن ضربهء نهايى بر مسلمانان عازم المنصوره گرديد . در اينجا بود كه مماليك بحرى « 1 » وارد كارزارى سرنوشت ساز گشتند .\r\nآنان اجازه دادند كه لويى در المنصوره پيشروى كند و سپس در يك حملهء غافلگيرانه سپاهش را در هم شكستند و خودش را نيز به اسارت درآوردند « 2 » .\r\nپس از اين حادثه دوران حضور مؤثّر مماليك در صحنهء سياست مصر آغاز گرديد . آنان تورانشاه ، آخرين پادشاه ايوبى ، را به قتل رساندند و زمام امور را به شجر الدر « 3 » همسرالملك\r\n\r\n\r\n","description":"","footnote":"\r\n( 1 ) . مماليك : نام سلسله‌اى از فرمانروايان مصر ( 650 تا 922 ه . ق ، مطابق 1252 تا 1517 م ) بدين توضيح كه مماليك‌جمع مملوك به معناى غلام است . . . سلاطين مماليك مصر از غلامان ترك يا چركسى بودند كه ابتدا جزو قراولان مزدور الملك الصالح قرار داشتند . . . اولين ايشان شجرة الدر زوجهء الملك الصالح است . . . ايشان دو طبقه‌اند مماليك بحرى و مماليك برجى و اين دو طبقه تا نيمهء اول قرن دهم هجرى مصر و شام را تحت اداره و حكومت خود داشتند . افراد آن سلسله‌ها با وجود سلطنت كوتاه و جنگهاى داخلى دائمى و كشتن يكديگر ممالك خويش را به خوبى اداره مىكردند و شهر قاهره هنوز از دورهء سلطنت ايشان آثارى دارد كه نمايندهء عشق و علاقهء سلاطين مملوك به صنايع مستظرفه و بناست . مماليك علاوه بر اين مردمانى جنگاور و دلير بودند و در مقابل صليبيون عيسوى و نيز اردوهاى تاتار مقاومتهاى سخت كردند ، مخصوصاً تاتارها را كه در قرن هفتم هجرى بر آسيا استيلا يافته و مصر را طرف تهديد قرار داده بودند چندين بار مغلوب نمودند . دورهء حكومت مماليك بحرى در سال 792 ه . ق به دست مماليك برجى از ميان رفت و مماليك برجى را به سال 922 ه . ق سلاطين عثمانى از ميان برداشتند ( لغتنامهء دهخدا به نقل از طبقات سلاطين اسلام ، لين پول ، ترجمهء عباس اقبال ، ص 70 تا 75 ) .\r\n( 2 ) . العصر المماليكى فى مصر و الشام ، عبد الفتاح عاشور ، سعيد ، دارالنهضة العربيه ، قاهره ، 1976 م ، ص 13 - 7 .\r\n( 3 ) . شجر الدر ( فوت : 655 ه ) ، سلطان مصر ، و تنها زنى است كه در دورهء اسلامى بر مصر فرمانروايى كرده است . وىهمسر الملك الصالح ايوب بود و چون ايوب در منصوره در جنگ با لويى نهم فرانسه درگذشت ( 647 ه ) ، اين زن مرگ او را پنهان نگاه داشت تا تورانشاه ، پسر ايوب ، از بين النهرين به مصر آمد . تورانشاه به دست مماليك كشته شد و شجرالدر بر سلطنت نشست . اما امراى سوريه از به رسميت شناختن وى امتناع كردند و خليفه مستعصم جانب آنها را گرفت و عزالدين ايبك بر سلطنت انتخاب شد و شجرالدر را به زنى گرفت . ( دايرة المعارف فارسى ) .\r\n","page_name":" 91 ","page_number":91},
  {"content":"\r\n\r\nالصالح نجم الدين ايوب سپردند . شجرالدرپس از رسيدن به قدرت با صليبيانى كه دمياط را در تصرف داشتند وارد گفت و گو گرديد و طبق توافقى كه به عمل آمد ، لويى و همهء كسانى كه از دوران « العادل » ايوبى به اسارت در آمده بودند ، به ازاى پرداخت هشتاد هزاردينار آزاد گشتند و در مقابل ، فرانسويها دمياط را تخليه كردند . لويى تعهّد كردكه هيچ گاه به سواحل اسلامى باز نگردد و مدت صلح ده سال تعيين گرديد « 1 » .\r\n\r\nصليبيها ، مغولان و مسلمانان\r\nاز مباحثى كه در موضع جنگهاى صليبى لازم است بدان اشاره گردد ، تهاجم مغولان به سرزمينهاى اسلامى در طى اين جنگها است . در دورهء جنگ پنجم صليبى ( سال 608 ه ) بود كه مغولان چونان سيلى بنيان كن به سوى سرزمينهاى اسلامى سرازير گشتند و آن را دستخوش نابودى و ويرانى ساختند . گزارشهاى تاريخى حاكى از آن است كه از سويى با وجود اعلام بىطرفى مغولان نسبت به اديان ، نسبت به مسيحيان نرمى و تساهل بيشترى نشان مىدادند ؛ و از سوى ديگر به دليل همسويى دو گروه متجاوز براى تصرف قلمرو مسلمانان و نيز گرايشهاى مسيحى برخى از حكمرانان مغول زمينه‌هايى براى همكارى ميان دو گروه نيز فراهم آمده بود . به ويژه آنكه ظهور مغولان ، براى مسيحيان يادآور افسانه « كشيش يوحنا » بود ؛ كه به آنها نويد مىداد روزگارى از سوى شرق شخصى با اين نام برمىخيزد و با كمك ، يا بىكمك شاهان مغرب زمين ، اسلام را ريشه‌كن و مشرق زمين را براى رسوخ دين مسيح آماده مىكند . « 2 »\r\nنخستين اقدام مسيحيان براى ارتباط با مغولان و دعوتشان به مسيحيت به دوران پاپ اينوسنت چهارم باز مىگردد . وى در سال 1245 م بر طبق تصميمى كه در شوراى مذهبى مسيحيان در سيون فرانسه تشكيل شد و با موافقت لويى نهم پادشاه فرانسه ، دو هيئت\r\n\r\n\r\n","description":"","footnote":"\r\n( 1 ) . مكتبة الحروب الصليبيه ، ج 3 ، ص 134 - 136 .\r\n( 2 ) . تاريخ مغول در ايران ، اشپولر ، برتولد ، ترجمه محمود سير آفتاب ، بنگاه ترجمه و نشر كتاب ، 1351 ، تهران ، ص 231 .\r\nبراى آگاهى بيشتر ر . ك . سفيران پاپ به دربار خانان مغول ؛ تيس ، دوراكه ، ترجمهء مسعود رجب نيا ، انتشارات خوارزمى ، تهران ، 1353 ، ص 13 - 38 ؛ فن الحرب الاسلامى ، ج 4 ، ص 227 .\r\n","page_name":" 92 ","page_number":92},
  {"content":"\r\n\r\nنمايندگى را به دربار خان بزرگ به مغولستان اعزام كرد ، گروه نخست پس از يك راهپيمايى پانزده ماهه در سال 1246 م در سيرا اردو ، نزديك قراقورم ، به لشكرگاه سلطنتى مغولان رسيد . گيوك - خان مغول - كه شمارى از مسيحيان نسطورى در جمع مشاورانش حضور داشتند ، فرستادگان پاپ را با مهربانى پذيرفت . ولى پس از خواندن نامهء پاپ كه وى را به عيسويت دعوت مىكرد به خشم آمد و در پاسخ نامهء پاپ به او فرمان داد كه همراه كليهء زمامداران باخترى براى بيعت با وى به درگاهش برود . با وجود اين پاپ اينوسنت همچنان اميدوار بود كه بتواند روزى مغولان را مسيحى كند . « 1 »\r\nدومين هيأت نمايندگى پاپ در سال 1247 م در تبريز به حضور بايچو ، سرادار مغول ، رسيده بود . بايچو در نظر اين فرستادگان مردى جسور و ناخوشايند جلوه مىكرد ، حاضر شده بود كه برضد ايوبيان با صليبيها ، همپيمان گردد . زيرا كه وى هوس رسيدن به بغداد را در سر مىپروراند و اگر حضور لشكرى از مبارزان صليبى نظر مسلمانان شام را به جاى ديگر معطوف مىكرد ، او آسان‌تر به مراد خودش مىرسيد . از اين رو دو پيك را همراه فرستادهء پاپ به رم فرستاد ، اما آن دو پس از سپرى كردن يك سال در آن شهر خبر آوردند كه بستن چنين پيمانى در حال حاضر ممكن نيست . « 2 »\r\nدر پى آن در دسامبر 1248 م كه سلطان لويى در قبرس بود ، دو تن مغول ، خود را به عنوان نماينده يكى از سرداران مغول به نام الجيله‌اى ، گماشتهء خان بزرگ در موصل ، معرفى كردند و نامه‌اى را مبنى بر هواخواهى صميمانه مغولان از مذهب عيسوى به وى تقديم داشتند . لويى كه از اين واقعه بسيار شادمان بود ، دو برادر را كه هر دو عربى بلد بودند ، از سوى خود روانهء دربار مغولان كرد . اين فرستادگان همچنان كه فراخور يك خان بيابانگرد نوعيسوى بود ، نمازخانه‌اى قابل حمل و چند يادبود مقدس براى تزيين محراب آن را با اضافهء چند هديهء مادى ديگر به پيشكش بردند . اما اين فرستادگان زمانى به مغولستان رسيدند كه گيوك قاآن مرده بود ، هداياى لويى نيز از سوى نايبان سلطنت به عنوان خراج تلقى گرديد و تنها چيزى كه فرستادگان براى لويى آوردند اين بود كه اين كار را همه ساله تكرار كند . با وجود اين رفتارِ بيرون از انتظار ، لويى همچنان اميدوار بود كه بتواند روزى مغولان را به كيش عيسوى درآورد . « 3 »\r\n\r\n\r\n","description":"","footnote":"\r\n( 1 ) . تاريخ جنگهاى صليبى ، رانسيمان ، ج 3 ، ص 310 .\r\n( 2 ) . همان ، ص 311 .\r\n( 3 ) . همان ، ص 312 .\r\n","page_name":" 93 ","page_number":93},
  {"content":"\r\n\r\nبدون ترديد چنانچه پاپها و پادشاهان اروپايى در اين هدف خود يعنى مسيحى كردن مغولان به موفقيت مىرسيدند ، پيروزى بزرگى بهرهء آنان مىگرديد . ولى چنين نشد . زيرا كه از آن سوى مغولان نيز اميدوار بودند كه روزى بتوانند پادشاهان اروپايى را زير فرمان خودشان درآوردند و فتوحاتشان را كامل گردانند .\r\nنخستين گزارش همكارى ميان مسيحيان و مغولان به دوران هولاكو باز مىگردد .\r\nهولاكو خان مغول كه مأموريت فتح ايران را يافت ، مادر و همسرى مسيحى و پيرو فرقهء نسطورى داشت و همين امر موجب شد كه به مسيحيان تمايل پيدا كند و بر مسلمانان سخت بگيرد . صليبيها در خاور نزديك و غرب اروپا نيز فرصت خوبى يافتند كه مغولان را مسيحى كنند . به اين منظور با آنها تماس گرفتند و آنان را بر ضد مسلمانان به انگيزش در آوردند . در منابع معاصر با صليبيها دلايلى وجود دارد كه ثابت مىكند پادشاه ارمنييهء كوچك « 1 » مسيحى بود و با هولاكو ارتباط برقرار كرد و طرح حمله به سرزمين شام و گرفتن بيت المقدس از مسلمانان و سپردن آن به مسيحيان را پى ريخت . « 2 »\r\nهولاكو خان موفق شد در مارس سال 1260 م دمشق را به تصرف در آورد و پس از آن استيلاى مغولان بر باقيماندهء سرزمين شام در هفته‌هاى بعد انجام پذيرفت و از اين هنگام دور مصر فرا رسيد « 3 » .\r\nدر مصر ، « مظفر قُطُز » « 4 » به حكومت رسيده بود و مغولان او را تهديد كرده خواستار تسليم او گشتند . اما او به اين تهديدها توجّهى نكرد و پس از كشتن چهار فرستادهء مغول سرهايشان\r\n\r\n\r\n","description":"","footnote":"\r\n( 1 ) . يا ارمنستان صغير ، عنوان دولتى است كه مهاجران ارمنى در كيليكيا تشكيل دادند و از 1080 تا 1375 م دوام يافت . اين دولت در جنگهاى صليبى و در هجوم مغول به آسياى غربى با مهاجمان همدست بود . ( ر . ك . دايرة المعارف فارسى ، ذيل واژهء « ارمنستان » .\r\n( 2 ) . العصر المماليكى فى مصر و الشام ، عبد الفتاح عاشور ، سعيد ، دارالنهضة العربيه ، قاهره ، چاپ دوم ، 1976 م ، ص 30 ، ( به نقل از سعيد عاشور ، الحركة الصليبيه ، ج 2 ، ص 1123 ) .\r\n( 3 ) . همان .\r\n( 4 ) . ملقب به الملك المظفر سيف الدين معزى ، ( فوت : 658 ه . ق ) سومين سلطان ( 657 - 658 ه ) مصر از سلسلهء مماليك‌بحرى . گويند او خواهرزادهء جلال الدين خوارزمشاه و پدرش پسر عموى جلال الدين بود . او به دست مغولان اسير و در دمشق به غلامى فروخته شده بود . الملك المعز ، عز الدين ايبك ، سلطان مصر او را خريد و به مصر برد و در 650 ه ق نايب السلطنهء خود ساخت . ( دايرةالمعارف فارسى ) .\r\n","page_name":" 94 ","page_number":94},
  {"content":"\r\n\r\nرا در چهار نقطهء شهر آويزان كرد . پس از آن « بيبرس » « 1 » نيز به قطز پيوست و هر دو فرمانده براى مقابله با مغولان آماده شدند « 2 » .\r\nبا مرگ « منگو خان » « 3 » ميان برادران وى اختلاف بروز كرد و هولاكو نيز شام را به‌سوى قراقورم ترك گفته ادارهء امور را به فرمانده كتبغا واگذار نمود . رفتن شمارى از سپاهيان مغول به همراه هولاكو موجب شد كه جبههء مغولان در شام تضعيف گردد ؛ و از آن سوى نيروى قطز تقويت شد . در حالى كه گروهى از فرماندهان ، قطز را از رويارويى با مغولان بيم مىدادند ، او عزم خويش را براى مبارزه با آنها جزم كرد و از اميران خواست كه نبايد در هنگام ضرورت جهاد را ترك كنند . سرانجام سپاه مسلمانان به فرماندهى بيبرس و سپاه مغولان به فرماندهى « بيدرا » در ژوئيه سال 1260 م ، در غزه رو در روى يكديگر قرار گرفتند . مسلمانان موفق شدند سپاه بيدرا را در هم بشكنند « 4 » .\r\nمماليك پس از اين پيروزى زيركى به خرج داده با صليبيهاى حاضر در عكا از در دوستى درآمدند تا مجبور به جنگيدن در دو جبهه نباشند و بتوانند از مسير قلمرو آنها به جنگ مغولان بروند ؛ كه مورد توافق آنان قرار گرفت . قطز با عبور از سرزمينهاى صليبيان عازم شام گشت تا آنجا را از چنگ مغولان به در آورد . او با به كار گرفتن يك حيلهء نظامى و پنهان ساختن سپاه خود در صخره‌ها و جنگلها ، كتبغا را كه يك پارچه آتش بود ، غافلگير كرد و موفق شد او را به قتل برساند و سپاه او را شكست دهد . اين واقعه در جايى به نام « عين جالوت » اتفاق افتاد ؛ و مغولان پس از دريافت اين ضربت در شام ، براى مدتى ، هم از تصرف مصر چشم پوشيدند و هم شام را ترك گفتند . اما در سال 1265 م به « بيره » - قلعه‌اى مهم بر ساحل فرات - حمله كردند ؛ كه با مقاومت شديد بَيْبَرْسْ - حاكم وقت مصر - مواجه شده مجبور به فرار گشتند « 5 » .\r\n\r\n\r\n","description":"","footnote":"\r\n( 1 ) . ملقب به الملك الظاهر ركن الدين ( 620 تا 676 ه . ق ) چهارمين سلطان ( 658 - 76 ه ) مصر از سلسلهء مماليك‌بحرى . در آغاز از غلامان ترك الملك الصالح نجم الدين ايوبى بود . در جنگ عين جالوت و قتل قطز ( 658 ه ) كه به دنبال آن روى داد شركت داشت . ( دايرة المعارف فارسى ) .\r\n( 2 ) . العصر المماليكى فى مصر و الشام ، ص 32 .\r\n( 3 ) . منكو قا آن ( فوت : 657 ه . ق ) خان بزرگ و قاآن ( 648 - 657 ه . ق ) مغول ، پسر تولى خان . وى به سبب تأخير درتشكيل قوريلتاى و به علت وجود تشتت و اختلاف نظر در بين شاهزادگان مغول ، دو سال بعد از وفات گيوك خان به مقام قاآنى برگزيده شد . وى برادر خود هولاكو خان را به تسخير ايران گسيل داد . ( دايرة المعارف فارسى ) .\r\n( 4 ) . الحركة الصليبيه ، عاشور ، سعيد عبد الفتاح ، مكتبة الانجلو المصريه ، قاهره ، چاپ چهارم ، ج 2 ، ص 899 .\r\n( 5 ) . العصر المماليكى فى مصر و الشام ، ص 43 .\r\n","page_name":" 95 ","page_number":95},
  {"content":"\r\n\r\n\r\n1 . پس از مرگ هولاكو\r\nهولاكو خان مغول در سال 1265 م در گذشت ، ولى نا آرامى ميان مغولان و مماليك همچنان ادامه يافت . زيرا « اباقا » پسر هولاكو - كه مسيحى نسطورى بود - با دختر امپراتور بيزانس ، « اباليولوجس » ، ازدواج كرد و در صدد بر آمد تا روابطش را با نيروهاى مسيحى در شرق و غرب مستحكم سازد و انتقام عين جالوت را در مصر و شام از مسلمانان بگيرد . اما اوضاع داخلى ايران اجازهء چنين كارى را به وى نمىداد و او ناگزير در سال 1265 م با فرستادن هدايايى نزد بيبرس خواستار مصالحه با او گرديد ، ولى بيبرس نپذيرفت . بار ديگر اباقا در سال 1268 م با فرستادن پيكى ، ضمن تهديد بيبرس خواهان صلح با وى گرديد ، ولى او تهديدها را به هيچ گرفت و گفت كه او را تا باز پس گرفتن همهء سرزمينهاى متعلق به خليفهء عباسى ، دنبال خواهد كرد « 1 » .\r\nدر سال 1269 م بار ديگر مغولان آهنگ سرزمين شام كردند . آنان براى حمله‌اى مشترك بر ضد مسلمانان با صليبيها همدست شدند . اين بار نيز بيبرس به مقابله با آنان شتافت و مغولان را ناگزير به عقب نشينى كرد . اباقا دست از تهاجم بر نداشت و در سال 1271 م به شام حمله كرد كه شكست خورد و بازگشت . در اين نوبت صليبيها به نفع هم‌پيمانهاى معنوى خويش وارد ميدان شدند ، ولى مسلمانان آنان را باز پس نشاندند . اباقا كه از شكست بيبرس نوميد گرديده بود ، با فرستادن پيكى خواستار دوستى وى گرديد و همزمان در سال 1272 م در حدود شام دست به اقدامهاى نظامى زد . اين بود كه بيبرس پيشنهاد او را نپذيرفت . به ويژه آنكه اباقا از وى خواسته بود كه خود يا يكى از برادرانش نزد او برود . در پى آن مغولان بار ديگر به قلمرو بيبرس حمله كردند ، ولى پس از دادن تلفات بسيار سنگين راه گريز در پيش گرفتند « 2 » .\r\n\r\n2 . تداوم ناكاميها\r\nپس از در گذشت بيبرس به سال 1277 م مغولان بار ديگر سرزمين شام را مورد حمله قرار دادند .\r\nاما جانشين بيبرس يعنى « محمد بن قلاوون » نشان داد كه در پايمردى از بيبرس چيزى كم ندارد . او موفق گرديد در سال 1281 م سپاه اباقا را در هم بشكند و به دنبال آن اباقا در سال 1282 م مرد « 3 » .\r\n\r\n\r\n","description":"","footnote":"\r\n( 1 ) همان ص 44 .\r\n( 2 ) همان ص 45 .\r\n( 3 ) همان ص 51 .\r\n","page_name":" 96 ","page_number":96},
  {"content":"\r\n\r\nبا مرگ اباقا روابط ميان مغولان و مماليك دستخوش دگرگونى شد . چرا كه جانشين « اباقا » يعنى « احمد تكودار » پيش از رسيدن به قدرت ، مسلمان شده بود . او طى نامه‌اى به قلاوون تمايل خود را براى صلح و ايجاد وحدت كلمه ميان مسلمانان ابراز داشت و خواستار اتّحاد مغولان و مماليك گرديد ؛ كه از سوى اينان نيز مورد پذيرش قرار گرفت . اما تكودار پس از آن زمان درازى نپاييد و اسلام وى موجب خشم مغولان و در نهايت قتل وى گرديد « 1 » .\r\nپس از او برادرش « ارغون » در سال 1284 م روى كارآمد و بار ديگر سياست دشمنى با مسلمانان از سر گرفته شد . پس از ارغون حكومت به فرزندش « غازان » رسيد كه با وجود گرويدن به اسلام و مخالفت با مسيحيان و بودائيان ، با مماليك سر ستيز گذاشت و در سال 1299 م سرزمين شام را مورد تهاجم قرار داد . در اين حمله سپاهيان قلاوون شكست خوردند و نيروهاى غازان خود را به بيت المقدس رساندند . اما پذيرش چنين وضعيتى براى قلاوون و مماليك آسان نبود و در تدارك ضد حمله بر آمدند . آنان در سال 1302 م سپاه غازان را مورد حمله قرار داده در « مرج الصفر » به سختى شكست دادند . اين شكست چنان تلخ و ناگوار بود كه غازان از شدت اندوه مرد « 2 » .\r\n\r\n3 . واپسين تلاشها\r\nپس از سقوط بندر - شهر عكا « 3 » در سال 690 ه / 1291 م دولت صليبى در سرزمين شام فروپاشيد و اين امر به مفهوم برباد رفتن زحمات و تحمل سختيهاى دويست سالهء ملتها و\r\n\r\n\r\n","description":"","footnote":"\r\n( 1 ) . تاريخ جنگهاى صليبى ، ج 3 ، ص 474 .\r\n( 2 ) . العصر المماليكى فى المصر و الشام ص 51 . آرى شكست فرجام همهء تجاوزهاست . حركتهاى تجاوزگرانه دايمى نيستند و سرانجام روزى متوقف مىگردند . چنين بود تهاجم مغولان كه پس از در نورديدن سرزمينهاى پهناور در آسيا و اروپا ، سرانجام به دست مملوكان مصر متوقف شدند و چنين خواهد بود سرنوشت اروپائيانى كه امروزه از آن سوى دنيا آمده و سرزمينهاى اسلامى را مورد تهاجم قرار داده‌اند .\r\n( 3 ) . اين شهر و دريابندر در سال 497 ه / 1104 م به تصرف بالدوين يكم - از پادشاهان صليبى - درآمد و نقطهء مركزىمتصرفات مسيحيان در فلسطين گرديد . در 583 ه ( 1187 م ) شهر تسليم صلاح الدين ايوبى گرديد ، ولى چون عكا براى مسيحيان اهميت حياتى داشت ، آن را محاصره كردند . پس از دو سال محاصره ، سرانجام در سال 1191 م با آمدن فيليپ دوم از فرانسه و ريچارد شيردل ، به تصرف مسيحيان درآمد از 626 ه ( 1229 م ) به بعد عكا مركز اصلى قدرت مسيحيان در فلسطين بود و پس از آنكه شهسواران مهمان نواز كليسايى در آنجا بنا كردند ، به نام سن ژان - د / آكر موسوم شد . در سال 690 ه / 1291 م سلطان ملك اشرف - از پادشاهان مماليك - آن را فتح كرد و بر استيلاى مسيحيان بر فلسطين پايان داد . ( دايرة المعارف فارسى ) .\r\n","page_name":" 97 ","page_number":97},
  {"content":"\r\n\r\nدولتهاى اروپايى و ناكامى مسيحيان براى تصرف اورشليم بود . اين فرجام ناخوشايند به دليل رفتارهاى ناپسند مهاجمان اروپايى گريزناپذير بود ؛ و البته كه آب رفته را ديگر نمىشد به جوى باز گردانيد . هيچ گونه اقدامى بنيادين در اين زمينه صورت نگرفت و چند مورد تلاشى كه انجام شد در پايان به شكست و نوميدى انجاميد . به گفتهء رانسيمان « مرگ دولت صليبى خبرى بود غم‌انگيز ، اما واكنشى را كه بايد برنينگيخت » « 1 » .\r\nدربارهء اينكه چرا آن شور و شوق التهاب دويست ساله فروكش كرد ، به طور عمده موارد زير را مىتوان مورد اشاره قرار داد :\r\n1 . پادشاهان اروپايى ، با وجود علاقه‌مندى به مسألهء اورشليم ، درگير مسائل و مشكلات داخلى كشورهاى خود گشته بودند .\r\n2 . فرقه‌هاى نظامى صليبى وظيفهء مقدس جانبازى در راه ارض قدس را از ياد برده و به زميندارى و سياست بازى روى آورده بودند .\r\n3 . قدرت معنوى پاپ رو به كاستى نهاده بود و اميدى به موفقيت جهاد در سرزمينهاى شرقى نمىرفت .\r\n4 . روابط دوستانهء مغولان و صليبيها رو به سردى گراييده بود .\r\n5 . سوداگران اروپايى منافع تجارى خويش را بر مصالح دينى ترجيح مىدادند و بيشتر از طرحهاى صلح طرفدارى مىكردند « 2 » .\r\nبا وجود اين كسانى در ميان قشر تحصيل كرده و سرد و گرم دنيا چشيدهء مسيحيت ديده مىشدند كه همچنان سوداى باز گرداندن سرزمين قدس را در سر مىپروراندند و در راستاى آن تلاش مىكردند و نقشه مىكشيدند . اين دسته از افراد بر اين باور بودند كه شكست نيروهاى صليبى نه به خاطر فقدان نيروى مادى و انگيزه‌هاى معنوى ، بلكه به دليل كاستيهاى طرحهاى جنگى و نيز فراهم نبودن زمينه‌هاى لازم براى انجام عمليات نظامى بوده است . به تعبيرى ديگر پادشاهان اروپايى استراتژى ويژه‌اى نداشتند . اين بود كه به طرز اعلام شده و\r\n\r\n\r\n","description":"","footnote":"\r\n( 1 ) . جنگهاى صليبى ، ج 3 ، ص 508 .\r\n( 2 ) . همان ، ص 511 - 512 .\r\n","page_name":" 98 ","page_number":98},
  {"content":"\r\n\r\nاعلام نشده فعاليتهاى گذشته مورد نقد قرار گرفت و پيشنهادهاى گوناگونى براى ادامهء مبارزه با مردمان باختر زمين ارائه گرديد كه فهرست و خلاصهء آنهابه قرار ذيل است :\r\n1 . در سال 1291 م كشيشى از فرقهء فرانسيسكن به نام « فيدنزيوى پادوائى » كتابى نوشت با عنوان « كتابى در باز پس گرفتن ارض قدس » ؛ و ضمن ارائهء تاريخى محققانه از ارض قدس ، نوع لشكرى را كه مىبايد براى باز پس گرفتن آن قيام كند توصيف كرد و مسيرهايى را كه اين لشكر بايد مىپيمود شرح داد .\r\n2 . در سال 1292 م مردى به نام « تاديوس » در كتابى شرح سقوط عكا را منتشر كرد . قصد وى بيشتر اين بود كه مردم مغرب زمين را براى باز پس‌گيرى سرزمين قدس بر سر غيرت آورد .\r\n3 . شخصى به نام « ريموند ليل » كه در سرزمينهاى اسلامى بسيار گشته بود و زبان عربى را خوب مىدانست به سال 1305 م در كتابى زير عنوان « پايان نامه » ضمن توضيح عقايد خودش برنامه‌اى انجام‌پذير پيشنهاد كرد ، مشتمل بر موارد ذيل :\r\nالف . خطيبان دانا ، عيسويان بدعت گذار و مسلمانان را به مسيحيت جذب كنند .\r\nب . در رأس سپاه شاهى جنگجو قرار گيرد و فرقه‌هاى نظامى زير فرمان او در آيند .\r\nج . در گام نخست بايد مسيحيان مسلمانان را از اسپانيا برانند و از آنجا پا به آفريقا گذاشته وارد مصر گردند .\r\nد . دو جزيرهء مالت و رودس به منظور ايجاد پايگاه براى لشكركشيهاى دريايى به تصرف درآيد .\r\nه . قسطنطنيه به وسيلهء اروپائيان تصرف گردد .\r\n4 . يك حقوقدان انگليسى به نام « پطر دوبوا » ، از پادشاهان اروپا خواسته بود كه زير فرمان فيليپ ، پادشاه فرانسه ، درآيند و ضمن نشان دادن مسيرى ويژه براى حركت لشكر ، راههاى تأمين هزينه‌هاى آن را نشان داده بود .\r\n5 . هتوم يا هتون كونكوسى ، شاهزادهء ارمنى در كتاب خويش زير عنوان « گلچينى از تواريخ مشرق » در سال 1307 م ، ضمن شرحى مختصر از تاريخ مديترانهء شرقى و بحثى دقيق از احوال امپراتورى هتوم ( حاتم ) ، از لشكركشى دريايى دو جانبه طرفدارى كرد . وى مىگفت كه بايد در قبرس و ارمنستان پايگاه ساخت و همكارى ارامنه و يارى صميمانهء مغولان را جلب كرد .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\n6 . مرد سياسى درگاه پاپ دهم ، يعنى « ويليام آدم » ، كه در مشرق زمين سفرها كرده و تا هندوستان رفته بود ، پيشنهاد داد كه مسيحيان بايد ناوگانى در اقيانوس هند نگاه دارند و تجارت دريايى مصر را قطع كنند ؛ و بار ديگر قسطنطنيه را نيز به تصرف در آورند .\r\n7 . « ويليام دوران » ، اسقف « ماند » ، در سال 1312 م با نوشتن رساله‌اى براى پاپ ، لشكركشى را توصيه كرد .\r\n8 . پيشوايان دو فرقهء ميهمان نوازان و سواران معبد نيز پيشنهاد دادند كه بايد پهنهء مديترانه از وجود مسلمانان پاك گردد « 1 » .\r\nبا توجه به شرايط حاكم بر آن دوره عملى شدن پيشنهادهاى ياد شده چندان آسان نبود . اما برخى از اين پيشنهادها به عنوان حاصل تجربهء گذشتگان ، نزد آيندگان به يادگار ماند و در برخورد با مسلمانان و مسألهء شرق مورد استفاده قرار گرفت .\r\nبارى چند حمله نيز صورت گرفت كه يكى از آنهابه فرماندهى پطر يكم ، پادشاه قبرس ، به اسكندريه بود . از آنجا كه حاكم اسكندريه به سفر حج رفته بود و نيروهاى حاضر در شهر نيز تكافوى مقابله با انبوه نيروهاى صليبى را نمىداد ، شهر سقوط كرد و خاطرهء غمناك سقوط اورشليم بار ديگر تكرار گرديد . رانسيمان رفتار صليبيها را در اين حمله چنين ارزيابى كرده است :\r\nاين پيروزى با يك وحشىگرى بىنظير جشن گرفته شد . دو قرن و نيم جهاد ، صليبيان را نكته‌اى از مردمى نياموخته بود . كشتار اهالى اسكندريه را فقط با كشتار اورشليم در سال 1099 م و قتل عام قسطنطنيه در سال 1204 م مىتوان برابر شمرد . در انطاكيه و عكا ، هرگز از مسلمين اين همه خون آشامى سر نزد . اسكندريه ثروتى بيكران داشت و مشاهدهء آن همه غنيمت بى حساب عقل از كلهء مهاجمان ربود . هيچ كس به جان امان نيافت و عيسويان بومى و يهوديان ، پا به پاى مسلمين در غلتيدند . حتى بازرگانان اروپايى مقيم شهر كارخانه‌ها و انبارهاى خويش را طعمهء تاراج بى دريغ ديدند . از مقابر و مساجد همه هتك احترام شد و زيور آلات آنها به يغما رفت يا آنكه نابود گشت . كليساها نيز از تعرض مصون نماند ؛ اگر چه يكى از بانوان بيباك ولى مفلوج قبطى ، با فداكردن سرمايه شخصى توانست بخشى از\r\n\r\n\r\n","description":"","footnote":"\r\n( 1 ) . جنگهاى صليبى ، ج 3 ، ص 507 - 517 .\r\n","page_name":" 100 ","page_number":100},
  {"content":"\r\n\r\nگنجينه‌هاى فرقهء خويش را نجات دهد ، خانه‌ها همه تاراج شد و هر خانه خدائى كه اموال خويش را بى درنگ و به طور يك جا تسليم نكرد ، به اتفاق همهء كسان خويش در دم به قتل رسيد . در حدود پنج هزار تن زندانى مسلمانان و يهود و عيسوى را بردند تا به غلامى بفروشند . رشته‌اى دراز از اسب و الاغ و اشتر اموال غارت شده را به كشتيها مىبرد ، و چون حمل آنهاپايان يافت ، چهار پايان نيز ، چون صاحبان خود ، به خون كشيده شدند . فساد اجساد حيوان و انسان سرتاسر شهر را از بوى گند آكنده بود « 1 » . چيرگى صليبها بر اسكندريه و قتل و غارت در اين شهر به ظاهر يك پيروزى نظامى به شمار مىآمد و به دلايل گوناگون از جمله دلايل تجارى شور و شوقى را براى ادامهء جنگ بر نينگيخت . بسته شدن اسكندريه ، به مثابهء يك بندر مهم تجارى ، موجب نگرانى و نارضاى بازرگانان غربى شد و بهاى ادويه و ابريشم شرقى كه غربيان با آن خو گرفته بودند فزونى يافت . غارت اسكندريه كينه‌اى كه مدت نيم قرن ميان مسيحيان و مسلمانان فرو خفته بود بيدار كرد . مسيحيان در قلمرو مصر مورد آزار و اذيت قرار گرفتند و مدت سه سال درهاى آرامگاه قدس برويشان بسته شد « 2 » .\r\nپس از آن به جز چند موفقيت زود گذر و چند حملهء بىحاصل كه به وسيلهء اروپائيان انجام شد ، اقدام جدى و چشمگير ديگرى صورت نگرفت ، و قدرت يافتن تركان عثمانى در آناطولى ، استراتژى نظامى اروپائيان را به طور كامل تغيير داد . آنان از اين پس ناگزير بودند كه براى رسيدن به قدس از سد نيرومند تركان متعصب و پيكار جو عبور كنند . تركانى كه بالكان را در نورديدند و قسطنطنيه را در معرض خطر قرار داده بودند « 3 » .\r\n\r\n\r\n","description":"","footnote":"\r\n( 1 ) . تاريخ جنگهاى صليبى ، ج 3 ، ص 529 .\r\n( 2 ) . تاريخ جنگهاى صليبى ، ج 3 ، ص 532 .\r\n( 3 ) . ر . ك . همان .\r\n","page_name":" 101 ","page_number":101},
  {"content":"\r\n . \r\n","description":"","footnote":"","page_name":" 102 ","page_number":102},
  {"content":"\r\n\r\n\r\nفصل ششم : جنگهاى صليبى در دوران عثمانى\r\nجنگهاى صليبى به مفهوم خاص آن يعنى حملهء اروپائيان به سواحل شرقى مديترانه ، به منظور آزاد سازى اورشليم ، به سال 1291 م با سقوط آخرين پايگاه نظامى صليبيها يعنى بندر عكا پايان پذيرفت « 1 » . ولى اين جنگها به مفهوم عام خودش يعنى جنگ ميان مسلمانان و مسيحيان همچنان ادامه يافت و تا روزگار كنونى نيز ادامه دارد . پس از قدرت يافتن تركهاى عثمانى « 2 » و تشكيل امپراتورى بزرگشان در آسياى صغير و شبه جزيرهء بالكان « 3 » ، دور ديگرى از جنگهاى صليبى آغاز گرديد ؛ با اين تفاوت كه بر خلاف جنگهاى پيشين كه طى آنها مسلمانان موضع تدافعى داشتند ، اينك موضع تهاجمى گرفته بودند و مسيحيان بايد در سرزمين خودشان به دفاع مىپرداختند .\r\n\r\n\r\n","description":"","footnote":"\r\n( 1 ) . ر . ك . تاريخ جنگهاى صليبى ، ج 3 ، ص 491 - 503 .\r\n( 2 ) . عثمانى ، امپراتورى [ به نام عثمان اول سر سلسلهء سلاطين آن 
  ] ، مملكت وسيع سابق كه تركيه كنونى جزئى از آن‌است و در اواخر قرن سيزدهم ميلادى ( هفتم هجرى ) ، مقارن انحطاط دولت سلاجقهء روم ، به وسيلهء آخرين مهاجمين ترك به شرق وسطى - كه در نتيجهء هجوم مغول به طرف غرب رانده شده بودند - در قسمتهايى از آسياى صغير تأسيس گرديد و به تدريج قدرت و وسعت يافت و بر قسمتهايى از اروپاى جنوب شرقى نيز مستولى شد و با قدرت و ضعف متفاوت تا 1922 م ادامه يافت . در اول نوامبر 1922 م ملّيّون ترك به رهبرى مصطفى كمال پاشا ، سلطان محمد ششم ، آخرين سلطان عثمانى را خلع كردند و اكتبر 1923 م حكومت جمهورى تركيه به رياست آتاتورك اعلام گرديد .\r\n( 3 ) . شبه جزيرهء جنوب شرق اروپا كه از رودهاى دانوب و ساوا به جنوب ممتد است . از غرب به درياهاى آدرياتيك و يونيائى ، از جنوب به بوسفور ، درياى مرمره ، دار دانل و درياى اژه و از شمال به درياى سياه محدود است . مشتمل است بر كشورهاى آلبانى و بلغارستان ، قسمت اروپايى تركيه ، جنوب شرق رومانى ، بيشتر يوگوسلاوى و زمينلا و يونان . . . ( دايرة المعارف فارسى ) .\r\n","page_name":" 103 ","page_number":103},
  {"content":"\r\n\r\nامپراتورى عثمانى آن وحدتى را كه در طول دويست سال جنگهاى صليبى ، مسلمانان از فقدان آن در رنج بودند ، ايجاد كرد . اين دولت توانست با يكپارچه ساختن بخش اعظم خاورميانهء اسلامى و نيز بخشهاى گسترده‌اى از شمال آفريقا نيرويى نظامى با قدرت تهاجمى فوق العاده پديد آورد و با تصرف كل قلمرو امپراتورى بيزانس در اروپا پيش برود و ملل بسيارى را مغلوب و خراجگزار خود گرداند . اين امپراتورى با برخوردارى از ماهيتى نظامى ، از نفوذ دينى و معنوى نيز برخوردار بود . به طورى كه مسلمانان شبه قارهء هند به شدت از آن هوادارى مىكردند و به سلاطين عثمانى به چشم رهبران دينى مىنگريستند .\r\nعثمانىها حدود پانصد سال قدرت برتر منطقهء بالكان و خاورميانه بودند و در طول اين مدت باب منازعه و كشمكش آنان با مسيحيان پيوسته باز بود . فرانسه ، انگلستان از يك سو و بعدها روسيه از سوى ديگر سخت با اين دولت در ستيز بودند . در اين ميانه روسيه از توان نظامى برترى برخوردار بود و چنانچه موضوع اختلاف منافع اين كشور با انگلستان در ميان نبود ، توان آن را داشت كه بخشهاى گسترده‌اى از خاك عثمانى را ضميمهء قلمرو خود سازد و به ويژه سلطهء خود را بر سرزمين فلسطينى به بهانهء پشتيبانى از پيروان كليساى ارتدوكس تحكيم بخشد . برخوردهاى نظامى ميان دولتهاى مسيحى با امپراتورى عثمانى دامنه‌اى بس گسترده دارد و غازيها ( مجاهدان ) ترك در جنگ با مسيحيان جانفشانى فراوان كردند ، به طورى كه مىتوان گفت كم‌تر جنگى را ميان اين كشور و دولتهاى اروپايى مىتوان يافت كه از انگيزه‌هاى دينى طرفين تهى باشد و از سوى اروپاييها موضوع حفظ ملت مسيح در برابر مسلمانان مطرح نباشد .\r\nاما از آنجا كه نوشتار حاضر گنجايش نقل همهء حوادث آن چند صد سال جنگ را ندارد ، تنها به نقل حوادث بسيار مهم و سرنوشت ساز اين رويارويى عظيم بسنده مىگردد .\r\n\r\nپيشروى در بالكان و عكس‌العمل صليبيها\r\n\r\nنبرد نيكوپوليس\r\nپيروزى عثمانيها در قلمرو امپراتورى بيزانس و اروپاى جنوب شرقى ، مسيحيان ساكن اروپاى غربى را به خشم آورد ؛ و پاپ بونيفا سوس نهم براى برپايى جنگ جديد صليبى ، در\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nفرانسه و سرزمينهاى دامنهء آلپ و جنوب آلمان به تبليغات پرداخت . در بهار سال 1396 م پادشاه مجارستان سپاهى نيرومند از مسيحيان اروپاى غربى گرد آورد و براى جنگ با عثمانيها آماده شد . اما به دليل نداشتن انگيزهء قوى دينى اين سپاه از هم پاشيد و « بايزيد » ، سلطان عثمانى ، موفق شد آنان را در « نيكوپوليس » به سختى شكست دهد . آنگاه بايزيد حاكمان شبه جزيرهء لاتينى « موره » را كه با صليبيها هم پيمان شده بودند به سختى گوشمال داد و سرزمينهايشان را ويران ساخت « 1 » .\r\n\r\nجنگ صليبى وارنا\r\nپس از آنكه مراد عثمانى در صدد بسط قدرت خويش در شمال « بالكان » برآمد ، نيروهاى مجارستانى به مقابلهء وى برخاستند . در اين وهله تركهاى عثمانى به سختى شكست خوردند و بار ديگر آتش جنگهاى صليبى بر افروخته شد . بر اثر تبليغات پاپ اوژن چهارم ، مسيحيان در مجارستان ، لهستان ، آلمان و فرانسه با شور و اشتياق فراوان از اين جنگ حمايت كردند .\r\nدر تموز - مرداد - سال 1443 م سپاه صليبى شهر « بوده » را به عزم جنگ با عثمانيها ترك گفتند كه به پيروزى آنها و بسته شدن پيمان صلح منتهى گرديد . اما اين پيمان به وسيلهء مجارها شكسته شد و جنگ بار ديگر در گرفت كه به پيروزى تركان عثمانى انجاميد « 2 » .\r\nجزئيات بيشتر اين واقعه در كتاب تاريخ تركيه چنين آمده است : « در نتيجهء انجمن مذهبى فلورانس در 1439 م ( 843 ه ) كه مردم را به اتحاد كليساى شرق و غرب اميدوار كرده بود ، پاپ اوژن چهارم انديشهء جنگ صليبى تازه‌اى كرده بود كه مىبايست تركان را به آسيا باز پس نشاند ، يا لااقل قسطنطنيه را كه بيش از پيش در تهديد بود از خطر برهاند . »\r\n« سپاه فراوانى مركب از مجارها و لهستانيها و آلمانها و والاكها به وسيلهء ولاديسلاو ، پادشاه مجارستان و لهستان ، گرد آمده بود . ژرژ برانكويچ امير صربها و جانشين استفان لازارويچ كه گاهى دست نشاندهء تركان و گاه دست نشاندهء مجارها بود به سپاه نصارا ملحق شده بود . اين سپاه نزديك بلغراد ( بلگراد ) از رود دانوب گذشت . »\r\n\r\n\r\n","description":"","footnote":"\r\n( 1 ) . تاريخ الشعوب الاسلاميه ، بروكلمان ، كارل ، تعريب ، نبيه امين فارس و منير البعلبكى ، دارالعلم للملايين ، بيروت ، چاپ يازدهم ، 1988 ، ص 419 - 420 . نيز ر . ك . تاريخ امپراتورى عثمانى و تركيهء جديد ، شاد ، استانفوردجى ، ترجمهء محمود رمضان زاده ، آستان قدس ، 1370 ، ج 1 ، ص 71 - 79 .\r\n( 2 ) . تاريخ الشعوب السلاميه ، ص 428 - 429 ؛ نيز ر . ك . تاريخ امپراتورى عثمانى و تركيه جديد ، ص 101 .\r\n","page_name":" 105 ","page_number":105},
  {"content":"\r\n\r\n« نخستين جنگ مهم نزديك نيش ( شهرى در صربستان ) در ماه نوامبر 1443 م ( رجب 847 ه ) رخ داد و نصارا فاتح شدند و تا صوفيه پيش رفتند و آنجا را گرفتند . جنگ ديگرى در ميان صوفيه و زلاتيتسا در گرفت ولى عبور از بالكان در آخرماه دسامبر چنان دشوار بود كه سپاه نصارا صرف نظر كرد . . . .\r\n« مراد مىبايست در همان موقع در آسيا با امير قره مان ايلى كه بر مستملكات او حمله برده و چندين شهر آن را نهب و غارت كرده بود جنگ بكند . سلطان از عهدهء او بر آمد ولى تصميم گرفت در اروپا صلح كند ، حتى اگر مجبور باشد امتيازات مهم بدهد . عهدنامه‌اى كه ده سال متاركه را پيش بينى مىكرد به امضاى مراد و ولاديسلاو رسيد و دو پادشاه يكى به قرآن و ديگرى به انجيل سوگند ياد كرد .\r\nسلطان مراد براى اثبات صلح‌طلبى خود از سياست كناره گرفت و پسرش را جانشين خود گردانيد . اما كاردينالى كه فرماندهى لشكر كشى پيشين صليبيها را بر عهده داشت و نيز شمارى از سران اروپا در صدد برآمدند تا صلح با تركان را نقض كنند . « انگلستان و فرانسه و دوك دوبورگونى و دولت « ميلان » و « منورانس » و نيز « ژن » و « جنوا » « 1 » دربار پاپ وعدهء مساعدت كرده بودند . كشتيهاى اين سه دولت اخير مىبايست بروند و بوغازها ( تنگه‌ها ) را متصرف شوند و سپاه ترك را مانع شوند كه وارد اروپا شود . . . .\r\n« سپاهى كه به فرماندهى پادشاه ولاديسلاو بود در اورسووه در 20 سپتامبر 1444 ( 6 جمادى الآخرة 848 ه ) از دانوب گذشت . فى الحقيقة عدهء آن بسيار كم‌تر از آنچه اميدوار بودند بود . بيشتر مركب از مجارها و ترانسيلو انيائيها به فرماندهى ژان دو هونياد و استفان باتورى و از لهستانيان و صليبيون ممالك مختلف به فرماندهى كاردينال سزارينى و از مزدوران بوسنوى و آلبانى و بلغار بود . . . رويهمرفته سپاه نصارا بيش از بيست هزار نبود . . . » « 2 » كسانى در صدد منصرف ساختن اين عده بر آمدند كه سودى نبخشيد . از آن سو مراد هم با اصرار وزيران خويش ناگزير شد در اين موقعيت خطرناك اختيارات را به دست گيرد . در نتيجه سپاه او و ولاديسلاو در يك روز به وارنه ( وارنا ) رسيدند .\r\n\r\n\r\n","description":"","footnote":"\r\n( 1 ) . ميلان ، منورانس ، ونيز و ژن از شهرها و بنادر ايتاليا مىباشند .\r\n( 2 ) . تاريخ تركيه ، سرهنگ لاموش ، ترجمهء سعيد نفيسى ، كميسيون معارف ، تهران ، 1316 ، ص 44 - 45 .\r\n","page_name":" 106 ","page_number":106},
  {"content":"\r\n\r\n« فرداى آن روز دهم نوامبر ( 28 رجب ) از بامداد جنگ شروع شد . با وجود افزونى بسيار شمارهء سپاه تركان كه لااقل 40000 مرد بودند ( بعضى از مورخين حتى مىگويند بيش از 100000 تن ) نخست نصارا فتح كاملى كردند . به فشار سوارانى كه به فرماندهى ژان دوهونياد بود ، قواى ترك تسليم شده و شروع كرده بودند پراكنده شوند . سلطان خود كه عدهء قليلى پاسبانان براى او مانده بود در خطر گرفتار شدن بود . »\r\n« بى باكى ولاديسلاو ، كه مىگويند مىترسيد تمام افتخار فتح نصيب پهلوان مجار شود ، نتايجى را كه پيش از آن به دست آمده بود از ميان برد . پادشاه لهستان به سوى خطوط دشمن پيش رفت و در صدد بود كه خود را به سلطان برساند . همراهان او صفوف يكى چريان ( ينى چريان ) « 1 » را در هم شكستند ولى ايشان دوباره نظام گرفتند و دوتن از ايشان به اسب شاه رسيدند . چون با يك ضربه تبر پاى اسب را بريدند به زمين افتاد و سوار را با خود مىكشيد و وى بدين طريق به دست يكى چريان افتاد . سر شاه را بريدند و بر نيزه‌اى كردند . متن عهدنامهء صلحى را كه او امضا كرده و به انجيل سوگند خورده بود بر سر نيزه ديگر كرده بودند . تركان اين خلف سوگند را نه فراموش كرده و نه عفو كرده بودند . »\r\nبه اين ترتيب تلاش صليبها براى رهانيدن قسطنطنيه از خطر سقوط ناكام ماند . سرانجام با تصرف قسطنطنيه « 2 » در ماه مه 1453 م ( جمادى الاولى 857 ه ) به دست سلطان محمد دوم عثمانى مشهور به فاتح ، يكى از بزرگ‌ترين حوادث تاريخ جهان رقم خورد .\r\n\r\nپس از فتح قسطنطنيه\r\nقسطنطنيه - استانبول كنونى - پايتخت روم شرقى بود . امپراتورى روم در سال 395 م به دو بخش شرقى و غربى تقسيم گرديد ؛ كه شبه جزيرهء بالكان و آسياى صغير بخشهاى عمدهء\r\n\r\n\r\n","description":"","footnote":"\r\n( 1 ) . ينى چرى ؛ در تركى به معناى قشون جديد ، در ارتش قديم عثمانى به سربازانى گفته مىشد كه از فرزندان مسيحيان‌ممالك مفتوحه تشكيل مىگرديد و تحت تعليمات سخت قرار داده مىشدند . ينى چريها بعدها قدرت فراوان پيدا كردند و در عزل و نصب سلاطين مؤثر شدند . در قرن 17 م بيشتر عضويت اين قشون ارثى بود و مسيحىزاده بودن ضرورتى نداشت . سلطان محمود دوم با يك قتل عام اينان را از ميان برد . ( دايرة المعارف فارسى ) .\r\n( 2 ) . پايتخت سابق امپراتورى بيزانس پس از آن امپراتورى عثمانى كه از سال 1930 م رسماً استانبول خوانده مىشود . ( دايرة المعارف فارسى ) .\r\n","page_name":" 107 ","page_number":107},
  {"content":"\r\n\r\nشرق آن را تشكيل مىداد . در نخستين تهاجم مسلمانان در سالهاى اوّل پس از هجرت ، فلسطين ، مصر ، آفريقا و سيسيل به تصرف مسلمانان درآمد و آلب ارسلان سلجوقى توانست در سال 463 ه / 1071 م طى نبرد ملازگرد قدرت نظامى روم شرقى را در هم بشكند و شخص امپراتور روم را به اسارت در آورد « 1 » .\r\nدر دوران جنگهاى صليبى اروپائيان كوشيدند تا بخشهاى از دست رفتهء امپراتورى روم شرقى را بازپس گيرند ، اما پس از ناكام ماندن در رسيدن به اين هدف ، قسطنطنيه را مورد تهاجم قرار داده در آنجا ايالتى لاتينى تشكيل دادند . در سال 1261 م ميخائيل هشتم ، قسطنطنيه را به تصرف در آورد و از آن پس براى مدّت دو قرن اين شهر در برابر تهاجم تركان عثمانى مقاومت كرد . تا آنكه سر انجام سلطان محمد دوم ، مشهور به فاتح آن را گشود ( سال 1453 م ) و امپراتورى روم شرقى را منقرض ساخت « 2 » .\r\nفتح قسطنطنيه بيش از آنكه براى عثمانيها سودمند باشد ، براى اروپاييها زيانبار بود .\r\n« جىشاو » در اين باره مىنويسد :\r\nفتح قسطنطنيه براى محمّد اهميّت استراتژيك مهّمى در بر نداشت ؛ چون عثمانيها پيش از آن توانسته بودند بى آنكه از قسطنطنيه بگذرند ، به داخل اروپا راه يابند . اما تسخير قسطنطنيه اروپا را از پايگاهى محروم كرد كه اگر در اختيار يك نيروى نظامى كار آمد قرار مىگرفت ، احتمالًا مىتوانست نظام دفاعى عثمانى را در هم شكند . در اختيار داشتن يك مركز بزرگ تجارى ، ادارى و نظامى ، روند يك سان سازى فتوحات سلطان را در امپراتورى عثمانى و نظارت بر آنها و دفاع از آنها را تسهيل مىكرد ؛ در عين حال نظارت بر آبراههاى بين درياى سياه و مديترانه بدين معنى بود كه گلوگاه تجارت اروپا با سرزمينهاى شمال و شرق در اختيار عثمانى قرار مىگرفت و از اين راه درآمد سرشارى كسب مىكرد .\r\nفتح قسطنطنيه عثمانيها را در مقام وارثان سنن امپراتورى قرار داد ، زيرا اين شهر بار ديگر به صورت مركز يك امپراتورى وسيع در آمد « 3 » .\r\n\r\n\r\n","description":"","footnote":"\r\n( 1 ) . ر . ك . تا دايرة المعارف فارسى واژه بيزانس ؛ الايام الحاسمه فى الحروب الصليبيه ، عسلى ، بسام ، دارالنفاس ، بيروت ، چاپ دوم ، ص 19 - 34 .\r\n( 2 ) . ر . ك . دايرة المعارف فارسى ، واژه بيزانس .\r\n( 3 ) . تاريخ امپراتورى عثمانى و تركيهء جديد ، ج 1 ، ص 111 .\r\n","page_name":" 108 ","page_number":108},
  {"content":"\r\n\r\nهمين اهميت ، قسطنطنيه را به صورت يك ايده آل دوم پس از اورشليم ، در آورد و صليبيها همانطور كه در آرزوى آزادى قدس بودند ، براى آزادى آن شهر نيز مىكوشيدند .\r\nشمار زيادى از پاپها و كاردينالها كوشيدند تا مردم را به صحنهء جنگ بكشانند و خود نيز از اين راه افتخارى كسب كنند . از آن جمله پيوس دوم بود كه با شور و حرارت فراوان مردم را به جنگ دعوت مىكرد ، ولى تلاشهاى وى سودى نبخشيد و او خود نوميد و سرخورده شد . او در مارس 1462 م يعنى نه سال پس از فتح قسطنطنيه از بى اعتبار شدن دستگاه روحانيت مسيحى خبر داد و چنين اظهار داشت :\r\nاگر بخواهيم در بارهء تشكيل يك شورا بينديشيم ، [ كنگرهء 
  ] منتوآ  ) autnem (  به ما مىآموزد كه چنين ايده‌اى بيهوده است . اگر براى درخواست كمك نزد پادشاهان نماينده بفرستيم ، به آنان مىخندند . اگر از روحانيون عشريه طلب مىكنيم ، آن را به شوراى آينده موكول مىكنند . اگر اظهار خوشنودى مىكنيم و اعانهء پولى را با هداياى معنوى تشويق مىكنيم ، متّهم به آزمندى مىگرديم . مردم فكر مىكنند كه مقصود اصلى ما كنز كردن طلا است ، هيچ كس حرف ما را باور ندارد . ما همانند بازرگانان ورشكسته بىاعتبار شده‌ايم « 1 » . .\r\nالبتّه درست است كه مقامهاى كليسا و بزرگان روحانى مسيحى پس از فتح قسطنطنيه به وسيلهء عثمانى خود را شكست خورده و بىاعتبار يافتند ، ولى اين فتح بزرگ چنان تأثيرى در تمدّن و فرهنگ جهان گذاشت كه به نوشتهء دكتر نوايى « مورخين اروپايى آن را يكى از سر فصلهاى تاريخ بشر يعنى پايان دوران قرون وسطى و آغاز تمدن جديد شمرده‌اند » « 2 » .\r\n\r\n\r\n","description":"","footnote":"\r\n( 1 ) . 1 . ، 632 ) زا ل‌قن ه‌ب ، . - .\r\n. . ) 0691 ( ، . 732 ( .\r\n( 2 ) . ايران و جهان ج 1 ، ص 107 . آقاى دكتر نوايى در ادامهء مطلب در بارهء تأثير فتح قسطنطنيه بر تاريخ جهان و اروپا و چنين مىنويسد : « مجملًا اينكه از لحاظ بازرگانى ، تركان سدّى در برابر تجارت اروپا و مشرق زمين شدند و با تصرف پايگاههاى تجارتى دولت « ونيز » ، عرصه را بر اين ملت كوچك ولى پر تلاش و سود جوى مغرب زمين تنگ كردند . به نحوى كه آنان و همكيشانشان در جست و جوى راههاى ديگرى براى تجارت با مشرق بر آمدند و اين كوشش از طرفى منجر به كشف آمريكا شد ( 1492 م ) و از طرف ديگر به كشف راه دريايى هند از راه « دماغهء اميد نيك » و وصول به اقيانوس هند به وسيلهء « واسكو دوگاما » انجاميد . اين پيشامدها كه بسيارى از نظريات قدما را در بارهء جهان باطل كرد و همچنين آشنايى فراوان و نزديك اروپائيان با تمدن و فرهنگ ملل مشرق زمين ، از طريق جنگ يا صلح با مسلمانان ، اعتقاد كوركورانه آنان را نسبت به عقايد ارسطو كه بيش از هزار سال حكومت بلا منازع بر مغزهاى مردم جهان خاصّه اروپائيان داشت متزلزل كرد و انديشه‌هاى نو در اروپا به وجود آمد و همين بارقه‌هاى ذهنى در اروپاى غربى موجب رواج بازار دانش و هنر و مايه انتشار علوم جديد گرديد و اين همان نهضتى است كه در اروپا به رنسانس شهرت يافته است . ( ايران و جهان ، ج 1 ، ص 107 ) .\r\n* در مبحث « علل آمدن صليبيها به ايران » در اين باره با تفصيل بيشترى سخن خواهيم گفت .\r\n","page_name":" 109 ","page_number":109},
  {"content":"\r\n\r\n\r\nنبرد در دريا\r\nيكى از مهم‌ترين و سرنوشت سازترين صحنه‌هاى نبرد ميان صليبيان و مسلمانان در روزگار عثمانى منطقه درياى مديترانه و سرزمينهاى ساحلى آن بوده است . تا سدهء دهم هجرى / شانزدهم ميلادى ، مسلمانان با برخوردارى از مزيّت حضور در اسپانيا برترين قدرت دريايى مديترانه بودند . اما پس از عقب نشينى از آن سرزمين و در سده‌هاى نخستين ظهور عثمانى ، اين اقتدار از كفشان رفت و كشورهاى اروپايى ، به ويژه اسپانيا ، با ايجاد پايگاههاى مستحكم دريايى در سواحل مراكش و الجزاير ، كنترل مديترانه را به دست گرفتند « 1 » . .\r\nولى دريانوردان فعّال در مديترانهء مركزى و شرقى در مقابل فعاليّت موفق دريايى اروپائيان از پاى ننشستند و با كوشش فراوان خود نفوذ امپراتورى عثمانى را در مديترانه گسترش دادند . دو تن از مشهورترين دريا نوردان كه عرصهء دريا را به شدّت بر اروپائيان تنگ كردند دو برادر ترك به نامهاى « عروج رئيس » و « خضر رئيس » بودند . اين دو موفق گشتند در سال 908 ه 1503 م در يكى از بنادر تونس به نام « گولتا » ، امپراتورى دريايى نيرومندى را پديد آورند . پس از در گذشت عروج رئيس ، برادرش خضر جاى وى را گرفت و به يك قهرمان دريايى بزرگ تبديل گرديد . او در نزد مسلمانان به خير الدين و در نزد اروپائيان ، كه بسيار از وى ترسناك بودند ، به « بارباروسا » - ريش قرمز - شهرت داشت « 2 » .\r\nخير الدين توانست كه قلعهء اسپانيائيها را در الجزيره در سال 1529 م به تصرف در آورد و آن را به پايگاه خويش تبديل كند . او خود را به عنوان يك دريا نورد بزرگ در مديترانه مطرح ساخت كه ناوگانهاى او تا ايتاليا را تهديد مىكردند . او چنان تهديدى به شمار مىرفت كه وقتى نمايندگان پادشاهى فرانسه در سال 1533 م براى مبادلهء مجارستانِ كُرونى - كه در سال\r\n\r\n\r\n","description":"","footnote":"\r\n( 1 ) . 1 . ، . 342 - 642 .\r\n( 2 ) . تاريخ امپراتورى عثمانى و تركيه جديد ، ج 1 ، ص 176 .\r\n","page_name":" 110 ","page_number":110},
  {"content":"\r\n\r\n1532 م به وسيلهء مسيحيان باز پس گرفته شده بود - با تركها وارد گفت و گو شدند ، از آنها خواستند تا تسليم الجزيره به اسپانيا را نيز در مفاد عهدنامه بگنجانند « 1 » . .\r\nتصرف تونس در سال 1534 م به دست خير الدين ، مسيحيان را سخت به وحشت افكند .\r\nچرا كه وى از آنجا با ايتاليا فاصلهء اندكى داشت . در پى آن « كارل پنجم » - امپراتور امپراتورى مقدس روم و شاه اسپانيا ( 1516 - 56 ) - دنياى مسيحيت را به يك جنگ صليبى فرا خواند و به مردم وعده داده شد كه به ازاى شركت در جنگ ، گناهانشان بخشيده مىشود . نيروى دريايى مهمّى بسيج گرديد . پاپ پل سوم ، شهسواران ميهمان نواز و پرتغاليها پول و كشتى جنگى فراوان گسيل داشتند و موفق شدند خير الدين را شكست دهند . پيروزى بر پايگاه دريايى تونس چنان شور و هيجانى در ميان مسيحيان پديد آورد كه قفلها و چفتهاى درهايش را به رُم بردند و در جشن با شكوهى كه ترتيب داده بودند به نمايش گذاردند « 2 » . .\r\nدر سال 1550 م ناوگانى براى محاصرهء مهديه ، كه در اختيار جانشين خير الدين بود ، اعزام گرديد ؛ كه وى به سرعت از ميدان به در رفت . در سال 1551 م جنگى صليبى دريايى عظيم ديگرى تدارك ديده شد ، اما اين جنگ به پيروزى تركان عثمانى انجاميد و شمار زيادى از جنگجويان صليبى به اسارت در آمدند و به قسطنطنيه انتقال يافتند « 3 » .\r\nدر سال 1572 م اتحاد مقدّس تشكيل گرديد ، و پاپ پيوس پنجم ( 1566 - 72 ) ، صليبيان را با همان عبارات پاپ « انيوسنت سوم » ، در حدود چهار سده پيش از آن مورد خطاب قرار داد و براى تشويق آنها در جنگ چنين گفت :\r\nنصيحت و پند و تقاضاى ما از اشخاص اين است كه با مرد و مال به اين جنگ بسيار مقدس بپيوندند . . . به همهء كسانى كه خود در جنگ شركت نمىكنند ولى متناسب با امكانات و موقعيّتشان در زندگى ، عهده دار هزينهء مرد ديگرى مىشوند . . . و به كسانى همانند آنها كه شخصاً ولى با هزينهء ديگران شركت مىكنند و پذيراى مخاطره‌هاى جنگ مىشوند . . . ما آنان را به طور كامل مورد عفو قرار مىدهيم و همهء گناهانشان را كه به طور شفاهى و با قلبى پشيمان\r\n\r\n\r\n","description":"","footnote":"\r\n( 1 ) . 1 . ، . 442 .\r\n( 2 ) . 2 . ، . 742 .\r\n( 3 ) . همان .\r\n","page_name":" 111 ","page_number":111},
  {"content":"\r\n\r\nبه آنها اعتراف كرده‌اند ، به طور كامل مورد عفو قرار مىدهيم ؛ درست همانند نياكانمان ، يعنى كشيشان بزرگ رُم ، كه به طور معمول گناه كسانى را كه به جنگهاى مقدس اعزام مىشدند ، مورد گذشت قرار مىدادند « 1 » . .\r\nاما با وجود اعزام سربازان و ناوگانهاى فراوان جنگى و نيز نيروهايى كه از اطريش به كمك آمد ، جنگجويان صليبى شكست خوردند و با وجود تلاش بسيار پاپ ، [ گريگورى سيزدهم ( دورهء پاپى : 1572 - 85 ) 
  ] ، اتحاد مقدّس در سال 1573 م از هم پاشيده شد . نيروهاى اسپانيايى به شمال آفريقا باز گشتند و تلاشهاى پاپ كه باقيماندهء عمرش را براى ايجاد اتّحادى مجدّد سپرى كرد ؛ نافرجام ماند « 2 » .\r\nاسپانياييها و پرتغاليها ، بيش از ديگر كشورهاى اروپايى در شمال آفريقا فعّاليت داشتند و شهرهاى واقع در حاشيهء جنوبى مديترانه پيوسته ميان آنها و عثمانيها دست‌به‌دست مىگرديد . نبردهاى چندى ميان طرفين روى داد . در سال 1574 م در حالى كه اسپانيا مايل به صلح با عثمانيها بود ، پرتغاليها به يك لشكركشى بزرگ اقدام كردند ؛ كه در نهايت به شكست خودشان انجاميد و هشت هزار تن از آنان كشته شدند و پانزده هزار تن نيز به اسارت در آمدند « 3 » . گرچه جنگ درياها شكست پياپى مسيحيان را به همراه داشت ، اما براى مسلمانان نيز پيامدهاى ناگوارى به بار آورد ؛ چرا كه صليبيها به فكر دور زدن مسلمانان از راه درياها افتادند ؛ و پس از كشف « دماغهء اميد نيك » « 4 » به وسيلهء پرتغاليها ، ايدهء محاصرهء مسلمانان از پشت ، صورت حقيقت به خود گرفت . دريانوردان پرتغالى از آن طريق خود را به هندوستان رساندند و بابستن راههاى دريايى خليج فارس و درياى سرخ ، دريانوردان را زير فشار قرار دادند تا از مسير زير نفوذ آنان استفاده كنند ؛ و اين موضوع بيش از هر جاى ديگرى مصر و سوريه را در تنگناى اقتصادى قرار داد .\r\n\r\n\r\n","description":"","footnote":"\r\n( 1 ) . 1 . ، . 2 . 94 . زا ل‌قن ه‌ب ، . . ، ، . 4 ) 4891 ( ، . 6701 ، 621 ( .\r\n( 2 ) . همان ، ص 249 .\r\n( 3 ) .\r\n2 . ، . 722 .\r\n( 4 ) . دماغه‌اى بر ساحل جنوب غربى ايالت كاپ ، جنوب آفريقاى جنوبى . « دياش » در سال 1488 م آن را دور زد و نام‌كابوتور منتوز و [ / دماغهء طوفانها 
  ] بر آن نهاد . واسكو دوگاما در مسافرت به هند از آن گذشت ( 1497 ) . ( دايرة المعارف فارسى ) .\r\n","page_name":" 112 ","page_number":112},
  {"content":"\r\n\r\nهر چند تهديد پرتغال بيشتر جنبهء اقتصادى داشت ، [ ولى 
  ] هدف مذهبى مشخصى را نيز دنبال مىكرد . پاپ اين رسالت را به آنان واگذار كرده بود كه جهان اسلام را از پشت محاصره كنند و مسيحيت را به خاور ميانه باز گردانند . در عين حال اسپانيا نيز در دنياى نو ( آمريكا ) همين مقصود را دنبال مىكرد « 1 » .\r\nعثمانيها نيز در مقابل تلاش پرتغاليها دست به كار شدند و پس از پيروزى بر مماليك در مصر ، ناوگان نظامى آن كشور را باز سازى كردند . در همين روزگار يعنى حدود سال 937 ه / 1530 م ، فرمانرواى گجرات هند كه مورد تهاجم پرتغاليها قرار گرفته بود ، از سلطان عثمانى تقاضاى كمك كرد . به دنبال آن در سيزدهم ژوئن 1538 م / 945 ه ناوگانى به فرماندهى خادم سليمان پاشا ، حكمران مصر ، گسيل شد « 2 » .\r\nوى در هنگام عبور از عدن و يمن ، با استفاده از اختلافات حكومتهاى محلى ، نواحى ساحلى را تصرف كرد و به پايگاههاى پيشرفته مهم و جديدى دست يافت كه امپراتورى مىتوانست با استفاده از آنها منطقهء درياى سرخ را از تهاجمات آيندهء مسيحيت حفظ كند . اين در واقع موفقيت‌آميزترين دستاورد اين لشكر كشى بود . زمانى كه ناوگان خادم سليمان به گجرات رسيد ، به جاى فرمانروايى كه از سلطان در خواست كمك كرده بود ، يكى از پسرانش حكومت مىكرد و او منكر چنين تقاضايى شد و در واقع شهر را به صورت اردوگاه نظامى سربازان پرتغالى در آورد تا از ورود عثمانيها به شهر جلوگيرى كنند . كمبودهايى كه براى نيروهاى عثمانى ايجاد شده بود و بيم از اينكه ناوگان پرتغاليها راه عقب نشينى را بر آنان سد كند ، سرانجام عثمانيها را واداشت كه به مصر باز گردند « 3 » .\r\nگرچه نبردهاى دريايى عثمانيها براى دوره‌اى كوتاه صليبيها را در تنگنا قرار داد و امنيت كشورهاى اروپايى را در معرض تهديد قرار داد ، ولى انگيزه‌هاى بسيار نيرومند اروپائيان براى كسب سودهاى گزاف و كشف سرزمينهاى جديد و به طور خلاصه استعمار ملتهاى غير اروپايى موجب گرديد كه ناوگانهاى بازرگانى و نظامى نيرومندى ايجاد كنند و تجارت و\r\n\r\n\r\n","description":"","footnote":"\r\n( 1 ) . تاريخ امپراتورى عثمانى و تركيه جديد ، ج 1 ، ص 182 .\r\n( 2 ) . همان .\r\n( 3 ) . همان ، ص 182 - 183 .\r\n","page_name":" 113 ","page_number":113},
  {"content":"\r\n\r\nقدرت دريايى را به انحصار خود در آورند و دامنهء نفوذ نيروهاى دريايى شان را تا اقصى نقاط جهان گسترش دهند .\r\n\r\nمنازعه بر سر اماكن مقدسه و جنگ كريمه « 1 »\r\nوجود پيروان كليساهاى ارتدوكس و پروتستان در فلسطين - كه در قلمرو امپراتورى عثمانى قرار داشت - بهانه‌اى بود تا كشورهاى فرانسه و انگلستان از يك سو و كشور روسيهء تزارى از سوى ديگر ، در امور آن سرزمين دخالت كنند ؛ موضوعى كه به نوبهء خود زمينهء بروز جنگ كريمه را فراهم آورد .\r\nهر يك از فرقه‌هاى گوناگون مسيحى حاضر در فلسطين در صدد بودند تا ادارهء يكى از مكانهاى مقدس را به دست گيرند و در آنجا مراسمى ويژه برپا كنند ؛ و همين امر موجب بروز منازعه در ميان آنها مىگشت . سلاطين عثمانى نيز مىكوشيدند تا اربابان كليساهاى طرفين را متقاعد سازند كه دامنهء اختلافاتشان به خود منطقه محدود بماند و از گشوده شدن پاى نيروهاى بيگانه جلوگيرى شود . اما در سال 1829 م / 1245 ه با پشتيبانى روسيه از كشيشان ارتدوكس تعادل ايجاد شده ميان گروههاى گوناگون مذهبى به هم خورد .\r\nتزارنيكلا ، دو صومعهء مسيحيان ارتدوكس را به منظور استفادهء آنان بازسازى كرد ( 1841 م / 1257 ه . ق ) و به دنبال آن زايران روسى به سوى اورشليم سرازير شدند . در واكنش به اين اقدام ، حكومت فرانسه به پشتيبانى از كشيشان لاتين برخاست و براى آنها امتيازهاى تازه‌اى تقاضا كرد . در اين ميان سلطان عثمانى مىكوشيد تا از دخالت در امور مذهبى مسيحيان خوددارى ورزد ، اما غافل از اينكه در پس اين دعاوى مذهبى انگيزه‌هاى سياسى نهفته است « 2 » .\r\nروسيه در مقابل امتيازات اعطا شده به لاتينها خواستار امتيازاتى براى ارتدوكسها گرديد و پس از مواجه شدن با مخالفت سلطان عبدالمجيد اوّل عثمانى - كه زير تأثير دسيسه‌هاى\r\n\r\n\r\n","description":"","footnote":"\r\n( 1 ) . شبه جزيره جنوب شوروى سوسياليستى سابق اوكرائين ، بر ساحل شمالى درياى سياه ( دايرة المعارف فارسى ) .\r\n( 2 ) . ر . ك . تاريخ امپراتورى عثمانى و تركيهء جديد ، ج 2 ، ص 236 - 246 ؛ دايرةالمعارف فارسى ، مصاحب .\r\n","page_name":" 114 ","page_number":114},
  {"content":"\r\n\r\nبريتانيا انجام شد - ايالتهاى دست نشاندهء عثمانى را در « مولداوى » « 1 » و « والاكيا » « 2 » به تصرف درآورد ( ژوئيه 1853 م ) ، در مقابل تركها نيز به روسها اعلان جنگ دادند و چندى بعد فرانسه و انگلستان هم وارد جنگ با روسيه شدند . سرانجام نيروهاى طرفين در كريمه با يكديگر به نبرد پرداختند كه در پايان به شكست نيروهاى روس انجاميد و در پى آن معاهدهء پاريس ميان طرفهاى درگير بسته شد « 3 » .\r\n\r\nفروپاشى عثمانى\r\nامپراتورى عثمانى در اوج قدرت خود گسترهء وسيعى از اروپاى جنوب شرقى ، خاور نزديك و خاور ميانه را در تصرف داشت . به طور طبيعى حفظ مليتهاى گوناگون و پيروان دو دين رقيب يعنى مسلمانان و مسيحيان در زير يك پرچم كارى بس دشوار بود . به ويژه آنكه دولتهاى بزرگ مسيحى همچون فرانسه ، انگلستان و روسيه در عثمانى داعيه‌دار و ذىنفع بودند ، و به انحاى گوناگون به دخالت و تهديد در آن دولت مىپرداختند . به هر حال مجموعهء عوامل داخلى و خارجى دست به دست هم داد و اين نيروى برتر اسلامى را گرفتار تجزيه كرد . متصرفات دولت عثمانى يكى پس از ديگرى از آن جدا گشتند . پيش از همه ، متصرفات اروپايى و ممالك مسيحى نشين كسب استقلال كردند و پس از آن نوبت يكى از مناطق بسيار مهم يعنى مصر رسيد كه تصرف آن به وسيلهء فرانسه زمينه روى كار آمدن خاندان محمد على پاشا را فراهم ساخت . وى سلسلهء مستقلى را با رياست اسمى سلاطين عثمانى تشكيل داد و به صورت قدرتى رقيب براى آن دولت در آمد .\r\n\r\n\r\n","description":"","footnote":"\r\n( 1 ) . موالداوى يا مولداو يا ، تركى بغدان ( ، به نام مؤسس آن بغدان يكم ) ، ناحيه‌اى تاريخى در شمال رومانى ، ميان كوههاى كارپات ( غرب ) و رود پروت ( شمال ) ؛ مركز شش ياسى . ( دايرة المعارف فارسى ) .\r\n( 2 ) . والاكيا يا والاكى ، به تركى عثمانى افلاق ، ناحيه‌اى تاريخى در جنوب رومانى آلپهاى ترانسيلوانى آن را در شمال غربى از ترانسيلوانى و بانات جدا مىكند ، دانوب آن را در غرب از يوگوسلاوى ، در جنوب از بلغارستان و در شمال از دو بروجا جدا مىكند ؛ و در شمال شرقى به مولداوى متصل است ، شهر عمدهء آن بخارست ، پايتخت رومانى است . ( دايرة المعارف فارسى ) .\r\n( 3 ) . تاريخ امپراتورى عثمانى و تركيه جديد ، ج 2 ، ص 246 .\r\n","page_name":" 115 ","page_number":115},
  {"content":"\r\n\r\nپس از آن ديگر مناطق مسلمان نشين و عربى اعلام استقلال كردند و بخشهايى از امپراتورى به وسيلهء كريم خان زند تصرف گرديد . سر انجام در جنگ يكم جهانى دولتهاى انگليس و فرانسه هر كدام بخشهايى از امپراتورى را در سوريه ، فلسطين و بين النهرين به تصرف خود در آوردند . قسطنطنيه به تصرف قواى متفقين درآمد و از حكومت آن جز اينكه شاهد اشغال سرزمينهاى خود باشد كارى ساخته نبود .\r\nآرى آن سد آهنين اسلام در مقابل مسيحيت در هم شكست و آن دولت مهم پاره پاره گشت . مسيحيان كه در دوران اقتدار عثمانى در جنگ اروپا و سواحل ايتاليا و اسپانيا از خود دفاع مىكردند ، اينك بر پاره‌هاى امپراتورى چنگ انداخته بودند و به صلاحديد خودشان هرطور مىخواستند رفتار مىكردند . يكى از بدترين و ناگوارترين پيامدهاى فروپاشى عثمانى گشوده شدن پاى يهوديان آوارهء دنيا به سرزمين فلسطين و در نهايت تشكيل دولت غاصب صهيونيستى ( در سال 1948 م ) بود . دولتى كه به عنوان عامل و دست نشاندهء قدرتهاى بزرگ استعمارى پيوسته كشورهاى اسلامى را در معرض تهديد و بحران قرار مىدهد « 1 » .\r\n\r\n\r\n","description":"","footnote":"\r\n( 1 ) . براى آگاهى بيشتر ر . ك . دايرة المعارف مصاحب ، مقالهء « عثمانى ، امپراتورى » .\r\n","page_name":" 116 ","page_number":116},
  {"content":"\r\n . \r\n","description":"","footnote":"","page_name":" 117 ","page_number":117},
  {"content":"\r\n . \r\n","description":"","footnote":"","page_name":" 118 ","page_number":118},
  {"content":"\r\n . \r\n","description":"","footnote":"","page_name":" 119 ","page_number":119},
  {"content":"\r\n . \r\n","description":"","footnote":"","page_name":" 120 ","page_number":120},
  {"content":"\r\n . \r\n","description":"","footnote":"","page_name":" 121 ","page_number":121},
  {"content":"\r\n . \r\n","description":"","footnote":"","page_name":" 122 ","page_number":122},
  {"content":"\r\n . \r\n","description":"","footnote":"","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n . \r\n","description":"","footnote":"","page_name":" 125 ","page_number":125},
  {"content":"\r\n . \r\n","description":"","footnote":"","page_name":" 126 ","page_number":126},
  {"content":"\r\n . \r\n","description":"","footnote":"","page_name":" 127 ","page_number":127},
  {"content":"\r\n . \r\n","description":"","footnote":"","page_name":" 128 ","page_number":128},
  {"content":"\r\n . \r\n","description":"","footnote":"","page_name":" 129 ","page_number":129},
  {"content":"\r\n . \r\n","description":"","footnote":"","page_name":" 130 ","page_number":130},
  {"content":"\r\n . \r\n","description":"","footnote":"","page_name":" 131 ","page_number":131},
  {"content":"\r\n . \r\n","description":"","footnote":"","page_name":" 132 ","page_number":132},
  {"content":"\r\n\r\n\r\nفصل هفتم : پيامدهاى جنگ صليبى\r\nبدون ترديد جنگهاى صليبى ابعاد و جنبه‌هاى گوناگون زندگى مسلمانان و مسيحيان اعم از مادى و معنوى ، هر دو را زير تأثير قرار داده و دامنهء آن تا به روزگار ما نيز - كشيده شده است .\r\nانتقال دانش و فرهنگ اسلامى و شرقى به اروپا ، تجزيه دينى در درون مسيحيت و تحول شيوه‌هاى توليد و رونق تجارت مغرب زمين ، نمونهء روشن اين تأثيرهاست كه به ويژه در نوشته‌هاى مورخان اروپايى باز تاب يافته است . اما پيش از نقل سخنان اين مورخان لازم است سخن گوستا ولوبون فرانسوى را نقل كنيم كه بيشتر ناظر به جنبه‌هاى عمومى و كلى جنگهاى صليبى است . او معتقد است كه به دليل بى فرهنگى و نابهره مندى صليبيان از مظاهر تمدن ، جنگهاى صليبى براى مسلمانان سرتاپا زيانبار بوده است . در حالى كه بارور بودن درخت فرهنگ و تمدن در ميان ملل اسلامى موجب گشت كه اروپائيان با دستى پر از دانش و پيشرفت به خانه باز گردند .\r\nاو مىنويسد :\r\nچنان كه در ضمن بيان وقايع جنگ صليبى معلوم شد ، صليبيان يك عده وحشيانى بودند كه دوست و دشمن ، خودى و بيگانه را قتل و غارت نموده حتى ذخاير نفيسهء علمى و فنّى قسطنطنيه را كه از يونان و روم باقى مانده بود بر باد داده به كلى نيست و نابود نمودند .\r\nاهل مشرق ازاين وحشيها انتظار فايده‌اى نداشته و واقعاً هم هيچ فايده‌اى نبردند . تنها نتيجهء غير مفيده‌اى كه عايد مشرق گرديد اين بود كه وى از مغرب تنفر كلّى حاصل نموده حتى بعد از ساليان دراز هنوز آثار آن باقى است . جهالت و رذالت ، توحش و شقاوت كارى به طورى در اروپا شايع و جزء طبيعت شده بود كه هنوز اثر آن باقى است . كشيشان عيسوى تا اين حّد به\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nخون‌ريزى عادت كرده بودند كه در اشاعت مذهب خود و تباهى ملل غير مسيحى همان قساوت و جور را بروز مىدادند كه ابتدا براى كفّار و بت پرستان مقرر شده بود . در مقابل يك تقصير مختصر و كوچك شديدترين عقوبات را روامى داشتند .\r\nفاجعهء قتل عام يهود و « آلبيجوها » و قتل عام عيسويان فرقهء مردوده و تمام خون ريزى وحشيانه‌اى كه در اين مدت طولانى جريان داشت ، نتيجهء جور و تعصب شديد مذهبى بود كه جنگ صليبى آن را اشاعت داد « 1 » .\r\nاز نگاه گوستا ولوبون ، جنگهاى صليبى به ناهنجارىهاى اخلاقى و دينى در جهان دامن زده است . او مىنويسد :\r\nاز جمله نتايج مذمومهء جنگهاى صليبى يكى اين است كه تا چندين قرن يك رشته بى انصافى و عداوت و كينهء خيلى شديد مذهبى در دنيا پديد آورد و پايهء قساوت و بى رحمى و خون خوارى را به جايى رسانيد كه در غير از مذهب يهود نظير آن را بين اهل هيچ مذهبى نمىتوان پيدا كرد . راست است كه قبل از جنگ صليبى هم بازار بىرحمى و بىانصافى مذهبى رواج زيادى داشت ، ولى منتهى به سفاكى و خون ريزى نشده بود . ليكن در جريان جنگهاى مزبور جور و اعتساف ( ستم ) مذهبى حقيقتاً به درجهء جنون رسيده و در طول مدت اين دويست سال عمليات بى رحمانه و در زندگى آميخته به جنون ، خلف عهد و نقض قسم صليبيان ، مسلمانان را از نصارا و ديانت آنان به كلّى متنفّر ساخت . پس همين جنگها سبب گرديد كه بين مشرق و مغرب زمين فواصل ضخيمه‌اى ايجاد گردد كه آثار آن تا كنون باقى مىباشد « 2 » .\r\nعلاوه بر جنبه‌هاى عمومى تأثير جنگهاى صليبى ، پيامد اين جنگ‌ها در ابعاد اقتصادى ، سياسى ، اجتماعى و فرهنگى نيز از سوى مورّخان مورد تحليل و بررسى قرار گرفته است .\r\nآلبرماله و ژول ايزاك پيامد مستقيم جنگهاى صليبى را گسترش بازرگانى مشرق و مغرب و پيامد غير مستقيم آن را رواج تجمل پرستى و تمدّن در مغرب زمين ارزيابى كرده و نوشته‌اند كه اين جنگها بر مراودهء بازرگانى ميان سرزمينهاى مغرب و مشرق افزود . حمل جنگجويان\r\n\r\n\r\n","description":"","footnote":"\r\n( 1 ) . تمدن اسلام و عرب ، ص 421 - 422 .\r\n( 2 ) . همان ، ص 421 .\r\n","page_name":" 134 ","page_number":134},
  {"content":"\r\n\r\nصليبى از راه دريا ، دريا نوردان شهرهاى مارسى ، ژن و پيزو به ويژه مردم ونيز را ثروتمند گردانيد . تا هنگامى كه بندرهاى شام در دست مسيحيان بود بازرگانان فرانسه و ايتاليا براى خريد كالاهاى مشرق زمين پيوسته به آنجا رهسپار مىگشتند « 1 » .\r\nاز ديدگاه اين دو مورّخ ، اين جنگها پيامدهاى غير مستقيمى نيز داشت و آن بسط تجمّل و تمدن در مغرب زمين بود ؛ زيرا در آن روزگار نواحى مشرق زمين - مسكن اعراب و نژاد يونانى - از لحاظ پيشرفت و مدنيّت بر مغرب زمين - برترى داشت ؛ به طورى كه جنگجويان صليبى پس از مشاهدهء آثار تجمّل شيفته گرديدند و استفاده از فرش ، آينه ، لوازم خانگى زيبا ، سلاحهاى ظريف ، پارچه‌هاى فاخر ابريشمى ، حرير ، پرنيان و مخمل در ميان آنها رواج همگانى يافت « 2 » .\r\nاما مهم‌ترين نتيجهء اجتماعى جنگهاى صليبى از ديدگاه اين دو نويسنده كاسته شدن از قدرت اربابان املاك و زمين داران اروپا بود . چرا كه شمار زيادى از آنها در خلال جنگهاى صليبى مردند و كسانى هم كه زنده ماندند ، به دام فقر و تهيدستى در افتادند . جنگجويان مسيحى بايد از خودشان خرج مىكردند و براى تأمين هزينه‌هاى جنگ و نقدينه لازم چاره‌اى به جز فروش يا گرو گذاشتن املاكشان نداشتند . آنها كه به اميد ثروتمند شدن به ميدانهاى جنگ مىرفتند ، بادست خالى باز مىگشتند و چاره‌اى جز فروش و رهن دوبارهء املاك نداشتند « 3 » .\r\nبه باور آن دو ، جنگ صليبى ، بيش از همه موجب بسط نفوذ سياسى و تجارى فرانسه در مشرق زمين گرديد ؛ با نفوذى كه دامنه‌اش به روزگار ما نيز كشيده شده است ، آنان در اين باره مىنويسند :\r\nبه قدرى فرانسوى به مشرق زمين آمد كه هنوز هم ملل مشرق كلّيهء مردم مغرب را فرنگى مىخوانند كه مأخوذ از كلمهء فرانك مىباشد . زبان فرانسه در شام ، قبرس ، ارمنستان و مُرّه [ ؟ 
  ] متداول شد و حتّى امروز هم در شام ، با وجود مجاهدات ساير ملل از انگليسى ، آلمانى ،\r\n\r\n\r\n","description":"","footnote":"\r\n( 1 ) . تاريخ قرون وسطى ، ج 4 ، ص 238 .\r\n( 2 ) . همان .\r\n( 3 ) . همان ، ص 239 .\r\n","page_name":" 135 ","page_number":135},
  {"content":"\r\n\r\nايتاليايى و روسى ، اين زبان هميشه از ساير زبانهاى فرنگى رايج‌تر و در حكم زبان ثانوى بوميهاست . نويسندگان فرانسوى معتقدند كه اگر مردم فرانسه چند صد باب مدرسه در خاور نزديك احداث كرده و نگاه مىدارند براى اين است كه برترى خود را در آنجا حفظ كنند و اين برترى را سنّتى مىدانند كه از زمان جنگ صليب شروع شده و دوام آن ، هم به حال رواج صنعت و تجارتشان مفيد است و هم به حال عظمت خارجى مملكتشان « 1 » .\r\nنويسندگان تاريخ عمومى تمدنها ارتقاى سطح علمى و توسعهء فرهنگى اروپا را از دستاوردهاى جنگهاى صليبى مىدانند و مىنويسند كه جنگهاى صليبى در فصول پايانى خود ، در سايهء ايجاد روابط مستحكم با شهرهاى پيشرفته فرهنگى موجب تهذيب اخلاق جنگجويان و انتشار فرهنگ استفاده از راهها و كالاهاى بيگانه و انتقال تكنيكهاى جديد و همين طور موجب آگاهى انديشمندان با برخى مظاهر علم ، فلسفه ، هنر و ادبيات در دو دنياى عربى و يونانى گرديد ؛ و اين اشكال ، مفاهيم ، راهها و عادات كه احياناً در امير نشينهاى فلسطين و به ويژه در ايالتهاى جنوبى يا در ميدان نبرد در شبه جزيرهء ايبرى به دست آمد و نيز به وسيلهء كسانى كه از زيارت باز مىگشتند منتشر شد ، موجب رشد و توسعهء فرهنگى در اروپاى مسيحى گرديد . همهء اين موارد به وسيلهء نهضت معنوى كه زمينه‌هاى آن در روزگار كارولنجى فراهم شد به پيش رفت و در حالى كه ثروت عمومى و افزايش روابط و سرعت مبادلات گوناگون به آن كمك مىكرد به آرامى و به طور نامنظم ادامه يافت « 2 » .\r\nجنگهاى صليبى با همهء زيانهايى كه به بار آورد ، براى مسلمانان نيز خالى از فايده نبود و بزرگ‌ترين سود آن ايجاد استحكامات دفاعى بود . آنان كه در معرض حمله‌هاى پياپى زمينى و دريايى فرنگيان قرار داشتند ، براى دفاع از خود قلعه هايى مستحكم بنا كردند . اين بناها هم\r\n\r\n\r\n","description":"","footnote":"\r\n( 1 ) . همان ، ص 239 ، با اندكى تصرف در الفاظ . لازم به ياد آورى است كه فرانسويها در آغاز و تداوم جنگهاى صليبى بيش از ديگر كشورهاى اروپايى نقش و سهم داشتند . چنان كه پس از فتح قدس ، رياست ايالت لاتينى بيت المقدس با آنها بود و در چند نوبت نيز آهنگ تصرف مصر و شمال آفريقا را كردند . حتّى مىتوان گفت كه قيمومت فرانسه بر سوريه و لبنان و نيز مداخلهء اين كشور در امور كشورهاى شمال آفريقا ، از آثار سوء همان جنگهاى صليبى است همين طور مىتوان گفت كه حملهء ناپلئون در سال 1798 م به مصر و نيز شركت فرانسويها در تهاجم به اين كشور در سال 1956 از آثار ناميمون همان جنگهاى پيشين است .\r\n( 2 ) . تاريخ قرون وسطى ، ج 4 ، ص 238 - 239 ؛ تمدن اسلام و عرب ، ص 424 - 25 .\r\n","page_name":" 136 ","page_number":136},
  {"content":"\r\n\r\nدر دوران جنگهاى صليبى آنان را محافظت مىكرد و كار دفاع را آسان و ميسر مىگردانيد و هم در دوران حملهء بنيان كن و ويرانگر مغولان مؤثر واقع شد ؛ به طورى كه اين قوم شكست‌ناپذير پس از رسيدن به سرزمين شام و مصر متوقف و متحمل شكست گرديد ؛ و يكى از عمده علل اين توقف وجود بناها و استحكامات نظامى بوده است « 1 » .\r\nامّا دربارهء دوران عثمانى و مقابلهء صليبيها با نيروهاى عظيم اين امپراتورى بايد گفت كه ضعف اروپائيان در برابر حمله‌هاى زمينى عثمانى ، به ويژه بسته شدن راه تجارى قسطنطنيه پس از تصرف آن به وسيلهء سلطان محمّد فاتح ، آنان را به انديشهء تشكيل ناوگانهاى بازرگانى و نظامى در درياها فرو برد و همان بود كه شرق و غرب عالم بر روى آنان گشوده شد و ثروتهايى عظيم و بى كران به سوى كشورهاى اروپايى سرازير گرديد .\r\nبا توّجه به آنچه گفته شد پيامد جنگهاى صليبى را ، در دوران جنگهاى دويست ساله و نيز دورهء عثمانيها ، به صورت زير مىتوان فهرست كرد :\r\n1 - اتّحاد ملّتهاى اروپايى بر ضد مسلمانان .\r\n2 - گشوده شدن پاى اروپائيان در ميان ملل اسلامى .\r\n3 - كشته شدن شمارى بسيار از مردم مسيحى و مسلمان .\r\n4 - سقوط امپراتورى بيزانس .\r\n5 - نفوذ مسلمانان در اروپا .\r\n6 - تغيير نظام اقتصادى اروپا .\r\n7 - پيدايش تحول علمى - فرهنگى در اروپا و فراهم شدن زمينه‌هاى رنسانس در اين قاره .\r\n8 - ويران شدن و از رونق افتادن بنادر سواحل شرقى مديترانه « 2 » .\r\n9 - كشف مناطق و راههاى جديد در جهان به وسيلهء اروپائيان .\r\n10 - سلطهء انحصارى ملل اروپايى بر درياها .\r\n\r\n\r\n","description":"","footnote":"\r\n( 1 ) . جنگهاى صليبى ، رحيم زادهء صفوى ، نشر دفتر آسياى وسطى ، تهران ، 1334 ، ج 3 ، ص 195 - 196 .\r\n( 2 ) . يكى از دلايل اين ويرانى ترس مسلمانان از تصرف دوبارهء بنادر به دست صليبيها و استفادهء از آنها به عنوان پايگاه نظامى بود . براى نمونه از عكا ياد مىكنيم كه « سلطان ( ملك اشرف خليل ) به مجردى كه همهء شهر در اختيارش آمد ، به شيوهء ديرين كمر به انهدام آن بست . سلطان بر آن بود كه كارى كند كه اين شهر از اين پس نوك تجاوز مسيحيان به سرزمين شام نباشد » . ( تاريخ جنگهاى صليبى ، ج 3 ، ص 501 ) .\r\n","page_name":" 137 ","page_number":137},
  {"content":"\r\n . \r\n","description":"","footnote":"","page_name":" 138 ","page_number":138},
  {"content":"\r\n\r\n\r\nفصل هشتم : صليبيها و ايران\r\nنبودن مرز مشترك ميان ايران و اروپا ، در نگاه نخست ، ممكن است اين پرسش انكارآميز را در ذهن ايجاد كند كه جنگهاى صليبى با ايران چه ارتباطى مىتواند داشته باشد ؟ اما بررسى وقايع تاريخ جنگهاى صليبى ، تاريخ تبشير مسيحيت و نيز تاريخ روابط ايران و اروپا نشان مىدهد كه مسيحيان اروپايى با انگيزهء مبارزه با اسلام و دستيابى به هدفهاى استعمارى خويش آهنگ ايران زمين كردند تا هم منابع اقتصادى ما را چپاول كنند و هم در مبارزه با دشمن قدرتمند خود يعنى دولت عثمانى ، با زمامداران ايران همدست گردند . به علاوه اينكه مبشّران مسيحى پيوسته در ايران ، همانند ديگر كشورهاى اسلامى ، سرگرم فعاليت تبليغى و نيز كوششهاى سياسى بوده‌اند ؛ كه به نوبهء خود نوعى مبارزه فرهنگى بر ضد ملّتهاى اسلامى و از جمله ايران محسوب مىگردد .\r\n\r\nورود صليبيها به ايران\r\nفرمانروايان آسياى صغير موسوم به « سلاجقهء روم » « 1 » - كه شاخه‌اى از سلاجقهء ايران به شمار مىرفتند - نخستين كسانى بودند كه در برابر تهاجم سنگين صليبيها به دفاع پرداختند و آهنگ پيشروى آنهارا كند كردند . اما با وجود ايرانى بودن اين فرمانروايان ، در دوران جنگهاى صليبى ، نه پادشاهان ايران خود را موظف به پشتيبانى از آنها مىدانستند و نه مردم ايران خود\r\n\r\n\r\n","description":"","footnote":"\r\n( 1 ) . عنوان شعبه‌اى از سلاجقه كه از حدود اواخر قرن پنجم تا حدود اوايل قرن هشتم ه . ق در قسمتهايى از آسياىصغير فرمانروايى داشتند . ( دايرة المعارف فارسى ) .\r\n","page_name":" 139 ","page_number":139},
  {"content":"\r\n\r\nرا در حال جنگ احساس مىكردند ؛ چرا كه تهاجم صليبيها نه تنها در ايران ، بلكه در همه جاى جهان اسلام تا اندازهء زيادى داخلى و منطقه‌اى تلقى گرديد و دفاع از ساكنان سرزمينهايى كه مورد هجوم قرار گرفت ، بر عهدهء خودشان قرار داشت .\r\nولى كار به همين جا خاتمه نيافت و در پى حوادثى كه شكست مرحلهء نخست جنگهاى صليبى و پيشروى عثمانى در اروپا پيش آورد و نيز هدفهاى توسعه‌طلبانه و برترىجويانه‌اى كه اروپائيان در سر مىپروراندند ، سرانجام ايران را نيز در معرض تهاجم قرار داد و پاى پيروان مسيح نه از راه خشكى بلكه از راه دريا - يعنى خليج فارس و درياى عمان - به ميهن ما نيز كشيده شد . آمدن اروپائيان به خليج فارس ، تاريخ ايران را دستخوش تحوّلى بنيادين ساخت و جنبه‌هاى گوناگون زندگى سياسى ، فرهنگى ، دينى ، اقتصادى و اجتماعى مردم ما را به شدت زير تأثير قرار داد . به دنبال آن سرزمين ايران به صورت كانون توجهات جهانى درآمد ؛ و پس از گذشت پنج سده ، روز به روز نيز بر اهميت آن افزوده مىشود . در مبحث حاضر به اسباب و علل اين دگرگونى عظيم و نيز چگونگى آمدن اروپائيان به ايران پرداخته مىشود ، اما پيش از آن لازم است تا اوضاع سياسى حاكم بر كشورمان ، در آن روزگار ، به طور گذرا و كوتاه مورد اشاره قرار گيرد .\r\nدر دورانى كه ايران مورد توجه اروپائيان قرار گرفت ، زمام امور كشور به دست پادشاهان صفوى بود كه توانسته بودند پس از قرنها پراكندگى ايران استقلال و عظمت گذشته را به آن بازگردانند « 1 » .\r\nاما اعلام تشيّع به عنوان مذهب رسمى ايران به وسيلهء اين خاندان خشم همسايهء غربى ايران يعنى امپراتورى عثمانى را برانگيخته بود .\r\nعثمانىها بيشترين دشمنى را با دولت صفوى داشتند و وجود آنان را به عنوان پيروان و مبلغان تشيّع تحمّل نمىكردند . صفويان نيز از عثمانىهاى سنّى مذهب تنفّر داشتند و اروپائيان مسيحى را بر آنها برترى مىدادند . ميان پادشاهان اين دو خاندان بارها جنگ درگرفت كه طى آنها عثمانيها در بيشتر موارد مهاجم و صفويها مدافع بودند ؛ و تنها پس از\r\n\r\n\r\n","description":"","footnote":"\r\n( 1 ) . ايران در زمان صفويه ، ص 17 .\r\n","page_name":" 140 ","page_number":140},
  {"content":"\r\n\r\nدست‌يابى ايرانيان به سلاح آتشين بود كه حريف زورمندشان باز پس نشست و متقاعد شد كه دولت صفويه و مرزهاى ايران را به رسميت بشناسد « 1 » .\r\nاز اين گذشته ، وجود عثمانيها مانع بزرگى بر سر راه تجارت زمينى ابريشم ايران به شمار مىآمد و شاه عباس - كه روزگار وى اوج رونق تجارت ايران بوده است - هيچ گونه تمايلى براى انتقال اين قلم بزرگ صادراتى ايران از خاك آنان را نداشت « 2 » .\r\n\r\nعلل آمدن صليبىها به ايران\r\nآمدن صليبيها به ايران مرهون عوامل و علل چندى است كه مهمترينشان را فتح قسطنطنيه به وسيلهء سلطان محمد فاتح و طرح محاصرهء دريايى مسلمانان به وسيلهء صليبيها ؛ آغاز دوران استعمار ؛ و اهميت تجارى و ارزشهاى اقتصادى خليج فارس تشكيل مىدهد .\r\n\r\n1 . فتح قسطنطنيه ( 857 ه / 1453 م )\r\nفتح قسطنطنيه كه به دست سلطان محمد فاتح انجام گرديد ، هر چند كارى بزرگ به شمار مىآمد ولى براى دولت عثمانى از نظر نظامى و پيشروى در اروپا ارزش چندانى نداشت ، چرا كه آنان توانسته بودند از راه خشكى در قارهء اروپا پيشروى كنند و بخشهاى گسترده‌اى را به تصرف در آورند . ارزش اين كار از دو جنبهء ديگر بود ؛ نخست آنكه پس از فتح اين بندر مهم ، دست اروپائيان از شرق درياى مديترانه كوتاه شد و از آن پس ناگزير بايد در سواحل غربى آن از خود دفاع مىكردند و نيز از مناسب ترين راه بازرگانى ميان اروپا و سرزمينهاى شرقى ، « راه ابريشم » و « جادهء ادويه » محروم گرديدند « 3 » .\r\nدوم اينكه دستگاه پاپى يك دورهء هفتاد سالهء تلاش و تبليغ را آغاز كرد ، به طورى كه آزاد سازى قسطنطنيه براى مسيحيان همانند آزاد سازى بيت المقدس به يك آرمان مقدس تبديل شد « 4 » . .\r\n\r\n\r\n","description":"","footnote":"\r\n( 1 ) . ايران در زمان صفويه ، ص 95 - 96 ؛ پژوهشى در تاريخ ديپلماسى ايران ، مهميد ، محمد على ، نشر ميترا ، تهران ، 1361 ، ص 87 .\r\n( 2 ) . سياست و اقتصاد در عصر صفوى ، ص 120 .\r\n( 3 ) . ر . ك . ايران در زمان صفويه ، تاج بخش ، بى جا ، بى تا ، بى نا ، ص 83 ؛ خليج فارس و مسايل آن ، الهى ، همايون ، نشر انديشه و قومس ، تهران ، 1368 ، ص 27 .\r\n( 4 ) . 1 . ، 532 .\r\n","page_name":" 141 ","page_number":141},
  {"content":"\r\n\r\nسقوط قسطنطنيه پايهء تحولى بزرگ و جهانى گرديد . اروپائيان كه پس از بسته شدن مسير قسطنطنيه و نيز نا امن بودن راه اسكندريه و درياى سرخ ناگزير ، براى امور بازرگانى ، بايد راه مخاطره‌آميز درياى سياه و روسيه را در پيش مىگرفتند ، به انديشهء يافتن راهى تازه فرو رفتند كه هم مسير تجارتشان باز شود و هم از آن طريق مسلمانان را از پشت دور بزنند هر چند كه انديشهء ايجاد يك ناوگان دريايى در اقيانوس هند و محاصره مسلمانان در درون خشكىها به سالها پيش از فتح قسطنطنيه باز مىگردد . پروفسور وات در اين باره مىنويسد :\r\nاروپائيان غربى پس از قرن دوازدهم ميلادى آگاهى روشنى از قدرت دولتهاى اسلامى به طور اعم داشتند . رهبران آنها به شرايط بسيار پيچيده و استراتژيكى فكر مىكردند و دريافته بودند كه امكان ايجاد استحكاماتى در فلسطين و سوريه براى آنان وجود ندارد ، مگر اينكه آسياى صغير و يا مصر تحت سلطهء آنان قرار گيرد . شاه لويى فرانسوى با پياده شدن در مصر در سال 1249 م و نيز لشكر كشى او به تونس در سال 1270 م يك چنين افكارى در سر داشت در حوالى سال 1313 م گيوم آده ، راهب مسيحى كه از ايران ، هند و اتيوپى ديدن كرده بود كتابى تحت عنوان  \" sidnap ritxeson ecara sodomeD \"  ( ريشه كن كردن مسلمانان ) نوشت و در آن ميان به چيزهاى ديگر علاوه بر لزوم ايجاد ناوگان مسيحى در اقيانوس هند اشاره كرد .\r\nفكر مسائل استراتژيكى گسترده براى گرفتن بيت المقدس در ميان مورخين جنگهاى صليبى قرن چهاردهم ميلادى نظير رومن لول  ) llulnamoR (  ، مارينو سانودو  ) odunasoniraM (  و فيليپ دومزيه  ) sereize medpilihP (  هنوز وجود داشت . از اين رو حتى در زمانى كه قدرتمندان واقعى ، فكرى براى تحقّق آن در سر نداشتند مفهوم جنگ صليبى تبليغ مىگرديد « 1 » .\r\nگيوم آده كه براى نخستين بار پيشنهاد ايجاد ناوگانى دريايى در اقيانوس هند را به صليبيها داد ، كشيشى بود از فرقهء دومىنيكن كه در سال 1314 م 714 / ه به ايران آمد و در بازگشت پيشنهاد ايجاد سراسقفى در شهر سلطانيه را به پاپ داد كه مورد تصويب قرار\r\n\r\n\r\n","description":"","footnote":"\r\n( 1 ) . تأثير اسلام در اروپا ، ص 99 .\r\n","page_name":" 142 ","page_number":142},
  {"content":"\r\n\r\nگرفت . خود او نيز در سال 1322 م / 722 ه به عنوان مطران « 1 » سلطانيه « 2 » بر گزيده شد و اقامتش در ايران تا سال 1324 م ادامه يافت . او دربارهء تشكيلات مسيحى و نيز نواحى گوناگون مشرق زمين اطلاعاتى جامع گرد آورد . بر پايهء پيشنهاد او بود كه پاپ مقرّر داشت همهء اسقفهاى ايران از فرقهء دومىنيكن و اسقفهاى چين از فرقهء فرانسيسكن باشند . گيوم آده در مسيحيت بسيار متعصب بود . او با اسلام كه مانع گسترش مسيحيت شده بود به شدت دشمنى مىورزيد و به مسلمانان به چشم كينه و نفرت نگاه مىكرد . وى در پايان مأموريتش در ايران در كتابى كه پيشتر گفته شد ديدگاههاى خود را در بارهء پادشاهان مسيحى و تصرف سرزمينهاى اسلامى شرح داد . در همان دوران مسيحيانى بودند كه با ايران دوستى و داد و ستد داشتند و به مسلمانان اسلحه مىفروختند . آده آنان را سخت نكوهيد و « پسران تبهكار كليسا » خواند . طبق نقشه‌اى كه او طراحى كرد ، در گام نخست براى سركوب مسلمانان بايد از تجارت ژن ( جنوا / بندرى در ايتاليا ) و مسيحيان اسكندريه - پسران تبهكار كليسا - و كمك آنان به پادشاه مصر با سلاح و سرباز جلوگيرى مىشد . گام دوم تصرف قسطنطنيه بود ، چرا كه يوناييها همواره با جنگهاى صليبى مخالف بودند و امپراتوران بيزانس با سلاطين مصر روابط دوستانه داشتند . گام سوم اين بود كه بايد جلوى تاتاران دشت قبچاق كه از بيم ايلخانان مغول با مماليك مصر طرح دوستى ريخته بودند گرفته مىشد ؛ و گام چهارم تمركز ناوگانى مسيحى در اقيانوس هند يا خليج فارس بود كه از رفت و آمد كشتيهاى تجارى هند به مصر جلوگيرى كند . او از اروپائيان خواست كه براى صرفه جويى در كار ، چند كشتى به يارى پادشاه ايران\r\n\r\n\r\n","description":"","footnote":"\r\n( 1 ) . مطران : بزرگ و مهتر ترسايان . . . ( لغتنامهء دهخدا ) .\r\n( 2 ) . اين شهر ( نزديك زنجان ) در سال 704 ه به وسيلهء اولجايتو ، هشتمين پادشاه ايلخانان - بنا گرديد و از سوى وى به پايتختى برگزيده شد . اولجايتو در كودكى به ميل مادرش غسل تعميد كرده و نيكلاس لقب يافته بود . در جوانى به خواست همسرش اسلام آورد ؛ اما اختلاف مذاهب اسلامى وى را دچار شك و ترديد كرد ، تا آنكه سرانجام به تشيّع گرويد ، اولجايتو با خاقان مغولستان و همچنين با پاپ و سلاطين فرنگستان روابط دوستانه داشت و آنها چون از تردد خاطر وى در مذاهب اسلام اطلاع يافته بودند وى را مخالف اسلام مىپنداشتند و به مخالفت با پيروان محمد ( ص ) ترغيب مىنمودند . ( دايرة المعارف فارسى ) .\r\n","page_name":" 143 ","page_number":143},
  {"content":"\r\n\r\n( اولجايتو ) در قشم و هرمز اعزام كنند « 1 » ؛ يعنى همان رؤيايى كه بعدها صورت عمل به خود گرفت و ناوگان نظامى صليبيها به طور مستقيم وارد آبهاى خليج فارس شد .\r\n\r\n2 . آغاز دوران استعمار و اهميت ژئو پوليتيكى خليج فارس\r\nبا پايان يافتن دور نخست جنگهاى صليبى و عقب نشينى اروپائيها از سرزمين فلسطين ، قرون وسطى و دوران تاريك اروپا نيز پايان پذيرفت و عصر رنسانس ادبى و صنعتى آغاز گرديد . پس از رنسانس و در سايهء اكتشافات و اختراعات خارق العادهء علمى ، اروپائيان از چنان قدرتى برخوردار گشتند كه مىتوانستند در سرزمينهاى دوردست و ماوراى بحار براى خود امپراتوريهاى مستعمراتى ايجاد كنند . پرتغال ، اسپانيا ، انگلستان ، فرانسه و هلند در شمار نخستين كشورهايى بودند كه در صدد كشف و تصرف سرزمينهاى ناشناخته و مناطق زرخيز جهان بر آمدند و مناطق وسيعى را در آفريقا ، آسيا و شبه قارهء هند زير يوغ استعمار خود در آوردند و بر سر منابع سرشار و منافع كلان آنها با يكديگر به ستيز و رقابت پرداختند . از جمله سرزمينها و مناطق بسيار مهم و استراتژيكى مورد توجه استعمارگران قرار گرفت ، كشور ايران و به ويژه خليج فارس بود كه شاهراه ميان اروپا و شبه قارهء هند و به‌طور كلى گذرگاه خاور زمين به شمار مىرفت « 2 » .\r\nآلبوكرك مهاجم پرتغالى به منطقهء اقيانوس هند و خليج فارس در سال 886 ه ( 1507 م ) در بارهء اهميت خليج فارس مىگويد :\r\nهر دولتى كه بر سه تنگهء هرمز باب المندب و مالاكا تسلط داشته باشد بر جهان مسلط خواهد بود « 3 » .\r\nديويد نيوسام ، معاون سياسى وزارت خارجه آمريكا در خصوص اهميت خليج فارس از نظر اقتصادى و استراتژيكى گفته است :\r\n\r\n\r\n","description":"","footnote":"\r\n( 1 ) . ر . ك . ايران و جهان ، ج 2 ، ص 61 - 62 . لازم به يادآورى است كه فكر حمله به مماليك مصر از راه خليج فارس به‌وسيلهء مارينوسانودو ابراز شد و ارغون نيز در اين باب در سال 689 ه بنابر گفتهء ابن عبرى نهصد دريا نورد جنوايى را براى ساختن كشتى استخدام كرد و آنان نيز از طريق دجله به بغداد آمدند و به كار پرداختند ، اما يكى از آنان به مسجدى بىحرمتى كرد و اين امر موجب آشوب و بلوا گرديد و هنگامى هم كه كار ساختمان كشتيها پايان گرفت ، باز بين دريانوردان جنوايى نزاع درگرفت و جمعى از آنان در اين نزاع كشته شدند و طرح ارغون بىحاصل ماند .\r\n( 2 ) . ر . ك . نبرد قدرتها در خليج فارس ، ص 41 - 84 .\r\n( 3 ) . خليج فارس و مسايل آن ، ص 111 .\r\n","page_name":" 144 ","page_number":144},
  {"content":"\r\n\r\nاگر جهان دايره‌اى باشد كه بخواهيم مركز آن را بيابيم ، به خوبى مىتوان توجيه كرد كه اين مركز خليج فارس است . براى ثبات و سلامت جهان امروز جايى به اهميت خليج فارس وجود ندارد « 1 » .\r\nاين اهميت استراتژيك خليج فارس آن را به صورت ميدانى براى حضور رقابت‌آميز قدرتهاى استعمارى در آورد .\r\nپرتغاليها ، هلنديها ، فرانسويها و روسها هر يكى چيرگى بر اين منطقه را براى سياستهاى استعمارى خود در خاور زمين ضرورى يافتند . با شكست فرانسويها در جنگهاى ناپلئون ، انگليسيها ، روسها ، عثمانيها و ايرانيان ، همزمان يا يكى پس از ديگرى ، رقباى اصلى در منطقه شدند . محيط سياسى كه هر يك از اين قدرتها در منطقه آفريدند ، به ويژه محيطى كه انگليسيها نزديك يك قرن و نيم در منطقه فراهم آوردند ، همراه با زندگى اقتصادى كه بر گرد صيد و بازرگانى مرواريد دور مىزد و بعدها جاى خود را به زندگى اقتصادى متّكى به توليد و بازرگانى نفت داد ، همه به صورت پديده هايى از يك محيط متمايز در آمدند و آن محيط را جدا از محيطهاى اطراف ، شخصيتى ويژه و متمايز از ديگران دادند . محيطى كه با اطمينان مىتوان « منطقهء ژئوپلتيك خليج فارس » نامش داد « 2 » .\r\nپس از كشف نفت در خليج فارس و كشورهاى پيرامون آن و با توجه به نقش آن و جايگاهى كه اين « طلاى سياه » در تأمين انرژى جهانى دارد ، اين منطقه در رأس مناطق استراتژيك جهان قرار گرفته است ؛ كه در مباحث مربوط به دلايل حضور آمريكا در خليج فارس به آن پرداخته خواهد شد .\r\n\r\n3 . اهميت تجارى و ارزشهاى اقتصادى خليج فارس\r\nخليج فارس به عنوان شاهراه ، بندر و بار انداز تجارت ميان شرق و غرب دنيا از دير باز نزد اقوام عيلامى ، آشورى ، بابلى ، كلدانى ، فنيقى ، ايرانى و سرانجام ملل اروپايى حايز اهميت ويژه بوده است . آغاز شهرت جهانى خليج فارس به دوران اسكندر مقدونى مىرسد كه با پيمودن آبها و نيز مناطق ساحلى اين خليج ، ارزش تجارى و جايگاه نظامى آن را براى جهانيان آشكار ساخت « 3 » .\r\n\r\n\r\n","description":"","footnote":"\r\n( 1 ) . علايق و استراتژى ابرقدرتها در خليج فارس ، ص 19 .\r\n( 2 ) . ايده‌هاى ژئوپولتيك و واقعيت‌هاى ايرانى ، مجتهد زاده ، پيروز ، نشر نى ، تهران ، 1379 ، ص 336 .\r\n( 3 ) . ر . ك . تاريخ ايران باستان ، پيرنيا ، حسن . دنياى كتاب ، تهران 1370 ، ج 2 ، ص 1885 - 1886 ؛ تاريخ سياسى خليج فارس ، ص 1 ، 3 ؛ خليج فارس ، دلدم ، ص 17 - 28 .\r\n","page_name":" 145 ","page_number":145},
  {"content":"\r\n\r\nجزيرهء هرمز كه در سفرنامه‌هاى جهانگردان از آن به عنوان « جزيرهء گنج » ياد شده به عنوان بندرى تجارى و پايگاهى نظامى در نزد دريانوردان ، بازرگانان و سياستمداران بسيار با اهميت بوده است . به ويژه آنكه اين جزيره مركز توليد غلّات ، نيشكر ، انگور و نيل بوده و اسبهاى اصيل و گران قيمت پرورش يافته در آن به هندوستان صادر مىشده است . در سفرنامه‌ها و نوشته‌هاى كسانى چون ابن بطوطه ، - جهانگرد معروف عرب مراكشى - ، ماركوپولو - شاهزادهء ونيزى - و نيز كاموئنس - شاعر پرتغالى و ميلتون - شاعر انگليسى - از هرمز به عنوان مركز تجارى زيبا ، پر رونق و پر كالا ياد شده است ؛ و بالاتر از همه اينكه گفته‌اند : « اگر جهان انگشترى باشد ، هرمز نگين است كه بر آن مىدرخشد » « 1 » .\r\nوجود مرواريد در سواحل بحرين ، از ديگر عوامل رونق تجارت در خليج فارس بوده است . صنعت صيد مرواريد تا پيش از سال 1348 ش كه مرواريدهاى ژاپنى رواج يافت يكى از جاذبه‌هاى بزرگ تجارى را تشكيل مىداده است « 2 » . ؛ و سرانجام كشف منابع بزرگ نفت در بستر و سواحل خليج فارس ، ارزش اقتصادى آن را صد چندان كرده است . واقع شدن بزرگترين ذخاير انرژى جهانى در اين منطقه ، چنان جايگاهى در تكنولوژى و اقتصاد جهانى به آن بخشيده كه با هيچ جاى ديگرى قابل مقايسه نيست ؛ و تا هنگام يافت شدن منبعى جديد به جاى نفت و گاز سرنوشت صنعت جهانى در ژرفاى چاههاى نفت خليج فارس رقم خواهد خورد .\r\n\r\nانگيزه‌هاى ايران براى پذيرش صليبيها\r\nپيش از بحث دربارهء موضوع انگيزه‌هاى حكمرانان ايران در پذيرش صليبيها و استقبال از فعّالان تجارى و مذهبى آنان ، لازم است يك نكته مهّم مورد اشاره قرار گيرد و آن اينكه دولتمردان صفوى تا پيش از شاه عباس يكم و نيز در دوره‌هاى پس از وى ، نسبت به مخالفان مذهبى خويش ، به جز مسيحيان ، روشى سخت گيرانه داشتند . مسيحيان كه در طول دوران\r\n\r\n\r\n","description":"","footnote":"\r\n( 1 ) . ر . ك . خليج فارس ، دلدم ، ص 31 - 32 .\r\n( 2 ) . ر . ك . دايرة المعارف مصاحب .\r\n","page_name":" 146 ","page_number":146},
  {"content":"\r\n\r\nصفوى نسبت به ديگر اقليتهاى مذهبى از امتيازهاى بيشترى برخوردار بودند ، پس از آنكه شاه عباس باب گفت و گوى با پادشاهان اروپايى را گشود ، موقعيتى بسيار ممتاز يافتند « 1 » .\r\n\r\n\r\n","description":"","footnote":"\r\n( 1 ) . ر . ك . دين و مذهب در عصر صفوى ، مير احمدى ، مريم ، امير كبير ، 1362 ، تهران ، ص 100 - 103 . ناگفته نماند كه در سلوك پادشاهان صفوى با مسيحيان استثناهايى نيز وجود دارد . براى مثال دربارهء رفتار شاه طهماسب صفوى نسبت مسيحيان ، در كتاب دكتر نوايى چنين مىخوانيم : « آنتونى جن كين سون در روزهايى كه خاطر پادشاه ايران سخت به فيصلهء كار سلطان بايزيد مشغول بود ، به حضور شاه طهماسب بار يافت . شرح دقيقى از اين شرفيابى در سفر نامهء جن كين سون وجود دارد و از آنجا كه مىدانيم پس از آنكه سفير نامهء اليزابت اول را تقديم داشت و هدايا را پيشكش نمود ، شاه طهماسب از وى پرسيد كه از كدام يك از شهرهاى فرنگ هستى ؟ آنتونى جواب داد كه من از مردم شهر معروف لندن ، از كشور آراستهء انگلستان هستم و از طرف عليا حضرت ملكهء آن كشور جهت بستن قرار دادهاى دوستى و تحصيل اجازهء رفت و آمد بدون مزاحمت بازرگانان و مردم آن كشور مأموريت دارم . اما وقتى موضوع مذهب پيش آمد و جن كين سون گفت كه پيرو مذهب عيسى مسيح هستم ، شاه طهماسب فوراً گفت : « ما نيازى به دوستى با كافران نداريم ، اى كافر » و از من خواست كه از حضور وى خارج شوم . من از اين خوشم آمد كه با احترام تمام ، در حالى كه عدهء بسيارى از نجبا و سران ديگر او مرا مشايعت مىكردند ، خارج شدم . در همان حال ، شخصى با سينى پر از خاك از عقب من روانه شد و در تمامى راه از داخل كاخ ، از جلو شاه گرفته تا در حياط ، به هر كجا كه قدم مىگذاشتم براى تطهير خاك مىريخت » . ( ايران و جهان ، ج 1 ، ص 178 - 179 ) .\r\nدر اينجا لازم است به اين حقيقت نيز اشاره شود كه اگر مسيحيان در دوران صفويه از موقعيتى ممتاز برخوردار بوده‌اند ، دست كم يكى از علل آن انتساب اعضاى اين خاندان از سوى مادر به كيش مسيحيت است . دكتر نوايى در بارهء اين انتصاب چنين نوشته است : « اوزون حسن از خاندان امپراتوران طرابوزان ، كه اصلًا ارمنى يونانى بودند ، دخترى گرفته بود به نام ، كاترينا دسپينا . هم چنان كه قره عثمان ، جد اوزون حسن ، نيز زنى از اين خاندان گرفته بود . كلمهء دسپينا در يونانى به معناى دختر شاه ، شاهزاده خانم و شاهدخت ( پرنسس ) است . كاترينا به شرط آنكه ديانت مسيحى خود را حفظ كند به خانهء اوزن حسن آمده بود . اين زن كه بسيار به مذهب مسيح دلبستگى داشت و هر روز مراسم عشاى ربانى را به آيين كليساى ارتدودكس يونانى ، در حضور كشيشانى كه به همين منظورهمراه او آمده بودند به جاى مىآورد ، همچنان تا پايان عمر بر مذهب مسيح وفادار ماند و اوزن حسن با آنكه خود مسلمان بود ، هرگز نخواست كه وى را از مسيحيت به جانب اسلام آورد . در سالهاى واپسين عمر ، كاترينا از شوهر خود جدا شد و خويشتن را از حرمسراى سلطنتى و دسيسه‌ها و تحريكات زنان و خواجه سرايان رهايى بخشيد و يكسره روى به خدا آورد و در شهر خرپوت كه شوهرش عزلتگاه او قرار داده بود گوشهء عزلت گرفت و به پرستش پروردگار پرداخت و سر انجام نيز چون عمرش به سر آمد ، در كليساى سن جورجيو در شهر آمد ( قره آمد / حميد ) به خاك سپرده شد .\r\nكاترينا در خانهء اوزن حسن سه دختر آورد و يك پسر . بزرگ ترين دختران « مارتا » نام داشت و پسر « مقصود » . مقصود راهمان شب فوت اوزون حسن يعنى شب عيد فطر سال 882 / ششم ژانويه 1478 ، برادران ناتنى به قتل رساندند ( سفرنامهء ونيزيان ، ص 372 / 373 ) و دو دختر كوچكتر ، پس از شنيدن خبر قتل برادر خويش كه بيش از بيست سال نداشت ، بر جان خويش ترسيدند و بار سفر بستند و به حلب گريختند ( ايضا ص 273 ) . اما دختر بزرگ‌تر كه در تاريخ ايران اهميت و شهرت فراوان دارد ، همان مارتا نخستين دختر كاترينا و اوزون حسن است و آن دختر همان است كه زن سلطان حيدر شده و اسماعيل ، موسس سلسلهء صفويه ، از بطن وى ديده به جهان گشوده است . مارتا در تواريخ صفوى به عالم شاه بيگم يا حليمه بيگى آغا شهرت يافته و ظاهراً اين زن نيز مانند مادر خويش ديانت مسيحى خود را تا پايان عمر حفظ كرده است . بنابر اين شاه اسماعيل از جانب مادر خود از يك سو به امپراتوران ارمنى يونانى طرابوزان نسب مىرساند و از سوى ديگر به تركمانان آق قويونلو معروف به بايندريه » . ( ايران و جهان ، ج 1 ، ص 145 - 146 ) .\r\n","page_name":" 147 ","page_number":147},
  {"content":"\r\n\r\nاو كه براى زير فشار گذاشتن دشمن ديرينهء صفويان يعنى عثمانيها و نيز رونق بخشيدن به تجارت ايران و بيرون آوردن كشور از محدوديتهايى كه عثمانيها اعمال مىكردند ، به اروپا نيازمند بود ، سياست خوشرفتارى و دادن آزادى مذهبى به مسيحيان به ويژه به ارمنيان ساكن ايران و استقبال و پذيرش هيئتهاى گوناگون مسيحى اروپايى را در پيش گرفت و از هيچ گونه كوششى در اين راه دريغ نكرد . نشانه‌هاى چنين سياستى از سوى شاه عباس در جاهاى گوناگون و از جمله در نامه‌هاى رّد و بدل شدهء ميان او و پادشاهان اروپايى و نيز فرامينى كه در زمينهء رفتار با مسيحيان صادر كرده است به خوبى پيداست .\r\nاو پس از دريافت نامهء پاپ كلمان هشتم و نيز به حضور پذيرفتن هيئت اعزامى از سوى وى ، آنتونى شرلى « 1 » را از سوى خود به سفارت اروپا فرستاد و در اعتبار نامه‌اى كه با وى همراه ساخت به شاهزادگان پيرو حضرت مسيح خاطر نشان كرد كه شرلى عامل پيوند او با اروپائيان است ؛ و چنين عنوان كرد كه او از سالها پيش در آرزوى ايجاد ارتباط بوده است ، اما اقدام شرلى است كه زمينه اين كار را فراهم آورده و موانع را از سر راه برداشته است . در پايان نامه نيز در ضمن برادرانه توصيف كردن رابطهء خود در بارهء وى چنين نوشته است :\r\nاين مرد به رضاى خودش به اينجا آمده و با صلاح ديد خودش يكى از رجال دربارى را به همراه او مىفرستم .\r\n\r\n\r\n","description":"","footnote":"\r\n( 1 ) . شرلى ، سر آنتونى ( 1568 - 1635 م / 976 - 1044 - 45 ه ) سرباز و نجيب زاده و سياح و ماجرا جوى انگليسى ومستشار نظامى و سفير و فرستادهء شاه عباس يكم صفوى به دربار سلاطين اروپا . . . او مأموريت يافت تا به ايران آيد و شاه عباس صفوى را به جنگ با دولت عثمانى و اتحاد با دول اروپا بر خلاف تركان تشويق نمايد و نيز براى تجّار انگليسى از وى امتيازات مخصوص بگيرد . سرآنتونى به دربار شاه عباس آمد و در اصفهان فنون جنگى جديد را به سربازان ايرانى آموزش داد . سپس از سوى شاه عباس به سفارت اروپا اعزام شد كه در مأموريت خود توفيقى نيافت و به ايران نيز باز نگشت . . . ( ر . ك . دايرة المعارف فارسى ) .\r\n","page_name":" 148 ","page_number":148},
  {"content":"\r\n\r\nرابطهء اين نجيب زاده با من اين است : از موقعى كه در اين سرزمين است ، هر روز با او در يك ظرف غذا مىخوريم و در يك جام مثل برادر شراب مىنوشيم « 1 » . آنگاه طى فرمانى به سراسر كشور در بارهء رفتار با مسيحيان در ايران چنين نوشت امر مطلق و اراده و ميل ما است كه از امروز تمام قلمرو كشور ما بر روى تمام ملل مسيحى و تمام آنهايى كه اين مذهب را دارند باز باشد ، به طورى كه هيچ كس نتواند در هيچ حال با آنها اهانت آميز صحبت كند و به پاس اين دوستى كه من با شاه زادگانى كه پيرو مسيح هستند دارم به تمام تجار مسيحى براى تجارت و داد و ستد در تمام قلمرو كشور خودم اجازه مىدهم بدون اينكه از طرف هيچ كس ، حاكم ، شاه زاده ، خان و يا افسر و يا ازمتا به عين من هرچه باشد شغل و مقام آنها آزار ببيند « 2 » .\r\nهدف شاه عباس از دادن اين امتيازات در وهلهء نخست تشويق اروپائيان براى جنگ با عثمانى و در وهلهء دوم ايجاد روابط تجارى با آنان بود . اما او كه از اعتراض روحانيان ايران نسبت به داشتن روابط دوستانه با مسيحيان بيمناك بود ، در پاسخ به يكى از هيئت‌هاى اروپائى چنين گفت :\r\nمن شخصا حاضرم كه براى مسيحيان مقيم ايران كليسا بسازم و خيلى خوشحالم كه پيروان مسيح از هر دسته و طبقه به كشور من بيايند ، اما رؤساى روحانى ايران مراقب من بوده و اگر دست به ساختمان كليسا بزنم ممكن است مرا از ميان بردارند . ولى به عقيدهء من اگر شما جنگ را بر عليه تركان عثمانى شروع كنيد ، مىتوانيد بعداً در اصفهان [ و 
  ] حتى در ساير شهرهاى ايران كليسا بسازيد . روحانيان كشور من ديگر نمىتوانند حرفى بزنند ، زيرا من به آنها خواهم فهماند كه در مقابل كمكى كه بر عليه تركها به من كرده‌ايد چاره‌اى جز موافقت با شما نداشته‌ام « 3 » .\r\nاروپائيان كه از ايجاد ارتباط با ايران منافع و هدفهاى سياسى ، دينى و اقتصادى خودشان را در نظر داشتند ، ضمن گسيل داشتن هيئتهاى گوناگون سياسى و مذهبى چنين وانمود\r\n\r\n\r\n","description":"","footnote":"\r\n( 1 ) . ايران در زمان صفويه ، تاج بخش ، بى تا ، بى نا ، بى جا ، ص 102 .\r\n( 2 ) . همان ، ص 103 .\r\n( 3 ) . همان ، ص 109 .\r\n","page_name":" 149 ","page_number":149},
  {"content":"\r\n\r\nمىكردند كه به سفارش ايران با عثمانيها در حال جنگ هستند « 1 » و حال آنكه در روابطشان با عثمانى تنها بر اساس تأمين هدفها و منافع خودشان رفتار مىكردند . امّا اعمال اين سياست گرچه در كوتاه مدت به سود ايران بود ، ولى در دراز مدت به زيان كشور ما تمام شد . اروپائيانى كه در هر حال از ارتباط با ايران سود مىبردند ، پس از ورود به خليج فارس هرگز آن را ترك نگفتند ؛ تا آنكه سرانجام اين منطقهء بسيار حساس سوق‌الجيشى به صورت جولانگاه نيروهاى نظامى آنان به منظور فشار آوردن به مسلمانان و از جمله ايرانيان تبديل گردد « 2 » .\r\n\r\n\r\n","description":"","footnote":"\r\n( 1 ) . در نامهء فيليپ سوم [ پادشاه اسپانيا 
  ] به شاه عباس در اين باره چنين مىخوانيم : « نايب السلطنهء من از موفقيتهاىبزرگى كه شما بر عليه تركان ، دشمن مشترك خودمان ، بدست آورده‌ايد ، شرحى به من نوشته است . من از اين مسأله و همچنين از اعزام سفيرى كه براى حفظ دوستى و حسن رابطه‌اى كه بين ما وجود دارد فرستاده شده بسيار خوشحال شدم . دوستى اى كه اميدوارم سالها برقرار بماند تا اينكه اين تركها كاملًا تنبيه شوند . اميدوارم علاوه بر فتوحاتى كه تا به حال نصيب اعليحضرت شده است ، اين موفقيتها ادامه پيدا كند . قواى دريايى من در مديترانه هميشه خساراتى وارد آورده و وارد خواهند آورد و من دستور مىدهم كه دايماً عمليات خود را با شدت هرچه تمام‌تر بر عليه تركان ادامه دهند براى اينكه وعده‌اى كه به اعليحضرت داده‌ام انجام شده باشد » . ( ايران در زمان صفويه ، ص 115 ) .\r\n( 2 ) . با وجود اين ، تلاشهاى شاه عباس صفوى در رونق بخشيدن به تجارت ايران ؛ جلب سرمايه‌هاى خارجى و نيز ايجاد زير بناهاى لازم براى تسهيل امر بازرگانى داخلى و خارجى ، مانند ساختن راه‌هاى مناسب كاروان رو ، پلهاى مستحكم بر روى رودخانه‌هاى خروشان و ساخت آب انبار در بيابانهاى پهناور ايران و نيز بندر گاههاى مناسب را نمىتوان ناديده انگاشت . اگر حضور خارجيان در دوره‌هاى بعد به زيان ايران تمام شده است ، البته گناهش به گردن شاه عباس نيست ، زيرا هر حكمرانى كه بخواهد به تجارت رونق بخشد بايد اعتماد خارجيان را جلب و با آنان داد و ستد كند ( ر . ك . سياست و اقتصاد عصر صفوى ، ص 95 - 115 ) . ولى اقدامهاى شاه عباس در گشودن پاى خارجيهاى مسيحى ، تنها به جنبه‌هاى سياسى و اقتصادى محدود نمىگردد و در تاريخ زندگى وى وقايعى نقل شده كه نشان گر گرايش قلبى او به مسيحيت است ؛ مانند حضور در كليسا و دادن گوشت خوك و شراب به شركت كنندگان در مراسم عيد ميلاد مسيح . آنتونيودوگوه‌آ ، كشيش اسپانيايى و سفير فيليپ سوم پادشاه اسپانيا در اين باره مىنويسد : « . . . فرداى آن روز كه عيد نوئل بود ، دو ساعت بعد از ظهر شاه با شاه زاده صفى ميرزا و چند تن از درباريان و سران دولت ، كه منوچهر خان شاه زاده و امير قسمتى از گرجستان و گروهى از همراهان وى از آن جمله بودند ، به صومعهء ما آمدند . . . روز پيش هم چون يكى از كشيشان به او گفته بود كه درين روز چنان كه در پرتغال مرسوم است ، ما خوكى مىكشيم ، دستور داد از خوكهايى كه امير گرجستانى برايش فرستاده بود و در دهكده‌اى نزديك اصفهان نگه داشته بودند ، براى ما فرستادند . اين كار مايهء شكايت روحانيان و علماى اصفهان شده زيرا كه شاه در ماه مقدس رمضان ، بر خلاف قوانين اسلام رفتار كرده بود . . . سپس آنچه را كه در كليسا بود به دقت تماشا كرد و چون ديد كه بر پارچهء خاصى ، بر بالاى محراب حروف . . را كه معمولًا از آن نام عيسى اراده مىشود ، دوخته شده ، پرسيد كه اين حروف چيست و چه معنى دارد و چون توضيح داده شد ، كاغذ و قلم و دوات خواست و به دست خود اين حروف را نوشت و دوتا كرد و بر سينه روى قلب خود جاى داد . ما اميدواريم كه چون روزى هم روى قلب او صليبى نهاده‌ايم ، آن صليب و اين حروف بى اثر نباشد . . . پس از آن دستور داد كه مقدارى شراب به ما بدهند ، و چون شراب آوردند به بهانهء اينكه « ببينيم شراب خوب است يا نه » تمام كسانى را كه همراهش بودند ، از كشورى و لشگرى و مفتى و قاضى را مجبور كرد كه قدرى از آن بنوشند . سپس آهسته به من گفت : « وقتى به رم رفتى و به حضور پاپ رسيدى به او بگو كه من چگونه روز رمضان با حضور قاضى و مفتى شراب آوردم و به همه نوشاندم . به او بگو اگر چه عيسوى نيستم لايق تقدير و تمجيدم ! » . ( از تاريخ بياموزيم ، محمود حكيمى ، نشر خرم قم ، 1370 ، ص 128 - 129 ) .\r\n","page_name":" 150 ","page_number":150},
  {"content":"\r\n\r\n\r\nحضور و رقابت صليبيها در خليج فارس\r\nپيش از كشف دماغهء اميدنيك و راه دريايى جديد براى رسيدن به هند و خاور دور ، تجارت ادويه و ابريشم و ادويهء مشرق زمين از طريق خليج فارس به دجله و سپس از بغداد و - بادية الشام به بنادر سوريه در ساحل مديترانه و از آنجا به اروپا حمل مىگرديد . از عوامل مهمى كه موجب دگرگونى اين وضعيت را فراهم آورد و تأثير فراوانى در تاريخ خليج فارس گذارد ، تشكيل دولت تركان عثمانى و استيلاى آنان بر سواحل درياهاى سياه ، مرمره و مديترانه و نيز بر مناطق شام و مصر و حجاز بود كه با فتح قسطنطنيه به سال 857 ه / 1453 م به اوج رسيد تعصب شديد تركان نسبت به عيسويان تجارت عظيم ميان شرق و غرب عالم را از رونق انداخت و در نتيجه كالاهاى نفيس مشرق زمين در اروپا ناياب گرديد . از اين رو شمارى از بازرگانان اروپايى در سدد يافتن راههايى تازه برآمدند كه از جمله آنها دريانوردان و بازرگانان پرتقال بودند « 1 » .\r\nدر حدود سالهاى 893 - 4 ه / 1488 - 89 ميلادى يكى از كارگزاران شاه پرتغال به نام كوويليائو از هرمز ديدن كرد . پس از سفرهاى دياش ( 891 ه / 1486 م ) و واسكودوگاما ( 903 - 4 ه / 1497 - 98 م ) ، راه دريايى به هند گشوده شد « 2 » و بازرگانى ميان هند و اروپا از سر گرفته شد . به سبب نزديكى خليج فارس به پايگاههاى پرتغاليها در هند و نيز تسلط نداشتن هيچ‌يك\r\n\r\n\r\n","description":"","footnote":"\r\n( 1 ) . ر . ك . دايرة المعارف فارسى ، واژهء خليج فارس .\r\n( 2 ) . از اين پس پادشاه پرتغال خود را « خداوند كشتيرانى و تجارت هندوستان ، حبشه و عربستان ناميد » . ( قائم مقامى ، جهانگير ، مجموعه مقالات خليج فارس ، ج 2 ، ص 457 ) .\r\n","page_name":" 151 ","page_number":151},
  {"content":"\r\n\r\nاز دولتهاى ايران و عثمانى بر خليج فارس پرتغالىها به سرعت آن را به تصرف خود درآوردند . آلفو نسو آلبو كرك « 1 » - در سال 921 ه / 1515 م هرمز را به تصرف در آورد و حاكم آنجا را ناگزير به پذيرش تبعيت پرتغال كرد . از آن پس جزيرهء هرمز مدت صد سال در دست پرتغاليها بود و در طى اين مدت امتيازهاى بازرگانى و اقتصادى خليج فارس نيز در انحصار آنان قرار داشت « 2 » .\r\nپس از تصرف بغداد به سال 941 ه / 1534 م به دست تركان عثمانى و نفوذ در احسا و قطيف ، اينان نيز در خليج فارس به اعمال نفوذ پرداختند ، ولى در مقابل قدرت نظامى پرتغالىها به ويژه قلعهء مستحكم آنان در هرمز ناگزير به عقب نشينى گرديدند « 3 » .\r\nبراى مدتى كه پرتقال به تصرف اسپانيا در آمد ، سيادت خليج فارس نيز به آن دولت انتقال يافت و حاكم پرتغالى هرمز نيز تابع اسپانيا شد . اما پس از شكست تجهيزات اسپانيا به سال 1588 م ، بازرگانان هلندى و انگليسى به آبهاى هند راه يافتند و شركتهاى انگليسى و هلندى هند شرقى تأسيس گرديد . شركت انگليسى در سورات ( بندرى هندى ) متوجه ايران شد ؛ چرا كه به سبب زمستانهاى سرد ايران ، امكان فروش پارچه‌هاى پشمى در آنجا بيشتر بود . علاوه بر آن به سبب جنگهاى ايران و عثمانى راه صدور بر روى ابريشم ايران نيز بسته شده بود « 4 » .\r\nپس از پايان يافتن جنگهاى هفت ساله ميان انگلستان و فرانسه و چشم پوشى اين كشورها از مستملكات خود در هند شرقى به سود انگلستان ، به دليل اهميتى كه خليج فارس در ارتباط ميان انگلستان و هندوستان داشت ، انگليسيها در صدد بر آمدند تا به هر شكل ممكن اين منطقه را زير سلطهء خود در آورند . آمدن برادران شرلى به دربار ايران ، راه انگليسها را براى حضور در خليج فارس هموار ساخت . آنان با يارى دادن به ايران در جنگ با عثمانى ، از طريق ساختن توپخانه ، اعتماد شاه را به خود جلب كردند و به دنبال آن ايران موفق شد در سالهاى 1602 م و 1615 م ، پرتغال را به ترتيب از بحرين و هرمز نيز بيرون براند . پس از آن\r\n\r\n\r\n","description":"","footnote":"\r\n( 1 ) .\r\n1 . .\r\n( 2 ) . ر . ك . تاريخ سياسى خليج فارس ، ص 100 - 102 ؛ رقابت قدرتها در خليج فارس ، ص 41 - 48 .\r\n( 3 ) . همان .\r\n( 4 ) . ر . ك . دايرة المعارف فارسى ؛ نبرد قدرتها در خليج فارس ، ص 48 ؛ تاريخ سياسى خليج فارس ، ص 105 - 106 .\r\n","page_name":" 152 ","page_number":152},
  {"content":"\r\n\r\nبود كه نمايندگان كمپانى هند شرقى فرمان شاه عباس را براى انجام فعاليت تجارى در ايران دريافت داشتند . در سال 1619 م ايرانيها بندر رأس الخيمه را در ساحل جنوبى خليج فارس به تصرف در آوردند ؛ و سرانجام در عمليات مشترك ايران و انگليس در سال 1622 م جزاير هرمز و قشم به تصرف كامل ايران در آمد و پرچم پرتغال پس از يك قرن به زير كشيده شد . از آن پس انگليسيها مركز تجارت و كشتيرانى خود را به بندر عباس منتقل كردند « 1 » .\r\nديگر قدرتى كه در خليج فارس به فعاليت پرداخت ، كشور هلند بود . هلنديها كه خود تا سال 1595 م مستعمرهء اسپانيا بودند ، در اوايل قرن هفدهم به يك قدرت مهم دريايى تبديل شدند ؛ و در سال 1623 م شركت هلندى هند شرقى توسعهء خود را در خليج فارس آغاز كرد .\r\nآنها توانستند با كمك « ويس نيخ « 2 » » و يك نقاش هلندى به نام « فان هاسلت « 3 » » كه در دربار . شاه عباس به سر مىبرد ، امتياز فعاليت تجارى را در خليج فارس به دست آورند . آنان پس از داير كردن دفاتر تجارى در بندر عباس و اصفهان ، با سوء استفاده از ضعف شاه عباس دوم صفوى ، موقعيت خود را استحكام بخشيدند و سر انجام در سال 1652 م به حضور انگليسيها در خليج فارس و نيز فعاليت تجاريشان در بندر عباس پايان دادند . تا آنكه سرانجام در سال 1765 م در برابر فشار ايرانيها ناچار خليج فارس را ترك گفتند « 4 » .\r\nپس از عقب نشينى هلنديها از خليج فارس ، بار ديگر انگليسيها در خليج فارس به دخالت پرداختند . پالمرستون ، وزير خارجهء وقت انگلستان در اوايل سال 1838 م دربارهء استراتژى اين كشور در خليج فارس چنين اعلام داشت :\r\nما موظف هستيم خليج فارس را تحت سلطهء نيروهاى دريايى خود در آوريم . به طورى كه هيچ قدرت ديگرى قادر به رقابت با ما نباشد . ولى در عين حال عملى ساختن اين منظور نبايد از لحاظ مادى براى ما گران تمام شود « 5 » .\r\n\r\n\r\n","description":"","footnote":"\r\n( 1 ) . نبرد قدرتها در خليج فارس ، ص 50 - 53 ؛ نيز ر . ك . دايرة المعارف فارسى ، واژه خليج فارس .\r\n( 2 ) .\r\n1 . .\r\n( 3 ) . 2 . .\r\n( 4 ) . همان ، ص 53 - 58 ؛ نيز ر . ك . دايرة المعارف فارسى ، واژهء خليج فارس .\r\n( 5 ) . تاريخ سياسى خليج فارس ، ص 264 .\r\n","page_name":" 153 ","page_number":153},
  {"content":"\r\n\r\nدر اجراى اين سياست در سالهاى 1843 م و 1852 م ميان انگلستان و كشورهاى حوزهء خليج فارس قراردادهايى به امضا رسيد كه تسلط كامل بريتانيا را بر اين منطقهء استراتژيك تأمين و تضمين مىكرد . انگلستان در طول دوران حضور خود در خليج فارس پيوسته در امور داخلى ايران دخالت مىكرد و چندين بار مناطق ساحلى ايران را به اشغال درآورد . در منازعهء ميان ايران و عثمانى - بر سر اروند رود - به نفع عثمانى اين كشور وارد عمل گرديد ؛ و هيچ گاه اجازه داشتن ناوگان دريايى نيرومندى را به ايران نداد « 1 » .\r\nبراى نمونه پس از آنكه امير كبير تصميم به ايجاد ناوگان دريايى كوچكى در خليج فارس مىگيرد ، شيل - وزير مختار انگليس - در گزارشى به وزير خارجهء انگلستان موضوع را با او درميان مىگذارد ؛ و در ارز يا بى خودش انجام چنين كارى را به زيان انگلستان نمىبيند . اما پاسخى كه در نهايت از وزير خارجه - پالمرستون - دريافت مىكند چنين است :\r\nبه شما دستور مىدهم كه به اطلاع امير نظام برسانيد كه دولت انگلستان نمىتواند با پيشنهاد وى راجع به تحصيل كشتيهاى منظور موافقت نمايد « 2 » .\r\nبارى بريتانيا همچنان قدرت برتر و مسلط منطقهء خليج فارس بود ؛ تا آنكه وقوع جنگ جهانى دوم و نيز وقوع رويدادهايى مانند ملى شدن نفت در ايران ( 1951 ) ، كودتاى عراق ( 1958 ) و استقلال كويت ( 1961 ) موجب محدوديت نفوذ اين كشور گرديد و به دنبال آن پالمرستون - وزير خارجهء وقت بريتانيا - اعلام كرد كه اين كشور از خليج فارس بيرون خواهد رفت « 3 » .\r\n\r\nآمريكا در خليج فارس\r\nدر پى خروج انگلستان از خليج فارس نوبت حضور به آمريكا رسيد . از آنجا كه ايالت متحده ، تا آن هنگام ، حضور بريتانيا را در خليج فارس تأمين كنندهء هدف عمدهء خود يعنى مقابله با\r\n\r\n\r\n","description":"","footnote":"\r\n( 1 ) . همان ، ص 266 - 341 .\r\n( 2 ) . امير كبير و ايران ، آدميت ، فريدون ، انتشارات خوارزمى ، چاپ پنجم ، تهران ، ص 303 ( به نقل از انگليس ، 157 / 60 پالمرستون به شيل ، 11 فوريه 1851 ) .\r\n( 3 ) . سياست امنيتى آمريكا در خليج فارس ، ص 30 ، به نقل از\r\n nierof ' tcudno cfoe cruoseht' nannekeyr oeG 011 . p 7491 yluj'x xxycilop \r\n","page_name":" 154 ","page_number":154},
  {"content":"\r\n\r\nنفوذ اتّحاد جماهير شورى ( سابق ) مىديد ، با سلطهء انحصارى آن كشور بر منطقه نيز هيچ‌گونه مخالفتى نداشت ؛ و البته لازم بود كه خلأ حاصل از خروج بريتانيا پر گردد . از آن پس دور تازه‌اى از روابط ميان آمريكا با كشورهاى حوزهء خليج فارس و ازجمله ايران آغاز مىگردد كه مىتوان آن را در دو مقطع دوران « جنگ سرد » « 1 » و حاكميت نظام دو قطبى بر جهان و دوران « پس از جنگ سرد » و فرو پاشى شوروى ، تلاش آمريكا براى ايجاد نظم نوين در جهانى يك قطبى مورد بررسى قرار داد . در مبحث دوران پس از جنگ سرد نيز آنچه را كه به ايران مربوط مىشود در دو بخش قبل و بعد از انقلاب اسلامى مىتوان مورد بحث قرار داد ؛ و در پايان ، حوادث پيش آمده ، پس از « يازده سپتامبر » « 2 » ، خاورميانه را بايد در چارچوب نظريه برخورد تمدنها و آغاز جنگهاى صليبى جديد تحليل و تفسير كرد .\r\nاما پيش از هر چيز لازم است به جنبه‌هاى گوناگون اهميت خليج فارس براى آمريكاو اصلىترين انگيزه‌هاى حضور اين كشور در منطقه و نيز زمينه‌هاى اين حضور اشاره گردد .\r\n\r\n1 . دلايل حضور آمريكا در خليج فارس\r\n\r\n1 - 1 . مقابله با نفوذ شوروى :\r\nقدرت فزايندهء آمريكا پس از جنگ دوم جهانى به اين كشور امكان داد كه در بيشتر نقاط دنيا حضور يابد ؛ و مبارزه با كمونيسم و جلوگيرى از نفوذ شوروى و ايجاد موانع امنيتى بر گرد اين رقيب قدرتمند اقتضا مىكرد كه ايالات متحده بر حوزهء خليج فارس پنجه افكند .\r\n\r\n2 - 1 . انرژى و وجود منابع بسيار بزرگ نفت در زير بستر خليج فارس ؛\r\nآمريكا كه تا پيش از سال 1948 م يكى از صادر كنندگان نفت بود ، از آن پس به وارد كننده تبديل گشت و دليل آن\r\n\r\n\r\n","description":"","footnote":"\r\n( 1 ) . اين واژه پس از جنگ جهانى دوم بر سر زبانها افتاد و منظور ، اوضاع بغرنج بين المللى و تشديد وخامت در رابطه‌بين كشورهاى سوسياليستى و كشورهاى سرمايه دارى است . يكى از ويژگيهاى جنگ سرد اين است كه با وجود ادامهء روابط سياسى بين كشورها ، به علت جريان داشتن حملات تبليغاتى ، تشنّج و جبهه‌گيرى در برابر يكديگر ، محيط مناسبات بين المللى وخيم مىشود و عدم اعتماد جاى تفاهم را مىگيرد . مسابقات تسليحاتى يكى از عوامل اصلى جنگ سرد است . ( فرهنگ علوم سياسى ، آقا بخشى ، على ، نشر تندر ، تهران ، 1363 ، ص 51 - 52 ) .\r\n( 2 ) . در يازدهم سپتامبر سال 2001 ، دو هواپيماى جت به برجهاى دوقلوى تجارت جهانى در نيويورك و هواپيمايىديگر به ساختمان پنتاگون برخورد كردند . ( ر . ك . يازده سپتامبر ، گروه نويسندگان و مترجمان ، نشر ديگر ، تهران ، 1380 ، ص 15 ) .\r\n","page_name":" 155 ","page_number":155},
  {"content":"\r\n\r\nارزانى نفت بود . در اين ميان نفت حوزهء خليج فارس بيشترين سود را براى آمريكاييها در بر داشت ولى ايالت متحده هدفهاى خود را فراتر از برآوردن منافع شخصى وانمود مىكرد و به گونه‌اى خود را متعهّد مىدانست كه جريان نفت را به سود كشورهاى غربى و كل جهان صنعتى به طور مستمر حفظ كند « 1 » .\r\n\r\n3 - 1 . سلطهء كامل بر منطقه ؛\r\nهر چه بر عمر حضور آمريكا در خليج فارس مىگذشت ، انگيزه‌هاى حضورش نيز قوىتر مىگرديد و ابعاد تازه‌ترى مىيافت تا آنكه سرانجام در قالب سياست سلطهء كامل بر منطقه نمودار گشت . ريچارد مورفى گفته است :\r\nما در خليج فارس تنها براى دفاع از كشورهاى كوچك خليج فارس حضور نداريم . هدف ما تضمين دسترسى اقتصادهاى جهانى به نفت خليج فارس است . ما در اين مورد به صدام اعتماد نكرديم و به ايران نيز نخواهيم كرد . ما مىخواهيم سلطهء خود را در خليج فارس تداوم بخشيم » « 2 » .\r\n\r\n4 - 1 . بهره بردارى از بازار بزرگ اقتصادى ؛\r\nكشورهاى حوزهء خليج فارس با برخوردارى از درآمدهاى سرشار نفت يكى از سود آورترين بازارهاى جهانى به ويژه براى كشورهاى غربى هستند . در حقيقت در آمد نفتى اين كشورها با صاحبان تكنولوژى غرب دست به دست مىشود ؛ زيرا با توجه به شرايط و فضاى سياسى حاكم بر منطقه ، اينان ناگزيرند آنچه را كه از راه صدور نفت كسب كرده‌اند ؛ براى خريدهاى تسليحاتى شان هزينه كنند و در نتيجه دلارهاى نفتى به جاى اصلى خود يعنى كشورهاى غربى و در رأس آنها آمريكا باز مىگردد .\r\nيكى ديگر از علايق اقتصادى آمريكا در منطقه ، سرمايه گذارى دلارهاى مازاد نفتى كشورهاى عرب منطقه در بلوك غرب به خصوص آمريكا مىباشد . به عنوان نمونه ، عربستان و كويت مقادير هنگفتى از ذخاير و پس اندازهاى ارزى خود را در غرب سرمايه گذارى مىكنند و از اين طريق كمك مؤثرى به رشد اقتصادى و شكوفايى غرب و آمريكا مىكنند « 3 » .\r\n\r\n\r\n","description":"","footnote":"\r\n( 1 ) . ويليام راجرز - وزير خارجهء اسبق آمريكا - در گزارش 26 مارس 1971 خود در بارهء سياست خارجى آمريكا متذكر شد : « شبه جزيرهء عربستان ، عراق و ايران در حدود دو سوم ذخاير شناخته شدهء نفت جهان را دارا مىباشند . استفاده از اين نفت در شرايط مناسب سياسى و اقتصادى براى كشورهاى متحد ما در اتحاديه آتلانتيك و ساير كشورهاى اروپاى غربى و ژاپن واجد كمال اهميت است . ( اسديان ، امير ، علايق و استراتژى آمريكا در خليج فارس ، مجموعه مقالات سمينار بررسى مسائل خليج فارس ، تهران ، 1368 ، ص 70 ) .\r\n( 2 ) . سياست امنيتى آمريكا در خليج فارس ، امير اسديان ، پژوهشكده مطالعات راهبردى ، تهران ، 1381 ، ص 139 .\r\n( 3 ) . سياستهاى امنيتى آمريكا در خليج فارس ، ص 38\r\n","page_name":" 156 ","page_number":156},
  {"content":"\r\n\r\n\r\n5 - 1 .\r\nعلاوه بر آنچه گفته شد هدفهاى صليبىگرى غرب به ويژه آمريكا را نبايد در اين زمينه ناديده گرفت . حضور غرب و آمريكا در خليج فارس سطوح گوناگونى از اهداف را دنبال مىكند كه تحقق هدفهاى مربوط به آيندهء جهان يعنى بروز جنگ بزرگ و خونين آرماگدون ( هارمجدون ) و ظهور دوبارهء مسيح - با توجه به ايده‌هاى مطرح شده از سوى سياستمداران و سردمداران آمريكا چون رونالد ريگان و بوش براساس اعتقادات مذهبىشان - نمىتواند از نگاه آنان دور مانده باشد .\r\nاين انگيزه‌ها و اهداف چنان قوى و با اهميتند كه سياستهاى امنيتى و استراتژيهاى بلند مدت آمريكا و غرب به طور كامل با آنها گره خورده و موجب گرديده است كه ايالات متحدهء آمريكا با وجود مخالفتهاى گستردهء افكار عمومى داخلى و خارجى با جنگ‌طلبى سياستمداران اين كشور ، در صدد برآيد تا به هر شكل و هر قيمتى در خليج فارس حضور داشته باشند و در امور آنجا مداخله كنند .\r\n\r\n2 . زمينه‌هاى حضور آمريكا\r\nگذشته از انگيزه‌ها و عوامل سياسى و اقتصادى كه موجب كشانده شدن پاى ابرقدرتها و در رأس آنها آمريكا به خليج فارس گرديده ، « اختلافهاى ارضى » به ضميمهء جاه‌طلبى برخى كشورهاى منطقه زمينه ساز حضور آمريكا در خليج فارس بوده است . در حالى كه برخى از اين اختلافها حل شده‌اند ، برخى ديگر به صورت فعّال و يا گهگاه فعّال امنيت منطقه را در معرض خطر جدّى قرار داده‌اند « 1 » .\r\n\r\n\r\n","description":"","footnote":"\r\n( 1 ) . رويدادهاى چند دههء اخير گواه آن است كه خطرناك‌ترين حوادث را اختلافهاى ارضى عراق با همسايگانش رقم زده است . اين كشور ظرف دو دهه دو كشور همسايه‌اش را به طور گسترده مورد تجاوز قرار داده است . بار نخست در سال 1980 م بود كه ارتش عراق به قصد تصرف بخشهاى وسيعى از غرب و جنوب غرب ايران به ويژه استان خوزستان به ايران حمله كرد ؛ و بار دوم حملهء اين كشور به كويت در سال 1991 م بود . اين توسعه طلبيها كه به بهانه‌هاى واهى اختلافهاى ارضى صورت گرفت ، چنان گسترده بود كه اوّلى موجب جنگى هشت ساله و دومى عامل حضور نيروهاى بين المللى به رهبرى آمريكا در منطقه گرديد . سرانجام نيز كشور عراق به رياست صدام حسين به چنان موضعى در افتاد كه ايالات متّحده به طور مستقيم و با بهانهء مبارزه با تروريسم آن را مورد حمله قرار داد و اشغال كرد . ( براى آگاهى دربارهء ميزان فعاليّت اختلافهاى ارضى كشورهاى منطقه ر . ك . « اختلافات ارضى عامل بى ثباتى خليج فارس » ، سيد فاروق ، حسنات ، ترجمهء محمد باقر نصيرى ، مجموعهء مقالات چهارمين سمينار خليج فارس ، ج 5 ، ص 85 نيز ر . ك . ناپايدارى مرزها در خليج فارس ، همان ، ص 175 ) .\r\n","page_name":" 157 ","page_number":157},
  {"content":"\r\n\r\n\r\n3 . سياستهاى آمريكا در خليج فارس\r\nايالات متحدهء آمريكا پس از ورود به خليج فارس ، بر مبناى ديدگاههاى استراتژيستها و طراحان سياست خارجى خود ، چند سياست امنيتى مشخص و استراتژى اعلام شدهء زير را نسبت به كشورهاى حاشيهء اين منطقه در پيش گرفته است .\r\n\r\n1 - 3 . سياست امنيت دوستونى :\r\nاين سياست از سوى نيكسون - رئيس جمهور وقت آمريكا - اعلام گرديد و مطابق آن تأمين امنيت خليج فارس بر دو ستون نيرومند يعنى ايران و عربستان سعودى مبتنى گرديد .\r\nايران به سبب داشتن ارتشى نيرومند و برخوردارى از ساحلى طولانى در خليج فارس عهده دار نقش نظامى گرديد و عربستان سعودى با بهره‌مندى از ثروت هنگفت حاصل از در آمدهاى نفتى ، تأمين منابع مالى سياست امنيتى مورد نظر آمريكا را عهده دار گشت « 1 » .\r\n\r\n2 - 3 . استراتژى ايجاد نيروهاى واكنش سريع :\r\nبا سقوط شاه و از ميان رفتن يكى از قدرتمندترين هم پيمانان آمريكا در خليج فارس ، اين كشور در صدد بر آمد تا با تشكيل نيروى موسوم به واكنش سريع ، زمينهء مداخلهء مستقيم نيروهاى نظامى در خليج فارس ، آن هم در كوتاه‌ترين زمان ممكن ، فراهم سازد . تهاجم شوروى در سال 1979 م ، به افغانستان - انگيزه‌هاى دولتمردان ايالات متّحده را براى تشكيل چنين نيرويى كه ايدهء آن از سالها پيش ( 1958 ) مطرح شده بود - ، چندين برابر كرد « 2 » .\r\nهدف نيروهاى واكنش سريع در وهلهء نخست محافظت از منافع حياتى آمريكا در خليج فارس و جنوب غرب آسيا و عمدتاً محافظت از نفت منطقه بود . آمريكاييها كه پس از پيروزى انقلاب اسلامى و نفوذ آن در ميان ملتهاى مسلمان ، منافع خود در خليج فارس را در معرض خطر مىديدند ، براى جلوگيرى از محروميّت كشورهاى پيشرفتهء صنعتى از منابع انرژى خليج و نيز جلوگيرى از ورشكستگى متحدان آمريكا و اقتصاد جهانى ، لازم ديدند كه از نيروهاى نظامى استفاده كنند « 3 » .\r\n\r\n\r\n","description":"","footnote":"\r\n( 1 ) . سياست امنيتى آمريكا در خليج فارس ، ص 32 .\r\n( 2 ) . براى آگاهى بيشتر ر . ك . علايق و استراتژى ابر قدرتها در خليج فارس ، ميرحسن اسدى ، مركز چاپ و انتشارات دانشگاه شهيد بهشتى ، تهران ، 1371 ، ص 91 - 107 .\r\n( 3 ) . ر . ك . همان .\r\n","page_name":" 158 ","page_number":158},
  {"content":"\r\n\r\nاما ايجاد نيروهاى واكنش سريع درحقيقت واكنش نظامى آمريكا در مقابل انقلاب اسلامى ايران بود . چرا كه پس از پيروزى انقلاب اسلامى ، با از هم گسيخته شدن پيمانهاى سيتو و سنتو ، در سد امنيتى آمريكا در برابر اتحاد جماهير شوروى ( سابق ) رخنه افتاد و متحدان منطقه‌اى آمريكا نيز از داخل و خارج در معرض تهديد قرار گرفتند « 1 » .\r\nاز اين رو آمريكا در سطح منطقه‌اى اقدام به تقويت نظامى شوراى همكارى خليج فارس و به ويژه عضو قدرتمند آن يعنى عربستان سعودى كرد و در سطح بين المللى و گسترده‌تر ، پايگاههاى جديدى را در كشورهاى حوزهء اقيانوس هند و نيز در خود اين اقيانوس تدارك ديد ، و امكان حضور نظامى دايم و سريع خود را در منطقه فراهم آورد « 2 » .\r\n\r\n3 - 3 . سياست مهار دوگانه :\r\nپس از پيروزى انقلاب اسلامى ، جمهورى اسلامى از همهء پيمانهاى امنيتى منطقه‌اى خارج شد ؛ و از همه مهم‌تر اينكه بنياد سياست امنيتى دو ستونى آمريكا در خليج فارس فرو ريخت .\r\nاندكى پس از پيروزى انقلاب ، ايران به طور همه جانبه به وسيلهء ارتش بعثى عراق مورد حمله قرار گرفت . سياست اتخاذ شده از سوى آمريكا ، با وجود رضايت از تهاجم عراق به ايران ، اين بود كه هيچ يك از دو كشور به پيروزى كامل دست نيابد ، و طرفين آن قدر با يكديگر مبارزه كنند تا نيروى نظامى آنها به طور كامل تحليل رود « 3 » .\r\n\r\n\r\n","description":"","footnote":"\r\n( 1 ) . براى مثال به بروز شورش در بحرين و تصرف كويت به وسيلهء عراق اشاره كرد .\r\n( 2 ) . در توضيع بيشتر بايد گفت : تشكيل نيروهاى واكنش سريع آمريكا كه بعدها زير عنوان فرماندهى مركزى آمريكا مناطقى از جزيرهء ماداگاسكار را تا افغانستان ، آسياى ميانه و قفقاز زير پوشش عملياتى قرار داد ، واكنش به دو رويداد مهم فرهنگى و نظامى بود . اولى پيروزى انقلاب اسلامى در ايران و از هم پاشيدن ركن اصلى سياست دو ستونى و پيمان سنتو و ديگرى اشغال نظامى افغانستان توسط اتحاد جماهير شوروى ( سابق ) مىباشد . براى آگاهى بيشتر ر . ك . مأخذ پيشين .\r\n( 3 ) . ر . ك . سياستهاى امنيتى آمريكا در خليج فارس ، ص 142 - 148 . پس از ناكار آمدى نيروى واكنش سريع در تأمين اهداف و منافع حياتى آمريكا و عدم راهيابى مجدد جيمى كارتر به كاخ سفيد ، رونالد ريگان با رويكردى ميلتياريستى وارد عرصهء رهبرى آمريكا شد و با پروژه جنگ ستارگان سعى در به زانو در آوردن رقيب قدرتمند نظامى خود ( شوروى ) بر آمد و در مورد ساير ملّت‌هاى متمرد كه نظام كاپيتاليستى را يا بر نمىتافت و يا براىمشكل آفرينى مىكردند ، - سياست تحميل جنگ براى از بين بردن اصل اميد - را تدارك ديدند ، مانند تحميل جنگ هشت ساله به ايران و جنگ مخالفان طرفدار غرب با ساندنيستها در نيكاراگوئه .\r\n","page_name":" 159 ","page_number":159},
  {"content":"\r\n\r\n\r\n4 - 3 . سياست برپايى جنگ صليبى :\r\nحادثهء يازدهم سپتامبر 2001 م حادثه‌اى بحران آفرين براى همهء جهانيان ، به ويژه براى سياستها و استراتژيهاى ايالات متحده در سطح بين المللى بود . اين حادثه ، يعنى انفجار چند آسمان خراش ، در هر يك از ديگر كشورهاى غربى نيز مىتوانست روى دهد . اما وقوع آن در آمريكا بدون شك ، از منظر بازتاب رفتار غربيان به ويژه آمريكا با مسلمانان ، مفهوم و پيامهاى ويژه‌اى دارد كه به چند مورد آن در اينجا اشاره مىگردد :\r\nالف - به فرض آنكه حادثهء يازدهم سپتامبر به وسيلهء عوامل خارجى - به ادعاى آمريكا سازمان القاعده به رهبرى بن لادن - آفريده شده باشد ، به يقين بايد آن را باز تاب سياستهاى سلطه‌آميز ايالات متّحده در سطح بين المللى و به ويژه در كشورهاى اسلامى و خاورميانه بدانيم « 1 » .\r\nب - به فرض اينكه حادثهء ياد شده به وسيلهء عوامل درونى و مسلط بر حاكميت آمريكا - اسرائيل و صهيونيستها - انجام گرديده باشد ، بايد آن را نشان درماندگى آمريكا در پيشبرد سياستهاى جهانى خود و نيز نياز فراوان اين كشور به انگيزه‌اى بسيار قوى براى جلب افكار عمومى مردم خودش برشمرد .\r\nاما دليل حادثه هر چه و عامل آن هر كه بود ، بلافاصله پس از آن انگشت اتهام مقامهاى آمريكايى به سوى مسلمانان نشانه رفت ؛ و به دنبال آن دولت ايالات متحده به بهانهء نابود سازى عاملان حادثه اقدام به گرد آورى نيرو كرد و از ديگر دولتهاى جهان به ويژه كشورهاى\r\n\r\n\r\n","description":"","footnote":"\r\n( 1 ) . به تعبير دكتر ماهاتير محمد ، دفاع مسلمانان از خود در مقابل تحقير و تحريم غربيان جاى شگفتى نيست . او مىنويسد : « امروز ديدگاه منفى نژادهاى اروپايى حتى غير مسيحيان نسبت به مسلمانان حفظ شده و متأسفانه برداشت نا صحيح آنان نسبت به مسلمانان نهادينه گرديده است ؛ و به خاطر اين ديدگاه بسيارى از ملّتهاى مسلمان منزوى شده مورد تحريم و مجازات واقع گرديده‌اند و حتى مسلمانان با شيوه‌هاى مختلف در اروپا قتل‌عام شده‌اند . آيا جاى تعجب دارد كه مسلمانان پس از اين برخورد منفى در جستجوى انتقام باشند ؟ آيا عجيب است كه مسلمانان براى دفاع از خود اقدامات خشن انجام دهند ؟ البته تعداد معدودى از مسلمانان به اين قبيل اقدامات روى آورده‌اند . اروپائيان بايد اين وضعيت را درك كنند . آنها بايد تصورات خود را نسبت به اسلام اصلاح نمايند . اما متأسفانه هيچ تلاشى براى درك مسلمانان نمىشود و بالعكس تبليغات ضد اسلامى عليه مسلمانان و همچنين توسعهء سوء تفاهم توسط اروپائيان نسبت به مذهب اسلام تداوم يافته ، به وخامت رسيده است » . ( جهانى كه ما در آن زندگى مىكنيم ، محمد ، ماهاتير ، ترجمهء محسن پاك آيينى ، مؤسسه اطلاعات ، تهران ، 1382 ، ص 153 ) .\r\n","page_name":" 160 ","page_number":160},
  {"content":"\r\n\r\nاروپايى خواست كه در مبارزه با تروريسم به او بپيوندند . رئيس جمهور آمريكا در وهلهء نخست و موضع گيريهاى اوّليه‌اش ، اقدام به لشكر كشى بر ضد تروريستها را جنگى صليبى خواند ، ولى پس از آگاهى بر پيامدهاى منفى كاربرد اين تعبير از آن چشم پوشيد . اما ، البته و صد البته كه روح رفتار آمريكا در حملهء به افغانستان و عراق و متهم ساختن ايران و چند كشور اسلامى ديگر به عنوان تروريست و شرور ، چيزى جز ايدهء صليبىگرى و بسيج مسيحيان بر ضد مسلمانان نبود . دستگاه امنيتى آمريكا بلافاصله پس از وقوع حادثه اعلام كرد كه عاملانش مسلمان بوده‌اند ، به راستى اگر اطلاعاتشان تا اين اندازه دقيق بوده چرا پيش از وقوع حادثه از بروز آن جلوگيرى نكردند ؟ ! اگر اين انفجار هدفمند نبوده است چرا عاملان اصلى هنوز در پرده ابهام به سر مىبردند ؟ مىماند اينكه بگوييم ، حادثهء يازدهم سپتامبر به هر دليلى و به وسيلهء هر كسى كه صورت گرفته باشد ، دستاويزى بسيار مناسب براى اعلام جنگ آمريكا بر ضد كشورهاى اسلامى بود .\r\nما در اينجا در صدد بحث دربارهء علل و انگيزه‌هاى حادثهء يازدهم سپتامبر نيستيم ؛ بحث دربارهء پيامدهاى اين حادثه يعنى حملهء آمريكا و متحدانش به افغانستان و چندى بعد به عراق و نيز تهديد كشورهاى سوريه و ايران است . اينكه چرا آمريكا مسلمانان را در خاورميانه مورد حمله قرار مىدهد ؟ پاسخ را بايد در توسعه‌طلبى آمريكا و صهيونيسم جهانى و توان بالقوهء كشورهاى اسلامى و مسلمانان در مقابلهء با آنها جستجو كرد .\r\nبنابر اين جنگهاى اخير آمريكا را بايد جنگ صليبى غرب براى تحقق بخشيدن به هدفهاى صهيونيسم جهانى برشمرد . گرچه خود آمريكائيها اين گونه تلاشها را با هدف « متمدن سازى » افراد بى تمدن توجيه مىكنند .\r\n\r\nجايگاه ايران در حوادث اخير خليج فارس\r\nاز ظاهر قضايا و حوادث حدود دو دههء اخير منطقه چنين بر مىآيد كه در جنگهاى خليج فارس جمهورى اسلامى ايران نه تنها زيان نديده بلكه سود هم برده است « 1 » . چنين برداشتى در\r\n\r\n\r\n","description":"","footnote":"\r\n( 1 ) . نگاه اعراب به ايران ، فهمى هويدى ، ترجمهء دكتر مسعودهء شريعت باقرى ، نشر دانژه ، تهران ، 1380 ، ص 15 .\r\n","page_name":" 161 ","page_number":161},
  {"content":"\r\n\r\nنگاه نخست درست هم به نظر مىرسد ؛ چرا كه طى اين جنگها بزرگ‌ترين و خطرناك‌ترين دشمن جمهورى اسلامى يعنى رژيم بعث عراق به رياست صدام حسين سرنگون گرديد و با از ميان رفتن اين مانع بزرگ روابط ايران با همسايگانش نيز رو به بهبودى نهاده است .\r\nولى ژرف‌نگرى در حوادث اخير ما را به سوى حقايق ديگرى رهنمون مىگردد كه مهم‌ترينشان اينهاست :\r\n1 . آمريكا به عنوان پرچمدار تمدن غربى در صدد است تا علاوه بر چيرگى سياسى و اقتصادى در منطقه ، به فرهنگ مردم نيز چهره‌اى غربى ببخشد ؛ و اين با هدف جمهورى اسلامى كه در صدد است تا مسلمانان را به سوى فرهنگ اصيل خودشان سوق دهد ، در تعارض است . به همين دليل است كه از ديدگاه دولتمردان آمريكا نظام جمهورى اسلامى در ايران به هر صورت ممكن بايد از ميان برداشته شود . چنان كه وقتى هنرى كسينجر از برناردلوئيس - از استادان و پژوهشگران اسلام و خاور ميانه - سئوال كرد : « آيا ايجاد تغييرات در خاورميانه مستلزم گفت و گو و تعامل ميان ايالات متحده و جمهورى اسلامى ايران است ؟ » « 1 » ، او با صراحت پاسخ داد : « به طور يقين خير » . اين ضديت با نظام جمهورى اسلامى ايران به ويژه پس از حادثهء يازده سپتامبر ، شدت بيشترى يافته است چنان كه اليوت كوهن - استاد و مدير بخش مطالعات جان هاپكينز در واشنگتن - ضمن پيشنهادهاى خود به دولت بوش مىگويد :\r\nايالات متحدهء آمريكا بايد از حاكميت آزاد ، مدرن و متعادل در جهان اسلام حمايت به عمل آورد . سرنگونى و تغيير رژيم جمهورى اسلامى ايران به ميزان نابودى و اضمحلال بن لادن اهميت دارد ، چرا كه اين تنها و نخستين مدل و الگوى انقلابى و اسلامى در ميان دولت - ملتها به شمار مىآيد و جايگزين نمودن آن با دولتى سكولار و متعادل بسيار مهم است « 2 » .\r\n2 . آمريكا در صدد است تا قدرتهاى منطقه‌اى خليج فارس را تضعيف و به خود وابسته كند و تنها قدرت برتر منطقه خودش باشد ، در حالى كه جمهورى اسلامى معتقد است كه\r\n\r\n\r\n","description":"","footnote":"\r\n( 1 ) . طرح خاورميانهء بزرگ‌تر ، حسن حسينى ، انتشارات مؤسسه فرهنگى مطالعات و تحقيقات بين المللى ابرار معاصرتهران ، 1383 ، ص 28 - 30 .\r\n( 2 ) . همان ، ص 76 .\r\n","page_name":" 162 ","page_number":162},
  {"content":"\r\n\r\nحضور بيگانگان و از جمله آمريكا در خليج فارس موجب نا امنى است و امنيت منطقه بايد به وسيلهء كشورهاى خود منطقه تأمين گردد .\r\n3 . آمريكا در صدد است تا مبارزهء اسلامى از هر نوعى - حتى مبارزهء فلسطينيهاى ستمديده در مقابل رژيم صهيونيستى - را تروريسم قلمداد كند و با اين بهانه افكار جهانيان را بر ضد مسلمانان بسيج كند ، در حالى كه جمهورى اسلامى از مبارزه ملل اسلامى براى احقاق حقوق حقّه شان پشتيبانى مىكند و ميان عمل تروريستى - كه در نظرش محكوم است - و دفاع از خود تفاوت قائل است .\r\n4 . يكى از استراتژيهاى كلى آمريكا پشتيبانى از رژيم غاصب صهيونيستى است و بر همهء اقدامهاى سركوب گرانهء صهيونيستهاى جنايتكار مهر تأييد مىزند ؛ و همهء حقوق فلسطينيان را ناديده مىانگارد . در حالى كه جمهورى اسلامى ، اسرائيل را رژيمى نامشروع ، غاصب و جنايتكار مىداند و پشتيبانى از حقوق غصب شدهء فلسطينيان را وظيفهء همهء انسانهاى آزاده و به ويژه مسلمانان مىداند .\r\n5 . جمهورى اسلامى ايران استفاده از انرژيهاى نوين و از جمله انرژى هسته‌اى را حق طبيعى و قانونى خود مىشمارد ، در حالى كه آمريكا دستيابى ايران به فناورى هسته‌اى را حتى با هدفهاى صلح‌آميز نمىپذيرد و با آن مخالفت مىورزد و در صدد است تا به هر شكل ممكن از دستيابى ايران به اين انرژى جلوگيرى كند .\r\n6 . ايران براى خود رسالتى اسلامى - جهانى قائل است . آمريكا نيز براى خودش رسالتى جهانى قائل است و بر اين باور است كه نظام مبتنى بر ليبرال دموكراسى غربى بهترين نوع نظامهاى سياسى است و همهء جهانيان بايد خود را با معيارهاى آن تطبيق دهند . اين دو رسالت به طور كامل در مقابل هم قرار دارند و در واقع به تعبير هانتينگتون نظامى با خدا در مقابل نظامى بىخدا قرار گرفته است « 1 » .\r\n\r\n\r\n","description":"","footnote":"\r\n( 1 ) . براى آگاهى در بارهء چگونگى رويارويى تمدن غرب در مقابل جوامع كنفوسيوسى و اسلامى ر . ك . برخورد تمدنها و بازسازى نظم جهانى ، هانتينگتون ، ساموئل پى ، ترجمهء محمد على رفيع حميدى ، دفتر پژوهشهاى فرهنگى ، تهران 1378 ، فصل يكم « عصر جديد سياست جهانى » .\r\n","page_name":" 163 ","page_number":163},
  {"content":"\r\n\r\nتوجه به نكات ياد شده ملهم اين حقيقت است كه پس از حملهء آمريكا به عراق و اشغال اين كشور با همدستى چند كشور ديگر اروپايى و غير اروپايى فاصلهء مكانى دو نيروى متضاد يعنى ايران و آمريكا از راه زمينى بسيار كوتاه شده است ؛ و در صورتى كه ژرف‌انديشى و آينده نگرى بر استراتژيهاى طرفين حكمفرما نباشد ، نه تنها امنيت منطقه خليج فارس بلكه امنيت جهانى به خطر خواهد افتاد .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\n\r\nفصل نهم : اسلام و مسيحيت ، ديدگاههاى متقابل\r\nبا وجود نرمشى كه مسيحيان پس از ظهور اسلام در قبال مسلمانان از خود نشان دادند ، با آغاز گسترش اسلام و تصرف قلمرو مسيحيت ، پيروان اين دو دين آسمانى وارد مبارزه‌اى تاريخى گشتند . گسترهء اين مبارزه جنبه‌هاى گوناگون زندگى طرفين را زير تأثير قرار داده كه بارزترين نمود آن رويارويى نظامى مسلمانان و مسيحيان در سرزمينهاى اندلس ( اسپانيا ) و خاورميانه به ويژه فلسطين است . بىگمان ريشهء اين درگيرى را بايد در نگرش اعتقادى طرفين نسبت به يكديگر جست و جو كرد ؛ زيرا به گواهى تاريخ ، باورهاى دينى در روند اين منازعه نقشى سرنوشت ساز و انكارناپذير داشته است . نوشتهء حاضر نوع نگرش و برخورد هر يك از طرفين را نسبت به ديگرى به بررسى گذاشته و به ويژه سير تحوّل نگرش مسيحيت نسبت به اسلام ، پيامبر ( ص ) و قرآن را ، به اندازهء توان ، باز نموده است .\r\n\r\nمسيحيت از ديدگاه قرآن\r\nپس از بيان اين مقدمهء كوتاه نخست به سراغ قرآن كريم مىرويم و ديدگاههاى اين كتاب شريف را در بارهء اهل كتاب و از جمله مسيحيت مورد بررسى قرار مىدهيم ؛ زيرا قرآن كريم روشن‌ترين بيانها را در بارهء اهل كتاب در بر دارد و در مواردى فراوان آنان را مورد خطاب قرار داده ضمن بيان خطاها و انحرافهايشان از آنها خواسته است كه به آيه‌هاى الهى كفر نورزند ، حق و باطل را به هم در نياميزند ، مانع پيشرفت دين خدا نشوند ، در دين خدا غلوّ نكنند ، به فرمان خدا كه در تورات و انجيل آمده گردن نهند و آخرين پيامهاى خداوند را با گوش جان بشنوند .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nاز ديدگاه قران كريم حضرت موسى ( ع ) و حضرت عيسى ( ع ) دو پيامبر آسمانى هستند ؛ و حضرت مسيح از مادرى باكره زاده شده است « 1 » . تورات و انجيل كتابهايى آسمانى و مورد تأييد و تصديق پيامبر اسلام ( ص ) هستند « 2 » ؛ و از نظر قرآن مسيحيان نسبت به مسلمين از يهود و مشركان مهربان‌ترند « 3 » .\r\nشيوهء اصولى دعوت اسلامى « مباحثه با نيكوترين روش » است « 4 » ؛ و به ويژه نسبت به اهل كتاب اين شيوه بايد مورد استفاده قرار گيرد ؛ زيرا ميان اهل كتاب و مسلمانان يكى از بنيادىترين اصول يعنى اعتقاد به خداوند مشترك است . « 5 »\r\n\r\n\r\n","description":"","footnote":"\r\n( 1 ) . « و اذْكُرْ فى اْلكِتابِ موُسى انَّهُ كانَ مُخْلَصاً وَ كانَ رَسُولًا نَبِيّاً » . ( سوره : 51 ) ( و در اين كتاب موسى را ياد كن . او بنده‌اىمخلص و فرستاده‌اى پيامبر بود ) .\r\n« يَا أَهْلَ الْكِتَابِ لَا تَغْلُوا فِي دِينِكُمْ وَلَا تَقُولُوا عَلَى اللّهِ إِلَّا الْحَقَّ إِنَّمَا الْمَسِيحُ عِيسَى ابْنُ مَرْيَمَ رَسُولُ اللّهِ وَكَلِمَتُهُ أَلْقَاهَا إِلَى مَرْيَمَ وَرُوحٌ مِنْهُ » . ( نساء : 171 ) ( اى اهل كتاب در دين خويش غُلُوّ مكنيد و در بارهء خدا جز سخن حق مگوييد . هر آينه عيسى پسر مريم پيامبر خدا و كلمه و روح او بود كه در مريم قرارش داد ) .\r\n( 2 ) . « وَقَفَّيْنا عَلى اثارِهِمْ بِعيسى ابْنِ مَرْيَمَ مُصَدِّقاً لما بَيْنَ يَدَيْهِ مِنَ التَّوْرية و اتَيْناهُ اْلِا نْجيلَ فيهِ هُدىً وَ نُورٌ وَ مُصَدِّقاً لما بَيْن‌َيَدَيْهِ مِنَ التَّوْرية وَ هُدًى وَ مَوْعِظَةً لِلْمُتَّقينَ » . ( مائده : 46 ) ( و از پى آنها عيسى پسر مريم را فرستاديم كه تصديق كنندهء تورات پيش از آن بود به او داديم كه در آن هدايت و روشنايى بود و براى پرهيزگاران هدايت و موعظه‌اى ) . « وَ أنْزَلْنآ الَيكَ الكِتابَ بِالْحَقِّ مُصَدِّ قاً لما بَينَ يَدَيْهِ مِنَ الكِتابِ » . ( مائده : 48 ) ( و اين كتاب را به راستى بر تو نازل كرديم ؛ تصديق كننده و حاكم بر كتابهايى است كه پيش از آن بوده‌اند ) .\r\n( 3 ) . « لَتَجِدَنَّ أَشَدَّ النَّاسِ عَدَاوَةً لِلَّذِينَ آمَنُوا الْيَهُودَ وَالَّذِينَ أَشْرَكُوا وَلَتَجِدَنَّ أَقْرَبَهُم مَوَدَّةً لِلَّذِينَ آمَنُوا الَّذِينَ قَالُوا إِنَّا نَصَارى » . ( مائده : 82 ) ( دشمن‌ترين مردم نسبت به كسانى كه ايمان آورده‌اند يهود و مشركان را مىيابى و مهربان‌ترين كسان نسبت به آنان كه ايمان آورده كسانى را مىيابى كه مىگويند : ما نصرانى هستيم ) .\r\n( 4 ) . « ادْعُ إِلَى سَبِيلِ رَبِّكَ بِالْحِكْمَةِ وَالْمَوْعِظَةِ الْحَسَنَةِ وَجَادِلْهُم بِالَّتِي هِيَ أَحْسَنُ إِنَّ رَبَّكَ هُوَ أَعْلَمُ بِمَن ضَلَّ عَن سَبِيلِهِ وَهُوَأَعْلَمُ بِالْمُهْتَدِينَ » . ( نحل : 125 ) ( مردم را با حكمت و اندرز نيكو به راه پروردگارت بخوان و با بهترين شيوه با آنان مجادله كن ؛ زيرا پروردگار تو به كسانى كه از راه او منحرف شده‌اند آگاه‌تر است و هدايت يافتگان را بهتر مىشناسد ) .\r\n« ولا تُجادِلُوآ أَهْلَ الكتابِ الّابِالتَّىِ هِىَ أحْسَنُ الَّا الَّذينَ ظَلَمُوا مِنهُمْ وَ قُولُو امَنّا بِالَّذى انزِلَ الَيْنا وَ انزِلَ الْيكُمْ و الهُنا وَ الهُكُمْ واحِدٌ وَ نَحْنُ لَهُ مُسْلِموُنَ » . ( عنكبوت : 46 ) ( با اهل كتاب جز به نيكوترين شكل مجادله نكنيد ، مگر با آنها كه ستم را پيشه خود كردند ، و بگوييد : به آنچه بر ما نازل شده و بر شما نازل شده است ايمان آورده‌ايم ؛ و خداى ما و خداى شما يكى است و ما در برابر او گردن نهاديم ) .\r\n( 5 ) . « قُلْ يا اهلَ الكِتابِ تَعالَوْا الى كَلِمَةٍ سَواءٍ بَيْنَنا وَ بَيْنَكُمْ الَّا نَعْبُدَ الَّا اللَّهَ وَ لا نُشْرِكَ بِهِ شَيْئاً وَلا يَتَّخِذَ بَعْضُنا بَعْضاً ارْباباً مِنْ دُونِ اللّهِ فَانْ تَولّواْ فَقُولُوا اشْهَدُوا بِانَّامُسْلِمُونَ » . ( آل‌عمران : 64 ) ( بگو : اى اهل كتاب بياييد از آن كلمه‌اى كه پذيرفته ما و شما است پيروى كنيم : آنكه جز خداى را پرستيم و هيچ چيز را شريك او نسازيم و بعضى از ما بعضى ديگر را سواى خدا به پرستش نگيرد ، اگر آنان رويگردان شدند ، بگو : شاهد باشيد كه ما مسلمان هستيم ) .\r\n","page_name":" 166 ","page_number":166},
  {"content":"\r\n\r\nدر عالم واقع و مقام عمل نيز حسن سلوك مسلمانان نسبت به مسيحيان و زندگى پيروان مسيح ( ع ) در ميان ملل اسلامى و ارتقاى اجتماعى - سياسى آنان تا حد وزارت و برخوردارى از حق انجام شعاير دينى و داشتن دير و كليسا ، گواه پذيرفته بودن مسيحيت از سوى اسلام و زندگى محترمانه عيسويان در جامعهء اسلامى است . بارزترين نمونهء حسن سلوك و رفتار مسامحه‌آميز مسلمانان با مسيحيان را مىتوان در دورهء جنگهاى صليبى ديد كه طى آن مسلمانان ، حساب صليبيهاى اروپايى را از مسيحيان بومى جدا كردند و هيچ گاه جنايتهاى جنگجويان مهاجم را به پاى ساكنان منطقه نگذاشتند . عيسويان بومى در نواحى مسلمان نشين از حقوق كامل شهروندى و مذهبى برخوردار بودند و حتّى در موارد اختلافشان با مسيحيان غير بومى ، از پشتيبانى مسلمانان نيز بهره‌مند مىگشتند . اين درست در هنگامى بود كه مسلمانان در مناطق زير سلطهء مهاجمان ، از حقوق مدنى بى بهره بودند و حتى حق داشتن مسجد از آنها سلب گرديده بود « 1 » .\r\nحقوق اهل ذمه - غير مسلمانان اهل كتاب و از آن جمله يهوديان و مسيحيانى كه در پناه دولت اسلامى زندگى مىكنند - در كتابهاى فقهى اسلامى باب ويژه‌اى را به خود اختصاص داده و طى آن حقوق و وظايف اين دسته به طور مشخص بيان گرديده است « 2 » .\r\n\r\nاز نگاه على ( ع )\r\nدر قرآن كريم پيرامون آراء عقايد ، تاريخ و نيز روان‌شناسى و جامعه‌شناسى پيروان اديان گذشته فراوان سخن به ميان آمده است ؛ ولى در اينجا تنها به اندازهء بيان كلى ديدگاه اسلام\r\n\r\n\r\n","description":"","footnote":"\r\n( 1 ) . ر . ك .  mals ifoaideapo lcycnE  مقالهء  sedasurc \r\n( 2 ) . براى نمونه در اين باره ر . ك . مختلف الشيعه ، ج 1 ، علامهء حلى ، الذكرى ، شهيد اول ؛ مجمع الفائده ج 11 و 13 ، محقق اردبيلى ؛ مشرق الشمسين ، بهائى عاملى ؛ ذخيرة المعاد ، ج 22 محقق سبزوارى ؛ تحفة السُنّه ( مخطوط ) جزايرى ، سيد عبدالله ، لازم به يادآورى است كه به رسميت شناخته شدن حقوق اهل كتاب در اسلام موجب شده است كه برخى از آنها سوء استفاده كرده با جعل پيمان نامه‌هايى از زبان پيامبر ( ص ) ، پارا از اندازه فراتر نهاده و اين حقوق را بيش از اندازه واقعى آن برشمرند . ( ر . ك . الوثائق ، پروفسور حميد إله ، محمد ، ترجمه محمود مهدوى دامغانى ، ص 411 - 418 ؛ مكاتيب الرسول . احمدى ميانجى ، على ، مؤسسة دارالحديث الثقافيه ، تهران 1419 ، ج 3 ، ص 753 - 758 ) .\r\n","page_name":" 167 ","page_number":167},
  {"content":"\r\n\r\nدربارهء آنان بسنده مىگردد و ياد آورى مىشود كه رفتار مسلمانان با مسيحيان متأثر از همين ديدگاههاى كلى و اصولى ، پيوسته با تسامح و گذشت همراه بوده است . اگر در جايى كسى به طور خود سرانه رفتارى بيرون از چارچوبهاى اسلامى داشته ارتباطى با ديدگاههاى اسلامى ندارد و نمىتوان آن را به پاى اسلام نوشت . يكى از بهترين نمونه‌هاى برخورد اسلام نسبت به اهل كتاب در نهج البلاغه به چشم مىخورد . آنجا كه حضرت اهل ذمه را يكى از طبقه‌هاى اجتماعى به شمار آورده خطاب به مالك اشتر مىفرمايد :\r\nبدان كه رعيت دسته‌هايى گوناگونند كه امورشان جز به يارى يكديگر سامان نمىپذيرد و هيچ كدامشان از ديگرى بى نياز نباشند : يك دسته سپاهيان خدايند ؛ يك دسته دبيران عامه و خاصّه‌اند ؛ يك دسته داوران دادگرند ؛ يك دسته كارگزاران انصاف و مدارايند ؛ يك دسته جزيه دهندگان اهل ذمّه و خراج دهندگان مسلمانانند ؛ يك دسته بازرگانان و صنعتگرانند ؛ يك دسته طبقه پايين نيازمند و تهيدستانند ؛ و خداوند در كتاب خويش يا سنّت پيامبرش - صلى الله عليه و آله - سهم هر كدام از آنهارا ياد آور شده اندازه و مقدار واجبش را تعيين فرموده و آن را به صورت پيمانى به ما سپرده است « 1 » .\r\nدر جاى ديگر ، آن حضرت عِرض و ناموس مسلمانان و اهل ذمّه را برابر دانسته واكنش خود را دربارهء بى حرمتى نسبت به آنان در يك ايلغار دشمن چنين ابراز داشته است :\r\nبه من خبر رسيده است كه مردان دشمن برزنى از مسلمانان و زنى از هم پيمانان اهل ذمّه وارد شده و خلخال و گردنبند و گوشواره هايشان را كنده است و آنان جز با گريه و زارى توان دفاع از خودشان را نداشته‌اند . انگاه دشمنان با غنايم و اموال فراوان باز گشته‌اند ، بى آنكه خونى از آنان بريزد و يا زخمى برداشته باشند ، اگر مرد مسلمانى باشنيدن اين خبر از اندوه جان بسپارد ، سزاوار نكوهش نباشد ، بلكه در نزد من همان بهتر كه بميرد « 2 » .\r\n\r\n\r\n","description":"","footnote":"\r\n( 1 ) . « وَ اعْلَمْ أَنَّ الرَّعِيَّةَ طَبَقاتٌ لا يَصْلُحُ بَعْضُها الَّا بِبَعْضٍ وَ لا غِنى بِبَعضِها عَنْ بَعْضٍ : فَمِنْها جُنُودُ اللَّهِ وَ مِنْها كُتَّابُ الْعامَّةِ وَ الْخاصَّةِ ، وِ مِنْها قُضاة العَدْلِ وِ مِنْها عُمّالُ الْا نْصافِ وَ الرِّفْقِ وَ مِنْها اهْلُ الْجِزْيَةِ وَ الْخَراجِ مِنْ اهْلِ الذِّمَّةِ و مُسْلِمَةِ النَّاسِ ، وَ مِنْها التُّجَّارُ وَ أَهْلُ الصِّناعاتِ وَ مِنْها الطَّبَقَةُ السُّفْلى مِنْ ذَوِى الحاجَةِ واْلمَسْكَنَةِ وِ كُلٌّ قَدْسَمّى اللَّهُ لَهُ سَهْمَهُ وَ وَضَعَ عَلى حَدِّهِ وَ فَريضَتِةِ فِى كِتابِهِ اوْسُنَّةِ نَبِيّهِ - صَلىَّ اللَّهُ عَلَيهِ وَ آلِه - عَهْداً مِنْهُ عِنْدَنا مَحْفُوظاً » ( نهج البلاغه ، فيض الاسلام ، نامهء شماره 53 - بخش 25 ) .\r\n( 2 ) . « وَ لَقَدْ بَلَغَنِى انَّ الرَّجُلَ مِنْهُمْ كانَ يَدْخُلُ عَلَى اْلمَرأَةِ الْمُسْلِمَةِ وَاْلأُخْرَى الْمُعاهِدَةِ فَيَنْتَزِعُ حِجلَها وَ قُلْبَها وَ قَلائِدَها وَ رِعاثَها ما تَمْتَنِعُ مِنهُ الا بالاسْتِر جاعِ وَالاسْتِرحامِ ، ثُّمَ انْصَرَ فُوا وافِرينَ مانالَ رَجُلًا مِنْهُمْ كَلْمٌ وَ لا اريقَ لَهُمْ دَمٌ ، فَلَوْ انَّ امْرَأً مُسْلِماًماتَ مِنْ بَعْدِ هذا اسَفا ما كانَ بِهِ مَلوُماً ، بَلْ كانَ بِهِ عِنْدى جديراً ( نهج البلاغه ، فيض الاسلام ، خطبه 27 ) .\r\n","page_name":" 168 ","page_number":168},
  {"content":"\r\n\r\n\r\nمباهله نخستين اقدام فرهنگى\r\nاما به گواهى تاريخ مسيحيت به آن نداهاى آسمانى و اين پيامهاى انسانى هيچ پاسخى مناسب نداده است . مسيحيت در داورى دربارهء اسلام ، بيرون از فرمان خرد و منطق رفتار نموده و حقايق را به طور خودخواهانه تفسير كرده است . پيروان اين آيين كم‌تر ديدهء واقع‌بينى گشوده‌اند و در تحريف واقعيات اندك ترديدى به خود راه نداده‌اند . آنان به جاى گوش فرادادن به نداى قرآن زبان به طعن آن گشوده انبوهى از اتهامهاى بىپايه و اساس را متوجه قرآن كريم ساخته و اين كتاب شريف را آموخته‌هاى پيامبر ( ص ) از يهود و نصاراى عربستان و شام معرفى كرده‌اند .\r\nبا ديدن آن همه گذشت و بزرگوارى از اسلام و مسلمانان باز هم آن را دين شمشير تبليغ كرده‌اند .\r\nدر حالى كه مسلمانان در اوج قدرت و اقتدار از حاكم ساختن شمشيرميان خود و مسيحيان خوددارى ورزيده‌اند ، اما داور مسيحيان در هنگام قدرت پيوسته زور و شمشير بوده است .\r\nچنان كه در آغاز ياد آور شديم ، قضاوت مسيحيان در بارهء اسلام منشأ آسمانى و مبناى دينى ندارد و صد البته كه از سر چشمه عقلايى نيز تهى است . منشأ اين برخوردها به طور عموم ، تاريخى و روانى است « 1 » . مسيحيت در ساليان پيش از ظهور اسلام - به سرزمين عربستان چشم دوخته بود ؛ و بارها در صدد تصرف اين سرزمين بر آمده است .\r\nآخرين بارى كه سپاهيان عيسوى آهنگ تصرف حجاز و انهدام كعبه را كردند ، يورش سپاه ابرهه از سوى حبشه بود ؛ كه در ميان مسلمانان به عام الفيل - سال پيل - مشهور است . آنها در اين آرزو بودند كه شبه جزيره را به كيش خود درآورند و كليسايشان در يمن معبد گردد ، اما ظهور اسلام همهء آمال و آرزوهايشان را بر باد داد . برخى پژوهشگران را باور بر اين است كه دليل دشمنى مسيحيان با اسلام اين است كه نخستين بار از طريق جهاد با آن آشنا شده و در مقابلش موضع خصمانه گرفته‌اند « 2 » .\r\n\r\n\r\n","description":"","footnote":"\r\n( 1 ) . ر . ك . نگرشى تاريخى بر رويارويى غرب با اسلام ، ثواقب ، جهان بخش ، دفتر تبليغات اسلامى ، قم ، 1379 ص 154 ؛ نقش كليسا در ممالك اسلامى ، خالدى ، مصطفى و فروخ ، عمر ، ترجمهء مصطفى زمانى ، مؤسسهء دارالكفر ، قم ، 1347 ، ص 22 - 29 .\r\n( 2 ) . التوحيد و النبوة و القرآن فى حوار المسيحيية و الاسلام . هانس كونگ و جوزف فان اس ، ترجمه عربى سيد محمد الشاهد ، مؤسسة الجامعيه للدرسات و التوزيع و النشر ، 1994 / 1414 ، بيروت ، لبنان ، ص 21 .\r\n","page_name":" 169 ","page_number":169},
  {"content":"\r\n\r\nحال آنكه چنين نيست . ما در تاريخ اسلام دربارهء مسيحيان پيش از هر اقدامى گفت و گوى جعفر بن ابىطالب به عنوان فرستادهء پيامبر ( ص ) با پادشاه حبشه و نيز دعوت به مباهله را داريم . از آنجا كه داستان مباهله در تاريخ اسلام حايز اهميت فراوان است . خلاصه آن را به نقل از يك مستشرق مسيحى يعنى لويى ماسينيون مىآوريم ؛ كه در اين باره مىنويسد :\r\nالف ) هنگامى كه قلمرو دولت اسلامى نبوى گسترش يافت و به يمن رسيد ، در شوال سال دهم هجرى ، جمهورى عيسوى نجران هيئت سياسى هفتاد نفره‌اى به مدينه فرستاد . تركيب هيئت عبارت بود از چهارده نفر از اشراف نجران ، رؤساى سياسى - مذهبى سه‌گانه نجران :\r\nعاقب ( / رئيس خدمات شهرى ) السيّد ( / مدير كاروانهاى نجران ) ، اسقف ( / كشيش بزرگ و بازرس مدارس و ديرهاى نجران ، رابط دولت مسيحى نجران با ديگر دُوَلِ مسيحى جهان ) . اين هيئت براى گفت و گو با محمّد ( ص ) به مدينه آمد .\r\nب ) هيئت اعزامى سراپا لباس ابريشمى و حرير پوشيده بود و در ميدانگاه اطراق كرده بود ، پيامبر ( ص ) به آنان اجازه داد تا در مسجدش به قبله خويش ( به سوى مشرق ) نماز برند .\r\nج ) پس از آنكه پيرامون پيامبر اسلام ( ص ) حلقه زدند ، محمد ( ص ) آنان را به خاطر اعتقاد به الوهيت مسيح سرزنش نمود و به اسلام دعوتشان كرد . كار به مجادله كشيد و امر دعوت مشوب شد . پيامبر ( ص ) به آنان پيشنهاد كرد كه مباهله كنند . اين پيشنهاد مبتنى بر نزول فورى آيه 61 سورة آل عمران بود « 1 » . قرار بر اين شد كه در صبح روز چهارم شوال سال دهم هجرى ( پانزدهم ژانويه سال 631 ميلادى ) ملاعنه و مباهله نمايند .\r\nد ) هيئت مسيحى نجران با يكديگر شور و مشورت بسيار كردند . سپس سران مسيحى هيئت در صبح روز موعود در ميعادگاه حاضر شدند تا انصراف خويش را از مباهله اعلام دارند و با پيامبر اسلام مصالحه كنند .\r\nه ) شروطى را كه مسيحيان در اين قرارداد پذيرفتند عبارت بود از اينكه در هر شش‌ماه هزار حلّه اوقى در ماه رجب و صفر هر سال بپردازند و ( قيمت هر حلّه برابر بود با يك اوقيه نقره يا\r\n\r\n\r\n","description":"","footnote":"\r\n( 1 ) . گويا دربارهء شمارهء آيه اشتباهى صورت گرفته و به جاى 61 ، 54 نوشته شده است . آيهء شريفه چنين است : « فَمَن‌ْحاجَّكَ فيهِ مِنْ بَعْدِ ما جاءَكَ مِنَ اْلعِلْمِ فَقُلْ تَعالَوْا نَدْعُ ابْناءَنَا وَ ابْناءَكُمْ وَ نِساءَ نا وَنِساءَ كُمْ وَ انْفُسَنا وَ انْفُسَكُمْ ثُّمَ نَبْتَهِلْ فَنَجْعَلْ لَعْنَتَ اللَّهِ عَلَى اْلكاذِبينَ » ( هر كس پس از اين آگاهى كه بر تو رسيد ، در بارهء عيسى با تو مجادله كند ، بگو : بياييد فرزندان و زنان خود را به مباهله بخوانيم و نفرين خدا را بر دروغگويان قرار دهيم ) [ ال عمران ( 3 ) : 61 
  ] .\r\n","page_name":" 170 ","page_number":170},
  {"content":"\r\n\r\nچهل درهم ) ، و هرگاه مسلمانان به يمن تاختند سى زره و سى نيزه ( در روايت صنعانى : سى پوستين ) سىشتر ، سىاسب تقديم دارند ، و هر گاه پيامبر اسلام نزد آنان فرستادگانى اعزام داشت ، بيش از يك ماه از فرستادگان پذيرايى كنند . در مقابل زير حمايت دولت اسلامى ( به عنوان جَوار الله و ذمّه امر رسول ) خواهند بود و دولت اسلامى نبوى افراد و اموال و عبادات آنان را ضمانت مىكند و اجازه مىدهد كه مقامات مذهبى مسيحى ( كشيشها ، راهبها و . . . ) همچنان به كار خود ادامه دهند و مشمول هيچ‌گونه ماليات و جزيه و خراج و خدمت نظامى نباشند .\r\nالبته به شرط اينكه معاملات ربوى نداشته باشند و ربا نخورند « 1 » .\r\nآرى ، دعوت به مباهله از سوى رسول خدا ( ص ) ماهيتى آسمانى و دينى داشت كه حقانيت آن حضرت را در دعوى پيامبرى اثبات مىكرد و روحانيت مسيحى را سخت به چالش مىكشيد . انصراف عيسويان از مباهله به مفهوم عقب‌نشينى از مبارزهء فرهنگى و گفت و گو در فضايى فكرى بود . از آن پس بود كه اربابان كليسا در برابر پيشرفتهاى چشمگير مسلمانان ، در زمينه‌هاى سياسى شيوهء صبر و انتظار پيش گرفتند و در زمينه‌هاى فرهنگى به تخريب افكار و تشويش اذهان مسيحيان نسبت به اسلام و پيامبر خدا ( ص ) پرداختند و تصويرى تحريف شده از اسلام در جوامع مسيحى ارائه دادند . نورمن دانيل در اثر خود اسلام و غرب دربارهء بينش مسحيت از اسلام مىنويسد :\r\nمهم آن است تا به خاطر بياوريم حتى در منصفانه‌ترين شروح قرون وسطايى از حيات محمد ( ص ) تا چه حد نكات فراوانى را مكتوم كرده‌اند . در روايات قرون وسطايى آمده است كه حكام بت‌پرست مدينه مصرّانه گفته‌اند ، هرگز قانونگذارى اجتماعى محمد ( ص ) را براى جامعه عربستان به رسميت نمىشناسند . فتح بدر كه محمد ( ص ) مخصوصاً آن را مشيّت الهى مىدانست . نه تنها توسط نويسندگان قرون وسطايى مبالغه پنداشته شد ، بلكه آن را نديده هم گرفتند . از اعمال پيامبر ( ص ) كه مفهوم احتجاج دينى هم نداشت ، مثلًا تعيين قبله ، بسيار به ندرت حرفى به ميان آمده ، اشاره‌اى به اتحاد و ساير شيوه‌هاى صلح‌آميز در وحدت قبايل نشده ، چشم‌پوشى مطالبى چون پيمان حديبيه و فتح بدون خونريزى مكه و فتوحات نهايى بر\r\n\r\n\r\n","description":"","footnote":"\r\n( 1 ) . مباهله در مدينه ، ماسينيون ، لويى ، ترجمه محمود رضا افتخارزاده ، انتشارات رسالت قلم ، 1378 ، تهران ، ص 80 - 82 .\r\n","page_name":" 171 ","page_number":171},
  {"content":"\r\n\r\nبت‌پرسى و تأسيس حكومت اسلامى و پىريزى مذهب ، شرح نويسندگان قرون وسطايى از اسلام را به نحو مضحكى ناقص كرده است « 1 » » .\r\n\r\nتصوير نادرست از اسلام\r\nپروفسور وات دربارة تصوير نادرست و كينه‌آميزى كه مسيحيان به ويژه بيزانسيها از اسلام و مسلمانان ترسيم كرده بودند ، عنوان مىكند : در حالى كه مسيحيان حاضر در قلمرو اسلامى در انتقادهايشان ناگزير به رعايت جنبه احتياط بودند ، اتباع امپراتورى بيزانس در ارائه كاريكاتورى كينه‌آميز از اسلام هيچ قيد و بندى نداشتند . در نزد بيزانسيها اسلام دشمن بزرگى بود كه بر سرزمينهايشان در مصر ، سوريه و فلسطينى چيره گشته بود و در مرزهاى جنوبى و شرقى تهديدشان مىكرد « 2 » .\r\nآن گاه وات به بيان ديدگاههاى عادل تئودور خورى ، عرب مسيحى و استاد دانشگاه نستر آلمان مىپردازد كه نوشته‌هاى دين‌شناسان بيزانسى را در فاصله سده‌هاى هشتم تا سيزدهم ميلادى يعنى مدت پانصد سال را مورد بررسى قرار داده است . مطابق اين بررسى بيزانسيها « اسلام را نه تنها به عنوان يك بدعت مسيحى . . . به تصوير كشيده‌اند ، بلكه اسلام را به شكل يك مذهب غير صادق و متمايل به بت پرستى ترسيم كرده‌اند . نبوت محمد [ ص 
  ] انكار شده و او را ضد مسيحى دانسته‌اند . . . » . مطابق گزارش وات ، در آن نوشته‌ها سعى شده است تا براى پيامبر اسلام ( ص ) ضعف اخلاقى بتراشند و بگويند كه او مطالب درستى را از عهد عتيق و جديد در قرآن گنجانده و در عين حال مواردى بدعت آميز مانند آيين مانويت و نيز مطالبى را از خود به آن افزوده است « 3 » .\r\nسپس پروفسور وات برداشت‌هاى نادرست مسيحيان از اسلام و اقدامهايى را كه از سر كينه‌توزى و بىدانشى بر آن وارد كرده‌اند به صورت زير فهرست كرده است :\r\n1 . « اسلام صدق نيست و انحراف عمدى از حقيقت است . » چنين برداشتى نتيجه حصارى بود كه متفكران مسيحى در اروپاى باخترى برگرد عقايد خود كشيده بودند و هر\r\n\r\n\r\n","description":"","footnote":"\r\n( 1 ) . برخورد آراى مسلمانان و مسيحيان ، ص 146 .\r\n( 2 ) . همان ، ص 139 .\r\n( 3 ) . همان ، ص 143 .\r\n","page_name":" 172 ","page_number":172},
  {"content":"\r\n\r\nاعتقادى را جز آنچه خود داشتند دروغ مىپنداشتند . در اين ميان معتقدان الهيات و فلسفه توماس آكويناس ، در حالى كه برخى از دعويهاى حضرت محمد [ ص 
  ] را درست مىدانستند ، عنوان مىكردند كه وى آنها را با تعبيرهاى نادرستى از عهد جديد و قديم در هم آميخته است و براى اثبات مدعاى خود معجزه‌اى نياورده است ! آنها همچنين نخستين گروندگان به اسلام را مردمانى بىفراست و بىذكاوت مى دانند و مىگويند كه رواج دين اسلام مرهون وعده‌هاى برخوردارى از جنس مخالف در قيامت و نيز تهديد و استفاده از زور بوده است . برخى ديگر از نويسندگان مسيحى پا را از اين نيز فراتر نهاده و گفته‌اند كه محمد ( ص ) نه تنها صدق را با كذب در آميخته ، بلكه جاهايى كه به بيان حقيقت پرداخته نيز مقدارى از سمّ تحريف به آن افزوده است و مىتوان گفت كه گفته‌هاى صادق او چونان عسل به زهر آلوده است « 1 » .\r\n2 . « اسلام دينى است كه با شمشير و خشونت ترويج مىشود » . پروفسور وات در تحليل چنين برداشتى از اسلام در نزد مسيحيان مىنويسد كه گويا مسيحيان اروپاى غربى در سده دوازدهم و سيزدهم ميلادى - دوران جنگهاى صليبى - درباره چگونگى رواج اسلام در دوره‌هاى نخستين آن مبهم‌ترين تصوير را داشته‌اند . آنان هرگز به اين واقعيت توجه نداشتند كه مسيحيان در سرزمينهاى تسخير شده به دست مسلمانان ، مىتوانستند به صورت اقليت مذهبى و تحت حمايت دولت اسلامى زندگى كنند . به طورى كه « پدرودِ آلفونسو » ( متوفاى 1110 م ) فكر مىكرد كه « تاراج و اسير گرفتن و مقتول كردن دشمنان خدا و پيامبران او و ايذا و از بين بردن آنان به هر صورت ممكن » از احكام شرع اسلام است و به طور طبيعى چنين ايده‌اى را با تعاليم مسيحيت كه آن را دين صلح مىدانستند در تعارض آشكار مىديدند « 2 » .\r\n3 . « اسلام مذهب تن‌آسايى است » . به نوشته آقاى وات ، مسيحيان قرون وسطى از اسلام تلقى دينى تن‌آسا را داشتند كه به پيروانش اجازه مىدهد چهار زن و يا بيش‌تر انتخاب كنند و از دنيا هم كه رفتند ، در سراى جاويد با زنان دلپسند و حوريان بهشتى هم آغوشند . البته پروفسور وات اين باور اروپائيان را مردود مىشمارد و واقعيت زندگى مسلمانان را با چيزى كه اروپائيان قرون وسطى فكر مىكردند بسيار دور مىداند « 3 » .\r\n\r\n\r\n","description":"","footnote":"\r\n( 1 ) . همان .\r\n( 2 ) . همان .\r\n( 3 ) . همان ، ص 144 .\r\n","page_name":" 173 ","page_number":173},
  {"content":"\r\n\r\n4 . « محمد مخالف مسيح است » . پروفسور وات مىگويد كه به گمان مسيحيان قرون وسطى ، در قرآن اشتباهات فراوان وجود دارد و در نتيجه نمىتوان رسالت آسمانى پيامبر را پذيرفت ، برخى ديگر پا را فراتر از اين گذاشته مىگفتند كه چون او پيامبر نيست و در عين حال مذهبى مخالف مذهب مسيح آورده است ، پس كار او مضر و ضد دين مسيحيت است « 1 » .\r\nچنين اتهامهايى البته مصرف داخلى داشت و تنها مىتوانست نزد متدينان مسيحى مقبول افتد ؛ اما نزد مسلمانان حقانيت اسلام ، صداقت پيامبر ( ص ) آسمانى و سازنده بودن آيه‌هاى قرآنى ، چيزى نبود كه بتوان در آن ترديد روا داشت . از نظر آنها مسيحيان نيز موظف هستند كه اسلام بياورند . به عبارت ديگر مسلمانان با وجود پراكندگى سياسى ، از نظر فرهنگى نسبت به اروپائيان احساس برترى مىكردند و چنين احساسى براى آنان غرور و قدرت مىآفريد و راه غربيان را براى نفوذ در ميان آنها سد مىكرد . اين بود كه صليبيها راه ضد فرهنگى را كه جنگ فراگير و همه‌جانبه بود در پيش گرفتند و تهاجمهاى صليبى را آغاز كردند .\r\nجنگ‌هايى كه نتيجه‌اى جز ناكامى و سرخوردگى براى غربيان همراه نداشت و آنان را در انديشه يافتن راهى غير نظامى براى مبارزه با مسلمانان فرو برد و نقشه‌هاى خود را بر پايه « نابودى اسلام از درون » پىريزى كردند . يكى از مقامهاى ارشد دولت استعمارى انگلستان جزئيات اين سياست را چنين بازگو كرده است :\r\nجنگهاى صليبى فايده‌اى نداشت ، همان‌گونه كه قوم مغول نتوانستند اسلام را ريشه‌كن سازند .\r\nزيرا عمليات آنان دفعى و بدون برنامه و نقشه قبلى بود . آنان عمليات نظامى انجام مىدادند كه جنگ علنى و آشكار بود و لذا در مدتى كوتاه از بين رفتند . اما امروزه حكومت با عظمت ما در فكر اين است كه اسلام را از داخل با يك نقشه مطالعه شده و دقيق با بينش و به مرور زمان نابود سازد . البته اين برنامه نيز در آخر كار نيازمند يك لشكركشى و يورش هست ، ولى اين كار موقعى انجام مىگيرد كه بلاد اسلامى را به سقوط كشانده و از هر سو كلنگ ويرانى بر پيكر اسلام وارد آورده‌ايم كه ديگر قدرت جمع‌آورى قوا و مقابله در برابر جنگ ما را نداشته باشد « 2 » .\r\n\r\n\r\n","description":"","footnote":"\r\n( 1 ) . همان ، ص 145 .\r\n( 2 ) . خاطرات سياسى و تاريخى مستر همفر در كشورهاى اسلامى ، ترجمهء على كاظمى ، چاپ سوم ، بى نا ، بى تا ، بى جا ، ص 160 - 161 .\r\n","page_name":" 174 ","page_number":174},
  {"content":"\r\n\r\nبارى ، اينكه اسلام را نمىتوان با زور و جنگ از ميان برد ، بهترين و سودمندترين نتيجه‌اى بود كه استعمارگران در طول حضور خود در كشورهاى اسلامى و نيز به وسيله جاسوسان خويش كسب كرده بودند و تهاجم به اسلام از درون ، خطرناك ترين تصميمى بود كه عليه مسلمانان گرفته شد .\r\nبديهى است كه جنگ فرهنگى را بايد كليسا هدايت مىكرد و كليسا براى رسيدن به اين هدف دو راهكار عمده در پيش گرفت . نخست تبليغ عليه اسلام ، مقدسات و مقررات اسلامى بود كه عالمان مسيحى با نداشتن حداقل اطلاع لازم درباره اسلام به داورى پرداختند و با دروغ‌پردازى آتش كينه ونفرت مسيحيان را نسبت به مسلمانان افروخته نگاه داشتند . دوم آنكه با تبليغات خود كوشيدند تا اسلام را در نظر مسلمانان مخدوش جلوه دهند و با شيوه‌هاى گوناگون ، بىايمانى ، بىبند و بارى و بىاعتنايى به شعاير و وظايف دينى را در جوامع اسلامى ترويج كردند .\r\nقضاوت مبشران مسيحى درباره مسلمانان اين است كه آنها اديان را درك نمىكنند و درباره دين آنها مىگويند : « اسلام چيزى جز صورتهاى تحريف‌شده از عقايد و افكار باطل نيست . » گاه مىگويند : « مسلمانان دزد و آدم‌كش هستند » ؛ و دسته‌هاى جديد مبشران مىگويند كه مسلمانان وحشى هستند و بايد آنها را متمدن ساخت . دسته‌اى از آنها بر اين باورند كه آيين يهود يك مذهب روحى است ولى اسلام دينى مادى است ؛ و دسته‌اى ديگر مىگويند كه اسلام يك آيين حقوقى است و نسبت به برنامه‌هاى معنوى و اخلاقى توجّهى ندارد « 1 » .\r\nاز آنجا كه مبشران مسيحى بنا را بر مخالفت با اسلام و تحريف و تخريب همه شعاير و قوانين اسلامى گذاشته‌اند ، حتى به سخنان پوچ و بىمعنا نيز متوسل شده‌اند . نمونه آن تفسير يحيى دمشقى از عبارت مبارك « الله اكبر » است . با آنكه وى در سرزمينهاى اسلامى و در ميان مسلمان به سر مىبرده است ، الله اكبر را مركب از سه واژهء « الله » ، « و » « كوبر » به معناى ستاره زهره - مىداند . او در توضيح « كوبر » آن را به كعبه پيوند مىدهد ؛ بدين سان كه كعبه را « خَبِر » مىخواند و آن را نه تنها نام ساختمان ، كه نام « حجر الاسود » نيز مىداند ؛ و حجر الاسود را سر حكاكى شدهء ستارهء زهره به شمار مىآورد » « 2 » .\r\n\r\n\r\n","description":"","footnote":"\r\n( 1 ) . نقش كليسا در سرزمينهاى اسلامى ، ص 34 - 35 .\r\n( 2 ) . نگرشى تاريخى بر رويارويى غرب با اسلام ، ص 158 - 159 .\r\n","page_name":" 175 ","page_number":175},
  {"content":"\r\n\r\nبارى ، مشاهده اين همه قضاياى ناعادلانه و برداشت نادرست از اسلام و طرح و نقشه براى ريشه‌كن ساختن اين دين مبين ما را هر چه بيش‌تر به صداقت سخن خداوند در قرآن كريم رهنمون مىگردد كه درباره خواست باطنى و آرزوى قلبى يهوديان و مسيحيان مىفرمايد :\r\nيهوديان و ترسايان هرگز از تو راضى نخواهند شد مگر اينكه از آيين‌شان پيروى كنى . بگو :\r\nهدايت هدايت الهى است و اگر از هوا و هوس آنها پيروى كنى ، بعد از آنكه آگاه شدى ، ديگر از جانب خدا ، يار و ياورى نخواهى داشت « 1 » .\r\nآيه شريفه حاكى از آن است كه طرح و نقشه از ميان برداشتن و نابودسازى اسلام از سوى يهوديان و مسيحيان پيشينه‌اى به اندازه عمر خود اسلام دارد و به آغاز دعوت اسلامى باز مىگردد و اين تصميم چيزى نبود كه پس از تصرف قلمرو سياسى و جغرافياى اهل كتاب به ويژه مسيحيان گرفته شده باشد ، بلكه تاريخ پيدايى ايده مخالفت و ضديت با اسلام به هر قيمت و هر صورت ممكن ، به آغاز ظهور پيامبر ( ص ) و نزول قرآن كريم باز مىگردد .\r\nيهوديان و مسيحيان در دوران حضور پيامبر ( ص ) در مدينه ، درست همانند مشركان در مكّه ، از آن حضرت مىخواستند كه دست از اسلام بردارد و به كيش آنان درآيد . آنان هيچ‌گاه حاضر نبودند كه با پيامبر ( ص ) به عنوان رقيبى برابر وارد گفت و گو شوند ، بلكه خود و آيين خود را برتر مىدانستند « 2 » و به چيزى جز اينكه مسلمانان دست از ايمان خويش بردارند رضايت نمىدادند ، حتى اگر به كفر باز مىگشتند . قرآن كريم دربارهء نقشه‌هايى كه اهل كتاب براى مسلمانان در سر مىپروراندند مىفرمايد :\r\n\r\n\r\n","description":"","footnote":"\r\n( 1 ) . وَلَنْ تَرْضى عَنْكَ اْليَهُودُ وَ لَا النَّصارى حَتَّى تَتَّبِعَ مِلَّتَهُمْ قُلْ انَّ هُدَى اللَّهِ هُوَ الهُدى وَ لَئِنِ اتَّبَعْتَ أهْواءَ هُمْ بَعْدَالذى جاءَكَ مِنَ الْعِلْمِ مالَكَ مِنَ اللَّهِ مِنَ وَلِىِّ وَلا نَصيرْ ( بقره ( 2 ) : 120 ) .\r\n( 2 ) . از جمله ادعاهاى برترى جويانهء آنها اينكه مىگفتند : كسى جز يهود و نصارا به بهشت نمىرود . قران كريم در اين‌باره مىفرمايد : « وَ قالُوالَنْ يَدْخُلَ اْلجَنَّةَ الَّا مَنْ كانَ هُوداً اوْ نَصارى تِلكَ امَانِيُّهُمْ ، قُلْ هَاتُوا بُرهَانَكُمْ انْ كُنْتُمْ صادِقينَ » ( آنها گفتند : هرگز كسى وارد بهشت نخواهد شد مگر اينكه يهودى يا نصرانى باشد ، اين آرزوى آنهاست . بگو : اگر راست مىگوييد دليل خود را عرضه كنيد ) [ بقره ( 2 ) : 111 
  ] .\r\n","page_name":" 176 ","page_number":176},
  {"content":"\r\n\r\nبسيارى از اهل كتاب به سبب حسادتى كه در دلهايشان هست ، دوست دارند شما را كه ايمان آورده‌ايد به كفر بازگردانند ، با اينكه حق برايشان كاملًا روشن شده است . از آنها در گذريد و ببخشيدشان تا خدا فرمان خود را نازل كند ، خداوند بر همه چيز قادر است « 1 » .\r\n\r\nتبشير در خدمت استعمار\r\nبه راستى آيا هدف مبشران مسيحى و آباى كليسا از مبارزه با اسلام تبليغ مسيحيت بوده و يا هدفهاى ديگرى داشته‌اند ؟ در پاسخ به اين پرسش بايد گفت : در اينكه مسيحيان دوست مىدارند آيين عيسوى جهان‌گير شود ترديدى نيست ، ولى تجربه تاريخى و سابقه حضور آنان در كشورهاى گوناگون نشان مىدهد كه مبلغان و مبشران مسيحى پيش از آنكه منادى دين مسيح باشند ، به ويژه در دوره‌هاى اخير ، جاده صاف‌كن استعمار بوده‌اند و به ويژه پژوهشهاى علمى آنان بسيار براى استعمارگران راه‌گشا بوده است :\r\nشكى نيست كه علت اصلى اعزام مروّج كليسا اين است كه كيشهاى غير از مسيحيت را محكوم و نابود سازند . تا بدان وسيله پيروان آنها را بنده و اسير خويش سازند . زيرا مبارزه بين مبشرين و بين اديان ديگر مبارزه دينى نيست ، بلكه مبارزه در راه قدرت سياسى و اقتصادى است . و از همين رهگذر است كه براى مبشرين پروتستانى اگر مملكتى مسيحى ارتدوكسى گردند قانع نيست بلكه بايد حتماً پروتستانى شوند . زيرا كاتوليك هواخواه فرانسه است و ارتدوكس علاقه به روسيه دارد ، ولى هر گاه اين دو فرقه پروتستانى باشند ، در مرحله اول محبت آمريكا را در دل مىپرورانند و در درجه دوم دوستى انگلستان را . صرف نظر از اينكه اين سه فرقه با يكديگر سازگار نيستد هر سه با اسلام مخالفند « 2 » .\r\nاز آن سوى ، استعمارگران نيز پيوسته پشتيبان مبشران بوده‌اند و در موارد نياز به يارى آنها شتافته‌اند .\r\n\r\n\r\n","description":"","footnote":"\r\n( 1 ) . وَدَّ كَثيرٌ مِنْ أهْلِ اْلكِتَابِ لَوْ يَرُ دُّونَكُمْ مِنْ بَعْدِ ايما نِكُمْ كُفَّاراً حَسَداً مِنْ عِنْدِ انْفُسِهمْ مِنْ بَعْدِ ما تَبَيَّنَ لَهُمُ اْلحَقُّ فَاعْفُوا وَاصْفَحُوا حَتَّى يَأتِىَ اللَّهُ بِامْرِهِ انَّ اللَّه على كُلِّ شَىءِ قَديرٌ . [ بقره ( 2 ) : 102 
  ] . به حق بايد استفادهء قران كريم از عبارت « فَاعْفُوا وَ اصْفَحوا » ( از آنان در گذريد و ببخشيدشان ) را يكى از شگفتيهاى اين كتاب شريف از جنبه انسانى و اخلاقى دانست . قابل توجه كسانى كه اسلام را زور و شمشير معرفى مىكنند !\r\n( 2 ) . نقش كليسا در ممالك اسلامى ، ص 40 .\r\n","page_name":" 177 ","page_number":177},
  {"content":"\r\n\r\nآن‌گاه كه مبشرين آمريكا در سالهاى 1840 - 1850 در امپراتورى عثمانى نفوذ خود را توسعه دادند و برنامه‌هاى استعمارى را اجرا مىنمودند ، تركيه تصميم گرفت كه آنان را از امپراتورى خود اخراج نمايد ، ولى وزارت خارجه آمريكا از اين عمل ممانعت كرد و ممانعت آمريكا مشكلات فراوانى براى مملكت عثمانى به وجود آورد و از بيدارى دربار امپراتورى جلوگيرى شد و بدين طريق مبشرين توانستند آزادانه به امر تبشيرى خود ادامه دهند . مطلب به همين جا خاتمه نيافت ، بلكه مبشرين آمريكايى نيز ، طبق قانون « امتيازات خارجى » كه براى خارجيان مورد استفادهء تركيه حقوق گزاف قايل بود ، از همان حقوق برخوردار شدند . به دنبال برقرارى قانون « امتيازات خارجى » ( كاپيتولاسيون ) مبشرين در انجام اعمال تبشيرى و سياسى آزاد شدند تا آنكه تركيه در جنگ بين‌المللى 1914 توانست آن قانون را لغو كند و از شر آنان نجات يابد « 1 » .\r\nنيز در مواردى پا را از اين فراتر نهاده ، هدفهاى سياسى و تبشيرى را عين هم دانسته‌اند :\r\nدر سال 1920 م كانون تبشير آمريكايى كه بسيار اهتمام مىورزد تا از مناسبات جنگى استفاده تبشيرى نمايد كتابى منتشر كرد . در مقدمه اين كتاب چنين نوشته است : مهم‌ترين موضوعى كه مربوط به دخول ايالات متحده آمريكا در جنگ جهانى اول است ، اين است كه عقايد و اصولى را كه هدف مبشرين بود به اختيار آمريكا در آورده و اعلام كرده كه اين هدف‌ها براى او جنبه اخلاقى دارد و به علت همين هدفها وارد جنگ گرديده است « 2 » .\r\nدورانى كه اروپائيان در صدد اجراى اين نقشه برآمدند ، از دو ويژگى عمده برخوردار بود .\r\nنخست اينكه آنان دوران قرون وسطى و جهل و تاريكى را پشت سر نهاده و به پيشرفتهاى بزرگ و شگفت‌انگيز دانش و فناورى دست يافته بودند و به همين دليل ، نسبت به مسلمانان احساس برترى ذهنى نيز داشتند .\r\nدر مقابل ، مسلمانان در عقب‌ماندگى علمى به سر مىبردند و نسبت به اروپائيان از نظر فرهنگى نيز در موضع ضعف قرار داشتند . دوم اينكه تبليغات اين مرحله به خلاف دوران پيش از جنگهاى صليبى ، براى دفاع از خود و در دوران جوامع مسيحى نبود ، بلكه جنبه\r\n\r\n\r\n","description":"","footnote":"\r\n( 1 ) . همان ، ص 56 و نيز ر . ك . ص 142 .\r\n( 2 ) . همان ، ص 160 - 161 .\r\n","page_name":" 178 ","page_number":178},
  {"content":"\r\n\r\nتهاجمى داشت و مبلغان مسيحى در درون سرزمينهاى اسلامى ، به ويژه نسلهاى جوان را در معرض تبليغات خويش قرار دادند .\r\nاما گويا تجربه‌هاى پيشين به آنها آموخته بود كه با وارد شدن از در خصومت راه به جايى نمىتوان برد و از اين رو ، اين بار جامه خيرخواهى به تن كردند و از راه ساختن مدرسه و بيمارستان به طور غير مستقيم در كشورهاى اسلامى سرگرم تبليغ گشتند . با توجه به شرايط اقتصادى بدى كه بر ممالك اسلامى حكمفرما بود ، مبلغان مسيحى در پوشش پزشك و معلم سراغ بيماران و بيسوادان رفتند و با سوء استفاده از فقر مردم به تبليغ دين مسيح پرداختند . گرچه اين شيوه نسبت به روشهاى خصومت‌آميز گذشته مناسب‌تر بود ، ولى هميشه نيز نتايج دلخواه مبشران را به بار نمىآورد ؛ چنان‌كه ديدر پولادر - وزير مختار و نيز سفير انگلستان در ايران - گفته است :\r\nمسلمانان مىتوانند عمليات تبشيرى را در فرهنگ و بهدارى تحمل كنند ، ولى از شنيدن تبليغات دينى ناراحتند و حاضر نيستند آن را بشنوند « 1 » .\r\nبه موازات فعاليت‌هاى تبليغى مبشران كه آشكارا در حال انجام بود ، فعاليتهاى ديگرى نيز هدف « تخريب اسلام از درون » را دنبال مىكرد ، تلاشهايى كه به وسيله دستگاه‌هاى جاسوسى استعمارگران مسيحى در كشورهاى اسلامى صورت مىگرفت . به اين ترتيب كه سرزمينها و ملتهاى اسلامى را به طور همه جانبه مورد مطالعه قرار دادند و نقاط ضعف و قدرت جوامع مسلمانان را در ابعاد گوناگون مشخص كردند و در يك جمع‌بندى كلى به اين نتيجه رسيدند كه مسلمانان بايد از نظر فرهنگى و اجتماعى عقب نگه داشته شوند و از نظر دينى و سياسى دستخوش پراكندگى و تفرقه گردند .\r\nمجموعه راهكارهاى كه براى نيل به اين هدف تدارك ديده شد ، در كتابى زير عنوان چگونه اسلام را نابود كنيم « 2 » تدوين گرديد . در اين كتاب نقاط ضعف و قوت مسلمانان مشخص گرديد و\r\n\r\n\r\n","description":"","footnote":"\r\n( 1 ) . نقش كلسيا در ممالك اسلامى ، ص 50 ، براى آگاهى بيشتر در بارهء تلقى كليسا از حرفهء پزشكى مبشران ر . ك . ص 61 - 70 هماه مأخذ .\r\n( 2 ) . چنان كه از نوشتهء همفر بر مىآيد در وزارت خارجهء انگلستان براى پنج تن از علماى بزرگ كشورهاى اسلامى ، پنج‌بدل انتخاب و آنان را مطابق انديشه‌هاى آن عالمان تربيت كرده بودند . سپس سؤالهايى را از هر دو گروه اصلى و بدلى مىپرسيدند و پاسخها را مقايسه مىكردند . حاصل اين كار در كتابى با نام ياد شده ثبت و در وزارت خارجه نگهدارى مىشد . وجود بدلها در تصميم گيريها بسيار مؤثر بود . ( ر . ك . خاطرات مستر همفر ، ص 119 - 128 ) .\r\n","page_name":" 179 ","page_number":179},
  {"content":"\r\n\r\nبه جاسوسان فرمان داده شد كه نقاط ضعف را كه بيشتر بر محور تلقيهاى نادرست از اسلام و آموزشهاى دينى دور مىزد تشديد كنند و پس از شناسايى نقاط قوت ، براى تبديل آنها به نقاط ضعف بكوشند . مستر همفر كه خود از جاسوسان بزرگ استعمار انگلستان است فهرست سفارش‌هاى كتاب را براى از ميان بردن نقاط قوت مسلمانان چنين بازگو كرده است :\r\n1 . بايد كارى كرد كه در جهان اسلام نغمه ملت‌گرايى و تعصب قومى از هر سوى سازگار گردد و عرب و عجم و ترك و فارس به جان هم بيفتند . لازم است كه مسلمانان به گذشته پيش از اسلام خويش بازگردانده شوند و به قهرمان‌پرستى روى آورند « 1 » .\r\n2 . لازم است شراب ، قمار ، فحشا و خوردن گوشت خوك اگر ممكن باشد آشكارا و گرنه مخفيانه رواج يابد و براى اين كار پيروان ديگر اديان به خدمت گرفته شوند و حتى به آنها مقررى ماهانه و جايزه داده شود ؛ زيرا ارتكاب اين اعمال موجب مىشود كه مسلمانان با قرآن مخالفت كنند و پس از مخالفت با قرآن انجام هر كار خلافى سهل خواهد بود .\r\n3 . با وارد كردن جاسوسان در لباس اهل علم مردم نسبت به آنها بدبين شوند . مدارس تشكيل گردد و در آنها كودكان مخالف علماى دينى و خليفه مسلمانان بار بيايند .\r\n4 . درباره حكم جهاد تشكيك گردد تا مردم اين حكم را ويژه صدر اسلام بدانند .\r\n5 . كارى كنيم كه شيعيان اهل كتاب را نجس ندانند .\r\n6 . بايد مسلمانان را معتقد كرد كه اصل ديندارى مهم است نه نوع دين .\r\n7 . بايد از حساسيت آنها نسبت به كليساها كاسته شود ؛ با اين بهانه كه اسلام به همه مراكز عبادت احترام مىگذارد .\r\n8 . احاديثى كه بر بيرون راندن يهود از جزيرة العرب تأكيد دارد ، خدشه دار گردد .\r\n9 . لازم است مسلمانان به انجام عبادات بىتفاوت گردند .\r\n10 . بايد كارى كنيم كه مردم از پرداخت خمس خوددارى ورزند .\r\n11 . بايد اسلام را هرج و مرج طلب جلوه دهيم .\r\n12 . كودكان بايد از تربيت دينى و اسلامى فاصله بگيرند .\r\n\r\n\r\n","description":"","footnote":"\r\n( 1 ) . پديده‌اى كه پس از تجزيه عثمانى روى داد و تا آنجا پيش رفت كه امروزه مصريها آهنگ بازگشت به مصر فراعنه را كرده‌اند .\r\n","page_name":" 180 ","page_number":180},
  {"content":"\r\n\r\n13 . حجاب را بايد از زنان برداشت و جوانان را از اين راه به فساد كشانيد .\r\n14 . بايد پيشنمازها را فاسق جلوه دهيم و به اين ترتيب نمازهاى جماعت را به تعطيلى بكشانيم .\r\n15 . بايد قبور بزرگان را كه كانون توجه مسلمانان است ويران كنيم .\r\n16 . بايد در نسب سادات و اهل بيت پيامبر ( ص ) تشكيك ايجاد كنيم و عمامه‌ها را از سر مردان دين و سادات برداريم .\r\n17 . حسينيه‌ها بايد ويران گردد .\r\n18 . مردم بايد آزاد بار بيايند و امر به معروف و نهى از منكر تعطيل گردد .\r\n19 . به تعدد زوجات و تعدد فرزندان پايان داده شود .\r\n20 . از تبليغات اسلامى جلوگيرى شود تا مردم اسلام را مخصوص اعراب بدانند .\r\n21 . امور خيريه از نهادهاى مردمى گرفته و به دولت سپرده شود .\r\n22 . قرآن دستكارى شود و از اعتبار بيفتد « 1 » .\r\nبه حق بايد گفت كه جهان مسيحيت در اين كوشش خود بسيار كامروا بوده و موفق شده است كه چند گانگى و پراكندگى را بر ملل اسلامى حكمفرما سازد ، مردم را تا اندازه‌اى نسبت به مبادى و آداب دينى بىاعتنا گرداند و حريمها را بشكند . مسلمانان كه روزگارى خود را تنها به چند مركز خلافتى منسوب مىدانستند ، اينك در چارچوب كشورهايى پراكنده محصور گشته‌اند و مواضع نزاع چنان در ميان آنها فراوان است كه اميد به هر گونه اتحاد و يكپارچگى را از ميان برده است . اما نه ! رؤياى شيرين گذشته افتخارآميز ، همچنان روح انسان مسلمان را مىنوازد ، توسن خيال برترى جهانى او را در پهنه تاريخ پر فراز و نشيبش به جولان در مىآورد ، قلبش را در آرزوى شكفتن گل يگانگى به تپش در مىآورد و زبان او را به سر دادن شعار وحدت آفرين « الله اكبر » گويا مىسازد . عوامل و سمبلهاى وحدت هنوز هم در جوامع اسلامى موجودند : تلاوت قرآن كريم روحيه‌اى واحد را به آنان القا مىكند ، اوقات شبانه‌روز بيش‌ترشان طبق وقت نماز تنظيم مىگردد و شمار بسيارى از آنها همه ساله در موسم حج با\r\n\r\n\r\n","description":"","footnote":"\r\n( 1 ) . خاطرات مستر همفر ، ص 142 - 158 ، با اختصار .\r\n","page_name":" 181 ","page_number":181},
  {"content":"\r\n\r\nيكديگر ديدار مىكنند . سخن آخر اينكه با همه موفقيتى كه مسيحيت در تضعيف مسلمانان داشته است ، ترس و دل‌مشغولى او از اسلام همچنان به جاى خود باقى است .\r\n\r\nدورنماى آينده\r\nبيش از هزار سال از مبارزهء مسيحيت با اسلام مىگذرد و هنوز هم صداى ناقوس كليسا و بانگ الله اكبر مسجد همچنان به گوش مىرسد . معنايش اين است كه گرچه هر از چند گاه پيروزى نصيب يكى از دو رقيب ديرينه گشته ؛ اما هيچ‌كدام ميدان را ترك نگفته است . تاريخ منازعه طرفين نيز حصول نوعى توافق براى به رسميت شناختن يكديگر را - دست كم در جنبه‌هاى اعتقادى - به آنها القا كرده است .\r\nدشمنى و منازعه گرچه ممكن است خاطر مبلغان دينى به ويژه مسيحيان را از جهت انجام وظايف حرفه‌اى خشنود ساخته باشد ؛ اما بىنتيجه بودن آن به طرفين فهمانده است كه بايد به جاى زور ، گفت و گو را نشاند و بهتر است كه به جاى نفى يكديگر در صدد شناخت واقعىتر يكديگر برآيند . اگر طرفين مىتوانستند بدون داشتن هر گونه ارتباطى دور از يكديگر زندگى كنند ، شايد ضرورت چنين شناختى - كه بيشتر از باب اديان دليلى براى آن نمىيابند - هيچ‌گاه احساس نمىگشت .\r\nاين تجربه بلند تاريخى بايد به مسيحيت فهمانده باشد كه آرزوى ريشه كن سازى اسلام و بازگرداندن مسلمانان به دامن مسيحيت را بايد از سر بيرون كنند و همانند اسلام راه گفت و گو با بهترين شيوه و نيز تسامح و مدارا را در پيش گيرند .\r\nخوشبختانه جوانه‌هاى ايده گفت و گو و تسامح از دل كلام مسيحيت سر زده است و شمارى از انديشمندان بزرگشان ابراز مىدارند كه رابطه اسلام و مسيحيت دوران منازعه و ستيز را از سر گذرانده و اينك دوران شناخت عالمانه و منصفانه فرا رسيده است .\r\nهانس كونگ در اين باره مىنويسد : اروپائيان تا چهارصد سال پس از پيامبرى محمد ( ص ) درباره او چيزى نمىدانستند . در سال 1142 م . و پس از ديدار پطرس بزرگ از اسپانيا - كه در تصرف مسلمانان بود - به اهميت شناخت ريشه‌اى اسلام پى بردند . پس از آن بود كه دستور ترجمه قرآن به زبان لاتينى صادر گرديد و نخستين ترجمه آن در سال 1143 م .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\nانجام پذيرفت . با وجود اين تا پانصد سال پس از آن نيز هيچ پژوهش علمى اصيلى دربارهء اسلام صورت نگرفت تا آنكه « الكساندر راس » در سال 1650 م كتاب مهمى در تاريخ اديان نوشت و آن را « عبادتهاى گوناگون در جاى جاى جهان » نام نهاد . اين كتاب در سال 1668 م به زبان آلمانى نيز ترجمه شد . نظريه حاكم در غرب دربارهء اسلام اين بود كه عقيده‌اى نادرست يا تحريفى عمدى از حقيقت و آميزه‌اى از زور و شهوت است . در مقابل ، از مسيحيت به عنوان نمونه‌اى كه بر حقيقت مطلق ، صلح ، دوستى و پاكدامنى مبتنى هست ياد مىشد . . .\r\nهدفشان از اين كار اين بود كه براى حفظ پيروان دين خودشان ، از ديگر اديان تصويرى مشوه و نادرست ارائه دهند .\r\nبا اينكه در قرون وسطاى مسيحى ، اروپاييان از فرهنگ پيشرفته عربى ، فلسفه ، علوم طبيعى ، پزشكى و نيز نيروى اقتصادى و نظامى اسلام در شگفت بودند - تا آنجا كه ظهور دانشمندى مسيحى چون « توماس آكوينى » بدون وجود اعراب ممكن نبود - اين شگفتى با آغاز دوره رنسانس پنهان گرديد و هر چيز كه صبغه عربى داشت مورد مخالفت قرار گرفت .\r\nاين مخالفت هنگامى فزونى يافت كه خطر تركها در اروپا آشكار شد .\r\nدر اين هنگام بود كه بىدرنگ پس از چاپ قرآن در ونيز ( بندقيه ) به سال 1530 م فرمان آتش زدن آن صادر گرديد .\r\nلوتر ( مؤسس كليساى پروتستانها ، در گذشته به سال 1546 م ) در صدد ترجمه قرآن برآمد ؛ ولى تنها براى حمله به آن . اما با فرا رسيدن قرن روشنفكرى ( قرن هجدهم ) جهت‌گيرى به سوى آشتى با اسلام آغاز گرديد و « لىسينگ » ( متوفاى 1781 م ) با نوشتن داستان « ناتان حكيم » ( نشر سال 1779 م ) اين جهت‌گيرى را آشكار ساخت . او در كتابش ، سه گوهر همانند را كه تنها يكى از آنها طلا هست و براى كسى شناخته شده نيست مثال آورده و صلاح الدين ايوبى - حاكم مسلمان - را نمونه حاكمى حكيم ذكر كرده است . هانس كونگ ، از ديگر نمونه‌هاى آشتى با اسلام ديوان گوته ، كه آن را « ديوان غربى - شرقى » مىنامد ( 1819 م ) و نيز سخنرانى توماس كارلايل را زير عنوان « محمد پيامبر راستگو » ( 1840 م ) مثال مىآورد و در ادامه مىنويسد : در قرن نوزدهم با آغاز دوران استعمار ، شرق شناسى نيز دستخوش تحوّلى عظيم گشت و ( به جاى بدگوييهاى متعصبانه ) نقد تاريخى علوم اسلامى آغاز گرديد . اين\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nجهت‌گيرى علمى در سده‌هاى نوزدهم و بيستم از مخالفتهاى مسيحيان عليه مسلمانان كاست و آنان را به سوى تلاش براى پژوهش و درك موضوع سوق داد . در اين جهت‌گيرى تحولى روشن آشكار گرديد و پژوهشهاى ارزشمندى نيز به انجام رسيد ، مانند موارد زير :\r\n- پژوهشهاى تاريخى كه محمد را بزرگ مىشمارند ، مثل پژوهشهاى گوستاووايل « 1 » ، الويس اشپرنگر « 2 » ، ويليام موير « 3 » ، ليونى كىتانى « 4 » ، تاورآندره « 5 » ، ريچارد بلاشر « 6 » و مونتگمرى وات « 7 » .\r\n- پژوهشهاى قرآنى از نويسندگانى مثل « تئودور نولدكه » ( پژوهشهاى تاريخى درباره قرآن ) ، ترجمه « گوستا و فلوگل » از قرآن ، و پژوهشهاى ريچارد بل و رودى پارت .\r\n- مباحثى فراگير دربارهء فرهنگ اسلامى ، عبادات ، تصوف ، شريعت ، اخلاق ، ادبيات و هنر از كسانى چون گلدزيهر ، اسنوك هورگرونيه و لويى ماسينيون .\r\n- مباحثى پيرامون تصوير مسيح در قرآن كريم از جى . اف . گروك ( 150 سال قبل ) و پژوهشهاى فراوانى كه در پى آن انجام گرديد .\r\nهانس كونگ مخالفت خود را با بازگشت به جدال مسيحيت عليه اسلام از راه افترا ، تحريف و تشويه اعلام مىدارد و مىگويد : اينك بر ما است كه فهم اسلام را از درون آغاز كنيم و بكوشيم تا به پرسشهايى از اين قبيل پاسخ دهيم : چرا انسان مسلمان خداوند ، جهان ، عبادت ، حقوق بشر و نيز سياست و هنر را به گونه‌اى متفاوت از آنچه ما مىبينيم و با قلبى متفاوت از قلبهاى ما مسيحيان مىبيند « 8 » ؟\r\n\r\n\r\n","description":"","footnote":"\r\n( 1 )  . . lieW . GI \r\n( 2 )  . regnerpS . A \r\n( 3 ) .  riuM . W \r\n( 4 ) .  . inateaC . L \r\n( 5 ) .  . eardnA . T \r\n( 6 ) .  . rehcalB . R \r\n( 7 )  . . ttaW . M \r\n( 8 ) . التوحيد و النبوه و القرآن فى حوار المسيحية و الاسلام ، ص 28 - 29 .\r\n","page_name":" 184 ","page_number":184},
  {"content":"\r\n\r\n\r\nنتيجه‌گيرى\r\nبراى مسلمانان اين بهترين مژده است كه آنها كه در گذشته كمر به « نابودى اسلام از بيرون » بسته بودند ، اينك به « فهم اسلام از درون » روى آورده‌اند . اگر مسيحيان از خط مشى « نابودى اسلام از بيرون » طرفى نبستند و نا اميد شدند ، بدون شك سياست « فهم اسلام از درون » آنان را به سوى حقيقت رهنمون خواهد گشت .\r\nبا اين همه ، از ياد نبايد برد كه پذيرش اسلام به عنوان يك دين ، محمد ( ص ) به عنوان پيامبر و قرآن به عنوان كتاب آسمانى از سوى مسيحيان هر چند واقعيتى انكارناپذير است ، ولى همه واقعيت حاكم بر مناسبات ميان مسيحيان و مسلمانان نيست . اعتقاد صليبيهاى صهيونيست و صهيونيستهاى صليبى درباره ظهور دوم مسيح و اينكه دولت او در سرزمين فلسطين تشكيل خواهد گرديد ، ايده‌اى است كه حيات دينى و فرهنگى مسلمانان را به شدت تهديد مىكند . رسالتى كه سران آمريكا مبنى براى ايجاد دموكراسى مورد نظرشان در خاورميانه و عموم كشورهاى اسلامى براى خود قائل هستند ، نخستين چيزى را كه از ميان خواهد برد آزادى مسلمانان پاىبند به عقايد دينى است . از اين رو ، بايد ميان قلمروهاى اين دو واقعيت تفكيك قائل شد و گفت كه روابط ميان مسيحيان و مسلمانان در حوزه‌هاى كلامى و اعتقادى به سوى تفاهم گرايش دارد ، ولى در حوزه‌هاى استراتژيكى و سياسى ، تقابل ، درست همانند دوره‌هاى كهن به جاى خود باقى است و چشم‌انداز آينده آن نيز غير قابل پيش‌بينى و گاه بسيار خطرناك مىنمايد .\r\n\r\nتوصيه‌ها\r\nگرچه رويكرد عمدهء نوشته حاضر بيشتر توصيف برخوردهاى ميان مسيحيان و مسلمانان و نيز نشان دادن پيوستگى تاريخى حاكم بر اين برخوردهاست ، نگاهى كلى به اين رويدادها ما را به حقايقى رهنمون مىگردد كه در اينجا به عنوان توصيه‌هاى تحقيق عرضه مىگردد :\r\nالف . به گواهى تاريخ ستيز ميان مسيحيان و مسلمانان راه حل نظامى ندارد . گرچه اقدامهاى نظامى در مقاطعى از تاريخ مقاصد سياسى طرفين را برآورده ساخته ، اما ريشه\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nمنازعه باز به جاى مانده است . هر اقدام خشونت‌آميزى با اقدامى همانند آن رو به رو گشته در حالى كه اقدامهاى آشتىجويانه اگر با حسن نيت همراه بوده پاسخى نيكو دريافت داشته است . به بيان ديگر آنكه در اين عرصه بذر خشونت كاشته خشونت و آنكه بذر دوستى كاشته دوستى درويده است .\r\nنيز تاريخ گواهى مىدهد كه سرچشمه جنگهاى طرفين چيزى جز فزون‌خواهى نبوده و نيست . اسلام نه از سلاطين عثمانى خواسته بود كه بروند و و با زور اروپائيان را مسلمان كنند و نه مسيحيت به بوش و بلر فرمان داده تا براى برقرارى نظام دموكراسى در عراق اين كشور را تبديل به جهنم كنند . چه كسى مىتواند مدعى گردد كه اين منازعه‌ها ريشه دينى دارد ؟ آنچه مؤمنان به اديان الهى بدان مكلّفند « عمل صالح » است و چنانچه عملى موجب فساد و تباهى گردد و جان بىگناهان را بگيرد از دايره عمل صالح بيرون است ؛ هرچند كه عاملان رفتار خويش را دينى وانمود سازند . غاصبان فلسطين هرگز نمىتوانند رفتارشان را دينى جلوه دهند و اشغال گران عراق و افغانستان هيچ دليلى بر دينى بودن خون‌ريزيها و نسل‌كشيها ندارند ، همان‌طور كه هيچ كس ديگرى نيز حق ندارد هدفهايش را با ترور و كشتار بىگناهان دنبال كند .\r\nب . گرايشهاى فرقه‌اى حكمرانان مسلمان و رفتار تبعيض آنان نسبت به اقوام و اديان حاضر در قلمروشان يكى از مهم‌ترين عوامل ضعف و فروپاشى دولتهاى اسلامى و نيز تضعيف و پراكندگى ملت اسلام بوده است . از اين رو بايد به شدت از آن دورى جست . در جايى اگر شيعيان اكثريت دارند بايد اهل تسنن را بپذيرند و به عكس اگر اكثريت با سنيهاست كسانى از آنها با دستاويزهاى واهى اقدام به كشتار شيعيان بىگناه نكنند . اگر ملتهاى اسلامى راه كنار آمدن ، تحمل و داشتن زندگى مسالمت‌آميز با يكديگر و نيز با پيروان ديگر اديان را نياموزند و نهادها و سازمانهاى اجتماعىشان را بر اين پايه مبتنى نكنند ، دير يا زود دستخوش تزلزل و تلاشى خواهند گشت .\r\nج . مسلمانان مىتوانند با رعايت اصول و موازين اخلاقى اسلام ، مخالفان و دشمنان خود را زير تأثير قرار دهند ؛ و اگر نتوانند آنان را زير پرچم اسلام در آورند ، دست كم از شدت دشمنىشان خواهند كاست ، نمونه‌هاى تاريخى به كارگيرى شيوه‌هاى اخلاقى براى رسيدن\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nبه مقاصد سياسى فراوان است و كامل‌ترين آنها پيامبر اسلام ( ص ) است كه مشركان مكه را با همه سرسختىشان با اعلام عفو عمومى در جريان فتح ، مسلمان گردانيد . در روزگار اخير نيز امير عبدالقادر الجزايرى سمبل چنين رفتارى است ؛ كه با حسن سلوك و خوشرفتارى با اسيران فرانسوى ، آنان را به شدت متأثر ساخت .\r\nد - تمسك به قرآن و عمل به توصيه‌هاى اين كتاب شريف در برخورد با غير مسلمانان دستورالعملى است بسيار كار آمد بوده است . به گواهى تاريخ ، مشكلات و تضادهاى سياسى و نظامى هميشه راه حلى از نوع خودشان ندارند ، بلكه اخلاق از عواملى است كه مىتواند گره‌هاى بسيار كور را هم به آسانى بگشايد . بنابراين مسلمانان مىتوانند ضمن حفظ حق دفاع مشروع براى خود در قبال ديگران ، بر اصول زير تأكيد ورزند و آن را در مشى سياسى خود بگنجانند .\r\n\r\n1 . يكتاپرستى :\r\nبه مصداق آيه شريفه « قُلْ يَا أَهْلَ الْكِتَابِ تَعَالَوْا إِلَى كَلِمَةٍ سَوَاءٍ بَيْنَنَا وَبَيْنَكُمْ أَلَّا نَعْبُدَ إِلَّا اللّهَ وَلَا نُشْرِكَ بِهِ شَيْئاً وَلَا يَتَّخِذَ بَعْضُنَا بَعْضاً أَرْبَاباً مِنْ دُونِ اللّهِ فَإِن تَوَلَّوا فَقُولُوا اشْهَدُوا بِأَنَّا مُسْلِمُونَ ( آل‌عمران : 64 ) ( بگو : اى اهل كتاب به سخنى روى آوريد كه ميان ما و شما يكسان است . اين كه جز خدا را نپرستيم و چيزى را شريك او قرار ندهيم و برخى از ما برخى ديگر را غير از خداوند يكتا به خدايى نگيرد . )\r\n\r\n2 . عدالت :\r\nبه مصداق آيه شريفه « قُلْ أَمَرَ رَبّى بالقِسْطِ . . . » ( اعراف : 29 ) ( بگو : پروردگار من به عدالت فرمان داده است . . . )\r\n\r\n3 . گفت و گو با نيكوترين شيوه :\r\nبه مصداق آيه شريفه « ادْعُ إِلَى سَبِيلِ رَبِّكَ بِالْحِكْمَةِ وَالْمَوْعِظَةِ الْحَسَنَةِ وَجَادِلْهُم بِالَّتِي هِيَ أَحْسَنُ إِنَّ رَبَّكَ هُوَ أَعْلَمُ بِمَن ضَلَّ عَن سَبِيلِهِ وَهُوَ أَعْلَمُ بِالْمُهْتَدِينَ » ( نحل : 125 ) ( با فرزانگى و اندرز نيكو به راه پروردگارت بخوان و با بهترين طريق با آنها مباحثه كن . پروردگار تو گمراهان و هدايت‌شدگان طريقش را بهتر مىشناسد ) .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n\r\n4 . دفع بدى با نيكى :\r\nبه مصداق آيه شريفه « وَلَا تَسْتَوِي الْحَسَنَةُ وَلَا الْسَّيِّئَةُ ادْفَعْ بِالَّتِي هِيَ أَحْسَنُ فَإِذَا الَّذِي بَيْنَكَ وَبَيْنَهُ عَدَاوَةٌ كَأَنَّهُ وَلِيٌّ حَمِيمٌ » ( فصلت : 34 ) ( خوبى و بدى برابر نيست . همواره به نيكوترين وجهى پاسخ ده تا كسى كه ميان تو و او دشمنى است همچون دوست صميمى شود )\r\nالبته توجه به جنبه‌هاى اخلاقى اسلام در برخورد با دشمنان هرگز به معناى ناديده گرفتن اصول جهاد و مبارزه نيست ، بلكه تأكيد بر جنبه تكميلى آنها نسبت به يكديگر و نيز تأكيد بر سيره نبوى است ، كه خداوند او را فرستاد تا گواه باشد ، مژده برساند و هشدار دهد .\r\nيَاأَيُّهَا النَّبِيُّ إِنَّا أَرْسَلْنَاكَ شَاهِداً وَمُبَشِّراً وَنَذِيراً وَدَاعِياً إِلَى اللَّهِ بِإِذْنِهِ وَسِرَاجاً مُّنِيراً ( احزاب : 46 )\r\nاى پيامبر ما تو را فرستاديم تا گواه باشى و مژده رسانى و هشدار دهى ؛ و به سوى خدا دعوت كنى و چراغى تابان باشى .\r\n\r\n","description":"","footnote":"","page_name":" 188 ","page_number":188},
  {"content":"\r\n\r\n\r\nفهرست منابع\r\n- قرآن كريم\r\n- نهج البلاغه\r\n- الايام الحاسمه فى الحروب الصليبيه ، بسام العسلى ، دار النفائس ، بيروت ، 1407 ه .\r\n- امير كبير و ايران ، فريدون آدميّت ، انتشارات خوارزمى ، تهران ، چاپ پنجم .\r\n- ايده‌هاى ژئوپلتيك و واقعيتهاى ايرانى ، پيروز مجتهدزاده ، نشر نى ، تهران ، 1379 .\r\n- ايران در زمان صفويه ، تاج بخش ، بىنا ، بىجا ، بىتا .\r\n- ايران و جهان ، دكتر عبدالحسين نوايى ، مؤسسه نشر هما ، تهران ، 1370 .\r\n- برخورد آراى مسلمانان و مسيحيان مونتگمرى وات ، ترجمه محمد حسين آريا ، دفتر نشر فرهنگ اسلامى ، تهران ، بىتا .\r\n- برخورد تمدن‌ها و بازسازى نظم جهانى ، ساموئل پى ، هانتينگتون ، ترجمه محمدعلى حميد رفيعى ، دفتر پژوهشهاى فرهنگى ، تهران ، 1378 .\r\n- بيت المقدس ، مرتضى اسعدى ، بنياد دائرة المعارف اسلامى ، تهران ، 1367 .\r\n- پژوهشى در تاريخ ديپلماسى ايران ، محمد على مهميد ، نشر ميترا ، تهران ، 1361 .\r\n- تأثير اسلام در اروپا ، مونتگمرى وات ، ترجمه يعقوب آژند ، انتشارات مولى ، تهران ، 1361 .\r\n- تاريخ امپراتورى عثمانى و تركيه جديد ، استانفورد ، جىشاو ، ترجمه محمود رمضان زاده ، انتشارات آستان قدس ، 1370 .\r\n- تاريخ اورشليم ، دكتر سيد جعفر حميدى ، انتشارات اميركبير ، تهران ، 1364 .\r\n- تاريخ ايران باستان ، حسن پيرنيا ، دنياى كتاب ، تهران ، 1370 .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n- تاريخ جنگهاى صليبى ، استفان رانسمان ، ترجمه منوچهر كاشف ، بنگاه ترجمه و نشر كتاب ، 1351 .\r\n- تاريخ سياسى خليج فارس ، صادق نشأت ، شركت نسبى كانون كتاب ، تهران ، بىتا .\r\n- تاريخ الخلفا ، جلال الدين سيوطى ، تحقيق محىالدين عبدالحميد ، مطبعه المدنى ، قاهره ، سوم .\r\n- تاريخ الشعوب الاسلاميه ، كارل بروكلمان ، تعريب نبيه امين فارس و منير البعلبكى ، دار العلم للملايين ، بيروت ، چاپ يازدهم .\r\n- تاريخ عرب و اسلام ، اميرعلى ، ترجمه فخر داعى گيلانى ، انتشارات گنجينه ، 1401 ه .\r\n- تاريخ فتوحات مغول ، ج . ج . ساندرز ، ترجمه ابوالقاسم حالت ، انتشارات اميركبير ، تهران ، 1361 .\r\n- تاريخ قرون وسطى تا جنگ صد ساله ، آلبر ماله و ژول ايزاك ، ترجمه ميرزا عبدالحسين هژير ، دنياى كتاب ، تهران ، بىتا .\r\n- تاريخ مغول ، عباس اقبال آشتيانى ، انتشارات اميركبير ، تهران ، 1364 .\r\n- تمدن اسلام و عرب ، گوستا و لوبون ، ترجمه سيد محمد تقى فخر داعى گيلانى ، بنگاه مطبوعاتى علىاكبر علمى ، بىجا ، 1334 .\r\n- التوحيد و النبوة و القرآن فى حوار المسيحية و الاسلام ، هانس كونگ و جوزف فان اس ، تعريب سيد محمد الشاهد ، مؤسسة الجامعيه للدراسات و التوزيع و النشر 1414 / 1994 ، بيروت ، لبنان\r\n- جهانى كه ما در آن زندگى مىكنيم ، ماهاتير محمد ، ترجمه محسن پاك آيين ، مؤسسه اطلاعات ، تهران ، 1382 .\r\n- خاطرات سياسى و تاريخى مستر همفر در كشورهاى اسلامى ، ترجمه على كاظمى ، چاپ سوم ، بىجا ، بىنا .\r\n- خليج فارس ، اسكندر دلدم ، انتشارات نوين ، چاپ يكم ، بىجا .\r\n- خليج فارس و مسائل آن ، همايون الهى ، نشر انديشه و نشر قومس ، تهران ، 1368 .\r\n- دايرة المعارف الاسلاميه ، تعريب ، محمد اشنتاوى ، ابراهيم تركى خورشيد ، عبدالحميد يونس ، انتشارات دارالفكر ، بىجا ، بىتا .\r\n- دانشمندان و مشاهير بزرگ جهان ، مصطفى صدرى ، انتشارات شقايق ، چاپ دوم ، 1372 .\r\n- دايرة المعارف بزرگ اسلامى ، زير نظر محمد كاظم بجنوردى ، مركز دائرة المعارف بزرگ اسلامى ، تهران ، 1368 .\r\n- دايرة المعارف بستانى ، پطرس بستانى ، دارالمعرفه ، بيروت .\r\n- دايرة المعارف فارسى ، به سرپرستى دكتر غلامحسين مصاحب ، شركت سهامى كتابهاى جيبى ، بىجا ، بىتا .\r\n\r\n","description":"","footnote":"","page_name":" 190 ","page_number":190},
  {"content":"\r\n\r\n- دين و مذهب در عصر صفوى ، مريم مير احمدى ، انتشارات اميركبير ، تهران ، 1363 .\r\n- رقابت قدرتها در خليج فارس .\r\n- سرگذشت فلسطين ، اكرم زعيتر ، ترجمه اكبر هاشمى رفسنجانى ، بىنا ، بىجا ، بىتا .\r\n- سفرنامه حكيم ناصرخسرو قباديانى ، به كوشش محمد دبير سياقى ، كتابفروشى زوّار ، تهران ، 1356 .\r\n- سفيران پاپ به دربار خانان مغول ، دو راكه ويلتس ، ترجمه مسعود رجب‌نيا ، انتشارات خوارزمى ، تهران ، 1353 .\r\n- سياست امنيتى آمريكا درخليخ فارس ، امير اسديان ، پژوهشكدة مطالعات راهبردى ، تهران ، 1381 .\r\n- سياست و اقتصاد در عصر صفوى .\r\n- العدوان الصليبى على مصر ، جوزف نسيم يوسف ، دارالنهضة العربيه ، 1981 ، بيروت ، لبنان .\r\n- العرب و الروم و اللاتين ، جوزف نسيم يوسف ، دارالنهضة العربيه ، 1981 ، بيروت لبنان .\r\n- عذر تقصير به پيشگاه محمد و قرآن ، جان ديون پورت ، ترجمه سيد غلامرضا سعيدى ، مركز انتشارات دارالتبليغ اسلامى ، قم ، 1348 .\r\n- العصر المماليكى فى مصر و الشام ، سعيد عبدالفتاح عاشور ، دارالنهضة العربيه ، قاهره ، 1976 .\r\n- علايق و استراتژى ابرقدرتها در خليج فارس ، بيژن اسدى ، انتشارات دانشگاه شهيد بهشتى ، تهران ، 1371 .\r\n- فرهنگ اسلام در اروپا ، زيگريد هونكه ، ترجمه مرتضى رهبانى ، دفتر نشر فرهنگ اسلامى ، تهران ، 1361 .\r\n- فرهنگ علوم سياسى ، على آقابخشى ، نشر تندر ، تهران ، 1363 .\r\n- فضائل بيت المقدس ، ضياءالدين محمد بن عبدالواحد بن احمد مقدسى حنبلى ، دارالفكر ، دمشق ، سوريه ، 1405 .\r\n- فن الحرب الاسلامى ، بسام العسلى ، دارالفكر ، بيروت ، لبنان ، چاپ يكم .\r\n- فى التاريخ العباسى و الفاطمى ، عبادى ، احمد مختار ، دار النهضة العربيه ، بيروت لبنان ، بىتا .\r\n- قهرمان در تاريخ ، سيدنى هوگ ، ترجمه خليل ملكى ، انتشارات رواق ، پاييز 1357 .\r\n- الكامل فى التاريخ ، ابن اثير ، دار صادر ، بيروت ، 1402 ، ه 1982 / م .\r\n- نگرشى بر رويارويى غرب با اسلام ، جهان‌بخش ثواقب ، دفتر تبليغات اسلامى ، قم ، 1379 .\r\n- ماجراى اسرائيل صهيونيسم سياسى ، روژه گاروردى ، ترجمه منوچهر بيات مختارى ، مؤسسه چاپ و انتشارات آستان قدس رضوى ، مشهد ، 1364 .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\n- ما چگونه ما شديم ، صادق زيبا كلام ، انتشارات روزنه ، تهران ، 1375 .\r\n- مباهله در مدينه ، لويى ماسينيون ، ترجمه دكتر محمود افتخارزاده ، انتشارات رسالت قم ، تهران 1378 .\r\n- معجم البلدان ، ياقوت حموى ، دار صادر ، بيروت ، 1399 ه .\r\n- نبرد قدرتها در خليج فارس .\r\n- نگاه اعراب به ايران ، فهمى هويدى ، ترجمه دكتر مسعود شريف باقرى ، نشر دانژه ، تهران ، 1380 .\r\n- نقش قهرمان شرق در پيشگاه تاريخ ، عبدالله ايوبيان ، كتابفروشى سعدى ، تبريز ، 1341 .\r\n- نقش كليسا در ممالك اسلامى ، مصطفى خالدى و عمر فروخ ، ترجمه مصطفى زمانى ، مؤسسه مطبوعاتى دارالفكر ، قم ، 1347 .\r\n- وثائق ، محمد حميدالله ، ترجمه دكتر محمود مهدوى دامغانى ، چاپ و نشر بنياد ، تهران ، 1365 .\r\n- يازده سپتامبر ، گروه نويسندگان و مترجمان ، نشر ديگر ، تهران ، 1380 .\r\n\r\n\r\n","description":"","footnote":"","page_name":" 192 ","page_number":192}
  ]