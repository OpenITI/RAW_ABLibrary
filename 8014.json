[
  {"content":"\r\n\r\nتاريخ الفى\r\n( تاريخ هزار سالهء اسلام )\r\nجلد چهارم\r\n\r\n","description":"","footnote":"","page_name":" فهرست 1 ","page_number":1},
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" فهرست 2 ","page_number":2},
  {"content":"\r\n\r\nقاضى احمد تتوى و آصف خان قزوينى\r\nتاريخ الفى\r\n( تاريخ هزار سالهء اسلام )\r\nمصحح\r\nغلامرضا طباطبايى مجد\r\nجلد چهارم\r\nاز سال 425 رحلت ( 435 هجرت ) تا پايان سال 520 رحلت ( 530 هجرت ) خير البشر\r\nتهران 1382\r\n\r\n","description":"","footnote":"","page_name":" فهرست 3 ","page_number":3},
  {"content":"\r\n\r\nتتوى ، احمد بن نصرالله ، - 996 ق .\r\nتاريخ الفى ( تاريخ هزار سالهء اسلام ) / نويسندگان احمد تتوى ، آصف خان قزوينى ؛ مصحح غلامرضا طباطبايى مجد . - تهران : شركت انتشارات علمى و فرهنگى ، 1382 .\r\n8 ج .\r\n( ج . 4 ) ISBN 964 - 445 - 290 - 9 . - ( دوره ) ISBN 964 - 445 - 275 - 5\r\nفهرستنويسى بر اساس اطلاعات فيپا .\r\nمندرجات : ج . 1 . رحلت پيامبر اكرم ( ص ) تا پايان سال 50 رحلت ( 60 هجرت ) خيرالبشر . - ج . 2 . از سال 51 رحلت ( 61 هجرت ) تا پايان سال 200 رحلت ( 210 هجرت ) خيرالبشر . - ج . 3 . از سال 201 رحلت ( 211 هجرت ) تا پايان سال 424 رحلت ( 434 هجرت ) خيرالبشر . - ج . 4 . از سال 425 رحلت ( 435 هجرت ) تا پايان سال 520 رحلت ( 530 هجرت ) خيرالبشر . - ج . 5 . از سال 521 رحلت ( 531 هجرت ) تا پايان سال 604 رحلت ( 614 هجرت ) خيرالبشر . - ج . 6 . از سال 611 رحلت ( 621 هجرت ) تا پايان سال 683 رحلت ( 693 هجرت ) خيرالبشر . - ج . 7 . از سال 684 رحلت ( 694 هجرت ) تا پايان سال 813 رحلت ( 823 هجرت ) خيرالبشر . - ج . 8 . از سال 814 رحلت ( 824 هجرت ) تا پايان سال 974 رحلت ( 984 هجرت ) خير البشر . -\r\n1 . اسلام - تاريخ . الف . آصف خان قزوينى ، جعفر بن بديع الزمان ، 958 - 1021 ق . ب . طباطبايى مجد ، غلامرضا ، 1328 - ، مصحح . ج . انتشارات علمى و فرهنگى . د . عنوان .\r\n2 ت 23 ت / 14 BP\r\n912 / 297\r\nكتابخانهء ملى ايران 47180 - 81 م\r\nتاريخ الفى ( جلد چهارم )\r\nنويسندگان : قاضى احمد تتوى و آصف خان قزوينى\r\nمصحح : غلامرضا طباطبايى مجد\r\nچاپ نخست : 1382 ؛ شمارگان : 3000 نسخه\r\nحروفچينى و آماده سازى : شركت انتشارات علمى و فرهنگى\r\nليتوگرافى ، چاپ و صحافى : شركت افست\r\nحق چاپ محفوظ است .\r\nشركت انتشارات علمى و فرهنگى\r\nادارهء مركزى : خيابان افريقا ، چهار راه حقانى ( جهان كودك ) ، كوچهء كمان ، پلاك 4 ، كد پستى 15178 ؛\r\nصندوق پستى : 366 - 15175 ؛ تلفن : 71 - 8774569 ؛ فاكس : 8774572\r\nمركز پخش : شركت بازرگانى كتاب گستر ، خيابان افريقا ، بين بلوار ناهيد و گلشهر ، كوچهء گلفام ، پلاك 1 ؛\r\nكدپستى : 19156 ؛ تلفن : 2019795 ؛ تلفكس : 2050326\r\nفروشگاه يك : خيابان انقلاب - روبروى در اصلى دانشگاه تهران ؛ تلفن : 6400786\r\nفروشگاه دو : خيابان انقلاب - نبش خيابان 16 آذر ؛ تلفن : 6498467\r\n\r\n","description":"","footnote":"","page_name":" فهرست 4 ","page_number":4},
  {"content":"\r\n . \r\n","description":"","footnote":"","page_name":" فهرست 5 ","page_number":5},
  {"content":"\r\n . \r\n","description":"","footnote":"","page_name":" فهرست 6 ","page_number":6},
  {"content":"\r\n . \r\n","description":"","footnote":"","page_name":" فهرست 7 ","page_number":7},
  {"content":"\r\n . \r\n","description":"","footnote":"","page_name":" فهرست 8 ","page_number":8},
  {"content":"\r\n\r\n\r\n[ جلد چهارم 
  ]\r\n\r\nذكر وقايع سال چهار صد و بيست و پنجم از رحلت خير البشر\r\nدر اين سال ، علاء الدّوله ابو جعفر بن كاكويه وفات يافت و پسرش ظهير الدّين ابو منصور [ منصور 
  ] در اصفهان قائم‌مقام او گشت و تمامى سپاه و اركان دولت با او بيعت كردند . امّا برادران ظهير الدّين ، ابو كاليجار و گرشاسف « 1 » با او در مقام منازعت و مخاصمت شده ميانهء ايشان محاربات واقع شد . آخر الأمر ، گرشاسف به نهاوند رفت و آن حدود را متصرّف شد .\r\nو از جمله وقايع اين سال آنكه ، چون ابو منصور به جاى پدر خود علاء الدّوله قرار گرفت ، كس پيش كوتوال « 2 » قلعهء نطنز « 3 » فرستاده خزانهء پدر خود كه در آن قلعه مىبود طلب داشت .\r\nكوتوال نطنز در مخالفت درآمده به محافظت مشغول شد و خزانهء علاء الدوله را از براى ظهير الدّين ابو منصور نفرستاد . چون ابو منصور بر اين حال اطلاع يافت برادر كوچك او ، ابو حرب ، متوجّه قلعهء نظر گشت . چون به پاى آن قلعه رسيدند ابو حرب برادر خود را غافل ساخته خود را به قلعه رسانيد و به اتّفاق كوتوال در مقام محاربه و مقاتلهء ابو منصور شدند .\r\nابو منصور در محاصرهء ايشان سعى و اهتمام بسيار نموده كار به جايى رسانيد كه ايشان به واسطهء قلّت آذوقه مضطر شدند و چون مهمّ ايشان به اضطرار رسيد از قلعه ، كس نزد تركمانان سلجوقيّه ، كه در رى مىبودند ، فرستاده اظهار اطاعت و انقياد طغرل بيگ نموده در دفع ابو منصور از ايشان معاونت خواستند . بنابراين ، امراى سلجوقيّه جمعى كثير از تركمانان را به امداد ابو حرب روانهء نطنز گردانيدند . چون ابو منصور بر اين حال اطلاع يافت از پاى قلعه كوچ\r\n\r\n\r\n","description":"","footnote":"\r\n( 1 ) . به قطع يقين حرف « و » بين « ابو كاليجار » و « گرشاسف » اضافه است ؛ چراكه ، ابو كاليجار گرشاسف نام پسر بزرگ علاء الدّوله است و نام پسر دوّم علاء الدّوله « ابو الحرب » است .\r\n( 2 ) . كوتوال : نگهبان قلعه ، دژبان . - و .\r\n( 3 ) . م : نظر ؛ ق : نطز ؛ ش : نطر .\r\n","page_name":" 2229 ","page_number":9},
  {"content":"\r\n\r\nكرده به جانب اصفهان رفت و ابو حرب از قلعهء نطنز بيرون آمده با تركمانان ملاقات نموده به اتّفاق ايشان به كاشان رفت و تركان ، شهر را غارت كرده ابو حرب را در آنجا گذاشتند و خود به جانب رى مراجعت نمودند .\r\nو چون ابو منصور از مراجعت تركمانان خبر يافت فى الحال لشكرى آراسته به دفع ابو حرب به جانب كاشان فرستاد و ابو حرب نيز لشكرى جمع آورده يكى از اكراد را بر ايشان امير ساخته روانهء اصفهان گردانيد . و ابو منصور چون بر اين حال اطلاع يافت سپاه بسيار را جمع آورده بر سر راه آن لشكر فرستاد . بعد از تلاقى فريقين و كشش و كوشش مردانه از طرفين ، اصحاب ابو حرب روى به هزيمت نهادند و جمعى كثير از ايشان اسير و دستگير شدند .\r\nچون ابو منصور را فتح روى نمود ، حكم فرمود تا ابو حرب را در كاشان محاصره كرده كار بر وى تنگ ساختند . چون ابو حرب مضطر شد پنهانى از شهر بيرون آمده با جمعى از خوّاص خود راه شيراز پيش گرفته پناه به ابو كاليجار ، حاكم فارس ، آورد . ابو كاليجار او را اعزاز و اكرام نموده در مقام امداد او درآمده به اتّفاق او لشكرها جمع آورده به عزم تسخير اصفهان متوجّه آن صوب گشتند . و بعد از محاصرهء اصفهان و وقوع محاربات متعدّده ، ميانهء ايشان بر مصالحه قرار گرفت به آن شرط كه ابو منصور بعضى از آنچه در قلاع علاء الدّوله از خزاين و دفاين مانده بود به او بدهند . بعد از مصالحه ، ابو حرب به اتّفاق برادر ديگر ، گرشاسف ، همدان و برجرد را به تصرّف خود درآورده با يكديگر برادرانه سلوك مىكردند .\r\nو از جمله وقايع اين سال آنكه ، ابو سليمان وزير ، والى شام از قبل المستنصر باللّه علوى ، چون پيش او اعتبارى و رونقى تمام داشت ابو القاسم ، وزير المستنصر باللّه علوى ، هميشه با او در مقام حسد و معاندت مىبود و فرصت مىخواست كه او را از آن حالت براندازد و چون [ 263 ب 
  ] اين معنى به هيچ‌وجه ميسّر نمىشد ، در اين سال به وزير او ابو سعيد گفت كه : اگر تو دربارهء ابو سليمان چيزى به المستنصر باللّه نويسى كه او از نظر او [ - مستنصر باللّه 
  ] ساقط شود ، من امارت آن ديار را به استقلال به تو ارزانى مىدارم . بنابراين ، وزير او به مستنصر نوشت كه :\r\n« ابو سليمان به عباسيّه زبان دارد و هميشه ايشان را ترغيب ولايت شام مىنمايد . » و بر اين اكتفا نكرده جمعى از سپاه شام را به مصر فرستاد كه از وى شكايت كنند . القصّه ، كار به جايى رسانيدند كه سپاه شام بر دريزى شوريدند و دريزى را جاى توقّف نماند . بنابراين ، او با چهل كس از غلامان خود سوار شده از اموال و اسباب سلطنت آنچه ممكن بود بر مراكب بادرفتار بار كرده به جانب بعلبك رفت . والى بعلبك ، كه از نوابّ و عمّال او بوده ، او را تمكين نداده در مقام منازعت و مخاصمت ظاهر گشت . بنابراين ، دريزى از آنجا عنان عزيمت به جانب\r\n\r\n","description":"","footnote":"","page_name":" 2230 ","page_number":10},
  {"content":"\r\n\r\nحماة « 1 » منعطف داشت و از حماة به حلب رفت . و بعد از چند روز در حلب ، در منتصف ماه جمادى الاولى اين سال وفات يافت .\r\nبعد از فوت دريزى ، هرج‌ومرج در ولايت پيدا شد و هيچ‌كس ضبط آن ولايت نتوانست نمود و مهمّات آن ولايت از انتظام بيفتاد و عربان را طمع در آن ولايت پيدا شد ؛ چه ، حسّان بن مفرج طايى فلسطين را متصرّف شد و معزّ الدّولة بن صالح قصد حلب نمود . و هرچند اصحاب دريزى ، كه در حلب بودند ، ممانعت او نمودند از مستنصر امداد خواستند امداد ايشان به آن جماعت نرسيده بر حلب معزّ الدّوله استيلا يافت .\r\nو از جمله وقايع اين سال آنكه ابو كاليجار ديلمى ، صاحب فارس ، به واسطهء آنكه اهل ولايت عمّان به او مخالفت ورزيدند ، لشكرى از راه دريا به آن ولايت فرستاد . چون عساكر ابو كاليجار به شهر صحار ، كه دار الملك ولايت عمّان است ، رسيدند ، جميع متمرّدان ربقهء اطاعت در گردن انداخته در مقام انقياد و تسليم آمدند و مهمّات آن ولايت بر وجه مطلوب استقامت پذيرفت . و در اين سال ، ابو نصر بن هيثم ولايت بطايح را متصرّف شد و اظهار اطاعت جلال الدّوله نموده هر سال مال مقرّرى جهت او مىفرستاد .\r\nو از جمله اعيان ، ابو منصور بن بهرام [ بن مافنه 
  ] ، وزير ابو كاليجار ، در اين سال وفات يافت .\r\nو اين ابو منصور از بس كه با خلق خدا سلوك مستحسن مىكرد به « وزير عادل » ملقّب گشته بود .\r\nاز آثار او مدرسهء عظيم در فيروزآباد فارس بود كه هفت هزار مجلّد كتاب بر آن مدرسه وقف كرده بود . بعد از فوت وزير عادل ، منصب وزارت ابو كاليجار به مهذّب الدّوله ابو منصور هبة الله بن احمد [ فسايى 
  ] قرار گرفت . و در اين سال ميخائيل قيصر روم وفات يافت و پسر برادر او باز ميخائيل نام به جاى عمّ خود بر سرير سلطنت قرار گرفت .\r\nو از جمله وقايع اين سال آنكه ، ابراهيم ينال « 2 » سلجوق از خراسان به قصد تسخير ولايت رى و نواحى آن متوجّه ولايت بروجرد گشت . و چون از تسخير بروجرد خاطر مطمئن ساخت عزيمت همدان نمود . چون گرشاسف بن علاء الدّوله از توجّه او به جانب همدان خبر يافت دانست كه طاقت مقاومت او ندارد ؛ بالضّروره همدان را انداخته به شاپور خواست رفت . و چون ابراهيم به همدان رسيد اهالى همدان شهر را به روى وى بسته جمعى از اعيان علما و\r\n\r\n\r\n","description":"","footnote":"\r\n( 1 ) . هر سه نسخه ؛ حمى . حماة از شهرهاى معروف شام و از قديم‌ترين شهرهاى دنيا مىباشد ، كه بانى آن اولاد كنعان بن حام بن نوح بود ؛ - لغتنامهء دهخدا .\r\n( 2 ) . ق ، ش : ابراهيم تنال . اين نام در كتب تاريخى مشابه به صورتهاى گونه‌گون از جمله : نبال ، بنال ، ينال ، ينّال ، اينال و آينال آمده است . پروفسور هوتسما لفظ « اينال » را كه در زبان تركى به معنى « سردار قبيله » است صحيح مىداند و مرحوم اقبال آشتيانى « آينال » را به معنى « نجيب » ترجيح مىدهد .\r\n","page_name":" 2231 ","page_number":11},
  {"content":"\r\n\r\nمشايخ پيش او فرستادند و پيغام دادند كه : ما در اطاعت و انقياد تو وقتى درمىآييم كه تو گرشاسف را از ما دفع كنى ، و إلّا همين‌كه تو از اين ولايت مراجعت نمايى او باز درمىآيد و اهالى اين شهر را ايذا و اهانت مىرساند . ابراهيم ملتمس ايشان را مبذول داشته متوجّه شاپور خواست گشت . گرشاسف در قلعهء آن شهر ، متحصّن نموده در مقام محاربه و مجادله درآمد و چون از مقاومت ابراهيم عاجز آمد ، بالضّروره قلعه را انداخته به جانبى بيرون رفت و تركمانان ، شاپورخواست و قلعهء او را نهب و غارت نموده به جانب رى مراجعت نمودند . چون ابراهيم به رى درآمد طغرل بيگ پيش از وى در آن ولايت درآمده بود .\r\nالقصّه ، چون ابراهيم ينال به رى رفت گرشاسف بن علاء الدّوله باز بر همدان و نواحى آن استيلا يافت . و چون طغرل بيگ به رى درآمد برادر خود ابراهيم ينال را به عزم تسخير ولايت سيستان تعيين فرمود و ابراهيم ، سيستان را به حوزهء تصرّف خود درآورده و طغرل بيگ قلعهء طبرك را از مجد الدّولة بن فخر الدّوله بويه گرفت « 1 » . طغرل بيگ بعد از تسخير ولايت رى متوجّه اصفهان گشت . چون والى اصفهان ابو منصور بن علاء الدّوله بر اين حال اطلاع يافت ، كس پيش طغرل بيگ فرستاده خراج قبول نمود . بنابراين ، طغرل بيگ عنان عزيمت از صوب اصفهان منعطف داشته متوجّه ولايت همدان شد و باز ، آن ولايت را از دست گرشاسف بن علاء الدّوله ، كه بعد از مراجعت ابراهيم بر آن ولايت مستولى شده بود ، گرفته او را همراه خود برداشته به جانب ابهر و زنجان مراجعت نمود . و بعد از تسخير آن ولايت ، گرشاسف را گفت كه : قلعهء كنگاور « 2 » ، كه از مشاهير قلاع ديالمه بود ، تسليم گماشتگان ما كن . گرشاسف كس خود همراه مردم طغرل بيگ كرده پيش كوتوال قلعه فرستاده پيغام داد كه قلعه را حوالهء كسان طغرل بيگ نمايد . كوتوال و اهالى آن قلعه به سخن وى التفات ننموده در مقام ممانعت و مدافعت آمدند .\r\nچون اين خبر به طغرل بيگ رسيد ، گرشاسف را معاتب گردانيد كه : ايشان به اشارهء تو قلعه را نمىدهند . القصّه ، طغرل بيگ ، گرشاسف را گفت : چون مردم تو قلعه را نمىدهند تو نيز به آن قلعه رو و با ايشان مىباش و تا زمانى كه از جانب من رخصت نيابى از آن قلعه بيرون نيا .\r\nبنابراين ، گرشاسف به آن قلعه رفت و طغرل بيگ همدان را به ناصر علوى ، كه گرشاسف او را در بند كرده بود ، داده به جانب رى مراجعت نمود . و در اين اثنا ، مرداويج بن بسو « 3 » ، كه از قبل طغرل بيگ والى جرجان و طبرستان بود و در اين يورش ملازم ركاب ظفر انتساب ايشان بود ،\r\n\r\n\r\n","description":"","footnote":"\r\n( 1 ) . ابن أثير مىنويسد كه : طغرل بعد از گرفتن قلعهء طبرك از مجد الدّوله ، او را باحترام نزد خود نگهداشت ؛ - الكامل ، ج 16 ، ص 215 .\r\n( 2 ) . م ، ق : لنكرو ؛ ش : كنكرو .\r\n( 3 ) . ش : مرداويج بن سو .\r\n","page_name":" 2232 ","page_number":12},
  {"content":"\r\n\r\nوفات يافت . طغرل بيگ پسر او را به جاى پدرش تعيين نمود . و چون در مدّت غيبت طغرل بيگ ، انوشيروان بن منوچهر بن قابوس بر ولايت موروثى خود جرجان و طبرستان دست يافته بود ، طغرل بيگ از براى آنكه بار ديگر آن ولايت را به تصرّف خود درآورد پسر مرداويج را حاكم آنجا كرده عزيمت آن جانب نمود . و چون خاطر از رهگذر آن مهمّ فارغ گردانيد به صوب دهستان مراجعت نمود . والى دهستان به حصار آن متحصّن شده در مقام ممانعت و مدافعت درآمده سعى بسيار نمود . آخر الأمر ، چون از مقاومت عاجز آمد ، امان خواسته شهر را تسليم نمود .\r\n\r\n","description":"","footnote":"","page_name":" 2233 ","page_number":13},
  {"content":"\r\n . \r\n","description":"","footnote":"","page_name":" 2234 ","page_number":14},
  {"content":"\r\n\r\n\r\nذكر وقايع سال چهار صد و بيست و ششم از رحلت خير البشر\r\nاز جمله وقايع اين سال آنكه جلال الدّوله ديلمى حكم فرمود كه از ولاياتى كه به خليفه ، القائم باللّه ، متعلّق بود ، مال به او ندهند . بنابراين ، ميانهء او [ و 
  ] خليفهء عباسى مهمّ به وحشت انجاميد و كار به آنجا رسيد كه خليفه مىخواست از بغداد بيرون رود و جميع علما و فقها با او موافقت نموده در بغداد به واسطهء آن ، شورش و فتنه‌اى عظيم حادث شد . آخر الأمر ، جلال الدّوله از عاقبت كار انديشه نموده از سر آن خيال درگذشت و غبار آن فتنه فرونشست .\r\nو در اين سال ، در شهر تستر « 1 » زلزله‌اى عظيم واقع شد كه تمامى عمارات آن شهر ، حتّى قلعهء آن بلده كه به استحكام ممتاز بود ، درهم شكست و پنجاه هزار كس در آن زلزله هلاك گشت .\r\nو در اين سال ، طغرل بيگ بر تمامى ولايات عراق و خراسان و خوارزم و سيستان و كرمان استيلا يافته در همهء اين ولايات خطبه به نام او خواندند و صيت « 2 » شوكت و عظمت او در اطراف و جوانب ربع مسكون انتشار يافت و سلاطين ربع مسكون از وى حساب گرفتند و از وى انديشهء تمام مىداشتند .\r\nو از جمله وقايع اين سال آنكه ، ثمال بن صالح بن مرداس ، تمامى ولايت حلب و نواحى را از دست علويّه گرفته و در حكومت آن بلاد مستقّل گشت .\r\nو از جمله وقايع اين سال ، فوت جلال الدّوله ديلمى ، والى عراق عرب ، بود . در تاريخ ابن كثير شامى مسطور است كه بعد از فوت جلال الدّوله اعيان و اركان دولت ، ملك عزيز ، پسر\r\n\r\n\r\n","description":"","footnote":"\r\n( 1 ) . تستر : نام عربى شهرستان شوشتر كه اكنون در استان خوزستان واقع است . - و .\r\n( 2 ) . صيت : شهرت و آوازه . - و .\r\n","page_name":" 2235 ","page_number":15},
  {"content":"\r\n\r\nجلال الدّوله ، را تمكين به جاى پدرش نداده در عراق عرب خطبه به نام پسر برادرش ابو كاليجار خواندند . و ملك عزيز ، خائب و خاسر از ديار خود بيرون آمده چندان حيران و سرگردان در اطراف مملكت عراق گشت و هيچ‌جا طالع او مدد نكرد تا آنكه ، در سال چهار صد و چهل و يكم از رحلت خير البشر ، عليه و آله التّحيّة من الملك الأكبر ، وفات يافت . او را در پهلوى پدرش در مقابر قريش دفن كردند .\r\nو از جمله وقايع اين سال آنكه چون مودود بن مسعود [ 264 الف 
  ] خاطر از ممّر عمّ و پسرانش فارغ گردانيد ، از اطراف و جوانب لشكرها جمع آورده لشكرى زياده از مور و ملخ به عزم تسخير ولايت خراسان و دفع آل سلجوق از آن ديار فرستاد . چون عساكر گردون مآثر مودودى به نواحى خراسان رسيد ، از اين جانب الب‌ارسلان بن داود بن ميكائيل بن سلجوق نيز لشكرى عظيم آراسته متوجّه محاربهء ايشان گرديد . بعد از تلاقى فريقين ، نايرهء قتال و جدال ميان آن دو طايفه آنچنان اشتعال يافت كه زبان از وصف آن عاجز و قاصر است . آخر الأمر ، عساكر مودودى روى به هزيمت نهاده متفرّق شدند .\r\nو از جمله وقايع اين سال آنكه قيصر روم از قسطنطنيّه ، دار الملك خود ، جميع غربا را كه توطّن ايشان در آن ديار كم‌تر از سى سال بود بيرون كرد . منشأ اين اخراج ، آن بود كه در قسطنطنيّه اراجيف شد كه قسطنطين ملك ، دو دختر قيصر سابق را به قتل رسانيد . بنابراين ، مردم اهل شهر بر وى شوريده كار به جايى رسانيدند كه خانهء او را غارت كنند و او را ضايع سازند . آخر الأمر ، ملك قسطنطين سبب اين فتنه و فساد را از ايشان پرسيد . گفتند كه تو بر قتل دو دختر پادشاه سابق ، بىگناه اقدام نموده‌اى . قسطنطين گفت : من ايشان را نكشتم . و ايشان را به مردم ثقهء ايشان نمود . و اين فتنه فرونشست . و چون قسطنطين ، نيك تحقيق نمود ، چنين مشخص شد كه آن فتنه و فساد از غرباى آن ديار بود . بنابراين ، حكم به اخراج ايشان نموده فرمود هركه بعد از سه روز در شهر مىماند ، چشم او را ميل كشند . پس در مدّت سه روز ، صد هزار كس از شهر بيرون رفت و دوازده هزار كس از غربا را روميان آنجايى ضامن شده شفاعت نمودند . و در اين سال در افريقيهء مغرب ، معزّ ابو تميم بن باديس خطبهء المستنصر باللّه علوى را قطع نموده خطبه به نام القائم بامر اللّه عبّاسى خواند و اعلاميّهء فاطميّه را بسوخت و شعار ايشان را بالكلّيه برانداخته شعار عباسيّه را ظاهر گردانيد . و از بغداد القائم بامر اللّه عباسى جهت او خلعتهاى پادشاهانه فرستاده حكم فرمود كه : هر ولايتى از ولايات مغرب‌زمين كه به نيابت ما فتح مىكنى حكومت آن ولايت به تو تعلّق دارد . و اوايل فرمانى كه القائم بامر اللّه عباسى به معزّ بن باديس نوشته بود ، اين بود كه : « من عبد اللّه و وليّه ابو جعفر القائم بامر اللّه امير المؤمنين ، إلى الملك الاوحد ثقة الاسلام و شرف الأيّام و عمدة الأنام ، ناصر دين اللّه و قاهر\r\n\r\n","description":"","footnote":"","page_name":" 2236 ","page_number":16},
  {"content":"\r\n\r\nأعداء اللّه مؤيّد سنّة الرّسول صلّى اللّه عليه و إله و سلّم ، أبى تميم المعزّ بن باديس بن المنصور ولّى أمير المؤمنين بولاية جميع العرب و ما افتحة بسيف أمير المؤمنين » . و اين فرمان دور و دراز است و ايراد جميع آن موجب ملال مىشود .\r\nو چون اين فرمان با رايات سپاه عباسيّه و خلعتهاى ايشان از راه قسطنطنيه به افريقيه رسيد ، روز جمعه معزّ بن باديس به مسجد جامع آمد و بعد از فراغ از خطبه ، اشاره به آن لواى سياه ، كه در پيش او باز داشته بودند ، كرد و گفت : اى گروه مردمان ، اين است لواى احمد كه محلّ اجتماع شما خواهد بود . و اين است معزّ الدّين كه شما را مىشنواند . و بعد از آن استغفار گفت و از منبر به زير آمد و فرمود تا لواى فاطميّه را بسوختند . و در ماه صفر اين سال ، ده هزار خرگاه از كفّار اتراك كه در حوالى كاشغر و نواحى ولايت بلاساغون « 1 » مىبودند و هميشه بلاد اسلام را تاخت و تاراج مىنمودند كلمهء « لا إله الّا اللّه ، محمّد رسول اللّه » گفته ، در سلك اهل اسلام منسلك گشتند و بلاد اسلام از شرّ ايشان ايمن گشته اظهار وقوف تمام يافتند . و اين اتراك ، قبل از اسلام در فصل تابستان در نواحى بلغار « 2 » مىبودند و در زمستان در نواحى بلاساغون و بعد از اسلام در بلاد اسلام درآمده متفرّق شدند و در هر ديار هزار خرگاه يا زياده يا كم‌تر متوطّن گشتند .\r\nو از جمله وقايع اين سال آنكه خلقى بسيار از راه دريا از روس به عزم تسخير قسطنطنيّه آمدند . و چون به حوالى آن بلده رسيدند ، جمعى كثير از كشتيها بيرون آمده از خشكى متوجّه آن شهر گشتند . روميان چون بر حقيقت حال اطلاع يافتند ، اوّلا متوجّه كشتيها شده آنچنان آتش در كشتيهاى روس انداختند كه ايشان از اطفاى آن عاجز شده تمامى هلاك شدند و كشتيها بالتّمام بسوخت . بعد از آن ، روميان از روى فراغت خاطر متوجّه دفع آن جماعت ، كه به خشكى برآمده بودند ، شده تمامى ايشان را به قتل رسانيدند ، مگر اندك‌نفرى كه با پسر ملك روس گريخته جان به سلامت بردند .\r\nو از جمله وقايع اين سال آنكه سه راجهء بزرگ از راجه‌هاى هند باهم اتّفاق كرده به عزم استخلاص بلدهء لهاور از دست مسلمانان كه از طاعت مودود بن مسعود بيرون آمده به طريق استقلال حكومت آن ولايت مىنمودند ، آمده لهاور را محاصره كردند . و چون مقدّم عساكر اسلام ، كه در لهاور مىبود ، اين حالت را مشاهده نمود اظهار اطاعت مودود بن مسعود نموده تمامى عساكر اهل اسلام را جمع آوردند . و چون راجه‌ها دانستند كه ايشان به اطاعت مودود بن\r\n\r\n\r\n","description":"","footnote":"\r\n( 1 ) . بلاساغون : پايتخت خانيه تركستان واقع در ساحل راست رود چو . - و .\r\n( 2 ) . بلغار : كشورى در شبه جزيره بالكان كه پايتخت آن صوفيه است . امروز به بلغارستان معروف است . - و .\r\n","page_name":" 2237 ","page_number":17},
  {"content":"\r\n\r\nمسعود درآمده‌اند ، دو راجه از هيبت مودود ترك آن عزيمت كرده به جانب ولايت خود مراجعت نمودند و يكى از آنها ، كه نامش رومال « 1 » هرنامه بود ، پاراى توقّف نموده در مقام پرخاشجويى مىبود . امّا مسلمانان چون قوّت خود را بيش از آن مىدانستند ، از شهر بيرون آمده به دفع او پرداختند . راجه طاقت مقاومت نياورده روى به هزيمت نهاد و سپاه اسلام تعاقب او نموده خلقى بسيار از كفّار را به دار البوار فرستادند . و راجه به قلعهء مستحكمى كه داشت متحصّن گشت . اهل اسلام محاصرهء آن قلعه نموده كار بر وى تنگ ساختند ؛ چه ، آن قلعه محقّر بود و سپاه راجه ، كه با او در آن قلعه درآمده بودند ، پنج هزار سوار و هفتاد هزار پياده بودند .\r\nالقصّه ، چون كار ايشان به هلاكت رسيد مردم در ميان انداخته از سپاه اسلام امان خواستند و اهل اسلام اجابت نمىكردند ، الّا به شرط آنكه جميع قلاع را به تصرّف ايشان گذارد .\r\nآخر الأمر ، چون چاره غير از اطاعت و تسليم قلاع نديدند ، قبول آن معنى نموده به جان از دست اهل اسلام امان خواستند ، امّا اموال و اسباب آن قلعه و قلاع ديگر را بتمامه مسلمانان متصرّف شدند و پنج هزار نفر از اهل اسلام ، كه در قلاع راجه رومال هرنامه دربند بودند ، همه خلاص يافته داخل عساكر منصور اهل اسلام شدند .\r\nچون سپاه اسلام خاطر از ممرّ راجه رومال هرنامه ، كه به شوكت و عظمت از تمامى ملوك هند امتياز داشت ، فارغ ساختند متوجّه راجهء ديگر كه نامش « باب تالوى » بود « 2 » گشتند . آن راجه نيز چون خبر از توجّه عساكر گردون مآثر اهل اسلام يافت استعداد و آراستگى لشكر خود نموده به عزم محاربه با اهل اسلام پيش آمد . بعد از تلاقى فريقين ، نايرهء قتال و جدال اشتعال يافت . باوجود آنكه لشكر اسلام در جنب سپاه كفر به عشرى از معشار ايشان نمىرسيدند ، امّا به مقتضاى  وَ لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا  « 3 » به تأييد الهى ، رايات ظفر آيات اهل نجات آنچنان غالب آمدند كه راجهء مذكور در معركه به جهنّم و اصل گرديد و پنج هزار نفر از سپاه او در معركه با راجهء خود اتّفاق نموده به دار البوار رسيدند و غنايم و اسير بسيار به‌دست اهل اسلام آمد . و چون ساير ملوك هند بر اين حال اطلاع يافتند همه در مقام اطاعت و انقياد آمده باج و خراج را قبول نموده خود را از نهب تيغ اهل اسلام خلاص يافتند .\r\nو از جمله وقايع اين سال آنكه جمعى كثير از تركمانان غزّ نواحى بست زابلستان را تاخت و تاراج نموده بسيار خرابى در آن ديار به ظهور رسانيدند . و ابو الفتح مودود بن مسعود بر اين\r\n\r\n\r\n","description":"","footnote":"\r\n( 1 ) . نام اين راجه در سطور بعد به صورت « رومال هرنامه » آمده ، ولى اينجا به صورت « دوپال هرنامه » ضبط شده ، به قياس ضبط مكرّر ، نام وى به صورت « رومال » تصحيح شد .\r\n( 2 ) . م : كذا فى المتن ، بدون نقطه‌گذارى ؛ ق : باب بالرى ؛ ش : باب مالوى .\r\n( 3 ) . و خداى براى كافران ، راهى براى [ پيروزى به 
  ] مؤمنان ؛ قرار نداده است ؛ ( نساء ، 141 ) .\r\n","page_name":" 2238 ","page_number":18},
  {"content":"\r\n\r\nحال اطلاع يافته لشكرى انبوه به دفع ايشان فرستاد . چون فريقين به‌هم رسيدند دست به تيغ و نيزه برآورده داد مردى و مردانگى دادند . آخر الأمر ، تركمانان بعد از آنكه بسيارى از ايشان به قتل رسيدند روى به گريز نهادند و عساكر مودود ، مظفّر و منصور با غنايم بسيار به جانب غزنين مراجعت نمودند .\r\nو از جمله وقايع اين سال آنكه ابو منصور بن علاء الدّولة بن كاكويه عهد و پيمانى كه با ابو كاليجار داشت ، شكسته ، لشكرى به جانب كرمان فرستاد و سپاه او از ولايت كرمان قصبهء جند را تاخته اموال و مواشى بسيار بردند . و چون ابو كاليجار خبر يافت ، كس پيش ابو منصور فرستاده عتاب و سرزنش نمود و گفت : اگرچه حركت ناپسنديده از تو به ظهور رسيد ، امّا با وجود آن ، مناسب آن است كه مهمّ را به منازعت و مخاصمت نرسانى و آنچه سپاه تو از اموال و مواشى ولايت كرمان گرفته‌اند بازگردانيده به آن مردم بسپارى كه ميانهء ما و تو باز همان مودّت و محبّت باقى باشد . و چون ابو منصور به سخن او التفات نكرده هيچ‌چيز از آن رد نساخت ، ابو كاليجار نيز لشكرى آراسته به جانب ابرقوه ، كه از ولايت ابو منصور بود ، فرستاد .\r\nچون سپاه ابو كاليجار ابرقوه را به اندك [ 264 ب 
  ] توجّه گرفتند ، ابو منصور از جاى درآمده باز لشكرى بسيار به دفع ايشان و استخلاص ابرقوه نامزد فرمود . ابو كاليجار نيز بر اين حال اطلاع يافته لشكرى عظيم بر سر راه ايشان فرستاد و بعد از تلاقى فريقين ، دست محاربه دراز كرده از جانبين داد مردى و مردانگى دادند . آخر الأمر ، لشكر اسحاق بن منال اسير سپاه ابو كاليجار شد .\r\nبنابراين ، ابو منصور آنچه از كرمان گرفته بود بازگردانيده امير اسحاق را خلاص گردانيد .\r\nو در اين سال ، خليفه ، القائم بامر اللّه ، اقضى القضاة عراق عرب قاضى ابو الحسين علىّ بن محمّد بن حبيب الماء وردى الشافعى را پيش طغرل بيگ سلجوقى فرستاده از جهت آنكه به فرمودهء خليفه ميانهء طغرل بيگ و ابو كاليجار و جلال الدّوله ، كه در آن وقت در حيات بود ، مبانى محبّت و مودّت را استحكام داده‌اند . چون قاضى ابو الحسين متوجّه ولايت خراسان گشت ، طغرل بيگ را در جرجان ملازمت نمود . طغرل بيگ از براى خليفه ، چهار فرسخ استقبال قاضى نموده به اعزاز و اكرام تمام او را ملاقات نموده و احكام خليفه را كمال تعظيم و تكريم به‌جا آورده در وقت شنيدن بر پاى ايستاد و يك سال قاضى را نگاهداشته با تحف و هداياى لايقه جهت خليفه ، رخصت مراجعت فرمود « 1 » .\r\n\r\n\r\n","description":"","footnote":"\r\n( 1 ) . پيش از اين نيز طغرل با خليفه ارتباط داشت . پس از پيروزى نهايى سلجوقيان بر غزنويان در دندانقان ، طغرل ، فقيهى را به‌عنوان منشى و رسول خويش با فتحنامه‌اى ، كه با كاغذ و دوات به‌جا مانده از ديوان رسايل غزنويان در رزمگاه نوشته شده بود ، به رسالت به بغداد فرستاده بود ؛ - بيهقى ، تاريخ بيهقى ، ص 570 و ص 628 ؛ باسورث ، تاريخ غزنويان ، ص 243 ؛ نيشابورى ، سلجوقنامه ، ص 18 ؛ راوندى ، راحة الصّدور ، ص 104 .\r\n","page_name":" 2239 ","page_number":19},
  {"content":"\r\n . \r\n","description":"","footnote":"","page_name":" 2240 ","page_number":20},
  {"content":"\r\n\r\n\r\nذكر وقايع سال چهار صد و بيست و هفتم از رحلت خير البشر\r\nدر اوايل اين سال ، ابو كاليجار از فارس به بغداد رفت و ده هزار دينار سرخ را با تحف و هداياى بسيار از براى القائم بامر اللّه فرستاد . خليفه به استقبال او بيرون آمد و او را به « محيى الدّين » ملقّب گردانيد و در تمامى ولايت عراق عرب و موصل و بطيحه و ديار بكر خطبه به نام او خواندند . و ابو كاليجار با صد سوار از خدمتكاران خود به بغداد رفت و چون به نعمانيه رسيد ، ريكن بن مزيد ، كه از عظماى امراى ديالمه بود ، به او ملحقّ شد . و او پيش از آنكه به بغداد درآيد به زيارت امير المؤمنين و امام المتقّين اسد اللّه الغالب مظهر العجايب علىّ بن أبى طالب ، عليه السّلام ، رفت و از آنجا متوجّه زمين كربلا شده مراسم زيارت امام حسين ، عليه السّلام ، را ادا نمود . و از آنجا به مقابر قريش رفته به زيارت امام موسى كاظم و امام جواد عليهم السّلام ، مشرّف گشته بعد از آن در ماه رمضان به بغداد درآمده و روز ديگر فرمود كه ابو سعيد بن عبد الرّحيم را ، كه وزير جلال الدّوله بود ، با برادرش كمال الدّين بن عبد الرّحيم ، كه او نيز وزارت جلال الدّوله داشت ، از بغداد اخراج نمودند . و ابو سعيد با برادرش به تكريت رفتند .\r\nو ابو كاليجار فرمود تا تمامى امراى ديالمه و اتراك را خلعتهاى لايق دادند . در مجلس اوّل ميانهء امرا بر سر تقديم و تأخير نزاع به‌هم رسيد ، تا آنكه يكى از آنها را در حضور ابو كاليجار كشتند . ابو كاليجار از جهت حفظ هيبت خود آن را ناديده انگاشته به قصر خود رفت .\r\nو از جمله وقايع اين سال آنكه در ولايت ماوراء النهر بقرا خان ، كه والى آن ديار بود ، جمعى كثير از اسماعيليه را ، كه در آن ولا شعار ألمستنصر باللّه علوى را اظهار نموده مردم را دعوت مىكردند ، به قتل رسانيد و آن بلاد را از آثار ايشان خالى گردانيد .\r\nو در اين سال امير گرشاسف بن علاء الدّولة بن كاكويه از قلعهء كنگاور بيرون آمده متوجّه\r\n\r\n","description":"","footnote":"","page_name":" 2241 ","page_number":21},
  {"content":"\r\n\r\nهمدان شد و از آن ولايت عمّال و نوّاب طغرل بيگ را بيرون كرده بر آن ولايت استيلا يافت .\r\nو هم در اين سال ، ابو كاليجار امر فرمود كه سور مدينهء شيراز را كه دورش دويست و ده هزار ذرع بود درست كرده استحكام تمام دادند و يازده دروازه در وى تعيين نمودند .\r\nو در اين سال ، طغرل بيگ منصب وزارت را به ابو القاسم علىّ بن عبد اللّه الحونى ارزانى داشت . و از جمله اعيانى كه در اين سال فوت شدند شريف مرتضى علم الهدى بود ، و نقابت « 1 » طلبه به برادرزادهء او ، ابو احمد عدنان بن الشّريف الرّضى تعلّق گرفت .\r\nو از جمله وقايع اين سال آنكه قاورد « 2 » بن چغرى بيگ بن اسرائيل بن سلجوق بر ولايت شيراز استيلا يافته دست تصرّف ديالمه را از آن ولايت كوتاه گردانيد . و از روضة الصّفا چنين معلوم مىشود كه استيلاى سلجوقيّه بر شيراز از جمله وقايع سال مقدّم بر اين است .\r\nعلى اىّ حال قاورد بن چغرى بيگ در سنهء ثلث و ثلاثين و اربعمائه [ - چهار صد و سى و سه 
  ] ولايت كرمان را به حوزهء تصرّف خود درآورده بود « 3 » .\r\nو اين قاورد بن چغرى بيگ بن اسرائيل ، اوّل سلاطين سلجوقيّه است كه در كرمان و فارس حكومت كردند ؛ چه ، در جميع تواريخ معتبره مسطور است كه [ از 
  ] اتراك سلجوقيّه سه طايفه به مرتبهء سلطنت رسيدند :\r\n. . . طبقهء اوّلى ، در خراسان و عراق و فارس و آذربايجان ، ملك اكثر ممالك جهان . و ايشان چهارده نفر بودند و مدّت سلطنت ايشان صد و شصت و يك سال بود . و اوّل ايشان طغرل بيگ محمّد بود و آخر ايشان طغرل بيگ بن ارسلان .\r\nطبقهء دويّم ، در كرمان لوازم جهانبانى به جاى آوردند .\r\nطبقهء سيّم ، در روم ، علم اقتدار برافراخته در آن مرزوبوم بساط حكومت مبسوط ساختند « 4 » . و تفاصيل احوال هر يكى از ايشان در سنوات خود مذكور خواهد شد . ان شاء اللّه تعالى .\r\n\r\n\r\n","description":"","footnote":"\r\n( 1 ) . نقابت : رئيس و پيشوايى قوم . - و .\r\n( 2 ) . قاورد : كلمهء تركى است و صورت صحيح آن « قورد » و به معنى گرگ است . نام اسلامى او احمد بود و لقب « قراارسلان » داشت .\r\n( 3 ) . مستوفى مىنويسد : « . . . طبس و كرمان به قارود بن جغر بيك دادند » ؛ - تاريخ گزيده ، ص 437 . احمد خان وزيرى گويد : « . . . به فرمان عمّ خود طغرل بيگ با سپاهى از خراسان به فتح كرمان آمد . در آن وقت ، بهرام نامى از قبل ابو كاليجار به حكومت آن ديار اشتغال داشت . صاحب عقد العلى گويد : بهرام رام شده ، بىاستعمال سيف و سنان ، ملك را تسليم ملك قاورد نمود . » ؛ - تاريخ كرمان ، ص 271 .\r\n( 4 ) . يك شعبه از خاندان سلجوقيّه با سرعت فوق العاده سرتاسر ايالات بيزانس شرقى را در تحت حاكميت خويش آوردند و دولت سلاجقهء روم را تأسيس كرده ، انتقام فتوحات اسكندر را از غرب گرفتند ؛ - سلجوقنامه ، مقدمهء اسماعيل خان افشار ، ص 3 .\r\n","page_name":" 2242 ","page_number":22},
  {"content":"\r\n\r\n\r\nذكر وقايع سال چهار صد و بيست و هشتم از رحلت خير البشر\r\nدر اين سال ، سلطان طغرل بيگ برادر خود ، ابراهيم ينال ، را به واسطهء آنكه گرشاسف بن علاء الدّولة بن كاكويه از قلعهء كنگاور بيرون آمده ولايت همدان را از نوّاب طغرل بيگ اخذ نموده بود ، به جانب همدان فرستاده . و چون گرشاسف خبر از توجّه ابراهيم ينال يافت ، فى الحال همدان را انداخته پناه به كردان جوزقان برد . و ابراهيم در همدان آمده نوّاب و عمّال خود را نصب نمود .\r\nو در اين وقت ، ابو الشّول ، كه در دينور مىبود ، از ترس ابراهيم ينال دينور را گذاشته به جانب قرميسين « 1 » رفت . چون ابراهيم ينال بر اين حال اطلاع يافت ولايت دينور را مفت دانسته متوجّه آن جانب گشت و آنجا نيز عمّال و نوّاب خود تعيين نموده عزيمت قرميسين را مصمّم گردانيد . و چون ابو الشّول از عزيمت ابراهيم اطلاع يافت ، عالم با فسحت بر وى تنگ شده ، بالضّروره روى به حلوان نهاده از ديالمه و اكراد آنجايى استظهار نمود . و چون ابراهيم بر اين حال اطلاع يافت ، بنه و احمال « 2 » و اثقال « 3 » را گذاشته او را تعاقب نمود .\r\nابو الشّول چون به ديالمه و اكراد آنجايى التجا برده بود ، ايشان لشكرى به هم رسانيده متوجّه دفع ابراهيم گشتند . بعد از تلاقى فريقين ، نايرهء جدال و قتال ميانهء هردو طايفه اشتعال يافت . آخر الأمر ، چون ابراهيم با جمعى قليل متعاقب ابو الشّول رفته بود و آن جماعت پناه به سواد اعظم آورده متوجّه دفع او شده بودند ، ناچار ابراهيم جنگ گريزكنان به جانب اردوى خود مراجعت نمود . و چون ابراهيم به اردوى خود ملحقّ گشت ، سپاه تازه‌زور او روى به آن\r\n\r\n\r\n","description":"","footnote":"\r\n( 1 ) . كرمانشاهان امروزى .\r\n( 2 ) . احمال : جمع حمل . گوسفندان . - و .\r\n( 3 ) . اثقال : بارهاى سنگين ، اسباب و اثاثيه . - و .\r\n","page_name":" 2243 ","page_number":23},
  {"content":"\r\n\r\nجماعت نهاده اكثر ايشان را به ضرب تيغ بىدريغ هلاك ساختند و بقيّة السّيف روى به گريز نهاده خود را به شهر حلوان رسانيدند . تركمانان تعاقب ايشان نموده به شهر درآمده دست به نهب و تاراج برآورده اموال و اسباب بىنهايت به دست آوردند و عورات و اطفال آن شهر را اسير كرده بازگشتند . و چون ابو الشّول را اين حال پيش آمد ، اهل و عيال خود را برداشته به قلعهء سيروان فرستاد و خود جريده در ميان آن جماعت درآمده در مقام چاره‌جويى گشت .\r\nامّا ابراهيم سلجوقى بعد از فتح شهر حلوان ، كه در ماه رجب اين سال روى نمود ، متوجّه بلدهء صمير « 1 » گشته در اوّل ماه شعبان شهر صمير را نيز فتح نموده مانند حلوان نهب و غارت نمود و كردانى كه در نواحى صمير مىبودند اكثر ايشان را به قتل رسانيد . و گرشاسف بن علاء الدّوله ، كه در ميانهء آن كردان مىبود ، روى به گريز نهاده پناه به شهاب الدّوله ابو الفوارس منصور بن الحسين برد .\r\nابراهيم سلجوقى بعد از فتح صمير متوجّه قلعهء سيروان ، كه اهل و عيال ابو الشّول در آن مىبودند ، گشت . اهالى آن قلعه چون خبر توجّه تركمانان را شنيدند از بس كه رعب ايشان در دلهاى مردم جاى گرفته بود آنچنان قلعه‌اى كه در متانت و استحكام عديم النّظير بود گذاشته به اطراف و جوانب متفرّق گشتند . و ابراهيم ينال به آن قلعه درآمده آنچه از اموال و اسلحه در آنجا بود تصرّف نمود و اكثر عمارات آن قلعه را خراب نمود ، خصوصا سراى ابو الشّول را ، كه از مشاهير آن ديار بود ، بسوخت ، چنانچه اثرى از وى نماند .\r\nدر اين اثنا ، به ابراهيم خبر رسانيدند كه جمعى كثير از اهالى حلوان و صمير و ساير نواحى آن ديار با اموال و أثقال بسيار روى به خانقين نهاده مىروند . ابراهيم ينال [ 265 الف 
  ] فى الحال فوجى از تركمانان خونخوار را در عقب ايشان فرستاد . آن جماعت در اثناى راه به آن مردم رسيده تمامى ايشان را غارت نموده آنچه در ميان سپاهى يافتند به قتل رسانيدند .\r\nچون اين خبر ، به سمع ابو كاليجار صاحب عراق عرب و فارس رسيد ، از جاى درآمده در صدد جمع لشكر شده . اتّفاقا ، از ادبار ديالمه در آن سال و با در اسبان ايشان افتاده اكثر مراكب ايشان هلاك شدند ؛ چنانچه هرچند ابو كاليجار خواست كه متوجّه دفع ابراهيم گردد ، به واسطهء آنكه سپاهش اسب نداشتند ، نتوانست به دفع آن مهمّ قيام نمود . بنابراين ، بالضّروره از خوزستان راه فارس پيش گرفته احمال و اثقال اكثر سپاه خود را بر درازگوشها حمل نموده به آن ديار رفتند .\r\n\r\n\r\n","description":"","footnote":"\r\n( 1 ) . مشخصات و حدود چنين شهرى شناخته نشد ، الّا اينكه در جغرافياى تاريخى سرزمينهاى خلافت شرقى لسترنج ( ص 218 ) شهرى به نام ، « صيمره » ضبط شده ، و شايد هم « حمير » باشد كه با آن مشخصات مذكور از طرف مؤلّف بعيد به‌نظر مىرسد .\r\n","page_name":" 2244 ","page_number":24},
  {"content":"\r\n\r\nو از جمله وقايع اين سال آنكه منصور بن علاء الدّوله در اصفهان به اطاعت ابو كاليجار درآمده خطبه به نام او خواندند . منشأ اين آن بود كه قبل از اين قلمى شد كه ابو منصور با ابو كاليجار چند مرتبه محاربه نمود ، چون طاقت مقاومت نداشت روى به گريز نهاده خود را در سلك امراى طغرل بيگ منتظم گردانيد و چند وقت در ملازمت طغرل بيگ به سر برد .\r\nآخر الأمر ، ديد كه طغرل بيگ متوجّه او نمىشود و امداد او نمىنمايد ، از آمدن خود پشيمان شده كس پيش ابو كاليجار فرستاده در مقام اعتذار درآمد و ابو كاليجار عذر او را پذيرفته درصدد دلجويى او شده پيغام فرستاد كه : مناسب آن است كه در اين وقت كه بيگانگان بر دولت و ولايت ما استيلا يافتند ، ما كه خويشان يكديگريم اتّحاد و اتّفاق ورزيده نوعى نماييم كه رفع غايلهء بيگانگان از دولت خود نموده آيد . بنابراين ، وظيفهء قرابت قريبه و محبّت قديمه آن است كه عنان عزيمت به جانب اصفهان ، كه ولايت موروثى ايشان است ، منعطف داشته ، فارغ البال در مقام اعتضاد يكديگر باشيم .\r\nو در همين سال ، ميانهء ابو الشّول و برادرش مهلهل ، كه مدّتى مديد ميانهء ايشان مخاصمت و منازعت مىبود ، مصالحه واقع شد . و سبب نزاع ميانهء اين دو برادر آن بود كه مهلهل برادرزادهء خود ابو الفتح بن أبو الشّول را گرفته در بند كرده بود تا آنكه در آن بند وفات يافت . و در اين وقت ، چون سلجوقيّه اكثر ولايات از دست ايشان گرفته استيلاى تمام پيدا كردند ، مهلهل كس پيش برادر خود با پسرش ابو الغنايم فرستاد و معذرت خواست و قسم ياد كرد كه : من ابو الفتح را نكشته‌ام و نفرموده‌ام و بر هر تقدير كه اگر اين امر منسوب به من باشد پسر خود ابو الغنايم را به خدمت تو فرستادم تا به قصاص ابو الفتح هر نحوى كه ايشان خواهند به قصاص رسانند . و چون ابو الغنايم پيش عمّ خود ابو الشّول آمد ، ابو الشّول او را اعزاز و اكرام بسيار نموده و اشفاق و مراحم پدرانه به‌جا آورده مخاصمت و منازعت ايشان به محبّت و مودّت مبدّل گشت و ابو الغنايم مسرور و خوشدل رخصت مراجعت يافته پيش پدر خود رفت .\r\nو هم در اين سال ، برادر ديگر ابو الشّول ، سرخاب ، به قصد تسخير بلدهء بندنيجين « 1 » ، كه از بلاد ابو الشّول بود و پسرش سعدى « 2 » بن ابو الشّول در آنجا مىبود ، متوجّه آن صوب گشت و آن بلده را از دست برادرزادهء خود انتزاع نمود . و سبب اين آن بود كه قبل از اين ابو الشّول لشكرى فرستاده از دست سرخاب بلدهء دزديلويه را گرفته بود . و در آخر ماه رمضان اين سال ، ابو الشّول فارس بن محمّد بن عنار « 3 » در قلعهء سيروان وفات يافت . اكراد بعد از فوت او با پسرش\r\n\r\n\r\n","description":"","footnote":"\r\n( 1 ) . در خصوص بندنيجين يا بندينان ؛ - لسترنج ، جغرافياى تاريخى سرزمينهاى خلافت شرقى ، ص 69 .\r\n( 2 ) . م : سعد .\r\n( 3 ) . الكامل : عناز .\r\n","page_name":" 2245 ","page_number":25},
  {"content":"\r\n\r\nسعدى بن ابو الشّول در مقام غدر درآمده به اطاعت عمّش مهلهل بن محمّد بن عنار درآمدند .\r\nو سعد گريخته پناه به ابراهيم ينال آورد و از وى لشكرى گرفته متوجّه تسخير بلاد پدر شد ؛ چنانچه عن‌قريب تفصيل آن مذكور خواهد شد . ان شاء اللّه تعالى .\r\nو از جمله وقايع اين سال آنكه صاحب ولايت اربيل ، عيسى بن موسى [ هذبانى 
  ] را در شكارگاه برادرزاده‌اش به قتل رسانيده بر قلعهء اربيل ، كه از مشاهير قلاع بود در استحكام و متانت ، استيلا يافت و آن ولايت را در حوزهء تصرّف خود درآورده مستقل شد . امّا چون خبر قتل عيسى به برادرش سلام « 1 » بن موسى ، كه از خوف برادر گريخته پناه به قرواش بن مقلّد برده بود ، رسيد ، به اتّفاق قرواش متوجّه اربيل گشته آن ولايت را از دست قاتل برادر خود انتزاع نمود .\r\nو « 2 » در اين سال ، مهلهل بن محمّد بن عنار مدينهء قرميسين و دينور را تسخير نمود . و منشأ اين آن بود كه ابراهيم ينال در وقت مراجعت از حلوان ، بدر بن طاهر بن حلال را ايالت ولايت قرميسين داده بود و چون ابو الشّول ، كه حاكم بالاستقلال كردستان بود ، فوت شد و برادرش مهلهل به جاى او قرار گرفت ، لشكرى بسيار جمع آورده درصدد استخلاص آن ولايت شده اوّلا ماهيدشت « 3 » را به تصرّف خود درآورد و از ماهيدشت متوجّه قرميسين شد . پدر چون طاقت مقاومت او نداشت فرار برقرار اختيار نموده شهر را انداخته بيرون رفت و مهلهل بعد از تسخير قرميسين پسر خود محمد بن مهلهل را به جانب دينور فرستاد . و ميانهء محمّد مهلهل و ابراهيم ينال ، كه در دينور مىبود ، محاربه و مقاتله واقع شد و از طرفين جماعتى كثير به قتل رسيدند . امّا آخر الأمر ، نسيم نصرت و ظفر بر پرچم ابن مهلهل وزيده سپاه ابراهيم روى به هزيمت نهاده از شهر بيرون رفتند .\r\nو در ماه ربيع الاوّل اين سال ، سعدى بن ابو الشّول با جمعى كثير از كردكان ساريخان « 4 » كه مهلهل با وجودى كه زن برادر خود مادر سعدى را به نكاح خود درآورده بود سعدى را با آن جماعت كردان كه از جانب مادرى خويش سعدى مىشدند رعايت نمىكرد بلكه در مقام ايذا و اهانت مىبود ، گريخته به ابراهيم ينال ملحّق شد . ابراهيم قدوم او را غنيمت دانسته لشكرى آراسته از تركمانان سلجوقيّه با او همراه كرد كه ولايت پدرش را گرفته به او سپارند .\r\nبنابراين ، سعدى در ماه ربيع الآخر بازگشته متوجّه حلّوان شد . و مهلهل چون دانست كه طاقت مقاومت اتراك ندارد ، حلوان را گذاشته به جانب بلوط « 5 » رفت . سعدى در حلوان درآمده عمّال\r\n\r\n\r\n","description":"","footnote":"\r\n( 1 ) . الكامل : سالم .\r\n( 2 ) . ق : + ( ذكر وقايع سال چهار صد و بيست و هشت از رحلت خير البشر . . . ) .\r\n( 3 ) . در منابع جغرافيايى به صورت « مايدشت » و « ماهدشت » آمده است ؛ - ابن حوقل ، صورة الأرض ، ص 168 ؛ ياقوت ، معجم البلدان ، ج 3 ، ص 537 ؛ مستوفى ، نزهة القلوب ، ص 138 .\r\n( 4 ) . ش : ساريجان .\r\n( 5 ) . شايد « بلط » يا « بلد » ، محلّى در راه موصل به نصيبين است كه امروز به « موصل كهنه » مشهور است .\r\n","page_name":" 2246 ","page_number":26},
  {"content":"\r\n\r\nو نوّاب خود را نصب فرمود و از آنجا متوجّه عمّ ديگر خود ، سرخاب ، گشته او را به دست آورد و تمامى اموال و اسباب او را از وى انتزاع نمود و او را برداشته به بلدهء بندنيجين برد و آن را نيز از دست عمّال سرخاب گرفت .\r\nدر اين وقت ، سرخاب فرصت نموده از دست سعدى گريخته پناه به قلعهء دزديلويه ، كه از مشاهير قلاع كردستان است ، برد . بعد از آن ، سعدى باز به جانب قرميسين مراجعت نمود و مهلهل باز به حلوان رفته آن شهر را از دست عمّال و نوّاب سعدى گرفت . و چون سعدى بر اين حال اطلاع يافت باز لشكرى انبوه متوجّه دفع مهلهل شد .\r\nمهلهل چون خبر از توجّه سعدى شنيد ، از حلوان بيرون رفت و جمعى قليل را از براى محافظت قلعه نگاه داشت . سعدى اين نوبت چون به حلوان رسيد ، عمّال و نوّاب خود را از روى اهتمام در آن شهر گذاشت و كسان مهلهل را از قلعه قهرا و جبرا بيرون كرده با لشكرى آراسته متوجّه دفع مهلهل شد . و چون مهلهل از توجّه او خبر يافت ، گريخته پناه به قلعهء پيرانشاه ، كه در حوالى شهر زور واقع است ، برد .\r\nو از تاريخ ابن جوزى چنين ظاهر مىشود كه سعدى اين نوبت كسان خود را در شهر حلوان گذاشته مهلهل را تعاقب نمود . و مستحفظان مهلهل همچنان قلعهء حلوان را داشتند تا آنكه در وقت مراجعت و يأس از به دست آوردن مهلهل ، قلعهء حلوان را محاصره نموده مستحفظان عمّ خود را بيرون كرد و تركمانان تمامى آن نواحى و حواشى را غارت و تاراج كردند و ولايت آنچنان خراب شد كه گويا هرگز عمارت و اثر آبادانى در آن ولايت نبود .\r\nو چون ملك ابو كاليجار ، صاحب عراق عرب ، از خرابى ولايت كردستان ، كه باعثش سعدى بن ابو الشّول بود ، خبر يافت ، مىخواست كه سپاه خود را زر داده به دفع سعدى و امداد عمّش مهلهل فرستد . امّا چون همراه سعدى جماعتى از تركمانان سلجوقيّه بود ، سپاه ابو كاليجار قبول اين معنى نكردند و به جنگ سعدى اقدام ننمودند .\r\nو در تاريخ ابن أثير جزرى « 1 » مسطور است كه چون سعدى اكثر قلاع [ 265 ب 
  ] و ولايات پدر خود را متصرّف شد طمع در ولايت اعمام خود كرده ابو الفتح بن ورام را با خود متّفق ساخت و بندنيجين را به اقطاع « 2 » او ارزانى داشت و به اتّفاق يكديگر متوجّه تسخير ولايت\r\n\r\n\r\n","description":"","footnote":"\r\n( 1 ) . جزرى : جزر يا جزره محلّ تولّد ابن أثير ، شهركى است در تركيه به صورت شبه جزيره‌اى در ساحل راست دجله ما بين ديار بكر و ماردين . جزر مخفّف « جزيرهء عمريّه » يا « جزيرهء ابن عمر » است .\r\n( 2 ) . إقطاع : يا قطيعه يا نان‌پاره ، ملك يا زمينى كه از جانب خليفه يا سلطان به يكى از امرا به‌عنوان استغلال [ - بهره‌بردارى از عوايد 
  ] تا تمليك [ مالكيت ارضى 
  ] واگذار شود . . . ؛ - دايرة المعارف فارسى . و صاحب بحر الاجواهر ( ص 80 ) گويد : « در اصطلاح آن است كه زمينى را احيا كرده تنخواه وى را مواجب شخصى كنند كه در ديوان مواجب داشته باشد . . . » .\r\n","page_name":" 2247 ","page_number":27},
  {"content":"\r\n\r\nدزديلويه ، كه عمّش سرخاب در آنجا بود ، گشتند . و چون به حوالى آن قلعه رسيدند درّه و كوهستانى بود كه غير از پياده كسى ديگر در آنجا مطلقا تردّد نمىتوانست كرد .\r\nاتّفاقا ، سعدى و ابو الفتح بن ورام با لشكرى انبوه به آن درّه درآمدند و اعتمادى كه بر لشكر خود داشتند ، مطلقا ملتفت آن نشدند كه كسى را بر سر درّه بايد گذاشت . و سرخاب جماعتى كثير را از پيادهء كردان در سر آن تنگى نگاهداشته بود تا آنكه سعدى و ابو الفتح بن ورام درآمدند و از روى شوكت و غفلت تمام متوجّه قلعهء سرخاب گشتند . و سرخاب از كمال مكر و حيله كه داشت مطلقا كسى را بر سر ايشان فرستاده گذاشت تا ايشان نزديك قلعه رسيدند . در اين وقت ، سرخاب با جمعى كثير از قلعه بيرون آمدند و روى به ايشان نهادند .\r\nبين الفريقين ، نايرهء جدال و قتال اشتعال يافت . و چون سپاه سعدى و ابو الفتح همه سوار بودند و سرخابيان پياده ، ناچار در آن كوهستان طاقت مقاومت ايشان نياورده بازگشتند . و چون به آن تنگناى رسيدند ، آن جماعت كردان ، كه سرخاب به كمينگاه داشته بود ، بيرون آمده سر راه بر ايشان گرفتند سپاه ايشان چون مفرّى نداشتند اكثر ، خود را از قلّه‌هاى كوه انداخته ، خود را هلاك ساختند . ابو الفتح بن ورام و سعدى بن ابو الشّول هردو دستگير شدند و سرخاب غنايم بسيار به دست آورده قوّت و شوكت تمام پيدا كرده اكثر قلاع برادر را متصرّف شد .\r\nو از جمله وقايع اين سال آنكه طغرل بيگ به عزم تسخير اصفهان بيرون آمده شهر را محاصره كرد . ابو منصور [ فرامرز 
  ] بن علاء الدّوله كاكويه « 1 » چون از دفع او عاجز آمد ، ناچار در مقام اطاعت و انقياد درآمده باج و خراج قبول نمود و خطبه و سكّه به نام او كرد .\r\nو از جمله وقايع اين سال آنكه علاء الدّين ابو القاسم « 2 » ، پسر ذى السّعادات وزير ، با لشكرى انبوه به عزم تسخير ولايت بطايح متوجّه آن ديار شده كار بر ابو منصور بن الهيثم والى آن ديار تنگ كرد . آخر الأمر ، ولايت بطايح را از دست ابو منصور « 3 » انتزاع نمود . و در اين سال ، خلقى نامتناهى از اتراك ولايت تبّت كس پيش ارسلان خان ، صاحب ولايت بلاساغون ، فرستاده پيغام دادند كه : چون آوازهء عدالت و شفقت تو در اطراف عالم انتشار و اشتهار يافته ما را با تو محبّتى و مودّتى صميمى پيدا شده . بنابراين ، اگر اجازت نمايى ما با احشام خود حركت نموده در نواحى ولايت تو متوطّن گرديم . و ارسلان خان ملتمس ايشان را مبذول داشته ايشان را اجازت فرمود . و چون آن جماعت به حدود ولايت بلاساغون رسيدند ، ارسلان خان كس نزد ايشان فرستاده ايشان را تكليف اطاعت نمود . ايشان قبول اين معنى كرده در مقام اطاعت و\r\n\r\n\r\n","description":"","footnote":"\r\n( 1 ) . در منابع تاريخى عموما علاء الدّوله محمّد ابن كاكويه خوانده مىشود ، زيرا مىگويند « كاكو » كه به لهجهء ديلمى معنى « خاله » است و علاء الدّوله پسرخالهء مجد الدّولهء ديلمى بود .\r\n( 2 ) . الكامل : ابو الغنائم .\r\n( 3 ) . الكامل : ابو نصر .\r\n","page_name":" 2248 ","page_number":28},
  {"content":"\r\n\r\nانقياد ارسلان خان درآمدند . ارسلان خان نيز چون از ايشان غير از دولتخواهى و هموارى چيزى ديگر مشاهده ننمود ، از سر زيادتى تكليف ايشان درگذشته ايشان را به حال خود گذاشت .\r\nو از مشاهير علماى شافعيّه در اين سال عبد اللّه بن يوسف ، پدر امام الحرمين ابو المعالى حومين ، كه از اعاظم تلامذه ابو طيّب سهل بن صعلوكى بود و در جميع علوم ادبيّه مقتداى اهل زمان خود بود ، وفات يافت . و نيز در ذيحجّهء اين سال ابو الحسن خيشى « 1 » ، كه امام نجاة وقت بود ، در سنّ نود و چهار سالگى وفات يافت .\r\n\r\n\r\n","description":"","footnote":"\r\n( 1 ) . ق ، ش : حبشى .\r\n","page_name":" 2249 ","page_number":29},
  {"content":"\r\n . \r\n","description":"","footnote":"","page_name":" 2250 ","page_number":30},
  {"content":"\r\n\r\n\r\nذكر وقايع سال چهار صد و بيست و نهم از رحلت خير البشر\r\nاز جمله وقايع اين سال آنكه ابو كاليجار كس پيش سلطان طغرل بيگ فرستاده اظهار محبّت و مودّت بسيار نمود و از تحف و هداياى لايقه بسيار چيزها فرستاد . طغرل بيگ ، ايلچى او را اعزاز و اكرام تمام نموده به برادر خود ابراهيم [ ينال 
  ] نوشت كه : « زينهار ! هزار زينهار ! كه پيرامون ولايت ابو كاليجار نشوى كه ميانهء اينجانب و ايشان مبانى محبّت و مودّت به نوعى استحكام يافته كه از مرتبهء صداقت به درجهء قرابت رسيده . چه ، كريمهء ابو كاليجار را به قصد طغرل بيگ درآوردند و برادرزادهء طغرل بيگ را ، كه عبارت از دختر داود بن سلجوق باشد ، در سلك ازدواج پسر ابو كاليجار ، ظهير الدّين ابو منصور ، انتظام داده « 1 » غبار كدورت و وحشت را بالكليّه مرتفع ساختند .\r\nو از جمله وقايع اين سال آنكه جمعى كثير از سپاه سرخاب به واسطهء بدخلقى او بر وى شوريده او را گرفته پيش ابراهيم ينال آوردند . ابراهيم فى الحال يك چشم او را بركند و از وى سعدى بن ابو الشّول را كه در بند او بود مطالبه نمود . و او به هيچ‌وجه ، قبول اين معنى نمىكرد و مىگفت كه : نهايت كار من قتل است و آن با اين وضعى كه من دارم اهمّ مطالب است .\r\nآخر الأمر ، پسر سرخاب ، ابو العساكر كه از پدر خود به واسطهء گرفتن پسر عمّش سعدى رنجيده گوشه گرفته بود ، به آن قلعه‌اى كه سعدى در بند بود درآمده او را از بند خلاص كرد و از وى درخواست نمود كه : آنچه پدر من در حقّ تو به ظهور رسانيده بايد كه او را به خاطر نرسانيده ، سعى در باب استخلاص او نمايى .\r\n\r\n\r\n","description":"","footnote":"\r\n( 1 ) . در تاريخ ايران ، پژوهش دانشگاه كيمبريج ( ج 5 ، ص 51 ) آمده كه : . . . و فولادستون ، پسر امير بوييى [ - بويهى 
  ] ، يكى از دختران چغرى را به نكاح درآورد . » و ابن أثير مىنويسد : « . . . و امير منصور بن ابو كاليجار دختر ملك‌داود برادر طغرل بيگ را به زنى گرفت . » ؛ - الكامل ، ج 16 ، ص 240 .\r\n","page_name":" 2251 ","page_number":31},
  {"content":"\r\n\r\nالقصّه ، چون ابو العساكر ، سعدى را از بند بيرون آورد ، خلقى بسيار از اكراد و غيره بر وى جمع آمدند و سعدى با آن جمعيّت متوجّه ملازمت ابراهيم ينال گشت . امّا چون پيش ابراهيم ينال آنچه ارادهء او بود ميسّر شد از وى رنجيده‌خاطر گشته به جانب دسكن رفت و از آنجا پيش خليفه القائم بامر اللّه و ابو كاليجار كس فرستاده اظهار اطاعت و انقياد نمود .\r\nو از جمله وقايع اين سال آنكه ابراهيم ينال به عزم تسخير قلعهء كنگاور « 1 » ، كه عسكر بن فارس از قبل گرشاسف بن علاء الدّوله در آن قلعه مىبود ، با لشكرى انبوه متوجّه آن صوب شد . و چون مدّتى مديد آن قلعه را محاصره نموده آذوقهء عسكر بن فارس آخر شد و اضطرار تمام به او راه يافت . بنابراين ، در مقام حيله درآمده فرمود تا تمامى انبارهاى غلّه را پر از ريگ كرده در پيش در آنها قدرى غلّه ريختند ؛ به نوعى كه هركه در آن خانه‌ها را مىگشاد خيال مىكرد كه پر از غلّه‌اند . و بعد كس پيش ابراهيم فرستاده پيغام داد كه : گرفتن اين قلعه را به محاصره از ما ممكن نيست ؛ چه ، در اين قلعه چندين خانه‌ها پر از آذوقه داريم كه از آن خانه‌ها هنوز يك خانه به نصف نرسيده . امّا چون طغرل بيگ پادشاه صاحب اقبال عظيم الشأن [ ى 
  ] است ، ما در مقام اطاعت و انقياد او درآمده قلعه را تسليم شما مىكنيم ، ليكن به شرط آنكه در اسباب و اموال ما و متعلّقان ما طمع نكنيد و هيچ احدى از ساكنان اين قلعه را ايذا و اهانت نرسانيد .\r\nابراهيم ينال چون اين پيغام را شنيد ، يكى از معتمدان خود را پيش عسكر بن فارس به درون قلعه فرستاد و با وى گفت كه : تو را بايد بر احوال ايشان اطلاع پيدا كرده اگر همانا ايشان را غلّه و آذوقه بسيار باشد از جانب ما با او عهد و پيمان را مؤكّد ساخته آنچنانكه خاطر ايشان مطمئن گردد مصالحه كن . و اگر آذوقهء ايشان آخر شده باشد ، بايد كه مصالحه را بر رخصت موقوف داشته مراجعت نمايى .\r\nالقصّه ، چون معتمد ابراهيم به اندرون قلعه رفت عسكر بن فارس اوّلا ، او را به يك خانهء كلان ، كه پر از غلّه بود و از نصف وى بسيار كم‌تر خرج شده بود ، برده نمود . بعد از آن ، به خانه‌هاى ديگر ، كه همه پر از ريگ بود ، برده و بر بالاى آن ريگ مقدارى غلّه كه روى آن ريگ را پوشيده بود و گفت كه : اين همه غلّه و آذوقه داريم و يقين است جماعتى كه اين‌همه استعداد داشته باشد به محاصره دست يافتن بر ايشان از جمله محالات است . غايتش ، ما محض از روى اخلاص و دوستى ، اطاعت و انقياد سلجوقيّه را قبول كرده قلعه را به شرايط مذكوره تسليم مىنماييم .\r\nالقصّه ، ابراهيم ينال چون اين حيلهء سپاهيانهء ايشان را راست و مطابق دانست ، بالضّروره ايشان\r\n\r\n\r\n","description":"","footnote":"\r\n( 1 ) . باز هم در هر سه نسخه به صورت لنكرو ، لنكور ، لنلر ضبط شده است .\r\n","page_name":" 2252 ","page_number":32},
  {"content":"\r\n\r\nرا به جان و مال امان داد تا از قلعه با جميع متعلقان بيرون رفته روى به قلعهء سرماج كه در استحكام و متانت از جميع قلاع آن بلاد امتياز داشت و آذوقهء چندين ساله در آنجا مهيّا بود ، نهادند . امّا ابراهيم چون بعد از بيرون رفتن او ، به قلعهء كنگاور رسيد معلوم شد كه تمامى آن خانه‌ها پر از ريگ و سنگ و ساير مهملات بودند . ابراهيم بعد از گرفتن اين قلعه ، عمّال و نوّاب خود را در آنجا نصب فرموده خود به جانب همدان مراجعت كرد و در همدان توقّف نموده امير احمد را ، كه يكى از عظماى امراى او بود ، با لشكرى انبوه به عزم تسخير قلاع سرخاب تعيين نمود و سرخاب را از بند بيرون آورده به امير احمد سپرد كه او را پيشنهاد خود ساخته قلاع او را از مردم او بستانند و اگر در اين باب تعلّل نمايند سرخاب را ايذا و اهانت مىكرده باشند .\r\nالقصّه ، امير احمد روى به قلاع سرخاب [ 266 الف 
  ] آورده اوّلا ، قلعهء دزديلويه را بعد از محاربات بسيار فتح نموده اكثر اهالى آن را به قتل رسانيد و اموال و اسباب بسيار از آن قلعه به دست آورده متوجّه بندنيجين ، كه جماعتى از دزديلويه خلاص يافته و در آنجا درآمده بودند ، گشت و آن را نيز به اندك‌توجّه گرفته غارت نمود و خلقى بسيار به قتل آورد و بقيّة السّيف معدودى چند ، كه از آنجا نجات يافته بودند ، پناه به ابو الفتح بن ورام آوردند .\r\nابو الفتح نيز از ترس تركمانان بسيار در قلق و اضطراب مىبود ؛ چه ، اقبال دولت و تركان سلجوقيّه آنچنان رعب در دل حكّام و سلاطين انداخته بود كه هيچ‌كس پيش ايشان ثبات نمىتوانست ورزيد . و ايشان دست تعدّى دراز كرده اكثر ولايات را آنچنان خراب كرده بودند كه ديگر روى آبادانى نداشتند . و چون امير احمد از گرفتن قلاع سرخاب فارغ گشت ، روى به ولايت ابو الفتح بن ورام آورد . ابو الفتح چون از توجّه او خبر يافت ، كس به بغداد پيش خليفه القائم بامر اللّه و ابو كاليجار فرستاده مدد طلبيد . و اهالى بغداد از آن خبر ، بسيار مضطرب شده قرار به آن دادند كه ابو منصور بن ابو كاليجار را با لشكرى بسيار به دفع ايشان متوجّه گردد و ابو الفتح بن ورام را نيز با خود همراه داشته باشد .\r\nروز ديگر ، ابو منصور [ فرامرز 
  ] ابو كاليجار پيشخانه‌ها از بغداد بيرون فرستاده هرچند انتظار كشيدند ، هيچ‌كس از سپاه او بيرون نيامد . ايشان دانستند كه مردم از مقاومت تركمانان هراسان و عاجزند .\r\nالقصّه ، چون ابو الفتح بن ورام از امداد اهل بغداد نااميد گشت ، مردم خود را برداشته از دجلهء بغداد گذشته به جانب غربى آن فرود آمد . بعد از روز چند ، روز مصلحت حال خود چنان ديد كه به ديكن بن مزيد ملحقّ گردد . بنابراين ، روى به ولايت او آورده پناه به او آورد .\r\nامّا ابراهيم ينال چون از تسخير ولايت ابو الفتح بن ورام فارغ گشت قمع و استيصال سعدى بن\r\n\r\n","description":"","footnote":"","page_name":" 2253 ","page_number":33},
  {"content":"\r\n\r\nابو الشّول را پيشنهاد همّت خود ساخته متوجّه او شد . در آن وقت ، سعدى مذكور قريب به موضعى كه آن را « باجسرى » « 1 » گفتندى مىبود . چون آن موضع از معمورهء آن ولايت دور بود خاطر سعدى جمع بود كه به يك ناگاه تركمانان بر وى ريختند . مردم سعدى هر يكى به جانبى متفرّق شدند و سعدى با جماعتى قليل به جانبى به‌در رفت و تركمانان چندان غنايم از اموال و اسباب و اسلحه و اسب به دست آوردند كه از شمار بيرون بود .\r\nو از جمله اموالى كه در آن غارت به دست سلجوقيّه افتاد بعضى از خزاين ابن ابو الشّول بود كه سعدى از قلعهء سيروان برآورده بود . و سعدى از آن مهلكه جان خود گرفته به موضعى رفت كه آن را « جريقة الدّفن » گفتندى . و ابراهيم از آنجا روى به جانب هارونيه و دسكره و ناجزى آورده تمامى آن بلاد را غارت نمود و در همه‌جا بعد از نهب و غارت ، عمّال خود را نصب فرموده و از آنجا روى به قلعهء سيروان نهاد و آنجا را نيز بعد از يك ماه محاصره فتح نموده آنچه از اموال و اسباب ابو الشّول در آنجا مانده بود متصرّف گشت .\r\nاين اخبار ابراهيم ، اهالى بغداد را از وضيع و شريف آنچنان مضطرب ساخته بود كه گويا همه از حليهء « 2 » عقل عارى گشته . جميع تدبيرات از دست ايشان بيرون رفته بود . امّا ابراهيم بعد از فتح قلعهء سيروان عنان عزيمت به جانب حلوان منعطف داشت و از حلوان به همدان رفته . و در اين يورش ، پسران مهلهل ، مالك و بدر ، همراه ابراهيم بودند و ابراهيم ايشان را بسيار اعزاز و اكرام مىنمود . و در همين سال ، والى قلعهء سرماج ، كه از اولاد بدر بن حسنويه بود ، وفات يافت و اين قلعه نيز در تصرّف ابراهيم ينال درآمد . و ابراهيم در همين سال وزير خود را به شهرزور فرستاد كه آن ولايت را تسخير نمايد . و چون مهلهل ، كه در شهرزور مىبود ، از توجّه تركمانان خبر يافت شهر را انداخته فرار نمود . تركمانان ، شهرزور را نيز متصرّف شدند . و چون وزير ابراهيم ، شهرزور را به مردم خود سپرده مراجعت نمود ، مهلهل كس پيش اهل شهر زور فرستاده پيغام داد كه : اينك من با لشكرى انبوه متوجّه شماام ، بايد كه شما فرصت دريافته انجمنى از تركمانان را ، كه در شهرند ، به قتل رسانيد . بنابراين ، شبى اهل شهرزور انتهاز فرصت نموده تمامى آن تركان را ، كه در آن شهر مىبودند ، به قتل رسانيدند . و چون اين خبر ، به امير احمد بن طاهر رسيد ، به عزم انتقام عنان عزيمت به جانب شهرزور منعطف داشته اكثر اهالى آن شهر را به تيغ بىدريغ هلاك ساخت و زن و فرزند ايشان را اسير كرده مراجعت نمود . و در همين سال ، تركمانان ، كه در بندنيجين مىبودند ، به قصد محاربهء جماعتى از اكراد ، كه ايشان را ، « آن‌روز » گفتندى ، متوجّه ولايات ايشان شدند . چون به نهر سلسل رسيدند از آن\r\n\r\n\r\n","description":"","footnote":"\r\n( 1 ) . م ، ق : جاباجسرى .\r\n( 2 ) . حليه : زيور و زينت . - و .\r\n","page_name":" 2254 ","page_number":34},
  {"content":"\r\n\r\nجانب ابو دلف القاسم بن محمّد الحاوانى ، كه مقدّم آن اكراد بود ، با لشكرى انبوه بيرون آمد .\r\nبعد از تلاقى فريقين ، نايرهء قتال و جدال اشتعال يافت و از طرفين جمعى نامحدود به قتل رسيدند . آخر الأمر ، نسيم نصرت و ظفر بر پرچم علم ابو دلف وزيد و تركمانان فرار برقرار اختيار نموده روى به هزيمت نهادند . ابو دلف اموال و اسباب از اسلحه و غير آن بسيار به دست آورده مظفّر و منصور مراجعت نمود .\r\nو در همين سال ، در ماه ذيحجّه جمعى كثير از تركمانان سلجوقيّه به عزم تسخير ولايت علىّ بن قاسم كرد بيرون آمده متوجّه آن ديار گشتند . چون به ولايت ايشان درآمدند . دست به نهب و تاراج دراز كرده اموال و مواشى كردان به باد فنا دادند . علىّ بن قاسم مطلقا در مقام ممانعت و مدافعت درنيامده گذاشت تا ايشان از تنگيهاى آن كوهستان درآمده به اقصى ولايت او رفتند . و علىّ بن قاسم با لشكرى پيادهء خود سر راه ايشان را نگاهداشته منتظر مراجعت مىبود تا آنكه ايشان اموال بسيار و مواشى بىشمار گرفته بازگشتند كه به يك ناگاه علىّ بن قاسم از كمين درآمده در تنگناهاى كوهستان بر ايشان ريخته اكثر بلكه تمامى ايشان را هلاك گردانيد و آنچه ايشان گرفته بودند با اضعاف مضاعف به دست آورده مردانه به قلاع خود درآمد .\r\nو از جمله وقايع اين سال آنكه ابو كاليجار لشكرى آراسته بر سر علىّ بن ابو نصر بن هيثم ، والى ولايت بطيحه ، فرستاد . بعد از رسيدن افواج ابو كاليجار به آن ولايت و وقوع محاربات متعدّده ، جانبين به مصالحه راضى شدند . اتّفاقا ، در اين اثنا خبر رسيد كه علىّ بن ابو نصر بسيار مضطر شده با خود قرار داد كه بطيحه را گذاشته به جانبى بيرون رود . و چون اين خبر به ابو الغنايم ، پسر ذى السّعادات ، رسيد از سر مصالحه در گذشته فرمود تا جميع راههاى بطيحه را مستحكم گردانيدند . و صاحب بطيحه ، علىّ بن ابو نصر ، چون كارش به اضطرار رسيد و خبر استحكام محال عبور شنيد ، با پنج و شش نفر از معتمدان خود در كشتى كوچك سوار شده از راهى كه متعارف نبود بيرون رفت . و چون سپاه ابو كاليجار بر حقيقت حال اطلاع يافتند به شهر بطيحه درآمده دست به غارت و تاراج دراز كرده خانهء علىّ بن ابو نصر را بعد از تاراج بسوختند .\r\nو از جمله وقايع اين سال آنكه در حوالى روم « 1 » شخصى پيدا شد كه او را « اصفر تغلبى » گفتندى و دعوى مىكرد كه : ظهور من در كتب منزلهء آسمانى مذكور است ، و اين معنى را به طريق رمز و ايماى اهل عدد بر بعضى عوام ثابت گردانيده بود ؛ چنانچه قبل از اين ، در زمان حكومت افغانيه ، در هندوستان پسر ملا عصام الدّين ابراهيم رساله‌اى نوشته و از آيهء  وَ لَقَدْ كَتَبْنا \r\n\r\n\r\n","description":"","footnote":"\r\n( 1 ) . در رأس العين .\r\n","page_name":" 2255 ","page_number":35},
  {"content":"\r\n\r\n فِي الزَّبُورِ مِنْ بَعْدِ الذِّكْرِ أَنَّ الْأَرْضَ يَرِثُها عِبادِيَ الصَّالِحُونَ  « 1 » حكومت و استيلاى بعضى از حكّام ايشان كه در آن وقت سمت حكومت هند داشتند اثبات نموده بود . و آن رساله ، در ميان مردم موجود و دكاندارى مصنّفش بر ارباب عقول سليمه از آن تكلّفات واضح و لايح است .\r\nالقصّه ، خلقى بسيار بر اصفر جمع آمدند و او را قوّت و شوكت عظيم به هم رسيد ؛ چنانچه در ابتداى حال تسخير ولايت هند را پيشنهاد همّت خود ساخته بود ، به آن بلاد درآمده دست به قتل و غارت دراز كرده خلقى بسيار از ايشان را به قتل رسانيد و غنايم و اسير بسيار به دست آورده در آن نواحى قرار گرفت و مردم اوباش و اجامره از هرجا كه بودند روى به او نهادند و شوكت او روزبه‌روز به ترقّى مىنهاد . و قيصر روم در باب دفع او متحيّر مانده ، كس پيش نصر الدّولة بن مروان ، والى ولايت موصل و جزيره ، فرستاده پيغام داد كه : تا اين زمان ، ميانهء ما و شما مصالحه و دوستى بود ، اكنون نيز اگر شما بر همان عهد و شرط مستقيم‌ايد ، وظيفهء دوستى آن است كه در دفع اين مرد كه اگر اندك تسلّطى يابد ضررش به شما بيشتر [ 266 ب 
  ] خواهد بود ، با ما متّفق شده لشكرى مستعدّ از آن جانب تعيين نمايند تا ما نيز از اين طرف لشكرى جمع كرده او را از ميان برداريم . و اگر همانا شما از آن قول و مصالحه برگشته‌ايد و اين طغيان اصفر تغلبى به واسطهء ايما و اشارهء شماست آن را نيز ظاهر سازيد تا ما تدبير او كنيم .\r\nو چون نصر الدّوله پيغام قيصر روم را شنيد « 2 » ، بنى نمير را ، كه در ميانهء قبايل و عساكر او به قوّت و كثرت ممتاز بودند ، طلب داشته گفت : اين مرد ، يعنى اصفر تغلبى ، قيصر روم را بر ما شورانيده و شما مىدانيد كه ما طاقت مقاومت او نداريم . پس ، مصلحت آن است كه شما در باب رفع او سعى نموده نوعى كنيد كه قيصر از ما راضى باشد .\r\nبنى نمير پيش نصر الدّوله قبول كردند كه : دفع او تعلّق به ما دارد ، بايد كه او را زنده گرفته به خدمت بياريم تا امير هرچه مصلحت داند در حقّ او به ظهور رساند . بنابراين ، نصر الدوله به قيصر نوشت كه : « مبانى مودّت و محبّت ميانهء ما و شما نه آنچنان استحكام و انتظام يافته كه به مكر و حيلهء مكّاران و محيلان قابل وهن و انفصام تواند بود . و آنچه در باب دفع اصفر تغلبى قلمى فرموده‌اند ان شاء اللّه تعالى عن‌قريب او را دست و گردن بسته به خدمت فرستاده خواهد شد . »\r\nاما چون بنى نمير از مجلس نصر الدّوله بيرون آمدند رؤسا و اكابر ايشان با يكديگر نشسته گفتند كه دفع اين مرد كه چندين هزار خلايق بر وى جمع آمده‌اند و او را به نبوّت اعتقاد دارند به جنگ ممكن نيست و غير از حيله ، به دست آوردن او از جمله محالات است . آخر الأمر ،\r\n\r\n\r\n","description":"","footnote":"\r\n( 1 ) . و به يقين ما ، در زبور نوشتيم پس از ذكر ، كه زمين را بندگان نيكوكار من ميراث برند ؛ ( انبياء ، 105 ) .\r\n( 2 ) . گويا همزمان با اين پيغام ، رسولى هم از سوى اصفر به نصر الدّوله رسيده و او را انديشناك كرده بود ؛ چراكه ، پيام اصفر به هيچ‌عنوان با ترك غزو [ - جهاد 
  ] و ميل به مدارا موافقت نداشت ؛ - ابن أثير ، الكامل ، ج 16 ، ص 245 .\r\n","page_name":" 2256 ","page_number":36},
  {"content":"\r\n\r\nقرار به آن دادند كه جمعى از جوانان دلير آن قبيله پيش اصفر روند و به رسم نوكرى ملازم او شوند و در خدمت او آنچنان جدّ و اهتمام به جاى آرند كه محل اعتماد او را دريابند ، تا در وقت فرصت ، او را توانند به دست آورد .\r\nالقصّه ، به همين حيله جماعتى از بنى نمير پيش او رفته آنچنان خدمت لايقه كردند كه از مقرّبان اصفر شدند و اكثر اوقات با ايشان صحبت مىداشت تا آنكه روزى به رسم شكار سوار شد و آن جماعت همراه او مىبودند و انتهاز فرصت مىنمودند . و چون در شكارگاه اصفر با ايشان تنها به شكار رفت ، فرصت غنيمت دانسته او را از ميانهء شكارگاه دست و گردن بسته پيش نصر الدّوله رسانيدند . و نصر الدّوله فى الحال او را به روم فرستاد .\r\nو از جمله وقايع اين سال آنكه ، ابو كاليجار لشكرى عظيم جمع كرده به عزم تسخير ولايت آمد رفت و آن ولايت را از نوّاب و عمّال طغرل بيگ گرفته اكثر ايشان را به قتل رسانيد .\r\nطغرل بيگ چون بر حقيقت حال اطلاع يافت از رى استعداد كرده متوجّه حرب او شد . و در اين سال ، معزّ بن باديس ، صاحب افريقيهء مغرب ، لشكرى عظيم ترتيب داده از راه دريا به عزم تسخير جزايرى كه به قسطنطنيّه تعلّق داشتند فرستاد . چون به آن جزاير رسيدند ، اكثرى را مفتوح ساخته غنايم بسيار به دست آوردند . و هم در اين سال ، ميانهء المستنصر باللّه علوى و قيصر روم مبانى محبّت و مودّت استحكام يافته از سر نزاع و قتال گذشتند و از جانبين جهت يكديگر ، تحف و هداياى پادشاهانه ارسال داشته غبار فتنه را از ميانهء خود بالكليّه مرتفع ساختند . و در اين سال ، در بغداد و موصل و ساير بلاد عرب و جزيره آنچنان وبايى پيدا شد كه اكثر شهرها از مردم خالى ماندند و ادويه‌اى كه در و با نافع بودند به مرتبه‌اى كم شد كه يك اناء به دو قيراط طلا پيدا نمىشد و يك خيار به يك قيراط رسيد .\r\nو در اين سال امير ابو كاليجار وزير خود ، ابو جعفر بن ابو العروج « 1 » ، را كه ملقّب به ذى السّعادات بود مصادره نموده بعد از اخذ اموال بسيار در بند كرد و پسرش ابو الغنايم گريخته به جانب بطيحه رفت . و وزير در بند بود تا فوت شد . و بعضى مىگويند كه ابو كاليجار فرمود تا او را در بند بكشتند « 2 » . و اللّه اعلم بحقيقة الأحوال .\r\n\r\n\r\n","description":"","footnote":"\r\n( 1 ) . الكامل : ابو الفرج .\r\n( 2 ) . ابن أثير شعرى از ذى السّعادات ذكر كرده است ، جهت مطالعهء متن عربى و ترجمهء فارسى آن ؛ - الكامل ، ج 16 ، ص 247 .\r\n","page_name":" 2257 ","page_number":37},
  {"content":"\r\n . \r\n","description":"","footnote":"","page_name":" 2258 ","page_number":38},
  {"content":"\r\n\r\n\r\nذكر وقايع سال چهار صد و سىام از رحلت خير البشر\r\nدر الكامل التّاريخ مسطور است كه احمد بن طاهر ، وزير ابراهيم ينال سلجوقى كه مدّتى مديد بود كه قلعهء بيرانشاه « 1 » را محاصره داشت ، در اين سال در لشكر او آنچنان وبايى پيدا شد كه اكثر ايشان هلاك شدند . بنابراين ، مضطر شده پيش ابراهيم كس فرستاده معروض داشت كه : به واسطهء شدّت ناخوشى كه از كثرت عفونات اردو حادث شده ، از سپاه ما جمعى قليل ، كه ايشان منتظر و مستعدّ وبااند ، مانده‌اند و كار به جايى رسيده كه از خوف دشمن مراجعت نيز نمىتوانيم كرد . التماس آنكه جمعى تازه‌زور را به امداد ما فرستد كه شايد به قوّت ايشان از اين مهلكه خلاص توانيم يافت . ابراهيم ينال فى الحال لشكرى آراسته به امداد احمد بن طاهر فرستاده حكم فرمود كه ايشان از آنجا كوچ نموده به جانب ماهيدشت آيند . و چون احمد از حوالى قلعه برخاست ، اهالى قلعه بيرون آمده لشكرگاه را پاك ساختند و عفوناتى كه جمع شده بود همه را به آتش سوختند تا هواى آن موضع فى الجمله اصلاح يافت . و چون مهلهل شنيد كه عساكر سلجوقيّه از محاصرهء قلعهء بيرانشاه برخاستند ، فى الحال يكى از پسران خود را فرستاد كه شهرزور را متصرّف شده جمعى از معتمدان را به حفظ قلاع آنجا تعيين نمايد . چون پسر مهلهل به شهرزور درآمد و مردم خود را در اطراف آن ولايت متفرّق ساخت ، جماعتى از تركمانان سلجوقيّه ، كه در سيروان مىبودند ، از ترس او سيروان را گذاشته به جانب عراق رفتند .\r\nو در اين سال ، جمعى كثير از ديالمهء بغداد تسخير حلوان را وجههء همّت خود ساخته به آن ولايت درآمدند . مستحفظان ابراهيم ، قلعهء حلوان را ضبط نموده در مقام ممانعت و مدافعت\r\n\r\n\r\n","description":"","footnote":"\r\n( 1 ) . الكامل : تيرانشاه .\r\n","page_name":" 2259 ","page_number":39},
  {"content":"\r\n\r\nشدند . و چون ديالمه از گرفتن قلعه مأيوس شدند ، دست به نهب و تاراج دراز كرده شهر و نواحى آن را غارت نموده مراجعت نمودند . و هم در اين سال ، لشكرى ديگر از بغداد به عزم تسخير بندنيجين متوجّه آن ديار شده با عكير بن احمد بن عياض ، كه از قبل سلجوقيّه در آنجا مىبود ، محاربه كردند . بعد از محاربات و مجادلات ، بغداديان طاقت مقاومت نياورده روى به هزيمت نهادند و عكير تعاقب ايشان نموده اكثرى را به قتل رسانيده جماعتى را اسير و دستگير نموده مظفّر و منصور مراجعت نمود و تمامى آن جماعتى را ، كه اسير و دستگير نموده بود ، به گرسنگى هلاك گردانيد .\r\nو از جمله وقايع اين سال ، در ماه جمادى الثانى المستنصر علوى لشكرى عظيم آراسته به عزم تسخير حلب فرستاد . در آن وقت ، در حلب معزّ الدّوله ابو علوان ، كه مشهور به « ثمال » « 1 » است ، مىبود . القصّه ، چون عساكر مستنصرى به حوالى حلب رسيدند ، معزّ الدّوله ثمال كلابى سپاه بسيار جمع آورده با پنج هزار سوار جرّار متوجّه حرب ايشان گشت . بعد از تلاقى فريقين ، از صبح تا شام ، نايرهء قتال و جدال آنچنان اشتعال يافت كه السنهء بلغا از بيان آن به عجز معترف است . چون وقت غروب آفتاب شد ، معزّ الدّوله به شهر درآمده عساكر مصر نيز به اردوى خود قرار گرفتند .\r\nصباح روز ديگر باز دلاوران و مبارزان هردو طايفه دست به تيغ و نيزه برآورده دمار از روزگار يكديگر برآوردند و تا غروب آفتاب آن روز نيز ميانهء ايشان بازار كارزار رايج بود .\r\nروز سيّم نيز همين معامله به‌كار داشتند و اهالى مصر از ثبات و وقار معزّ الدّوله ثمال كلابى تعجبها كردند ، كه گمان ايشان آن بود كه هيچ احدى در مقابلهء ايشان ثبات نتواند ورزيد .\r\nالقصّه ، شب چهارم آنچنان بارانى به هم رسيد و سيلها روى به خيمه‌گاه لشكر نهاد كه در يك ساعت آب به دو قدّ آدمى رسيد . لشكر فى الحال كوچ كرده آنچه از اموال خود توانست برداشته متوجّه شام شدند و اهالى حلب از شرّ ايشان خلاصى يافتند .\r\nو از جمله وقايع اين سال آنكه جمعى كثير از احشامات ماوراء النهر و اتراك آنجايى پيش طغرل بيگ و برادرش ابراهيم استغاثه نمودند كه : اين ولايت از براى مواشى ما بسيار تنگ است ؛ بايد كه شما متوجّه بلاد روم شده آن ولايت وسيع را از دست كفّار انتزاع نماييد و ما در اين يورش شما را همراهى نموده خدمات لايقه به تقديم رسانيم « 2 » . و چون آن جماعت در\r\n\r\n\r\n","description":"","footnote":"\r\n( 1 ) . الكامل : ثمال بن صالح كلابى .\r\n( 2 ) . ابن أثير پيشنهاد جهاد بر اهالى روم را از طرف ابراهيم ينال مطرح مىكند نه از طرف مردم ماوراء النهر ، و از قول ابراهيم مىگويد : « . . . و رأى من اين است كه به غزايه [ ؟ 
  ] روم برويد و در راه خدا جهاد كنيد و غنيمت بيابيد ، و من هم در اثر شما خواهم آمد و به شما يارى خواهم كرد . . . » ؛ - الكامل ، ج 16 ، ص 250 .\r\n","page_name":" 2260 ","page_number":40},
  {"content":"\r\n\r\nقوّت و شوكت و كثرت آن مقدار بودند كه تنها ايشان در اخذ بلاد روم كافى بودند ، چه جاى آنكه لشكر سلجوقيّه نيز همراه باشد . ابراهيم ينال از طغرل بيگ رخصت گرفته [ 267 الف 
  ] به عزيمت غزو روم متوجّه آن صوب گشت و زياده از پنجاه هزار اتراك حشم‌نشين با او همراه شدند . و ابراهيم ينال از راه آذربايجان به ارزن روم « 1 » رفت و از آنجا به موضعى ، كه مشهور به ملاذگرد « 2 » بود ، رفته ميانهء ايشان مرات متعدّده محاربات عظيم واقع شد كه در بعضى اوقات روميان غالب مىآمدند و بعضى اوقات ديگر مسلمانان غالب مىآمدند . امّا آخر الأمر ، مسلمانان غالب مطلق آمده چندان از روميان به قتل رسانيدند كه از حصر و احصا بيرون بود . و جمعى كثير از بطارقهء روم اسير و دستگير شدند . از جملهء اعيان روم ، كه در دست ابراهيم ينال گرفتار شد ، ملك قاريط بود صاحب ولايت ابخاز « 3 » . او از براى استخلاص خود سيصد هزار دينار و ديگر از هدايا و نفايس ولايت مىداد ، امّا ابراهيم او را قبول نكرد و او را در بند نگاهداشت .\r\nالقصّه ، ابراهيم آن مقدار از ولايات روم به تصرّف خود درآورد كه به جايى رسيد كه ميانهء او و قسطنطنيه ، دار الملك آن ولايت ، پانزده روز راه مانده . و از آن ولايات ، آن مقدار غنايم از اموال و اسير و اسب و استر و ساير نفايس به دست مسلمانان افتاد كه محاسب و هم از احصاى عشرى از معشار آن عاجز بود . و از جمله غنايم ، نوزده هزار زره رومى بود كه زبون‌ترين آن پنج دينار مىارزيد . و صاحب الكامل التاريخ آورده كه غنايمى كه ابراهيم ينال از بلاد روم به دست آورده بود بر هزار گردون بار كرده بودند .\r\nو از جمله وقايع اين سال آنكه در ماه جمادى الاولى امير ابو كاليجار مرزبان بن بهاء الدّولهء ديلمى در مدينهء جناب « 4 » از اعمال كرمان وفات يافت . مدّت زندگانى او چهل سال و چند ماه بود و زمان حكومت او بر عراق عرب بعد از فوت برادرش جلال الدّوله چهار سال و دو ماه و بيست و پنج روز بود . و سبب رفتن او به كرمان در اين سال آن بود كه بهرام بن لشكرستان ديلمى ، اعمال كرمان را به مبلغى معيّن از امير ابو كاليجار متقبّل شده بود و قريب سه سال آن\r\n\r\n\r\n","description":"","footnote":"\r\n( 1 ) . ارزن روم : از شهرهاى مشرق تركيه است بر سر فلات ايران به آسياى صغير . « ارض روم » و « ارضروم » وجه تحريفى آن است .\r\n( 2 ) . ملاذگرد . يا ملاذجرد شهرى نزديك اخلاط و نخجوان .\r\n( 3 ) . م : انحار ؛ ق : ابحار ؛ ش : ايخاز .\r\n( 4 ) . اين محل علاوه بر كتاب حاضر در الكامل ابن اثير ( ج 16 ، ص 251 ) ، المنتظم ناصرى ( ص 162 ) و حبيب السّير ( ج 2 ، ص 436 ) به صورت « جناب » ضبط شده است ، ولى در مراصد الاطّلاع ، مسالك الممالك اصطخرى ( ص 170 ) و سلجوقيان و غزّ در كرمان ( ص 2 و 3 ) به صورت « خناب » ثبت شده است . استاد باستانى پاريزى در ذيل اين كلمه مىنويسند : « . . . اين كلمه به صورت خناب و خناب با تشديد نون و جناب هر سه آمده است و مورّخين تعيين محل آن را نتوانسته‌اند . از آنجا كه باكالنجار [ - باكاليجار 
  ] از طريق فارس به كرمان آمده و كرمان در تصرّف لشكر ترك بوده است ، بنده [ - دكتر باستانى پاريزى 
  ] احتمال مىدهم كه مرگ باكالنجار در حدود سيرجان ، يعنى كوهستان پاريز ، و در محلى صورت گرفته باشد كه امروز در تلفظ عام به نام « خونو » و « خونويه » معروف است . . . » .\r\n","page_name":" 2261 ","page_number":41},
  {"content":"\r\n\r\nمقرّرى را بىقصور و اصل خزانهء امير ابو كاليجار مىساخت . و چون در آن ولايت قوّت و شوكت پيدا كرد ، در مقام سركشى درآمده از اداى خراج مقرّر به او امتناع نمود و قلعهء بردسير را ، كه از مشاهير قلاع آن ديار است ، محكمهء خود ساخته دم از استقلال و استبداد مىزد .\r\nبنابراين ، امير ابو كاليجار ، در اين سال ، دفع و قمع او را وجههء همّت خود ساخته با لشكرى آراسته عنان عزيمت به صوب آن ولايت منعطف داشت . و چون امير ابو كاليجار مىدانست كه فتح قلعهء بردسير به جنگ از جملهء محالات است ، ناچار در تسخير آن قلعه دست به حيل و تدبيرات زده كس پيش متجنّدهء « 1 » آن قلعه فرستاده ايشان را به مواعيد ارجمند فريفته بر آن داشت كه بهرام را دستگير نموده پيش او رسانند . اتّفاقا ، بهرام بر حقيقت حال اطلاع يافته پيش از آنكه ايشان دستبردى نمايد رؤسا و سران ايشان را بتمامه به قتل رسانيد و در تمرّد و عصيان جدّ و اهتمام از حدّ گذرانيد . و چون امير ابو كاليجار اين خبر شنيد ، در رفتن به آن جانب مسارعت نمود تا آنكه در ماه ربيع الآخر به موضعى ، كه مشهور به قصر « مجاشع » است ، رسيد .\r\nدر آنجا در خلق ابو كاليجار جوششى و خشونتى ظاهر شد و او به آن التفات ناكرده از شراب خوردن پرهيز نكرد و با وجود آن به شكار رفت و در آنجا كباب جگر آهو تناول نمود . و اين منجر به آن شد كه تب نيز عارض او شد و ضعفش به مرتبه‌اى انجاميد كه از سوارى عاجز آمد .\r\nبنابراين ، او را در محفّه نشانيده به مدينهء جناب بردند و در آنجا وفات يافت . او را نه پسر بود .\r\nيكى ملك رحيم كه بعد از وى حكومت بر وى قرار گرفت . دويّم ابو منصور فولادستون « 2 » . سيّم ابو طالب كامرو « 3 » . چهارم ابو منصور بهرام . پنجم ابو على كيخسرو . ششم ابو سعد خسرو شاه . و سه پسر ديگر كوچك داشت كه اسامى ايشان در تواريخى كه در حين تأليف درنظر بود مسطور نبود .\r\nالقصّه ، در اين سفر از فرزندان او ابو منصور فولادستون همراه بود « 4 » . چون بعد از فوت ابو كاليجار ، اتراك خزاين و اسلحه و دواب او را تاراج كردند ، ابو منصور از ترس ايشان گريخته پناه به اردوى وزير پدرش ، كه علىحدّه فرود آمده بود ، آورد . تركان بعد از غارت اسباب و اموال ابو كاليجار متوجّه اردوى وزير مذكور گشته خواستند كه او را نيز تاراج كنند .\r\nامّا ديالمه كه با او مىبودند در مقام ممانعت درآمده دست ايشان را كوتاه ساختند . و ابو منصور به اتّفاق وزير ، متوجّه شيراز گشت و شيراز را متصرّف شد . و چون خبر فوت او به بغداد رسيد\r\n\r\n\r\n","description":"","footnote":"\r\n( 1 ) . متجنّده : لشكريان ، سپاهيان ؛ - دكتر معين ، فرهنگ فارسى .\r\n( 2 ) . هر سه نسخه : فلالسون . در الكامل هم به صورت « فلاستون » ضبط شده است .\r\n( 3 ) . هر سه : زامر .\r\n( 4 ) . ابو منصور به حكم وصيّت پدر امارت بغداد به او تعلّق گرفت و هفت سال حكمرانى بغداد را داشت تا طغرل به بغداد آمد و او را دستگير و به قلعهء طبرك فرستاد ؛ - مستوفى ، تاريخ گزيده ، ص 425 .\r\n","page_name":" 2262 ","page_number":42},
  {"content":"\r\n\r\nاز فرزندان او ، ابو نصر فيروز ، كه ملقّب به « ملك رحيم » گشت ، اعيان و اركان دولت را جمع آورده با ايشان مشورت نمود كه : بعد از پدرم شما كه را لايق حكومت مىدانيد ؟ ايشان به اتفاق او را به حكومت نشانيده با او بيعت كردند . و خليفه القائم بامر اللّه ، در باب ملقّب ساختن او به « ملك رحيم » بسيار مناقشه كرد كه : اين اسم از خواص اسماء الهى است . امّا آخر الأمر ، چون مبالغهء او در آن باب از حدّ گذشته ناچار به « ملك رحيم » ملقّب گشت . و در اين وقت ، ابو على كيخسرو بن كاليجار در بصره مىبود ؛ او نيز به برادر خود ملك رحيم بيعت كرد .\r\nالقصّه ، حكومت عراق عرب و خوزستان و بصره بر وى قرار گرفت ، امّا بر فارس و كرمان ابو منصور استيلا يافته بود . و ملك رحيم چون از وى ملاحظهء تمام داشت ، در همين سال برادر خود ابو سعد خسرو شاه را با لشكرى انبوه به عزم تسخير ولايت فارس و انتزاع از دست ابو منصور فرستاد . و چون ابو سعد خسرو شاه به حوالى شيراز رسيد ، ابو منصور نيز سپاه جمع آورده متوجّه حرب او شد . بعد از تلاقى فريقين ، نايرهء جدال و قتال اشتعال يافت و از طرفين جماعتى به قتل رسيدند . آخر الأمر ، نسيم نصرت و ظفّر بر پرچم علم ابو سعد خسرو شاه وزيد و ابو منصور را با والده‌اش گرفته پيش ملك رحيم بردند . اين واقعه در ماه شوّال اين سال به ظهور رسيده بود .\r\nو در تاريخ ابن كثير شامى مسطور است كه چون اتراك و غلامان ابو كاليجار بعد از فوت او دست غارت و تاراج به خزاين او دراز كردند ، كنيزان حرم او سراپرده‌ها و خيمه‌ها را آتش زدند ؛ چنانچه تمامى خيمه‌ها غير از خيمه‌اى كه ابو كاليجار در آنجا بود بسوخت . و ملك رحيم بعد از وى چون بر سرير حكومت نشست ، روز ديگر به دار الخلافه رفت و خليفه ، هفت خلعت بر وى پوشانيد و سوارى و طوقى و تاجى با عمامهء سياه و صافى چنانچه متعارف بود به وى ارزانى داشت . و هم در اين سال ، خليفه ، القائم بامر اللّه ، از براى پسر خود ابو العباس احمد بن القائم بامر اللّه را وليعهد خود ساخته فرمود تا نام او را بر منابر بلاد اسلام به ولايتعهدى ياد كردند .\r\nو از اعيان زمان ، حسن بن عيسى بن المقتدر باللّه ابو محمّد عباسى « 1 » ، كه با وجود قدرت و ميل جميع خلايق به خلافت او ، ترك آن منصب كرده به تحصيل علوم اشتغال مىداشت ، در اين سال بعد از آنكه نود و هفت سال از عمر او گذشته بود ، وفات يافت . او را بنابر وصيّت او ، بىتابوت نزديك به قبر أحمد بن حنبل كردند .\r\n\r\n\r\n","description":"","footnote":"\r\n( 1 ) . الكامل : ابو الحسن محمّد بن حسن بن عيسى بن المقتدر باللّه . وى از راويان حديث بود .\r\n","page_name":" 2263 ","page_number":43},
  {"content":"\r\n . \r\n","description":"","footnote":"","page_name":" 2264 ","page_number":44},
  {"content":"\r\n\r\n\r\nذكر وقايع سال چهار صد و سى و يكم از رحلت خير البشر\r\nاز جمله وقايع اين سال آنكه در بيستم ماه رجب سلطان مودود بن سلطان مسعود بن سلطان محمود غزنوى از دار بقا به دار فنا رحلت فرمود . و عجب آنكه ، جميع ملوك ماوراء النهر و ديالمه متعهد شده بودند كه در اين سال به مال و سپاه ، او را امداد نمايند كه دست تصرّف سلجوقيّه را از خراسان كوتاه گرداند . اتّفاقا ، از جمله اقبالهاى سلجوقيّه يكى اين بود كه مودود در اين سال از اين عالم درگذشت .\r\nو در روضة الصّفا مسطور است كه در پانزدهم ماه رجب اين سال ، مودود بن مسعود با لشكرى زياده از مور و ملخ از دار السّلطنهء غزنين به عزم تسخير ولايت خراسان بيرون آمده متوجّه آن صوب گشت . در منزل اوّل به علّت « 1 » قولنج مبتلا شده به جانب غزنين مراجعت نموده و در بيستم شهر مذكوره فوت شد و در حين مراجعت وزير خود عبد الرزّاق بن احمد ميمندى را با لشكرى انبوه به جانب سيستان فرستاد ؛ چه ، لشكر سلجوقيّه متوجّه آن بلاد شده بودند . و بعد از فوت مودود ، پسرش به جاى او بر سرير سلطنت قرار گرفت و بعد از پنج روز اركان دولت علىّ بن [ 267 ب 
  ] مسعود را آورده با او بيعت كردند . و چون مودود در اوايل حكومت خود عمّ خود ، عبد الرّشيد ، را گرفته در قلعه‌اى كه ميانهء بست و غزنين است محبوس ساخته بود ، در اين وقت كه خبر فوت مودود انتشار يافت اتّفاقا ، وزير مودود عبد الرّزاق بن احمد ميمندى در حوالى آن قلعه رسيده بود كه اين خبر به او رسيد . او فى الحال ترك رفتن سيستان كرده به قلعه درآمد و عبد الرّشيد را از حبس بيرون آورده سپاهى كه همراه او بودند\r\n\r\n\r\n","description":"","footnote":"\r\n( 1 ) . علّت : بيمارى . - و .\r\n","page_name":" 2265 ","page_number":45},
  {"content":"\r\n\r\nهمه را به اطاعت و انقياد او تكليف نموده مردم ، تمامى با او بيعت كردند . و عبد الرّشيد به اتّفاق وزير عبد الرزّاق و لشكرى انبوه متوجّه دار السّلطنهء غزنين گشت . و چون عبد الرّشيد به حوالى غزنين رسيد علىّ بن مسعود از وهمى كه از امرا داشت توقّف ناكرده از غزنين بيرون رفت و عبد الرّشيد از روى شوكت تمام به غزنين درآمده بر سرير سلطنت متمكّن گشت . امّا چون او مردى سست‌رأى دون‌همّت بود ، از عهدهء ملكدارى و مهمّات سلطنت كما ينبغى نمىتوانست آمد « 1 » .\r\n\r\nذكر كشته شدن عبد الرّشيد\r\nدر روضة الصّفا مسطور است كه طغرل حاجبى بود از عظماى دولت مودود و خواهر او در حبالهء نكاح مودود بود ، و طغرل هميشه مودود را تحريض و ترغيب مىنمود كه لشكر به خراسان بايد كشيد و آن ولايت ، كه رشك گلستان ارم است ، از دست سلجوقيّه بايد گرفت . امّا مودود به سخن او التفات نمىكرد و او را به سوّف و لعلّ « 2 » نگاه مىداشت تا آنكه نوبت حكومت به عبد الرّشيد رسيد و طغرل همچنان لجاج و الحاح كه با مودود در باب تسخير خراسان مىنمود .\r\nبنابراين ، با عبد الرّشيد نيز همان شيوه پيش گرفت و او را بر اخذ خراسان از دست سلجوقيّه ترغيب مىنمود . بنابراين ، عبد الرّشيد هزار سوار چيده از لشكر خود همراه كرد كه اوّلا سيستان را از دست نوّاب و عمّال ايشان بگيرد ؛ بعد از آن ، لشكر به خراسان مىفرستيم .\r\nو در اين وقت ، حكومت سيستان از قبل داود سلجوق به ابو الفضل نامى تعلّق داشت . و ابو الفضل در قلعهء طاق ، كه از مشاهير قلاع ولايت نيم‌روز « 3 » ، است مىبود . چون طغرل به آن ولايت درآمد ابو الفضل را در قلعهء طاق محاصره نموده او را به اطاعت عبد الرّشيد دعوت مىكرد . امّا ابو الفضل مطلقا به سخن او التفات نمىكرد و در باب محاربه و مدافعهء او جدّ و اهتمام تمام مىورزيد . و چون مدّت محاصره متمادى گشت ، طغرل بىآنكه فتحى نمايد از دور قلعه كوچ كرده متوجّه شهر سيستان گشت و به يك فرسخى در كمينگاه توقّف نمود كه بىخبر خود را در شهر اندازد . و در اين اثنا ، يبغوى سلجوقى ، كه ابو الفضل نامى از وى استمداد خواسته بود ، به ابو الفضل رسيد و به اتّفاق يكديگر طغرل را تعاقب نموده به آن موضع رسيدند كه طغرل در كمينگاه نشسته بود .\r\nچون طغرل بر حقيقت حال اطلاع يافت با أكابر سپاه خود در باب جنگ ايشان مشورت\r\n\r\n\r\n","description":"","footnote":"\r\n( 1 ) . بنا به قول مرحوم اقبال آشتيانى ، عبد الرّشيد با اينكه مردى فاضل و عاقل بود ، شجاعت و جرأتى كه لازمهء سلطنت باشد ، نداشت ؛ - تاريخ مفصّل ايران ، ص 281 .\r\n( 2 ) . سوّف و لعلّ : شكيبايى ورزيدن و اميد داشتن . - و .\r\n( 3 ) . عنوانى كه قدما به سيستان مىدادند .\r\n","page_name":" 2266 ","page_number":46},
  {"content":"\r\n\r\nنمود . مجموع ايشان گفتند كه : ما در مهلكه افتاده‌ايم كه به غير از آنكه تن به مرگ دهيم و در زير شمشير به عزّت بميريم چاره‌اى ديگر نداريم ؛ چه ، غزنين از ما بسيار دور است و امداد از هيچ متصوّر نيست و قلّت ما و كثرت دشمن نيز معلوم پس ، همه دل به مرگ داده فدايىوار بر يبغو حمله آوردند . يبغو طاقت مقاومت حملهء ايشان نياورده روى به گريز نهاد . طغرل قريب به دو فرسخ تعاقب نموده أحمال و أثقال ايشان را بازگردانيد و شهر سيستان را در حوزهء تصرّف خود درآورده معروض عبد الرّشيد گردانيد و از وى مدد طلبيد تا به خراسان رود . عبد الرّشيد از سپاه خود آنچه كارآمدنى بود پيش طغرل فرستاد كه مطاع و منقاد او بود كه هرچه فرمايد به جاى آرند و از فرمودهء او مطلقا تجاوز ننمايند .\r\nالقصّه ، چون طغرل لشكر فراوان به‌هم رسانيد و در سيستان استقلال پيدا كرد و اطراف و جوانب ملك نيم‌روز را به ضبط خود درآورد از فكر گرفتن خراسان بازآمده دفع و رفع عبد الرّشيد را وجههء همّت خود ساخته و در اين باب ، با خواص و معتمدان خود مشورت نمود .\r\nتمامى آن جماعت ، اين رأى را پسنديدند ؛ چه ، امراى غزنويه كه با طغرل خصوصيّت و اتّفاق داشتند چون هميشه از آل سلجوق مغلوب و مقهور شدند بر جنگ ايشان اقدام نمىنمودند و عبد الرّشيد را مردى بىفكر مىدانستند و مىيافتند كه از دست طغرل دفع او به آسانى ميسّر است . بنابراين ، با طغرل همداستان شدند و او را بر خيال قلع و استيصال عبد الرّشيد از غدر و مكر حاضر ساختند « 1 » .\r\nعبد الرّشيد مضطرب‌وار با متعلّقان خود روى به قلعهء غزنين نهاد و طغرل راست به شهر درآمده به كوتوال قلعه كسان فرستاد تا او را به وعد و وعيد ترغيب و تحريض نموده در مقام اطاعت و انقياد طغرل درآمده . بنابراين ، كوتوال فى الحال عبد الرّشيد را گرفته به دست طغرل حاجب سپرد و طغرل كافر نعمت فى الحال او را با مجموع اولاد سلطان محمود ، كه به دست او افتاده بودند ، تمامى را به قتل رسانيد ؛ چنانچه اولاد سلطان محمود غير از سه « 2 » كس ، كه در بعضى قلاع محبوس بودند و طغرل به آسانى بر ايشان دست نمىيافت ، بتمامى به قتل رسانيد و خود بر تخت سلطنت قرار گرفت و نامه‌اى به خرخير ، كه از عظماى دولت غزنويه بود و او را با لشكرى فراوان به جانب هند فرستاده بودند ، نوشته از وى التماس نمود كه با او در مقام اطاعت و انقياد درآمده از مخالفت و مخاصمت اجتناب نمايد .\r\nچون مكتوب طغرل حرام‌نمك ، به خرخير رسيد و او بر حقيقت حال اطلاع يافته دانست كه عبد الرّشيد و اكثر اولاد سلطان محمود غزنوى كشته شدند ، بسيار از جاى\r\n\r\n\r\n","description":"","footnote":"\r\n( 1 ) . م : همداستان شدند و عبد الرّشيد را بر قلع و استيصال از غدر و مكر مخبر ساختند .\r\n( 2 ) . م : نه كس .\r\n","page_name":" 2267 ","page_number":47},
  {"content":"\r\n\r\nدرآمده « 1 » جواب مكتوب آن حرام‌نمك ، به غلظت و شدّت هرچه تمام‌تر نوشت و پنهانى به دختر مسعود نيز مكتوبى نوشته او را بر قتل طغرل حرام‌نمك ترغيب نمود . همچنين به بعضى از امراى غزنويّه ، كه ميانه ايشان و طغرل عداوت بود ، مكتوبات فرستاده ايشان را بر اغماض از حركات ناپسنديدهء او توبيخ و سرزنش بسيار كرد . چون مكتوبات خرخير به غزنين رسيد و بر مردم ظاهر شد كه او درصدد انتقام گرفتن خواهد شد و هيچ دقيقه‌اى از دقايق جدّ و جهد نامرعى نخواهد گذاشت ، جمعى كه مخالف طغرل بودند به‌واسطهء آنكه ، از جايى كه گمان امداد و تقويت نداشتند ظاهرا اطاعت مىنمودند ، دليرتر شدند تا آنكه از آن جماعت چند كس ، كه به قوّت و شمشير از ساير مردم آن ديار ممتاز بودند ، همه بر قتل طغرل اتّفاق كرده انتهاز فرصت مىنمودند تا آنكه روزى كه آن حرام‌نمك بر تخت سلطان محمود برآمده صلاى بار عام داد ، آن جماعت پيش رفتند و دليرانه درآمده به ضرب تيغ بىدريغ آن حرام‌نمك صاحب‌كش را به جهنّم رسانيدند .\r\nدر آن روز ، ساعتى در شهر غزنين شورشى عظيم شد . آخر الأمر ، فتنه تسكين يافت و بعد از اندك‌روز ، خرخير به غزنين درآمده اكابر و اشراف آن ولايت را جمع آورده تفحّص و تفتيش نمودند كه از آل سبكتگين كه باقى مانده كه شايستهء سلطنت باشد . بعد از تفحّص و تفتيش بسيار ، از آن سه كس كه در قلاع محبوس بودند قرعهء اختيار و لياقت سلطنت بر فرخزاد بن مسعود افتاد . بنابراين ، جميع اكابر و اعيان دولت غزنويّه به اتّفاق خرخير ، فرخزاد را از آن قلعه بيرون آورده بر تخت سلطنت نشانيدند و همه از روى رغبت و انشراح « 2 » با وى بيعت كردند .\r\n\r\nذكر سلطنت فرخزاد بن سلطان مسعود غزنوى\r\nدر تواريخ مضبوط است كه چون طغرل كافرنعمت حرام‌نمك به سزاى خود رسيد و اهالى آن ديار بفرمودهء خرخير و صوابديد او ، فرخزاد بن مسعود را بر سرير سلطنت نشانيده تدبير امور ملكى را به اهتمام خرخير دادند . اوّلا ، بعد از انتظام امور ملك درصدد استفسار درآمده از روى تحقيق و تفتيش معلوم نمود كه در قتل عبد الرّشيد كدام يك از اهالى غزنين سعى نمودند تا آنكه هركه در آن امر ، شريك بود همه را به سياست تمام به قتل رسانيد . و چون داود سلجوقى از انقلاب دولت غزنويّه خبر يافت به طمع تسخير آن ولايت لشكرى عظيم آراسته به جانب غزنين فرستاد . خرخير چون از توجّه لشكر داود سلجوقى خبر يافت و نيز لشكرى به استعداد هرچه تمام‌تر به هم رسانيده از غزنين به قصد محاربهء ايشان بيرون آمد . در اثناى راه با\r\n\r\n\r\n","description":"","footnote":"\r\n( 1 ) . از جاى درآمدن : خشمگين شدن . - و .\r\n( 2 ) . انشراح : گشاده‌دلى . - و .\r\n","page_name":" 2268 ","page_number":48},
  {"content":"\r\n\r\nيكديگر تلاقى نموده دست به تيغ و تير برآورده دمار از روزگار يكديگر برآوردند و از اوّل طلوع صبح تا آخر روز ، مبارزان هردو قوم به كارزار اشتغال داشتند و غير از اعلام و افناى يكديگر به كارى ديگر نمىپرداختند . آخر الأمر ، نسيم نصرت و ظفر بر پرچم علم غزنويّه وزيد و سلجوقيّه فرار برقرار اختيار نموده روى به گريز نهادند . غزنويّه تعاقب ايشان [ 268 الف 
  ] نموده تمامى احمال و اثقال ايشان را به دست آورده مظفّر و منصور بازگشتند . و اين فتح ، موجب استقامت دولت فرخزاد شد و رعب او در دل خاص و عام جاى گرفت .\r\nبنابراين ، فرخزاد را داعيهء تسخير خراسان پيدا شد و سپاهى عظيم فراهم آورده متوجّه خراسان شد . چون به حوالى آن ولايت رسيد ، از آن جانب آل سلجوق كلسارق را ، كه از اعاظم امراى ايشان بود ، با لشكرى فراوان به جنگ غزنويان فرستادند . بعد از تلاقى فريقين آنچنان نايرهء قتال و جدال اشتعال گرفت كه زبان فارسان ميدان فصاحت و چابك‌سواران سمند بلاغت از وصف آن عاجز و قاصر است . امّا در آن محاربه نيز نسيم نصرت و ظفر بر پرچم علم فرخزاد بن مسعود وزيد و كلسارق به أقبح وجوه هزيمت يافته خواست به جانبى به در رود كه جماعتى از غزنويّه رسيده او را با جماعتى كثير از اعيان سلجوقيّه اسير و دستگير ساختند . و چون اين خبر ، به طغرل بيگ رسيد ، الب‌ارسلان را با لشكرى عظيم به جنگ غزنويّه فرستاد . الب‌ارسلان كه به دليرى و شجاعت از ابناى زمان خود ممتاز بود بسرعت هر چه تمام‌تر كوچ بر كوچ متوجّه آن صوب گشت . و چون الب‌ارسلان به آن حدود توجّه نمود از آن جانب امراى غزنويّه با لشكرى آراسته در ملازمت امير خرخير به حرب او روى نهادند .\r\nبعد از تلاقى فريقين ، نايرهء حرب اشتعال گرفت و خلقى نامحدود از جانبين به قتل رسيد ، امّا آخر الأمر ، نسيم نصرت و ظفر بر پرچم علم الب‌ارسلان وزيدن گرفت و آثار ضعف و عجز بر وجنات احوال غزنويان مشاهده نموده شد . تا آنكه ، امير خرخير طاقت مقاومت نياورده روى به گريز نهاده جمعى كثير از اعيان غزنويّه اسير و دستگير ، الب‌ارسلان مظفّر و منصور با ابهّت و شوكت پادشاهانه مراجعت نمود . و چون فرخزاد ، صورت حال را بدان منوال ديد ، كلسارق را با ساير متعلّقان سلجوقيّه از بند بيرون آورده خلعت داده روانهء خراسان گردانيد . و چون سلجوقيّان اين انسانيّت را مشاهده نمودند ايشان نيز اعيان و امراى غزنويّه را رعايت نموده به جانب غزنين فرستادند .\r\nو از جمله وقايع اين سال آنكه ميانهء قرواش بن مقلّد و برادرش [ زعيم الدّوله 
  ] ابو كامل مخالفت و نزاع پيدا شد و كار به آنجا كشيد كه هردو برادر لشكرها جمع آورده مستعدّ محاربه و مقاتله شدند .\r\nو در غرّهء محرّم اين سال ، قرواش از دجله عبور نموده به نواحى موضعى كه به « بلده »\r\n\r\n","description":"","footnote":"","page_name":" 2269 ","page_number":49},
  {"content":"\r\n\r\nمشهور است فرود آمده در آن موضع سليمان بن نصر الدّولة بن مروان و ابو الحسن بن عليكان حميدى به وى ملحقّ شدند و به اتّفاق يكديگر با ساير امراى كرد متوجّه مدينهء حلياثا شده بعد از نهب و غارت تمام آن شهر را بسوختند و از آنجا كوچ كرده به موضعى رسيدند كه ( آن را « مفشه » گفتندى . ابو كامل به اتّفاق ابو المسيب و خلايق بسيار از اعراب متوجّه دفع ايشان شده ) « 1 » به موضعى رسيدند كه مشهور به « مرج تابينثا » « 2 » است نزول نمودند و ميانهء ايشان مسافت يك فرسخ بيش نبود .\r\nدر روز شنبه ، دوازدهم شهر محرّم ، هردو طايفه صفوف مبارزان را آراسته متوجّه حرب شدند و تا آخر روز ، بازار محاربه و مجادله قائم بود . آخر الأمر ، وقت غروب آفتاب بىآنكه يكى بر ديگرى غالب آيد هردو طايفه به آرامگاه خود مراجعت نمودند و صباح روز يكشنبه باز نايرهء قتال و جدال مشتعل ساخته جمعى كثير را از جانبين به قتل رسانيدند . امّا سليمان بن نصر الدّوله مطلقا با مردم خود دست به محاربه دراز نكرده در گوشه‌اى ايستاده تفرّج مىكرد و ابو الحسن حميدى روز اوّل از جانب قرواش جنگ مىكرد ، امّا روز دويّم در اثناى محاربه از طرف قرواش با جمعى كثير از اعراب برآمده پيش ابو كامل آمد . اين معنى ، موجب ضعف و هزيمت قرواش گشت . بنابراين ، قرواش دست از محاربه بازداشته با جمعى قليل بازگشته در موضعى كه قدرى « 3 » استحكام داشت فرود آمد . جماعتى اعراب داهيهء نهب و غارت او كرده خواستند كه او را تعاقب نمايند ، امّا ابو كامل ايشان را مانع آمده هيچ احدى را نگذاشت كه به مردم او دست‌درازى كند . آخر الأمر ، ابو كامل خود پيش قرواش رفت و او را با جمعى از معتمدان خود همراه كرده به موصل فرستاد تا در سرايى ، كه بعضى از عورات ابو كامل در آنجا بودند ، نگاه داشتند . چون قرواش در دست برادر كوچك گرفتار شد ابو كامل تمامى ولايات او را متصرّف شده استيلا و استقلال تمام پيدا كرد . امّا بعد از چند روز ، استشمام آن نمود كه آل مسيّب و جمعى كثير از امراى اعراب با او در مقام نفاق شده بهانه مىجويند كه به آن بهانه او را به دست آورده در جاى قرواش بنشانند و قرواش را بر سرير حكومت نشانند .\r\nبنابراين ، ابو كامل مصلحت در آن ديد كه برادر كلان خود ، قرواش ، را بيرون آورده حاكم مطلق گرداند و خود را با او در مقام اطاعت و انقياد باشد تا بيگانگان پاى در مهمّات ايشان نتوانند آورد .\r\nالقصّه ، ابو كامل پيش قرواش رفته در مقام اعتذار شد و گفت : من بندهء توأم و تو به جاى پدر منى و اين فتنه و فسادى كه ميانهء ما پيدا شد محض به واسطهء آن بود كه تو به سخن مفسدان\r\n\r\n\r\n","description":"","footnote":"\r\n( 1 ) . م : مطلب بين ( ) را ندارد .\r\n( 2 ) . ق : نابنثا .\r\n( 3 ) . م : به قدر .\r\n","page_name":" 2270 ","page_number":50},
  {"content":"\r\n\r\nو نادولتخواهان از جاى درآمده در مقام قلع و استيصال من مىشدى . اكنون حكم حكم توست و من فرمانبردارم . قرواش نيز با او در مقام شفقت و تلطّف آمده گفت : تو برادر و فرزند صاحب رشد منى و آنچه در باب ارادهء مفسدان و نادولتخواهان مىفرمايى عين صدق و صواب است ، امّا گويا كه اين واقعه ، محض به واسطهء آن به‌وقوع انجاميد كه مشتبه شده ديگر سخنان بيگانگان اصغا « 1 » ننماييم و حيل ارباب غرض را دولتخواهى خود ندانسته در مقام قطع صلهء رحم ، كه موجب زوال ملك و دولت است ، مصّر و مجدّ نگرديم .\r\nپس ، هردو برادر با يكديگر اتّفاق نموده بر قرار سابق به ولايات خود مراجعت نمودند و به بركت حزم و دورانديشى ابو كامل مهمّات هردو برادر آنچنان رونق‌پذير گشت كه بيگانگان را كه مىخواستند كه به واسطهء نفاق ميانهء دو برادر ملك از دست ايشان انتزاع نمايند ، دست امل كوتاه شده خائب و خاسر در زاويهء يأس و حرمان قرار گرفتند .\r\nو لهذا ، حكما گفته‌اند كه از جمله خصالى كه سلاطين ذوى الاقتدار و خواقين « 2 » عالىمقدار را اتّصاف به آن ناچار است ، حزم است و حزم عبارت است از انديشه كردن در عاقبت كارها تا آنكه ، سلاطين را واجب است كه دورانديشى در مهمّات خود به مرتبه‌اى در كار دارند كه امور موهومه و متخيّله را امور واقعه چنان كرده در عواقب آن انديشه مرعى دارند و از خلل و زلل آن امور به قدر امكان احتراز واجب دانند .\r\nو از افراسياب منقول است كه هركه زرهء حزم درپوشد از تير مكر دشمن ايمن باشد . و مرد عاقل چون نشانهء شرّ و فساد توهّم كند در ساعت به تدارك آن مشغول گردد و جاهل نادان در ورطهء بلا بيفتد متنبّه نگردد . و بسى ارباب دولت ، كه به واسطهء ترك حزم ، خود را در معرض هلاك انداختند ؛ چنانچه در تواريخ معتبره مسطور است كه چون اسفار بن شيرويه به قصد تسخير ولايت رى در سمنان نزول كرد ، مردم او را بر آن داشتند كه ابو جعفر سمنانى را بايد از ميان برداشت تا اين مهمّ از پيش رود . ابو جعفر استشمام اين معنى نموده در قلعه‌اى كه به استحكام و متانت مشهور و معروف بود متحصّن گشت . و چون اسفار ولايت رى را در حوزه و تصرّف خود درآورد ، ديلمى را با سپاه گران بدان قلعه فرستاد و ايشان هرچند سعى و اهتمام نمودند دست بر آن قلعه نتوانستند يافت . آخر الأمر ، در مقام حيله و تدبير شده يكى را وسيله ساخت تا ميانهء او و ابو جعفر سمنانى صلح انداخت . تأكيد قواعد محبّت و مصادقت اقتضاى آن نمود كه ابو جعفر ضيافتى ترتيب كرده با ديلمى ملاقات نمايد .\r\nديلمى با دليران سپاه و سران لشكر خود قرار داده بود كه چون در اثناى ضيافت فرصت\r\n\r\n\r\n","description":"","footnote":"\r\n( 1 ) . اصغا : گوش دادن . - و .\r\n( 2 ) . خواقين : جمع خاقان ، پادشاهان . - و .\r\n","page_name":" 2271 ","page_number":51},
  {"content":"\r\n\r\nيابند ابو جعفر را از ميان برگيرند . اتّفاقا ، ابو جعفر به واسطهء عارضهء مرض نقرس از بالاخانه‌اى كه داشت مطلقا پايين نيامد و هميشه از غرفهء آن منزل ، خندق و صحرا در نظر مىداشت .\r\nچون ديلمى به درون قلعه درآمد ابو جعفر او را تنها به بالا طلبيد و سران سپاه او در پايين ماندند . بعد از مدتى كه ميانهء ابو جعفر و ديلمى از هرنوع سخنان گذشت و صحبت خوش برآمد ، ديلمى در اثناى صحبت داشتن به ابو جعفر گفت : ساعتى خلوت كن تا سرّى از اسرار مملكت با تو بگويم . ابو جعفر حزم را گذاشته فى الحال فرمود تا جميع خدّام او از آن قلعه بيرون رفتند ، الّا يك غلام‌بچّهء خردسال كه حوايج ايشان را مهيّا كردى . ديلمى چون غرفه را خالى ديد و ابو جعفر را به مرض نقرس گرفتار ، فى الحال برخاست و در بالاخانه را فروبست و خنجر كشيده ابو جعفر را هلاك [ 268 ب 
  ] كرد و رسن ابريشمى كه در ساق موزه « 1 » داشت بر موضعى از آن دريچه‌ها محكم كرده از غرفه به لب خندق فرود آمد و خندق پرآب را به شنا گذشته به لشكرگاه خود آمد .\r\nو اگر ابو جعفر حزم ورزيدى و با او خلوت نكردى ، خصم را بر خود فرصت ندادى و خود را در ورطهء هلاك نينداختى .\r\nو به صحّت پيوسته كه ابراهيم عباسى در مرتبهء اوّل كه صاحب الدّعوة ، ابو مسلم مروزى ، را به خراسان مىفرستاد ، وصيّت آخرش به اين بود كه اگر مىخواهى كه دعوت تو متمشّى گردد « 2 » و مهمّ تو به موجب دلخواه از پيش برود ، هركه تو را از او شكّى و تهمتى به دل رسد ، هلاك كن كه يكى از حزم سلاطين آن است كه با هركه بدگمان شوند او را از پيش برده‌اند .\r\nو از جمله وقايع اين سال آنكه ملك رحيم از اهواز متوجّه بلاد فارس شد . چون به نواحى شيراز رسيد سپاهى كه در شيراز مىبودند از اتراك و ديالمه به استقبال او شتافتند . اتّفاقا ، روز ديگر كه ملك رحيم مىخواست كه به شهر شيراز درآيد ، ميانهء تركان فارس و تركان بغداد نزاع واقع شد . اگرچه در آن نزاع و خصومت بغداديان غالب آمدند ، امّا با وجود آن ، ايشان ترك رفتن شيراز كرده به جانب عراق عرب مراجعت نمودند . و چون ملك رحيم بر تركان فارس اعتماد نداشت ؛ چه ، مىدانست كه ايشان را ميل به برادرش ابو منصور فولادستون ، كه در قلعهء اصطخر مىبود ، هست . بنابراين ، بالضّروره ملك رحيم نيز به شيراز درنيامده به جانب بغداد مراجعت نمود . و چون به اهواز رسيد در آنجا توقّف نموده برادران خود ابو سعد و ابو طالب را در ارجان گذاشت و خود به جانب بغداد متوجّه گشت .\r\nو در آن وقت ، سپاه شيراز اتّفاق نموده ابو منصور فولادستون را از قلعهء اصطخر بيرون آورده\r\n\r\n\r\n","description":"","footnote":"\r\n( 1 ) . موزه : كفش ، پاىپوش . - و .\r\n( 2 ) . متمشّى گردد : جريان يابد ، انجام پذيرد . - و .\r\n","page_name":" 2272 ","page_number":52},
  {"content":"\r\n\r\nبر سرير حكومت فارس نشانيدند . و ابو منصور چون بر فارس استيلا يافت ، فى الحال لشكرى آراسته متوجّه ارجان شد . ابو سعد و ابو طالب چون طاقت مقاومت او نداشتند ، ارجان را گذاشته پيش ملك رحيم رفتند . ابو منصور ارجان را به حوزهء تصرّف درآورده متوجّه اهواز گشت .\r\nو از جمله وقايع اين سال آنكه ، جمعى كثير از بنى عقيل اتّفاق نموده از عراق عرب متوجّه عراق عجم شدند و به آن ولايت درآمده دست به نهب و غارت دراز كرده تمامى اقطاعات فساسيرى « 1 » را ويران ساختند . در وقت مراجعت ايشان زعيم الدّوله ابو كامل بن المقّلد سر راه بر ايشان گرفته در مقام گوشمال ايشان مىبود . بعد از تلاقى فريقين ، نايرهء جدال و قتال ميانهء ايشان اشتعال يافت و هردو طايفه آنچنان داد مردى و مردانگى داده و بر طعن يكديگر ثبات ورزيدند كه اكثر آن هردو طايفه به هلاكت رسيدند و هيچ‌كدام بر يكديگر غالب نگشته از هم جدا شدند .\r\nو از جمله وقايع اين سال آنكه ميانهء طغرل بيگ سلجوقى و برادرش ابراهيم ينال وحشت به جايى رسيد كه طغرل بيگ ، ابراهيم را در مجلس خود بعد از كتك بسيار فرمود تا يك چشمش را كندند و هردو لب او بريدند . منشأ اين آن بود كه طغرل بيگ همدان را از او مىخواست و او در اين باب مضايقه مىكرد . القصّه ، ابراهيم چون به عقوبت آنچه نسبت به برادر بزرگ خود كرده بود رسيد ، از پيش او گريخته لشكرى بسيار به هم رسانيد و طغرل بيگ در مقام استيصال او شده او را تعاقب نموده يك نوبت ميانهء ايشان محاربه [ اى 
  ] عظيم واقع شد .\r\nامّا ابراهيم طاقت مقاومت نياورده روى به گريز نهاد . و طغرل بيگ تمامى قلاع و بلاد او را در حوزهء تصرّف خود درآورده نوّاب و عمّال خود را نصب فرمود و ابراهيم ينال پناه به قلعهء سرماج « 2 » ، كه در متانت و استحكام نظير نداشت ، برد و طغرل بيگ با صد هزار كس متوجّه تسخير آن قلعه شده در چهار روز آن قلعه را فتح نمود و ابراهيم را از آن قلعه بيرون آورده اعزاز نموده پيش خود نگاه داشت . و بعد از گرفتن قلعهء سرماج و اطمينان خاطر از ممر ابراهيم ، طغرل بيگ كس پيش نصر الدّوله فرستاد كه : اگر اطاعت و انقياد ما مىكنى فهو المراد ، و الّا مستعدّ جنگ باش ، كه اينك رايت نصرت آيات ما متوجّه آن بلاد است . چون اين پيغام ، به نصر الدّوله رسيد غير از اطاعت و فرمانبردارى چاره‌اى نديده فى الحال فرمود تا در تمامى\r\n\r\n\r\n","description":"","footnote":"\r\n( 1 ) . ابو الحارث ارسلان ، فساسيرى يا بساسيرى ( شذرات الذّهب ، ج 3 ، ص 288 ؛ تجارب السّلف ، ص 253 ) ، غلامى از غلامان بهاء الدّولة بن عضد الدّوله ( الكامل ، ج 9 ، ص 650 ) است كه اخبار وى به‌طور كامل در وفيات الأعيان ذيل مادّهء « ارسلان » ضبط شده است . ابو الحارث ارسلان بساسيرى همان كسى است كه بعد از چيره شدن به بغداد فرمان داد تا « اشهد ان عليا ولىّ اللّه » و « حىّ على الفلاح » را بر اذان افزودند ؛ - دكتر رستگار فسايى ، « ارسلان بساسيرى » ، مجلهء يغما ، ش 5 ، س 1353 ، ص 281 .\r\n( 2 ) . ق : سرماخ .\r\n","page_name":" 2273 ","page_number":53},
  {"content":"\r\n\r\nولايت رؤوس منابر را به القاب طغرل بيگ سلجوقى مزيّن ساختند و فرستاده را خدمات شايسته كرده با تحف و هداياى لايقه بازگردانيد .\r\nو در همين سال ، ارمانوس ، قيصر روم ، كس پيش طغرل بيگ فرستاده طرح مصادقت و مؤانست در ميان نهاده به عهود و مواثيق مبانى محبّت و مودّت را استحكام داد . طغرل بيگ نيز ملتمس او اجابت نموده از سر نزاع او درگذشت . و در اين اثنا ، قيصر روم كس پيش نصر الدّوله فرستاده التماس آن نمود كه از امراى او ملك انحاد « 1 » را ، كه در جنس طغرل بيگ است ، از وى شفاعت نموده خلاص سازد . نصر الدّوله اين مضمون را به خدمت طغرل بيگ معروض داشته در باب استخلاص ملك انحاد شفاعت نمود . طغرل بيگ ملتمس او را مبذول داشته ملك انحاد را بىفدا از بند بيرون كرده با خلعت پادشاهانه رخصت مراجعت فرمود . چون اين معنى ، بر قيصر روم ظاهر شد ، بسيار خوشحال و مسرور گشته تحف و هداياى بسيار از نفايس آن ديار جهت طغرل بيگ فرستاد و مسجد قسطنطنيه را معمور ساخته فرمود تا در اين مسجد به نام طغرل بيگ خطبه خواندند و مسلمانان را به‌خاطر طغرل بيگ بسيار رعايت و تعظيم مىكرد . و به مجرّد اين احسان ، كه از طغرل بيگ نسبت به او به ظهور رسيده بود ، قيصر روم به مقتضاى الإنسان عبيد الإحسان « 2 » در مقام اطاعت و بندگى شده چندان مساعى و آثار جميله به ظهور رسانيد كه رعايا و مترددين از آن محظوظ « 3 » و بهره‌ور گشتند .\r\nو از جمله وقايع اين سال آنكه ميانهء نور الدّوله دبيس « 4 » بن مزيد و أتراكى كه در واسط مىبودند محاربه واقع شد و غلبه از جانب نور الدّوله بود كه ملك رحيم اقطاعات نهر صله و نهر فضل را ، كه به آن تركان تعلّق داشت ، به نور الدّوله داد . و چون نور الدّوله آن اقطاعات را تصرّف نمود ، درصدد محاربه و مقاتله نور الدّوله شدند و اوّلا ، دو كس پيش او فرستاده پيغام دادند كه : محصولات اين دو نهر متعلّق به ماست و تو را دخل كردن در آن مناسب نيست .\r\nنور الدّوله در جواب ايشان گفت كه : من به حكم امير ملك رحيم تصرّف در محصولات آن مواضع كردم . اگر شما را در اين باب سخنى باشد به‌اتّفاق كسان ما ، شما نيز جماعتى را پيش ملك رحيم فرستيد تا به ايشان رسانيده هرچه ايشان فرمايند جانبين به آن عمل نماييم .\r\nتركان اين سخن را معقول دانسته اكثر ايشان به هيئت اجتماعى متوجّه ملازمت ملك رحيم\r\n\r\n\r\n","description":"","footnote":"\r\n( 1 ) . ق : ملك انجاد .\r\n( 2 ) . هر سه نسخه : عبد الانسان . ناصر خسرو در خصوص اين مثل گويد :\r\n خطا گفته است زى من هركه گفته است * كه مردم بندهء مال است و احسان\r\nكه بندهء دانش‌اند اين هردو ، زيراك * ز بهر دانش آباد است كيهان \r\nترجمهء عبارت عربى : آدمى بندهء نيكى است . - و .\r\n( 3 ) . هر سه نسخه : محفوظ .\r\n( 4 ) . هر سه نسخه : دلكن .\r\n","page_name":" 2274 ","page_number":54},
  {"content":"\r\n\r\nشدند . نور الدّوله نيز يكى از كتّاب خود را همراه ايشان ساخته روانهء آن صوب گردانيد . امّا جماعتى كثير از دلاوران سپاه خود ، از اعراب و غيره ، را فرمود تا در سر راه كمين ايشان نگاه داشته در وقت فرصت اكثر ايشان را به قتل رسانند .\r\nالقصّه ، تركان خالى الذّهن ، بىاستعداد حرب به راه درآمدند و سپاه نصر الدّوله مستعدّ در كمينگاه منتظر . چون تركان از كمينگاه گذشتند ايشان از عقب درآمده شمشير در ايشان نهادند و اكثر ايشان را به قتل رسانيده جماعتى را اسير و دستگير نموده پيش نصر الدّوله آوردند .\r\nنصر الدّوله خانه‌هاى ايشان را در واسط غارت كرده اموال و اسلحه و مراكب بسيار به دست آورده و بقيّة السّيف از آن جماعت گريخته ، بعد از تفرّق باز جمعيّت نموده متوجّه واسط شدند و كس به بغداد پيش بساسيرى فرستاده پيغام دادند كه : ما اقطاعات نهر صله و نهر فضل را به تو مىدهيم ، امّا به شرط آنكه در اخذ انتقام ما از نصر الدّوله امداد ما كنى . و باقى احوال ايشان در سال آينده مذكور خواهد شد . ان شاء اللّه تعالى .\r\nو از جمله وقايع اين سال آنكه اهالى انبار به واسطهء كثرت ظلم قرواش و طمع در مال مردم كردن به تنگ آمده كس به بغداد فرستاده به بساسيرى پيغام دادند كه : تو لشكرى به قصد تسخير انبار فرست كه ما شهر را به نوّاب و عمّال تو مىسپاريم ، به شرط آنكه به سيرت قرواش عمل ننمايى كه موجب ازدياد فتنه و فساد خواهد بود .\r\nبساسيرى ملتمس ايشان مبذول داشته و شرط ايشان را پسنديده لشكرى فرستاد . و چون لشكر بساسيرى به حوالى [ 269 الف 
  ] انبار رسيدند اهالى بلده به استقبال ايشان بيرون آمده شهر را به ايشان سپردند . متعاقب لشكر ، بساسيرى خود نيز متوجّه انبار شده ميانهء آن مردم آنچنان قواعد عدل را رواج داد كه هيچ احدى از سپاه او را ياراى آن نبود كه جرعهء آبى از رعيّت بىاجازهء ايشان توانند چشيد . و به بركت عدالت بساسيرى ، شهر انبار معمور شد و اهالى آن در مقام اخلاص و بندگى درآمده توقيرات بسيار به خزانهء بساسيرى و اصل گردانيدند . و قرواش به شومى ظلم و جور ، شهر را از دست داده منكوب و مخذول دنيا و آخرت گشت .\r\nو از جمله وقايع اين سال آنكه در ماه ذيقعده ، ملك رحيم از اهواز بيرون آمده متوجّه بلدهء رامهرمز « 1 » گشت . چون به نواحى آن بلده به موضعى كه مشهور به « وادى ملح » است رسيد ، لشكر فارس كه از قبل برادرش ، ابو منصور فولادستون ، متوجّه تسخير آن ولايت شده بود به او رسيدند و ميان هردو طايفه آتش جدال و قتال افروخته شد . آخر الأمر ، ملك رحيم طاقت مقاومت نياورده روى به گريز نهاد و در تنگى راه كوهها ، لشكرى بسيار از وى هلاك شد . امّا\r\n\r\n\r\n","description":"","footnote":"\r\n( 1 ) . هر سه نسخه رامهرون .\r\n","page_name":" 2275 ","page_number":55},
  {"content":"\r\n\r\nاو با هردو برادرش ، كه ابو سعد و ابو طالب است ، و جمعى قليل خود را به واسط رسانيدند و لشكرهاى فارس تمامى ولايت اهواز را در حوزهء تصرّف خود درآورده نوّاب و عمّال ابو منصور فولادستون را تعيين نمودند .\r\nو از جمله وقايع اين سال آنكه باز المستنصر باللّه علوى لشكرى عظيم به عزم تسخير حلب فرستاد . چون عساكر مصر به حوالى حلب رسيدند ، ثمال بن صالح بن مرداس از كثرت ايشان انديشيده دانست كه اين نوبت از مقاومت ايشان عاجز است . بنابراين ، مصلحت خود در آن ديد كه شهر را گذاشته به جانبى بيرون رفت و اهل مصر بىجنگ و جدل حلب را متصرّف شد .\r\nو در همين سال ، بساسيرى از انبار مراجعت نموده متوجّه بلدهء دردا ، كه سعدى بن ابو الشّول آن قلعه و خندق را مستحكم گردانيده ، شد و اموال بسيار از آن بلده به دست آورده به جانب بغداد مراجعت نمود .\r\nو از جمله امور عجيبه ، كه در اين سال به ظهور آمده ، يكى آن بود كه در ماه ذيحجّه ابرى سياه در كمال سياهى پيدا شد كه به واسطهء ظلمت آن مردم يكديگر را نمىديدند و در شب ، سياهى آن ابر آنچنان قوّت گرفت كه مردم را رعبى عظيم پيدا شد و با وجود آن در شبها از اطراف و جوانب آسمان آتش افروخته به نظر خلايق مىآمد . و اين معنى موجب اضطراب و قلق مردم شده ، شروع در تضرّع و انابه و تصدّقات كردند . تا آنكه حقّ ، سبحانه و تعالى ، بليّه « 1 » را از ايشان رفع نمود . امّا قبل از اين بادى پيدا شد كه اكثر درختان عظيم الجثّه را از بيخ بركند و بسيار خانه‌ها و عمارتهاى عظيم را برانداخت .\r\n\r\n\r\n","description":"","footnote":"\r\n( 1 ) . بليّه : سختى و گرفتارى ، آفت و بلا . - و .\r\n","page_name":" 2276 ","page_number":56},
  {"content":"\r\n\r\n\r\nذكر وقايع سال چهار صد و سى و دويّم از رحلت خير البشر\r\nاز جمله وقايع اين سال آنكه چون صاحب اصفهان ابو منصور بن علاء الدّوله كاكويه ثبات قدم در اطاعت طغرل بيگ نمىورزيد و كمال تلوّن « 1 » نسبت به او از وى به ظهور مىرسيد ؛ چه ، اكثر اوقات كه از وى توهّم پيدا مىكرد در مقام اطاعت مىآمد و چون اندك از بأس « 2 » او امان مىيافت باز در مقام سركشى مىشد و اطاعت ملك رحيم ديلمى را ظاهر مىساخت . بنابراين ، طغرل بيگ را كينهء او در خاطر جاى گرفته بود ، تا آنكه در اين وقت بعد از مراجعت از تسخير ولايات برادرش ابراهيم ، متوجّه اصفهان گشت . ابو منصور چون در استحكام قلعهء آن شهر سعى بسيار نموده بود و آذوقهء بسيار جمع آورده برج و باروى شهر را مستحكم ساخته در مقام مدافعت و ممانعت درآمد و هر روز ميانهء سپاه طغرل بيگ و مردم قلعه ، محاربات واقع مىشد .\r\nمدّت محاصره تا به يك سال امتداد يافت . طغرل بيگ را غيرت پادشاهى بر آن داشت كه تا فتح آن نكند از محاصرهء آن دست باز ندارد . در اثناى اين حال ، لشكر به جانب ولايت فارس فرستاد . افواج طغرل بيگ تا به بيضاى فارس رسيده اموال بسيار و اسباب بىشمار به دست آورده و مظفّر و منصور مراجعت نمودند .\r\nالقصّه ، چون مدّت محاصرهء اصفهان متمادى گشت و طغرل بيگ بر سواد شهر تسلّط يافت ، مردم شهر كس پيش طغرل بيگ فرستاده مال و خراج قبول نمودند . امّا طغرل بيگ مطلقا قبول نمىكرد بىآنكه قلعه تسليم او نمايند . آخر الأمر ، اضطرار اهالى قلعه به جايى رسيد كه چوبهاى سقف مسجد جامع را سوختند ؛ همچنين اكثر عمارات را از براى چوب ويران كردند . و چون\r\n\r\n\r\n","description":"","footnote":"\r\n( 1 ) . تلوّن : رنگ به رنگ شدن ، مكر و حيله . - و .\r\n( 2 ) . بأس : درشتى و خشم . - و .\r\n","page_name":" 2277 ","page_number":57},
  {"content":"\r\n\r\nاضطرار ايشان به نهايت انجاميد از طغرل بيگ امان طلبيده در قلعه را گشودند و طغرل بيگ بر قول خود عمل نموده هيچ احدى را متعرّض نشد و فرمود تا لشكريان را بالتّمام از آن شهر بيرون كردند و رعايا را بسيار انعام و احسان فرموده ابو منصور بن علاء الدّوله را فرمود كه :\r\nتمامى اموال و اسبابى كه در اين شهر دارى بيرون آر كه تو را در حوالى رى اقطاعات و جايگير « 1 » مىدهم .\r\nالقصّه ، اصفهان را به حوزهء تصرّف خود درآورده نوّاب و عمّال خود را نصب نمود و ابو منصور را در نواحى رى جايگير داد و از اموال و اسباب او هيچ‌چيز طمع نكرد . امّا فرمود تا سور اصفهان را ، كه در استحكام نظير و عديل نداشت ، ويران ساختند . و چون بعضى از امرا مصلحت چنان ديدند كه آن سور به حال خود باشد ، طغرل بيگ در جواب فرمود كه : به سور و قلعه كسى را احتياج باشد كه از دفع دشمنان عاجز باشد . امّا پادشاهى كه لشكر و سپاه خود را آنچنان ترتيب داده باشد كه دفع اعادى ، او را هرچند كه ذى شوكت باشند به وجه أسهل تواند كرد و او را احتياج به سور نمىباشد . بنابراين ، فرمود تا سور شهر اصفهان را ويران كردند .\r\nو از جمله وقايع اين سال آنكه در اواخر ماه محرّم ابو منصور فولادستون از اهواز به جانب شيراز مراجعت نمود . منشأ مراجعت او اختلاف و نفاق ميان لشكر او بود ؛ چه ، بعد از آنكه ملك رحيم طاقت مقاومت او نياورده از پيش ايشان فرار نموده جمعى كثير از لشكر ابو منصور به واسطهء تكبّر و عظمتى كه او پيدا كرده ، سلوك ناهموار پيش گرفته بود ، گريخته پيش ملك رحيم رفتند و جمعى ديگر بىرخصت او به جانب فارس مراجعت نمودند و جمعى قليل با او مانده بودند . مع هذا به او خبر رسيد كه : اينك ملك رحيم متوجّه فارس است « 2 » ؛ چه ، اكثر سپاه فارس از تو آزرده‌خاطر گشته « 3 » و به طلب او كس فرستادند . بنابراين ، خدمت ابو منصور از روى اضطرار تمام به جانب شيراز روانه شد . ملك رحيم در ماه ربيع الآخر به اهواز آمد و آن ولايت را بىجنگ و جدل متصرّف شد و چند روز در آنجا توقّف نمود كه لشكر بغداد به او رسيد . بعد از آن ، از اهواز به جانب عسكر مكرم « 4 » رفت و آن بلده را نيز تسخير نمود .\r\nو از جمله وقايع اين سال آنكه زعيم الدّوله ابو كامل تركة بن مقلّد باز برادر خود قرواش را از تصرّف ، مهجور و ممنوع داشته بر تمامى ولايت ديگر استيلا پيدا كرد . منشأ اين آن بود كه قرواش از غلبه و تحكّمات او آزرده‌خاطر شده قصد بغداد كرد و غرض آن بود كه به بغداد\r\n\r\n\r\n","description":"","footnote":"\r\n( 1 ) . پاره‌اى زمين كه آن را سلاطين و امرا به منصبداران و مانند آنها دهند تا محصول آن را از كشت‌وكار هرچه پيدا شود تصرّف نمايند ؛ - آنندراج .\r\n( 2 ) . ق : اينك ملك رحيم رسيد .\r\n( 3 ) . م : اگرچه سپاه فارس از تو آزرده‌خاطر گشته .\r\n( 4 ) . ق ، ش : عسكره كرم .\r\n","page_name":" 2278 ","page_number":58},
  {"content":"\r\n\r\nرفته از ملك رحيم استمداد نمايد تا به استظهار او برادر خود ، زعيم الدّوله ، را مغلوب و مقهور گرداند . وى بر ما فى الضّمير او اطلاع يافته او را از رفتن به بغداد مانع آمد و پنهانى فرستاده او را پيغام داد كه : رفتن تو به بغداد ما حصل ندارد ؛ چه ، اينجا تو حاكمى و ما خدمتكار . و امثال اين ملاطفات بسيار نمود . امّا قرواش به اين سخنان التفات نمىكرد و همچنان بر رفتن بغداد مصرّ و مجدّ مىبود تا آنكه آخر الأمر ، فرستادگان زعيم الدّوله اظهار نمودند كه : تو را رخصت رفتن نيست ، باقى ، رأى تو است « 1 » ، اگر خواهى برو و اگر خواهى باش .\r\nخدمت قرواش چون اين نغمه استماع نمود دانست كه او را نخواهند گذاشت . بنابراين ، از روى اضطرار ترك عزيمت بغداد كرده گفت : من به يك شرط سخن برادر خود قبول نموده به بغداد نمىروم ؛ شرط آنكه مرا در دار الاماره منزل دهيد . ايشان اين شرط را قبول كرده قرواش را بازگردانيدند . چون خدمت ايشان به حوالى منزل برادرش ابو كامل رسيد تمامى مردم كه همراه با او بودند و او را باعث بودند به بغداد رفتن ، از ترس زعيم الدّوله از وى مفارقت نمودند . هريكى به گوشه‌اى رفتند و خدمت قرواش تنها با دو سه خدمتكار مفلوك مىماند .\r\nزعيم الدّوله خبر از اين معنى يافته خود [ 269 ب 
  ] پيش او آمده ظاهرا در مقام خدمتكارى شد ، امّا او را از تصرّف مطلقا معزول داشته مردم را نيز از اختلاط آمد و شد نزد او منع نمود .\r\nو از جمله وقايع اين سال آنكه در ماه جمادى الاولى برادرزادهء « 2 » طغرل بيگ از مرو بىرخصت طغرل بيگ از راه بيابان متوجّه ولايت فارس شده ناگاه بر شهر فسا ريخته هزار كس را از سپاه ديالمه به‌قتل رسانيد و از عامّهء مردم خلايق بىشمار به‌قتل رسيدند و سه هزار اسير گرفتند و از اموال مبلغ هزارهزار دينار به‌دست آورده به استعجال هرچه تمام‌تر مراجعت نموده باز به مرو رفت ؛ چه ، انديشهء آن داشت كه مبادا طغرل بيگ آنچه از اموال گرفته از وى بازيافت نمايد .\r\nو از جمله وقايع اين سال آنكه ابن راشد « 3 » نام مردى از گروه خوارج در ولايت سيستان استيلا يافت . و سبب آن بود كه پسر ابو كاليجار ابو المظفّر ، كه حاكم بلاد عمّان بود ، يكى از خواجه‌سرايان خود را در جمع مهمّات آن بلاد مطلق العنان گردانيده بود . آن بىدولت از عاقبت كار انديشه ناكرده دست جور و ظلم بر رعايا دراز كرد و هرچه مقتضاى عقل ناقص او بود به فعل آورد و همچنين هر يكى از ديالمه ، كه با ابو المظفّر مىبودند ، تعدّى بسيار مىكردند تا آنكه رعايا و اهالى آن ديار ، از ظلم ايشان به تنگ آمده ابن راشد را ، كه مخايل رشد از ناصيهء او هويدا بود ، به رياست خود قبول كردند و او را بر اين داشتند كه دفع ابو المظفّر كرده به\r\n\r\n\r\n","description":"","footnote":"\r\n( 1 ) . م : باقى رأى در دست تو .\r\n( 2 ) . ملك الب‌ارسلان بن داود برادر طغرل بيگ .\r\n( 3 ) . ق : راشد .\r\n","page_name":" 2279 ","page_number":59},
  {"content":"\r\n\r\nحكومت بلاد اشتغال نمايد . بنابراين ، ابن راشد لشكرى و حشمى جمع آورده متوجّه مدينهء عمّان گشت .\r\nچون ابو المظفّر ، بر اين حال اطلاع يافته با سپاه آراسته به جنگ او بيرون آمده بعد از تلاقى فريقين و اشتعال آتش حرب ، ابو المظفّر غالب شده و ابن راشد روى به هزيمت نهاده به جانب كوفه رفت . و چون ابو المظفّر دانسته بود كه تحريك ابن راشد از اهالى مدينهء عمّان ، ابواب ظلم و بىناموسى بر ايشان بيشتر از پيشتر مفتوح داشته در اهانت و ايذاى ايشان ، دقيقه‌اى نامرعى نمىگذاشت . بنابراين ، اين مرتبه اهالى آن ديار كس پيش ابن راشد فرستاده پيغام دادند كه : ما همه تا رمقى در جان داريم معاونت تو خواهيم نمود . بايد كه بىتوقّف متوجّه اين ديار شوى .\r\nالقصّه ، اين نوبت ابن راشد به حوالى شهر درآمد . ابو المظفّر چون به قصد محاربهء او از شهر بيرون آمد ، اهالى بلده ، نوّاب و عمّال او را در شهر به قتل رسانيده شهر را ضبط نمودند و از عقب لشكر ابو المظفّر درآمده دست به قتل و غارت اردوى او دراز كردند و از پيش ابن راشد ايشان را به طعن نيزه هلاك مىساخت تا آنكه ، اكثر سپاه او به قتل رسيد و خدمت ابو المظفّر دستگير شد . ابن راشد بر مدينهء عمّان استيلا يافت و ابو المظفر را به كوهپايهء خود فرستاده محبوس گردانيد و خانهء او را خراب كرد و آنچنان عدل و سياست در بلاد عمان ظاهر ساخت كه ولايت آبادان و معمور و مردم خوشدل و مسرور گشته صيت عدالت ابن راشد به اطراف و جوانب رسانيدند . ابن راشد در ايام حكومت بر لباس صوف اكتفا كردى و خانه‌اى مانند مسجد از براى خود بنا كرده و در آنجا به‌سر بردى و زياده از عشر از رعايا نگرفتى و خود را در خطبه به « الراشد باللّه » ملقّب ساختى « 1 » .\r\nو از جمله وقايع اين سال آنكه از قبل المستنصر باللّه علوى سه هزار سوار عرب به ولايت افريقيّه درآمده دست به نهب و غارت دراز كردند . منشأ اين قضيّه آن بود كه قبل از اين ، در حوادث سال چهار صد و سىام از رحلت خير البشر ، عليه و آله التّحيّة من الملك الأكبر ، مذكور شد كه معزّ بن باديس خطبهء المستنصر باللّه علوى را از ولايت افريقيه قطع نموده به اسم القائم باللّه عباسى خوانده و المستنصر باللّه علوى هرچند به او تهديدات نوشت ، او در برابر جوابهاى درشت مىگفت . و چون در اصل باعث بر تمرّد معزّ بن باديس از اطاعت المستنصر باللّه علوى يكى آن بود كه المستنصر باللّه ، حسن بن على بازورى « 2 » را ، كه از اهل\r\n\r\n\r\n","description":"","footnote":"\r\n( 1 ) . بنا به قول ابن أثير : « اين شخص در روزگار ابو القاسم بن مكرّم ، جنبشى كرده بود و ابو القاسم گروه سپاهى به سوى او روانه داشته از حركات او جلوگيرى و محاصره‌اش كرد . » ؛ - ترجمهء الكامل ، ج 16 ، ص 270 .\r\n( 2 ) . ق : مارورى ؛ ش : ماروردى .\r\n","page_name":" 2280 ","page_number":60},
  {"content":"\r\n\r\nفلاحت و زراعت بودند ، از اهل وزارت و رياست و وزير آن ولايت ساخته بود و معزّ بن باديس از وزارت او بسيار استنكاف مىورزيد تا آنكه با او مطلقا حرف نمىزد و او را لايق خطاب خود نمىدانست .\r\nچون مهمّات معزّ بن باديس به واسطهء وزارت حسن مذكور به آنجا رسيد كه ولايت افريقيه و نواحى آن از دست تصرّف علويه بيرون رفت و شعار عباسيه در آن ولايت شايع شد « 1 » ، حسن در مقام حيله و مكر درآمده همّت بر آن گماشت كه آن ولايت را از دست معزّ بن باديس انتزاع نمايد و باز در حوزهء تصرّف اولياى دولت المستنصر باللّه علوى دارد . بنابراين ، المستنصر باللّه علوى را بر اين داشت كه اين ولايت را از دست معزّ بن باديس به غير از دو قبيلهء عرب ، كه عبارت از بنى رعبه « 2 » و بنى رياح‌اند ، كسى ديگر ، بيرون نمىتواند آورد ؛ چه ، مردان اين دو قبيله به وجود كثرت شجاعت و نجدت اتّصاف دارند . امّا چون هميشه ميانهء اين دو قبيله با يكديگر نزاع و خصومت است ، اوّلا ايشان را با يكديگر مصالحه بايد فرمود و مبانى مودّت و محبّت را ميانهء ايشان استحكام بايد نمود ، بعد از آن ، ايشان را بايد فرمود كه به آن ولايت رفته آنچه مفتوح سازند حكومت آن مواضع متعلّق به ايشان باشد .\r\nالقصّه ، المستنصر باللّه اين تدبير را معقول دانسته ، اوّلا ميانهء آن دو قبيله مواد نزاع و خصومت را برانداخت و رؤساى هردو طايفه را فرمود تا با يكديگر به امور مصادقت و دامادى پرداخته از مرتبهء صداقت به درجهء قرابت رسيدند . بعد از آن ، ايشان را به ولايت قيروان و افريقيه تعيين نموده انواع رعايت نسبت به ايشان به‌ظهور رسانيد و فرمود كه : مدد ما به لشكر و به مال پىدرپى مىرسد و آنچه شما از ولايت معزّ بن باديس فتح خواهيد كرد حكومت آن ديار بر وجهى كه بزرگان شما صلاح خواهند دانست ، به شما متعلّق خواهد بود .\r\nالقصّه ، چون آن دو قبيلهء ذىشوكت و كثرت به ولايت افريقيه درآمدند ، اوّلا ، به زمين نزفه ، كه يك سركارى است از چندين سركارات افريقيه ، رسيدند ؛ آنچنان نزه « 3 » و پرآب و علف يافتند كه با خود قرار دادند كه تا رمقى در جان دارند از سر اين ولايت درنگذرند . و چون حسن على ماروردى جدّ و جهد امراى اعراب را در باب انتزاع ولايت افريقيّه از تصرّف معزّ بن باديس مشاهده نمود ، دانست كه ايشان به آن چنان عاشق صادق آن ولايت شده‌اند كه احتياج به محرّكى داشته باشند از روى اطمينان خاطر مكتوبى به معزّ بن باديس نوشت كه : « اما بعد ، فقد ارسلنا اليكم خيولا فحولا فحملنا عليها رجالا كهولا ليقضى اللّه امرا كان مفعولا . »\r\n\r\n\r\n","description":"","footnote":"\r\n( 1 ) . شعار عباسيان ، رنگ سياه بود و شعار فاطميّان مصر ، رنگ سفيد .\r\n( 2 ) . الكامل : بنى زعبه .\r\n( 3 ) . نزه : خوش و خرم . - و .\r\n","page_name":" 2281 ","page_number":61},
  {"content":"\r\n\r\nيعنى : به تحقيق كه ما فرستاديم به جنگ تو مردان كهول برنشسته بر اسبان فحول ، تا امرى كه در كارخانهء قضا و قدر مقرّر شده به عالم ظهور جلوه‌گر آيد .\r\nالقصّه ، چون لشكر عرب به ولايت افريقيه درآمد دست به نهب و تاراج برآورده و نواحى آن ولايت را خراب كردند . و چون اين خبر به معزّ رسيد از بسيارى غرور و اعتمادى كه بر لشكر خود داشت ، ايشان را مطلقا اعتبارى و وجودى ننهاد . و در افريقيه ، دو طايفهء پرزور مىباشند و مدار سلطنت آن ديار بر اتّفاق آن دو طايفه مىباشد : يكى زناته و دويّم صنهاجه .\r\nزناته با معزّ بن باديس در مقام نزاع و مخالفت مىبودند و صنهاجه قدم در دايرهء اطاعت و انقياد او درآورده هميشه به دفع زناته قيام مىنمودند . امّا نهايت دفع ايشان آن بود كه نمىگذاشتند كه زناته افسادى در ولايت تواند نمود تا آنكه ، در مقام قتل و استيصال يكديگر باشند و از آن بسيار ملاحظه مىنمودند ؛ چه ، مىدانستند كه اگر يك قبيله مستأصل شود ، حكّام آن ولايت آن ديگرى را به آسانى از پيش برمىدارند . پس از براى حفظ خود يكديگر را مستأصل نمىساختند . و بنابراين ، معزّ بن باديس از صنهاجه آزرده‌خاطر شده غلام بسيار خريده ايشان را تربيت كرده به مرتبهء امارت رسانيد ؛ چنانچه سى هزار سوار از غلام زر خريد او با او سوار مىشد . و اين غلامان هميشه با زناته در مقام محاربه و مجادله مىبودند . و چون در اين وقت ، بنىرعبه مدينهء طرابلس افريقيه را متصرّف شد ، بنى رياح و بنى عدىّ به غيرت درآمده متوجّه قيروان ، كه دار الملك آن ولايت است ، شدند و راههاى مردم آن ديار را بستند . و چون عزيمت بلدهء قيروان را مصمّم ساخته روانهء آن صوب گشتند ، موسى بن يحيى ، كه يكى از بزرگان آن قيله بود ، ايشان را مانع آمده گفت : اين رأى خطاست . گفتند : چون ؟ گفت : به واسطهء آنكه هركه به ميان اين بساطى كه بر بالاى آن نشسته‌اند بىآنكه قدم بر كنار او نهد تواند رفت ، آن كس قيروان را بىتسخير نواحى آن تواند گرفت . و اگر آن ممكن نيست ، اين نيز از جمله محالات است .\r\nبنابراين ، جميع مردم ، سخن موسى را پسنديده ( شروع در تسخير حوالى و حواشى شهر قيروان نمودند . و در اين مدّت هرچند كه معزّ بن باديس ) « 1 » لشكر به دفع ايشان مىفرستاد ، امراى اعراب بر ايشان غالب مىشدند و اكثر ايشان را به قتل مىرسانيدند و اموال و اسلحه و مراكب ايشان را گرفته روزبه‌روز [ 270 الف 
  ] قوّت مىگرفتند . تا آنكه ، كار به جايى رسانيدند كه غير از شهر قيروان تمامى قصبات و ولايات را به حوزهء تصرّف خود آورده مردم را از تردّد به شهر قيروان مانع شدند و زراعات و باغات شهر را خراب كردند و شهر را محاصره\r\n\r\n\r\n","description":"","footnote":"\r\n( 1 ) . م : مطلب بين ( ) را ندارد .\r\n","page_name":" 2282 ","page_number":62},
  {"content":"\r\n\r\nنموده آنچنان مردم را به تنگ آوردند كه فوق آن متصوّر نبود و قحط و گرانى عظيم پيدا شد .\r\nبنابراين ، در اين وقت معزّ بن باديس را با آن شوكت و عظمت ، كه جميع سواران با مراكب ايشان غرق آهن بودند ، ديدند . بسيار انديشناك گشتند و هيبت آن عساكر در دلهاى ايشان كارگر آمد . مونس بن يحيى ، چون رعب و انديشهء سپاه عرب را مشاهده نمود ، با ايشان گفت :\r\nامروز اگر در جنگ تهاون و سستى از شما ظاهر شود يكى از شما نجات نيابد ؛ چه ، اينجا جاى گريختن نيست . پس به‌هرحال ، مردانه سعى و كوشش بايد كرد كه به مقتضاى  كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ  « 1 » حقّ ، سبحانه و تعالى ، شما را نصرت و ظفر ارزانى خواهد داشت ؛ چه ، اين مرد ، يعنى معزّ بن باديس ، كفران نعمت خود نموده و شما چون از جانب ولينعمت او كه فرزند پيغمبر ماست ، صلّى اللّه عليه و آله و سلّم ، جنگ مىكنيد البتّه ظفر خواهيد يافت .\r\nايشان در جواب مونس گفتند : انديشهء ما از جهت كثرت ايشان نيست ، بلكه انديشهء ما از جهت آن است كه اين جماعت آنچنان خود را در لباس آهن گرفته‌اند كه در بدن ايشان و بر مركب ايشان هيچ‌جاى طعن نيزه نيست . مونس گفت : از براى طعن نيزه هيچ موضع به از چشم نيست .\r\nالقصّه ، چون امراى عرب از مونس اين حرف شنيدند او را به « ابو العين » « 2 » مكنّى ساخته شروع در حرب كردند . مبارزان عرب به هركه مىرسيدند نيزه ، حوالهء چشم او مىكردند ؛ چنانچه اين معنى را لشكريان معزّ دريافته هيچ احدى از ترس نيزه چشم باز نمىكرد و به اين واسطه ضعف و فتور در سپاه معزّ پديد آمد و صنهاجه ، كه لشكر پرزور معزّ بود ، روى به هزيمت نهادند و معزّ با سى هزار غلام خود ثبات ورزيده داد مردى و مردانگى داد . امّا مبارزان عرب چون جاى گريز و خلاصى نداشتند ، با خود كشته شدن قرار دادند و آنچنان كارزار كردند كه ديدهء فلك دوّار با اين همه بينايى در اين ادوار غيرمتناهى ، هرگز مثل آن معركه مشاهده نكرده بود .\r\nالقصّه ، زياده از نصف غلامان معزّ به قتل رسيدند و در اين وقت قبيلهء صنهاجه باز خود را راست كرده خواستند كه بر عربان حمله آرند كه مونس با فوجى از دلاوران شير شكار متوجّه دفع ايشان شده به يك حملهء مردانه تمامى ايشان را از پيش برداشت . و چون معزّ ديد كه اكثرى از غلامان او كشته شدند و اگر ساعتى ديگر توقّف كند از غلامان او [ حتّى 
  ] يكى نمىماند و خودش نيز در معرض تلف خواهد بود ، بالضّروره فرار برقرار اختيار كرده روى به هزيمت آورده خود را سه‌روزه به شهر قيروان رسانيده شهر را محاصره نمود . و امراى عرب غنايم\r\n\r\n\r\n","description":"","footnote":"\r\n( 1 ) . چه‌بسا گروه كمى به خواست خدا ، بر گروهى بسيار غلبه كنند ؛ ( بقره ، 249 ) .\r\n( 2 ) . و روزى كه جنگ اتّفاق افتاد ، به « يوم العين » مشهور شد .\r\n","page_name":" 2283 ","page_number":63},
  {"content":"\r\n\r\nبسيار از اسب و اسلحه و خيمه و ساير نفايس بىشمار به دست آورده در دامن كوه حذران توقّف نمودند .\r\nو در مضمون اين جنگ بعضى از شعراى عرب گفته‌اند :\r\n و انّ ابنَ باديس لِأفضَلُ مالِكٍ « 1 » * وَ لكن لِعُمرى ما لَدَيه رجالٌ\r\nثلثون ألفاً مِنهُم غَلَبَتهُم « 2 » * ثلاثة الفٍ ان « 3 » ذو المحالِ « 4 » \r\nيعنى : بدرستى كه ابن باديس پادشاهى بزرگ است ، و ليكن سوگند به جان خود كه نزد او مردان كارى نيستند ؛ چه ، سى هزار سوار او را سه هزار سوار عرب مغلوب ساختند . و هر آينه اين از جمله محالات مىنمود .\r\nالقصّه ، معزّ بن باديس بعد از اين هزيمت در مقام زر دادن و سپاه گرفتن برآمد . در اندك فرصت بيست و هفت هزار سوار تازه‌زور به هم رسانيده در روز نحر « 5 » در وقتى كه امراى عرب به نماز عيد مشغول بودند بر ايشان ريخت . عربان فى الحال بر اسبان سوار شده متوجّه حرب ايشان شدند . و چون چشم سپاه معزّ از ايشان ترسيده بود در حملهء اوّل ، از قبيلهء صنهاجه سه هزار و سيصد كس به قتل رسيدند و باقى آن قبيله روى به هزيمت نهاده از ميانهء لشكر معزّ بيرون رفتند . و معزّ خود با قبيلهء زناته و جمعى كثير از غلامان ثبات‌قدم ورزيده داد مردى و مردانگى مىداد ، امّا عربان ، كه آن روز عدد ايشان به هفت هزار سوار رسيده بود ، در رنگ شيرى كه بر رمهء گوسفندان حمله آورد در هر حمله ، جمعى كثير از ايشان را هلاك مىساختند و بىملاحظه خود را بر افواج معزّى مىزدند و رخنه در ايشان مىانداختند .\r\nالقصّه ، معزّ چون ديد كه طاقت مقاومت ايشان ندارد و اقبال ايشان زياده از ادبار اوست ، بالضّروره دل از قيروان بركنده عنان عزيمت به جانب مهديّهء مغرب ، كه تميم بن معزّ در آنجا بود ، منعطف داشت . پسرش چون از توجّه پدر خبر يافته به استقبال او شتافته مراسم خدمتكارى و وظايف فرمانبردارى به جاى آورده او را در مهديّه فرود آورد . و امراى عرب قيروان را متصرّف شدند و مونس بن يحيى شهر باجه « 6 » را ، كه از مشاهير بلاد آن ديار است ، فتح نمود . القصّه در مدّت پنج و شش سال تمامى ولايت مغرب را مسخّر ساخته باز خطبهء المستنصر باللّه را بر منابر خواندند .\r\n\r\n\r\n","description":"","footnote":"\r\n( 1 ) . ق : مالكه .\r\n( 2 ) . م ، ق : عليتهم ؛ ش : علتهم .\r\n( 3 ) . ظاهرا به‌جاى « ان » مىبايد « من » صحيح باشد . - و .\r\n( 4 ) . م ، ق : ثلة الاف ان ذا المحال .\r\n( 5 ) . عيد قربان ، عيد اضحى ، برابر با دهم ذيحجّة الحرام .\r\n( 6 ) . باجه : قصبه‌اى است در افريقا و بر كوهى مسمّى به « عين الشمس » واقع در هشتاد و هشت هزار گزى مغرب تونس ؛ - قاموس الأعلام .\r\n","page_name":" 2284 ","page_number":64},
  {"content":"\r\n\r\nو از جمله وقايع اين سال آنكه مهلهل بن محمّد بن عنار ، كمر اطاعت و انقياد در ميان بسته در سلك امراى طغرل بيگ منسلك گشت . طغرل بيگ مقدم او را عزيز دانسته ولايت سيروان و دقوقا و شهرزور « 1 » و صامغان « 2 » را به اقطاع او داده و به شفاعت او ، برادرش سرخاب را از بند بيرون آورده قلعهء باهل « 3 » را به او عنايت فرمود و سعدى بن ابو الشّول را بلدهء راوندين « 4 » داد . و در اين سال المستنصر باللّه علوى وزير ابو البركات را ، كه عمّ ابو القاسم جرجرايى « 5 » بود ، مصادره نموده منصب وزارت به قاضى ابو محمّد الحسن بن عبد الرّحمن بازورى « 6 » تفويض فرمود .\r\n\r\n\r\n","description":"","footnote":"\r\n( 1 ) . زور : ياقوت بناى اين شهر را به زور بن ضحّاك نسبت داده ، و بعضى معتقدند كه چون حكومت اين شهر بيشتر به دست زورمندان قبايل كرد بوده بدين اسم ناميده شده است . احتمالا وجه مزبور صحيح‌تر است .\r\n( 2 ) . ق : سامغان .\r\n( 3 ) . الكامل : قلعهء ماهكى .\r\n( 4 ) . الكامل : راوندى .\r\n( 5 ) . م ، ش : حرحرائى ؛ ق : حرانى .\r\n( 6 ) . ق : مازوى .\r\n","page_name":" 2285 ","page_number":65},
  {"content":"\r\n . \r\n","description":"","footnote":"","page_name":" 2286 ","page_number":66},
  {"content":"\r\n\r\n\r\nذكر وقايع سال چهار صد و سى و سيّم از رحلت خير البشر\r\nدر اوايل محرّم اين سال ، جمعى كثير از عربان و كردان به اطاعت مطارد بن منصور و نذكور بن سرار درآمده قصد بلدهء سرق كردند و آن شهر را غارت و تاراج كرده متوجّه دورق شدند و آن بلده را نيز نهب و تاراج نموده اموال و اسباب بسيار گرفتند . چون اين خبر ، به ملك رحيم رسيد ، لشكرى عظيم را نامزد دفع ايشان فرمود . اتّفاقا ، ميان سرق و دورق تلاقى فريقين دست داده نايرهء جدال و قتال اشتعال يافت و بعد از كارزار بسيار مطارد در معركه به قتل رسيد و پسرش اسير گشت و تمامى آنچه از آن در شهر گرفته بودند با زيادتى بسيار بازيافت نموده مظفّر و منصور مراجعت نمودند . ملك رحيم بعد از اين فتح از عسكر مكرّم بيرون آمده به جانب قنطرهء « 1 » اريق رفت . بلكين بن مزيد و بساسيرى در اين سفر با ملك رحيم همراه بودند .\r\nدر اين اثنا ، خبر رسيد كه ابو منصور فولادستون ، صاحب فارس ، هزار اسب « 2 » بن بنكير ، و منصور بن حسين اسدى و ساير ديالمه و اتراك ارجان « 3 » به قصد تسخير تستر متوجّه آن صوب گرديده . ملك رحيم بعد از اطلاع بر ارادهء ايشان فى الحال لشكرى انبوه بر سر راه ايشان فرستاد . اتّفاقا ، اوّل كه هردو لشكر به هم رسيده بر يكديگر حمله آوردند و بعد از كشش و كوشش مردانه ، طايفهء ابو منصور روى به هزيمت نهاده و طايفهء ملك رحيم غالب آمدند و جمعى كثير از ايشان را دستگير كرده پيش ملك رحيم فرستادند .\r\nو از ادبار طالع ابو منصور ، در اين وقت در اردوى هزار اسب اراجيف شايع شد كه\r\n\r\n\r\n","description":"","footnote":"\r\n( 1 ) . قنطره : پل ، آنچه بر روى آب سازند . - و .\r\n( 2 ) . ق : هزارسيب ؛ ش : هزار سب .\r\n( 3 ) . م : اتراك را از جان .\r\n","page_name":" 2287 ","page_number":67},
  {"content":"\r\n\r\nابو منصور در شيراز فوت شد . به واسطهء شيوع اين خبر ، مردم بسيار پريشان‌حال شده جمعى كثير از هزار اسب جدا شده قصد اردوى ملك رحيم كردند . ملك رحيم بر اين حال اطلاع يافته جمعى كثير از دلاوران لشكر خود را جدا كرده به جانب بلدهء رامهرمز ، كه سپاه هزار اسب در آنجا افساد بسيار مىكردند ، فرستاد . چون سپاه ملك رحيم به آن حوالى رسيدند مردم هزار اسب متوجّه جنگ شده در مقام كارزار درآمدند . امّا چون ادبار ايشان را به واسطهء كثرت ظلم و بىدادگرى فروگرفته بود ، اكثرى از ايشان به قتل رسيدند و جمعى معدود منكوب و مغلوب روى به هزيمت آورده متفرّق شدند . شهر رامهرمز را نيز سپاه ملك رحيم به تصرّف درآوردند و نوّاب و عمّال خود را نصب نموده در ماه ربيع الاوّل اين سال مراجعت نمودند .\r\nدر اثناى اين حال از قبل كوتوال قلعهء اصطخر ، ابو نصر بن خسرو ، به واسطهء آنكه هزار اسب دو برادر او را به امر ابو منصور گرفته بعد از ايذا و اهانت بسيار در بند داشت ، كس پيش ملك رحيم فرستاده التماس نمود كه : اگر امير يكى از برادران خود را به اين قلعه فرستد ، ما نيز قلعه را به او مىسپاريم و متعهّد اين مىشويم كه تمامى قلاع فارس را جهت ايشان مسخّر سازيم .\r\nچون ملك رحيم اين خبر را شنيد فى الحال برادر خود ، ابو سعد « 1 » ، را با لشكرى انبوه روانهء اصطخر گردانيد . چون ابو سعد به موضع دولت‌آباد « 2 » رسيد ، اكثر سپاه از ديالمه و ترك ، كه از پيش ابو منصور آزرده‌خاطر بودند ، از شيراز به استقبال ابو سعد شتافته به او ملحقّ شدند . و ابو سعد از دولت‌آباد كوچ كرده با لشكر و حشم بسيار از عرب و كرد به پاى قلعهء اصطخر آمد و ابو نصر بن خسرو فى الحال از قلعه بيرون آمده با ابو سعد [ 270 ب 
  ] ملاقات نمود و او را به بالاى قلعه برده تمامى مردم او را محل اقامت داد و خدمتهاى شايسته نسبت به او به ظهور رسيد .\r\nچون ابو سعد بر قلعهء اصطخر ، كه از مشاهير قلاع ولايت فارس بلكه مدار غلبهء آن مملكت است ، استيلا يافت ، مستحفظان قلاع ديگر همه اطاعت نموده كليدهاى قلاع را پيش ابو سعد فرستاده قلعه‌ها را حوالهء او نمودند . و ابو سعد چون خاطر از ممر قلاع مطمئن ساخت فى الحال متوجّه شيراز شد ؛ چه ، شيراز بىصاحب بود و ابو منصور فولادستون ارجان مىبود .\r\nالقصّه ، چون ابو منصور فولادستون بر اين قضايا اطلاع يافت به اتّفاق هزار اسب و منصور بن حسين اسدى روى به اهواز نهاده دفع ملك رحيم را وجهه همّت خود ساخت . اتّفاقا ، بعد از تلاقى فريقين ، چون ملك رحيم اكثر سپاه خود را همراه برادر خود ابو سعد فرستاده بود و خود با جمعى معدود طاقت مقاومت ايشان نياورده از اهواز به جانب واسط رفت . و ابو منصور از آنجا مراجعت نموده عنان عزيمت به صوب شيراز و دفع برادرش ابو سعد منعطف داشت .\r\n\r\n\r\n","description":"","footnote":"\r\n( 1 ) . ق : ابو سعيد .\r\n( 2 ) . هر سه نسخه : دولتانا .\r\n","page_name":" 2288 ","page_number":68},
  {"content":"\r\n\r\nابو سعد از توجّه او خبر يافته در مقام استعداد محاربه و مقاتله شده از شيراز به استقبال او بيرون شتافت . ميانهء هردو برادر جنگ عظيمى روى نمود . آخر الأمر ، نسيم نصرت و ظفر بر پرچم علم ابو سعد وزيد و ابو منصور گريخته پناه به قلعهء مهندر « 1 » آورد . بار ديگر مكرّر ميانهء ايشان محاربات واقع شد . اتّفاقا ، در جميع مراتب ابو سعد غالب بود . آخر الأمر ، چون ابو منصور ديد كه به هيچ‌وجه بر ابو سعد غلبه نمىتواند كرد و در هر نوبت خلقى بسيار از سپاه او ضايع و هلاك مىگشت ، دانست كه تا طالع او در هبوط است جدّ و سعى فايده نخواهد داد .\r\nبالضّروره ترك جنگ و جدال نموده در قلعهء مهندر فرونشست و چندگاه در آن قلعه مىبود تا آنكه آخر الأمر ، باز به ولايت فارس [ راه 
  ] « 2 » پيدا كرد ؛ چنانچه عن‌قريب مذكور خواهد شد .\r\nان شاء اللّه تعالى .\r\nو از جمله وقايع اين سال آنكه در ماه شعبان اين سال قبيلهء بنى قره و المستنصر باللّه علوى به واسطهء امير ساختن مقرّب « 3 » نام شخصى بر ايشان ، اظهار تمرّد و عصيان نموده در موضع حيره مقابل مصر جمعيّت كردند و مستنصر لشكرى انبوه به دفع ايشان فرستاد . اتّفاقا مستنصر بعد از مجادله و مقاتلهء بسيار ، طاقت مقاومت نياورده روى به هزيمت نهادند . بنى قره به واسطهء آن غلبه مغرور شده دست تعدّى و نهب دراز كردند و مستنصر درصدد قلع و قمع ايشان شده مصلحت چنان ديد كه اين جماعت از يك قبيله‌اند و بر سر يكديگر كشته مىشوند ، دفع ايشان را قبيله‌اى ديگر بايد كه از روى غيرت در مقام محاربه و مقاتلهء ايشان ثبات قدم ورزيده از عار فرار مجتنب باشند ، و الّا اين لشكرهاى متفرّقه هرچند اضعاف مضاعف ايشان باشند از مقاومت ايشان عاجز خواهند بود ؛ چه ، از لشكر متفرّقه كشتن يكى موجب الم ديگرى نمىشود ، بلكه آن ديگرى را چون نظر بر كشته افتد در مقام نجات خود درآمده البته راه گريز پيش مىگيرد . لهذا حكما گفته‌اند كه : تا در ميان آزاد لشكر ، اتّحاد به جايى نرسد كه تمامى آن مردم را يك كس تعقّل توان نمود ، ظفر آن لشكر بر دشمن از جملهء محالات است . و يقين است كه هيچ اتّحاد برتر از اتّحاد قرابت نيست .\r\nالقصّه ، مستنصر ، قبايل عرب از بنى طىء و بنى كلب و بنى اسد و غير ايشان را جمع كرده دفع بنى قره را به ايشان حواله فرمود . و چون بنى قره بر حقيقت حال اطلاع يافتند از حيره برخاسته متوجّه بحيره شدند و اكثر اين قبايل جمعيت نموده هر يكى از اينها به طرفى از اطراف متوجّه جنگ بنى قره گشتند . در ماه ذيقعدهء ميانهء بنى قره و آن قبايل محاربه‌اى عظيم واقع شد و خلقى بىشمار از بنى قره به قتل رسيد و بقيّة السّيف هزيمت يافته در جبال متفرّق\r\n\r\n\r\n","description":"","footnote":"\r\n( 1 ) . الكامل : بهند .\r\n( 2 ) . افزودگى ميان دو قلاب از ويراستار است .\r\n( 3 ) . م ، ق : قرب .\r\n","page_name":" 2289 ","page_number":69},
  {"content":"\r\n\r\nگشتند و خاطر المستنصر باللّه علوى از ممر آن طايفه ، كه هميشه به كثرت و قوّت خود مغرور بوده پاى از دايرهء اطاعت و انقياد او بيرون مىنهادند ، جمع شدند .\r\nو از جمله وقايع اين سال آنكه در ماه رمضان زعيم الدّوله ابو كامل تركة بن مقلّد ، كه از موصل به قصد تسخير بعضى از ولايات ملك رحيم بيرون آمده متوجّه آن صوب بود ، در تكريت به واسطهء عود جراحتى كه در جنگ تركمانان سلجوقيّه به او رسيده بود وفات يافت و به موضعى كه در تكريت به « مشهد خضر » اشتهار دارد مدفون گشت . بعد از فوت او امرا و اعيان دولت پيش قرواش كس فرستاده او را به حكومت طلبيدند . چون قرواش متوجّه امور سلطنت ديار بكر شد برادرزادهء او ، قريش بن بدران ، با او در مقام منازعت و مخاصمت درآمده دست او را از آن ولايت كوتاه گردانيده خود در حكومت آن ديار مستقل گشت و خدمت عمّش قرواش را با اهل و عيال او گرفته در قلعهء جراحيّه از اعمال موصل محافظت نمود .\r\nو از جمله وقايع اين سال آنكه در هفتم شهر صفر وقت نماز عصر ، كوكبى ظاهر شد كه نورش بر نور جميع كواكب غالب بود و دو گز يا زياده دنبالهء آن كوكب مىنمود و سير بطئى « 1 » از وى ظاهر مىشد . آخر الأمر ، بعد از چند روز بر طرف شد .\r\nو در اين سال ، در ولايت ارجان و اهواز آنچنان زلزله واقع شد كه اكثر عمارات و مدارس و مساجد آن ولايت روى به انهدام نهاد . و در همين سال ، القائم بامر اللّه عباسى به طريق معتاد آبا و اجداد خود كه در وقت غلبهء علويهء مصر شروع در طعن و عدم صحّت ايشان مىكرده در اين باب سجلات را به خطوط علما و قضاة بلاد خود مىرسانيدند نيز سجلات را در طعن نسب المستنصر باللّه كه بر اكثر بلادى كه در تصرّف عباسيّه بودند استيلا يافته و روزبه‌روز ادبار دولت او در ترقّى و تزايد مىنمود ، به خطوط و توقيعات علما و قضاة بغداد مستجل گردانيد . و اين از جمله تدبيرات منكوسهء « 2 » ايشان بود ؛ چه ، اگر خلايق اطاعت ايشان به واسطهء سيادت مىكردند بايستى كه اطاعت عباسيّه و غير آن مطلقا نمىكردند .\r\n\r\n\r\n","description":"","footnote":"\r\n( 1 ) . بطئى : كند . - و .\r\n( 2 ) . منكوسه : نگون‌سار ، سرنگون . - و .\r\n","page_name":" 2290 ","page_number":70},
  {"content":"\r\n\r\n\r\nذكر وقايع سال چهار صد و سى و پنجم از رحلت خير البشر\r\nدر اين سال ، جماعتى از علماى معتزله در مجلس طغرل بيگ چيزى چند از مسائلى كه ابو الحسن اشعرى بر آن رفته و عقول سليمه از قبول آن ابا و امتناع مىنمودند ، مثل تجويز او ديدن بويها و طعمها را و تجويز نمودن آن را كه كورى در اندلس تواند بود كه پشّه‌اى كه در چين است به باصرهء معدوم احساس نمايد و امثال آن بسيارى از مسائل نقل كرده ، مزاج طغرل بيگ سلجوقى را از وى به نوعى منحرف ساختند كه طغرل بيگ امر به بيعت او نمود « 1 » . و چون اين امر اشتهار گرفت ، جمعى از علماى اشعريّه اتّفاق نموده درصدد تكفير مخالفين خود درآمده در اين باب رسائل و كتب تصنيف كردند . از جمله علماى اشعريّه ، ابو القاسم عبد الكريم بن هوازن قشيرى رساله‌اى مسمّى به شكايت اهل ألسنه در اين باب نوشته و در باب تكفير غير اشعريّه مبالغه نمود « 2 » .\r\nو چون طغرل بيگ ، او را طلب داشته از حقيقت اقوالى كه از اشعرى نقل مىنمودند استفسار نمود ، او با وجود شهرت و شيوع آن مسائل در كتب آن طايفه ، پردهء وقاحت بر روى كشيده انكار مطلق نمود . و جمعى ديگر در مقام تأويل كه به مقتضاى و لن يصلح العطّار ما\r\n\r\n\r\n","description":"","footnote":"\r\n( 1 ) . اندكى پس از تسلّط طغرل سلجوقى بر نيشابور ، مقرّر گرديد كه بر منابر خراسان هنگام خواندن خطبه ، شيعيان را لعن كنند . به دنبال اين دستور ، عميد الملك ابو نصر كندرى ، وزير طغرل بيگ كه حنفى سرسختى بود ، لعن اشاعره را نيز كه تمايل به پيروى از فقه شيعه داشتند ، بر آن افزود ؛ - تاريخ ايران ، پژوهش دانشگاه كيمبريج ، ج 5 ، ص 52 ؛ امّا بنا به تصريح بندارى ، كندرى بعدها از افراط در جانبدارى مذهب حنفى دورى جست و درصدد بود تا ميان حنفيان و شافعيان را آشتى دهد ؛ - زبدة النصر ، ترجمهء فارسى ، ص 36 .\r\n( 2 ) . از ديگر علماى اشعريّه ، ابو المعالى جوينى نيز همراه قشيرى از ترس طغرل بيگ به حجاز گريختند ؛ - تاريخ ايران ، پژوهش دانشگاه كيمبريج ، ج 5 ، ص 52 .\r\n","page_name":" 2291 ","page_number":71},
  {"content":"\r\n\r\nافسده الدّهر « 1 » ، بناى فاسد بر فاسد بود ، آمده سخنان آن بزرگوار را محملهاى بعيده كه ايراد آن لايق اين تأليف نيست و در كتب مبسوط ايشان مذكور و مسطور است ، پيدا مىكردند .\r\nالقصّه ، چون مباحثه و مخاصمه ميانهء علماى مذاهب به طول انجاميد و مقتداى زمرهء اشاعره در آن وقت ابو القاسم عبد الكريم بن هوازن قشيرى بود و او اصل اين سخنان و امثال آن به اشعرى ، افترا و بهتان مىدانست . اشعرى از جهت قطع مخاصمت و منازعت روى به ابو القاسم مذكور آورده كه : ما امر به لعن اشعرى كه صاحب اين اعتقادات است كرده‌ايم . و چون ابو الحسن اشعرى كه مقتداى شماست از اين سخنان مبرّا و منزّه است ، آنچه مردم از طعن و لعن به او مىكنند به او نسبت نخواهد داشت .\r\nو از جمله وقايع اين سال آنكه ، ابو منصور فولادستون بن الملك ابو كاليجار از قلعهء مهندر بيرون آمده متوجّه شيراز شد و برادر ابو سعد را منكوب ساخته بر شيراز و نواحى آن استيلا يافت . ابو سعد باز به جانب بغداد رفت و ابو منصور در تمامى بلاد فارس رؤوس منابر را به اسم طغرل بيگ مزيّن گردانيد .\r\nو از جمله وقايع اين سال آنكه ارسلان ترك مشهور به بساسيرى « 2 » ، لشكر [ 271 الف 
  ] جمع آورده از بغداد بر سر بعضى از احشام اكراد و قبايل عرب ، كه در آن حدود سر از اطاعت و انقياد حكّام عرق عرب پيچيده به‌طور و ارادهء خود مىبودند ، رفته اموال ايشان را نهب و تاراج نموده جمعى كثير از ايشان را به قتل رسانيد .\r\nو از جمله وقايع اين سال آنكه ، ملك رحيم ولايت بصره را از دست برادر خود ابو على انتزاع نموده به بساسيرى تفويض نمود . تفصيل اين مجمل آن است كه در سال سابق ، خبر به ملك رحيم رسيد كه ابو على كه از قبل او والى ولايت بصره است در مقام تمرّد و عصيان شده ارادهء تغلّب و تسلّط دارد . بنابراين ، ملك رحيم وزير خود را با بساسيرى از راه دريا متوجّه آن صوب گردانيده خود با لشكرى انبوه از راه خشكى عازم آن صوب شد .\r\nچون ابو على از توجّه لشكر خبر يافت او نيز استعداد حرب كرده به استقبال ايشان شتافت .\r\nآخر الأمر ، بعد از محاربات متعدّده بصريان طاقت مقاومت نياورده روى به گريز نهادند و ابو على با جمعى معدود پناه به قلعه‌اى ، كه در كنار دريا بود ، برده در آنجا متحصّن گشت .\r\n\r\n\r\n","description":"","footnote":"\r\n( 1 ) . آنچه را روزگار تباه كرده باشد هيچ عطارى اصلاح نتواند . منظور آن است چيزى كه بر اثر گذشت زمان گنديده باشد ؛ هيچ دارويى نمىتوان بوى بد را از آن دور كرد . - و .\r\n( 2 ) . به طورى كه قبلا نيز گفته شد ارسلان ترك در ابتدا مملوك مردى از اهالى فساى فارس بود و به همين جهت به « فساسيرى » يا « بساسيرى » شهرت يافت . بعد به حلقهء غلامان بهاء الدّوله پيوست و « ملك المظفر » لقب يافت و در نزد خليفه ، القائم بامر اللّه ، تا آنجا عزيز شد كه در منابر عراق نام او را در خطبه مىآوردند .\r\n","page_name":" 2292 ","page_number":72},
  {"content":"\r\n\r\nملك رحيم ولايت بصره مستخلص گردانيده عنان عزيمت به صوب آن قلعه منعطف گردانيد .\r\nابو على از توجّه او خبر يافته از آن قلعه به جانب عبادان رفت و از عبادان به كشتى نشسته به مهروز آمد و از آنجا قصد ملازمت طغرل بيگ كرده در اصفهان به خدمت ايشان رسيد .\r\nطغرل بيگ مقدم ابو على را غنيمت دانسته در اعزاز و اكرام او كمال اهتمام فرمود و مبلغى گرانمند از نقد و جنس به طريق اقامت از براى او فرستاده دخترى از اقرباى خود در سلك ازدواج او منسلك گردانيد و جريادقان را با دو قلعهء ديگر ، كه در آن نواحى بود ، به او ارزانى داشت . امّا ملك رحيم ، بعد از تسخير ولايت بصره و تفويض آن به بساسيرى عنان عزيمت به جانب ارجان منعطف داشته جمعى را كه ابو منصور فولادستون پيش طغرل بيگ برده لشكرى از وى گرفته بودند و الحال در ارجان مىبودند گوشمال بر اصل داده بعضى را به سياست رسانيد و جمعى را اخراج كرد و ارجان را باز به تصرّف خود درآورد .\r\n\r\n","description":"","footnote":"","page_name":" 2293 ","page_number":73},
  {"content":"\r\n . \r\n","description":"","footnote":"","page_name":" 2294 ","page_number":74},
  {"content":"\r\n\r\n\r\nذكر وقايع سال چهار صد و سى و ششم از رحلت خير البشر\r\nدر اين سال ، طغرل بيگ به عزم غزو بلاد روم متوجّه آن صوب گشت . در اثناى رفتن به آن ولايت چون آذربايجان « 1 » در ممر او بود ، اوّلا ، به آسانى فتح آن ولايت كرده نوّاب و عمّال خود را در آنجا نصب فرموده متوجّه بلاد روم گشت « 2 » . چون به آن ولايت درآمد فتوحات بسيار ، او را روى نمود و غنايم بىشمار به دست آورد و چندان اسير از روم آوردند كه از حيّز حساب و شمار بيرون بود . بعد از مراجعت اواخر اين سال در ولايت آذربايجان رحل اقامت انداخته مدّتى به شكار اشتغال داشت . و در اين سال ، قريش بن بدران ولايت انبار و موصل را گرفته خطبه به اسم سلطان طغرل بيگ خوانده و نوّاب و عمّال ، بساسيرى را از آن ولايت بيرون كرد . و در اين سال ، ميانهء بساسيرى و خليفه ، القائم باللّه ، نفرتى و وحشتى ظاهر شد ، امّا آخر الأمر ، خليفه در مقام ملايمت درآمده كسان پيش بساسيرى فرستاده خاطر او را به دست آورد و بساسيرى بنى خفاجه را جمع كرده متوجّه انبار شد و آن بلده را از دست گماشتگان فريش بن بدران انتزاع نموده اكثر عمارات آن شهر را خراب كرد و به نوعى در آن باب اهتمام كرد كه بعد از انهدام و شكستن امر مىكرد كه آتش مىزدند تا اثرى از آثار آن باقى نمىماند .\r\nو چون بساسيرى ، از آن سفر مراجعت نمود خليفه پيش او فرستاد كه به « بيت النوبه » ، كه خلفاى\r\n\r\n\r\n","description":"","footnote":"\r\n( 1 ) . در اين زمان ، امارت تبريز در دست ابو منصور و هسودان بن مملان [ - محمّد 
  ] روادى ( 410 - 460 ق ) بود . اين ابو منصور ممدوح قطران تبريزى بوده است . در اين باب ؛ - كسروى ، شهرياران گمنام ، ج 2 ، ص 160 - 225 ؛ مينورسكى ، تاريخ قفقاز ، ص 162 - 164 .\r\n( 2 ) . طغرل بيگ در مسير رسيدن به بلاد روم ، پس از فتح تبريز بدون جنگ ، علاوه بر گشودن گنجه ، تختگاه شداديان ، تمامى امراى كوچك شرق ماوراء النهر قفقاز را تحت فرمان خود درآورد ؛ - كسروى ، منبع پيشين 211 - 215 ؛ مينورسكى ، تاريخ شروان و دربند . . . ، ص 33 و 65 .\r\n","page_name":" 2295 ","page_number":75},
  {"content":"\r\n\r\nعباسيّه در آن موضع حكّام را خلعت مىدادند ، درآيد تا جهت او خلعت فرستاده شود .\r\nبساسيرى از اين طرف دجله به مقابل آن خانه آمده مراسم تعظيم به جاى آورده بازگشت و از آب نگذشت و به آن خانه نرفت . و اين معنى موجب ازدياد مواد وحشت گرديد . تا آنكه ، مهمّ به جايى رسيد كه بساسيرى گريخته به جانب رحبه رفت ؛ چنانچه در احوال سال آينده مذكور خواهد شد . ان شاء اللّه تعالى\r\n\r\n","description":"","footnote":"","page_name":" 2296 ","page_number":76},
  {"content":"\r\n\r\n\r\nذكر وقايع سال چهار صد و سى و هفتم از رحلت خير البشر\r\nو در سال چهار صد و سى و هفتم از رحلت خير البشر ، عليه و آله التّحيّة من الملك الأكبر ، وحشت و عداوت ميانهء خليفه ، القائم بامر اللّه عباسى ، و ميانهء ارسلان بساسيرى به مرتبه‌اى رسيد كه جماعتى كه بر قول ايشان اعماد مىبايستى كرد پيش خليفه آمده گواهى دادند كه : به واسطهء اعتقادى كه به مذهب خلفاى علويهء مصر دارد مىخواهد كه عراق عرب نيز متصرّف ايشان آيد و عن‌قريب است كه او در اين ولايت اظهار شعار دولت فاطميّه و علويه كرده خطبه و سكّه به نام ايشان خواهد فرمود « 1 » .\r\nو چون خليفه بر اين حال اطلاع يافت و شوكت و عظمت بساسيرى را ، كه در ولايت عراق به جايى رسيده بود كه در جميع بلاد نام او را بعد از اسم خليفه بر رؤوس منابر مىخواندند ، مع هذا ، او در جميع امور ملكى رجوع به خليفه نمىكرد و خليفه در جزويات مهمّات بىمشورت و صلاحديد او اقدام نمىتوانست نمود و در باب دفع غائلهء او متحيّر و متفكّر شد ؛ چه ، ديالمه به واسطهء ضعف دولت و اواخر ايّام حكومت و اختلاف ميانهء آنها ، از دفع او عاجز بودند و بر تقدير قدرت ايشان بر دفع بساسيرى اتّحاد در مذهب مانع بود از قلع و قمع او .\r\nبنابراين ، خليفه مضطر شده مكتوبى به طغرل بيگ سلجوقى نوشته او را به بغداد طلب داشت .\r\nطغرل بيگ بعد از اطلاع بر مضمون مكتوب خليفه ، فى الحال متوجّه آن صوب گشته در اوايل شهر رمضان به نواحى بغداد رسيد و جميع امرا و وزرا و حجّاب و اعيان و سادات و\r\n\r\n\r\n","description":"","footnote":"\r\n( 1 ) . در رأس اين جماعت ، ابن مسلمه وزير خليفه بود كه بساسيرى را متّهم مىكرد كه با المستنصر ، خليفهء فاطمى مصر ( 427 - 487 ق ) و رقيب خطرناك عباسيان ، در تماس است .\r\n","page_name":" 2297 ","page_number":77},
  {"content":"\r\n\r\nعلما به استقبال او بيرون آمده با وى ملاقات نمودند . طغرل بيگ با ابهّت و شوكت هرچه تمام‌تر به بغداد درآمده در جانب شرقى شهر فرود آمد « 1 » . و در جمعهء اوّل ، در بغداد بعد از ذكر القاب خليفه طغرل بيگ را ذكر كردند و بعد از آن ملك رحيم را نام بردند و در آخر همين رمضان اسم ملك رحيم را از خطبه قطع نمودند و او را دستگير نموده به قلعه شيراز « 2 » فرستادند . اواخر ملوك بويه بود در عراق عرب . و مدّت حكومت او در بغداد شش سال و دو ماه بود « 3 » .\r\nبعد از گرفتن ملك رحيم ، طغرل بيگ به دار الاماره درآمده امراى او در خانه‌هاى ديالمه و اتراك آنجايى فرود آمده هر يكى منزلى مناسب را متصرّف شدند و به‌واسطهء مهمّات ، ميانهء اتراك و عامّهء خلايق جنگى عظيم شد كه آخر كار به آنجا رسيد كه جانب شرقى بغداد تمامى به تاراج رفت . و اين فتنه‌اى عظيم بود كه در بغداد روى نمود . و امّا ارسلان بساسيرى چون ديد كه طغرل بيگ به بغداد درآمد و او را بىتوسّل به پادشاهى ذىشوكت ، كه مردم اطاعت او را از جمله واجبات دانند و مخالفت او مستلزم شقاوت ، مقاومت او ممكن نيست ، بالضّروره ملازمت المستنصر باللّه علوى را وجههء همّت خود ساخته از عراق عرب متوجّه ديار مصر شد و به رحبه رفته توقّف نمود و عريضه‌اى به خدمت المستنصر باللّه فرستاده اظهار اخلاص و يكجهتى قديم كرد و اظهار اين معنى نمود كه : اگر از حضرت خلافت امدادى شود عراق عرب را در حوزهء تصرّف اولياى دولت قاهرهء ايشان آوردن به اسهل وجه ميسر است . چون فرستادهء بساسيرى به ملازمت المستنصر باللّه رسيده عريضه را به موقف عرض رسانيد ، المستنصر با او تلطّف بسيار كرده منشور ايالت ولايت رحبه با خلعتى فاخر و نيابت از قبل خود به بساسيرى فرستاده وعدهء امداد و اعانت نموده او را بر تسخير ولايت عباسيّه تحريض و ترغيب بليغ فرمود .\r\nو در اين سال ، دخيرة الدّين ابو العباس محمّد بن القائم بامر اللّه ، كه وليعهد او بود ، از دار فنا به دار بقا رحلت فرمود . بر فوت او در بغداد عزا و مصيبت عام شد ؛ چنانچه رئيس الرؤسا در مجلس تعزيت نشسته امرا و اعيان را به جامه پاره كردن و دستار از سر انداختن مكلّف گردانيد و سه روز در دار الخلافه به مراسم تعزيت قيام نمودند .\r\n\r\n\r\n","description":"","footnote":"\r\n( 1 ) . از اين تاريخ به مدّت سيزده ماه طغرل بىآنكه با خليفه ديدار كند در بغداد ماند ، و در اين مدّت تمامى ارتباط ميان وى و خليفه از طريق وزراى طرفين بود ؛ - تاريخ ايران ، پژوهش دانشگاه كيمبريج ، ج 5 ، ص 53 .\r\n( 2 ) . و به محروسهء رى به قلعهء طبرك فرستاد ؛ - سلجوقنامه ، ص 19 .\r\n( 3 ) . و چهار سال بقيّهء عمرش را در اسارت و حبس سلجوقيّان به سر برد ، و بدين‌ترتيب دولت ديلميان در عراق پس از بالغ بر يكصد سال برافتاد ، ولى حكومت آل بويه چند سال ديگر در فارس دوام آورد ؛ - بندارى ، زبدة النصره ، ترجمهء فارسى ، ص 12 ؛ مير خواند ، روضة الصّفا ، ج 4 ، ص 105 ؛ تاريخ ايران ، پژوهش دانشگاه كيمبريج ، ج 5 ، ص 52 .\r\n","page_name":" 2298 ","page_number":78},
  {"content":"\r\n\r\nو در اين سال ، ابو كامل علىّ بن محمّد بن الصلهنجى « 1 » ، كه از عظماى امراى علويه بود ، ولايت يمن را از دست عباسيّه انتزاع نموده در تمامى آن بلاد شعار علويّه را ظاهر ساخت و خطبه و سكّه به نام المستنصر باللّه گردانيد .\r\nو در اين سال ، در مكّهء معظّمه ، ازادها اللّه شرفا و تعظيما « 2 » ، آنچنان قحطى و گرانى پيدا شد كه اكثر غربا از آنجا متفرّق شدند و ساكنان آنجايى چون قدرت رحل و ترحال نداشتند بر الم جوع و گرسنگى مصابرت مىنمودند ، و اكثرى از گرسنگى هلاك مىشدند تا آنكه حقّ ، سبحانه و تعالى ، از كمال كرم و فضل خود لشكر ملخى برايشان فرستاد كه كوه و صحرا و معمورهء مكّه پر از ملخ شد . عربان آن را از جمله انعامات الهى و الطاف نامتناهى دانسته جميع ملخات را گرفته ذخيرهء روز كار ساختند و آن سال اوقات به ملخ گذرانيدند « 3 » .\r\nو در تاريخ ابن كثير شامى مسطور است كه در اين سال ، از محدّثين مشهور علىّ بن حسن بن علىّ بن محمّد التنوخى كه نزد حكّام اعتبارى [ 271 ب 
  ] تمام داشت و مدّتى مديد قضاى مداين به او تعلّق داشت ، در سن هشتاد و دو سالگى وفات يافت . وى صدوق و متّقى بود ؛ غايتش آنكه ميل به رفض « 4 » داشت . و عجب از ديانت ابن كثير كه شخصى متّهم به اينچنين عيب را صدوق و متّقى گفته .\r\n\r\n\r\n","description":"","footnote":"\r\n( 1 ) . ق : صهلجى ؛ الكامل : صليحى .\r\n( 2 ) . خداوند شرف و عظمت آن را افزون گرداناد . - و .\r\n( 3 ) . ابن أثير دربارهء علّت قحطى و گرانى در مكّه مىنويسد : « عدم نيضان [ ؟ 
  ] نيز بر معمول همه‌ساله بود ، و طعامى از آنجا [ مصر 
  ] حمل به مكّه نشده بود . » ؛ - ترجمهء الكامل ، ج 16 ، ص 318 .\r\n( 4 ) . رفض : خروج از دين ، لقبى طعنه‌آميز كه اهل سنت درباره شيعه به كار مىبردند . - و .\r\n","page_name":" 2299 ","page_number":79},
  {"content":"\r\n . \r\n","description":"","footnote":"","page_name":" 2300 ","page_number":80},
  {"content":"\r\n\r\n\r\nذكر وقايع سال چهار صد و سى و هشتم از رحلت خير البشر\r\nو در سال چهار صد و سى و هشتم از رحلت خير البشر ، عليه و آله التّحيّة من الملك الأكبر ، در روز پنجشنبه بيست و دويم ماه محرّم خليفه ، القائم بامر اللّه ، خديجه بانو ، دختر طغرل بيگ سلجوقى ، را به عقد خود درآورد . و بعضى از مورّخين بر آن‌اند كه اين خديجه بانو ، كه خليفه او را در عقد خود درآورد ، زن برادر طغرل بيگ بود « 1 » . و اين خديجه بانو ، مشهور به « ارسلان خاتون » است . خليفهء عباسى از براى حرمت طغرل بيگ خود در مجلس عقد حاضر شده به نفس خود ايجاب وكيل ارسلان خاتون را قبول فرموده و مبلغ صد هزار دينار ، صداق مقرّر شد . و در مجلس ايجاب پسر طغرل بيگ و عميد الملك كندرى « 2 » و نقيب علويين ابن مرتضى علم الهدى و نقيب هاشميّين و قاضى القضاة ماوردى و رئيس الرؤسا ابن « 3 » مسلمه ، كه خطبه را او خواند ، حاضر بودند .\r\nو در ماه شعبان اين سال ، رئيس الرؤسا ابن مسلمه به امر خليفه پيش طغرل بيگ رفته از زبان خليفه كريمهء  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها  « 4 » خواند و تفسير آن را خاطرنشان خليفه كرد ، يعنى : حقّ ، سبحانه و تعالى ، امر مىكند شما را اى امّت محمّد ، كه امانات را به اهل خود\r\n\r\n\r\n","description":"","footnote":"\r\n( 1 ) . مرحوم عباس اقبال نيز بر عروسى خليفه با دختر داود ، يعنى خواهر الب‌ارسلان و برادرزادهء طغرل بيگ ، تصريح دارد ؛ - تاريخ مفصل ايران ، ص 318 .\r\n( 2 ) . ابو نصر منصور بن محمّد عميد الملك كندرى ( تولّدش در 415 ، قتلش در ذيحجّه 456 ، و وزارتش در عهد طغرل از 448 تا 445 ق ) ، كه بنابه تصريح هندوشاه نخجوانى از قبيلهء جراحيان شيبانى بوده است كه در هرات مقيم بوده‌اند ، ولى او به سال 415 هجرى در قريهء كندر از مضافات نيشابور متولّد شده است ؛ - تجارب السّلف ، ص 261 .\r\n( 3 ) . مراد ، ابو القاسم علىّ بن الحسين بن مسلمة وزير القائم بامر اللّه است نه ابو عبد اللّه حسين بن علىّ ميكال ملقّب به « رئيس الرؤسا » وزير طغرل بيگ .\r\n( 4 ) . نساء ، 58 .\r\n","page_name":" 2301 ","page_number":81},
  {"content":"\r\n\r\nبرسانيد . و غرض از اين آن بود كه ارسلان خاتون را كه معقودهء خليفه بود به دار الخلافه فرستند .\r\nطغرل بيگ ، چون بر مضمون كلام اطلاع يافت گفت : منّت به جان . پس مادر خليفه ، القائم بامر اللّه ، از براى طلب عروس به منزل طغرل بيگ رفته عروس را همراه خود به منزل پسر خود رسانيد . چون ارسلان خاتون در برابر خليفه سه نوبت زمين ادب بوسيده بايستاد ، خليفه او را پهلوى خود جاى داده صد جامهء ديبا با چندين اوانى طلا بخشيد و مبلغ دوازده هزار دينار از اقطاعات خود هرساله جهت او مقرّر گردانيد .\r\nامّا در تاريخ حافظ ابرو ، آمدن طغرل بيگ را بر اين وجه ايراد نموده كه طغرل بيگ چون هميشه با خليفه ، القائم بامر اللّه ، در مقام تعظيم مىبود ، در اين سال كس پيش خليفه فرستاد كه :\r\nمن عزيمت حجّ بيت اللّه الحرام دارم و مىخواهم كه از راه بغداد بگذرم . و براى خليفه تحف و هداياى پادشاهانه فرستاده اجازت طلبيد و پيغام داد كه : من از راه بغداد آنچنان خواهم گذشت كه به يك من كاه از رهگذر ما هيچ رعيّتى را آسيب نرسد . خليفه چون نظرش بر آن تحف و هدايا افتاد ، رخصت داد كه طغرل بيگ از راه بغداد به حجّ رود . و ملك رحيم در اين وقت در واسط بود . چون خبر به او رسيد كه سلطان طغرل بيگ متوجّه بغداد است ، او پيش از آن به بغداد آمد . و چون بغداديان و اتراك ديالمه به آمدن او راضى نبودند طغرل بيگ وزير خود ابو نصر كندرى را با چند نفر از امرا پيش فرستاده پيغام داد كه : من به حريم دار الخلافه از براى زيارت مىآيم . بايد كه هيچ‌كس از جاى خود حركت نكند ، كه مرا با كسى جنگ و جدل نيست .\r\nو پنجم ماه رمضان به بغداد رسيد ، رئيس الرؤسا كه از جمله ملوك بغداد بود ، پيش او رفت و طغرل بيگ او را بسيار تعظيم و تكريم نمود . و لشكريان طغرل بيگ به بغداد درآمده در بازار به سود او به معامله مشغول شدند و با مردم نيكو زندگانى مىكردند . اتّفاقا ، روز ديگر جماعتى از تركمانان سلجوقيّه در سر راه از يكى از اهالى بغداد كاه مىطلبيد ، و آن شخص زبان او را فهم نكرده فرياد استغاثه برآورد . جماعتى كثير از اوباش بغداد برآمدند و آن تركمانان را بسيار كتك كردند . فتنه و شور برخاست و عامّهء مردم بغداد خيال كردند كه مگر لشكر ملك رحيم و طغرل بيگ با يكديگر جنگ مىكنند . به اين تصوّر ، شروع در بىاندامى كرده در شهر هرجا كه تركمانان را مىديدند . برهنه‌اش مىكردند و جمعى كثير را هلاك ساختند .\r\nچون اين خبر به ملك رحيم رسيد ، به واسطهء خليفه كه در باب طغرل بيگ و رعايت عهد و قولى كه با او كرده بود مبالغهء تمام داشت ، مردم خود را از دست‌درازى منع نمود ؛ و الّا اگر آن روز سپاه ملك رحيم با عامهء اهل بغداد متّفق مىشدند ، تركمانان را بالكليّه مستأصل مىساختند . امّا ملك رحيم سپاه خود را منع بليغ كرده خود به دار الخلافه براى آن آمد كه خليفه داند كه : ما در اين فتنه دخل نداريم .\r\n\r\n","description":"","footnote":"","page_name":" 2302 ","page_number":82},
  {"content":"\r\n\r\nالقصّه ، تمامى اهل بغداد دست به قتل و غارت تركمانان ، كه در شهر درآمده بودند ، دراز كردند ، إلّا اهل محلّهء كرخ كه ايشان مطلقا دست تعدّى به تركمانان نرسانيدند ، بلكه هركه به محلهء ايشان مىرسيد او را محافظت مىكردند و انواع خدمات لايقه به ظهور مىرسانيدند .\r\nساير محلات بغداد ، كار به جايى رسانيدند كه بعد از قتل و غارت تركمانانى كه در اندرون شهر بودند دلير شده روى به بيرون شهر نهاده خود را به اردوى طغرل بيگ رسانيده شروع در جنگ كردند . و تركمانان از آنجا مستعدّ شده به حرب ايشان مشغول گشتند . و اگر در اين وقت از جانب ديگر ملك رحيم ، چنانچه بعضى از امراى او مصلحت مىديدند ، بر ايشان مىزد ، از ايشان كسى خلاصى نمىيافت . امّا چون اقبال دولت طغرل بيگ نه آن مرتبه داشت كه كسى ارادهء اين معنى تواند كرد ، ملك رحيم مطلقا دست نجنبانيد . مع هذا طغرل بيگ را اعتقاد آن شد كه اين همه فتنه و فساد به اشارهء ملك رحيم به هم رسيد .\r\nالقصّه ، بعد از محاربه‌اى بسيار و قتل بىشمار از طرفين ، تركمانان غالب آمده جمعى كثير از ديالمهء بغداد را اسير و دستگير نموده بقيّة السّيف به اقبح وجهى روى به شهر آوردند .\r\nتركمانان محلّات بيرون شهر را تمامى غارت كردند و درب يحيى و درب سليم را نيز تاراج نموده به خانهء رئيس الرؤسا ريختند و آن خانه را نيز آنچنان غارت كردند كه چوب در و پنجره را نيز بردند و هركه به ممانعت پيش ايشان مىآمد او را به قتل مىرسانيدند . و از خانهء رئيس الرؤسا بيرون آمده روى به گورخانه‌هاى خلفاى عباسيّه كه اكثر مردم بغداد اموال و نفايس خود را به اعتقاد آنكه آن منازل حظاير عزّت‌اند و هيچ‌كس دست تعدّى به آنجا دراز نمىتواند كرد به آنجا نقل كرده بودند نهاده ، تمامى آن مرارات را بعد از غارت خراب كردند .\r\nو بعد اين همه فتنه و فساد ، طغرل بيگ كس پيش خليفه فرستاده عتاب بسيار كرد و گفت :\r\nاين همه فتنه از ملك رحيم به ظهور رسيد و اگر او خود را داخل و باعث اين فتنه نمىداند بايد كه به حضور من بيايد تا برائت ذمّهء او ظاهر شود ، و الّا يقين است كه اين قضيّه بىاشارت او نبوده .\r\nچون اين پيغام به ملك رحيم رسيد ، بسيار مضطر گشته و خليفه رسل و رسائل در ميان انداخته از طغرل بيگ عذرخواهى نمود و در باب آنكه ، ملك رحيم بىگناه است و در اين قضيّه مطلقا او را و اتباع او را دخل نبوده قسم ياد فرمود . امّا طغرل بيگ با وجود آن تسلّى نمىيافت و در جواب خليفه چنين فرمود كه : تا ملك رحيم به ديدن من نيايد ، صدق اين سخنان بر من ظاهر نمىشود . بنابراين ، ملك رحيم را با كسان خود همراه ساخته پيش طغرل بيگ فرستاد .\r\nچون خدمت ملك رحيم با جمعى از نوكرانش و فرستادهء خليفه به اردوى طغرل بيگ رسيدند ، تركمانان اوّل ، رسول خليفه را غارت كرده اسب و جامه‌هاى او را گرفتند و ملك\r\n\r\n","description":"","footnote":"","page_name":" 2303 ","page_number":83},
  {"content":"\r\n\r\nرحيم را نيز با نوكرانش غارت كردند . و چون اين خبر به طغرل بيگ رسيد فرمود تا ملك رحيم را در حبس نگاهداشته ، و طغيان تركمانان به جايى رسيد كه قريش بن بدران [ عقيلى 
  ] صاحب موصل را ، كه پيش از اين واقعه به مدّتى مديد در سلك ملازمان طغرل بيگ انتظام يافته و در اردوى او مىبود ، نيز با تمامى اعراب و اكرادى كه همراه او بودند برهنه كردند ؛ چنانچه قريش بن بدران برهنه گريخته به خيمهء بدر بن مهلهل رفت . ايشان قاليچه‌اى « 1 » بالاى او انداختند و او را پنهان كردند .\r\nامّا چون اين خبر به طغرل بيگ رسيد ، در ساعت خلعتى نفيس از براى او فرستاده عذرخواهى نموده به منزل خود فرستاد . غرض كه ، تركمانان سلجوقيّه بىداد مىكردند و هر كه را به صورت مردم بغداد مىديدند اگر لطف مىكردند از سر كشتن او مىگذشتند . امّا نهب و غارت را هيچ قانع نبودند . و چون اندك هرج‌ومرج تركمانان تخفيف يافت خليفه كس پيش طغرل بيگ فرستاده پيغام داد كه : عجب از شما كه در اوّل حال بر خلاف آنچه اظهار مىفرمودند از تعظيم حرم دار الخلافه از ايشان به ظهور رسيد و ملك رحيم و اتباع او را ، كه به سخن ما پيش شما آمدند ، گرفتن نيز از مروّت نبود . به‌هرحال ، اگر به اطلاق « 2 » ايشان امر مىفرماييد اينجانب بسيار ممنون خواهد بود ، و الّا دانسته باشيد كه ما نيز از بغداد بيرون مىرويم تا شهر شما را بماند .\r\nطغرل بيگ در جواب خليفه پيغام داد كه : ما به خليفه همچنان اعتقادى كه داشتيم ، داريم ، امّا اين جماعت [ 272 الف 
  ] اتراك و ديالمه در اين مدّت به سر خود گشته‌اند و نخوت حكومت در دماغ ايشان جاى گرفته تا ضابطى و مربّى [ اى 
  ] ايشان را تربيت و ضبط ننمايد به صلاح نخواهند آمد .\r\nالقصّه ، خليفه از جواب طغرل بيگ دانست كه صحبت روى ديگر دارد و مبالغه در اين باب اثرى نخواهد داشت . و طغرل بيگ بعد از گرفتن ملك رحيم و اتباعش درصدد تفحّص و تفتيش اموال أتراك و ديالمهء بغداد شده إقطاعات ايشان را به مردم خود سپرد و پيش نور الدّوله ، كه در حلّه بود ، كس فرستاد كه بساسيرى را از آن حدود اخراج نمايد . بساسيرى قبل از آن به جانب شام رفته بود و از قبل المستنصر باللّه ايالت رحبه يافته ؛ چنانچه قبل از اين قلمى شد .\r\nالقصّه ، طغرل بيگ از ملك رحيم و اتباعش ، مال بسيار حاصل كرد و تركمانان در سواد عراق عرب منتشر شدند . اوّل چيزى كه از رسوم سلاطين ديالمه به سعى رئيس الرؤسا « 3 » كه در\r\n\r\n\r\n","description":"","footnote":"\r\n( 1 ) . م : زيوچه‌اى .\r\n( 2 ) . إطلاق : آزاد كردن . - و .\r\n( 3 ) . رئيس الرؤسا ابو عبد اللّه حسين بن علىّ بن ميكال غزنوى است . وى بعد از ابو القاسم علىّ بن عبد اللّه جوينى وزارت -\r\n","page_name":" 2304 ","page_number":84},
  {"content":"\r\n\r\nباب مذهب تسنّن تعصّب بسيار داشت ، چنانچه عميد الملك كندرى وزير طغرل بيگ در تشيع « 1 » ، تغيير يافته ، كلمهء « حىّ على خير العمل » را كه در زمان ديالمه مقرّبان محلّهء كرخ در بانگ نماز مىگفتند ، الحال چون سلجوقيّه استيلا يافتند رئيس الرؤسا فى الحال فرمود كه علمهاى سياه را بر سر محلهء كرخ نصب فرمودند . و قبل از اين ، در محلهء كرخ علم سبز مىگذاشتند . و حكم فرمود كه به‌جاى « حىّ على خير العمل » در نماز صبح « الصلاة خير من النوم « 2 » » مىگفته باشند .\r\nو ديگر آنكه در جميع مساجد و مشاهد اهل كرخ كه به طلا نوشته بودند : « محمّد و علىّ خير البشر من رضى فقد شكر و من ابى فقد كفر « 3 » » اين عبارت را نيز رئيس الرؤسا فرمود كه از آن موضع دور كردند . و جماعتى از قصّه‌خوانان و مدّاحان را امر فرمود كه به سر كوچه‌هاى محلّهء كرخ فضايل خلفاى ثلاثه ، يعنى ابو بكر و عمر و عثمان ، به آواز بلند ، كه تا آن زمان هرگز كسى در آن محلّه نخوانده بود ، مىخوانده باشند .\r\nالقصّه ، رئيس الرؤسا در مقام استيصال فرقهء شيعهء اثنى عشرى كه از ابتداى زمان دولت ديالمه تا آن زمان در عراق عرب و ساير بلادى كه در تحت تصرّف ديالمه بود استيلا داشت ، درآمد ؛ خصوصا قلع و قمع اهالى محلّهء كرخ كه هميشه بر وى تسلّط داشتند پيشنهاد همّت خود ساخته در آن باب اهتمام و سعى تمام مبذول داشت . امّا چون كرخيان رعايت تركمانان در وقت تهييج فتنه ميانهء بغداديان و تركمانان طغرل بيگ بسيار كرده بودند ، طغرل بيگ را اين معنى خاطرنشان شده بود ، در باب ايذاى ايشان سخن رئيس الرؤسا را نمىشنيد . با وجود آن ، رئيس الرؤسا ، ابو عبد اللّه بن الجلاب را كه از كبار علماى آن طايفه بود و در محلهء كرخ در موضعى كه به « باب الطّاق » اشتهار داشت ، مىبود ، قتل فرمود و شيخ ابو جعفر طوسى گريخته به جانب جزاير رفت . خانهء او را غارت كرده تمامى كتب او را بسوختند .\r\nچنانچه ، در سال قبل از اين ، كه ميانهء اين دو طايفه باز به اغواى رئيس الرؤسا جنگ شده بود ، شدّت را به جايى رسانيده بودند كه از جانبين خلقى بسيار به قتل رسيد ؛ چه ، از ابتداى ماه\r\n\r\n\r\n","description":"","footnote":"\r\n- طغرل سلجوقى را به دست گرفت . بنا به تصريح صاحب دمية القصر وى در عهد عميد الملك كند وى سمت رياست ديوان رسائل و انشاى طغرل را داشته و خود باخرزى ، مؤلّف دميه ، به سمت كاتب رسائل در ديوان او محرّرى مىكرده ؛ - وزارت در عهد سلاطين سلجوقى ، ص 40 .\r\n( 1 ) . مقايسه شود با : بندارى ، زبدة النصر ، ص 30 ( ترجمهء فارسى ، ص 36 ) ؛ تاريخ ايران ، پژوهش دانشگاه كيمبريج ، ج 5 ، ص 52 .\r\n( 2 ) . نماز از خوابيدن بهتر است . - و .\r\n( 3 ) . محمّد ( ص ) و على ( ع ) بهترين آدميان‌اند ، براستى هركه پذيرفت شكرگزارى به جاى آورد و هركه نپذيرفت كفر ورزيد . - و .\r\n","page_name":" 2305 ","page_number":85},
  {"content":"\r\n\r\nصفر تا قريب به نيمهء شهر ربيع الأوّل ، هرروز ميانهء اين دو فرقه محاربه قائم بود تا آنكه ، از قبل اهل سنّت مردى هاشمى به قتل رسيد و او را پهلوى امام حنبل دفن كردند و در عوض انتقام او ، جمعيّت نموده به مشهد امام موسى كاظم ( ع ) و محمّد جواد ( ع ) رفته بعد از نهب و غارت حريم آن معصومين ، آتش در آن مشهد مقدّس انداختند كه تمامى آن روضه سوخت و قبور اكثر بنى بويه و وزراى ايشان كه به اعتقادى كه داشتند در وقت وفات وصيّت مىفرمودند كه ايشان را در آن مشاهد دفن كنند نيز بسوخت ؛ چه ، قبور بنى بويه كه قبر اكثر عباسيّه مثل جعفر بن منصور و محمّد امين بن هارون الرّشيد و مادرش زبيده خاتون نيز در آنجا بسوخت .\r\nو در مقابل ايشان ، عوام شيعه نيز در هرجا كه بر قبرى از قبور ائمه و مقتدايان ايشان دست مىيافتند ، مىسوختند .\r\nالقصّه ، تعصّب عوام هردو طايفه به جايى رسيده بود كه اصلاح آن الى يومنا هذا ممكن و مقدور نيست . نعوذ باللّه من تعصّبات العوام و اعتقاداتهم المهلكه « 1 » .\r\nو در اين سال ، در بغداد قحط و گرانى عظيم پيدا شد و در اثناى قحط ، وبايى پيدا شد كه مردم را فرصت غسل و تكفين موتى نمىشد ، و لهذا اكثر ايشان را بىغسل و كفن دفن مىكردند . و هوا آنچنان كدورت گرفته كه آدمى صحيح و سالم به مجرّد نفس كشيدن از هم مىگذشت . و مگس به مرتبه‌اى رسيده بود كه سطوح و سقوف خانه‌هاى آن ديار تمامى سياه مىنمود و قطعه‌قطعه مگس به طريق ابر سياه در هوا حركت مىكرد . و ابن جوزى در المنتظم آورده كه در اين سال ، گرانى و و با در اكثر بلاد عام شد ؛ چنانچه در مكّه و حجاز و ديار بكر و موصل و بلاد روم و خراسان و بلاد جبال و اكثر اطراف و اكناف عالم ، فساد هوا به مرتبه‌اى رسيده بود كه مانند شربت زهر هلاهل استنشاق آن امان نمىداد ، و لهذا اكثر مردم كه از تعديل هوا و تدبير منازل خود عاجز بودند و بر تقويت اعضاى رئيسه و تبديل مزاج قدرت نداشتند هلاك شدند ؛ چنانچه در مصر سه نفر به عزم دزدى ، خانهء يكى از اغنياى آن بلده را نقب زدند .\r\nاتّفاقا ، هر سه در آنجا بمردند ؛ يكى در سر نقب جانب بيرون خانه ، يكى بر سر ديگر كه در اندرون خانه داشت ، و ثالث بر سر صندوقى كه مىخواست از آنجا چيزى برآرد .\r\nو در المنتظم ابن جوزى مسطور است كه در عشر ثانى ماه جمادى الآخر اين سال ، وقت شام كوكبى دنباله‌دار در بغداد ظاهر شد كه درازى دنبالهء او تخمينا ده گز شرع مىنمود و عرض او يك گز مشاهده مىشد و تا نيمهء ماه رجب همچنان مىنمود . بعد از آن ناپديد گشت .\r\nو در آن وقت جمعى از ثقات كه بر قول ايشان اعتبار بود نقل مىكردند كه در ابتداى\r\n\r\n\r\n","description":"","footnote":"\r\n( 1 ) . پناه بر خداى از تعصبهاى مردم عامى و اعتقادهاى هلاك‌كننده‌شان . - و .\r\n","page_name":" 2306 ","page_number":86},
  {"content":"\r\n\r\nدولت علويّه كه هنوز ايشان بر مصر استيلا نيافته بودند ، در مصر نيز اينچنين كوكب ظاهر شد ، تا آنكه خلفاى علويّه ديار مصر را از عباسيّه انتزاع نمودند . و اين وقت نيز وقت انتقال دولت ديالمه به سلجوقيّه اين كوكب نمودار شد ، و لهذا اعتقاد مردم دانا كه به تجربه و استقرا از ظهور حوادث كبرى كه عبارت از انتقال دولت است از طايفه‌اى كه به واسطهء كفران نعمت الهى ، مستحقّ غضب نامتناهى شده باشند به طايفه‌اى ديگر كه به واسطهء شكرگزارى منعم حقيقى و اطاعت و فرمانبردارى او استعداد و استحقاق پيدا كرده باشند قبل از وقوع آن ، اخبار و انذار مىنمايند آن است كه ظهور اينچنين كوكبى نمىشود ، إلّا در وقت انتقال دولت از قومى به قومى ديگر .\r\nو از جمله وقايع اين سال آنكه بساسيرى به امداد المستنصر باللّه علوى و به اتّفاق نور الدّوله دبيس « 1 » كه او نيز به واسطهء تشيّع و تعصّب در آن ، از سلجوقيّه نفرت فرموده اظهار شعار خلفاى علويّه كرده بود با لشكرى عظيم متوجّه موصل شدند . قريش بن بدران كه صاحب موصل بود و در سلك فرمانبرداران طغرل بيگ منسلك ، با ايشان در مقام محاربه و مقاتله درآمد و قتلمش ، پسرعمّ طغرل بيگ كه جدّ ملوك روم بود ، به اعانت او رفته بعد از تلاقى فريقين و اشتعال نايرهء جدال و قتال نسيم نصرت و ظفر بر پرچم علم بساسيرى وزيد و قريش با قتلمش روى به هزيمت نهاده از پيش بيرون رفتند و بساسيرى موصل را در حوزهء تصرّف خود درآورده خطبه و سكّه به نام المستنصر باللّه خواند .\r\nچون اين خبر ، به سمع طغرل بيگ رسيد استعداد حرب نموده با لشكرى انبوه متوجّه بساسيرى گشت و خليفه كس پيش او فرستاد كه : در اين وقت كه قحط و گرانى به مرتبه‌اى رسيده كه هيچ‌كس مثل آن ياد ندارد ، لشكركشى كردن غير از خرابى لشكر و رعيّت چيزى ديگر عايد ندارد . بنابراين ، مصلحت آن است كه سلطان چند روز توقف فرمايد كه قحط و تنگى بر طرف شود و لشكر و رعيّت قوّتى پيدا كنند و بعد از آن ، موصل گرفتن امرى است در كمال سهولت .\r\nامّا طغرل بيگ سخن خليفه را قبول نكرده با لشكرى عظيم و فيلى كه از مسعود بن محمود گرفته [ بود 
  ] متوجّه آن صوب گشت . سپاه او به هر حدّى كه مىرسيدند تاراج مىكردند و مردم از ستم ايشان پيش خليفه به فرياد رفتند . خليفه كس پيش طغرل بيگ فرستاده از حقيقت حال ظلمى كه بر رعايا مىشد اعلام نمود . طغرل بيگ در جواب خليفه نوشت كه : « اين مقدار لشكر كه به جايى مىرود بىآنكه به مواضعى كه در سر راه ايشان باشند آسيبى به ايشان رسد متصوّر و ممكن نيست . »\r\n\r\n\r\n","description":"","footnote":"\r\n( 1 ) . نام كامل وى نور الدّوله دبيس بن علىّ بن مزيد اسدى است . دبيس برادرزن بساسيرى بود .\r\n","page_name":" 2307 ","page_number":87},
  {"content":"\r\n\r\nاتّفاقا ، در اثناى اين حال شبى طغرل بيگ ، پيغمبر ، صلّى اللّه عليه و آله ، را در خواب ديد و بر وى سلام كرد . آن حضرت روى مبارك خود را از وى گردانيده به آواز بلند فرمود كه : اى طغرل بيگ ، حقّ ، سبحانه و تعالى ، تو را حكومت بلاد و عباد خود ارزانى داشته و تو در مقابل اين نعمت با خلق خدا كه ودايع الهىاند ظلم مىكنى و رفق [ 272 ب 
  ] مرحمت نمىورزى . آيا از قهر و جدال الهى انديشه ندارى ؟ و پندارى كه اين حكومت و سلطنت به زور و بازوى قوم و قبيلهء خود به‌هم رسانيده‌اى ؟\r\nطغرل بيگ از هيبت اين سخن از جاى برجست و وزير خود را طلب داشت و حكم فرمود كه : اگر بعد از اين ، كسى بر رعيّتى به زيادتى جرعه‌اى ستم خواهد كرد ، من عوض آن تو را به سياست بليغ خواهم رسانيد . وزير فى الحال فرمود تا در لشكر طغرل بيگ منادى كردند كه واى بر كسى كه به پر كاهى بر رعيّت ستم كند .\r\nو چون طغرل بيگ به نواحى موصل رسيد بساسيرى چون طاقت مقاومت او نداشت موصل را گذاشته به جانب رحبه رفت . طغرل بيگ آن ولايت را به برادر خود ، ابراهيم ينال ، داده خود متوجّه ديار بكر شد و آن ولايت را در حوزهء تصرّف خود درآورده مراجعت نمود .\r\nو در اين سال ، در مغرب ابتداى دولت ملوك ملثمان بود ، كه اوّل ايشان مردى بود كه او را ابو بكر بن عمر گفتندى و ايشان را ملوك « ملثميّه » به واسطهء آن مىگويند كه عادت آن طايفه آن بود كه مردان روپوشيده مىگشتند و زنان ايشان روى گشاده ، و علماى مغاربه ، علىحدّه تاريخى در احوال ملوك ملثميّه كه مشتمل بر بسى امور غريبه ، كه از ايشان منقول است ، نوشته‌اند ، امّا چون در وقت تأليف اين كتاب آن در نظر نبود و در تواريخى كه در نظر داشت از احوال ايشان چيزى معتدبه ذكر نكرده بودند ، بنابراين ، اين كتاب از تفاصيل احوال آن طايفه خالى مانده .\r\nو در اين سال ، ذخيرة الدّين ، پسر القائم بامر اللّه را از كنيزى كه از وى حامله مانده بود پسرى متولّد شد كه مسمّى به « ابو القاسم المقتدى بامر اللّه » گشت . و چون پدرش وليعهد القائم بامر اللّه بود ، جدّش او را وليعهد خود گردانيد .\r\n\r\n","description":"","footnote":"","page_name":" 2308 ","page_number":88},
  {"content":"\r\n\r\n\r\nذكر وقايع سال چهار صد و سى و نهم از رحلت خير البشر\r\nدر اين سال ، آنچنان قحط و غلا در عالم انتشار يافت كه اكثر مردم بر سر گوشت مردار جنگ كرده كشته مىشدند و چون ميّت نيز كميافت بود بعضى فرزندان خود را مىخوردند . و امتداد قحط و گرانى منجر به و با شد و آنچنان وبايى شامل اطراف و اكناف عالم گشت كه در بخارا ، و العهدة على الرّاوى ، در يك روز هيجده هزار آدمى مردند . همچنين در آذربايجان و اهواز و واسط و كوفه و اكثر عراق عرب در عجم و خراسان آن مقدار مردم مردند كه بازار و كوچهء اين شهرها همه خالى مانده . و و با از كثرت موتى بود و تعفّن آن‌چه ! هيچ‌كس را قدرت دفن كردن كسى نبود ، بلكه از گرسنگى ، مرده‌هاى وبايى را مىخوردند و در ساعت اكل هم چون ماكول مأكول ديگرى مىشد . القصّه ، قهر الهى بر عصاة عباد « 1 » بر مردم چنان ظاهر شد كه مردم آن سال را به طوفان و و با تعبير مىنمودند .\r\nو در تاريخ ابن كثير شامى مسطور است كه در اواخر اين سال ، مكتوبى از بخارا به بغداد رسيد كه مضمونش آن بود كه : از ابتداى ظهور و با در اين بلده و نواحى تا زمان كتابت اين مكتوب عدد كسانى كه به و با از دنيا رفته‌اند به هزار و هزار و ششصد هزار و پنجاه هزار رسيده و هنوز بقيّهء غير محسوسى كه مانده‌اند به همان بلا گرفتارند . نعوذ باللّه من قهر اللّه « 2 » .\r\nو از عجايب وباى آن سال ، آن است كه آدمى صحيح و سالم و نشسته به كارى يا به حرفى مشغول بود كه به يك ناگاه از درد دل مىناليد و يك قطره خون سياه از دهن او بيرون مىآمد و به مجرّد بيرون آمدن آن قطره خون آن كس از هم مىگذشت . و نيز در تاريخ ابن كثير شامى\r\n\r\n\r\n","description":"","footnote":"\r\n( 1 ) . عصاة عباد : بندگان گناهكار . - و .\r\n( 2 ) . پناه بر خدا از خشم خداوند . - و .\r\n","page_name":" 2309 ","page_number":89},
  {"content":"\r\n\r\nمسطور است كه از عجايب حالات اين و با يكى آن بود كه هر خانه كه خمر در آن مىبود هيچ احدى از اهل آن خانه نجات نمىيافت ؛ چنانچه شخصى به خانهء مريضى درآمد كه مدّت هفت روز گذشته بود كه آن بيمار در كشاكش جان كندن افتاده بود و هيچ‌كس به او نمىپرداخت .\r\nچون اين مرد بعد از هفت روز پيش او رفت ، آن بيمار به دست خود اشاره به موضعى كرد . و چون آن شخص ، آن موضع را شكافت سبويى شراب در آنجا يافت . بيمار اشاره كرد كه او را بريز . به مجرّد ريختن آن شراب آن بيمار نيز به عالم بقا و اصل شد .\r\nو شخصى ديگر در مسجد بمرد و از وى مبلغ پنجاه هزار درم كه با خود داشت بماند و هيچ‌كس آن زر را قبول نمىكرد و تصرّف نمىنمود ، تا آنكه بعد از هفت روز كه آن زر همچنان در آن موضع در پهلوى صاحبش افتاده بود چهار كس اتّفاق نموده به قصد تصرّف آن مبلغ به اندرون مسجد رفتند . اتّفاقا ، به مجرّد رسيدن به آن موضع هر چهار نفر پهلوى صاحب زر آنچنان چسبيدند كه هنوز بيدار نمىشوند . و از مشاهير علماى حديث آن زمان ، ابو محمّد عبد الجبّار بن محمّد بود كه هفتصد كس از طلبهء علم هر روز پيش او به قرائت حديث حاضر مىشدند و در اين سال در يك روز آن شيخ با جميع آن طلبه سفر آخرت اختيار كردند ؛ غير از دوازده نفر كه از ايشان به سلامت مانده بودند .\r\nو ابن جوزى در المنتظم آورده كه از جملهء بليّات اين سال ، سواى و با و قحط مذكور ، آن بود كه در روز چهارشنبه بيست و سيّم شهر جمادى الآخر در بغداد آتش افتاد و اكثر محلّات و بازارهاى اين شهر بسوخت ؛ چنانچه بعضى از آنها را كه نام برده يكى قطيعهء « 1 » عيسى ، سوق الطّعام ، سوق الكنس « 2 » ، اصحاب السّقط « 3 » ، باب السّعر « 4 » ، سوق العروس ، سوق العطّارين ، سوق الخاشبين ، سوق الجرارين ، سوق التمارين ، نهر الدجاج ، سويقة غالب ، سوق الصفّارين ، سوق الصبّاغين و غير آن مواضع بسيار كه تعداد آن موجب ملالت سامع مىگردد .\r\nو نيز در تاريخ ابن كثير شامى مسطور است كه چون طغرل بيگ از ديار بكر به جانب بغداد مراجعت نموده به نواحى بغداد رسيد رئيس الرؤسا از جانب خليفه ، القائم بامر اللّه ، خلعتى كه فرجى بود از جوهر نفيسه بافته برداشته به استقبال او شتافت و جميع اعيان و اركان خليفه همراه رئيس الرؤسا به استقبال طغرل بيگ شتافتند . چون رئيس الرؤسا خلعت خليفه را بياورد طغرل بيگ از اسب پياده شده خلعت را پوشيد و روى به جانب بغداد كرده ، چنانچه معتاد آن وقت بود ، و زمين ادب بوسه داده بر اسب سوار شد . و چون به نزديك دار الخلافه رسيد خليفه\r\n\r\n\r\n","description":"","footnote":"\r\n( 1 ) . قطيعه : قطعه‌اى از زمين كه براى امرار معاش به كسى دهند . - و .\r\n( 2 ) . سوق الكنس : بازار رفتگران . - و .\r\n( 3 ) . اصحاب السّقط : خرده‌فروشان . - و .\r\n( 4 ) . سعر : قيمت ، نرخ . - و .\r\n","page_name":" 2310 ","page_number":90},
  {"content":"\r\n\r\nاسب خاصّهء خود را جهت او فرستاده پيغام داد كه : بر اين اسب سوار شده به دار الخلافه درآيد .\r\nالقصّه ، چون در دار الخلافه به مجلس خليفه درآمد خليفه بر كرسى [ اى 
  ] كه طولش هفت ذرع بود به هيئتى مهيب ، برد نبوى بر دوش و قضيب « 1 » آن سرور در دست راست داشت مشاهده نمود . سه نوبت ، زمين ادب را بوسه داده خليفه او را اشاره كرد كه بر كرسى [ اى 
  ] ديگر كه در دست راست كرسى خليفه نهاده بود نشست . چون طغرل بيگ بر آن كرسى نشست ، خليفه شروع در پرسش او كرد و رئيس الرؤسا عبارات عربى خليفه را كه طغرل بيگ از فهميدن آن عاجز بود به زبان فارسى خاطرنشان مىكرد . بعد از پرسش ، خليفه فرمود : بر جميع بلادى كه حقّ ، سبحانه و تعالى ، ولايت آن را به من ارزانى داشته تو را والى مطلق گردانيده به « ملك الشرق و الغرب » ملقّب گردانيدم ، امّا به شرط آنكه پاى از دايرهء عدالت و انصاف بيرون ننهى و از ظلم و غفلت از حال زيردستان خود ، كه به شآمت اين دو خصلت دولتهاى عظيم روى به زوال نهاده ، اجتناب نمايى و هميشه در تفحّص احوال مظلومان بىكس بوده دست تعدّى ظلمه را از ايشان كوتاه گردانى .\r\nچون اين كلمات را رئيس الرؤسا خاطرنشان طغرل بيگ گردانيد طغرل بيگ از كرسى فرود آمده زمين ادب بوسه داد و گفت : من بندهء فرمانبردار خليفه‌ام و از امر او به هيچ‌وجه تجاوز نخواهم كرد .\r\nبعد از آن ، خليفه اشاره كرد طغرل بيگ به خانه‌اى كه خلعتها را در آنجا ترتيب كرده بودند رفته هفت خلعت را با تاج پوشيده باز ، زمين ادب بوسيده بر كرسى مذكور قرار گرفت . بعد از آن ، خليفه شمشير خود را به دست خود بر ميان طغرل بيگ بست . اين نوبت ، طغرل بيگ خواست كه زمين ادب را ببوسد كه خليفه به واسطهء آنكه مىدانست با تاج زمين ادب بوسيدن بسيار مشكل است دست خود را پيش آورد ، طغرل بيگ دست خليفه را بوسه داده باز بر كرسى نشست . بعد از آن ، سه لوا حاضر ساختند كه يكى از آنها را خليفه بر دست خود بسته بود ، لواى حمد ناميده بودند . و آن لواها را با عهدنامه‌اى كه مشتمل بر وصايا و نصايح سودمند بود به طغرل بيگ حواله فرموده رخصت فرمودند « 2 » . چون طغرل بيگ از دار الخلافه بيرون آمد به ابهّت و شوكت تمام روى به دار الاماره نهاد و خلايق بسيار از جهت تفرّج نظاره مىكردند .\r\nطغرل بيگ به منزل خود رفته از براى خليفه غير از نفايس تحف و هدايا ، از هر جنس مبلغ پنجاه هزار دينار و پنجاه غلام چركس با كمرهاى مرصّع و اسب و سلاح پادشاهانه فرستاد و از\r\n\r\n\r\n","description":"","footnote":"\r\n( 1 ) . قضيب : معانى مختلف دارد ، از جمله : چوبدستى ، تازيانه ، كمان ساخته‌شده از شاخه درخت و شمشير بران . - و .\r\n( 2 ) . براى اطلاع از شكوه و عظمت اين آيينها ؛ - بندارى ، زبدة النصرة ، ص 13 ( ترجمهء فارسى ، ص 15 ) ؛ حسينى ، اخبار الدّولة السلجوقيّه ، ص 18 ؛ مير خواند ، روضة الصّفا ، ج 4 ، ص 106 .\r\n","page_name":" 2311 ","page_number":91},
  {"content":"\r\n\r\nبراى [ 273 الف 
  ] رئيس الرؤسا پنج هزار دينار و پنجاه قطعه قماش ، و همچنين از براى هر يكى از مقرّبان خليفه چيزى كه لايق حال او بود فرستاد . و در اين سال ، خليفه المستنصر باللّه علوى وزير خود ، أبى محمّد بن الحسن بن عبد الرحمن بارورى ، را مصادره نموده سه هزار هزار دينار از وى تحصيل نمود و هشتاد نفر از نوّاب و عمّال او را مصادره نموده از هر يكى مبلغى عظيم گرفتند .\r\nو در اين سال ، از اعيانى كه وفات يافتند يكى ابو العلاى معرّى شاعر بود . اين معرّى به الحاد و زندقه مشهور است و تصانيف بسيار دارد . و او با وجود آنكه چشمهايش در سنّ هفت سالگى به مرض جدرىّ « 1 » كور شده بود ، آنچنان ذكا و فطانت داشت كه آن عيب ناديده انگاشته مىشد . و از وى چيزها نقل مىكنند كه قبول آن هرچند از جملهء محالات است ، امّا نسبت به ذكاى او كرده ناقلان را معذور مىتوان داشت . يكى از آن جمله ، آن است كه مىگويند روزى درمى چند در ته سرير او نهاده بودند ؛ او گفت كه امروز عجب حالتى است كه يا آسمان به مقدار عرض درم‌درم پايين آمده يا زمين به آن مقدار بالا رفته .\r\nالقصّه ، او را در اوايل جوانى با بعضى از رهبانان نصارى اتّفاق صحبت افتاد و از صحبت ايشان الحاد و زندقه كسب نموده هميشه در مقام اعتراض و بىادبى نسبت به شريعت سيّد انبياء ، صلّى اللّه عليه و آله ، مىبود و رياضت رهبانيت او به مرتبه‌اى رسيده بود كه مدّت چهل و پنج سال حيوانى و حيوان نيز نخورده بود و از منزل خود بيرون نيامده بود و اكثر خوراك او عدس و انجير مىبود و گاهى نباتات ديگر را نيز قوت مىساخت . امّا در اين مدّت چهل و پنج سال ، مطلقا حيوانى حتّى تخم‌مرغ نيز نخورده بود و كلمات كفرآيين و اعتراضات نامناسب او بر شرع خاتم النّبيين از وى شيوع گرفت . علماى شريعت خون او را هدر دانسته فتوى به قتل او داده بودند و او بنابراين ، از ترس اهل شرع گريخته مدّت چهل و پنج سال از صومعهء رياضت بيرون نيامد .\r\nو از جمله امورى كه دالّ است بر صدق اين ، كتابى است كه او تصنيف كرده و او را الفصول و الغايات « 2 » فى معارضة السّور و الآيات نام نهاده . و اگرچه بر صاحب أدنىفطرت به ادنى تأمّل در آن كتاب از ركاكت عبارات بىمعنى او ظاهرى مىشود كه حقّ ، سبحانه و تعالى ، همچنانكه بصر ظاهرى آن شخص را ، كه أفضل نعم الهى است ، از وى گرفته بصيرت باطنى او را نيز از وى سلب نموده و قصايدى كه در باب ردّ و طعن در شريعت غرّا و ملّت بيضا و تحليل محرمات و تحريم محللّات گفته در تواريخ عرب مشهور و معروف است و ايراد آن مناسب مقام نيست .\r\n\r\n\r\n","description":"","footnote":"\r\n( 1 ) . جدرىّ : آبله .\r\n( 2 ) . هر سه نسخه : فصول و نهايات .\r\n","page_name":" 2312 ","page_number":92},
  {"content":"\r\n\r\nو بعضى از اهل تاريخ آورده‌اند كه ابو العلاى معرّى در آخر عمر تائب شده در باب توبه و إنابه خود قصيده‌اى گفته كه از جمله ابيات آن قصيده اين چند بيت مشهور است :\r\n يا مَن يَرى مَدَّ البَعُوضِ جناحها * فى ظُلمَة الليل البَهيم الأليلِ\r\nوَ يرى مَناطَ عروقِها مِن نحرها * و انمَح فى تلك العِظام النَمل « 1 » \r\nو بعضى اين ابيات را به زمخشرى منسوب داشته‌اند . و العلم عند اللّه .\r\nو از جمله مصنّفات أحمد بن سليمان ابو العلاى معرّى كتابى است مسمّى به الايك و الغصون كه اكنون در ميانهء عرب آن كتاب مشهور به كتاب همزدردف است . وفات او در ماه ربيع الاوّل اين سال در معرّة النّعمان « 2 » بود . مدّت زندگانى او هشتاد و شش سال بود ، الّا چهارده روز . و بر قبر او هشتاد نفر از تلامذهء او بر وى مرثيتها خواندند .\r\n\r\n\r\n","description":"","footnote":"\r\n( 1 ) . اى آنكه بال گشودن پشه را در شب بسيار تيره و تار مىبينى و اى آنكه پراكندگى رگ و پى شتر نحر شده و لانه گرينى مور را در استخوانهايش مىنگرى . - و .\r\n( 2 ) . معرّة النّعمان : شهر بزرگ قديمى و مشهورى است از اعمال حمص بين حماة و حلب ؛ - ياقوت ، معجم البلدان .\r\nبناى آن منسوب است به نعمان عدىّ بن غطفان بن عمرو بن بريح بن خزيمه . . . ؛ - لغتنامهء دهخدا .\r\n","page_name":" 2313 ","page_number":93},
  {"content":"\r\n . \r\n","description":"","footnote":"","page_name":" 2314 ","page_number":94},
  {"content":"\r\n\r\n\r\nذكر وقايع سال چهار صد و چهلم از رحلت خير البشر\r\nدر اين سال ، بساسيرى بر بغداد استيلا يافت « 1 » و رئيس الرؤسا را به قتل رسانيد « 2 » و خليفه ، القائم بامر اللّه عباسى ، را از بغداد به حديثه عانه نزد مهارش كرد فرستاد . و تفصيل اين مجمل آنكه در وقايع سال سابق مذكور شد كه طغرل بيگ موصل را از دست بساسيرى گرفته به برادر خود ابراهيم ينال داد و خود به ديار بكر رفته بعد از فتح آن ولايات به جانب بغداد مراجعت نمود .\r\nو در اين سال ، ابراهيم ينال ولايت موصل را گذشته به جانب ولايت جبل رفت . طغرل بيگ چون بر اين حال اطلاع يافت جهت او خلعت فرستاده او را طلب داشت . و بساسيرى در اين وقت ، فرصت يافته باز موصل درآمد و قريش بن بدران را با خود متّفق ساخته و كس پيش ابراهيم ينال ، كه در خاطر از طغرل بيگ كينه‌اى عظيم داشت ، فرستاده او را بر مخالفت برادر تحريض و ترغيب فرمود و گفت : اگر تو در مقام منازعت طغرل بيگ مىشوى ما همه در مقام اطاعت و انقياد تو درآمده انتقام تو را از وى مىستانيم . و ابراهيم سخن او را قبول كرده با او عهد و پيمان مستحكم گردانيد .\r\nچون خبر استيلاى بساسيرى بر ولايت موصل و خراب ساختن او قلعهء آن بلده را ، كه طغرل بيگ تجديد آن كرده بود ، رسد از روى تعجيل از بغداد بيرون رفته متوجّه آن صوب گشت . بساسيرى از توجّه طغرل بيگ خبر يافته به اتّفاق قريش بن بدران از موصل بيرون رفته\r\n\r\n\r\n","description":"","footnote":"\r\n( 1 ) . ورود بساسيرى به بغداد با استقبال و پشتيبانى عامّهء مردم ، از شيعهء و سنّى ، مواجه گشت ؛ - تاريخ ايران ، پژوهش دانشگاه كيمبريج .\r\n( 2 ) . در باب اعدام بىرحمانه رئيس الرؤسا ؛ - ابن طقطقى ، كتاب الفخرى ، ص 263 ؛ مقريزى ، اتعاظ الحنفاء ، چاپ قاهره ، ص 62 ؛ بندارى ، زبدة النصرة ، ص 15 ؛ هندوشاه ، تجارب السّلف ، ص 255 ؛ و صفحات آتى همين اثر .\r\n","page_name":" 2315 ","page_number":95},
  {"content":"\r\n\r\nراه نصيبين پيش گرفتند . طغرل به موصل درنيامده ايشان را تا نصيبين تعاقب نمود . و از آنجا ، ابراهيم ينال فرصت يافته از اردوى طغرل بيگ جدا شده به جانب همدان رفت . طغرل بيگ از گريختن او بسيار انديشناك گشت ؛ چه ، اگر از وى تغافل كند و مهمّ بساسيرى را پيش گيرد او قوّت مىگرفت و دفع او بسيار مشكل مىنمود ، و اگر فى الحال در عقب او برود بساسيرى با لشكرى عظيم ، مراجعت نموده او را امداد مىنمايد . آخر الأمر ، مصلحت در آن ديد كه اردو را با لشكرى در آنجا گذاشته خود با جمعى از مبارزان دلير در عقب ابراهيم ايلغار نمايد تا بساسيرى نيز جرأت برگشتن نتواند نمود و ابراهيم نيز قوّت نتواند گرفت . بنابراين ، طغرل بيگ با جمعى قليل از شجعان سپاه خود ، راه همدان پيش گرفته در عقب ابراهيم ايلغار نمود و بساسيرى به جانب انبار رفت و وزير طغرل بيگ ، عميد الملك كندرى ، به اتّفاق حرم او ، خاتون بزرگ ، متوجّه بغداد شد .\r\nو چون خاتون طغرل بيگ و عميد الملك كندرى به بغداد رسيدند خبر رسيد كه طغرل بيگ از ابراهيم مغلوب شده در شهر همدان محصور است . و چون اين خبر ، در بغداد انتشار يافت مردم بسيار مضطرب شدند و عميد الملك كندرى قصد آن كرد كه در بغداد توقّف نموده مآل حال طغرل بيگ را تحقيق نمايد . امّا خاتون طغرل بيگ مصلحت چنان ديد كه بايد با لشكر بغداد به همدان رفته ، طغرل بيگ را از دست ابراهيم خلاص سازند . و چون عميد الملك كندرى بر اين معنى اقدام نمىنمود ، خاتون قصد گرفتن او كرد و عميد الملك بر ارادهء خاتون اطلاع يافته از طرف شرقى بغداد به جانب غربى آن انتقال نمود و خاتون فرمود تا خانهء عميد الملك كندرى را غارت كردند . در اين اثنا ، خبر رسيد كه بساسيرى از انبار متوجّه بغداد است . بنابراين ، خاتون طغرل بيگ سوار شده با لشكرى آراسته به قصد نصرت شوهر خود متوجّه همدان شد و عميد الملك كندرى و انوشيروان بن زمان با مادر خاتون و بقيّهء لشكر طغرل بيگ به جانب اهواز رفتند و در بغداد از سپاهى كس نماند . بساسيرى چون بر اين حال اطلاع يافته بغداد را مفت خود دانسته از انبار كوچ بر كوچ متوجّه آن صوب گشت . اهالى بغداد بسيار پريشان‌حال هركسى اهل و عيال خود را برداشته به جانبى مىرفتند . و چون جسر « 1 » در وقتىكه عميد الملك كندرى از جانب شرقى بغداد به جانب غربى آمد بريده بود و در اين وقت ، مردم در گذشتن آب دجله از روى اضطرار هر سرى دينارى مىدادند تا ملاحان ايشان را مىگذرانيدند .\r\nالقصّه ، در بغداد شورش و فتنه‌اى عظيم حادث شد و خليفه ، القائم بامر اللّه ، نيز درصدد آن\r\n\r\n\r\n","description":"","footnote":"\r\n( 1 ) . جسر : پل ، گذرگاه . - و .\r\n","page_name":" 2316 ","page_number":96},
  {"content":"\r\n\r\nشد كه از بغداد بيرون رود . آخر الأمر ، حبّ وطن او را دستگير شد و اقامت را بر رحلت اختيار نمود . در اين اثنا ، شبى از شبها ده بوم به يك بار پيدا شدند و تمامى شب بر بالاى دار الخلافه فريادهاى منكر مىكردند . صباح مردم از مشاهدهء آن حالت ترسيده پيش رئيس الرؤسا رفته التماس نمودند كه : مناسب آن است كه خليفه از اينجا پيش از آنكه اين ظالم ، يعنى بساسيرى ، به اين شهر آيد به واسط يا به اهواز يا هرجا كه اراده نمايد برود كه آواز اين بومات بسيار در تفأل بد مجرّب است . رئيس الرؤسا هرچند خليفه را باعث شد كه از بغداد بيرون رود قبول ننمود و سلاح را بر عوام شهر پخش كرده شروع در ضبط و استحكام دار الخلافه نمود كه به يك ناگاه روز يكشنبه [ هشتم 
  ] شهر ذيقعدهء اين سال ، بساسيرى با علمهاى سفيد « 1 » ، كه شعار علويهء فاطميّهء مصر بود ، ظاهر شد كه بر سر هر رايتى به خطّ جلى اين عبارت : « الإمام المستنصر باللّه ابو تميم معد امير المؤمنين » نوشته بودند . از اهالى بغداد اهل كرخ بنابر اتّحاد مذهب به استقبال ايشان شتافته از بساسيرى اوّلا التماس نمودند كه بر محلّهء ايشان گذرد .\r\nبساسيرى ملتمس اهل كرخ را مبذول داشته به آن محلّه درآمد و آن اعلام را بر سر آن محلّه نصب فرمود و موضعى قريب به آن محله را كه ، به « مشرعة الروايات » اشتهار داشت ، خيمه‌گاه خود [ 273 ب 
  ] ساخته در آنجا نزول فرمود و قريش بن بدران با مردم خود در موضع « مشرعهء باب البصره » فرود آمد . اهالى كرخ محل انتقام يافته دست به نهب و غارت خانه‌هاى اهل سنّت دراز كردند و خانهء قاضى القضاة دامغانى را ، كه اكثر اوقات اهل كرخ را ايذا و اهانت مىرسانيد ، آنچنان غارت كردند كه از سجلّات و صكوك « 2 » نيز اثرى نماند .\r\nروز ديگر ، بساسيرى فرمود تا در جميع مساجد خطبهء المستنصر باللّه خواندند « 3 » و باز « حىّ على خير العمل » را در بانگ نماز اعاده نمودند . القصّه ، باز رسومى كه در ايّام حكومت ديالمه متعارف بود به ظهور رسيد و بساسيرى دار الخلافه را محاصره نموده رئيس الرؤسا ، ابو القاسم ابن المسلمه ، هرچند با جماعتى كه خليفه ايشان را سلاح داده بود در مقام ممانعت درآمد ، طاقت مقاومت و مدافعت او نداشت . بنابراين ، مضطر شده دست به حيلهء عمروعاصى زدند و\r\n\r\n\r\n","description":"","footnote":"\r\n( 1 ) . سفيدگرايى فاطميّان نشانهء روگردانى از عباسيان تلقّى مىشد . در شعر ناصرخسرو هم به اين مسئله اشاره شده است :\r\n أرجو كه زود سخت به فوجى سپيدپوش * كينه كشد خداى ز فوجى سيه‌سلب\r\nبر دين خلق مهتر گشتندى اين گروه * بو مسلم ار نبودى و آن شور و آن جلب \r\n؛ - ديوان ناصر خسرو ، ص 43 .\r\n( 2 ) . صكوك : جمع صك ؛ نامه‌ها ، قباله‌ها . - و .\r\n( 3 ) . همين‌كه در بغداد خطبه به نام مستنصر خواندند ، يك نفر زن مغنّى اين دو بيت را خواند :\r\n يا بنى العباس صدّوا * ملك الأمر معدّ\r\nملككم كان معارا * و العوارى تستردّ \r\n؛ - نجوم الزّاهره ، ج 5 ، ص 12 ( به نقل از مرحوم حسن قاضى طباطبايى ) .\r\n","page_name":" 2317 ","page_number":97},
  {"content":"\r\n\r\nخليفه القائم بامر اللّه لباس سياه پوشيده بردى را كه نسبت به حضرت رسالت پناه ختمى مرتبت ، عليه و آله التّحيّة و السّلام ، مىكردند بر دوش انداخته و لواى حمد را ، كه از جملهء دكانداريهاى عباسيّه بود ، بر سر او بازداشتند و شمشيرى برهنه در دست گرفته عورات و كنيزان خود را سربرهنه ساخته و جمعى از اقرباى خليفه مصحفها را بر سر نيزه‌ها تعبيه كرده به هيئتى عجيب خدمت خليفه از دار الخلافه بيرون خراميدند . و غرض ايشان از اين هيئت مجموعى آن بود كه شايد عامّهء خلايق بر بساسيرى شوريده شوند و مهمّ ايشان از پيش رود ، امّا بساسيرى و اتباعش ، خصوصا اهل كرخ ، به مقتضاى لا يلدغ المؤمن فى جحر واحدا مرّتين « 1 » از اين هيئت ، مطلقا انديشه نكرده متوجّه گرفتن خليفه و غارت كردن دار الخلافه شدند . چون رئيس الرؤسا ، ابو القاسم بن المسلمه كه در فن حيله‌پردازى استاد عمروعاص توانستى بود ، ديد كه اين شقّ دكاندارى هيچ فايده ندارد ، خليفه را گفت : صلاح در آن است كه تو پناه به قريش بن بدران « 2 » برى كه بساسيرى در اين وقت ، با او مخالفت نتواند نمود و قريش چون از موالى شماست در حفظ حرمت شما تقصير نخواهد كرد .\r\nخليفه اين سخن را پسنديده كس پيش قريش بن بدران فرستاده از وى امان طلبيد . قريش ملتمس خليفه را مبذول داشته در خيمهء خود او را فرود آورد . چون اين خبر ، به بساسيرى رسيد بسيار آزرده‌خاطر گشت و كس پيش قريش بن بدران فرستاده پيغام داد كه : ميانهء ما و تو عهد و قول آن بود كه هيچ‌كدامى بىمشورت و صلاحديد ديگرى كار نكنيم . اكنون چون در اين باب با من مشورت نكردى و اعادى المستنصر باللّه را در خانهء خود جاى دادى ، به هرحال چون خليفه در ذمّهء تو درآمد رعايت او بر تو واجب است ، امّا رئيس الرؤسا ، ابن المسلمه ، را پيش من بفرست كه به او حرفى چند دارم كه بىآنكه خود حاضر نشود به رسل و رسائل گفتن لايق نيست . قريش بن بدران چون ديد كه بساسيرى با او بسيار از روى ملايمت درآمد و بر خلف عهد و پيمان با وجود قدرت زياده گرفتن شدّتى ننمود ، فرستادن ابن المسلمه را ، كه به واسطهء مخالفت عقيدهء قريش بن بدران نيز با او سوء خاطر داشت ، مفت دانسته فى الحال او را با كسان بساسيرى همراه كرده پيش او فرستاد . چون خدمت رئيس الرؤسا در مجلس بساسيرى درآمد ، بعد از ملامت زبانى ، فرمود تا او را تازيانه بسيار زدند و اهالى كرخ را فرمود كه : چون\r\n\r\n\r\n","description":"","footnote":"\r\n( 1 ) . نظير :\r\n هرآن گاهى كه باشد مرد هوشيار * ز سوراخى دو بارش كى گزد مار \r\n؛ - ويس و رامين ( به نقل از امثال و حكم دهخدا ) ، اين مثل به صورت : لا يلدغ المؤمن من جحر مرّتين نيز آمده است . - و .\r\n( 2 ) . مراد علم الدّين ابو المعالى قريش بن بدران بن المقلّد است كه در سال چهار صد و پنجاه و سه هجرى فوت كرده است .\r\n","page_name":" 2318 ","page_number":98},
  {"content":"\r\n\r\nشما هميشه از اين دشمن اهل بيت رسول اللّه ايذا و اهانت بسيار داشتيد او را به شما مىسپارم كه نگاهش داريد تا به عرض المستنصر باللّه رسانم كه در باب او چه حكم مىفرمايد . بعد از آن ، فرمود تا دار الخلافه را تاراج كردند و چندان نفايس از جواهر و ثياب « 1 » فاخر و أوانى طلا و نقره از دار الخلافه بيرون آمد كه محاسب وهم از احصا و شمار آن به عجز معترف بود .\r\nالقصّه ، بعد از غارت دار الخلافه و خانه‌هاى متعلقان خليفه ، رأى بساسيرى و قريش بن بدران بر آن قرار گرفت كه خدمت خليفه را به امير بلدهء حديثه « 2 » عانه ، كه مهارش بن مجلد بدوى « 3 » بود و از بنى أعمام قريش بن بدران بود ، سپارند .\r\nو اين مهارش ، مردى به صلاح و تقوى مشهور بود و خليفه هرچند التماس نمود كه با قريش بن بدران باشد بساسيرى قبول نكرد و مىگفت : مناسب آن است كه او را به مصر فرستيم ، امّا قريش به اين معنى راضى نشد و خليفه را خاطرنشان كرد كه : زور من به بساسيرى نمىرسد ، مصلحت وقت آن است كه شما به حديثه عانه پيش مهارش ، كه او مردى از بنى أعمام ما و خانهء من است ، رويد . آخر الأمر ، قريش بن بدران و بساسيرى كسان خود را همراه خليفه كردند و او را در هودجى نشانيده پيش مهارش فرستادند .\r\nو مدّت يك سال درست ، خليفه از اهل و عيال خود دور مانده و در رعانه پيش مهارش مىبود . و در سال آينده ، باز در ماه ذيقعده خليفه ، القائم بامر اللّه ، بر سرير خلافت متمكّن گشت ؛ چنانچه عن‌قريب به تفصيل مذكور خواهد شد . ان شاء اللّه تعالى . و ارسلان خاتون زوجهء خليفه را ، كه دختر طغرل بيگ يا دختر برادرش داود چغرى بيگ بود ، على اختلاف القولين ، به خانهء ابو عبد اللّه بن حرده سپردند .\r\nچون خليفه به انبار رسيد به واسطهء سردى هوا بسيار متضرّر و متأذّى شد و جامهء پنبه‌دار نداشت . بنابراين ، كس پيش مقدّم انبار فرستاده جامهء زمستانى طلب داشت . آن مردك پست‌فطرت يك حبّهء پنبه‌دار جهت خليفه فرستاد .\r\nو امّا بساسيرى چون در بغداد مستقل گشت روز عيد نحر با لواى مستنصرى به عيدگاه رفت و خطبه به نام مستنصر خواند . بعد از فراغ از خطبه ، به مردم صلات بزرگانه داد و مطلقا تعصّب مذهب را منظور نداشته اكثر فقهاى مذاهب اربعه را فراخور احوال ايشان رعايت نمود و از\r\n\r\n\r\n","description":"","footnote":"\r\n( 1 ) . ثياب ؛ جمع ثوب به معنى جامه است .\r\n( 2 ) . حديثه بر طبق نوشتهء ياقوت ترجمهء لغت « نوكرد » است به معنى تازه‌احداث و تازه‌ساخت . در كتب تاريخى غير از اين حديثه ، حديثهء موصل و فرات نيز آمده است .\r\n( 3 ) . شذرات الذهب : محيى الدّين ابو لحارث مهارش بن المهلّب العقيلى ؛ وفيات الأعيان : مهارش بن مجلى العقيلى بن عكيث ؛ تاريخ گزيده : مهارش بن عجلى .\r\n","page_name":" 2319 ","page_number":99},
  {"content":"\r\n\r\nبراى مادر القائم بامر اللّه ، كه به سنّ هشتاد سال رسيده بود ، خانه‌اى علىحدّه جدا كرد و دو كنيز از براى خدمت او فرستاده هر روز مبلغى كه به خرج او وافى و كافى بودى جهت ايشان تعيين نمود .\r\nامّا عاقبت كار رئيس الرؤسا به آنجا رسيد كه در آخر ماه ذيحجّه ، بساسيرى فرمود كه او را از حبس بيرون آورده جبّه‌اى صوفى و كلاه نمدى سرخى بر وضعى كه مسخره‌ها مىپوشيدند بر وى پوشانيده بر شتر واژگونه سوار ساخته در تمامى شهر گردانيدند . چون گذرش بر محلهء كرخ افتاد ، اهالى آن محلّه به واسطهء آنكه از وى ايذا و اهانت و نقصان مالى و بىعرضى « 1 » بسيار كشيده بودند ، آب دهن بر رويش مىانداختند و دشنام او مىكردند و او در جميع حالات آيهء  قُلِ اللَّهُمَّ مالِكَ الْمُلْكِ تُؤْتِي الْمُلْكَ مَنْ تَشاءُ  « 2 » را مىخواند .\r\nو چون از گردانيدن او فارغ شدند ، بساسيرى فرمود كه پوست گاو را به نحوى كه شاخهاى گاو بر دو طرف سر او مانند شاخ گاو مىنمود بر او پوشانيده بر دارش كشيدند « 3 » و مدّتى معتدّبه بر بالاى دار زنده بود و حركات مضطربانه مىكرد تا روحش مفارقت نمود و به مطلبى كه پيش گرفته بود كه قبر امام موسى كاظم ( ع ) و امام محمّد جواد ( ع ) را بكند و بدن طاهر ايشان را بيرون آورده به آنچه مقتضاى عقل ناقصش بود عمل نمايد نرسيد و اگرچه ضريح آن دو معصوم را قبل از اين به يك سال سوخته بود ؛ چنانچه در وقايع آن سال مسطور گشت .\r\nالقصّه ، چون بساسيرى از جانب رئيس الرؤسا خاطر مطمئن ساخت و در بغداد او را مزاحمى و معاندى نماند ، عريضه‌اى به المستنصر باللّه علوى نوشته حقيقت حال معروض داشت . اتّفاقا ، چون در آن اوقات منصب وزارت المستنصر باللّه به ابو فرح مغربى كه ميانهء او و بساسيرى به واسطهء آنكه ابو فرح در محاربه از وى هزيمت يافته بود عداوت عظيم بود ، تعلّق داشت ، عريضهء بساسيرى را به خدمت مستنصر نرسانيد و افعال او را در نظر المستنصر باللّه ، زشت ظاهر ساخته او را از عاقبت كار تخويف نمود . بنابراين ، المستنصر باللّه مطلقا به احوال بساسيرى نپرداخت و از امداد او تغافل ورزيد و به اين سبب ، ضعف بسيار در مهمّات بساسيرى پيدا شد « 4 » . و در اين اثنا ، خبر رسيد كه طغرل بيگ بر ابراهيم ينال و برادرانش غالب آمده همه را به قتل رسانيده و اينك عن‌قريب متوجّه بغداد است . تفصيل اين قضيّه در وقايع سال آينده مذكور خواهد شد . ان شاء اللّه تعالى .\r\n\r\n\r\n","description":"","footnote":"\r\n( 1 ) . بىعرضى : بىآبرويى ، بىشرفى . - و .\r\n( 2 ) . بگو اى خداى صاحب ملك ، تو ملك را به هركه خواهى بدهى ؛ ( آل عمران ، 26 ) .\r\n( 3 ) . ولادت رئيس الرؤسا ابن المسلمه را مورّخين سيصد و نود و هفت ضبط كرده‌اند ، إلّا ابن أثير كه سيصد و هشتاد را سال ولادت وى مىداند .\r\n( 4 ) . بنا به قول صاحب نجوم الزّاهره ( ج 5 ، ص 10 ) اگر مساعدتهاى مستنصر در حقّ بساسيرى ادامه مىيافت ، وى اكثر بلاد را به نام وى فتح مىكرد .\r\n","page_name":" 2320 ","page_number":100},
  {"content":"\r\n\r\nالقصّه ، چون بساسيرى از جانب المستنصر باللّه ، آن تغافل و عدم التفات و از قبل طغرل بيگ آن قوّت و اقبال ملاحظه نمود ، مضطرب‌وار با اهل و عيال خود از بغداد بيرون آمده به جانب واسط و بصره رفت و آن ولايت را در حوزهء تصرّف خود درآورده قصد اهواز نمود . چون والى اهواز ، هزار اسب بن دلكن بن مزيد ، خبر توجّه بساسيرى را شنيد كس پيش او فرستاده پيغام داد كه : غرض از توجّه تو به اين ديار چيست ؟ اگر غرض تسخير ولايت است ، تا هر سال مبلغى معيّن جهت تو بفرستم كه ما بين مهمّ به محاربه و مقاتله نرسد . بساسيرى در جواب او فرستاد كه : اگر خطبه و سكّه به نام المستنصر باللّه مىخوانيد من از سر شما مىگذرم ، و الّا به هيچ‌وجه از شما نمىگذرم و آنچه با رئيس الرؤسا به فعل آوردم أقبح از آن « 1 » ، به فعل خواهم آورد .\r\nو چون قبل از آنكه جواب بساسيرى به هزار اسب رسد استمالت‌نامه‌اى از جانب طغرل بيگ به او رسيده بود كه از آنجا معلوم شد كه طغرل بيگ در همدان فتح نموده و همهء برادران را ، كه رايت مخالفت برافراخته بودند ، به سياست رسانيد ، هزار اسب به آن خبر ، قوّت گرفته چون جواب بساسيرى به او رسيد مطلقا ملتفت آن نشد و گفت : من خطبه و سكّه به نام المستنصر باللّه نمىخوانم و به تو نيز چيزى نمىدهم ، آنچه بر دست تو مىآيد تقصير مكن ، كه اينك گوى است و ميدان .\r\nچون اين خبر به بساسيرى رسيد ، دانست كه هزار اسب به امداد و قوّت طغرل بيگ مستظهر گشته اين نوع پيش مىآيد . ناچار بساسيرى عنان عزيمت از اهواز منعطف داشته به صوب واسط روانه گشت و در غرّهء ماه شعبان سال آينده به واسط درآمده از آنجا صدقة بن منصور بن حسين اسدى از وى جدا شده به هزار اسب پيوست . امّا حقيقت قضيّهء طغرل بيگ با برادرش ابراهيم و برادرزاده‌هايش ، محمّد و احمد كه به اتّفاق ابراهيم با او مخالفت مىورزيدند ، بر اين منوال به فيصل رسيد كه چون طغرل بيگ از حوالى نصيبين با جمعى قليل از عقب ابراهيم ايغار نموده به حدود همدان رسيد ، ديد كه اكثر اتراك سلجوقيّه با ابراهيم متّفق شده‌اند و او لشكر بسيار به هم رسانيده ؛ چنانچه بر طغرل بيگ ظاهر شد كه او را با اين جماعت قليل جنگ كردن با ابراهيم صرفه نيست . بنابراين طغرل بيگ از ايشان كناره گرفته به جانب رى رفت به قصد آنكه از برادرش داود چغرى بيگ ، كه حاكم خراسان بود و هميشه با غزنويّه در مقام محاربه و مجادله اشتغال داشت ، امداد خواسته دفع ابراهيم نمايد . اتّفاقا ، چون به رى رسيد مشخص شد كه داود فوت شده و الب‌ارسلان ، پسر بزرگش ، بر مسند حكومت به جاى او قرار گرفته است .\r\n\r\n\r\n","description":"","footnote":"\r\n( 1 ) . أقبح از آن : زشت‌تر از آن . - و .\r\n","page_name":" 2321 ","page_number":101},
  {"content":"\r\n\r\nبعد از فوت داود ، از وى سه پسر مانده بود : الب‌ارسلان ، دويّم ياقوتى ، سيّم قارون . و چون الب‌ارسلان ارشد و اكبر اولاد او بود به اتّفاق ، جميع اركان و اعيان دولت [ و 
  ] مسند حكومت و سلطنت بر وى قرار گرفت .\r\nالقصّه ، چون الب‌ارسلان از كيفيّت واقعهء طغرل بيگ و ابراهيم ينال اطلاع يافت فى الحال با لشكرهاى آراسته از خراسان متوجّه عراق شد و در نواحى رى به عمّ خود ، طغرل بيگ ، ملحقّ شده به اتّفاق يكديگر متوجّه دفع ابراهيم شده او را با دو برادرزاده‌هاى وى ، محمّد و احمد ، دستگير نموده به چلّه كمان هلاك ساختند « 1 » . چون طغرل بيگ از مهمّ ابراهيم ينال فارغ گشت ، همّت ذى نهمت خود را بر آن داشت كه دفع بساسيرى نموده خليفه ، القائم بامر اللّه ، را باز به بغداد رسانيده بر مسند خلافت متمكّن سازد . بنابراين ، اوّلا از حدود رى مكتوبى ملاطفت‌آميز به بساسيرى و قريش بن بدران نوشته ، مضمون آنكه : « مناسب آن است كه خليفه ، القائم بامر اللّه ، را باز به بغداد برده با او در رنگ سابق در مقام خدمتكارى باشند ؛ و من ترك بغداد مىكنم به شرط آنكه خطبه و سكّه به نام من مىخوانده باشند . »\r\nبساسيرى چون بر مضمون مكتوب طغرل بيگ اطلاع يافت از ملايمت او چنان فهميد كه او بنابر عجز و عدم قدرت ، ملايمت مىكند . بنابراين ، ملتفت سخن او نشد و همچنان بر مخالفت خود مصرّ بود . و چون طغرل بيگ بر تمرّد و جهالت او اطلاع يافت از رى متوجّه بغداد شد .\r\nچون مقدّمهء لشكر طغرل بيگ به نواحى قصر شيرين رسيد مردم بغداد مضطرب شدند و كرخيان ، اهل و عيال خود را برداشته متفرّق شدند و اهل سنّت به محلّهء كرخ درآمده تمامى آن محلّه را نهب و غارت كردند ؛ خصوصا درب زعفران را كه معمورترين مواضع آن محلّه بود بعد از غارت سوختند .\r\nو از عجايب حالات آنكه بساسيرى در ششم ماه ذيقعدهء سال چهار صد و چهلم از رحلت خير البشر ، عليه و آله التّحية من الملك الأكبر ، به بغداد درآمد و اكنون نيز در ششم شهر ذيقعدهء سال چهار صد و چهل و يكم از رحلت خير البشر از بغداد سراسيمه بيرون رفت و اهالى بغداد دست به نهب و غارت دراز كرده آنچه مقدور و ممكن داشتند و از اردوى بساسيرى انتزاع نمودند .\r\nالقصّه ، چون طغرل بيگ از حدود قصر شيرين كوچ كرده متوجّه بغداد شد ، از مشاهير علماى آن زمان ابو بكر احمد بن أيّوب را ، كه مشهور به « ابن فورك » « 2 » است و از فحول علماى\r\n\r\n\r\n","description":"","footnote":"\r\n( 1 ) . ابراهيم ينال مكرّرا بر طغرل بيگ عاصى شده بود ، امّا مورد عفو قرار گرفته بود . چون اين دفعه در يارى خليفه قصور ورزيده بود و طغرل بيگ او را منشأ جميع مفاسد و انقلابات و تحريكات ، بويژه عصيان بساسيرى تشخيص داده بود ، بالضّروره به كشتن وى اشارت كرد ؛ - ابن أثير ، الكامل ، ج 16 ، ص 349 .\r\n( 2 ) . م ، ش : ابن قوزال .\r\n","page_name":" 2322 ","page_number":102},
  {"content":"\r\n\r\nاصولييّن است ، پيش قريش بن بدران فرستاده پيغام داد كه : آنچه از تو نسبت به خليفه ، القائم بامر اللّه ، و رعايت او و اتباعش به ظهور رسيده بسيار پسنديده افتاد ، سيّما « 1 » آنچه در صيانت و حفظ ارسلان خاتون از مردم تو به ظهور رسيده شكر آن به زبان ادا نتوان نمود . ان شاء اللّه تعالى چون رايات نصرت آيات ما به آن حدود رسد آنچه لايق به حال ايشان خواهد بود از ما نيز به ظهور خواهد رسيد . اكنون وظيفه محبّت آنكه پيش از آمدن ما نوعى كند كه خليفه را باز به بغداد آورده دل و چشم او را به ديدن اهل و عيال و فرزندان مسرور و روشن سازند .\r\nامّا قريش بن بدران پيش از آنكه ابن فورك از قبل طغرل بيگ پيش او آيد ، به مجرّد رسيدن توجّه طغرل بيگ به جانب عراق عرب ، كس پيش مهارش فرستاده پيغام داد كه : ما اعتماد بر امانت و ديانت و صلاح تو كرده خليفه ، القائم بامر اللّه ، را به وديعه پيش تو گذاشته .\r\nاكنون يقين شد كه طغرل بيگ به استيلا و شوكت هرچه تمام‌تر متوجّه بغداد است مصلحت در آن است كه تو اهل و عيال خود را با خليفه برداشته از شهر خود دوردست روى كه سپاه طغرل بيگ به واسطهء قلّت آب و علف از رسيدن به آن عاجز باشند تا ما از طغرل بيگ از روى قدرت عهود و مواثيقى ، كه اعتماد را شايد گرفته خاطر از ممر سطوات او جمع كرده خليفه را به او سپاريم .\r\nمهارش به اين سخنان مطلقا التفات ننموده و گفت : ميان من و خليفه آن مقدار عهود و مواثيق استحكام يافته كه احتياج به اين امور ندارم .\r\nو در پانزدهم شهر ذيقعدهء اين سال ، مهارش به اتّفاق خليفه متوجّه بغداد شد . در اثناى راه ، از ترس كسان بساسيرى به جانب عكبرا ، دار الامارهء بدر بن مهلهل ، ميل كردند و بدر بن مهلهل در شهر عكبرا نبود ، بلكه به واسطهء گرمى هوا در بعضى كوهستان آن ديار اقامت داشت .\r\nاتّفاقا ، ابن فورك در راه شنيد كه خليفه به اتّفاق مهارش متوجّه بغدادند . ابن فورك قطع نظر از قريش بن بدران نموده عنان به جانب خليفه منعطف داشت و گذرش بر اردوى بدر بن مهلهل افتاد و از وى كسى كه او را به خليفه رساند طلب داشت . و چون بدر بن مهلهل از توجّه خليفه به جانب عكبرا خبر نداشت درصدد تحقيق اين معنى شد كه خليفه كجاست ؟ در اين اثنا ، شخصى از روستاى آن ديار رسيده بدر را گفت كه : اينك خليفه به اتّفاق مهارش به عكبرا رسيدند ، از شنيدن اين خبر مسرّت اثر ، بدر بسيار خوشحال گرديد و به اتّفاق فورك متوجّه عكبرا شد . چون ابن فورك به ملازمت خليفه رسيد بعد از اداى مراسم شكرگزارى و ابلاغ تحيّات بلانهايات طغرل بيگ ، تحف و هدايايى كه طغرل بيگ جهت خليفه فرستاده بود به\r\n\r\n\r\n","description":"","footnote":"\r\n( 1 ) . سيّما : خصوصا . - و .\r\n","page_name":" 2323 ","page_number":103},
  {"content":"\r\n\r\nخدمت ايشان گذرانيد و بدر بن مهلهل نيز پيشكشهاى لايق گذرانيده در لوازم خدمتكارى و مراسم مهماندارى دقيقه‌اى نامرعى نگذاشت و خليفه را يك روز در آنجا توقّف افتاد و روز ديگر از عكبرا بيرون آمده متوجّه بغداد گشت .\r\nو از آن جانب ، طغرل بيگ وزير خود عميد الملك كندرى را با اسباب حشمت ، كه لايق شأن خليفه باشد از اسبان راهوار و استرهاى بردعى و سراپرده‌هاى پادشاهانه و خيمه و خرگاه ، فرستاده پيغام داد كه : اينك من متعاقب به خدمت مىرسم . عميد الملك با اين اسباب سلطنت در موضع نهروان به خدمت خليفه رسيده ، بعد از تقبيل زمين هفت نوبت و ابلاغ دعوات طغرل بيگ ، فرمود تا آن خيمه و خرگاه را نصب نمودند . و خليفه به هيئتى در خرگاه درآمده به هيئتى كه قبل از آن حادثه مىنشست قرار گرفت .\r\nچهاردهم ذيقعده ، سلطان طغرل بيگ به خدمت خليفه رسيده [ 274 ب 
  ] به طريق معتاد زمين ادب پيش خليفه بوسيده عذر تقصيرات تأخّر خدمت كه به واسطهء عصيان برادرش ابراهيم ينال و بعد از كشته شدن او از جهت تنسيق « 1 » مهمّات برادرزاده‌هاى او ، كه در خراسان پدر ايشان چغرى بيگ وفات يافته بود ، نيز تأخير واقع شده بود ، درخواست نمود و گفت : اگرچه تا اين زمان به واسطهء اشتغال به امور ضروريّه ، كه روى نموده بود ، در اين ولايت حوادث عظيم كه مستلزم انزعاج « 2 » حضرت خلافت دستگاه شده بىممانع و مزاحم احدى ، به ظهور رسيد و اين معنى موجب پريشانى خاطر خدّام درگاه خلافت گرديد ، امّا ان شاء اللّه تعالى تا انتقام اين حركات ناپسنديده از آن سگ ملعون ، يعنى بساسيرى ، نكشم و صاحب مصر را از خلافت معزول نسازم ، پهلوى خود را بر بستر استراحت نخواهم گذاشت . خليفه او را دعا كرده شمشير خود را به او داد و گفت : اى طغرل بيگ ، غير از اين شمشير چيزى نمانده . اين را از براى تبرّك به تو مىدهم . بعد از آن ، خليفه به التماس طغرل بيگ فرمود تا دامن خرگاه را از پيش برداشتند كه امراى سلجوقيّه و اهالى بغداد ، كه به رسم استقبال پيش خليفه آمده بودند ، به زيارت ايشان مشرّف گشته زمين ادب بوسيدند . آن شب ، خليفه جميع مردم ، از اكابر و اعيان ، را رخصت مراجعت به جانب بغداد فرمود ، غير از چند نفر كه يكى از ايشان قاضى ابو عبد اللّه دامغانى بود ؛ طغرل بيگ نيز پيش از خليفه به جانب بغداد رفته در دروازهء نوى « 3 » در موضعى كه حجّاب مىنشستند توقّف نمود تا خليفه رسيد . و چون خليفه به باب النّوى درآمد ، طغرل بيگ لجام استر او را گرفته پياده در جلو ايشان مىرفت تا به در حجره . و چون خليفه به حجره درآمد\r\n\r\n\r\n","description":"","footnote":"\r\n( 1 ) . تنسيق : نظم و ترتيب دادن . - و .\r\n( 2 ) . انزعاج : از جا بركنده شدن . - و .\r\n( 3 ) . نوى : يا نبى ، كلام خدا ، قرآن . - و .\r\n","page_name":" 2324 ","page_number":104},
  {"content":"\r\n\r\nطغرل بيگ به جانب آرامگاه خود مراجعت نمود . و اين واقعه ، در روز بيست و پنجم بود از شهر ذيقعدهء اين سال .\r\nو از جملهء امور عجيبه ، كه در آن وقت در بغداد ظاهر شد ، آن بود كه روز دويّم از آمدن خليفه به بغداد قريب به سى و پنج روز آنچنان ژاله در بغداد باريد كه مردم از خانه‌هاى خود بيرون نتوانستند آمد و سرما به حدّى رسيد كه خلقى كثير در آن سرما به هلاكت رسيدند .\r\nو از جمله وقايع اين سال ، قتل بساسيرى بود . تفصيل اين مجمل آنكه چون طغرل بيگ از جانب خليفه خاطر مطمئن ساخت خمارتگين را با دو هزار سوار به دفع بساسيرى نامزد فرمود .\r\nمتعاقب خمارتگين ، سرايا بن منيع خفاجى را نيز فرستاد و در عقب ايشان ، خود با لشكرى آراسته متوجّه آن صوب گشت . بساسيرى به اتّفاق دبيس بن مزيد « 1 » به جانب شام مىرفتند كه در هشتم ذيحجّه از راه به يك ناگاه خمارتگين و سرايا بن منيع خفاجى به ايشان رسيدند . ميانهء هردو طايفه نايرهء جدال و قتال اشتعال يافت . آخر الأمر ، دبيس بن مزيد چون آثار ضعف بر وجنات حال سيّد خود مشاهده نمود ، راه بطيحه پيش گرفته با جمعى قليل از ارباب نجدت و شجاعت از ميان معركه بيرون رفت و بساسيرى ساعتى ثبات قدم ورزيده توقّف نمود و داد مردى و مردانگى داد ، امّا چون بخت زبون و طالع برگشته بود آن حملات پياپى او هيچ فايده نداد و در اندك‌زمان ، جمعى كثير از اعيان امراى او مثل ابو الفتح بن ورام و سه پسر نور الدّوله دبيس بن مزيد ، كه منصور و بدران و حماد باشند ، اسير خمارتگين شدند و بساسيرى روى به گريز نهاد كه يكى از غلامان طغرل بيگ تيرى بر اسب او زد كه بساسيرى از اسب درافتاد و آن غلام ، كه نامش كمشتگين بود ، او را گرفته پيش عميد الملك كندرى برد . عميد الملك فى الحال سر او را از بدنش جدا ساخته پيش طغرل بيگ فرستاد « 2 » .\r\nو بعضى از اهل تاريخ بر آن‌اند كه همان كمشتگين سر او را بريده پيش عميد الملك كندرى آورده بود .\r\nعلى اىّ حال ، بساسيرى كشته شد و جميع اهل و عيال او به دست سپاه خمارتگين گرفتار شدند و جمعى كثير از عوراتى كه از دار الخلافه گرفته بود خلاص شدند و چندان اموال و اسباب از ايشان به دست سپاه خمارتگين افتاد كه محاسب و هم از احصاى آن عاجز بود . و عدد مقتولين آن معركه نيز از كثرت به حيّز شمار نتوانست آورد .\r\nالقصّه ، چون در اثناى راه سر بساسيرى را به طغرل بيگ رسانيدند ، طغرل بيگ شكر نعم\r\n\r\n\r\n","description":"","footnote":"\r\n( 1 ) . مراد ، نور الدّوله دبيس بن علىّ بن مزيد اسدى است .\r\n( 2 ) . بدين‌ترتيب خيالات و جاه‌طلبيهاى فاطميّان مصر در عراق سرانجام عقيم ماند .\r\n","page_name":" 2325 ","page_number":105},
  {"content":"\r\n\r\nالهى به جاى آورده آن سر را به بغداد فرستاد و به موجب فرموده ، آن سر را بعد از گردانيدن در محلّات بغداد مدّتى مديد در باب النّوى آويخته بودند . و اصل بساسيرى از غلام ترك بهاء الدّولة بن عضد الدّولهء ديلمى بود و نام او ارسلان و كنيتش ابو الحارث . امّا شهرت او به « بساسيرى » بنابر آن بود كه سوداگرى كه او را به بهاء الدّوله فروخته بود از شهر بساى فارس بود كه معرّب آن فساست ، و لهذا عربان او را « بساسيرى » مىگويند « 1 » . و از جمله وقايع اين سال آنكه وهسودان بن مملان « 2 » ، والى ولايت آذربايجان وفات يافت و طغرل بيگ باز ايالت آن ولايت را به مملان بن وهسودان بن مملان ارزانى داشت . و هم در اين سال ، شهاب الدّوله ابو الفوارس منصور بن حسن اسدى ، والى ولايت جزيره ، فوت شد و اعيان دولت او پسرش « 3 » را به جاى او نشانيده مراسم بيعت به جاى آوردند .\r\nو از جمله وقايع اين سال ، فوت ملك رحيم بود كه آخر ملوك ديالمه بود ، و سلطنت ديالمه به او منتهى شد و او را ، چنانچه سابقا قلمى شد . طغرل بيگ در قلعهء سيروان بند كرده بود و بعد از چند روز ، او را از آن قلعه بيرون آورده به قلعهء رى فرستاد و در اين سال ، در آنجا وفات يافت .\r\nو از جمله وقايع اين سال آنكه ابو علىّ بن ابو الخير ، كه بعضى از نواحى ولايت بطايح به او تعلّق داشت ، اظهار تمرّد و عصيان با طغرل بيگ كرده نوّاب و عمّال او را از آن بلاد بيرون كرد . چون اين خبر ، به سمع طغرل بيگ رسيد عميد عراقى را با لشكرى بسيار به دفع او فرستاد .\r\nاتّفاقا ، بعد از تلاقى فريقين و كارزار بسيار ، نسيم نصرت و ظفر بر پرچم ابو على بن ابو الخير وزيد و عميد عراقى روى به هزيمت نهاده به قبيح‌ترين وجهى مراجعت نمود و خلقى بسيار از سپاه او به قتل رسيد و اكثر اموال و اسباب او به تاراج اهل بطايح رفت .\r\nو از جمله وقايع اين سال آنكه در روز نوروز فرس ، طغرل بيگ مبلغ ده هزار دينار و چندين اعلاق نفيسه از زر و جواهرات با تحف و نفايس ديگر جهت خليفه فرستاد . و از جمله وقايع اين سال آنكه در ماه صفر « 4 » فرخزاد بن مسعود بن محمود بن سبكتكين ، صاحب غزنين و هندوستان و بعضى از بلاد خراسان ، به علّت قولنج از سراى فانى به سراى باقى انتقال فرمود .\r\nقبل از اين ، به يك سال غلامان او در وقتى كه او در حمام بود اتّفاق بر كشتن او نموده به حمّام درآمدند . و او در آن حال اطلاع يافته با يك شمشير ، كه به دست او افتاد ، آن مقدار زمان\r\n\r\n\r\n","description":"","footnote":"\r\n( 1 ) . در خصوص اين نسبت ؛ - هندوشاه ، تجارب السّلف ، ص 232 ، توضيحات شادروان سيد حسن قاضى طباطبايى .\r\n( 2 ) . هر سه نسخه : وهنودان بن حملان .\r\n( 3 ) . نام اين پسر را ابن أثير « صدقة » ضبط كرده است ؛ - الكامل ، ج 16 ، ص 355 .\r\n( 4 ) . مرگ فرخزاد بن مسعود غزنوى مربوط است به سال چهار صد و پنجاه يك هجرى .\r\n","page_name":" 2326 ","page_number":106},
  {"content":"\r\n\r\nمدافعت و ممانعت ايشان نمود كه مردم او خبر يافته به حمّام درآمدند و آن غلامان را گرفته به سياست رسانيدند . بعد از اين ، فرخزاد هميشه ذكر موت مىكرد و دينار را تخفيف مىفرمود تا آنكه در اين سال ، داعى حقّ را اجابت نمود .\r\n\r\nذكر سلطنت ابراهيم بن مسعود بن محمود بن سبكتكين كه يازدهم است از سلاطين غزنويه\r\nو تفصيل اين مجمل آنكه بعد از فوت فرخزاد بن مسعود برادرش ، ابراهيم بن مسعود ، كه جوانى بود با وجود كمال ذاتى رأى و دانايى در امور ملكدارى به زيور صالح و تقوى نيز آراسته بود و از لذّات و مشتهيات « 1 » دنيا ناراغب و هميشه در عنفوان جوانى سه ماه متوالى ، كه رجب و شعبان و رمضان باشد ، روزه داشتى . و چون سرير سلطنت به جلوس او مزيّن گشت رأى صوابنماى او چنان اقتضا نمود كه با سلجوقيّان مصالحه در ميان آورده نوعى نمايد كه بعد از اين ، هيچ‌كدام در مقام اخذ و انتزاع ولايت يكديگر نشده به رعايا ، كه ودايع الهىاند ، ضرر نرسانند « 2 » .\r\nبنابراين ، جمعى از علما و دانايان در ميان افتاده ميانهء آل سلجوق و ابراهيم ، مهمّ بر مصالحه قرار دادند ؛ به اين طريق كه بعد از اين ، هيچ‌كس از اين دو طايفه متعرّض يكديگر نشوند تا سكنهء هردو ولايت مرفه الحال و آسوده‌خاطر به دعاى حكّام اسلام مشغول باشند . و بر اين معنى ، وثيقه نوشته به خطوط اشراف و اعيان هردو طايفه مستحكم گردانيدند و با يكديگر ابواب مصادقت و موافقت مفتوح داشته عالم را گلستان ساختند .\r\nو چون خاطر ابراهيم بن مسعود از قبل سلجوقيّه مطمئن شد لشكرى به جانب هندوستان فرستاد و بسى از مواضع آن ديار را ، كه تا آن زمان فتح آن مواضع آبا و اجدادش را با وجود آن شوكت ميسّر نشده بود ، فتح نمود از [ 275 الف 
  ] جملهء آن مواضع يكى قلعهء « اجود » است كه متانت و حصانت آن از ساير قلاع آن ديار ممتاز بود و از لهاوور تا آن قلعه صد و بيست فرسنگ است و در وقت محاربهء ابراهيم ، آن قلعه را ده هزار مرد جنگى در آن قلعه بود و مدّتى مديد با سلطان ابراهيم جنگهاى مردانه كردند . امّا چون جدّ و جهد ابراهيم را در آن باب مشاهده نمودند ، رعبى و هيبتى در دل ايشان ظاهر شد كه با وجود كثرت آذوقه و آب و مردان جنگى در مقام اطاعت آمده امان خواسته قلعه را به ابراهيم سپردند .\r\nبعد از فتح آن قلعه ، ابراهيم متوجّه به قلعه‌اى ديگر ، كه او را « رمال » « 3 » خواندندى ، گشت . و\r\n\r\n\r\n","description":"","footnote":"\r\n( 1 ) . مشّتهيات : جمع مشتهى كه اسم فاعل اشتهاست ؛ رغبت‌كننده به چيزى ، داراى شهوت و ميل . - و .\r\n( 2 ) . ابراهيم بن مسعود همواره مىگفت : « اگر من پس از مرگ نيايم ، محمود ، به جاى پدرم ، مسعود ، بودم دژ مملكت ما هرگز فرونمىريخت . امّا اكنون ضعيف‌تر از آنم كه بتوانم آنچه را كه آنها گرفته‌اند بازپس گيرم ، و ملوكى بر آن استيلا يافته‌اند كه قلمروشان پهناور و عساكرشان بسيار است . » ؛ - ابن أثير ، الكامل ، ج 10 ، ص 111 .\r\n( 3 ) . ق : و مال .\r\n","page_name":" 2327 ","page_number":107},
  {"content":"\r\n\r\nآن قلعه‌اى بود در اقصاى بلاد هند بر قلّهء كوهى رفيع كه بر يك جانبش درياى محيط بود كه كسى را بر آن مجال گذر نبود و از جانب ديگر ، بيشه‌اى داشت كه از كثرت درختان خاردار و غير آن شعاع آفتاب را در آن مجال نفوذ نمىكرد و بر اكثر درختان آن بيشه ، مار مسكن داشتى و به كثرت فيلان كوه‌پيكر و هندوان عفريت‌منظر ، آن بقعه از ساير بقاع هندوستان امتياز داشت و در پاى آن حصار ، جاى ايستادن و جنگ كردن نبود . ابراهيم همّت ذىنهمت پادشاهانه را به تسخير آن قلعه مصروف داشته در اندك‌زمان به توفيق ربّانى و تأييد يزدانى ، آن قلعه را فتح نموده غنايم نامحصور و نفايس جواهر ، كه چشم هيچ بيننده مشاهدهء آن نكرده بود ، به دست آورده عنان عزيمت را به جانب ناحيه‌اى از نواحى هند ، كه ، آن را « وره‌نوره » مىگويند و آن ناحيه تا زمان از دست آسيب سلاطين ذىشوكت مصون و محفوظ بود ، منعطف داشت . و در اكثر تواريخ معتبره مسطور است كه در آن ناحيهء هند جماعتى از اولاد و احفاد و حرانيان « 1 » ، كه در قديم الايّام افراسياب پادشاه توران ايشان را به واسطهء سركشى و فتنه‌انگيزى از ولايت خراسان اخراج كرده به جانب هند فرستاده بود ، متوطّن بودند و شهرى داشتند در غايت معمورى و نهايت محكمى و استوارى ؛ و حوضى در آنجا ساخته بودند كه قطر آن حوض نيم فرسخ بود كه هرچند تمام سال مردم و چهارپايان از آنجا آب مىخوردند اصلا تفاوت محسوس نمىشد و از آن زمان كه آن جماعت در آنجا ساكن شده بودند ملوك هند به واسطهء آنكه استيلا بر آن ولايت از جمله محالات مىدانستند متعرّض ايشان نمىشدند .\r\nابراهيم چون احوال آن ولايت را شنيد تسخير آن را بر ذمّهء همّت ذىنهب واجب و متحتّم « 2 » دانسته با عساكر گردون‌مآثر عازم آن ديار گشت . اهالى آن ديار از توجّه سلطان ابراهيم خبر يافته مستعدّ جدال و قتال شدند و ميانهء ايشان و سلطان ابراهيم كرّات متعدّده محاربه واقع شد . آخر الأمر ، سلطان ابراهيم غالب آمد و اكثر ايشان را به قتل رسانيد و بقيّة السّيف روى به هزيمت نهاده در جنگلها متفرّق شدند و از زنان و فرزندان ايشان قريب به صد هزار كس اسير اهل اسلام شد و از اموال و غنايم ، چندان به دست سپاه اسلام افتاد كه از حيّز احصا بيرون بود .\r\nو در روضة الصّفا مسطور است كه نوبتى به سمع ابراهيم رسانيدند كه در ميان دو خليج از خليجات هند جماعتىاند كه به عبادت اصنام و فسق على الدّوام اشتغال دارند . سلطان با لشكرى انبوه متوجّه آن جانب شد . در آن راه ، عقبات بسيار پيش آمد كه از كثرت درختان درهم‌پيچيده عبور از آن محال مىنمود . سلطان چندين هزار پيادهء تبردار را پيش انداخته تا\r\n\r\n\r\n","description":"","footnote":"\r\n( 1 ) . ق : حزانيان .\r\n( 2 ) . متحتّم : واجب‌شده ، لازم و ضرورى . - و .\r\n","page_name":" 2328 ","page_number":108},
  {"content":"\r\n\r\nآن درختان را قطع مىنمودند و لشكر او به فراغت گذر مىنمود . چون بعد از قطع منازل و مراحل ، به حدود آن ولايت رسيد موسم باران هند شد و سه ماه متوالى ، قريب به مستقر آن ، كفّار توقّف نمود و از كثرت بارندگى سپاه را بسيار مضرّت شد . امّا آخر الأمر ، به توفيق ربّانى و تأييد صمدانى بر اعداى دين تسلّط و مستولى گشت و غنايمى كه از آن كفّار به دست سپاه اهل اسلام افتاد جبران مشقّتها و محنتها به وجه أكمل نمود و سلطان ابراهيم مظفّر و منصور به جانب مستقر سلطنت غزنين مراجعت نمود .\r\nو از جمله تدبيرات صائبهء سلطان ابراهيم در دفع سلجوقيّه نمود يكى آن بود كه قبل از آنكه ميانهء او و آل سلجوق ، مهمّ به مصالحه قرار گيرد به سمع او رسانيدند كه اينك سلطان ملكشاه سلجوقى عزيمت يورش غزنين را تصميم داده عن‌قريب است كه با لشكرهاى خراسان و تركستان متوجّه اين صوب است . سلطان از شنيدن اين خبر ، بسيار متوهّم شده در باب دفع آن حادثه تدبير مىانديشيد . آخر الأمر ، رأى بر آن قرار گرفت كه نامه‌هايى چند به اسامى امراى ملكشاه نوشته مضمون آنكه : « چون به شمع اشرف ما رسيده كه شما ملكشاه را در باب آمدن به اين جانب تحريض و ترغيب بسيار نموده مجدّ ساخته‌ايد ، بغايت مستحسن و پسنديده افتاده . وظيفهء اخلاص آنكه در اين باب نهايت سعى مبذول داشته نوعى كنيد كه ملكشاه زودتر به اين ولايت درآيد تا بالكلّ از وى خلاص يابيم . و ما چنانچه قبول كرده‌ايم ، مرسومات شما را مضاعف كرده عنايات و عاطفت بىكران دربارهء همگنان مبذول خواهيم داشت . » و اين مكتوبات را به يكى داده گفت : چون ملكشاه اكثر اوقات به صيد و شكار مشغول است ، فرصت نگاه دار تا در شكارگاه تو را نزد او برند . و غرض سلطان ابراهيم از اين سخن آن بود كه آن مكتوبات را در جايى به دست ملكشاه دهند كه امرا همراه او نباشند . اتّفاقا ، در وقتى كه سلطان ملكشاه در قصبهء اسفراين نزول كرده بود روزى به عزم شكار برآمده در اثناى شكار از دور پيكى ظاهر شد . حافظان شكارگاه او را گرفته پيش سلطان ملكشاه بردند . چون از احوال وى پرسيد ، بنياد پريشان گفتن كرد . سلطان ملكشاه فرمود كه او را تازيانه‌اى چند بزدند تا به راستى اقرار نمايد . چون به فرمودهء سلطان عمل نموده تازيانه بر وى زدند او گفت : من پيك سلطان ابراهيم غزنوىام . مرا به اين اردو فرستاده و مكتوبى چند به من داده . چون آن مكتوبات را از او گرفتند و سلطان ملكشاه بر مضمون مكتوبات اطلاع يافت ، صلاح در اظهار آن با امرا نديد و عنان عزيمت از آن اراده مصروف داشته به جانب مستقر سلطنت خود مراجعت نمود .\r\nآخر الأمر ، بعد از تفتيش و تفحّص ظاهر شد كه اين از جمله تدبيرات سلطان ابراهيم بود .\r\nو از سلطان ملكشاه منقول است كه ايشان بعد از اطلاع بر حقيقت حال مىفرمودند كه هر چند سلطان ابراهيم اين مكر و حيله را از براى آن كرده بود كه طاقت مقاومت ما نداشت و يقين\r\n\r\n","description":"","footnote":"","page_name":" 2329 ","page_number":109},
  {"content":"\r\n\r\nمىدانست كه اگر اين مهمّ به جنگ افتد مغلوب مطلق خواهند بود ، امّا چون ما بر تزوير و مكر او اطلاع نيافته از آن عزيمت بازگشتيم گويا او بر ما غالب آمده بود . و در روضة الصّفا مسطور است كه سلطان ابراهيم بن مسعود خطّ نسخ ، بسيار خوش نوشتى و در ايّام سلطنت هر سال يك مصحف به خطّ خود به اتمام رسانيدى و با تحف و اموال فراوان به مكّه فرستادى و سال ديگر به مدينهء طيّبه ارسال داشتى . گويند كه اكنون چند مصحف به خطّ او در كتابخانهء حضرت رسالت پناهى ، صلّى اللّه عليه و آله و سلّم ، موجود است .\r\nو از جمله وقايع اين سال آنكه طغرل بيگ بعد از فراغ از مهمّات بغداد ، عنان عزيمت به جانب واسط منعطف داشته در باب عمارت آن بلده سعى و اهتمام تمام مبذول داشته و در آنجا هزار اسب بن بنكير « 1 » از اهواز متوجّه ملازمت ايشان شده در سلك امراى ايشان منتظم گشت و بعد از چند روز ، گناه دبيس بن مزيد را درخواست نموده او را نيز به خدمت طغرل بيگ آورد . همچنين صدقة بن منصور نيز به شفاعت هزار اسب در سلك امراى طغرل بيگ منسلك گشت . و ابو على بن فضلان ، بلدهء واسط را با نواحى آن به مبلغ دويست هزار دينار اجاره نمود ، و بصره را به ابو سعد سابور بن المظفّر ارزانى داشت . و از جانب شرقى دجلهء بغداد گذشته به جانب بطاع رفت و اكثر امراى ذوى الإقتدار مثل هزار اسب و ابو الفتح بن ورام و دبيس بن مزيد و ابو على بن ملك ابو كاليجار و صدقة بن منصور بن الحسين و غير اينها ، بسيارى از امراى عراق عرب در اين يورش ، ملازم ركاب سلطان طغرل بيگ بودند و از كثرت سپاه ، اكثر ولايات ميانهء بصره و اهواز و واسطه ، كه بر ممر واقع شده بودند ، روى به خرابى نهادند . و چون سلطان طغرل بيگ به بغداد آمد ، خليفه ، القائم بامر اللّه ، ضيافت عام كرده و از اقسام أطعمه و أشربه فراوان كشيد [ 275 ب 
  ] و طغرل بيگ خود بر سر آن سماط حاضر شد و روز ديگر ، سلطان طغرل بيگ تمامى امرا را ضيافت كرد و هر كسى را فراخور حالش از اسب و زر رعايت فرمود و شحنگى بغداد را به ضمانت ابو الفتح بن مظفّر بن حسين به امير برسق « 2 » داد و مبلغ صد هزار دينار در مدّت سه سال ، اجارهء شحنگى مقرّر شد .\r\nو در اين سال ، ابو الحسين بن مهتدى را از خطابت جامع ، منصور به واسطهء آنكه در ايّام بساسيرى خطبهء علويه را خوانده بود ، عزل نموده خطابت آن جامع را به بهاء الدّوله ابو على الحسن بن عبد الودود بن المهتدى باللّه ارزانى داشتند . و از مشاهير محدّثين آن زمان ، علىّ بن محمود بن ابراهيم ، كه زوزنى « 3 » از آثار اوست ، در اين سال وفات يافت . وى تلميذ ابو عبد الرّحمن سلمى بود .\r\n\r\n\r\n","description":"","footnote":"\r\n( 1 ) . ق ، ش : دلكين .\r\n( 2 ) . الكامل : سق .\r\n( 3 ) . م : روزنى ؛ ق : زوزن ؛ س : روزن .\r\n","page_name":" 2330 ","page_number":110},
  {"content":"\r\n\r\n\r\nذكر وقايع سال چهار صد و چهل و دويّم از رحلت خير البشر\r\nدر تاريخ ابن أثير جزرى مسطور است كه از جمله وقايع اين سال ، آن است كه در ماه جمادى الآخر ، و عدة الدّين ابو القاسم المقتدى بامر اللّه ، كه وليعهد القائم بامر اللّه بود ، بعد از فوت پدرش ، ذخيرة الدّين ، با جدّهء خود ، مادر خليفه القائم بامر اللّه ، از حرّان به بغداد آمدند و تمامى اكابر و اعيان بغداد به استقبال ايشان بيرون شتافتند . و عدة الدّين وليعهد در آن وقت چهار سال بود و همراه او از امراى آن ديار ابو القاسم بن المحلبان بود .\r\nچون ايشان از جانب ديار جزيره به كشتى مىآمدند چون به حوالى بغداد رسيدند از دار الخلافه جهت وليعهد اسب فرستادند . چون به باب الغربه رسيدند از كشتى بيرون آمدند ابو القاسم بن المحلبان وليعهد را بر دوش برداشته بر اسب سوار شد . و چون او را پيش جدّش ، خليفه القائم بامر اللّه ، رسانيدند بسيار اظهار مسرّت نمود و نسبت به ابو القاسم بن المحلبان عنايت بسيار فرمود و از براى او در باب المراتب خانه‌اى لايق تعيين كردند .\r\nو سبب رفتن وليعهد و مادر خليفه پيش ابو القاسم بن المحلبان آن بود كه در واقعهء بساسيرى روزى ابو القاسم به خانه درآمد ، ديد كه جمعى از عورات بيگانه در آن خانه درآمدند . چون تحقيق نمود معلوم شد كه اهل و عيال رئيس الرؤسااند كه از خوف بساسيرى پناه به منزل ايشان آوردند . و ابو القاسم چون بر حقيقت حال اطلاع يافت درصدد اعزاز و اكرام ايشان شده شرايط مروّت به ظهور رسانيد . و چون مردم رئيس الرؤسا از وى ، خاطرجمع كردند و دانستند كه او را نسبت به خليفه القائم بامر اللّه عقيده و اخلاص ديگر است بر وى ظاهر ساختند كه با زوجهء رئيس الرؤسا ، وليعهد عدة الدّين نيز همراه است .\r\nچون ابو القاسم بر اين حال اطلاع يافت ايشان را به ميّافارقين فرستاد و مدّت هشتاد ماه\r\n\r\n","description":"","footnote":"","page_name":" 2331 ","page_number":111},
  {"content":"\r\n\r\nايشان را در خانه پنهان مىداشت ؛ چه ، اكثر اوقات پسر بساسيرى و اصحابش به خانهء ابو القاسم مىآمدند و احوال وليعهد بسيار مىپرسيدند و جوياى آن مىبودند . امّا ابو القاسم همچنان در حفظ ايشان كوشيده بود كه به هيچ‌وجه شمّه‌اى از حالات ايشان بر پسر بساسيرى ظاهر نشده بود . امّا آخر الأمر ، چون از آثار و علامات تفتيش ايشان براى ابو القاسم ظاهر شد كه عن‌قريب است كه پرده از روى كار برداشته خواهد شد ، بنابراين ، فى الحال ايشان را با جمعى از معتمدان خود همراه كرده به سنجان « 1 » فرستاد و از آنجا به حرّان . و چون والى حرّان ، منيع بن وثّاب نميرى ، از توجّه ايشان خبر يافت در مقام خدمتكارى و جانسپارى درآمده خدمات لايقه به فعل آورد و دختر خود را به عقد وليعهد درآورد .\r\nو از جمله وقايع اين سال آنكه محمود بن شبل الدّولة بن صالح بن مرداس كلابى شهر حلب را محاصره نموده كار بر اهالى آن بلده به تنگ آورده بود . امّا چون مردم حلب با وجود عسرت و تنگى ، كه ايشان را روى نموده بود ، در مقام ممانعت و مدافعت جدّ و جهد تمام مىورزيدند ، محمود بن شبل الدّوله از گرفتن شهر مأيوس گشته از سر محاصرهء آن برخاست و بعد از مدّتى در همين سال ، باز عزيمت تسخير آن بلده مصمّم گردانيده مراجعت نموده در ماه شعبان بلدهء حلب را از دست فاطميان انتزاع نموده بر آن بلده استيلا يافت . و در اين سال ، طغرل بيگ ، محمود بن أخرم خفاجى را خلعت پادشاهانه پوشانده ايالت ولايت كوفه و امارت بنى خفاجه را به او مفوّض نمود .\r\nو هم در اين سال عميد ابو الفتح در تعمير محلّهء كرخ اهتمام مبذول داشته اكثر آن محلّه را معمور و آبادان گردانيد .\r\nو حرم طغرل بيگ ، خاتون بزرگ ، در اين سال فوت شد . طغرل بيگ بر فوت او بسيار اظهار حزن و ملال نمود و نعش او را از بغداد به رى بردند .\r\nو از جمله عجايب وقايع اين سال آن است كه ابن أثير جزرى آورده كه در ماه جمادى الآخر از جانب غرب ابتدا كرده تا به جانب شرق مدتى مديد نجاست مىباريد . گويا كه اين تعفّن در هوا از بقيّهء وباى سال سابق بود . و اللّه أعلم بحقايق الامور .\r\nو از جمله وقايع اين سال آنكه عطية بن صالح بن مرداس ، لشكرى انبوه جمع آورده به عزم تسخير ولايت رحبه ، متوجّه آن صوب گشت . بعد از دخول ولايت بلدهء رحبه را محاصره نمود و بعد از مدّتى از محاصره در ماه صفر اين سال قهرا و جبرا رحبه را مسخر گردانيد . و هم در اين سال ، والدهء خليفه ، القائم بامر اللّه ، در سنّ نود سالگى وفات يافت . و او را اصل از جوارى\r\n\r\n\r\n","description":"","footnote":"\r\n( 1 ) . الكامل : سنجار . آنچه در متن آمده است مىتوان به فتح يا به كسره « س » تلفظ كرد . - و .\r\n","page_name":" 2332 ","page_number":112},
  {"content":"\r\n\r\nارمنيه بود و در نامش اختلاف كرده‌اند . بعضى نام او را قطر النّدى و بعضى بدر الدّجى و بعضى « علم » نيز گفته‌اند « 1 » .\r\n\r\n\r\n","description":"","footnote":"\r\n( 1 ) . ابن أثير مادر القائم بامر اللّه را اين‌چنين آورده است : « . . . امّه امّ ولد تسمّى قطر النّدى ، ارمنيه ، و قيل روميه ، ادركت خلافته ، و قيل اسمها علم . . . » ؛ - الكامل ، ج 10 ، ص 94 . و صاحب مجمل التّواريخ و القصص ( ص 383 ) نام مادر قائم را « بدر الدّجى » آورده است .\r\n","page_name":" 2333 ","page_number":113},
  {"content":"\r\n . \r\n","description":"","footnote":"","page_name":" 2334 ","page_number":114},
  {"content":"\r\n\r\n\r\nذكر وقايع سال چهار صد و چهل و سيم از رحلت خير البشر\r\nدر اوايل اين سال ، طغرل بيگ ارادهء آن نمود كه دختر خليفه را خواستگارى نمايد . و چون اين معنى به سمع خليفه ، القائم بامر اللّه ، رسيد بسيار از جاى درآمد ؛ چه ، در اين مدّت هرگز هيچ يكى از سلاطين و حكّام ، حتى سلاطين ديالمه كه تسلّط تمام بر عباسيّه داشتند ، هرگز ارادهء اين معنى نكردند . امّا چون طغرل بيگ با خليفه بسيار در مقام اطاعت و انقياد بود و اظهار اعتقاد او بسيار مىنمود ، مع هذا دختر طغرل بيگ با برادرزاده‌اش ارسلان خاتون در خانهء خليفه بود ، صريح ردّ او نكرده ، خواست كه به مطالبهء اموال و اسباب بسيار ، طغرل بيگ را تنجير « 1 » نموده از سر اين معامله درگذراند « 2 » .\r\nبنابراين ، خليفه در جواب فرستادهء طغرل بيگ از براى خواستگارى ، گفت : اگر طغرل بيگ اين داعيه دارد ، بايد كه إقطاعات حرم سابق خود را در واسط و اهواز با صداق سيصد هزار دينار « 3 » ، مشروط بر آنكه بعد از اين سلطان طغرل بيگ رحل اقامت در بغداد انداخته مطلقا از بغداد به قصد توطّن جاى ديگر نرود . طغرل بيگ بعضى از اين شرايط را قبول نموده مبلغ صد هزار دينار زر نقد و دو هزار و دويست قطعه از نفايس جواهر با چند نفر از كنيزان ترك و از ظروف و أوانى طلا و نقره قريب به صد قطعه و همچنين از جامه‌هاى ديبا و ساير اقسام همراه\r\n\r\n\r\n","description":"","footnote":"\r\n( 1 ) . تنجير : اين لغت در فرهنگها يافت نشد ، شايد به جاى تنجير ، « تنجيدن » صحيح باشد كه به معنى درهم فشردن و سخت گرفتن است . - و .\r\n( 2 ) . و نيز در مقابل اسرار أرسلان خاتون با وصلت طغرل با دخترش ، مغرورانه گفته بود : « ما خاندان عباسى بهترين مردم هستيم ، پيشوايى و راهنمايى تا روز رستخيز ميان ماست . هركس به دامان ما چنگ بزند نجات يابد و راهنمايى شود و هر كس با ما سر خلاف پيش آورد گمراه و حيران خواهد شد . » ؛ - تاريخ ايران ، پژوهش دانشگاه كيمبريج ، ج 5 ، ص 54 .\r\n( 3 ) . جمله ناقص است ، احتمالا بايد بدين‌صورت باشد : « . . . كابين دخترم گرداند » .\r\n","page_name":" 2335 ","page_number":115},
  {"content":"\r\n\r\nبرادرزادهء خود ، پسر چغرى بيگ و خواهرش ارسلان خاتون ، كه حرم خليفه بود ، به خدمت خليفه فرستاد .\r\nو در تاريخ ابن كثير شامى آورده كه از جمله چيزهايى كه طغرل بيگ جهت دامادى فرستاده بود ، غير آنچه مذكور شد ، هفتصد و بيست دانه مرواريد بود كه وزن هر يكى سه مثقال و غير از اين ، تحف و نفايس بسيار بود .\r\nالقصّه ، ارسلان خاتون اين چيزها را به نظر خليفه رسانيده به عرض رسانيد كه از آن شرايطى كه خليفه فرمود بعضى را طغرل بيگ متقبّل شده و بعضى را قبول نمىكند . خليفه به اين سبب آزرده‌خاطر شده از امر مصاهرت و دامادى ابا و امتناع نمود و تحف و هداياى طغرل بيگ را بتمامه رد فرمود . و چون طغرل بيگ بر اين معنى اطلاع يافت او نيز اظهار تركمانيّت كرده در مقام قهر و غضب ظاهر شده فرمود كه ارسلان خاتون را از دار الخلافه به دار الاماره بياورند و برشق شحنهء بغداد را فرمود تا با خليفه و اتباعش در مقام ناخوشى شده حركات ناپسنديده به ظهور رساند .\r\nالقصّه ، وحشت ميانهء خليفه و طغرل بيگ بر سر اين مهمّ به جايى رسيد كه خليفه عزيمت بيرون رفتن از بغداد مصمّم گردانيده كشتيها را مهيّا ساختند « 1 » [ 276 الف 
  ] ( و به اين واسط در بغداد فتنه و شورش عظيمى برپا شد . و بقيّهء اين سال ، تمام اين وحشت باقى بود و طغرل بيگ هميشه در مجالس و محافل از خليفه اظهار شكوه مىنمود ) « 2 » و او را به عدم انصاف و عدم رعايت حقوق نسبت مىفرمود و به اطراف و جوانب و نوّاب خود حكم مىفرمود كه كاركنان خليفه را نگذارند كه در إقطاعات او تصرّف كنند .\r\nو چون دست تصرّف عمّال خليفه از إقطاعات او كوتاه شد خليفه متنبّه گشت و دانست كه عاقبت اين كار خلافت منجر به تبديل خلافت خواهد شد « 3 » . بنابراين ، در اوايل سال آينده عميد الملك كندرى و قاضى القضاة ابو عبد اللّه بن دامغانى در ميان افتاده از قبل خليفه پيش طغرل بيگ رفته ملتمس او را مبذول داشتند و طغرل بيگ نيز در مقام اعتذار آمده باز همان شيوهء اطاعت و انقياد پيش گرفت و غبار كدورت از ميانه برخاست « 4 » .\r\nو از جمله وقايع اين سال آنكه خليفه ، القائم بأمر اللّه ، ابو تراب أثيرى را ، كه در حديثه عانه خدمت خليفه بسيار كرده بود ، طلب نموده به « حاجب الحجّاب » ملقّب گردانيد . و ابو الفتح\r\n\r\n\r\n","description":"","footnote":"\r\n( 1 ) . م : كشتيها را شكوه مىداد .\r\n( 2 ) . م : مطلب ( ) را ندارد .\r\n( 3 ) . م : منجر به فلاكت خواهد كشيد .\r\n( 4 ) . ابن جوزى ( در المنتظم ، ج 8 ، ص 218 ) مىگويد كه زوجهء سابق طغرل ، كه در سال چهار صد و پنجاه و دو هجرى درگذشت ، وى را به نكاح با دختر خليفه وصيّت كرده بود . بالاخره پيمان نكاح طغرل با دختر خليفه در شعبان چهار صد و پنجاه و چهار هجرى در بيرون شهر تبريز بسته شد .\r\n","page_name":" 2336 ","page_number":116},
  {"content":"\r\n\r\nمنصور بن احمد دارست را ، كه در اوايل حال تاجر ملك ابو كاليجار بود ، در منتصف ربيع الآخر منصب وزارت داده منصب رفيع القدر را به او تفويض نمود .\r\nو از جمله وقايع اين سال آنكه معزّ بن باديس ، والى افريقيه ، بعد از آنكه چهل و هفت سال سلطنت آن ديار را از روى استيلا و استقلال كرده بود در اين سال وفات كرد . اين معزّ بن باديس پادشاهى بود به اخلاق حميده و افعال پسنديده آراسته و در ايّام سلطنت هرگز از وى تهاون در امور شرعيّه و اداى واجبات ظاهر نشده بود و بر خون كردن ، مطلقا اقدام نمىنمود ، مگر آنكه قتل كسى شرعا واجب شده باشد . و در كرم و احسان به خلايق خصوصا اهل علم از ساير سلاطين آن ديار ممتاز بود و با اهل علم محبّت مفرط داشت و در اكرام و اعزاز ايشان ، دقيقه‌اى نامرعى نمىگذاشت « 1 » .\r\nنقل است كه روزى مبلغ صد هزار دينار خراج ولايتى پيش او آوردند و مستنصر زناتى نيز حاضر بود . چون نظرش بر آن صرّه‌ها « 2 » افتاد ، گفت : ايّها الأمير ، اين چه زر بسيار است ! معزّ فرمود تا آن زرها را در آن مجلس او از صرّه‌ها و هميانها فروريختند . بعد از آن فرمود : اى مستنصر ، تمامى اين زرها به تو تعلّق دارد ؛ بردار . شخصى از وى سؤال كرد : ايّها الأمير ، سبب بيرون آوردن اين زر از هميانها چه بود ؟ فرمود : تا مردم نگويند كه اين زرها را اگر مىديد نمىتوانست بخشيد .\r\nبعد از فوت معزّ بن باديس پسرش ، تميم بن معزّ ، به جاى او در حكومت آن ديار قرار گرفت . و اين تميم در سلوك طريق احسان و انعام و محبّت اهل علم شيوهء پدر را مرعى مىداشت . امّا از اطراف و جوانب ، متغلّبان در ملك تغلّب كرده دست تعدّى دراز كرده بودند و آن هيبتى كه معزّ بن باديس را قبل از آنكه امراى عرب او را از قيروان بيرون كنند در نظر خلايق بود ، در پسرش نمانده بود . و از جمله كسانى كه با او در مقام مخالفت درآمده اظهار تمرّد و عصيان مىنمود ، قايد حمرا ابن مليك « 3 » صاحب مدينهء سفاقس بود . و اين قايد حمرا ابن مليك لشكرى بسيار از اعراب جمع آورده متوجّه مهديّه ، كه دار الملك تميم بن معزّ بود ، گشت . تميم چون بر حقيقت حال اطلاع يافت او نيز در مقام مدافعت و ممانعت او شده با لشكرى آراسته از مهديّه بيرون آمده سر راه بر قايد حمرا گرفت . بعد از تلاقى فريقين و اشتعال نايرهء حرب از جانبين ، قايد تاب مقاومت نياورده روى به هزيمت نهاد و اكثر مردم او به قتل رسيدند و او با جمعى قليل گريخته به جانبى بيرون رفت .\r\n\r\n\r\n","description":"","footnote":"\r\n( 1 ) . ابن أثير ابياتى را كه ابو الحسن بن رشيق در مرثيهء معزّ بن باديس سروده ، آورده است ؛ - الكامل ، ج 10 ، ص 4 ( ترجمهء فارسى ، ج 16 ، ص 316 ) .\r\n( 2 ) . صرّه : كيسه ، هميان . - و .\r\n( 3 ) . الكامل : حمو بن مليك .\r\n","page_name":" 2337 ","page_number":117},
  {"content":"\r\n\r\nو از جمله وقايع اين سال ، فوت قريش بن بدران صاحب موصل و نصيبين بود . مرض او آن بود كه چند روز از دهن و چشم و گوش او پياپى خون مىريخت تا آنكه از هم گذشت . بعد از فوت او ، پسرش ، شرف الدّولة بن قريش ، به جاى پدر در حكومت آن ديار استقلال يافت .\r\n. . . چون فخر الدّوله ابو نصر محمّد بن حمير ، كه از امراى كبار قريش بن بدران بود ، در موضع دارا مىبود بر فوت قريش و حكومت شرف الدّوله به جاى او اطلاع يافت ، بنى عقيل را جمع آورده متوجّه نصيبين گرديد و كس پيش اركان و اعيان دولت فرستاد كه : لايق آن است كه به جاى قريش بن بدران ، ابو المكارم مسلم بن قريش را امير سازيم .\r\nامّا چون شرف الدّوله خزانهء پدر را پيش از آمدن ايشان متصرّف شده بود و مردم تمام با او بيعت كرده بودند ، هيچ اثرى بر سعى فخر الدّوله مترتّب نشد . و چون مدبّر امور و متكفّل ابو المكارم مسلم بن قريش جابر بن نائب بود ؛ در اين وقت ، فخر الدّوله فرمود تا خواهر ابو المكارم مسلم بن قريش را به جابر « 1 » بن نائب دادند و دختر نصر بن منصور را به ابو المكارم مسلم . و غرض فخر الدّوله از اين وصلت استحكام ابو المكارم بود كه برادرش شرف الدّوله قصد او نتواند كرد .\r\nو از جمله وقايع اين سال ، فوت نصر الدّوله احمد بن مروان كرد « 2 » صاحب ديار بكر بود .\r\nمدّت حكومت او بر آن ديار ، از روى استقلال پنجاه و دو سال بود و ايّام حياتش هشتاد و پنج سال . و در اكثر تواريخ معتبره مسطور است كه از ملوك و سلاطين ، آن قدر فراغت و تنعّمى كه نصر الدّوله أحمد بن مروان را ميسّر شده بود ، هيچ احدى را از ملوك عشر عشير آن ميسّر نشد ؛ چه ، عادت او آن بود كه هركه قصد تسخير ولايت او مىنمود مىگفت كه آن مقدار مال كه خرج حرب آن بايد نمود به چندين مرتبه كم‌تر از آن از براى او مىفرستاد و ملايمت بسيار مىنمود كه آن شخص از سر ولايت او مىگذشت . بنابراين ، او هميشه در مقام عيش و فراغت مىبود . و او پانصد كنيز مغنيّه داشت كه كم‌تر ايشان را به پنج هزار دينار خريده بود و پانصد غلام صاحب حسن داشت و هميشه در مجلس او از آلات و ادوات و ظروف و أوانى طلا و نقره زياده از دويست هزار دينار مىبود و چندين دختر ملوك را به عقد نكاح خود درآورده و در مدّت حكومت خود يك كس را مصادره نكرد و يك وقت نماز از وى فوت نشده بود .\r\nو در وقت استيلاى طغرل بيگ بر عراق عرب از براى او هدايا و تحف بسيار فرستاد و از جمله چيزهاى نفيس كه از براى طغرل بيگ فرستاد جبل ياقوت بود كه هميشه بنى بويه به آن\r\n\r\n\r\n","description":"","footnote":"\r\n( 1 ) . م : حارث .\r\n( 2 ) . ابن خلكان ترجمهء احوال وى را به‌طور مبسوط آورده است ؛ - وفيات الأعيان ، ج 1 ، ص 159 .\r\n","page_name":" 2338 ","page_number":118},
  {"content":"\r\n\r\nجبل بر ساير ملوك طوايف مفاخرت مىنمودند . و در زمان دولت ابو منصور بن جلال الدّوله آن جبل را نصر الدّوله از وى به مبلغى عظيم ابتياع نموده بود . و در ايّام حكومت نصر الدّوله ، رعاياى او آنچنان صاحب ثروت و مكنت بودند كه در هيچ زمان كسى نشان نمىداد . و ارزانى در ولايت او به مرتبه‌اى بود كه فوق آن تعقّل نتوان نمود . و چون ولايت او مأمن بود از اطراف و جوانب ، خلايق از هر صنف ميل به آنجا كرده بودند ؛ خصوصا اهل علم و صلاح ، پيش نصر الدّوله بسيار معزّز و مكرّم بودند .\r\nنقل است كه روزى شخصى به او رسانيد كه اى امير ، مرغان در زمستان از براى دانه از آشيانهاى خود بيرون مىآيند . چون سرما بسيار است ايشان را قوّت حركت و طيران بسيار ضعيف مىشود و اكثر ايشان را مردم صيد مىكنند . بنابراين ، نصر الدّوله فرمود تا در جنگلها دانه بسيار ريختند كه مرغان هميشه در ضيافت او مىبودند و احتياج ايشان به آبادانى و معموره نمىشد .\r\nو از جمله وزراى نصر الدّوله ، ابو القاسم بن مغربى [ بود 
  ] كه دو نوبت وزارت او كرده و در آخر عمر منصب وزارت او به فخر الملك ابو نصر محمّد بن جهير « 1 » متعلّق بود ؛ و لهذا بعد از فوت او ، فخر الملك ابو نصر ، پسر او نصر را به جاى او بر سرير حكومت نشانيد و ميانهء او و برادرش ، سعيد بن نصر الدّوله ، محاربات بسيار واقع شد ، اما در هر معركه غلبه و نصرت از جانب نصر الدّوله بود . بنابراين ، او در ميّافارقين به امر حكومت مستقل گشت و سعيد آمد را متصرّف شد و مناقشه ميانهء آنها بر طرف شد .\r\nو در بيست و هشتم جمادى الآخر اين سال ، كسوف آفتاب شد و تمام قرص آن منكسف گشت و مدّت چهار سال آنچنان تاريكى و ظلمت پيدا شد كه ستاره‌ها تمام نمودار و پيدا شدند و مرغان روى به آشيانه‌هاى [ 726 ب 
  ] خود آورده از پرواز بماندند .\r\nو در اين سال ، خليفه القائم بامر اللّه ، طراد بن محمّد زبيبى را ، كه ملقّب به « كامل » بود ، نقيب عباسيّه ساخت و خلعت گرانمايه در وى پوشانيد . و اسامة بن ابو عبد اللّه على را خلعتى خسروانهء خليفه داده نقابت طالبيان را به او تفويض فرمود و او را به « مرتضى » ملقّب گردانيد .\r\nو در اين سال ، ابو الفتح محمّد بن منصور بن دارست از وزارت خليفه معزول شد . و منشأ اين آن بود كه ابن علّامان « 2 » يهودى جميع إقطاعات را به مبلغ صد هزار دينار و شش هزار كر غلّه اجاره كرده بود و چون در ايّام اين عمل ابن دارست ، نصف اين مبلغ نيز حاصل نمىشد ،\r\n\r\n\r\n","description":"","footnote":"\r\n( 1 ) . جهير را بايد به فتح اول و بر وزن ضمير خواند ؛ و اينكه سمعانى آن را مصغّرا و بر وزن زبير ضبط كرده است ظاهرا دچار غلط و اشتباه گرديده و قاضى ابن خلّكان آن را مردود شمرده است ؛ - وفيات الأعيان ، ج 4 ، ص 218 . ( به نقل از شادروان سيد حسن قاضى طباطبايى ) .\r\n( 2 ) . م : اين غلامان .\r\n","page_name":" 2339 ","page_number":119},
  {"content":"\r\n\r\nخليفه حمل بر بىوقوفى بلكه بر بىديانتى او نموده او را معزول ساخت و ابن دارست از شش هزار كر غلّه دو هزار كر و از صد هزار دينار سى هزار دينار حاصل مىنمود . و چون ابن دارست از وزارت معزول شد به جانب اهواز رفت و در آنجا مىبود تا فوت شد .\r\nو از جمله وقايع اين سال آنكه ابو نصر بن جهير وزير نصر الدّولة بن مروان كسان پيش خليفه ، القائم بامر اللّه ، فرستاده التماس وزارت عراق عرب نمود و در اين باب هر يكى از اعيان و اركان دولت خليفه را خدمات لايقه كرد . و چون اكثر مردم در باب وزارت او متّفق شدند خليفه طراد زبيبى را به ميّافارقين فرستاده او را پنهانى از نصر الدّوله طلب داشت . بعد از چند روز ، چون طرار به جانب بغداد مراجعت نمود ، ابو نصر بن جهير به طريق وداع همراه او بيرون آمده روى به راه بغداد نهاد . و چون نصر الدّولة بن مروان بر اين حال اطلاع يافت فى الحال خود او را تعاقب نمود ، امّا به گرد ايشان نرسيده بازگشت . و چون ابو نصر بن جهير به حوالى بغداد رسيد خليفه اركان دولت را با خلعت وزارت به استقبال او فرستاد و او را به « فخر الدّوله » ملقّب گردانيد و او در مقام وزارت مساعى جميله به ظهور رسانيد و ممدوح خلايق گشت .\r\nو از جمله وقايع اين سال آنكه سلطان طغرل بيگ به جانب قلعهء طرم از بلاد ديلم رفت .\r\nوالى آن قلعه ، مسافر ، از قلعه بيرون آمده طغرل بيگ را ملازمت نمود و هرساله هزار دينار و هزار جامه قبول نمود .\r\nو از جمله وقايع اين سال آنكه والى حلب ابن علوان ثمال بن صالح بن مرداس ، كه ملقّب به « معزّ الدّوله » بود ، وفات يافت و برادرش عطية بن صالح قائم‌مقام بر سرير حكومت آن ولايت قرار گرفت .\r\nو از جمله وقايع اين سال آنكه در روز پنجشنبه سيزدهم شهر شعبان در مدينهء بريد سلطان طغرل بيگ ، كريمهء خليفه را كه در سال سابق خطبهء او كرده بود به عقد نكاح خود درآورد « 1 » و در ماه شوّال ، ارسلان خاتون از براى مادر عروس و ساير خدمتكاران او تحف و هداياى لايقه فرستاد .\r\n\r\n\r\n","description":"","footnote":"\r\n( 1 ) . نيشابورى مىنويسد : « به نكاح مهر چهارصد درم نقره و يك دينار زر سرخ مهر سيدة النساء فاطمهء الزهرا . » ؛ - سلجوقنامه ، ص 21 ، راوندى ، راحة الصدور ، ص 111 .\r\n","page_name":" 2340 ","page_number":120},
  {"content":"\r\n\r\n\r\nذكر وقايع سال چهارصد و چهل و پنجم از رحلت خير البشر\r\nدر تاريخ ابن أثير جزرى مسطور است كه در محرّم اين سال ، طغرل بيگ از ارمنيه « 1 » متوجّه بغداد گشت و چون به نواحى بغداد رسيد خليفه خواست كه به استقبال او بيرون آيد كه طغرل بيگ كس فرستاده او را منع نمود و گفت : ما را توجّه خليفه كافى است . بنابراين ، خليفه وزير خود ، فخر الدّوله ابو نصر بن جهير ، را با اعيان و اكابر به استقبال او فرستاد . و در اين يورش با سلطان طغرل بيگ از امراى كبار ابو على بن الملك ابو كاليجار ، سرخاب بن بدر ، هزاراسب و ابو منصور بن فرامرز بن كاكويه همراه بودند و به واسطهء كثرت سپاه ، رعايا را تشويش و خرابى بسيار روى نمود .\r\nچون طغرل بيگ در دار الاماره قرار گرفت ، عميد الملك را پيش خليفه فرستاده التماس آن نمود كه سيّده ، يعنى دختر خليفه ، را از دار الخلافه به دار الاماره فرستند . خليفه از شنيدن آن سخن بسيار اظهار آزردگى نمود و گفت : شما قرار آن داده بوديد كه محض از براى تيّمن و شرافت عقد بايد كه واقع شود و غير از آن چيزى ديگر نخواهد بود . اكنون ارادهء امرى كردن كه الى يومنا هذا هرگز در سلسلهء ما نشده از قاعدهء مروّت دور است .\r\nالقصّه ، عميد الملك هرچند سعى كرد خليفه به فرستادن سيّده راضى نشد . آخر الأمر ، طغرل بيگ باز ارسلان خاتون را با تحف و هدايا فرستاد و روز هفتم مهمانى عام كرده جميع امراى خود را خلعتهاى لايق داد و هر يكى را رعايتى نمود . و چون از ضيافت فارغ شد روز ديگر مزاج او منحرف گشت و مرض بر وى طارى شد . بنابراين ، عزيمت به جانب عراق عجم\r\n\r\n\r\n","description":"","footnote":"\r\n( 1 ) . يعنى ناحيهء ما بين سه درياچهء وان ، اروميّه و گوكچه .\r\n","page_name":" 2341 ","page_number":121},
  {"content":"\r\n\r\nمصمّم گردانيد و از خليفه رخصت خواست كه سيّده را همراه او بفرستد به شرط آنكه بعد از اندك‌مدّت باز او را به دار الخلافه روانه ساخت . و خليفه بعد از ممانعت بسيار از روى اضطرار و كراهت ، رخصت داد و سه عورت از دار الخلافه به رسم خدمت همراه سيّده كرد و ارسلان خاتون ، حرم خليفه ، نيز در اين سفر همراهى عمّ خود طغرل بيگ اختيار نمود . اتّفاقا ، مرض طغرل بيگ روزبه‌روز متزايد مىشد و ضعف بر وى مستولى مىگرديد .\r\nو از تاريخ ابن كثير شامى چنين ظاهر مىشود كه ارسلان خاتون همراه طغرل بيگ نبود . امّا بعد از رفتن طغرل بيگ به جانب رى ، چون ارسلان خاتون از خليفه به واسطهء قلّت التفات او ، بسيار آزرده‌خاطر مىبود ، ارادهء آن نمود كه پيش عمّ خود طغرل بيگ رود . و چون در اين باب مبالغهء بسيار نمود و از ممانعت خليفه ممتنع نشد ، خليفه او را همراه عميد الملك كندرى ساخته به جانب رى فرستاد .\r\nعلى اىّ حال ، ارسلان خاتون وقتى به خدمت عمّ خود رسيد كه بيمارى او اشتداد داشت و اطبّاى وقت از معالجهء او عاجز شده دست از معالجهء او بازداشته بودند و به حيل بيهوده مىگذرانيدند تا آنكه در غرّهء شهر رمضان اين سال ، طغرل بيگ داعى حقّ را اجابت نموده از عالم فانى به عالم باقى انتقال نمود « 1 » . مدّت حيات او هفتاد سال بود و زمان حكومتش در بغداد هفت سال و يازده ماه و دوازده روز بود . و در اين وقت ، عميد الملك كندرى به همدان بود و مسافت ميانهء او و رى هفتاد فرسخ بود . و چون خبر فوت ، طغرل بيگ را شنيد در دو شبانه‌روز خود را به رى رسانيد و مردم هنوز طغرل بيگ را دفن نكرده بودند . عميد الملك رفته به تجهيز و تكفين او پرداخته در رى مدفون ساخت و در شب يكشنبه بيست و چهارم شهر رمضان به بغداد رسيد . و فخر الدّوله ابو نصر بن جهير به امر خليفه به مراسم عزاى او در بغداد قيام نمود .\r\nامّا چون اين خبر ، در بغداد اشتهار يافت عيّاران دست تعدّى دراز نموده عميد ، شحنهء بغداد ، را با هفتصد نفر از ملازمان او به قتل رسانيدند و اموال و اسباب ايشان را غارت نمودند و بر سر مقتولان به شرب اشتغال مىنمودند . قريب به ده روز آنچنان هرج‌ومرج در بغداد ظاهر شد كه اكثر خانه‌هاى آن شهر به غارت رفت . خليفه چون اين حال را مشاهده نمود كس به طلب صاحب موصل ، شرف الدّوله مسلم بن قريش ، و نور الدّوله دبيس بن مزيد و هزار اسب و بدر بن\r\n\r\n\r\n","description":"","footnote":"\r\n( 1 ) . مستوفى مىنويسد : « طغرل چون عزم رى كرد تا زفاف خود را با دختر خليفه در آنجا برگزار كند در راه هوا گرم بود . رعاف بر او مستولى شد و به هيچ امساك نپذيرفت و در هشتم رمضان سال چهارصد و پنجاه و پنج درگذشت . » ؛ - تاريخ گزيده ، ص 430 . و نيشابورى مىنويسد : « اسهالى سخت ظاهر شد و از افراط خون ساقط شد و در آن رنج بمرد . » ؛ - سلجوقنامه ، ص 21 . و در مورد انجام زفاف طغرل با سيّدة النساء ؛ - راوندى ، راحة الصّدور ، ص 111 - 112 .\r\n","page_name":" 2342 ","page_number":122},
  {"content":"\r\n\r\nمهلهل و بنى ورام فرستاده ايشان را به بغداد طلب داشت و ابو سعد قاينى ، ضامن بغداد ، برگرد قصر عيسى ، سورى مستحكم ساخته غلّات را جمع نمود و ابراهيم بن شرف الدّوله به جانب « اوانا » رفت و اعراب باديه راهها را مىزدند ، چنانچه مردم از تردّد باز ماندند .\r\nو چون از امرايى كه خليفه ايشان را طلبيده بود بعضى امتثال امر خليفه نموده به بغداد آمدند مثل دبيس بن مزيد و بنى ورام و بعضى ديگر مثل شرف الدّوله اجابت سخن ننموده ، بلكه شروع در نهب و غارت نواحى بغداد كردند . بنابراين ، نور الدّين دبيس بن مزيد به اتّفاق بنى خفاجه متوجّه دفع او شدند . امّا خليفه پيش از آنكه ميان اين دو طايفه ، مهمّ به قتال و جدال رسد كس خود را با خلعت خاص پيش شرف الدّوله فرستاده او را نصيحت نمود و از مخالفت جماعت منع فرمود و نور الدّوله را نيز پيغام فرستاد كه : دست از جنگ بازداشته با يكديگر در مقام مصادقت باشيد كه محلّ تقاضاى آن نمىكند كه شما با يكديگر منازعت كنيد .\r\nالقصّه ، چون فرستادهء خليفه نور الدّوله را با شرف الدّوله ملاقات نمود ، شرف الدّوله ضيافتى كرده تمامى امرا را طلب داشت و در آن مجلس ، ابو الحسين ابو غالب بن خلف ، كه از امراى كبار عراق عرب بوده ، حاضر بود . و او را قبل از اين ، با شرف الدّوله منازعات و مخاصمات بسيار واقع شده بود . اتّفاقا ، در اين مجلس لقمهء اوّل كه در دهان نهاد در اثناى جاويدن « 1 » روح از بدن او مفارقت نمود . او را از مجلس برداشته بيرون [ 277 الف 
  ] بردند . اهل مجلس متحيّر و متفكّر ماندند .\r\nشرف الدّوله چون اين حال را مشاهده نمود دانست كه اهل مجلس را گمان ، بلكه يقين ، آن شده كه اين طعامها مسموم و زهرآلوده است . بنابراين ، فى الحال از جاى خود برجست و به جاى ابو الحسين ابو غالب بن خلف نشست و روى به اهل مجلس آورده و گفت : اى گروه عرب ، بايد كه هيچ دغدغه به خاطر خود نرسانيد . هركس به طعام خوردن مشغول باشد كه اين طعام زهرآلوده نيست . اينك من از آن طبق ، كه ابو الحسين ابو غالب بن خلف تناول نمود ، مىخورم .\r\nو از آنجا كه او لقمه برداشته بود لقمه [ اى 
  ] چند برداشت و ديگر از هر طعامى كه در آن مجلس حاضر بود تناول نمود . و اين فعل را حاضران مجلس ، بسيار مستحسن داشته بر وى آفرين كردند .\r\nو در اين وقت ، شخصى از اصحاب ابو الحسين نقل كرد كه : من امروز صباح از وى شنيدم كه بعد از نماز دعا مىكرد و مىگفت : اللّهمّ اقبضنى فقد ضجرت ممّا انا فيه يعنى : اى بار خدايا ، روح مرا قبض كن كه من بتحقيق به تنگ آمدم از اين وضعى كه دارم .\r\n\r\n\r\n","description":"","footnote":"\r\n( 1 ) . م : چائيدن . مراد جويدن است .\r\n","page_name":" 2343 ","page_number":123},
  {"content":"\r\n\r\nو از جمله وقايع اين سال ، جلوس سليمان بن داود بن چغرى بيگ بود بر سرير سلطنت به جاى عمّ خود طغرل بيگ ؛ چه ، طغرل بيگ عقيم بود و فرزند نداشت . و تفصيل اين قضيّه در اكثر تواريخ معتبر چنين آورده‌اند كه بعد از فوت طغرل بيگ ، عميد الملك كندرى بنابر وصيّت سلطان طغرل بيگ ، سليمان بن داود چغرى بيگ را ، كه مادرش را بعد از فوت داود ، طغرل بيگ به عقد نكاح خود درآورده بود در رى بر تخت سلطنت نشانيده خطبه به نام او خواند « 1 » . اما چون اكثر امراى سلجوقيّه و جماهير « 2 » سپاه به حكومت سليمان راضى نبودند ، برادرش از مادر ديگر ، أرسلان بن چغرى بيگ را ، كه در آن ايّام در خراسان مىبود ، به حكومت و سلطنت لايق‌تر مىدانستند به شاهى برگزيدند . و نظام الملك « 3 » ، وزير الب‌ارسلان ، چون خبر فوت طغرل بيگ را شنيد در خراسان او را بر سرير سلطنت نشانيده خطبه و سكّه به نام او قرار داد . و عميد الملك نيز در رى از رأى اوّل خود بازگشته خطبه به نام الب‌ارسلان كرد و بعد از وى ، بر منابر نام برادرش سليمان مذكور ساخت .\r\nالقصّه ، امر حكومت و سلطنت به اتّفاق جماهير انام بر الب‌ارسلان قرار گرفت و وزارت او بر نظام الملك . و از جمله وقايع اين سال آنكه صليحى « 4 » ، صاحب يمن بر مكّهء معظّمه ، زادها اللّه شرفا ، استيلا يافت و با متوطّنان آن بلدهء طيّبه آنچنان سلوك پسنديده كرد كه همه او را خواهان و مخلص شده در مقام اطاعت و انقياد درآمدند . و از جمله وقايع اين سال ، فوت سعيد بن نصر الدّوله صاحب ديار بكر بود . چون جماعتى را در حقّ او متهّم مىدانستند كه ايشان او را زهر دادند . سعيد ، صاحب ميّافارقين ، از آن جماعت انتقام نصر الدّوله را گرفته همه را به قتل رسانيده . و در ماه شعبان اين سال ، در ولايت شام زلزله‌اى عظيم واقع شد كه اكثر عمارات رفيعهء آن شهر خراب شدند و سور طرابلس تمامى منهدم گشت .\r\nو از جمله وقايع اين سال آنكه در بيست و سيّم ماه ربيع الآخر بدير ، كه امير جيوش المستنصر باللّه علوى بود ، مدينهء دمشق را در حوزهء تصرّف خود درآورد و بعد از چند روز ميانهء او و سپاهش مخالفت و منازعت روى نمود و عامّهء خلايق دمشق با سپاه او متّفق شدند .\r\nبنابراين ، بدير در ماه رجب سال آينده با جمعى از مخصوصان ، دمشق را انداخته به جانب مصر مراجعت نمود .\r\n\r\n\r\n","description":"","footnote":"\r\n( 1 ) . اصرار مادر سليمان بود كه طغرل ، سليمان را در سلطنت وارث خود قرار داده بود .\r\n( 2 ) . جماهير : جمع جمهور ، توده‌ها ، گروهها . - و .\r\n( 3 ) . ابو على حسن بن علىّ بن اسحاق طوسى ملقّب به « خواجه نظام الملك » .\r\n( 4 ) . ق ، ش : صلچى .\r\n","page_name":" 2344 ","page_number":124},
  {"content":"\r\n\r\n\r\nذكر وقايع سال چهار صد و چهل و ششم از رحلت خير البشر\r\nاز جمله وقايع اين سال آنكه ارسلان ، عميد الملك وزير عمّ خود ، طغرل بيگ ، را گرفته در قلعهء مرورود محبوس گردانيد . منشأ گرفتن او آن بود كه عميد الملك از رى قصد ملازمت الب ارسلان نموده به خراسان رفت و بعد از آنكه به سعادت بساط بوس الب‌ارسلان مستعد گشت ارادهء مراجعت بغداد نموده در آن باب متوسّل به نظام الملك شد و مبلغ پانصد دينار با چند تحفهء ديگر جهت نظام الملك فرستاده التماس رخصت نمود . نظام الملك ملتمس او را مبذول داشته از الب‌ارسلان رخصت او حاصل كرد . اما چون عميد الملك از اردوى الب‌ارسلان مفارقت نمود مردم بسيار از سپاهى و غير آن همراه او شدند و جمعى از اهل غرض اين حكايت را به اقبح وجوه به سمع الب‌ارسلان رسانيده از غايلهء الب‌ارسلان او را ترسانيدند .\r\nبنابراين ، الب‌ارسلان كس فرستاده از اثناى راه ، او را بازگردانيده به قلعهء مروالرود فرستاد و مدّت يازده ماه در بند بود . آخر الأمر ، در ماه ذيحجّهء اين سال و بعضى مىگويند در اوايل سال آينده الب‌ارسلان دو غلام ترك را فرستاد كه عميد الملك را از آن قلعه به سفر آخرت فرستند . اتّفاقا ، چون آن دو غلام ترك رسيدند عميد الملك تب محرق داشت . آن غلامان گفتند : اى عميد ، اگر وصيّتى دارى بكن كه سفر آخرت نزديك است .\r\nعميد الملك دانست كه غرض چيست . فى الحال برخاسته و توبه و انابه و از اهل و عيال خود وداع نموده به مسجدى ، كه در آن حوالى بود ، درآمده دو ركعت نماز گزارد . و در اين وقت ، غلامان خواستند كه زه كمان در گردن او كنند كه عميد گفت : من دزد نيستم . ساعتى توقّف كنيد و مرا به شمشير هلاك كنيد .\r\nبعد از آن ، آستين پيراهن خود را پاره كرده چشم خود را به آن بست و پيراهن دبيقى كه\r\n\r\n","description":"","footnote":"","page_name":" 2345 ","page_number":125},
  {"content":"\r\n\r\nخليفه ، القائم بامر اللّه ، از بر خود برآورده به او داده بود با پارچه‌اى ديگر كه برد خلفاى عباسيّه در آنجا پيچيده بود و اعتقاد ايشان آنكه آن برد از حضرت خاتم ، عليه الصّلوة و السّلام ، به ايشان رسيده بيرون آورده وصيّت كرد كه : بعد از كشتن ، مرا در اين پيراهن و اين خرقه كفن بكنيد . القصّه ، عميد الملك را كشتند و بعضى وصيتهاى او را مرعى داشتند .\r\nو اين عميد الملك از افاضل روزگار و فصحاى ذوى الاشتهار بود و در اوايل حال كه ملازم طغرل بيگ شد و منصب وزارت به او مفوّض گشت طغرل بيگ او را خصىّ « 1 » كرد . و منشأ آن اين بود كه طغرل بيگ او را فرستاد كه از جهت او زنى را خطبه كند . اتّفاقا ، چون عميد الملك به آنجا رسيد تعريف حسن و جمال و آن زن بسيار شنيد طمعش به حركت آمد و آن زن را براى خود خواستگارى نموده از طغرل بيگ رويگردان شد . آخر الأمر ، طغرل بيگ بر وى ظفر يافته آلت رجوليّتش را بريده همان نوع وزيرش ساخت .\r\nو بعضى از اهل تاريخ چنين آورده‌اند كه عميد الملك خود را خصىّ كرده بود ؛ چه ، در امر تزويج آن عورت از جهت سلطان طغرل بيگ دشمنان او را متّهم ساخته بودند و او از ترس طغرل بيگ ذات العمود خود را بريده بود تا از قهر او خلاص شود . و اين به معقوليّت أقرب مىنمايد .\r\nعلى اىّ حال ، از عجايب حالات عميد الملك آن است كه ذكر او بعد از بريدن در خوارزم مدفون شد ، و خونش در مرو ريخته شد ، و جسدش در كندر « 2 » مدفون است ، و سرش بى قحف ، كه عبارت از كاسهء سر است ، در نيشابور مدفون گشت ، و قحف سر او در كرمان ؛ چه ، در آن وقت ، نظام الملك در كرمان بود و الب‌ارسلان فرمود تا كاسهء سر او جهت نظام الملك به كرمان فرستادند .\r\nنقل است كه چون عميد الملك قتلش متيقّن شد ، به آن دو غلام گفت كه يك وصيّت مرا قبول كنيد و اين پيغام مرا البتّه به نظام الملك برسانيد كه : اى نظام الملك ؛ خوب نكردى كه تركان را بر كشتن وزيران دلير ساختى ، كه به مقتضاى من حفر بئرا لاخيه فقد وقع فيه « 3 » ، تو را نيز همين نوع قضيّه پيش آيد ، و به اين دو روزه جاه مغرور نتوان شد « 4 » .\r\n\r\n\r\n","description":"","footnote":"\r\n( 1 ) . خصّى : اخته ، مردى كه قوهء مردى را از او ستانده باشند . - و .\r\n( 2 ) . كندر : شهرى بوده در پشت شهر نيشابور ، مشتمل بر قراى متعدّده كه دويست و هشت و شش نوشته‌اند و نام آن كندر بوده و گفته‌اند بابى پشت در قديم پشتاسب بوده كه به « كشتاسب » مشهور است و ترسيس قصبه‌اى از آن بوده كه به « ترشيز » معروف است ؛ - آنندراج ( به نقل از لغتنامهء دهخدا ) .\r\n( 3 ) . كسى كه براى برادرش چاهى كند خود در آن چاه است . - و .\r\n( 4 ) . بنا به تصريح اكثر مورخين ، وصيّت عميد الملك خطاب به الب‌ارسلان و وزيرش خواجه نظام الملك بوده است . -\r\n","page_name":" 2346 ","page_number":126},
  {"content":"\r\n\r\nو از جمله وقايع اين سال آنكه ملك شهاب الدّوله قتلمش ، كه از بنى أعمام الب‌ارسلان بود با لشكرى انبوه از اطاعت الب‌ارسلان بيرون آمده مردم را به خود دعوت نمود . الب‌ارسلان در باب دفع شرّ او با امرا مصلحت نموده لشكرى به هم رسانيده متوجّه حرب او گشت . امّا در خاطر از وى توهّم بسيار داشت و خواجهء بزرگ ، كه عبارت از نظام الملك است ، اين معنى را از الب‌ارسلان دريافته با او گفت : اى پادشاه ، خاطر جمع دار و از ممر فتنهء شهاب الدّوله انديشه به خود راه مده كه من غير از اين لشكر ظاهرى ، آن مقدار لشكر سحرگاهى از براى تو به هم رسانيده‌ام كه اگر صد برابر لشكر شهاب الدّوله قصد تو كند غير از آنكه سعى در هلاك خويشتن كرده باشند طرفى ديگر نخواهند بست . و الب‌ارسلان از اين سخن ، بسيار قوّت گرفت . آخر الأمر ، به مجرّد مقابلهء الب‌ارسلان با شهاب الدّوله بىآنكه دست به قتال و جدال دراز كنند اكثر سپاه ملك شهاب الدّوله به واسطهء رعبى و هيبتى كه در خاطر ايشان پيدا شد روى از معركه تافته متفرّق شدند و ملك [ 277 ب 
  ] شهاب الدّوله قتلمش در معركه به قتل رسيد و الب‌ارسلان بىمنازع و مزاحم بر سرير سلطنت متمكّن گشت .\r\nو در تاريخ ابن أثير جزرى قضيّهء شهاب الدّوله قتلمش سلجوقى ، كه جدّ سلاجقهء روم بود ، چنين آورده كه چون بعد از فوت طغرل بيگ ، در رى سلطنت بر الب‌ارسلان قرار گرفت و او در نيشابور ، كه در آن وقت دار الملك خراسان بود ، مىبود قتلمش در مقام مخالفت درآمده با لشكرى عظيم متوجّه رى شد . و چون الب‌ارسلان بر آن حال اطلاع يافت او نيز در ساعت لشكرى انبوه جمع آورده متوجّه دفع او شد . و چون به دامغان رسيد كس پيش قتلمش فرستاده او را بر اين حركت نالايق سرزنش كرده و پيغام داد كه : با وجود اين ، بايد كه از اين حركت ناپسنديده نادم و پشيمان شده دست باز دارى كه من صلهء رحم را مرعى مىدارم و آنچنان كه خاطر تو تسلّى يابد با تو سلوك مىكنم .\r\nقتلمش در جواب او سخنان درشت گفت و در رفتن سرعت مىنمود كه پيشتر از الب‌ارسلان به رى درآيد و به هر دهى كه مىرسيد نهب و غارت مىكرد . و در آن حدود ، كان نمكى است آب بر آن جارى ساخت كه آن آب مانع گذشتن الب‌ارسلان شود . اتّفاقا ، الب‌ارسلان از راه ديگر ايلغار نموده پيش از وى به رى رسيد . القصّه ، چون الب‌ارسلان\r\n\r\n\r\n","description":"","footnote":"\r\n- راوندى مىنويسد : « . . . از من پيغامى به سلطان گزارى و يكى به خواجه . سلطان را بگوى اينت خجسته خدمتى كه بر من خدمت شما بود . عمّت اين جهان به من داد تا بر آن حكم كردم و تو آن جهانم دادى و شهادتم روزى كردى ، پس از خدمت شما دنيا و آخرت يافتم . و وزير را بگوى كه بد بدعتى و زشت قاعدتى در جهان آوردى به وزير [ معزول 
  ] كشتن . ارجو كه اين سنّت در حقّ خويشتن و اعقاب بازبينى . » ؛ - راحة الصّدور ، ص 118 ؛ مستوفى : تاريخ گزيده ، ص 431 ؛ زبدة النصر ، ص 29 .\r\n","page_name":" 2347 ","page_number":127},
  {"content":"\r\n\r\nنزديك به قتلمش رسيد صفوف قتال آراسته متوجّه حرب شد . و چون قتلمش معرفت علم نجوم داشت در طالع خود ملاحظه كرد . چند نحس مقارن طالع داشت . بنابراين ، خواست كه تا آن نحس در طالع دارد متوجّه حرب نشود و به آن واسطه آن طرف كان نمك فرود آمد به اعتقاد آنكه الب‌ارسلان از اين نمكزار پرآب نتواند عبور نمود . امّا الب‌ارسلان به مجرّد رسيدن ، اوّل مركب خود را بر آن آب راند . بعد از آن ، جميع سپاهش به عقب او درآمدند و به اندك‌فرصت ، بىتشويش و آسيبى به صحّت و سلامت از آن عبور نموده متوجّه قتلمش شدند .\r\nخدمت قتلمش چون اين حال را مشاهده نمود بسيار مضطرب شد . امّا چاره جز قتال و جدال نداشت و لهذا مبارزان هردو لشكر ، شروع در محاربه كرده داد مردى و مردانگى دادند . امّا بعد از ساعتى قتلمش تاب مقاومت نياورده به جانب قلعهء كردكوه ، كه از قلاع منيعهء او بود ، رفت و اكثر سپاه او به قتل رسيد و جمعى كثير اسير شدند . و الب ارسلان خواست كه تمامى اسيران را به‌قتل رساند ، امّا نظام الملك شفاعت نموده ايشان را خلاص نمود . قتلمش را بعد از تسكين غبار ، بيرون معركه در راه قلعهء كردكوه بىاثر زخم و جراحت مرده يافتند . و مىگويند او از ترس بمرد « 1 » . و اللّه أعلم .\r\nو چون قتلمش در علم نجوم ، بسيار مهارت داشت فرزندانش ، كه حكّام و سلاطين روم بودند ، هميشه در همه باب تحصيل آن علم ساعى بودند و آن علم را نيك ورزيدند . امّا به واسطهء ممارست آن علم ، چنانچه عن‌قريب در احوال ايشان مذكور خواهد شد . ان شاء اللّه تعالى ، در دين ايشان وهنى عظيم واقع شده بود . و از جمله وقايع اين سال آنكه امير ختلان بر الب‌ارسلان خروج كرد و الب‌ارسلان خود با لشكرى عظيم متوجّه دفع ايشان شد . امير ختلان چون خبر از توجّه الب ارسلان يافت در قلعه‌اى ، كه بر قلّهء كوهى بلند واقع شده بود و در متانت و حصانت عديم النّظير بود ، متحصّن گشت و سپاه الب‌ارسلان مدّتى مديد در پاى آن قلعه سعى كردند ، اصلا فايده نمىداد . آخر الأمر ، روزى الب‌ارسلان خود متوجّه دفع او شد و از اسب پياده شده به كوه بالا رفت . چون سپاهش ملاحظه نمودند كه الب ارسلان بالا مىرود از اطراف و جوانب قلعه از مراكب پياده شده دويدند . و امير ختلان بر باروى قلعه ايستاده مردم خود را بر جنگ تحريض و ترغيب مىنمود . اتّفاقا ، در اين اثنا ، تيرى بر مقتل او رسيد و در ساعت روح از قالبش بيرون رفت و قلعه مسخّر الب‌ارسلان گرديد و اموال و اسباب بسيار از آن قلعه به دست آورد .\r\n\r\n\r\n","description":"","footnote":"\r\n( 1 ) . ولى بنا به تصريح محمود بن محمّد آقسرايى در تاريخ سلاجقه ( ص 16 ) علّت شكست و مرگ قتلمش پسر اسرائيل سلجوقى اين بود كه در مراحل پايانى جنگ كه الب‌ارسلان در شرف شكست بود و قصد گريختن داشت ، ناگاه اسب قتلمش خطا كرد و وى از اسب سرنگون شد .\r\n","page_name":" 2348 ","page_number":128},
  {"content":"\r\n\r\nو از جمله وقايع اين سال آنكه فخر الملك يبغو بن ميكائيل ، عمّ الب‌ارسلان ، در هرات اظهار مخالفت كرده شهر را مضبوط ساخت و خطبه و سكّه به نام خود كرد . الب‌ارسلان بعد از فتح قلعهء جيلان متوجّه آن صوب گشته شهر هرات را محاصره نمود . يبغو چند روز جنگهاى مردانه كرده امّا بعد از چند روز ، آذوقهء اهل شهر آخر شد و مردم از گرسنگى به تنگ آمده شهر را به شرط امان به الب‌ارسلان دادند . الب‌ارسلان ، يبغو ، عمّ خود ، را بسيار اعزاز و اكرام نموده همراه خود برد . و در اين اثنا ، خبر رسيد كه موسى بن يبغو مذكور در صغانيان علم عصيان برافراخته پاى از دايرهء اطاعت و انقياد بيرون نهاده . الب‌ارسلان در همين يورش ، عنان عزيمت به جانب صغانيان منعطف داشت و موسى به قلعه‌اى ، كه بر قلّهء كوهى [ واقع شده 
  ] كه راه بالا رفتن به آن بسيار صعب بود ، متحصّن گشت . الب‌ارسلان به مجرّد رسيدن ، خود متوجّه آن قلعه شد و سپاهش از اطراف و جوانب دويده در كم‌تر از نيم ساعت آنچنان قلعه‌اى را ، كه در گمان هيچ احدى تسخير آن نمىگنجيد ، مسخّر گردانيده و موسى را بيرون آورده ، حكم به قتل او فرموده او اموال بسيار از براى استخلاص خود قبول كرد . امّا الب‌ارسلان فرمود كه : اين وقت تجارت نيست و از پادشاهان تجارت خوب نيست . پس موسى بن يبغو را همانجا گردن زده به جانب مرو مراجعت فرمود و از آنجا به نيشابور آمد . القصّه ، در يك يورش چندين لشكر قوى را از پيش برداشت و ولايت را از ايشان صاف ساخت .\r\nو در همين سال ، سلطان الب‌ارسلان ، سيّده ، دختر خليفه القائم بامر اللّه ، را رخصت مراجعت به جانب بغداد فرمود و امير ايتكين سليمانى « 1 » را ، كه از امراى كبار سلجوقيّه بود ، با جمعى ديگر از علماى وقت در ملازمت سيّده پيش خليفه فرستاده التماس آن نمود كه نام او را در خطبه مذكور سازند . سيّده با ابّهت و شوكت تمام متوجّه بغداد شد و بعد از قطع مراحل و منازل چون به بغداد رسيد ، جميع خواتين اعيان و اهالى ديار با تجمّلها به استقبال سيّده بيرون آمدند . آن روز ، حكم روز عيد پيدا كرد و خليفه بسيار از آن ممر مسرور گشت ؛ چه ، او را با آن دختر محبّتى عظيم بود . و فرستادگان الب ارسلان را خليفه خلعتهاى فاخر داده فرمود تا بر منابر نام الب‌ارسلان را مذكور ساختند و اين عبارت را كه اللّهمّ أصلح السّلطان المعظّم عضد الدّولة و تاج الملّة أبا شجاع محمّد بن داود « 2 » بود فرمود كه در خطبه مىخوانده باشند . و خواجهء بزرگ را آن روز ، خليفه ملقّب به « نظام الملك و قوام الدّين و الدّوله رضى امير المؤمنين » گردانيد ، و إلا پيش از آن ، او را « خواجهء بزرگ »\r\n\r\n\r\n","description":"","footnote":"\r\n( 1 ) . « و فرمان داد امير ايتكين سليمانى در خدمت او به بغداد رود و در آنجا به‌عنوان شحنهء بغداد مقيم گردد » ؛ - ابن أثير ، ترجمهء الكامل ، ج 17 ، ص 7 ؛ العبر ، ج 2 ، ص 724 .\r\n( 2 ) . بار خدايا ، احوال سلطان معظم عضد الدّوله تاج مله ابو شجاع محمد بن داود را نيكو گردان . - و .\r\n","page_name":" 2349 ","page_number":129},
  {"content":"\r\n\r\nمىگفتند . و بعد از آن ، مجموع آن القاب به « نظام الملك » اشتهار يافت .\r\nو در الكامل التّاريخ مسطور است كه از جمله اكابر علمايى كه الب‌ارسلان در ملازمت سيّده پيش خليفه فرستاد ، اوّلا ابو سهل معروف به « ابن الموفق » بود و خصوص او را جهت طلب خطبه فرستاده بودند . اتّفاقا ، در اثناى راه ابو سهل وفات يافت . و اين ابو سهل در وقت خود امام ائمّهء شافعيّه بود و در رمضان هر شب ، وقت افطار ، پيش او چهار صد نفر از طلبه حاضر مىشدند و در روز عيد همهء ايشان را خلعت و خرجى مىداد .\r\nچون خبر فوت ابو سهل موفق به الب ارسلان رسيد ، عميد ابو الفتح المظفّر بن الحسين را به عوض او روانه فرمود . اتّفاقا ، او نيز در اثناى راه فوت شد . بنابراين ، الب‌ارسلان رئيس العراقين را تكليف اين خدمت فرمود . رئيس العراقين در منتصف ربيع الآخر ، به اتّفاق سيّده به نواحى بغداد رسيد . عميد الدّولة بن فخر الدّولة بن جهير به استقبال رئيس العراقين بيرون آمده و در هفتم ماه جمادى الاولى خليفه مجلسى عام ساخت و در حضور جميع اعيان و علماى بغداد القالب الب‌ارسلان را بر وجهى كه مذكور شد به زيادتى لفظ « ضياء الدّين » ، كه در روايت ابن أثير مذكور است ، فرمود كه بر منابر خواندند « 1 » و از جانب خود نقيب عباسيّه ، طراد بن محمّد زبيبى كه ملقّب به « كامل » بود ، از براى اخذ بيعت پيش الب‌ارسلان فرستاد . طراد در نخجوان « 2 » آذربايجان به ملازمت الب‌ارسلان مشرّف شد و الب‌ارسلان خلعت خليفه را پوشيده به بيعت او درآمد . و از جمله وقايع اين [ 278 الف 
  ] سال آنكه سلطان الب ارسلان در اوّل شهر ربيع الاوّل ، از رى به قصد غزو بلاد روم متوجّه ولايت آذربايجان گشت . و چون به قصبهء مزند « 3 » رسيد يكى از امراى تركمان ، كه او را « طغدكين » « 4 » گفتندى با قوم و عشيرهء خود به ملازمت الب‌ارسلان رسيده معروض داشت كه : من مدّتى مديد است كه به جهاد اهل روم مشغولم و راههاى اين ولايت را بهتر مىدانم . اگر فرماييد من راه راست سير كرده به نوعى لشكر سلطان را گذرانم كه از هيچ ممرّ تشويش به ايشان عايد نشود .\r\nسلطان سخن او را پسنديده داشت و طغدكين پيش افتاده سلطان را از راههاى صعب صعب گذرانيده به نخجوان « 5 » رسانيده و در آنجا سلطان فرمود كه از براى گذشتن نهر ارس كشتيها راست كنند . بنابراين ، چند روز در آنجا توقّف نمود . در اين اثنا ، خبر رسيد كه مردم خوى و سلماس به واجبى اطاعت نمىكنند و به استحكام شهرهاى خود مغرورند . بنابراين ، سلطان الب\r\n\r\n\r\n","description":"","footnote":"\r\n( 1 ) . « . . . و او را برحسب خواست خودش « الولد المؤيّد » خطاب نمود . » ؛ - ابن خلدون ، العبر ، ج 2 ، ص 725 .\r\n( 2 ) . م : نمجوان ؛ ق ، ش : منجوان .\r\n( 3 ) . هر سه نسخه : مزيد .\r\n( 4 ) . م : طبكتين ؛ ق : طعتكين ؛ ش : طعبكين . به قياس الكامل و العبر تصحيح شد .\r\n( 5 ) . م ، ق : نلحوان ، ش : نحلوان .\r\n","page_name":" 2350 ","page_number":130},
  {"content":"\r\n\r\nارسلان عميد خراسان را به آن صوب فرستاد كه اگر اهالى آن بلاد ، چنانچه حقّ اطاعت و انقياد است به جاى آورده ، مانند ساير رعايا سركشى نكنند فهو المراد ، و الّا گوشمال بر اصل داده ايشان را تنبيه نمايد . چون عميد خراسان به آن نواحى رسيد اهالى خوى و سلماس به اطاعت و انقياد پيش او آمده عميد را در خدمات پسنديده كردند و جمعى كثير از مردان جنگى ايشان همراه عميد به ملازمت سلطان رسيده داخل عساكر گردون‌مآثر شدند .\r\nالقصّه ، چون كشتيها مستعد شد سلطان از آب ارس عبور نموده پسر خود ، ملكشاه ، را همراه خواجه نظام الملك وزير به عزم تسخير بلاد گرج « 1 » نامزد فرمود . ملكشاه با لشكرى ، كه از صلابت آن كوه با شكوه به لرزه درآمدى ، متوجّه بلاد نصارى گشت و اوّل به قلعهء سرحدّ ايشان ، كه جمعى كثير از دليران آن جماعت در آنجا بودند ، رسيده آنچنان از روى شوكت و عظمت بىمهابا روى به قلعه نهادند كه مستحفظان قلعه با يكديگر مىگفتند كه هيچ احدى به قلعه يا خانهء خود اينچنين دلير نمىآيد . القصّه ، چون به پاى آن قلعه رسيدند نايرهء جدال و قتال اشتعال گرفت و از شرار آتش اهل قلعه ، جمعى كثير از سپاه اسلام سفر آخرت پيش گرفتند و پاره‌اى وهن و سستى در لشكر اسلام ظاهر شد . چون ملكشاه آثار سستى در احوال سپاه خود مشاهده نمود از اسب فرود آمده پياده متوجّه قلعه شد و نظام الملك نيز با او همراهى كرد .\r\nچون سپاه ديدند كه ملكشاه ، دامن بر ميان برزده اينك خود را به قلعه مىرساند و نظام الملك از جانب ديگر پياده متوجّه حصار است ، آتش را گلستان ارم خيال كرده به هيئت اجتماعى بانگ « اللّه اكبر » به آواز بلند برآورده هجوم آوردند . اهل قلعه از مشاهدهء آن حالت سراسيمه گشته مضطرب‌وار مدافعه مىنمودند . امّا سپاه اسلام بىملاحظه ، خود را به كنار قلعه رسانيده از اطراف و جوانب نردبانها نصب نموده بالا رفتند و از سوختن و كشته شدن مطلقا انديشه نمىكردند . اتّفاقا ، در اثناى جنگ امير قلعه به قتل رسيد و اهالى قلعه دست از جنگ بازداشته فرياد « الأمان » برآوردند . مسلمانان گوش به آواز ايشان نكرده به قلعه درآمدند و اكثر اهالى آن قلعه را به قتل رسانيدند و زن و فرزندان ايشان را اسير ساخته با غنايم فراوان و تسخير خزاين و دفاين ايشان به جانب لشكرگاه مراجعت نمودند . فتح آن قلعه ، كه به متانت و حصانت در آن سرحدّ اشتهار داشت ، به يك روز ، موجب رعب و هيبت ايشان گشت و صيت صولت و دهشت سپاه اسلام و شجاعت ملكشاه آن ديار را فروگرفت .\r\nبعد از دو روز ، از آن قلعه كوچ نموده متوجّه ستمى شد كه شمارى كه از مشاهير قلاع اهل روم بود مشتمل بر انهار آب روان و باغات بسيار . و آن قلعه را نيز به اندك‌توجّه مسخّر\r\n\r\n\r\n","description":"","footnote":"\r\n( 1 ) . ق : كرخ ؛ ش : كرح .\r\n","page_name":" 2351 ","page_number":131},
  {"content":"\r\n\r\nگردانيده به دست عمّال و نوّاب خود سپرده متوجّه به قلعه‌اى ديگر ، كه در آن حوالى نشان مىدادند كه بر قلّهء كوهى كه رفتن بر آن بسيار ضعيف است واقع شده ، شدند . ملكشاه آن قلعه را پيش از آنكه خواجه نظام الملك به او ملحقّ شود به مجرّد رسيدن فتح نمود و غنايم بسيار به دست سپاه اهل اسلام افتاد . ملكشاه از بس كه آن قلعه ، استحكام و متانت داشت خواست كه او را خراب كند ، امّا خواجه نظام الملك مانع آمد و گفت : اين قلعه ثغور « 1 » اهل اسلام خواهد بود ، تخريب آن مناسب نيست ؛ بلكه اينجا جمعى از مردان كارى بايد گذاشت .\r\nآخر الأمر ، ملكشاه سخن خواجه را پسنديده و نظام الملك ذخاير بسيار از سلاح و آذوقه در آن قلعه نگاه داشت و آن قلعه را به امير نخجوان سپرد و از آنجا رايات ملكشاهى به عزم تسخير مدينهء بشين « 2 » كه از مشاهير بلاد آن طايفه بود و در آن شهر ، آن مقدار رهبان و قسّيس ايشان مىبود كه در هيچ شهرى ديگر عشرى از معشار آن يافته نمىشود و اكثر ملوك نصارى و اغنياى ايشان در آن شهر توطّن داشتند و اكثر خلايق آن شهر ، آن رهابين و قسّيسان را مىپرستيدند و حصار آن قلعه از سنگ سخت‌تر از خارا ، كه آن سنگها را با رصاص و آهن به نوعى برهم وصل كرده بودند كه مطلقا درز آن محسوس نمىشد ، مگر بعد از تأمّل بسيار و در بادى النّظر آنچه مرعى مىشد آنكه تمامى آن حصار از يكپارچه سنگ است . و در اين جانب قلعه ، كه لشكر اسلام متوجّه آن بود ، رودخانه‌اى عظيم مىگذشت كه عبور از آن بىكشتى ممكن نبود .\r\nو چون رايات ملكشاه به ساحل آن رودخانه رسيدند در برابر قلعه موضعى اختيار كرده نزول فرمودند و نظام الملك فرمود تا از بيشه‌هاى آن ولايت ، اسباب كشتى جمع آورده در يك هفته آن مقدار كشتى ساختند كه جسرى عظيم بسته ، از آب عبور نمودند . و اين معنى ، بسيار موجب رعب و هيبت اهل قلعه گشت . امّا با وجود چند شبانه‌روز ، متوالى ميانهء اهل اسلام و نصارى محاربه بود ، لكن چون سپاه اسلام جماعت‌جماعت به نوبه جنگ مىكردند و اهالى قلعه آن مقدار كثرت نداشتند كه نوبت توانند قرار داد ؛ بنابراين ، چند شبانه‌روز كه على الإتّصال به محاربه اشتغال داشتند إعياء و كلال « 3 » تمام به ايشان راه يافت . و اين معنى بر ملكشاه از طرز جنگ كردن ايشان ظاهر گشت ؛ چه ، در اوايل حال هر تير و تفنگ كه مىانداختند كارگر بود و هرجا را كه قصد مىكردند محاذى آن مىرسيد ، الحال آنچنان ظاهر مىشد كه آنچه مىزنند نه به اختيار ايشان است ، بلكه كيف ما اتّفق به هرجا كه مىافتد .\r\n\r\n\r\n","description":"","footnote":"\r\n( 1 ) . ثغور : مرز و حد . - و .\r\n( 2 ) . هر سه نسخه : مريم و بسين .\r\n( 3 ) . إعياء و كلال : خستگى و دشوارى . - و .\r\n","page_name":" 2352 ","page_number":132},
  {"content":"\r\n\r\nالقصّه ، چون ملكشاه به مقتضاى ارباب الدّول ملهمون اين معنى را موافق واقع و نفس الأمر تفرّس نموده به نظام الملك گفت : اكنون وقت آن رسيده كه به يكباره نردبانها را برداشته متوجّه قلعه شويم . و نظام الملك را رأى آن بود كه چند موضع را نقب زده ديوار او را براندازند . امّا چون در آن زمين از سختى [ اى 
  ] كه داشت هيچ‌چيز كارگر نمىشد ؛ چراكه ، همه كوه و سنگ و خاره بود . بنابراين ، نظام الملك نيز به آنچه رأى ملكشاه بر آن قرار گرفته بود رضا داد و به يكباره سپاه اسلام نردبانها را برداشته به هيئت مجموعى متوجّه ديوار قلعه شدند و به مجرّد رسيدن ، از اطراف و جوانب بالا رفتند . آن جماعت از بسيار ماندگى ، آنچنان سراسيمه شدند كه مطلقا قدرت سنگ انداختن نداشتند . تا آنكه مسلمانان به اندرون شهر درآمدند و به ضرب تيغ بىدريغ دمار از روزگار آن كفّار اشرار برآوردند و چندان رهبان و زهّاد و عباد ايشان در آن بلده به قتل رسيدند كه از حيّز عدّ و احصاء بيرون بود و غنايمى كه از آن شهر به دست اهل اسلام افتاد بيش از آنكه تفاصيل آن را بطون دفاتر و اوراق ، گنجايش داشته باشند . و عورات و اطفال ايشان را اسير ساخته به جانب آذربايجان فرستادند و اكثر كنايس آن شهر را آتش زدند و چندان صليب طلاى مرصّع در آن شهر بود كه توان گفت كه هر فردى از افراد سپاه اسلام صليبى يافته باشد . [ 278 ب 
  ]\r\nالقصّه ، چون ملكشاه از فتح اين شهر فارغ گشت از قبل پدرش سلطان الب ارسلان كس به طلب او رسيد و او را با نظام الملك طلب داشت . و در وقت مراجعت ، ملكشاه چند قلعهء ديگر بىجنگ به مجرّد رعبى كه از وى در دلهاى ساكنان آن بلاد افتاده بود فتح نموده با غنايم بسيار به ملازمت سلطان الب‌ارسلان رسيد و به اتّفاق ايشان متوجّه سپيدشهر ، كه از جمله شهرهاى نامى روم بود ، گشتند . اهالى آن بلده مدّتى مديد محاربات عظيم كردند و جمعى كثير از سپاه اسلام در آن محاربات هلاك شدند ؛ چنانچه كار به جايى رسيده بود كه الب‌ارسلان از فتح آن بلده مأيوس شده بود ، امّا آن معنى را ظاهر نمىكرد . آخر الأمر ، به واسطهء رعبى كه در دل كفّار حادث شده بود روزبه‌روز آثار وهن و سستى از ناصيهء احوال ايشان ظاهر مىشد .\r\nو چون اين معنى ، بر الب‌ارسلان روشن گشت ، كمر جدّ و اجتهاد در ميان بسته به اندك توجّه سپيدشهر را فتح نموده از آنجا كوچ نموده به عزم تسخير مدينهء اعال لال كه به حصانت و متانت از ساير شهرها ممتاز بود و ديوار حصارش با وجود استحكام و متانت ، آنچنان رفيع و بلند بود كه زبان ناطقه از بيان رفعت آن لال مىشد و گويا كه از اين جهت او را اعال لال گفتندى . و در دو جانب آن شهر ، كه شرق و غرب باشد ، كوهى بلند بود كه بنياد ديوار حصار آن شهر ، بر آن كوه واقع شده بود و از دو جانب ، ديوار ديگر از روى زمين برداشته مساوى آن ديوار ساخته بودند . مع هذا در اين دو جانب ، دو رودخانهء عظيم ، كه عمق آن مطلقا معلوم\r\n\r\n","description":"","footnote":"","page_name":" 2353 ","page_number":133},
  {"content":"\r\n\r\nنمىشد ، مىگذشت . و چون سپاه اسلام ، آن شهر را مشاهده نمودند از گرفتن آن مأيوس شده با يكديگر گفتند كه گرفتن آن به جنگ مطلقا معقول نيست ؛ چه ، دو طرف اين شهر كوه است كه كندن آن و نقب زدن در آن متصوّر نيست و در دو طرف ديگر ، اينچنين آبى كه عمقش را جز علّام الغيوب « 1 » نمىداند و ديوارش به مرتبه‌اى است كه نردبان به آن بلندى ساختن بسى متعسّر ، بلكه متعذّر « 2 » توان گفت .\r\nامّا الب‌ارسلان مطلقا صعوبت گرفتن آن شهر را منظور نظر همّت ذىنهمت خود نداشته به مجرّد رسيدن فرمود تا جسرى بر روى آن رودخانه بسته سپاه عبور نمودند و روز ديگر به حوالى حصار رفته جنگ انداختند . در اثناى حرب و كارزار ، دو رهبان از اندرون شهر فرياد « الأمان » برآورده بيرون آمدند . و چون ايشان را به خدمت الب‌ارسلان رسانيدند معروض داشتند كه : ما اين شهر را به شرط امان به سلطان مىدهيم . الحال جمعى از معتمدان خود را همراه ما بكنيد كه با ما به اندرون شهر رفته شهر را به ايشان سپرده از راه ديگر بيرون مىرويم .\r\nالب‌ارسلان بر سخن ايشان اعتماد ننموده جمعى از دليران سپاه را همراه ايشان كرده به اندرون شهر فرستاد . چون آن جماعت به شهر درآمدند ، از اطراف و جوانب جمعى از نصارى برآمده روى به ايشان نهادند . چون آن جماعت را به واسطهء تنگى كوچه‌هاى شهر مجال بازگشتن نبود ، بالضّروره ايشان نيز در مقام ممانعت و مدافعت درآمدند . در اين اثنا ، جمعى كثير از سپاه روم از قلعه بيرون آمده با لشكر اسلام به كارزار درآمدند . نايرهء جنگ اشتعال گرفت و روميان هجوم عام كردند . در اين اثنا ، الب ارسلان به نماز مشغول بود . هرچند سپاه ، او را خبر كردند مطلقا قطع نماز نكرده و شتابى نيز در اركان صلوة از وى ظاهر نشد ، بلكه بر وتيرهء « 3 » سابق نماز خود را تمام كرده سوار شد و متوجّه شهر اعال لال گشت . نايرهء قتال و جدال همچنان اشتعال داشت و اهل شهر هجوم عام آورده بودند و جمعى كثير از سپاه اسلام به قتل رسانيده كه به يك ناگاه از دور رايت ظفر آيت الب‌ارسلان ظاهر گشت . سپاه اسلام از مشاهدهء آن قوّت و نشاط يافته مانند شير گرسنه كه بر رمه حمله آورد ، به هيئت مجموعى حمله آوردند .\r\nكفّار نگونسار تاب حملهء ايشان نياورده روى به گريز نهاده و سراسيمه خود را به شهر انداختند .\r\nو در اين وقت ، جمعى از آن طايفه ، كه به اندرون شهر همراه آن دو رهبان رفته بودند ، باقى مانده بودند و خود را به مدافعت و ممانعت زياده از مقدور محافظت مىنمودند ، فرصت غنيمت دانسته خود را به دروازه رسانيده نگذاشتند كه دروازه را ببندند ، كه مقارن اين حال الب\r\n\r\n\r\n","description":"","footnote":"\r\n( 1 ) . دانندهء رازهاى نهانى ، خداى تعالى . - و .\r\n( 2 ) . متعسّر و متعذّر : هردو كلمه به معنى سخت و دشوار است . - و\r\n( 3 ) . وتيره : طريقه ، راه و روش . - و .\r\n","page_name":" 2354 ","page_number":134},
  {"content":"\r\n\r\nارسلان ، خود نيز به شهر درآمد و دليران شيرشكار و مبارزان معركهء كارزار دست به تيغ آبدار آتش كردار برآورده دمار از روزگار آن طايفهء نابكار برآورده اكثر اهالى آن بلده را به دار البوار رسانيدند ؛ مگر جمعى قليل كه پناه به برجى كه به استحكام و متانت از ساير مواضع آن شهر ممتاز بود بردند و ساعتى در مقام مدافعت و ممانعت درآمده نفسى چند را غنيمت مىشمردند .\r\nچون الب‌ارسلان ، بر احوال آن سرگشته روزگاران اطلاع يافت ، فرمود كه اطراف و جوانب آن برج را كنده آتش زدند ، كه به يك بار آن برج از بيخ كنده شد و تمامى آن جماعت بالمرّه « 1 » معدوم گشتند و چندان غنايم و نفايس جواهر از آن شهر به دست الب‌ارسلان افتاد كه از حيّز عدّ و احصاء بيرون بود . و اين واقعه در ماه رجب اين سال به وقوع انجاميد . و از عجايب حالات آنكه بعد از فتح شهر و تسخير آن ، سلطان الب‌ارسلان حكم فرمود كه : امشب هيچ احدى از سپاه اسلام بايد كه در شهر توقّف ننموده به جانب خيمه‌گاه مراجعت نمايند . و به مقتضاى ارباب الدّول ملهمون در اين باب مبالغهء بليغ نموده جماعتى را تعيين فرمود كه تمامى مردم را از شهر بيرون كنند . اتّفاقا ، در نصب « 2 » شب بادى عظيم در شهر پيدا شد و شراره‌اى چند از آن آتش ، كه بر برج زده بودند ، برداشته بر عمارات شهر انداخت كه تمامى شهر با آنچه در آنجا بود بسوخت ؛ آنچنان كه غير از تلّى چند خاكستر اثرى از آثار آن عمارات شهر باقى نماند .\r\nو سلطان الب‌ارسلان از آنجا كوچ كرده نواحى قبرس و عدسه و تاحسان « 3 » كه او را نسل وبرد نيز گويند وجههء همّت ذىنهمت خود ساخته چون به حوالى آن بلاد رسيد اهالى آن ، بتمامهم طوق اطاعت و انقياد در گردن انداخته بنده‌وار به استقبال رايات نصرت آيات آن پادشاه ذىاقتدار شتافته جزيه قبول نمودند و تحف و هداياى لايقه به رسم پيشكش گذرانيده ، خود را از بأس و سطوت لشكر اسلام خلاص كردند . و سلطان الب‌ارسلان ملتمسات ايشان را به شرط آنكه به‌جاى كنايس خود مساجد بنا كنند و جمعى از مسلمانان را ، كه در بلاد ايشان توطّن داشتند ، معزّز و مكرّم دارند ، مبذول داشته از آنجا عنان عزيمت به صوب مدينهء آنى « 4 » ، كه به عظمت و وسعت و كثرت خلايق سيّما تجار و اغنيا از ساير بلاد آن نواحى امتياز تمام داشت و در كنار رود ارس واقع شده بود ، منعطف داشت .\r\nدر آن بلده ، زياده از پانصد كنيسه ، كه عمارت هر يكى از آن كنايس لياقت آن داشت كه از جمله عجايب عالم دانسته و در مجالس و محافل نقل كرده شوند ، معمور بود . چون رايات ظفر پيك الب‌ارسلان به حوالى آن شهر رسيد ، والى آن شهر كه به كثرت جنود مغرور بود از در\r\n\r\n\r\n","description":"","footnote":"\r\n( 1 ) . بالمرّه : يك دفعه . - و .\r\n( 2 ) . نصب : تلفظى ديگر از كلمه « نصف » است . - و .\r\n( 3 ) . ق : عدنيه و خسان .\r\n( 4 ) . هر سه نسخه : آن . آنى شهرى است در مغرب ايروان كه در ارمنستان بوده است .\r\n","page_name":" 2355 ","page_number":135},
  {"content":"\r\n\r\nمحاربه درآمده سور شهر را مستحكم ساخت و چند روز متوالى اهل آن شهر با سپاه اسلام جنگهاى مردانه كردند ؛ چنانچه مهمّ به آنجا رسيد كه اكثر سران سپاه الب‌ارسلان از تسخير آن شهر نااميد گشته سعى در آن باب را عبث مىدانستند . امّا سلطان الب‌ارسلان جدّ و اهتمام بسيار مىفرمود و چنين اظهار مىنمود كه بىتسخير آن شهر ممكن نيست كه به كارى پردازيم .\r\nآخر الأمر ، فرمود كه در مقابل آن شهر برجى رفيع مشرف بر شهر ساختند و منجنيقها بر وى نصب كرده اهل شهر را به ضرب نشانهء منجنيق سراسيمه گردانيدند . بنابراين ، اهالى شهر اتّفاق نموده از شهر به جنگ بيرون آمدند .\r\nاتّفاقا ، به مجرّد بيرون آمدن آن جماعت ، از طرفى ديگر ، بىسببى كه ظاهر شود ، قطعه‌اى بزرگ از ديوار قلعه بيفتاد و سپاه اسلام آن را فوزى عظيم دانسته به شهر درآمدند و دست به قتل و غارت دراز كردند . و آن جماعت ، كه به قصد جنگ بيرون آمده بودند ، تمامى به قتل رسيدند . و كثرت مقتولان در آن به جايى رسيد كه كوچه‌ها بسته شد و عبور لشكر اسلام متعذّر گشت . آن شهر نيز مسخّر الب‌ارسلان گشت و غنايم بىشمار به دست سپاه ، اسلام افتاد و فتحنامه‌هاى متعاقب به دار الخلافهء بغداد و ساير بلاد اسلام از عراق و خراسان رسيده موجب نشاط و سرور بىاندازهء متقلّدان ملّت محمّدى ، عليه و آله اشرف التّحيّات و اكرم التسليمات ما تحركت السّموات گشت .\r\nو بر متفحّصان اخبار و سير ملوك ماضيه بعد از اسلام و قبل از آن ، مخفى و مستور نماند كه غير از اسكندر ذى القرنين هيچ احدى را از سلاطين [ 279 الف 
  ] ذوى الأقتدار و خواقين عالىمقدار در مدّت يك سال فتوحات بزرگ كه الب‌ارسلان را روى نموده ميسّر نشد . و مع هذا در الكامل التّاريخ مسطور است كه سلطان الب‌ارسلان را هرچند شوكت زياده مىشد ، او در مقابل آن به طريق شكرگزارى منعم حقيقى در اداى وظايف عبادات شرعيّه بيشتر سعى مىنمود و روزبه‌روز بر خلايق ابواب عدل و احسان مىگشود ؛ چنانچه در تواريخ معتبره مسطور است كه الب ارسلان در تمام ايّام سلطنت خود هيچ احدى را به علّت خيانت مصادره نفرمود و از رعايا غير از خراج مقرّرى ، چيزى ديگر مطالبه ننمود و آن را نيز به دفعات از روى وفق و مدارا مىگرفت .\r\nالقصّه ، چون سلطان الب‌ارسلان را فتح آن بلده ميسّر شد ، عنان عزيمت به جانب عراق [ عجم 
  ] منعطف داشت . چون به اصفهان رسيد برادرش قاورد بن چغرى بيگ بن داود سلجوقى ، كه حاكم كرمان بود ، به استقبال او شتافت . سلطان چند روز در اصفهان آسايش نموده عزيمت مرو را مصمّم گردانيد . چون آن بلده را به نزول اجلال خود مشرّف ساخت ، از براى پسر خود ملكشاه دختر خاقان ماوراء النهر و تركستان را خواستگارى نموده در همين\r\n\r\n","description":"","footnote":"","page_name":" 2356 ","page_number":136},
  {"content":"\r\n\r\nسال ايشان را زفاف فرمود . و باز در همين سال ، دختر والى غزنين ، ابراهيم بن مسعود ، را در سلك ازدواج پسر ديگر خود ارسلان شاه درآورده در بلدهء مرو چند روز متوالى جشنى عام ترتيب فرموده خلايق را از ادرارات « 1 » و انعامات پادشاهانه محفوظ گردانيد .\r\nو از جمله عجايب امورى كه در اين سال ، در بغداد و ساير بلاد عراق عرب و خوزستان وقوع يافت ، آن بود كه جماعتى از اكراد به رسم شكار در صحرا رفته بودند ديدند كه چند خيمهء سياه در صحرا زده‌اند و آواز نوحه و گريه‌كنندگان به فلك مىرسيد . و چنين ظاهر مىشد كه جماعتى عورات خود را مىزنند و گريه مىكنند . چون اين جماعت نزديك به آن خيمه‌ها رسيدند ظاهرا هيچ احدى را نمىديدند و گريه و طپانچه بر روى زدن را مىشنيدند .\r\nدر اين اثنا ، كه اين جماعت متحيّر و مبهوت مانده بودند ، آوازى به گوش ايشان رسيد كه :\r\nاى بنى آدم ، بدانيد كه سيدرك پادشاه جنّيان فوت شده و اين نوحه و گريه در ماتم اوست و در هر شهرى كه اهالى آن شهر مراسم تعزيت او به جاى نخواهند آورد ما آن شهر را خراب خواهيم كرد و اهالى آن را هلاك خواهيم ساخت .\r\nچون آن جماعت ، اين خبر را به شهر بغداد آوردند اكثر عورات آنجايى روى به قبرستان آن شهر نهاده چند روز به مراسم تعزيت قيام نمودند و نوحه و زارى مىكردند . همچنين در اكثر بلاد عراق و خوزستان اين اضحوكه « 2 » شايع گشت و عوام آن بلاد از زن و مرد دقيقه‌اى از دقايق تعزيت را فروگذاشت ننموده مراسم تعزيت به جاى آوردند كه هيچ‌كس براى فرزندان يا خويشان نزديك خود آنچنان تعزيت نمىدارند .\r\nو از اين عجيب‌تر آنكه ابن أثير در تاريخ خود آورده كه در ايّام ما ، در بلدهء موصل و ساير بلاد جزيره و عراق عرب اكثر خلايق را درد گلو پيدا شد و به واسطهء آن درد خلايق بىشمار هلاك گشتند و هرچند اطبا معالجه كردند فايده‌اى ظاهر نمىشد . آخر الأمر ، معلوم شد كه يك عورتى از عورات جنّ كه آن را « ام عنقود » گفتندى پسرش عنقود فوت شده بود و هركس كه ماتم آن عنقود نمىداشت به آن مرض مبتلا مىشد . بنابراين ، در ميان مردم تعزيت عنقود شايع گشت و تمامى مردم اين عبارت را يا امّ عنقود ، أعذرينا قد مات عنقود و ما رزينا ورد زبان خود ساخته بودند ، يعنى : اى مادر عنقود ، ما را معذور دار كه عنقود فوت شده و ما تعزيت او نداشتيم .\r\nالقصّه ، تمام مردم آن بلاد ، سيّما اوباش ، از زن و مرد بر روى خود مىزدند و اين عبارت را مىگفتند . و اين نيز از جمله اضحوكات عالم است در غرايب تمام كه در الكامل التّاريخ مسطور است . و العهدة على الرّاوى .\r\n\r\n\r\n","description":"","footnote":"\r\n( 1 ) . إدرارات : جمع ادرار ، به معنى مستمرى و مقررى . - و .\r\n( 2 ) . اضحوكه : خنده‌دار .\r\n","page_name":" 2357 ","page_number":137},
  {"content":"\r\n . \r\n","description":"","footnote":"","page_name":" 2358 ","page_number":138},
  {"content":"\r\n\r\n\r\nذكر وقايع سال چهار صد و چهل و هفتم از رحلت خير البشر\r\nاز جمله وقايع اين سال ، محاربهء ناصر بن علناس بن حماد با معزّ بن ريزى الزّناتى « 1 » بود . و تفصيل اين مجمل را در تواريخ مغاربه « 2 » چنين آورده‌اند كه چون هميشه ميانهء جدّ ناصر بن علناس ، كه حماد بن بلكين باشد ، و ميانهء باديس بن منصور نزاع و مخاصمت مىبود تا آنكه فوت باديس در محاصرهء قلعهء حماد مذكور واقع شد . و اگر همانا آن قلعه كه در مغرب‌زمين مشهور به « قلعهء حماد است » نداشتى ، او با تمامى اهل و عيال خود اسير باديس گشتى .\r\nالقصّه ، اين عداوت ميانهء فرزندان ايشان همچنان باقى بود و اگرچه در زمان حكومت معزّ بن باديس چندگاه حماد به واسطهء تسلّط و تغلّب معزّ بن باديس به اطاعت او درآمده اظهار دولتخواهى مىنمود ، امّا باطنا همچنان منتهز فرصت مىبود و بعد از فوت حماد همين عداوت ميانهء قايد بن حماد و معزّ بن باديس باقى بود . و چون به واسطهء غلبهء عربان المستنصر باللّه ، كه بر سر معزّ بن باديس فرستاده بود ، معزّ قيروان و افريقيه را گذاشته پناه به مهديّه ، كه پسرش تميم والى آنجا بود ، برده بود ؛ چنانچه سابقا تفصيل اين قضيّه قلمى شد . اوّلا ، حماد مغلوبيّت معزّ بن باديس را غنيمت دانسته با آن عربان بنياد دوستى و اتّحاد را مستحكم ساختند و هميشه به ارسال رسل و رسائل با تحف و هدايا اكثر قبايل عرب را مثل بنى عدى ، بنى رماج « 3 » ، بنى سليم و بنى رعبه « 4 » را با خود متّفق ساختند ؛ خصوصا در اين اوقات ، كه معزّ بن باديس وفات يافت و تميم بن معزّ قائم‌مقام او گشت و هر يكى از اولاد حماد بن بلكين در\r\n\r\n\r\n","description":"","footnote":"\r\n( 1 ) . م : الربانى ؛ ق : الربانى ؛ ش : الزيامى .\r\n( 2 ) . مغاربه : جمع مغرب . - و .\r\n( 3 ) . الكامل : بنى رياح .\r\n( 4 ) . الكامل : بنى زغبه .\r\n","page_name":" 2359 ","page_number":139},
  {"content":"\r\n\r\nولايت خود اظهار تمرّد و عصيان نموده در مقام قلع و قمع تميم بن معزّ شدند . تا آنكه در اوايل اين سال ، به تميم بن معزّ رسانيدند كه : ناصر بن علناس بن حماد هميشه در مجالس و محافل خود خبث تو را نقل مجلس خود داشته نسبت قبايح امور كه موجب تنفّر خلايق است به تو مىكند و اين معنى را آنچنان شيوهء خود ساخته كه هركه خواهان تقرّب اوست ، غير از اين وسيله [ اى 
  ] ديگر نزد او مقبول نيست ؛ مع هذا اكثر قبال مغاربه ، خصوصا جمعى كثير از صنهاجه و زناته و بنى هلال با او عهد و سوگند خورده [ اند 
  ] كه مهديّه را محاصره نموده امير را دستگير كنند .\r\nالقصّه ، چون اين قضيّه نزد تميم بن معزّ به صحّت پيوست در مقام دفع شرّ ايشان شده امراى بنى رماج را حاضر ساخت و به ايشان گفت : شما مىدانيد كه اين شهر مهديّه ، آنچنان قلعه‌اى مستحكم دارد كه گرفتن آن از جمله محالات است ؛ چه ، غير از چهار برج او كه براى محافظت آن چهل نفر كافى است ، ديگر ، تمام جوانب او در درياست كه خصم را از آن طرف جنگ متصوّر نيست . و چون احوال قلعهء مهديّه كه مسكن من است اين حال دارد ، پس مشخص شد كه ناصر بن علناس اين جمعيت را از براى قتل و غارت شما به هم رسانيده ، و الّا دست او به من نتواند رسيد .\r\nامراى بنى رماح چون اين كلمات از تميم بن معزّ شنيدند ، همه گفتند : يا ايّها الأمير ، آنچه مىفرمايى موافق نفس الأمر است ، و ما قبل از اين مىخواستيم كه اين معنى را به عرض برسانيم . اكنون چون امير سبقت فرمود اشفاق « 1 » خود را ظاهر ساختند التماس ما آن است كه ما را با استعداد حرب ، از سلاح و غير آن ، امداد فرمايند تا ما به استظهار امير دمار از روزگار ناصر بن علناس بن حماد و قائد بن حماد و ساير اولاد حمام برآريم .\r\nبنابراين ، تميم فرمود تا امراى بنى رماح را آنچه از آلات و سلاح حرب در كار دارند از سر كار او بدهند . پس امراى بنى رماح قبايل خود را جمع كرده با يكديگر عهود و سوگند خورده بر جنگ ناصر بن علناس متّفق اللّفظ و المعنى شدند . بعد از آن ، شخص داناى چرب‌زبانى را به اردوى ناصر بن علناس فرستاده بنى هلال را ، كه جماهير سپاه او بودند ، به وعد و وعيد از وى گردانيدند ؛ چنانچه مهمّ بنى هلال را آن شخص چرب‌زبان به آنجا رسانيد كه ايشان گفتند كه در وقت مقابلهء صفين در اوّل حمله ما روى به گريز مىنهيم به شرط آنكه از غنايمى كه از اردوى ناصر بن علناس به دست خواهد افتاد ثلث آن به ما متعلّق باشد .\r\nالقصّه ، بر اين قرار عهود و مواثيق نوشته با يكديگر متّفق گشتند . همچنين از امراى زناته ،\r\n\r\n\r\n","description":"","footnote":"\r\n( 1 ) . اشفاق : مهربانى كردن . - و .\r\n","page_name":" 2360 ","page_number":140},
  {"content":"\r\n\r\nكه نزد ناصر بن علناس بودند ، فرستادند و ايشان را نيز مانند بنى هلال به همان شرط و قول از ناصر بن علناس رويگران ساخت .\r\nو خدمت ناصر بن علناس از حقيقت حال غافل و به ظاهر كلمات آن طوايف فريفته شده با جمعيت تمام متوجّه مهديّه گشت . چون به مدينهء سبته « 1 » رسيد از آن جانب بنى رماح و معزّ بن ريزى با لشكرى آراسته به آن حدود رسيدند و بعد از تلاقى فريقين ، بنى رماح بر بنى هلال حمله كردند و معزّ بن ريزى بر زناته . و ايشان به مقتضاى قرارداد به مجرّد حملهء اوّل ، روى به گريز نهادند . ناصر بن علناس چون اين حال را مشاهده نمود ، او نيز با عساكر خود روى به هزيمت [ 279 ب 
  ] نهاد و سپاه تميم بن معزّ ايشان را تعاقب نموده از قبيلهء صنهاجه يا زناته بيست و چهار هزار نفر را به قتل رسانيدند و غنايم بسيار از اسب و سلاح و اموال آنچه به دست آن جماعت آمد بر وجه مقرّر قسمت نمودند . و به اين سبب ، آن قبايل عرب صاحب جاه شده استعداد سلطنت و حكومت پيدا كردند .\r\nو تميم بن معزّ بعد از وقوع اين واقعه ، بسيار نادم و پشيمان گشت ؛ چه ، ناصر بن علناس هر چند با او در مقام نزاع و مخاصمت بود ، امّا چون از ابناى أعمام او بود ابقاى اصل دولت را هر دو جانب ملاحظه مىنمودند . اكنون قبايل عرب كه بيگانگان بودند استيلا و استعداد تمام پيدا كردند .\r\nو از جمله وقايع اين سال ، بناى مدينهء بجايه « 2 » است . و سبب بناى آن بلده آن بود كه چون معزّ بن بارك از وقوع اين واقعه ، بسيار نادم بود و از شرّ آن عربان بسيار خائف . و اين خبر ، به ناصر بن علناس رسيد و او نيز دانست كه اين تدبير بسيار ناصواب بود ، به وزير خود ابو بكر بن ابو الفتوح ، كه مردى بود در آن ديار به جودت تدبير و أصابت رأى مشهور و معروف ، گفت :\r\nچون من مىدانم كه تو در دل كمال محبّت و اخلاص به تميم بن معزّ دارى و دولت او را مىخواهى ، اكنون نوعى كن كه بيگانگان بر ولايت ما استيلا نيابند .\r\nابو بكر گفت : ايّها الأمير ، هيچ به خاطر شريف تو مانده كه من مكرّر به عرض مىرسانيدم كه قصد پسر عمّ خود مكن و در مقام استيصال او مباش كه قوّت او مستلزم قوت تو است و دولت شما با يكديگر رونق‌پذير بود . ناصر گفت : الحال اين سخنان را مجال نيست . فكر در ابقاى دولت بايد نمود . بنابراين ، ابو بكر بن ابو الفتوح از پيش خود يكى از معتمدان به نزد تميم بن معزّ فرستاده معروض داشت كه پسر عمّ ناصر بن علناس از حركتى نالايق كه از وى صدور يافته بسيار منفعل است و ميل آن دارد كه امير در مقام التفات و مرحمت آمده از سر گناه او درگذرد و ذيل عفو بر جرايد گناهان او كشد . او در مقام اطاعت و انقياد به عميم نيّت و خلوص\r\n\r\n\r\n","description":"","footnote":"\r\n( 1 ) . ق : سبيه .\r\n( 2 ) . اين اسم را مىتوان « بجايه » هم تلفظ كرد ؛ - المنجد ، بخش اعلام . - و .\r\n","page_name":" 2361 ","page_number":141},
  {"content":"\r\n\r\nطويّت درآمده به آنچه فرمايند إمتثال نمايد . و چون اين پيغام ، به تميم بن معزّ رسيد بر ابو بكر بن ابو الفتوح بسيار آفرين كرد و سخن او را پسنديده و معقول دانسته در مقام آن شد كه يكى از دولتخواهان خود را ، كه به زيور عقل و حليهء كياست آراسته باشد ، از براى اصلاح اين مهمّ پيش ابو بكر بن ابو الفتوح فرستد تا به اتّفاق آن وزير نيك‌انديش ، پيش ناصر بن علناس رفته و مهمّات اين دولت را به نوعى كه موجب ثبات و دوام آن باشد صورت داده آيد . چون در اين باب ، با امرا و وزراى دولت خود مشورت نمود ، رأى همگنان چنان اقتضا نمود كه سزاوار اين مهمّ خطير محمّد بن البقيع « 1 » كه مردى دانا و غريب است و از دولت و التفات امير در اين ديار ، آن مقدار اسباب مكنت و جاه حاصل نموده كه از وى غير از دولتخواهى ، امرى ديگر متصوّر نيست ؛ و چون مردى غريب است و قبيله ندارد و جانب هيچ احدى غير از ملاحظهء اصلاح حال امير و ازدياد دولت او چيزى ديگر منظور نظر عاقبت‌انديش او نخواهد بود .\r\nو تميم بن معزّ چون دربارهء محمّد بن البقيع نهايت آنچه لايق سلاطين ذوى الإقتدار در باب تربيت جمعى كه ايشان ، تربيت آن جماعت را پيشنهاد همّت خود سازند به عمل آورده بود و او را از مرتبهء خمول و پستى به مراتب ارجمند رسانيده از روى اعتماد تمام او را نامزد آن مهمّ گردانيده روانهء آن صوب گردانيد .\r\nامّا چون به واسطهء خبث ذاتى و ناپاكى طينت جبلى كه در اصل فطرت آن نمك‌به‌حرام مذكور بود ، ابن بقيع در اثناى راه به موضعى رسيد كه الحال شهر بجايه در آن موضع است . و گويا اصل نام آن موضع « بجابه » بود . موضعى مشاهده كرد كه لياقت بناى شهر داشت ؛ چه ، با وجود لطافت هوا و كثرت آبها و قرب كوهستان ، پرآب و علف بود . و آن موضع را آن حالت بود كه هركه آنجا باشد بر مهديّه البتّه استيلا تواند يافت .\r\nو چون ابن بقيع ، به خدمت ناصر بن علناس رسيد بعد از اداى رسالت تميم بن معزّ ، با وى گفت كه : چند سخنى به تو دارم كه در خلوت بايد گفت . ناصر گفت : پيش من غير از ابو بكر بن ابو الفتوح كه وزير و مدبّر امور من است ، ديگر كسى نيست و من از وى هيچ امرى پوشيده نداشته‌ام و نخواهم داشت ؛ مع هذا دولتخواه صاحب تو نيز هست و اين معنى بر من روشن است ، تو هرچه خواهى به حضور او بگوى . ابن بقيع گفت : راست مىگويى . من اين معنى را نيز مىدانسته‌ام . امّا امير تميم مرا وصيّت فرموده كه اين چند حكايت بايد كه غير از ناصر به هيچ احدى نگويى . ابو بكر بن ابو الفتوح چون اين حرف شنيد فى الحال از مجلس برخاست . ابن بقيع گفت : اى مولاى من ، تو هيچ مىدانى كه اين وزير تو ابو بكر بن ابو الفتوح با تو در مقام نفاق\r\n\r\n\r\n","description":"","footnote":"\r\n( 1 ) . الكامل : محمّد بن بعبع .\r\n","page_name":" 2362 ","page_number":142},
  {"content":"\r\n\r\nاست و جميع حالات تو را به تميم بن معزّ مىنويسد و خواهان دولت اوست ؟ من اگرچه قبل از اين به خدمت امير مشرّف نشده‌ام ، امّا هميشه غايبانه مخلص صميمى و دولتخواه تو مىبودم .\r\nاكنون در اين راه ، از جهت دولتخواهى امير خبرى به خاطر من رسيده كه اگر امر فرمايند به عرض رسانم و امير در اين باب ملاحظه نمايند ، اگر همانا آن را مناسب دولت دانند بر آن عمل نمايند ، و إلّا بر نادانى من حمل نمايند . ناصر فرمود : بگوى كه چه چيز است به خاطر تو رسيده .\r\nابن بقيع گفت : من در اين راه ، به موضعى رسيدم كه مشهور به « بجايه » است و جمعى از رعيّت بربر در آنجا مىباشند . اگر در آنجا شهرى بنا كنى و آن را دار اقامت خود سازى ، شكّ نيست كه بر مهديّه مستولى مىشوى ؛ چراكه ، تميم در مقام تربيت عبيد و غلامان خود است و مطلقا به قبايل مغاربه نمىپردازد و از اين جهت ، قبيلهء صنهاجه و زناته و ساير قبايل از وى متنفر و بسيار آزرده‌خاطرند . اگر امير در بجايه متوطّن شود ، اكثر مردم به ملازمت خواهند آمد و اوّل‌كسى كه كمر اطاعت در ميان بسته به خدمت خواهد رسيد من خواهم بود .\r\nچون ناصر اين كلمات را شنيد ، بسيار مسرور گشت و ابن بقيع را منصب وزارت خود وعده فرمود و فى الحال از آنجا سوار شده به اتّفاق ابن بقيع متوجّه آن موضع گشت كه ملاحظهء آنجا كرده شهر بنا فرمايد و وزير ابو بكر را در همانجا گذاشته هردو به اتّفاق يكديگر به آن صوب رفتند . و اين معنى بر ابو بكر بسيار دشوار آمد .\r\nو چون ناصر به آن موضع رسيد سخن ابن بقيع را موافق ديد ، بنابراين ، در ساعت فرمود تا در آنجا شهر [ ى 
  ] بنا كردند و موضع دار السّلطنه را قرار داده مراجعت نمودند . و چون به مستقر خود آمدند ، وزير ابو بكر بن ابو الفتوح را طلب داشته گفتند كه هيچ مىدانى كه ابن بقيع دولتخواه ماست و اخلاص او به ما بيشتر از اخلاص نوكران قديمى است ؟ و از جمله آثار دولتخواهى او يكى آن است كه ما را به اينچنين امرى راهنمون شده كه در فلان موضع شهرى بنا كرده در آنجا رحل اقامت اندازيم كه بر اكثر بلاد استيلا توان يافت .\r\nوزير ابو بكر نيز آن رأى را پسنديده ، امّا چون به خانه مراجعت نمود تمامى احوال را بتفصيل به تميم بن معزّ نوشت و او را بر احوال ابن بقيع مطلع گردانيد .\r\nبعد از چند روز ، چون اين بقيع رخصت مراجعت يافت به خدمت ناصر بن علناس معروض داشت كه ملتمس آن است كه امير ، شخصى از ثقات خود را همراه من بفرستد كه حقايق احوال تميم و عقايد مردم مهديّه نسبت به او [ را 
  ] به عين اليقين مشاهده نموده بر صدق آنچه من معروض مىداشتم گواهى دهد تا امير را اعتماد بر قول من و بر احوال آنجايى بر وجه أكمل و أتم حاصل گردد . و ناصر ملتمس او را مبذول داشته يكى از معتمدان خود را همراه او فرستاد .\r\nو چون ابن بقيع به مهديّه رسيد و به خدمت تميم مشرّف شد ، تميم اوّلا از وى سبب بنا\r\n\r\n","description":"","footnote":"","page_name":" 2363 ","page_number":143},
  {"content":"\r\n\r\nكردن شهر بجايه پرسيد . او در مقابل جوابى كه معقوليّت داشته باشد نتوانست گفت . و صحبت به نوعى گذشت كه ابن بقيع دانست كه تميم بن معزّ بر ماجراى او و ناصر اطلاع دارد و كما هى احوال او معلوم گشته . بنابراين ، چون به منزل خود رسيد فى الحال مكتوبى نوشته به خدمت ناصر ، مضمون آنكه : « چون به مهديّه رسيدم اوّل‌چيزى كه امير تميم از من پرسيد سبب بنا كردن شهر بجايه بود . و از وضع او ظاهر مىشد كه به واسطهء بناى آن شهر ، بسيار مضطرب گشته . به‌هرحال اين معنى را از من دانسته از شرّ او ايمن نيستم . ملتمس از عنايت امير آن است كه جمعى از معتمدان خود را تا به فلان موضع بفرستند تا به ايشان ملحقّ گشته عهود و مواثيق قبيلهء رومله ، كه [ 280 الف 
  ] جمهور لشكر تميم‌اند ، عهود ساير قبايل به اطاعت امير برداشته به خدمت برسم . »\r\nو اين كتابت به همان كس كه امير ناصر همراه او فرستاده بود داد كه بتعجيل هرچه تمام‌تر او را به امير ناصر رساند .\r\nو چون اين مكتوب به امير ناصر رسيد ، بعد از مطالعه ، بعينه آن مكتوب را به ابو بكر بن ابو الفتوح داد . و ابو بكر چون بر حقيقت حال اطلاع يافت اظهار خوشحالى نموده گفت :\r\nايّها الأمير ، اكنون بر من ظاهر شد كه ابن بقيع مخلص و دولتخواه است مر امير را . وظيفهء بنده‌نوازى آنكه امير در باب استخلاص او تغافل نفرموده در ساعت جماعتى را تعيين فرمايد كه او را از قهر بنى تميم خلاص نموده به اينجا رسانند كه اينچنين مردم دولتخواه مدبّر ، بسيار غنيمت‌اند .\r\nالقصّه ، ابو بكر بن ابو الفتوح وزير ، آن مقدار مبالغه در تعريف ابن بقيع و استخلاص او از دست معزّ بن تميم نمود كه ناصر خيال كرد كه ابو بكر از جمله دوستان صميمى اوست و از آن غافل ، كه كسى كه او را به سرحدّ قتل مىرساند همان وزير است .\r\nالقصّه ، چون ابو بكر وزير به منزل خود مراجعت نمود ، فى الحال حقيقت حال را به تميم نوشته با مكتوبى كه ابن بقيع به خطّ خود نوشته بود نزد او فرستاد . چون اين مكتوب به تميم رسيد بسيار آزرده‌خاطر گشت و آنچه قبل از اين ، وزير ابو بكر در حقّ او نوشته [ بود 
  ] همه به صدق پيوست . با وجود آن تميم در گرفتن و آزار كردن او منتظر سببى ظاهرتر از آن مىبود .\r\nامّا در اين وقت ، جماعتى از معتمدان خود را بر وى موكّل گردانيد كه به نوعى كه او نداند از احوال او باخبر شوند و نگذارند كه به جانبى به‌در رود . و مهمّ به اينجا رسيد كه ابن بقيع بسيار متوهّم گشت . بنابراين ، ضيافتى كرده شريف فهرى را ، كه از خواص تميم و معتمدان او بود ، و اكثر اهالى شهر مهديّه كه با او در مقام اطاعت و انقياد مىبودند ، به خانهء خود طلب داشت . و چون شريف فهرى به منزل او درآمد ، بعد از برداشتن طعام و تفرّق مردم ، ابن بقيع ، شريف فهرى را در خلوتى برده با او گفت : من از امير تميم بسيار مىترسم و مىدانم كه\r\n\r\n","description":"","footnote":"","page_name":" 2364 ","page_number":144},
  {"content":"\r\n\r\nدشمنان در حقّ من چيزها [ ى 
  ] بسيار گفته‌اند و او را از من منحرف ساخته‌اند . اكنون من پناه به تو آورده‌ام . ملتمس من آن است كه عنايت فرموده نوعى كنى كه با جماعتى از معتمدان خود مرا از مهديّه بيرون فرستى .\r\nامّا گماشتگان امير تميم پيش از آنكه شريف فهرى از منزل ابن بقيع بيرون رود ، اين خبر را به شرح و بسط به سمع امير تميم رسانيده معروض داشتند كه الحال مدّتى مديد است كه مردمى كه در وقت طعام خوردن حاضر بودند همه بيرون رفته‌اند و ابن بقيع با شريف فهرى تنها در خلوت نشسته حرف مىزنند و معلوم نيست كه در چه باب و چه چيز مىگويند .\r\nپس تميم بن معزّ جماعتى از معتمدان خود را فرستاد كه بر سر راه شريف فهرى بايستند و چون شريف فهرى از منزل ابن بقيع بيرون آيد او را به دار الإماره رسانند .\r\nالقصّه ، چون بعد از مدّتى شريف فهرى بيرون آمد ، آن جماعت او را برداشته نزد امير تميم بردند . چون شريف فهرى بر حقيقت حال و غلظت امير تميم نسبت به ابن بقيع اطلاع داشت ، از ترس آنكه مبادا او را نيز به اتّفاق او متّهم سازند ، به مجرّد رسيدن ، پيش از آنكه امير تميم از وى استفسار نمايد ، آنچه ميانهء او و ابن بقيع گذشته بود بتفصيل بازگفت . امّا چون ابن بقيع بسيار تضرّع و فروتنى كرده بود ، بعد از بيان ماجرا استدعاى آن كرد كه اگر امير از گناه او گذرد ، چون بندهء قديم امير و تربيت‌كردهء ايشان است گنجايش دارد و يقين است كه ديگر اينچنين حركتى نالايق از وى به ظهور نخواهد رسيد .\r\nو چون شريف فهرى در باب التماس بخشيدن گناه او مبالغهء بسيار نمود ، تميم فرمود تا آن مكتوبى كه به خطّ خود به امير ناصر بن علناس نوشته بود به نظر شريف فهرى درآوردند . چون شريف آن مكتوب را مطالعه نمود دانست كه كار از آن گذشته كه كسى در مقام شفاعت او تواند آمد و قطع نظر از آنكه شفاعت نتوان كرد ، شفاعت كردن اينچنين كسى را نادولتخواهى صاحب خود است . و چون شريف فهرى لب از شفاعت او بربست ، تميم فرمود كه ابن بقيع را بطلبند .\r\nو از عجايب امورى كه در آن قضيّه روى نموده آن بود كه چون كس تميم به طلب ابن بقيع رفته او را از خانه بيرون آورده متوجّه دار الامارهء تميم گشت ، در اثناى راه شخصى رسيده و مكتوب ناصر بن علناس را ، كه به او نوشته بود ، [ به دو داد 
  ] مضمون آنكه : « به موجب التماس جمعى از مردم معتمد خود به فلان موضع فرستاديم كه به مجرّد رسيدن اين كتابت به هيچ‌چيز مقيّد نشده متوجّه اينجانب شو كه مهمّات بر وفق دلخواه بود . و چون اخلاص و دولتخواهى ايشان نسبت به اينجانب به مرتبه‌اى رسيده كه فوق آن تصوّر نتوان نمود ، رعايت و شفقت اينجانب نسبت به ايشان نيز فراخور اخلاص خواهد بود . »\r\nالقصّه ، چون اسباب ادبار اقبال نمايد اينچنين ، كتابت مردى در راه به او مىدهند و اين\r\n\r\n","description":"","footnote":"","page_name":" 2365 ","page_number":145},
  {"content":"\r\n\r\nكتابت را در حضور مردم تميم نتوانست پنهان داشت ، بالضّروره در بغل خود نهاده متوجّه خدمت گشت . و چون به دار الاماره درآمد ، تميم بن معزّ بعد از ساعتى بيرون آمد . اتّفاقا ، در وقت برآمدن تميم ، مردم از روى اضطراب برخاستند و خدمت ابن بقيع از همه بيشتر اضطراب داشت . به واسطهء آن اضطراب ، كتابت از بغل او بيرون افتاد كه بر عنوانش نوشته بودند : « من ناصر بن علناس الى ابن البقيع . »\r\nچون كتابت را برداشت تميم از وى پرسيد : اين چه كتابت است ؟ او از هيبت ساكت گشت و ياراى حرف گفتن نداشت . بالضّروره كتابت را از وى گرفتند . چون مضمونش معلوم شد او بنياد اضطراب نموده گفت : ايّها الأمير ، عفو مطلوب است ؛ كه بنده به گناه خود معترف شده خود را مستحقّ جميع انواع عذاب مىداند . تميم در جواب فرمود : اى بدبخت ، عفو كردن امثال تو را محض أحمقى است . و فى الحال اشاره فرمود كه او را به حلق كشيدند تا مردم ديگر عبرت گيرند و در مقام نفاق ولينعمت خود نشوند . فأعتبروا يا أولى الأبصار « 1 » .\r\nو از جمله وقايع اين سال آن است كه الب‌ارسلان از جيحون عبور نموده به جانب صيران « 2 » و جند ، كه قبر جدّش سلجوق در آنجا بود ، رفت . چون به نواحى جند رسيد والى آن بلده با هدايا و تحف لايقه ، كمر اطاعت و انقياد در ميان بسته به استقبال او شتافت . و سلطان بعد از وصول والى جند چند روز او را مكرّم و معزّز داشته رخصت مراجعت فرمود و جند را با لواحق آن ، به او عنايت فرمود و از آنجا به جانب گرگانج خوارزم رفته باز به صوب مرو مراجعت فرمود . و در اين سال ، خوجه نظام الملك مدرسهء نظاميه را در بغداد بنا نهاد « 3 » .\r\nو در اين سال ، ستارهء بزرگى كه روشنى او بر روشنى ماه بسيار زياده بود ، از آسمان بر زمين افتاد و در حين افتادن آنچنان صداى مهيب از او ظاهر شد كه هركه آن صدا به گوش او رسيده بود مدّتى بيهوش گشت .\r\n\r\n\r\n","description":"","footnote":"\r\n( 1 ) . م : جمله عربى را ندارد .\r\n( 2 ) . م : جيران ؛ ق : حيران ؛ ش : صران .\r\n( 3 ) . تاج الدّين سبكى مىنويسد ، نظام الملك در هريك از شهرهاى بسيار مهمّ عراق و ايران مدرسه‌اى برآورد و نه درباب از اين مدارس را خصوصا نام مىبرد : بغداد ، نيشابور ( كه معروف‌ترين نظاميّه‌ها بودند ) ، بلخ ، هرات ، مرو ، آمل ( در گرگان ) ، اصفهان ، بصره و موصل ؛ - طبقات الشافعية الكبرى ، ج 3 ، ص 137 ( به نقل از تاريخ ايران ، پژوهش دانشگاه كيمبريج ، ج 5 ، ص 76 ) .\r\n","page_name":" 2366 ","page_number":146},
  {"content":"\r\n\r\n\r\nذكر وقايع سال چهار صد و چهل و هشتم از رحلت خير البشر\r\nدر اوايل اين سال ، سلطان الب‌ارسلان از مرو بيرون آمده در ظاهر انكال « 1 » فرود آمد و در آن موضع جميع امرا و اركان دولت خود را جمع نموده از براى پسر خود ملكشاه بيعت گرفته و غاشيهء ملكشاه را بر دوش گرفته قدرى راه در جلو او رفت و جميع خلايق آن روز در جلو ملكشاه پياده مىرفتند . و سلطان الب‌ارسلان جشنى عظيم پادشاهانه ترتيب نموده تمامى امرا را خلعتهاى پادشاهانه داد و اكثر ولايات را بر اقارب و امراى خود قسمت فرمود ؛ چه ، اوروم را به برادر خود ارسلان ارغو داد و مرو را به پسر كوچك خود ارسلان شاه ، و صغانيان و طخارستان را به برادر ديگر الياس ، و ولايت بغشور و نواحى آن را به مسعود بن ارماس ، كه از خويشان نزديك بود ، و ولايت اسفزار را به برادر مسعود مودود بن ارماس عنايت فرمود ، و مازندران را به امير اينانج « 2 » ، و ولايت بلخ « 3 » را به برادر ديگر سليمان بن داود .\r\nو على هذا القياس ، هر يكى از امراى خود را فراخور حال او رعايت نموده صغار و كبار ايشان را نوازش فرمود و بعد از فراغ از نوازش امرا به ساير طبقات النّاس از علما و صلحا و سادات و فقرا ، هر يكى را به قدر استعداد رعايت فرمود كه جميع خلايق از وى راضى و ثناگر گشته زبان به دعا و ثناى او گشادند .\r\nو از جمله وقايع اين سال ، فتح نمودن تميم بن باديس مدينهء يونس مغرب را كه از مشاهير بلاد مغرب‌زمين است . و والى آن مدينه احمد بن خرامان بود كه بعد از فوت معزّ بن باديس تا اين زمان علم مخالفت و عصيان برافراشته پاى از دايرهء فرمان تميم بن معزّ بيرون نهاده بود . و\r\n\r\n\r\n","description":"","footnote":"\r\n( 1 ) . الكامل : رايكان .\r\n( 2 ) . ق ، ش : النانج .\r\n( 3 ) . هر سه نسخه : باغ .\r\n","page_name":" 2367 ","page_number":147},
  {"content":"\r\n\r\nسبب اين ، آن بود كه چون به واسطهء غلبهء امراى عرب كه از قبل المستنصر باللّه علوى بر ولايت قيروان و افريقيه استيلا يافته معزّ بن باديس را از آن ولايت بيرون كرده بودند و معزّ به مهديّه اكتفا نمود و بعد از مدّتى قايد بن ميمون صنهاجى ، كه از امراى كبار معزّ بن باديس بود ، از قبل معزّ بن باديس باز بر ولايت [ 280 ب 
  ] قيروان مستولى گشت و مدّت سه سال در آن ولايت مستقل بود .\r\nبعد از انقضاى اين مدّت ، قبيلهء هوازه بر وى غالب آمده او را از قيروان بيرون كردند و قايد بن ميمون باز به مهديّه رفت . و تا معزّ بن باديس در حيات بود قيروان را هوازه داشتند ، امّا بعد از فوت معزّ بن باديس ، تميم بن معزّ ، قايد بن ميمون را باستعداد تمام به عزم تسخير قيروان فرستاد و قايد باز ، آن ولايت را از دست هوازه گرفته در حوزهء تصرّف خود آورد تا آنكه در اين سال ، قايد بن ميمون اظهار مخالفت تميم بن معزّ كرده در مقام اطاعت و انقياد ناصر بن علناس درآمده در قيروان و نواحى خطبه به نام ناصر بن علناس خواند .\r\nو چون اين خبر ، به سمع تميم بن معزّ رسيد فى الحال لشكرى عظيم بر سر او فرستاد . چون افواج تميم به حوالى قيروان رسيدند قايد بن ميمون دانست كه او را طاقت مقاومت ايشان نيست و امداد ناصر بن علناس در اين وقت به او نمىتواند رسيد . بنابراين ، پيش از آنكه لشكر تميم به آنجا رسد ، قايد قيروان را گذاشته به جانب بجايه ، نزد ناصر بن علناس ، رفت . و چون لشكر تميم به قيروان درآمدند خانه‌هاى قايد را خراب كردند و هركه با او نسبت داشت او را انواع اهانت و ايذا رسانيدند و از آنجا متوجّه ولايت قابس ، كه دار الملك آن ولايت مدينهء تونس بود ، گشتند . والى آنجا از قبل قايد بن ميمون ، احمد بن خرامان جمعيّت نموده در مقام ممانعت و مدافعت درآمد و قريب به يك سال و دو ماه ، لشكر تميم او را محاصره داشتند .\r\nآخر الأمر ، چون كار بر وى تنگ شد اظهار اطاعت تميم بن معزّ نموده ، تميم به مصالحهء او راضى شد و خطبه و سكّه در آن ولايت به نام تميم شايع شد و نام ناصر بن علناس را از خطبه انداختند .\r\nو امّا قايد بعد از آنكه مدّتى مديد پيش ناصر بن علناس بود ، آخر الأمر ، كس پيش امير العرب فرستاده امارت قيروان را از ايشان خريد و اين نوبت ، به قيروان رفته سور آن شهر را مرمّت نموده بسيار مستحكم گردانيد .\r\nو از جمله وقايع اين سال آنكه شرف الدّوله مسلم بن قريش بن بدران صاحب موصل و جزيرهء عرب به ملازمت الب‌ارسلان آمده ولايت انبار و هيت و حربى و السن و بواريح « 1 » را اجاره نمود و در عين مراجعت به بغداد رفت و وزير فخر الدّولة بن جهير با جميع اعيان و اكابر\r\n\r\n\r\n","description":"","footnote":"\r\n( 1 ) . الكامل : بوازيج .\r\n","page_name":" 2368 ","page_number":148},
  {"content":"\r\n\r\nبغداد به استقبال شرف الدّوله بيرون آمد . شرف الدّوله چون به دار الخلافه رسيد در موضعى ، كه به « حريم ظاهرى » مشهور بود ، پياده شده خلعت خليفه را پوشيد .\r\nو از جمله وقايع اين سال آنكه در عشر اوّل ماه جمادى الآخرى اين سال ، ستارهء ذنب‌دار از جانب مشرق پيدا شد كه عرض ذنب او قريب به سه ذرع شرعى مىنمود و طول او تا به وسط السّماء كشيده مىشد و تا بيست و هفتم اين ماه ، هر شب مىنمود و بعد از آن غايب شد و باز در شب سلخ ماه مذكور وقت غروب آفتاب كه ذنب او در دورش دايره‌وار حلقه كرده بود و مردم از ديدن آن حالت بسيار متحيّر شدند و بعد از ساعتى كه شب تاريك شد باز او را زاويه‌اى ظاهر شد امّا به جانب جنوب و مدّت ده روز همچنان نمود . و بعد از انقضاى ده روز غايب گشت .\r\nو در ماه جمادى الآخرى اين سال ، در ولايت خراسان و ولايت جبال آنچنان زلزله‌اى شد كه اكثر كوههاى آن ولايت شكافتند و اكر عمارات عاليه روى به انهدام و خرابى نهادند و اهالى آن بلاد از شهرها بيرون آمده در صحراها قرار گرفتند و چند ده از دهات خراسان در اين زلزله در زمين فرورفتند كه به هيچ‌وجه اثرى از ايشان ظاهر نشد .\r\nو از جمله امور عجيبه ، كه در اين سال ظاهر شد ، آن بود كه در بغداد از محلّهء باب الارخ « 1 » دخترى متولّد شد كه دو سر و دو گردن و دو رو و چهار دست داشت و بدنش يكى بود و مدّتى آن دختر حياة داشت و بعد از آن فوت شد .\r\nو از اعيان علماى اهل حديث ، ماه جمادى الآخرى اين سال ، احمد بن حسين علىّ البيهقى كه در زمان خود امام شافعيّه بود در حديث و فقه و مولدش در سنهء سبع و ثمانين و ثلثمائه « 2 » هجرى ، وفات يافت . او را تصانيف بسيار است و از مشاهير مصنفات او سنين كبير بيهقى « 3 » است .\r\nو از اعيان علماى حنابله ، در ماه رمضان اين سال ، ابو يعلى محمّد بن حسين الفراء حنبلى ، كه مولدش در سنهء ثمانين و ثلثمائة « 4 » هجرى بود و مذهب احمد بن حنبل از وى امتياز يافت و قضاى حريم دار الخلافهء بغداد به او متعلّق بود ، وفات يافت . از مصنّفات او كتاب صفات است كه در وى از مسائل مجسّمهء امور عجيبه ايراد نموده . حاصل آن كتاب تجسيم حقّ ، سبحانه و تعالى ، است ، ( تعالى اللّه عمّا يقول الظّالمون علوّا كبيرا ) « 5 » ، و لهذا ابن تميمى حنبلى مىگفت :\r\nابو يعلى آنچنان جنب از دنيا رفت كه به هيچ‌وجه از آن جنابت پاكى او ممكن نيست و به هيچ وجه غسل آن جنابت متصوّر نى .\r\n\r\n\r\n","description":"","footnote":"\r\n( 1 ) . الكامل : باب الدزج .\r\n( 2 ) . سال سيصد و هشتاد و هفت . - و .\r\n( 3 ) . مراد تاريخ مسعودى يا تاريخ بيهقى است .\r\n( 4 ) . سال سيصد و هشتاد . - و .\r\n( 5 ) . اقتباسى است از آيهء 43 سورهء اسرا ، خداى بلندمرتبه است و از آنچه ستمكاران مىگويند بسى والاتر است . - و .\r\n","page_name":" 2369 ","page_number":149},
  {"content":"\r\n\r\nو از مشاهير علماى اثنىعشرى در اين سال ، ابو جعفر محمّد بن الحسين بن علىّ الطوسى ، كه در نجف اشرف متوطّن بود ، وفات يافت . وى را تصانيف بسيار است و آنچه از آن مصنّفات الحال مشهور و متداول است تفسير قرآن كه مسمّى به تبيان « 1 » است و در حديث تهذيب الأحكام فى شرايع الاسلام « 2 » در تطبيق احاديثى كه ظاهرا مختلف مىنمايد ، و كتاب اختيار الرّجال و مصباح المتهجّدين « 3 » كه مشهور به عمل السنه است و كتاب انس التوحيد در تصوّف و كتاب مجموع الاقتصاد فيما يحّب على العباد و كتاب هداية المسترشد و بصير المتعبّد فى الكلام و الفقه و كتاب مجالس الأخيار كه در آنجا احوال دو هزار كس از مجتهدين اثنىعشرى را بيان كرده و تصانيف ايشان را تعداد فرموده و آن كتابى است مشتمل بر بسى فوايد ارجمند و مباحث بلند كه ميانهء علماى مذهب و دانشمندان مسائل واقع شد . الحقّ مطالعهء آن كتاب بر ارباب مناظره واجب و متحتّم است « 4 » .\r\n\r\n\r\n","description":"","footnote":"\r\n( 1 ) . التّبيان فى تفسير القرآن كه آخرين‌بار در ده جلد چاپ شده است .\r\n( 2 ) . اين كتاب و كتاب استبصار شيخ طايفه دو كتاب از جمله چهار كتاب اصل شيعه مشهور به « كتب اربعه » ( - دايرة المعارف بزرگ شيعه ) مىباشند .\r\n( 3 ) . مشتمل بر عبادات و ادعيه‌اى است كه از ائمّهء طاهرين در ساعات و روزها و هفته‌ها و ماهها و سالها رسيده است .\r\n( 4 ) . على دوانى در مفاخر الإسلام ، ( ج 3 ، ص 376 به بعد ) اين كتابها را نيز از جمله آثار شيخ طايفه آورده است :\r\nنهايه ، مبسوط ، كتاب خلاف ، عدّة الاصول . هر چهار كتاب در فقه هستند .\r\nالفهرست : تذكرهء هشتصد و هشتاد و هشت تن از دانشمندان شيعه و غير شيعه كه دربارهء ائمّهء طاهرين كتاب نوشته‌اند .\r\nمفصّح تلخيص الشافى : اين دو كتاب شرح دو كتاب استادش مرحوم سيّد مرتضى است .\r\nأمالى : مطالب آن را براى شاگردانش املاء مىنموده ، به همين‌جهت « مجالس » ناميده مىشود .\r\nشرح الشرح : كتابى است در علم اصول كه متأسّفانه با مرگ شيخ ناتمام ماند .\r\n","page_name":" 2370 ","page_number":150},
  {"content":"\r\n\r\n\r\nذكر وقايع سال چهار صد و چهل و نهم از رحلت خير البشر\r\nدر اوايل اين سال ، قراارسلان « 1 » سلجوقى كه از ابناى أعمام سلطان الب‌ارسلان بود و از قبل او حاكم كرمان ، به اغواى وزيرش بر الب‌ارسلان عاصى گشت و نام او را از خطبه بينداخت .\r\nچون اين خبر ، به سمع سلطان الب‌ارسلان رسيد با عساكر گردون‌مآثر ، عنان عزيمت به صوب كرمان منعطف داشت . و چون به حوالى كرمان رسيد ، قراول سلطان الب‌ارسلان به قراول قراارسلان رسيدند و بعد از محاربه و مقاتلهء بسيار ، قراول قراارسلان طاقت مقاومت نياورده روى به گريز نهاد . و چون اين خبر به قراارسلان رسيد دانست كه او را تاب و توانايى جنگ سلطان الب‌ارسلان نيست ، در كار خود متحيّر و فروماند و مردم او گريخته به اطراف و جوانب متفرّق شدند و او بالضّروره پناه به قلعهء جيرفت برده در آنجا متحصّن گشت . و سلطان الب‌ارسلان كس پيش او فرستاده پيغام داد كه : تحصن تو به امثال اين مواضع بسيار بىفايده است ؛ چه ، ما از گرفتن اين نوع قلاع عاجز نيستيم و در يك لحظه قلعه‌اى كه در متانت و حصانت هزار برابر اين قلعه باشد مىتوانيم گرفت . به‌هرحال ، چون بر ما ظاهر شده كه اين حركت از تو نبوده ، بلكه به اغواى وزير ، بر اين امر اقدام نموده‌اى ، الحال صلاح در آن است كه طوق بندگى و اطاعت در گردن انداخته به خدمت ما مشرّف شوى كه باز ولايت كرمان را به تو مىگذاريم و يقين ما است كه هرگاه كه تو خيال مخالفت ما به خاطر خود بگذرانى سعى در زوال دولت خود خواهى كرد .\r\n\r\n\r\n","description":"","footnote":"\r\n( 1 ) . مراد ملك قاورد [ - قورد ، لفظ تركى است به معنى گرگ 
  ] است كه از سال چهار صد و سى و سه هجرى به فرمان عمّ خود طغرل بيگ با تسلّط بر كرمان ، حاكم اين شهر شد و لقب « عماد الدّوله قراارسلان » را براى خود اختيار نمود .\r\n","page_name":" 2371 ","page_number":151},
  {"content":"\r\n\r\nو قراارسلان چون دانست كه اين سخنان موافق نفس الأمر است و او را آن حالت نيست كه در برابر سلطان الب‌ارسلان يا فرزندان او كارى تواند ساخت ، بالضّروره طوق بندگى در گردن كرده به شرف بساط بوسى مشرّف شد . و سلطان او را اعزاز و اكرام بسيار نموده باز به دستور سابق ، ولايت كرمان و توابع آن را بر وى مسلّم داشت و هيچ چيز از وى نگرفت و مردم او را نيز آزار نكرد « 1 » .\r\nو قراارسلان چون سلطان را در حقّ خود بسيار مشفق يافت ، به عرض رسانيد كه : من دختر بسيار دارم . من جهاز ايشان از سلطان مىخواهم . و بعد از جهاز دادن التماس آن دارم كه ايشان را به هركه مناسب دانند تزويج فرمايند . سلطان الب‌ارسلان از اين سخن ، بسيار خوشحال گشت و فرمود تا به هريك از دختران قراارسلان صد هزار دينار زر نقد غير از جامه‌هاى قيمتى و اقطاعات دادند . و قراارسلان را گفت كه : ان شاء اللّه تعالى من ايشان را به هم ذىّ مناسب « 2 » و لايق حال ايشان خواهم داد .\r\nو از آنجا متوجّه ولايت فارس شد « 3 » و از قلاع آن ولايت اوّلا به قلعهء اصطخر رسيد . چون والى آن قلعه كوكبهء سلطانى را مشاهده نمود دانست كه قدرت مدافعت و ممانعت او ندارد ، بالضّروره با تحف و هداياى لايقه از قلعه فرود آمده به شرف ملازمت الب‌ارسلان [ 281 الف 
  ] مشرّف شد . و از جمله نفايسى كه والى اصطخر جهت سلطان آورد ، جام فيروزه بود كه دو من به سنگ عراق مشك ازفر داشت و بر آن جام ، نام جمشيد نوشته بودند .\r\nالقصّه ، چون قلعهء اصطخر به تصرّف سلطان درآمد اهالى ساير قلاع آن ولايت كليدهاى جميع قلاع را به خدمت ايشان آوردند ، مگر يك قلعه كه مشهور به قلعهء « پهن‌دژ » است ، كه اهالى آن علم تمرّد و عصيان برافراشته در مقام قلعه‌دارى درآمدند .\r\nچون اين خبر به سمع سلطان الب‌ارسلان رسيد ، نظام الملك وزير را با جمعى از دليران سپاه به عزم تسخير آن قلعه فرستاد . چون نظام الملك به پاى آن قلعه رسيد فرمود كه هركه يك تير مىاندازد يك مشت دينار سرخ به او مىدهم و هركه يك سنگ مىاندازد يك مشت زر سفيد . بنابراين مژده ، تمامى سپاه به يك بار بىملاحظهء ضرب و طعن خصم ، روى به قلعه نهادند .\r\nاز آن جانب ، اهالى قلعه در مقام مدافعت و ممانعت درآمدند و مدّت پنج روز هر روز جنگ\r\n\r\n\r\n","description":"","footnote":"\r\n( 1 ) . وزيرى دربارهء صلح بين دو برادر مىنويسد كه : « . . . ملك قاورد شيراز مع مضافات را به گماشتگان الب ارسلان گذارد و فرك و طارم ، كه قصبه‌اى از بلوك فارس با لواحق آن و در جزو بلوك سبعهء فارس است ، اضافهء مملكت كرمان باشد و ملك قاورد را پادشاه كرمان نويسند و گويند . » ؛ - تاريخ كرمان ، ج 1 ، ص 349 .\r\n( 2 ) . م : به شوهرى مناسب .\r\n( 3 ) . « الب‌ارسلان . . . نخست فارس بگرفت و از آنجا به شبانكاره تاخت و از ايشان خلقى بىعدد بكشت و بازگشت . » ؛ - سلجوقنامه ، ص 24 .\r\n","page_name":" 2372 ","page_number":152},
  {"content":"\r\n\r\nمىكردند و در روز ششم « 1 » قلعه را فتح نموده و به اين واسطه ، نظام الملك در نظر الب ارسلان اضعاف اوّل اعتبار پيدا كرد .\r\nو از جمله وقايع اين سال آنكه ارسلان خاتون ، خواهر الب‌ارسلان ، از عراق عجم به بغداد رفت و فخر الدّوله ، وزير القائم بامر اللّه ، با جميع اعيان و اكابر دولت بغداد به استقبال او شتافت و ارسلان خاتون با ابهّت تمام به بغداد آمد .\r\nو از جمله وقايع اين سال ، در ماه ذيقعده قبر معروف كرخى با عمارتى كه بر وى بنا كرده بودند بتمامه بسوخت . و منشأ اين آن بود كه مجاور معروف بيمارى داشت و از براى خود نزديك به آنجا مزوّره‌اى « 2 » مىپخت . اتّفاقا ، آتش از آنجا سرايت كرده به فرش آن بقعه رسيد و تمامى آن بقعه بسوخت . و چون اين خبر ، به خليفه ، القائم بامر اللّه ، رسيد شيخ الشّيوخ ابو سعيد صوفى را فرمود كه عمارت آن بقعه از سر نو بنا كردند بهتر از اول و به اتمام رسانيد .\r\nو هم در اين سال ، عمارت مدرسهء نظاميّهء بغداد به اتمام رسيد « 3 » و از براى تدريس آن ، شيخ ابو اسحاق شيرازى مقرّر گشت . و چون مجلس درس مجتمع شده جميع علما و فضلاى آن ديار با امرا و اعيان آن شهر در مدرسه آمدند و انتظار شيخ ابو اسحاق شيرازى مىكشيدند و شيخ آن روز نيامده و چون از آمدن شيخ مأيوس شدند ، شيخ ابو منصور بن يوسف به اتّفاق عميد ابو سعد قرار بر آن دادند كه ابو نصر بن صبّاغ ، كه مصنّف كتاب شامل است ، كه متوجّه درس گفتن شود ؛ چه ، تفرّق اين جماعت بىآنكه درس گفته شود معقول نيست . بنابراين ، ابو نصر بن صبّاغ متوجّه افاده گشته ، در مجلس درس در اثناى درس گفتن شيخ ابو اسحاق شيرازى نيز در حوزهء آن مجلس حاضر گشت .\r\nو سبب نيامدن شيخ ابو اسحاق از براى درگفتن را صاحب الكامل التّاريخ چنين آورده كه چون شيخ ابو اسحاق از خانهء خود به قصد درس گفتن برآمد ، طفلى بر سر راه او درآمده با او گفت :\r\nچگونه در جايى كه مغضوب است درس خواهى گفت ؟ بنابراين ، شيخ ترك آن عزيمت كرد .\r\nامّا چون اين خبر ، به نظام الملك رسيد از عميد ابو سعد بسيار آزرده‌خاطر گشت و مكرّر اظهار رنجش و آزردگى از وى مىنمود . بنابراين ، عميد ابو سعد پيش شيخ ابو اسحق ، تضرّع و\r\n\r\n\r\n","description":"","footnote":"\r\n( 1 ) . در فارسنامهء ناصرى ( ج 1 ، ص 233 ) مدّت محاصره شانزده روز قيد شده است .\r\n( 2 ) . نوعى آش كه به بيماران دهند ؛ - يادداشتهاى قزوينى ، ج 7 ، ص 78 . ( به نقل از فرهنگ فارسى معين ) .\r\n( 3 ) . علاوه بر اين مدرسه ، مقدسى فهرست جالبى از مدارس حنفى و شافعى و حنبلى تهيّه كرده است كه در اين ايّام در بغداد رونق داشتند و يادآور شده است كه مدرسه‌اى كه در اطراف بارگاه امام ابو حنيفه بنا گرديد ، اگرچه اشتهار كمترى داشت ، امّا بىترديد به‌اندازهء نظاميّه اهميت داشت . ( تاريخ ايران ، پژوهش دانشگاه كيمبريج ، ج 5 ، ص 78 ) و سبكى در طبقات الشّافعية الكبرى ، ( ج 3 ، ص 137 ) اين ادعا را كه نظام الملك اوّلين كسى است كه به ساختن مدارس پرداخت ، رد مىكند .\r\n","page_name":" 2373 ","page_number":153},
  {"content":"\r\n\r\nزارى بسيار كرده و گفت : اگر تو قبول اين معنى نمىكنى ، مرا از خواجه نظام الملك خطر جان است . و چون نظام الملك ميل تمام داشت كه مدرّس آن مدرسه غير از شيخ ابو اسحاق ، كسى ديگر نباشد و ابا و امتناع او را مىدانست ، ناچار صلاح كار خود در آن ديده بود كه در جميع مجالس و محافل اظهار رنجش از عميد ابو سعد مىنمود و او را به حسد نسبت مىكرد و مىگفت كه حسد او باعث بر آن شد كه به جايى كه من به شيخ ابو اسحاق قرار داده بودم ، ابو نصر بن صبّاغ را مدرّس ساخت .\r\nالقصّه ، چون مبالغه و تضرّع عميد ابو سعد كه يكى از اعيان مشهور بغداد بود ، از حدّ تجاوز نمود ، شيخ ابو اسحاق قبول نمود . و بعد از مدّت بيست روز كه ابو نصر بن صبّاغ « 1 » درس گفته بود ، شيخ ابو اسحاق به تدريس مشغول گشت و خواجه نظام الملك بسيار خوشحال گشت و از عميد ابو سعد شاكر و راضى شد .\r\nو از جمله وقايع اين سال آنكه صليحى « 2 » كه از قبل المستنصر باللّه علوى والى يمن بود ، به دست يكى از امراى خود در مدينهء مهجم به قتل رسيد . بعد از كشته شدن صليحى امرا و اركان دولت شعار علويّه را از آن ولايت برانداخته باز دعوت عباسيّه را شايع ساخته خطبه و سكّه به نام خليفه ، القائم بامر اللّه ، خواندند .\r\nو از جمله غرايب امورى كه در اين سال به وقوع انجاميد يكى آن بود كه در ماه شعبان دفعة آنچنان باد گرم وزيدن گرفت كه خلقى بىشمار از گرمى هلاك شدند و اعضاى ايشان بعينه بر آن مىماند كه گويا بر آتش داشتند . و در بغداد به واسطهء آن باد از ميان درختان ، درخت ترنج و ليمو ضايع شد . چنانچه يك درخت از اين دو نوع در ولايت نماند و درختان ديگر را از او آسيبى نرسيد . و اين نيز از جمله عجايب امور بود .\r\nو در اين سال طاعون در حيوانات چهارپاى شايع شد . به اين طريق ، كه در سرها و چشمهاى ايشان آماس ظاهر مىشد و به آن آماس مىمردند و كار به جايى رسيد كه از اين مرض در حيوانات وحشى نيز سرايت كرد ؛ چنانچه گورخر و آهو را اطفال به‌دست مىگرفتند ، امّا از ترس آن آماس مردم گوشت او را نمىخوردند . و در اين سال ، در ولايت دمشق و حلب و حرّان و اكثر اعمال خراسان به واسطهء قلّت بارندگى ، قحط [ ى 
  ] عظيم شد و اكثر مردم از آن قحط هلاك شدند .\r\n\r\n\r\n","description":"","footnote":"\r\n( 1 ) . نام كامل وى ابو نصر عبد السيد بن محمّد عبد الواحد بن احمد بن جعفر است . وى در اواخر عمر كور گرديده و بالاخره در سال چهار صد و هفتاد و هفت دنيا را وداع گفته است . كتاب شامل وى از بهترين مؤلّفات است در فقه . اخبار وى در وفيات الأعيان ابن خلّكان ( ج 2 ، ص 385 چاپ محيى الدّين عبد الحميد ) آمده است .\r\n( 2 ) . در متن : صليجى آمده است كه ظاهرا تحريف است . براى اطلاع از شرح احوال صليحى ؛ - زركلى ، الأعلام ، ج 5 ، ص 147 . - و .\r\n","page_name":" 2374 ","page_number":154},
  {"content":"\r\n\r\n\r\nذكر وقايع سال چهار صد و پنجاهم از رحلت خير البشر\r\nيكى از جمله وقايع اين سال آنكه ميانهء شرف الدّولة بن قريش و بنى كلاب كه از قبل المستنصر باللّه علوى در رحبه و نواحى آن مىبودند ، محاربه واقع شد و در آن محاربه ، شرف الدّوله غالب آمد و جمعى كثير از بنى كلاب به قتل رسيدند و اعلام سفيد علويّه را كه از لشكر بنى كلاب گرفته بود به بغداد فرستاد و خليفه ، القائم بامر اللّه ، فرمود تا آن علم را شكسته در بازارهاى بغداد بگردانيدند و از دار الخلافه خلعتهاى فاخر جهت شرف الدّوله فرستاده شد .\r\nو در اين سال ، در ولايت فلسطين و مصر زلزله‌اى عظيم واقع شد كه اكثر عمارات آن ولايات روى به خرابى نهاد و مردم بسيار در آن زلزله در زير عمارات ماندند ؛ خصوصا در رمله كه آن بلدهء به آن عظمت و جمعيّت تجار و ساير اصناف خلايق تمامى در آن زلزله خراب شد و غير از دو سراى از آن شهر اثرى از آن هيچ عمارت نماند و از اهالى آن بلده آنچه به قلم آمده بيست و پنج هزار نفر از جنس آدمى بود و آب چاههاى آن ولايت همه آنچنان زيادتى كرده بود كه بر روى زمين جريان مىنمود . و در اين زلزله‌ها چندان خزاين و كنوز « 1 » مدفونه از زمين ظاهر شد كه از شماره بيرون بود . و در اين زلزله ، صخرهء بيت المقدّس دوپاره شد و باز به هم التيام پيدا كرد . و العهدة على الرّاوى .\r\nو از جمله وقايع اين سال آنكه درياى طرابلس و بيت المقدّس مقدار يك روزه راه زمين را گذاشت ؛ چنانچه خلايق به آنجا درآمده چيزهايى كه در آن زمين نمايان بود مىچيدند .\r\nاتّفاقا ، به يك دفعه آب مراجعت نمود و تمامى خلايق غرق شدند .\r\n\r\n\r\n","description":"","footnote":"\r\n( 1 ) . كنوز : جمع كنز ، گنجها . - و .\r\n","page_name":" 2375 ","page_number":155},
  {"content":"\r\n\r\nو در ماه رجب اين سال ، ابو العباس خوافى از قبل سلطان الب‌ارسلان به بغداد آمده و فرمان وزارت آن بلده را ظاهر ساخت . و هم در اين سال ، خليفه ، القائم بامر اللّه ، وزير خود فخر الدّولة بن جهير را از وزارت مغزول كرد و در مقام عتاب و خطاب او درآمده در بسى از امورات تقصير بر وى ثابت كرد و فخر الملك « 1 » در مقام تذلّل « 2 » و عبوديّت درآمده عذر تقصيرات مىخواست . آخر الأمر ، خليفه از سر تقصيرات او درگذشت و فرمود كه او هرجا كه مىخواهد برود ، و او در بغداد نباشد .\r\nآخر الأمر ، فخر الملك اختيار آن نمود كه به جوار ديكن بن مزيد رود . بنابراين ، اصحاب و متعلّقان فخر الملك املاك و اسباب خود را به آنچه ميسّر مىشد فروخته متوجّه سفر شدند و از براى فخر الملك كشتى [ اى 
  ] حاضر ساختند كه با اهل و عيال خود در آنجا نشسته به جانب ابن مزيد رود .\r\nاتّفاقا ، گذر آن كشتى بر دار الخلافه افتاد و از موضعى مىگذشت كه [ به 
  ] خليفه نزديك بود . اهالى بغداد از بس كه از فخر الملك انعام و احسان بسيار ديده بودند گريه و زارى مىكردند و آواز گريهء ايشان آنچنان بلند شد كه خليفه پرسيد كه : اين چه گريه و زاريست ؟\r\nگفتند مردم بغداد بر وزير زارزار مىگريند . اتّفاقا ، فخر الملك به آنجا رسيده سخن خليفه را شنيد كه در [ 281 ب 
  ] عقب شبكه احوال او مىپرسيد . فخر الملك آواز آورد كه : يا امير المؤمنين ، بر پيرى من و غربت اهل و اولاد من ببخش . و چون خليفه تضرّع و زارى فخر الملك را شنيد ، گناه او را عفو نموده باز منصب وزارت را به او ارزانى داشت و مردم بغداد خليفه را دعاها كرده با وزير خوشحال و خندان به بغداد درآمدند .\r\nو از جمله وقايع اين سال آنكه ناصر بن علناس مدينهء ارنس را ، كه از مشاهير بلاد ولايت افريقيه بود ، بعد از محاصرهء مدّتى مديد فتح نمود .\r\n\r\n\r\n","description":"","footnote":"\r\n( 1 ) . هر سه نسخه فخر الملك ثبت كرده‌اند .\r\n( 2 ) . تذلّل : فروتنى كردن . - و .\r\n","page_name":" 2376 ","page_number":156},
  {"content":"\r\n\r\n\r\nذكر وقايع سال چهار صد و پنجاه و يكم از رحلت خير البشر\r\nاز جمله وقايع اين سال آنكه در شب پانزدهم ماه شعبان ميانهء غلامان المستنصر باللّه ، كه در دمشق بودند و به عبيد فاطمه مشهور بودند ، و ميانهء جمعى از عباسيّه جنگ واقع شد و كثرت محاربه و مجادله ايشان ، آتش به دار الإماره افتاد كه مشهور به خضرا بود . و چون خضرا نزديك بود به جامع دمشق ، كه به « جامع بنى اميّه » اشتهار دارد ، آتش از خضرا به جامع سرايت نمود و تمامى سقف آن مسجد ، كه به زينت آن در ربع مسكون عمارتى نبود ، بسوخت و از محاسن آن جامع اثرى نماند .\r\nو در اكثر تواريخ معتبره مسطور است كه آن مقدار طلا و لاجورد و ساير مزيّنات عمارت كه در آنجا صرف نموده بودند در هيچ وقتى از اوقات ، هيچ احدى در هيچ عمارتى از عمارات صرف نكرده بود ؛ چه ، تمام سقف و ديوارهاى آن مسجد را به فصوص « 1 » طلا مذهّب « 2 » ساخته بودند و در ديوارهاى آن جامع ، صور اقاليم سبعه را با بلاد مشهوره تصوير نموده بودند و صورت حرمين شريفين را ، زادهما اللّه تعظيما ، در بالاى محراب تصوير كرده بودند و باقى بلاد شرقى و غربى عالم را به موضعى لايق به او مىبود مصوّر ساخته كه هركه به آن جامع درمىآمد در يك لحظه بر تمامى ربع مسكون به طريق اجمال ، بلكه بر وجه تفصيل اطلاع مىيافت ؛ چه ، غير از صور شهرها صور درياها و رودخانه‌هاى مشهور و صور درختان بلاد متفرّقه مثمر و غير مثمر همه را در آنجا باز نموده بودند . و همچنين صور حيوانات عجيبه\r\n\r\n\r\n","description":"","footnote":"\r\n( 1 ) . فصوص : جمع فصّ ، محل بند و اتصال . - و .\r\n( 2 ) . مذهّب : طلاكارىشده ، تزيين‌يافته با طلا ، تذهيب . - و .\r\n","page_name":" 2377 ","page_number":157},
  {"content":"\r\n\r\nرا كه در اقاصى بلاد هندوستان و تركستان از وجود آن خبر مىدهند نيز در آنجا كشيده بودند .\r\nالقصّه ، عمارتى مثل آن در هيچ عهدى كسى نشان نمىداد و در اين شب ، تمامى آن عمارت خراب شد غير از ديوارى چند كه از وى مانده بود چيزى ديگر نماند و مدّتى مديد همچنان مانده بود تا آنكه در تاريخ ستّمائه [ - 600 
  ] هجرى در زمان امير عادل ابو بكر بن ايّوب ، كه نايب او . . . « 1 » بود در شام ، در مقام مرمّت آن شده پاره‌اى از ديوار او را اصلاح نمود و بعد از آن هميشه ملوك و سلاطين در مقام تجديد و تعمير آن مىبودند . امّا چون او را به حال اوّل باز آوردن ، مقدور سلاطين آن وقت نبود ، هر يكى به آنچه مقدور او بود به ظهور مىرسانيد و در زمان ملك عادل نور الدّين محمود بن زنگى كمال الدّين شهرزورى ، كه از قبل او قاضى دمشق و متولّى جميع بقاع و مدارس و مساجد آن ولايت بود ، كمال سعى و اهتمام در باب تعمير آن جامع به جاى آورده زياده بر آنچه از امثال او متوقّع بود به فعل آورد و اكثر او را مرمّت نمود و بعد از وى ، آن ملوك در مقام تزيين و تجديد محاسن او مىبودند ، تا آنكه در زمان امير سيف الدّين تنكر بن عبد اللّه الناصرى ، كه نايب شام بود ، احوال آن جامع به جايى رسيد كه از وضع آن استدلال به حالت اوّلى مىتوانستى كرد .\r\nو ابو الفرج ابن جوزى در المنتظم خود حرق جامع دمشق را از جمله وقايع سنهء ثمان و خمسين و اربعمائه « 2 » [ - 458 
  ] هجرى كه سال چهار صد و چهل و هشتم از رحلت خير البشر ، عليه و آله التّحيّة من الملك الأكبر ، باشد داشته . و ابن ساعى نيز در تاريخ خود نيز متابعت ابن جوزى نموده ، سوختن آن جامع را در وقايع سنه ثمان و خمسين و اربعمائه هجرى ايراد نموده . امّا صواب آن است كه اين واقعه از جمله وقايع اين سال [ - 451 رحلت 
  ] بود ؛ چه ، صاحب الكامل التّاريخ ، ابن أثير جزرى « 3 » ، و حافظ [ ابرو 
  ] و ابو عبد اللّه ذهبى « 4 » ، كه او را مورّخ اسلام مىدانند و تاريخ او را در وقايع اسلام معتبر مىدانند ، اين واقعه را از جملهء اين سال دانسته [ اند 
  ] . و اللّه أعلم بحقايق الأحوال .\r\nو از جمله وقايع اين سال آنكه جمعى كثير از حنابله شيخ ابو الوفاء عقيل را كه از كبار ائمّهء ايشان بود به واسطه آنكه او پيش ابو علىّ بن وليد ، متكلّم معتزلى ، مىرفت و از وى استفاده مىنمود اتّفاق نموده بر خانهء او ريختند و او را به قتل رسانيدند و به واسطهء اين فتنه [ اى 
  ] بلند شد و مدّتى مديد ميانهء حنابله و معتزله مخاصمات و مجادلات عظيم واقع شد تا آنكه در سنهء خمس و ستّين و ثلثمائه « 5 » ميانهء ايشان مصالحه واقع شد و مشخّص گشت شيخ ابو الوفاء بن عقيل\r\n\r\n\r\n","description":"","footnote":"\r\n( 1 ) . جاى يك كلمه خالى است .\r\n( 2 ) . هر سه نسخه : ثلثمائه .\r\n( 3 ) . م : جوزى .\r\n( 4 ) . هر سه نسخه : ذهيبى . مراد محمّد بن احمد مكنّى به « ابو عبد اللّه » ملقّب به « شمس الدّين » . ( وفات 746 يا 748 ه . ق . ) مؤلّف تاريخ اسلام در دوازده مجلّد .\r\n( 5 ) . سيصد و هفتاد و پنج .\r\n","page_name":" 2378 ","page_number":158},
  {"content":"\r\n\r\nمحض از براى آنكه مذهب معتزله را خوب تتبّع نموده در مقام ردّ و تضعيف او شد ، پيش علىّ بن وليد مىرفت تا آنكه اعتقاد او نيز از حنابله فاسد شده به‌هرحال آن جماعت به مجرّد تهمت ، عالم مجتهد خود را ضايع ساختند . و اين نوع تعصبات از عوام النّاس و فقهاى صرف عجب و غريب نيست . نعوذ باللّه من شرور أنفسهم الخبيثه « 1 » .\r\nو در اين سال ، امير افشين به غزو ولايت روم رفت و اكثر ولايات ايشان را قتل و غارت نموده تا به عموريّه رسيد و در آن بلده ، خلقى بسيار را به قتل رسانيدند و غنايم و نفايس بىشمار به دست آورده مراجعت نمود .\r\nو در اين سال در عراق عرب ، سيّما در كوفه ، عظيم ارزانى شد ، خصوصا ماهى ؛ چه ، آن مقدار ماهى از دجله و فرات مىگرفتند كه چهل رطل ماهى به يك حبّه مىفروختند .\r\n\r\n\r\n","description":"","footnote":"\r\n( 1 ) . پناه به خدا از بديهاى انسانهاى بدذات . - و .\r\n","page_name":" 2379 ","page_number":159},
  {"content":"\r\n . \r\n","description":"","footnote":"","page_name":" 2380 ","page_number":160},
  {"content":"\r\n\r\n\r\nذكر وقايع سال چهار صد و پنجاه و دويّم از رحلت خير البشر\r\nدر اين سال « 1 » ، ارمانوس « 2 » ، ملك روم ، با لشكرى عظيم از قسطنطنيّه به عزم تسخير دمشق متوجّه آن صوب گرديد و اوّلا به بلدهء منبج « 3 » رسيده به محاصرهء آن مشغول شد . والى آن بلده محمود بن صالح بن مرداس با ساير بنى كلاب و ابن حسّان طايى با باقى قبايل عرب ، چون از مقاومت و ممانعت او عاجز بودند شهر را گذاشته متفرّق گشتند ، امّا راههاى غلّه بر لشكر روم آنچنان بستند كه از هيچ ممرّ غلّه به اردوى او نمىرسيد و قحط و گرانى به جايى رسيد كه اكثر لشكر ارمانوس به گرسنگى هلاك شدند و اسبان ايشان كاه نمىيافتند چه جاى دانه . بنابراين ، ارمانوس نادم و پشيمان شده مراجعت نمود .\r\nو در اين سال ، امير الامراى المستنصر باللّه ، كه نامش « بدر » بود ، از مصر به عزم تسخير مدينهء صور ، كه در آن وقت قاضى يمين الدّولة بن عقيل بر آن بلده استيلا يافته بود و اظهار اطاعت خليفه ، القائم بامر اللّه عباسى ، مىنمود ، متوجّه آن صوب گشت . و چون به حوالى آن بلده رسيد ، قاضى يمين الدّوله شهر را مضبوط ساخت و بدر محاصرهء آن نموده هر روز به محاربه قيام مىنمود . و قاضى يمين الدّوله كس پيش مقدّم أتراك عباسى ، كه در شام مىبودند ، فرستاده از وى امداد خواست و امير شام شش هزار سوار ترك برداشته متوجّه مدينهء صيدا ، كه از آن امير الجيوش بدر مصرى بود ، گشت .\r\nچون بدر بر اين حال اطلاع يافت ترك محاصره صور كرده به جانب صيدا توجّه نمود و\r\n\r\n\r\n","description":"","footnote":"\r\n( 1 ) . اكثر مورّخين حملهء قيصر روم را در بهار سال چهار صد و شصت و سه هجرى مىدانند .\r\n( 2 ) . مراد ، رومانوس ديوجانس امپراتور روم شرقى است .\r\n( 3 ) . هر سه نسخه : منج . منبج شهرى است بر كرانهء فرات ؛ - تاريخ ايران ، پژوهش دانشگاه كيمبريج ، ج 5 ، ص 68 .\r\n","page_name":" 2381 ","page_number":161},
  {"content":"\r\n\r\nتركان چون خبر از توجّه امير بدر يافتند و دانستند كه قاضى يمين الدّوله از شرّ او خلاص يافت به جانب شام مراجعت نمودند ؛ چه ، ايشان را طاقت مقاومت امير بدر نبود . بنابراين ، به آن حيله و مكر قاضى را منّت‌دار خود ساختند ، امّا بدر چون دانست كه تركان مراجعت نمودند باز متوجّه صور گشت و قريب به يك سال آن شهر را محاصره داشت و با وجود آنكه بسيار در شهر گرانى و تنگى روى نموده بود ، امّا قاضى يمين الدّوله آنچنان با مردم سلوك مىكرد كه اهالى آن ديار بر شدّت و سختى آن روزگار به واسطهء خاطر او مصابرت نموده مطلقا اضطراب و بىتابى ظاهر نمىساختند ، بلكه آنچنان ظاهر مىنمودند كه اگر يك سال ديگر امير بدر توقّف نمايد ، ايشان به تنگ نخواهند آمد . بنابراين ، امير بدر به تنگ آمده از سر محاصرهء آن بلده برخاست .\r\nو از جمله وقايع اين سال آنكه امير محمّد بن ابو هاشم كس خود پيش سلطان الب ارسلان فرستاده اظهار اخلاص و يكجهتى با او نمود . و مصداق محبّت و يكجهتى آن بود كه خطبهء المستنصر باللّه علوى را قطع نموده در مكّه خطبهء القائم بامر اللّه عباسى را خواند و الب‌ارسلان را نيز در خطبه داخل نمود و شعار علويّه را مطلقا برانداخت و به جاى « حىّ على خير العمل » در بانگ نماز صبح « الصّلوة خير من النوم » [ 282 الف 
  ] را به دستور اهل سنّت امر فرمود .\r\nو چون الب‌ارسلان بر يگانگى و اخلاص وى اطلاع يافت از براى او ، خلعت پادشاهانه و سى هزار دينار فرستاد و هر ساله ده هزار دينار مقرّر گردانيد و به او نوشت كه : « اگر والى مدينه طيّبه ، مهنّا ، نيز با تو در اين باب موافقت نمايد از براى او نيز بيست هزار دينار و خلعت مىفرستم و هرساله پنج هزار دينار مقرّرى او خواهد بود . »\r\nو منشأ اين امر از صاحب مكّه آن بود كه در اين سال در مصر و نواحى آن‌چنان قحطى شده بود كه مردم ، جميع اقسام ميّته را مىخوردند ؛ حتّى مردم ميل به سگ مرده كرده گوشت او را به تلاش تمام مىربودند و قيمت سگى ، اگر پيدا مىشد ، به پنج مثقال طلا رسيده بود . و چون هميشه غلّهء حرمين از مصر مىآمد و در اين سال از آنجا مطلقا غلّه به ايشان نرسيد ، محمّد بن ابو هاشم اوّلا از روى اضطرار دست به زينت كعبه دراز كرده آنچه از طلا در استار كعبه و ميزاب و دروازهء كعبه بود گرفته خرج نمود و همچنين والى مدينه ، مهنا ، قناديل ضريح نبوى را ، عليه التّحيّة و السّلام ، پايين آورده در مصارف خود صرف نمود . و چون آن وجه ، كافى نبود و از جانب مصريان به واسطهء امتداد ايّام قحط ، امداد ايشان متصوّر نبود ، بالضّروره دست به متابعت عباسيّه زده خود را از آن مهلكه نجات دادند .\r\nو از جمله حوادث اين سال آنكه در روز سه‌شنبه يازدهم شهر جمادى الاولى كه هشتم شهر\r\n\r\n","description":"","footnote":"","page_name":" 2382 ","page_number":162},
  {"content":"\r\n\r\nآذار « 1 » بود ، در بيت المقدّس و تنّيس و رمله آنچنان زلزله شد كه اكثر عمارات آن بلاد منهدم گشت و سور رمله بتمامه خراب شد و آب درياى آنجا در زمين فرورفت . و در مصر نيز اثرى از اين زلزله رسيده يك زاويه از زواياى جامع آن بلده فروريخت .\r\nو از جمله وقايع اين سال آنكه عميد الدّولة بن جهير وزير ، دختر نظام الملك را در سلك ازدواج خود آورده به جانب بغداد مراجعت نمود .\r\nو در ماه رمضان اين سال تاج الملوك هزاراسب بن بنكير بن مزيد بعد از آنكه خواهر سلطان الب‌ارسلان را خواسته به شوكت هرچه تمام‌تر به جانب خوزستان مراجعت نموده ، در اثناى راه در اصفهان وفات يافت . و چون تاج الملك هزاراسب فوت شد ، نور الدّولة دبيس « 2 » بن مزيد ، كه تاج الملك خبث او بسيار كرده سلطان الب‌ارسلان را از وى منحرف ساخته بود ، به اتّفاق شرف الدّوله مسلم به شرف ملازمت سلطان رسيده به عنايات پادشاهانه سرافراز گشتند و به سعى خواجه نظام الملك ، خواهر سلطان ، كه در خانهء تاج الملوك هزار اسب بود ، به شرف الدّوله داده معزّز و مكرّم رخصت مراجعت فرمودند .\r\n\r\n\r\n","description":"","footnote":"\r\n( 1 ) . هر سه نسخه : ازار . مراد ماه سوم تقويم شمسى كشورهاى عربى مطابق ماه مارس فرنگى ؛ - دكتر معين ، فرهنگ فارسى .\r\n( 2 ) . ق ، ش : نور الدولة بن ويكن .\r\n","page_name":" 2383 ","page_number":163},
  {"content":"\r\n . \r\n","description":"","footnote":"","page_name":" 2384 ","page_number":164},
  {"content":"\r\n\r\n\r\nذكر وقايع سال چهار صد و پنجاه و سيّم از رحلت خير البشر\r\nاز جمله وقايع اين سال آنكه در حلب خطبهء علويّه را قطع نموده به جاى اسم المستنصر باللّه ، نام خليفهء عباسى ، القائم بامر اللّه ، درآوردند . و منشأ اين امر آن بود كه چون شوكت الب ارسلان روزبه‌روز روى در ترقّى داشت و از اطراف و جوانب گردنكشان آفاق ، مراسم بندگى و فرمانبردارى به‌جا آورده كمر خدمت و ملازمت او در ميان بستند و عراقين و آذربايجان و خراسان و فارس و كرمان و دار المرز و ديار بكر و از عبادان تا سواحل محيط همه در حيطهء تسخير و تصرّف او درآمده و هميشه همّت ذىنهمت او بر آن مصروف بود كه خليفهء مصر را مستأصل گرداند و خصوصا در سال ماضى در مصر آنچنان قحطى پيدا شده بود كه والى مكّه نيز ، چنانچه سابقا قلمى گشت ، در مقام متابعت و مطاوعت الب‌ارسلان درآمده به خاطر او القاب المستنصر باللّه از خطبه بينداخت و نام خليفهء عباسى را در خطبه درج فرمود . بنابراين ، محمود بن صالح بن مرداس ، كه در تدبير و ملكدارى از ساير ملوك زمان خود ممتاز بود ، از سطوت الب‌ارسلان مستشعر « 1 » گشته در مقام آن شد كه شرّ او را از خود دفاع نمايد ، و اين به غير از آن صورت نمىبست كه اظهار اطاعت او نموده خطبه را به نام خليفهء عباسى كند .\r\nو چون رأيش بر اين قرار گرفت ، اعيان دولت و علما و فضلاى حلب راجع نموده فرمود كه : بر شما ظاهر است كه علم دولت سلطان الب‌ارسلان بسيار ارتفاع گرفته و اقبال او روزبه‌روز در ترقّى است ، و او بنابر مخالفت مذهب خون اهالى اين شهر را كه به سمت تشيّع موسوم و به دولتخواهى خلفاى علويهء فاطميّه مشهور و معروف‌اند هدر مىداند . و چون ما را\r\n\r\n\r\n","description":"","footnote":"\r\n( 1 ) . مستشعر : آنكه ترس را در دل خود پنهان كند . - و .\r\n","page_name":" 2385 ","page_number":165},
  {"content":"\r\n\r\nطاقت مقاومت او نيست ، صلاح در آن است كه ما خطبه را به نام خلفاى عباسى كرده خود را از سطوت او ايمن گردانيم . و چون خليفه ، المستنصر باللّه ، بر سرائر احوال ما و اخلاص ما مطلع است ، يقين كه او نيز از اين معنى آزرده نخواهد شد . و اگر اتّفاقا اين معنى بر مزاج او گران آيد ، بايد كه امداد ما به نوعى نمايد كه ما دفع ايشان توانيم نمود و بعد از دفع ايشان ما هم‌چنانكه هميشه بوديم ظاهرا و باطنا مطيع و منقاد ايشانيم و محبّت ايشان به موجب كريمهء [ 
  ] « 1 » ما را موجب نجات است در عقبى .\r\nالقصّه ، چون اهالى حلب از مشايخ و علما و اركان دولت اين سخن از والى خود محمود بن صالح شنيدند ، همه تحسين نموده صلاح خود و ساير خلق در آن ديدند و بر اين معنى اتّفاق نموده روز جمعه به مسجد جامع رفته خطبه را به نام القائم بامر اللّه عباسى خواندند . امّا چون عوام حلب شنيدند كه مناقب المستنصر باللّه علوى را از خطبه انداختند هجوم آورده بوريا و فرشهاى مسجد را برداشته فرياد برآوردند كه : اين فرش و بوريا از امير المؤمنين اسد اللّه الغالب علىّ بن أبى طالب بود . اكنون بايد كه ابو بكر بوريا براى خود بياورد و بر وى نماز بگزارد . القصّه ، آنچه از دست عوام رعيّت مىآيد بيش از اين نبود كه فرش مسجد جامع را برداشته بردند .\r\nچون اين خبر ، به سمع القائم بامر اللّه عباسى رسيد ، طراد بن محمّد زبيبى « 2 » را كه نقيب النقباى عباسيّه بود با خلعتهاى فاخر به حلب فرستاده محمود بن صالح را بسيار نوازش نمود .\r\nچون طراد به حوالى حلب رسيد ، محمود بن صالح او را استقبال نمود خلعت خليفه را بعد از تقبيل زمين ، چنانچه رسم و عادت بود ، پوشيد و در مجلس اوّل جمعى از شعرا ، مثل : سنان « 3 » خفاجى و ابو العباس بن جيوش « 4 » در مدح خليفه ، القائم بامر اللّه ، قصايد انشا نمودند .\r\nامّا سلطان الب‌ارسلان به اين اكتفا نكرده به عزم تسخير حلب از راه ديار بكر متوجّه آن صوب گشت . چون به حوالى آمد رسيد كه الحال به قرحميد مشهور است رسيد ، صاحب آمد نصر بن مروان به استقبال او شتافته مبلغ هزار دينار به رسم پيشكش گذرانيد و بعضى ضروريات ديگر به رسم اقامت نيز خدمت نمود . امّا چون بر الب ارسلان ظاهر شد كه نصر بن مروان آنچه به اقامت آورده از رعيّت گرفته ، فرمود تا اقامت او را بازگردانيدند و فرمود :\r\nرعيّت از ما محتاج‌تر است .\r\nالقصّه ، چون سلطان الب‌ارسلان به شهر آمد در آمد ، قلعه‌اى ديد كه به حصانت و متانت از\r\n\r\n\r\n","description":"","footnote":"\r\n( 1 ) . در اينجا افتادگى دارد . - و .\r\n( 2 ) . الكامل : محمّد زينى .\r\n( 3 ) . الكامل : ابن سنان .\r\n( 4 ) . الكامل : ابو الفتيان بن حيوس .\r\n","page_name":" 2386 ","page_number":166},
  {"content":"\r\n\r\nمشاهير قلاع عالم ممتاز است و به كثرت آب هيچ‌جا به او نمىرسد ؛ چه ، با وجود آنكه آب فرات در دامنهء آن كوه ، كه قلعهء آمد بر آن واقع است ، مىگذرد چندين چشمهء آب شيرين از اندرون قلعه مىجوشيد ، چنانچه اهالى آن شهر را اصلا و قطعا احتياج به آب بيرون نمىشود مگر كسى كه از روى تكلّف مىخواسته باشد آب فرات بخورد از پايين آب مىآورد . و چون الب‌ارسلان آن قلعه را مشاهده نمود از بس كه از وضع و استحكام عمارتش محفوظ شد ، در دور آن مىگشت و سينهء خود را بر ديوار آن قلعه مىماليد و از آنجا متوجّه بلدهء رها شد و بعد از چند روز محاصرهء آن بلده ، از گرفتن آن مأيوس شده متوجّه حلب گشت .\r\nو چون به حوالى حلب رسيد ، محمود بن [ صالح بن 
  ] مرداس و نقيب النقبا طراد بن محمّد زبيبى ، كه از پيش خليفه ، القائم بامر اللّه ، به نزد او آمده بود ، پيش سلطان الب‌ارسلان فرستاده التماس آن كرد كه : آنچه از لوازم اطاعت و انقياد سلطان باشد من همه را قبول دارم ، امّا سلطان مرا از آمدن در مجلس خود معذور دارد .\r\nچون نقيب النقبا به خدمت سلطان رسيد ، بعد از گذرانيدن تحف و هدايايى كه محمود فرستاده [ بود 
  ] ، التماس محمود را به عرض رسانيده و گفت كه : مصداق اخلاص محمود نسبت به سلطان آن است كه قبل از اينكه سلطان عنان عزيمت به اين جانب معطوف دارند ، ايشان خطبه را به نام القائم بامر اللّه خواندند و رؤوس منابر ولايت را به ذكر القاب سلطان مزيّن داشته هميشه به مراسم دولتخواهى و يكجهتى قيام مىنمايد .\r\nالب‌ارسلان در جواب نقيب النقبا فرمود كه : از خطبه خواندن ايشان چه فايده كه در جميع مساجد بلاد ايشان همچنان به رسم علويه « حىّ على خير العمل » در بانگ نماز مىگويند [ 282 ب 
  ] و مع هذا بر تقديرى كه « حىّ على خير العمل » را بر طرف نسازند [ و 
  ] تا محمود در مجلس من حاضر نشود و بساط مرا نبوسد ، هيچ فايده مترتّب نخواهد شد .\r\nالقصّه ، چون محمود از قبول التماس خود مأيوس گشت به ضبط برج و باروى شهر اشتغال نمود . سلطان الب ارسلان نيز لشكرها را بر دور قلعهء حلب تقسيم نموده شروع در جنگ كرد و چند روز متواتر و متوالى ، نايرهء جدال و قتال اشتعال داشت تا آنكه روزى از بالاى قلعه سنگى بزرگ به منجنيق انداختند و آن سنگ آنچنان بر گردن اسب الب ارسلان خورد كه گردن مركب درهم شكست و سلطان از اسب به زير افتاد .\r\nو چون مهمّ به اينجا رسيد ، سلطان الب‌ارسلان در باب گرفتن حلب جدّ و اهتمام بيشترى فرمود و از گرانى غلّه كار اهالى قلعه به اضطرار كشيده بود . بنابراين ، شبى در وقتى كه كسى خبردار نبود محمود با والدهء خود منيعه دختر وثّاب نميرى ، از قلعه بيرون آمده خود را به ملازمت سلطان رسانيدند و منيعه پيش سلطان رفته به عرض رسانيد كه : اينك من پسر خود را\r\n\r\n","description":"","footnote":"","page_name":" 2387 ","page_number":167},
  {"content":"\r\n\r\nبه خدمت سلطان آورده‌ام تا هرچه لايق خود داند نسبت به او به فعل آرد .\r\nچون سلطان الب‌ارسلان اين كلمه از منيعه ، والدهء محمود والى حلب ، شنيد ، او را بسيار اعزاز و اكرام فرموده ، فرمود كه : من به خاطر تو غير از نيكويى و نوازش پادشاهانه چيز ديگرى نسبت به او نخواهم كرد .\r\nآخر الأمر ، همچنانكه فرموده بود به سخن خود عمل نموده محمود را خلعت پادشاهانه داده رخصت مراجعت فرمود . و محمود چون به قلعهء حلب رسيد مبلغى عظيم از زر نقد با بسيارى از نفايس تحف به خدمت سلطان فرستاد و سلطان از آنجا كوچ نموده عنان عزيمت به جانب آذربايجان منعطف داشت .\r\n\r\nذكر محاربهء سلطان الب‌ارسلان با ارمانوس قيصر روم ، و اسير شدن هريك بر دست ديگرى و خلاص يافتن هردو از دست ديگرى .\r\nو تفصيل اين مجمل آنكه چون الب ارسلان از حلب به جانب مستقر سلطنت خود مراجعت نموده به خوى آذربايجان رسيد ، متعاقب خبر رسيد كه اينك ارمانوس قيصر روم با لشكرى زياده از آنچه تصوّر آن توان نمود متوجّه بلاد اسلام است و سى و پنج هزار بطارقه همراه دارد كه هر بطريقى ما بين دويست هزار تا پانصد هزار سوار همراه دارد و از آتشبازان فرنگ سى و پنج هزار نفر و از تركانى كه از طرف قسطنطنيّه مىباشند پانزده هزار سوار و از نقّابان صد هزار نفر ، و از صغاران نيز همان مقدار و چهار صد عرّابه پر از نعل و ميخ و دو هزار عرّابه سلاح سپاه و از منجنيقهاى بزرگ كه هر يكى را هزار و دويست نفر به هزار حيله از جاى توانند جنبانيد چندين همراه دارد « 1 » .\r\nالقصّه ، هرگز در اين مدّت قيصرى از قياصرهء روم به اين استعداد متوجّه بلاد اسلام نشده بود . و عزيمت ارمانوس به‌خاطر آن بود كه جميع بلاد اسلام را تا به حد تركستان به تحت تصرّف خود آورده اثرى از آثار ملّت بيضاى محمّدى ، عليه و آله شرايف التّحيّات روى زمين نگذارد . و آن بىچاره غافل از آنكه به مقتضاى  يُرِيدُونَ لِيُطْفِؤُا نُورَ اللَّهِ بِأَفْواهِهِمْ وَ اللَّهُ مُتِمُّ نُورِهِ وَ لَوْ كَرِهَ الْكافِرُونَ  « 2 » يعنى : كفّار و اعداى دين هميشه مىخواهند كه اطفاى نور خداى ، سبحانه و تعالى ، كه عبارت از شريعت خاتم النبيّين است ، عليه و آله أفضل الصّلوات من اللّه\r\n\r\n\r\n","description":"","footnote":"\r\n( 1 ) . بيشتر منابع قابل اعتماد مىگويند سپاه روم مركّب بود از مزدوران فرانك و روس و خزر و بچنگ و اغز و قبچاق ، و نيز تعدادى يونانى و ارمنى .\r\n( 2 ) . مىخواهند نور خدا را به دهنهايشان خاموش كنند ، و خدا نمىخواهد جز اينكه نور خويش را تمام كند و اگرچه كافران نخواهند ؛ ( صف ، 8 ) .\r\n","page_name":" 2388 ","page_number":168},
  {"content":"\r\n\r\nربّ العالمين ، امّا چون ارادهء ازليّه به إتمام و ابقاى آن تا قيام السّاعه و ساعة القيام تعلّق گرفته ، يقين كه به مقتضاى  وَ اللَّهُ مُتِمُّ نُورِهِ  « 1 » ارادت ايشان را جز خيبت و خسارت نخواهد بود و هيچ احدى را اين آرزوى باطل ، كه باعث بر آن محض وسوسهء شيطانى است ، حاصل نخواهد شد .\r\nالقصّه ، چون اين خبر در حدود خوى و سلماس به سمع الب‌ارسلان رسيد خود را بر جمع سپاه خود كه در اقاصى بلاد خراسان و ماوراء النهر تا تركستان پراكنده بودند قادر نديد ؛ چه ، ارمانوس از روى استعجال مىآمد و قريب به ولايت كردستان و اخلاط رسيده بود ، بنابراين الب‌ارسلان تكيه بر عنايت الهى و وعدهء او به تأييد شريعت حضرت رسالت‌پناهى كرده از همانجا اهل و عيال و أحمال و اثقال خود را به جانب همدان فرستاد . و بعضى از مورّخين مثل ابن أثير و صاحب [ تاريخ 
  ] گزيده و صاحب روضة الصّفا بر آن‌اند كه نظام الملك را در اين وقت به همراه زن و فرزند [ ان 
  ] خود فرستاده وصيّت فرمود كه : اگر مرا قضيّه‌اى رسد پس پسر من ملكشاه وليعهد من است . و از بعضى تواريخ ، چنانچه ذكر آن بتفصيل خواهد آمد ، ان شاء اللّه تعالى ، چنين معلوم مىشود كه خواجه نظام الملك در اين يورش همراه بود .\r\nامّا در تاريخ روضة الصّفا چنين مسطور است كه در حين مراجعت سلطان در موضع خوى منهيان به سمع أشرف سلطان رسانيدند كه قيصر روم لشكر بىپايان از روس و ارمن و سريانيان جمع آورده با سيصد هزار سوار جرّار نيزه‌گذار ، كه نام ايشان در دفتر عرض ثبت نبودند ، با چندين بطارقه و اساقفه كه محاسب وهم از تعداد آن عاجز است به قصد آنكه اوّلا مدينة السّلام بغداد را مسخر ساخته به جاى خليفه ، جاثليقى نصب نمايد و بعد از آن تا سمرقند در هيچ‌جا توقّف ننموده مصاحف را بسوزد و هيچ احدى را كه به سمت اسلام و متابعت دين محمّدى ، عليه و آله شرايف التّحيّات ، موسوم باشد زنده نگذارد متوجّه اين صوب است و اينك از روى استعجال مىآيد و اين زمان نزديك به ولايت اخلاط رسيده باشد .\r\nچون اين خبر ، متيقّن سلطان شد با وزير خود نظام الملك فرمود كه : احمال و اثقال را به موضعى كه مصلحت باشد ضبط نماى كه من عزيمت آن دارم كه با اعداى دين دست در كمر زنم .\r\nنظام الملك جواب داد كه : چون در اين مدّت انعام و اكرام سلطان دربارهء اين بندهء كمينه متوالى و متواتر بود مفارقت ركاب عالى را كارهم و به هيچ وجه روى از خدمت برنخواهم تافت و از تحت ظلّ رايات منصوره به جايى ديگر نخواهم رفت .\r\nسلطان فرمود : اى خواجه ، تو هرگز از من غايب نيستى و هميشه در دل من حاضرى و غيبت قالبى را اعتبارى نيست . بركت [ وجود 
  ] تو هميشه همراه ماست . امّا چون معتمدى كه او\r\n\r\n\r\n","description":"","footnote":"\r\n( 1 ) . و خدا تمام‌كنندهء نور خود است ؛ ( صف ، 8 ) .\r\n","page_name":" 2389 ","page_number":169},
  {"content":"\r\n\r\nرا با فرزندان و عورات خود همراه توان ساخت غير از تو ما را نيست ، بالضّروره قبول اين معنى بر تو از جملهء واجبات است . خواجه چون اين فصل از سلطان بشنيد ، انگشت قبول بر ديده نهاده به موجب فرموده عمل نمود و سلطان الب‌ارسلان با ده هزار سوار كه ملازم ركاب ظفر انتساب او بودند از حوالى تبريز به جانب قيصر روان شد و جمعى را به رسم قراولى فرستاد . اتّفاقا ، از آن جانب قراول ارمانوس قيصر نيز پيش بود . ميانهء هردو قراول جنگ واقع شد و بعد از محاربه‌اى بسيار ، قراول سلطان غالب آمد و امير قراول ارمانوس را زنده گرفته پيش سلطان آوردند . سلطان امر فرمود كه بينى او را بريدند و او را همراه معتمدى پيش خواجه نظام الملك فرستاد كه او را به بغداد فرستد .\r\nو صاحب روضة الصّفا چنين آورده كه آن شخص را ، كه قراول سلطان گرفته بود ، به حكم سلطان به قتل رسانيدند و فرمان واجب الاذعان سلطان الب‌ارسلان چنان عزّ صدور يافت كه از آن ملاعين هركه به دست افتد با او همين نوع عمل نمايند .\r\nو در اين اثنا ، خبر رسيد كه ارمانوس قيصر به ملازجرد « 1 » كه ثغرى عظيم بود از ثغور اسلام ، فرود آمده و در ظلّ رايت او سى هزار سوار مجتمع‌اند . سلطان با وجود آنكه قلّت عدد سپاهش نسبت به سپاه قيصر قدر محسوس نداشتند ؛ چه ، نسبت ده هزار سوار به سيصد هزار سوار از قبيل نسبت متناهى به غيرمتناهى تواند بود ، توكّل بر كريم كارساز و اعتماد بر فحواى صدق اشتمال كريمهء  كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ  « 2 » نموده در مقام آراستگى سپاه شد . و چون به حوالى ملازجرد رسيد خبر رسيد كه قيصر ، قبّهء بارگاه به اوج مهر و ماه برافراخته و در ميان لشكرگاه سراپرده‌اى از اطلس سرخ زده و بر تختى از زر سرخ نشسته و از بطارقه چهل صنف در خدمت او برپاى ايستاده‌اند و از اساقفه چهار تن در مجلس وى ظروف پر از آب عموريّه بر دست نهاده عيسى را ، على نبيّنا و عليه السّلام ، وصف به صفت لاهوت مىكنند و در تنزيه مريم عذرا از سمات ناسوت مبالغه مىنمايند و جمعى كثير از علماى نصارى نزديك سراپردهء او پيوسته به قرائت انجيل و زبور مشغول‌اند ، و طايفهء رهبانان به امر قربان كردن و ذبح قرابين مشغول‌اند ، و ده هزار نفر تبردار مخصوص از جهت قطع اشجار و باز كردن مضايق و تنگيها مهيّا ساخته ، و ده هزار ديگر با قاروره‌هاى « 3 » نفط از براى تخريب بلدان و أمصار مرتب‌اند .\r\nالقصّه ، جاسوسى از قبل سلطان ارسلان ، كه به تحقيق احوال لشكر ارمانوس رفته\r\n\r\n\r\n","description":"","footnote":"\r\n( 1 ) . ملازجرد يا ملازگرد : شهرى است در شمال اخلاط ما بين درياچهء وان و أرزنة الرّوم .\r\n( 2 ) . چه‌بسا گروه كمى به خواست خدا ، بر گروهى بسيار غلبه كنند ؛ ( بقره ، 249 ) .\r\n( 3 ) . قاروره : شيشه . - و .\r\n","page_name":" 2390 ","page_number":170},
  {"content":"\r\n\r\n[ 283 الف 
  ] بود ، صنف‌صنف سپاه او را آنچنان تعداد نمود كه سياهى سپاه او قريب به هزار هزار مىرسيد ، امّا سلطان از استماع آن فصول هيچ‌گونه تردّد و پريشانى به خاطر اشرف خود راه نداده اعيان لشكر ظفرپيكر را به فحواى كريمهء ( ان يكن منكم ماته صابرة يغلبوا ألفا باذن اللّه ) « 1 » استمالت داده ، فرمود كه : جنگ را تا سه روز موقوف بايد داشت . روز چهارم كه روز جمعه است بعد از اداى صلوة در محلّى كه خطباى اسلام در جميع بلاد و امصار زبان به كلمهء اللّهمّ انصر جيوش الاسلام و افواج المسلمين « 2 » گشاده باشند و خواص و عوام دست به آمين برداشته ، بر اين كفّار برگشته روز بايد حمله آورد كه غالب على الإطلاق ، تقدّست اسماؤه و توالت نعمائه ، دعاى بىرياى اهل ايقان ملّت محمّدى را ، عليه و آله شرائف التّحيّات من الملك الواهب العطيّات ، ظفر و فيروزى روزى ما خواهد كرد . ان شاء اللّه تعالى « 3 » .\r\nلشكريان قول سلطان را به سمع رضا قبول نموده در آن سه روز به تهيّهء آلات حرب مشغول گشتند و روز جمعه بعد از زوال آفتاب از نصف النهار ، سلطان غسل كرده و جامه‌هاى سفيد پوشيده و ساير سپاه نيز در اين امر متابعت او نموده همه بعد از غسل به لباس سفيد ملبّس گشتند و بعد از اداى نماز ، سلطان سر نياز بر زمين ضراعت و ابتهال نهاده از حضرت كارساز بنده‌نواز ظفر و نصرت مسئلت نمود . و چون از دعا و نياز فارغ گشت خوشبويى را طلب داشته به طريق حنوط بر خود پاشيد و فرمود كه : اگر من كشته شوم اين لباس به منزلهء كفن من است .\r\nبعد از آن ، روى به سپاه خود آورده فرمود : اى ياران ، هركه ميل جهاد ندارد بر وى حرجى نيست و هم از اين موضع بازگردد ، و هركه با من موافقت دارد از اين حنوط قدرى با خود به كار دارد .\r\nجميع سپاه از آن حنوط بر خود ماليده زبان به دعاى سلطان گشادند و تمامى اهل اسلام را كه در آن مجمع حاضر بودند از مشاهدهء ثبات عزم و درستى عزيمت سلطان با وجود كمال رقّت ، آنچنان قوّت شجاعت به حركت آمده بود كه هر يكى را به انفراد به خاطر مىرسيد كه از براى استيصال اهل نكال و و بال ، او تنهايى بىمعاونت احدى كافى تواند بود .\r\nالقصّه ، سلطان الب‌ارسلان از آن نمازگاه برخاست و سلاح خود را از شمشير و گرز و نيزه و كمان و تير خود برداشت و دنب مركب خود را به دست خود گره داده به محض توكّل خدا\r\n\r\n\r\n","description":"","footnote":"\r\n( 1 ) . صورت صحيح آيهء مباركه بدين نحو است :  فَإِنْ يَكُنْ مِنْكُمْ مِائَةٌ صابِرَةٌ يَغْلِبُوا مِائَتَيْنِ وَ إِنْ يَكُنْ مِنْكُمْ أَلْفٌ يَغْلِبُوا أَلْفَيْنِ بِإِذْنِ اللَّهِ . . .  يعنى : و اگر از شما صد تن شكيبا باشند بر دويست تن چيره مىشوند و اگر از شما هزار [ تن 
  ] باشند ، به اذن خدا ، بر دو هزار چيره شوند . . . ؛ ( أنفال ، 66 ) .\r\n( 2 ) . پروردگارا ، سپاهيان اسلام و مسلمين را يارى كن . - و .\r\n( 3 ) . بنا به تصريح ابن أثير ، اين تصميم را ابو نصر محمّد بن عبد الملك بخارى حنفى بر الب‌ارسلان تلقين كرد و گفت :\r\n« . . . تو در راه دينى جنگ مىكنى كه خداوند وعدهء پيروزى و برترى آن بر ساير اديان داده است . . . تو روز جمعه بعد از زوال در ساعتى كه خطبا بر منبرند دشمن را به نبرد بخوان . . . » ؛ - الكامل ، ج 17 ، ص 41 .\r\n","page_name":" 2391 ","page_number":171},
  {"content":"\r\n\r\nسوار شد . و دليران صف‌شكن و شيران مردافكن از روى مردى و مردانگى خود را بر پشت مراكب رسانيده صيت كلمهء اللّه اكبر ، كه شعار محمّديان است ، آنچنان بلند گردانيدند كه غلغلهء آن در گنبد گردون پيچيد . و حقّ ، سبحانه و تعالى ، از كمال عنايت كه به ابقاى اين ملّت بيضا داشت آن آواز را آنچنان مهيب گردانيده به گوش بيهوش سپاه ارمانوس رسانيد ؛ چنانچه در دلهاى ايشان از شنيدن آن آواز رعبى عظيم حادث شد .\r\nالقصّه ، سران سپاه ارمانوس چون خبر از توجّه سپاه اسلام به عزيمت جنگ يافتند ، در مقام صف‌آرايى درآمده صد نقيب ، كه در دست هر يكى از ايشان صليبى و با هر صليبى چنانچه رسم و عادت آن طايفه بود سردارى كه طايفه‌اى از سپاه جرّار گوش به اطاعت و امر و نهى او نموده بود ، ظاهر شدند و در مقابل هر يكى از اين افواج ارمانوسى ، كه عدد ايشان به صد فوج مىرسيد ، جمعى قليل از اهل ايقان ملّت محمّدى ، عليه و آله شرايف التّحيّات ، در ميدان كارزار برآمده و بعد از تلاقى فريقين ، نايرهء قتال و جدال اشتعال گرفت و آتش كارزار افروخته گشت .\r\nدر اين اثنا ، مقدّمة الجيش سلطان الب‌ارسلان ، كه او را « ساوتكين » گفتندى ، به اشارهء سلطان ايلچى [ اى 
  ] نزد ارمانوس قيصر فرستاده پيغام داد كه : هرچند عدد سپاه تو بسيار است ، امّا نيك بينديش كه در مقابل پادشاهى آمده‌اى كه آثار غزوات او بر صفحات ايّام از آن لايح‌تر است كه به بيان و برهان احتياج داشته باشد ؛ مع هذا اگر از اين جرأت پشيمان شده و متقبّل باج و خراج ، كما ينبغى ، شوى و ترك عداوت داده عهود و مواثيق در ميان آورى ، من از سلطان التماس نمايم كه جميع بلاد تو را بر تو مقرّر دارد و هيچ آسيبى از سپاه سلطانى به تو و اتباع تو نرسد . و همانا اگر نصيحت مشفقانه مرا به گوش هوش نشنوى شجرهء اقبال خود را قلع كرده در تضييع ممالك و املاك خويش سعى نموده باشى .\r\nچون ايلچى ساوتكين پيش قيصر رفته پيغام ساوتكين رسانيد از شنيدن آن پيغام دود حيرت به كاخ دماغ او راه يافته آنچنان طيش و غضب بر وى استيلا يافت كه رعشه در تكلّم او پيدا شد و ايلچى را به اهانت تمام از پيش خود دور كرده و سوگند ياد كرد كه : اگر همانا ايلچى كشتن از رسوم و عادات سلاطين مىبود ، من تو را همين لحظه مىفرمودم كه پاره‌پاره مىكردند . بعد از آن ، دست دراز كرده از دست راهبى كه نزديك او بود صليبى كه در دست داشت گرفته دست بر آن صليب نهاده به روح القدس و لاهوت و ناسوت سوگند خورده گفت :\r\nمن در همين روز بفرمايم كه سرير مرا در موضعى كه پادشاه شما قرار گرفته وضع كنند . و چون ايلچى ساوتكين ، جواب ارمانوس شنيده مراجعت نمود ، ارمانوس روى به امرا و سران سپاه خود آورده مضمون پيغام را ادا نمود و گفت : مصلحت در آن است كه شما به هيئت\r\n\r\n","description":"","footnote":"","page_name":" 2392 ","page_number":172},
  {"content":"\r\n\r\nاجتماعى حمله كنيد و اين فوج اندك را از ميان برگيريد .\r\nالقصّه ، ارمانوس قيصر اين كلمه به امرا و سپاه خود گفته بلافصل نيزهء خود را از دست نيزه‌دار ربوده اسب را به جانب صف اسلام برانگيخت . و چون اعيان امرا اين حال را مشاهده كردند ، همه به‌اتّفاق حمله آورده و جمعى خود را به قيصر رسانيده او را توقّف فرمودند ، امّا قيصر سپاه خود را بر حرب تحريض و ترغيب مىنمود .\r\nو چون سلطان الب‌ارسلان از عناد و غرور قيصر آگاه شد ، روى به سپاه خود آورده فرمود كه : اگر امروز در جنگ سستى كنيم يك تن جان به سلامت نبريم و ذريّهء « 1 » اهل اسلام به ذلّ بندگى گرفتار شده مدّة العمر به محنت بندگى و اسيرى مبتلا گردند . پس چاره بجز صبر و شكيبايى نيست . بايد كه تا جان در تن داريم بكوشيم و اميدواريم كه حقّ ، سبحانه و تعالى ، از براى ابقاى ملّت محمّدى ، عليه و آله التّحيّة و السّلام ، اين جميع قليل را كه در جنب اين كفّار مثل نمك است در نان ، ظفر و فيروزى ارزانى داشته اين قضيّه را ( در ازمنهء آينده ) « 2 » موجب عبرت معتبران گرداند .\r\nو سپاه سلطان الب‌ارسلان چون اين كلمات از لفظ گهربار او شنيدند همه به يكدل و زبان فرياد برآوردند كه : ما همه چنان قرار داريم كه تا رمقى در جان داريم در سعى و كوشش تقصير جايز نداريم و ظفر كردگار غالب على الاطلاق را مأمول داريم .\r\nالقصّه ، سلطان الب‌ارسلان به استظهار تمام روى به كفّار نگونسار آورده و از جانبين آواز كوس حربى و ناقوس و زوبين زلزله در عالم و ملكوت انداخت و غبار سمّ ستوران از ثرى به ثريّا رسيده تمام روى زمين را مانند كرهء خاك گردانيد و نايرهء قتال و جدال آنچنان اشتعال يافت كه غير از آواز سلاح و شعلهء آتش شمشير و نيزه چيزى ديگر مسموع و مبصر نمىگشت .\r\nدر اين وقت ، سلطان با طايفه‌اى از اهل نجدت در كمين ايستاده آن مقدار زمان انتظار كشيد كه متيقّن ايشان شد كه اين وقتى است كه در جميع معابد و مساجد بلاد اسلام از مشرق تا مغرب خطبا بر منابر كلمهء اللّهمّ انصر جيوش المسلمين « 3 » بر زبان جارى ساختند و ساير اهل اسلام كلمهء آمين را ورد زبان ساخته اجابت را از حقّ ، سبحانه و تعالى ، مأمول‌اند .\r\nاتّفاقا ، در اثناى اين حال بادى كه از آتش نشان مىداد بر مسلمانان وزيدن گرفت و سلطان الب‌ارسلان چون اين حال ، را مشاهده نمود از اسب فرود آمده دستار از سر برگرفت و كمر را از ميان بگشود و روى خود را بر خاك عبوديّت نهاده شروع در تضرّع و زارى نمود و گفت :\r\nاى ربّ الأرباب ، و اى مسبّب الأسباب ، اين بندهء گنهكار را به جرايمى كه دارد مؤاخذه\r\n\r\n\r\n","description":"","footnote":"\r\n( 1 ) . ق : كلمه « ذريه » را ندارد .\r\n( 2 ) . م : مطلب بين ( ) را ندارد .\r\n( 3 ) . م ، ش : جمله دعايى را ندارد .\r\n","page_name":" 2393 ","page_number":173},
  {"content":"\r\n\r\nمفرماى و نظر عنايت و مرحمت از اين بندهء ضعيف كه متكفّل امور عباد صالحين شده [ 283 ب 
  ] باز مگير و عناد اين باد سموم كه متوجّه اولياى دين شده به جانب أعلاى دين منعطف گردان .\r\nالقصّه ، سر بر زمين نهاده مناجات دور و دراز كرده و معارف لشكر از شنيدن آن تضرّعات رقّت نموده همه قطرات عبرات از چشمها روان كردند و همه را آنچنان حالتى روى داد كه باطن خود را بىموانع از قواى نفسانى و شهوانى متوجّه بارگاه صمديّت يافتند و همه به زبان استعداد ، كه دعاى آن زبان به موجب  ادْعُونِي أَسْتَجِبْ لَكُمْ  « 1 » از عيب دور و عدم اجابت منزّه و مبرّاست ، خواهان نصرت و ظفر شده از حقّ ، سبحانه و تعالى ، نگونسارى اعداى ملّت محمّدى ، عليه و آله شرايف التّحيّات ، مسئلت نمودند .\r\nو چون سلطان سر از زمين برداشت فى الحال اجابت ظاهر و آن ريح سموم بر آن قوم وزيدن گرفت . و چون سپاه اسلام بيشتر راه آب بر روميان گرفته بودند ، چنانچه ايشان از رهگذر عدم آب بسيار مضطر آب مىبودند ، وزيدن اين باد گرم اضافهء آن علّت شده آنچنان عطش و تشنگى بر آن قوم استيلا يافت كه از نهاد همه بىاختيار فرياد « العطش ، العطش » برمىآمد .\r\nو در اين وقت ، سلطان الب‌ارسلان از روى استظهار و اميدوارى تمام بر تندباد تيزرفتار آتش‌كردار سوار شده با جمعى از دلاوران ، كه از تير و شمشير و پلنگ و شير در ميدان جنگ روى نمىتافتند و به فحواى كلام امير ، عليه السّلام ، كه : « السيف و الخنجر ريحاننا » « 2 » كه همگى شمشير و خنجر را گل و ريحان خود مىپنداشتند ، بر مخالفان حمله آورده به نفس نفيس خود از چپ به راست و از راست به چپ مىتاخت و به ضرب تيغ آبدار و نيزهء جان‌شكار مبارز مىانداخت .\r\nو در اين اثنا ، يكى از غلامان سلطان ، كه او را « البتكين » گفتندى ، پيش آمده و از اسب فرود آمده زمين ادب بوسه داده معروض داشت كه : صواب چنان مىنمايد كه سلطان بر اهل اسلام ترحّم فرمايد و به نفس نفيس خويش ، كه عوض ندارد ، متصدّى حرب نشود و ذات شريف خود را در معرض تلف نيفكند و لحظه‌اى راحت و استراحت گزيند .\r\nسلطان در جواب البتكين فرمود كه : هان در كار باش كه راحت بعد از ظفر ، و استراحت بعد از نصرت بر اين قوم بىدادگر خواهد بود . و آنچه در اين معركه از شدت مقاسات حرب\r\n\r\n\r\n","description":"","footnote":"\r\n( 1 ) . مرا بخوانيد تا شما را اجابت كنم ؛ ( غافر ، 60 ) . - و .\r\n( 2 ) . ق : اين مصرع را ندارد . شمشير و دشنه گياهان خوشبوى ما هستند . - و .\r\n","page_name":" 2394 ","page_number":174},
  {"content":"\r\n\r\nروى نموده و مىنمايد ، چون مستلزم رفاهيّت اهل ايمان و منتج اعلاى معالم شريعت سيّد اهل ايقان خواهد بود ، ما آن را عين جمعيت خاطر و راحت جان مىدانيم .\r\nالقصّه ، سلطان امثال اين كلمات را بر زبان رانده البتكين را بر محاربه تحريض فرموده خود نيز پياپى حمله‌ها نموده بسى از دلاوران آن طايفه را به قتل رسانيد . آخر الأمر ، روميان با وجود آن كثرت و شوكت از طاقت مقاومت آن شر ذمهء قليله عاجز آمده روى به گريز نهادند و حاميان حوزهء دين شمشير كين از نيام انتقام برآورده جمعى كثير از آن كفّار نگونسار را به دار البوار رسانيدند ، تا آنكه وقت غروب نيّر اعظم « 1 » در آن معركه از نصارى ديّارى نماند « 2 » . و سلطان الب‌ارسلان جمعى از دليران سپاه خود را همراه گوهرآيين ، كه يكى از عظما و اركان دولت او بود ، به تكاميشى قيصر فرستاده خود متوجّه سراپردهء او شده بر سرير او قرار گرفت .\r\nگوهرآيين به موجب فرمودهء سلطان ، قيصر را تعاقب نمود . اتّفاقا ، در اثناى راه يكى از غلامان سلطان كه همراه گوهرآيين بود به قيصر رسيده غافل از آنكه او قيصر است زخم نيزه به وى رسانيد . و چون آن زخم كارگر نيامد غلام بازگشت كه كار او به اتمام رساند كه قيصر از ترس جان فرياد برآورد كه : اى جوان ، دست از من بازدار كه منم ارمانوس قيصر روم . غلام چون نيك نظر كرد فرّ و بزرگى در وى هويدا ديد و لباسى كه مخصوص سلاطين آن طايفه بود ، و غير از قياصره كسى ديگر نمىپوشيد ، پوشيده بود يقين او شد كه قيصر است . پس غلام آن را فوز عظيم دانسته خدمت قيصر را اسير كرده به خدمت گوهرآيين رسانيد .\r\nو از عجايب حالات آنكه در روز عرض لشكر ، نام اين غلام را خواجه نظام الملك به واسطهء حقارت جثّه از دفتر سپاه خواست حكّ نمايد . و چون سلطان الب‌ارسلان بر آن حال اطلاع يافت فرمود : چرا نام او را از دفتر حكّ نمودى ؟ شايد كه ارمانوس را او اسير كند .\r\nاتّفاقا ، موافق آنچه از زبان گهربار سلطان صادر گشته بود ارمانوس قيصر بر دست همان غلام گرفتار شد « 3 » .\r\nو چون قيصر را پيش گوهرآيين آورد ، گوهرآيين فى الحال از روى تعجيل تمام خدمت قيصر را گرفته متوجّه اردوى شهريار كامگار الب‌ارسلان گشت و طبقات حشم ، فوج‌فوج در\r\n\r\n\r\n","description":"","footnote":"\r\n( 1 ) . نيّر اعظم : خورشيد . - و .\r\n( 2 ) . در شكست ملاذگرد ، نقش منفى و بىتفاوتى رزمندگان ارامنه ، دست‌كم در دست به شمشير نبردن در برابر دشمن ، كه از خطّمشى سياسى و مذهبى دولت بيزانس در سرزمينشان دل خوشى نداشتند ، بىتأثير نبود ؛ - تاريخ ايران ، پژوهش دانشگاه كيمبريج ، ج 5 ، ص 78 .\r\n( 3 ) . مستوفى مىنويسد : « . . . و قيصر بر دست غلامى رومى ، [ كه جزو سپاه الب‌ارسلان بود 
  ] ، الفقشت‌نام اسير شد و عجب آنكه عارض به وقت عرض ، از غايت حقارت جثه ، نام او نمىنوشت » ؛ - تاريخ گزيده ، ص 433 ؛ و نيز - راوندى ، راحة الصّدور ، ص 119 .\r\n","page_name":" 2395 ","page_number":175},
  {"content":"\r\n\r\nسراپرده قرار گرفته منتظر فرمان واجب الاذعان ايستادند كه به يك ناگاه خبر رسيد كه : اينك گوهرآيين ارمانوس قيصر را گرفته مىآورد .\r\nسلطان الب‌ارسلان چون اين خبر مسرّت‌اثر را شنيد ، فى الحال از تخت پايين آمده سر نياز به شكر پروردگار كارساز بر زمين عبوديّت نهاده سجدهء شكر الهى به جاى آورد و حكم فرمود كه پادشاه روم را به پايهء سرير خلافت مصير آوردند . گوهرآيين به موجب فرموده ، قيصر را به اهانت و مذلّت تمام به نظر پادشاه رسانيده ، تكليف فرمود تا روى نياز بر خاك عجز و انكسار نهاد . و چون چشم قيصر بر سلطان افتاد ، زبان به توبيخ و سرزنش او گشاده و او را به انواع خطاب عنيف مخاطب گردانيد .\r\nاز الكامل التّاريخ چنين ظاهر مىشود كه الب‌ارسلان سه مقرعه « 1 » به دست خود بر سر قيصر زد .\r\nو از بعضى از ثقات و ارباب تواريخ منقول است كه چون ارمانوس قيصر را به مجلس الب ارسلان درآوردند ، امام « 2 » الب‌ارسلان از جاى برخاست و سيلى [ ى 
  ] بر وى زد . الب‌ارسلان از آن معنى ، بسيار رنجيده به آن شخص ، كه از مشاهير علما بود ، گفت : اين مرد ديروز پادشاهى عظيم الشأن بود و امروز اگرچه به‌حسب تقدير ملك قدير اسير و دستگير ما گشته ، امّا شما را اين نوع بىادبى نسبت به او خوب نبود . پس از اين ، آن شخص در جواب گفت : جرأت من بر اين حركت بنابر إعزاز اسلام و اذلال كفر بود . سلطان در جواب فرمود : هرچند قصد تو اين بود ، امّا از مضمون آن حديث ، كه از حضرت رسالت‌پناه ختمى ، عليه و آله التّحيّة و السّلام ، است كه اذا جاءكم كريم قوم فاكرموه « 3 » غافل گشته در مقام ايذاى عزيز قوم درآمدى . آن شخص به نادانى و سوء ادب خود معترف شد .\r\nالقصّه ، ارمانوس ، قيصر روم ، در مقام اعتذار و استغفار درآمده گفت : مطلوب من آن است كه سلطان با من يكى از سه كار كند : يا رقم عفو بر جريدهء جرايم من كشيده مرا آزاد كند ، يا بكشد ، و اگر نمىكشد و نمىبخشد محبوس گرداند . امّا چون سلطان به كشتن من حكم فرمايد بعد از كشته شدن من روميان بالضّروره ديگرى را به سلطنت نشانيده در مقام انتقام اهل اسلام درآيند و از آن ممّر خرابى بسيار به بلاد اسلام ، كه در حوالى بلاد روم واقع شده ، راه خواهد يافت و اين خود ممكن نيست كه سلطان هميشه در اين حدود تواند ماند . پس همانا اگر رقم عفو بر هفوات « 4 » و زلّات من كشند ، تا زنده باشم در مقام اطاعت و انقياد سرافكنده خواهم بود .\r\nسلطان چون اين فصول را از ارمانوس شنيد بسيار متأثر گشت و در جواب اين آيهء كريمه\r\n\r\n\r\n","description":"","footnote":"\r\n( 1 ) . مقرعه : تازيانه .\r\n( 2 ) . ق : لفظ « امام » را ندارد .\r\n( 3 ) . هنگامى كه بزرگ قومى به سويتان آمد او را گرامى بداريد . - و .\r\n( 4 ) . هفوات : جمع هفوت ، لغزشها . - و .\r\n","page_name":" 2396 ","page_number":176},
  {"content":"\r\n\r\nكه  قاتِلُوا الَّذِينَ لا يُؤْمِنُونَ بِاللَّهِ وَ لا بِالْيَوْمِ الْآخِرِ . . .  « 1 » تلاوت فرمود . يعنى : استخلاص توبه حكم شريعت غرّا و ملّت بيضا ، موقوف به آن است كه از روى استكانت « 2 » و عجز ، جزيه‌اى كه در شرع شريف مقرّر شده ادا نمايى .\r\nو در الكامل التّاريخ و تاريخ ابن كثير شامى مسطور است كه چون ارمانوس قيصر را در مجلس الب‌ارسلان درآوردند ، سلطان بعد از آنكه سه مقرعه به او زده از وى پرسيد : اگر من اسير تو مىشدم با من چه مىكردى ؟ ارمانوس گفت : من از بدى آنچه ممكن و مقدور من بود دقيقه‌اى از دقايق آن را فروگذاشت نمىنمودم . سلطان فرمود : اكنون از من نسبت به خود چه گمان دارى ؟ ارمانوس گفت : ظنّ غالب ، بلكه يقين من آن است كه مرا مىكشى و سر مرا در بلاد اسلام مىگردانى ، امّا عفو كردن و فديه گرفتن بسيار خوب مىنمايد « 3 » . سلطان در عزيمت من غير از عفو تو چيزى ديگر نيست . خاطر جمع دار .\r\nپس فديهء او بر مبلغ هزار [ 284 الف 
  ] هزار پانصد دينار مشروط به استخلاص اسيران اهل اسلام ، كه در بلاد روم محبوس‌اند ، مقرّر گشت . و شرط ديگر آنكه مدّت پنجاه سال هر روز هزار دينار ادا مىنموده باشد . و چون ارمانوس اين شرايط قبول نمود « 4 » ، سلطان فرمود تا نزديك به سرير سلطنت مصير او كرسى [ ى 
  ] نهادند و قيصر را به تعظيم و تكريم تمام بر آن كرسى جاى دادند . و در همين مجلس ، دختر قيصر را در سلك ازدواج پسر خود ملك ارسلان درآورده عقد نكاح منعقد ساختند و در مجلس از درّ و جواهر نفيسه بسيار نثار نمودند و عداوت ميانهء ايشان ( دو پادشاه ) به مصاحبت ، بلكه به قرابت و مصاهرت منجر گشت . و سلطان بعد از انعقاد عقد كريمهء قيصر به ملك ارسلان ، پرتو التفات بر حال قيصر انداخت و او را و بطارقهء او را به عوارف و عواطف خسروانه ممتاز گردانيده هر يكى را به خلعت پادشاهانه سرافراز گردانيد . و چون از مراسم طوى « 5 » فراغت نمود ، ارمانوس را به منزلى ، كه جهت او معيّن ساخته بودند ، فرستاد كه ساعتى استراحت نمايند .\r\nچون ارمانوس ، قيصر روم ، از مجلس سلطان برخاست ، پرسيد كه : خليفهء شما در كدام\r\n\r\n\r\n","description":"","footnote":"\r\n( 1 ) . كارزار كنيد با كسانى كه نه به خدا ايمان مىآورند و نه به روز آخرت ، و نه حرام مىدارند آنچه را كه خدا و فرستادهء او حرام كردند ؛ ( توبه ، 29 ) .\r\n( 2 ) . استكانت : زارى كردن ، فروتنى . - و .\r\n( 3 ) . ظهير الدّين نيشابورى از قول قيصر خطاب به الب‌ارسلان مىنويسد : « . . . اگر پادشاهى ببخش ، اگر قصّابى بكش و اگر بازرگانى به فروش . . . » ؛ - سلجوقنامه ، ص 27 .\r\n( 4 ) . ارمانوس احتمالا عهد كرده بود كه شهرهايى نظير ملازگرد ، رها ، انطاكيه و منبج را به سلطان الب ارسلان واگذارد .\r\nامّا با عزل و مرگ ارمانوس همهء اين مواعيد از ياد رفت ؛ - ابن جوزى ، المنتظم ، ج 8 ، ص 260 به بعد ؛ بندارى ، زبدة النصره ، ص 38 به بعد ، ( ترجمهء فارسى ، ص 45 به‌بعد ) .\r\n( 5 ) . طوى : لفظ تركى است به معنى جشن عروسى .\r\n","page_name":" 2397 ","page_number":177},
  {"content":"\r\n\r\nجانب مىباشد ؟ به آن جانب زمين ادب بوسيده شرايط تعظيم او به جاى آورد . روز ديگر ، الب ارسلان مبلغ ده هزار دينار از براى ارمانوس قيصر فرستاد كه تهيّهء اسباب سفر نموده متوجّه بلاد خود شود و جميع بطارقهء او را فراخور حالات ايشان رعايت نموده و رايتى كه بر شقّهء او كلمهء « لا إله الّا اللّه ، محمّد رسول اللّه » نوشته بودند ، به قيصر داده قريب به يك فرسخ سلطان الب ارسلان به رسم مشايعت و وداع ، همراه قيصر روم بيرون رفته او را رخصت فرمود . و چون ارمانوس به حدود قسطنطنيّه رسيد « 1 » معلوم شد كه روميان ميخائيل را به سلطنت نشانيده در مقام اطاعت و انقياد او درآمدند . و چون ارمانوس بر اين حال اطلاع يافت ، داعيهء سلطنت و حكومت از خاطر خود بيرون كرده در زىّ رهبانان درآمده در كليسايى از كليساهاى آن بلاد ، كه در ميان آن طايفه به منزلهء كعبهء ملّت محمّدى بود ، قرار گرفت و كس پيش ميخائيل فرستاده پيغام داد كه : من با پادشاه اسلام اين شرايط قرار داده‌ام . الحال چون امر سلطنت بر تو قرار گرفت ، تو مىدانى اگر به آن شرط وفا نموده خود را از سطوت او ايمن سازى فراغت خود و آبادانى بلاد خود حاصل كرده باشى ، و الّا آمادهء حرب او بايد بود . ميخائيل آن شرايط قبول نموده اوّلا ، جميع اسيران اهل اسلام را خلاص گردانيده رخصت مراجعت فرمود و از ارمانوس التماس نمود كه : چون تو را با سلطان الب ارسلان طريقهء آشنايى به حدّ خويشى رسيده نوعى كن كه او با من در مقام محبّت و مودّت برآيد .\r\nالقصّه ، ارمانوس تمامى مملكات خود را فروخته مبلغ سيصد هزار دينار را به خدمت سلطان الب ارسلان فرستاده معذرت بسيار خواست و حقيقت حال را اعلام نمود و بعد از چندگاه ، كه به زهد و رياضت اشتغال نموده بود ، داعيهء حكومت و سلطنت بر خاطر او استيلا يافته بنابراين ، ملك ارمن را به رسم ضيافت به منزل خود طلب داشت . فى الحال او را دستگير نموده ميل در دو چشمش كشيد و بر تمامى ولايت ارمن استيلا يافت و كس پيش سلطان الب ارسلان فرستاده حقيقت حال را بر وى آشكارا ساخت و مواد مصادقت و محبّت را مجدّدا استحكام نمود .\r\nو صاحب روضة الصّفا آورده كه در بعضى تواريخ مسطور است كه در آن وقت كه الب ارسلان و ارمانوس برابر هم نشسته بودند و سخن مصالحه در ميان داشتند « 2 » ، اتّفاقا روزى سلطان با معدودى چند به شكار رفت و در شكارگاه به دام روميان افتاد « 3 » و شخصى از آن ميان اين خبر را به نظام الملك رسانيد . و مبنى اين نقل كه مخالف اكثر تواريخ است بر آن است كه\r\n\r\n\r\n","description":"","footnote":"\r\n( 1 ) . ابن أثير اين محل را « دژ دوقيه » ضبط كرده است ؛ - ترجمهء الكامل ، ج 17 ، ص 42 .\r\n( 2 ) . مراد زمانى است كه ايلچى ساوتكين ، مقدّمة الجيش سپاه الب ارسلان ، جهت مذاكره پيش ارمانوس قيصر رفته بود .\r\n( 3 ) . اين داستان در سلجوقنامه ( تأليف ظهير الدّين نيشابورى ، ص 24 ) نيز آمده است .\r\n","page_name":" 2398 ","page_number":178},
  {"content":"\r\n\r\nخواجه نظام الملك در اين يورش ، ملازم ركاب همايون بوده و سابقا قلمى شد كه خواجه را با اهل و عيال خود به جانب همدان فرستاده بودند . على اىّ حال عهدهء صحّت روايت بر راوى خواهد بود . چون وزير صائب التّدبير بر حقيقت حال اطلاع يافت ، مطلقا اضطراب به خود راه نداده آن شخص را به معتمدى سپرده و سفارش نمود كه بايد هيچ احدى با او ملاقات نتواند نمود و نماز شام ، فوجىسواران را ، كه بر ايشان اعتماد تمام داشت ، فرمود تا بتعجيل تمام در اردو درآمده در بارگاه سلطان نزول كردند و آواز درانداختند كه : سلطان از شكار مراجعت نمود . روزى ديگر ، خواجه نظام الملك با بعضى از اعيان به بارگاه قيصر رفته امر مصالحه را به اتمام رسانيد و بعد از مصالحه قيصر با وزير گفت كه : ديروز طايفه‌اى از لشكريان شما به‌دست سپاه ما گرفتار گشته‌اند . خواجه جواب داد كه : همانا مجهولى چند باشند ؛ چراكه ، اين خبر در اردوى ما نبود . پس قيصر حكم فرمود كه آن جماعت را به خواجه بسپارند . چون سلطان را با گرفتاران به پايتخت قيصر آوردند كه به خواجه نظام الملك سپارند ، خواجه روى به سلطان آورده سخنان درشت گفت . و خواجه از قيصر رخصت گرفته مراجعت نمود و خدمت سلطان با ساير گرفتاران‌مسافتى بعيد در جلو خواجه مىدويدند ، تا آنكه از اردوى قيصر بيرون آمدند . و چون از نظر سپاه روميان غايب شدند خواجه از اسب فرود آمده پاى سلطان بوسيده معروض داشت كه : آن چند سخن درشت كه در حضور قيصر بر زبان آوردم بنابر مصلحت وقت بود . سلطان او را آفرين بسيار نمود . و چون جماعتى از اعيان روميّه ، كه قيصر ايشان را جهت اتمام امر مصالحه همراه خواجه پيش سلطان الب ارسلان فرستاده بود ، اين حال را مشاهده كرده بر حقيقت حال اطلاع يافتند ، بسيار تأسّفها خورده اين مقال را بر زبان حال مىگفتند كه :\r\n مدّتى جام جم به دست تو بود * چون تو نشناختى ، كسى چه كند \r\nالقصّه ، چون سلطان به اردوى ظفرآيين رسيده شرايطى كه ارمانوس قيصر در باب مصالحه به خواجه نظام الملك قرار داده بوده و خواجه بنابر ضرورت متقبّل آن گشت به عرض رسانيدند ، سلطان هيچ‌يك از آنها را قبول نكرده به تهيّهء محاربه مشغول گشت . روز ديگر مهمّ بعد از قتال و جدال نابجا رسيد كه ارمانوس قيصر ، قبل از اين قلمى گشته ، به دست غلامى از غلامى سلطان ، كه از زبونى او را در اعداد سپاه نمىآوردند ، گرفتار شد . و نيز در روضة الصّفا مسطور است كه گمان صاحب [ تاريخ 
  ] گزيده آن است كه سلطان ملكشاه بن ارسلان در شكارگاه به دست روميان گرفتار شده و خواجه نظام الملك او را به لطايف الحيل تدبير خلاص داد . و تفصيل اين در احوال سلطان ملكشاه مذكور خواهد شد .\r\n\r\n","description":"","footnote":"","page_name":" 2399 ","page_number":179},
  {"content":"\r\n\r\nالقصّه ، چون الب ارسلان بر قيصر غالب آمد آنچه از خزاين و دفاين بنى الاصغر « 1 » از جواهر و اقمشه و امتعهء نفيسه به دست افتاد به قلعهء رى فرستاد و والى آن ولايت را ، كه « احمد » نام داشت و ملقّب به « مقدّم الجيش » بود ، وصيّت فرمود به محافظت آن و مطاوعت و انقياد سلطان ملكشاه كه وليعهد سلطان بود . و روزبه‌روز پرتو التفات بر حال نظام الملك ابو على حسن بن اسحاق انداخته تعظيم و تكريم او را به جايى رسانيد كه او را به « اتابگ » ، كه در آن زمان لقب امراى كبار بود ، ملقّب گردانيد .\r\nالقصّه ، چون سلطان الب ارسلان را اين فتح روى نمود « 2 » و فتحنامه‌ها به اطراف و جوانب رسيد ، ملوك اطراف و اكناف عالم در مقام بندگى و اطاعت درآمده به ارسال رسل و رسائل با تحف و هداياى لايقه ، حسن عقيدت خود را به باريافتگان پايهء سرير خلافت مصير ظاهر ساخته هر يكى التماس آن نمودند كه از بارگاه سلطان به خدمتى شايسته مأمور شوند . چون عريضه‌هاى ملوك اطراف به پايهء سرير اعلى رسيد ، جواب آنها به خواجه نظام الملك حواله رفت و خواجه به حسن تدبير ايلچيان ، جميع سلاطين آفاق را مقضى المرام رخصت مراجعت فرمود . و سلطان از آنجا عنان عزيمت به صوب اصفهان منعطف داشت . بعد از دو روز ، از اصفهان به عزيمت ولايت كرمان ، كه قاورد « 3 » ، برادرش ، والى آن ديار بود ، متوجّه آن جانب گشت . چون به نواحى بردسير رسيد ايلچى ملك قاورد آمده معروض داشت كه : مشار اليه در مقام اطاعت و انقياد است و به هيچ وجه شايبهء مخالفت در خاطر او راه نيافته و [ 283 ب 
  ] مىگويد كه نسبت ولايت كرمان به مملكت محروسهء سلطان نسبت رشحه‌اى است به عمّان .\r\nهرگاه كه بحر احسان آن حضرت در تموّج آيد صد مثل اين خطّه به مملوكى بخشد ، و من اگرچه در نفس الأمر برادرم ، امّا خود را در حقيقت از بندگان كمينهء آن حضرت مىدانم و از غايت هيبت و هراس به خدمت نمىتوانم آمد . اگر عنان عزيمت به جانب ديگر منعطف دارند و اين ويرانه به بندهء فرمانبردار گذارند تحف و هداياى درخور فرستاده و فرزندان قرّة العين را ملازم ركاب سلطان گردانم .\r\nالب ارسلان چون معاذير دلپذير برادر را از ايلچى او استماع فرمود ، او را به عواطف و عوارف پادشاهانه مسرور گردانيده فرمود كه : ما اين مملكت را به تجديد به قاورد ارزانى\r\n\r\n\r\n","description":"","footnote":"\r\n( 1 ) . ق : لفظ « بنى الأصغر » را ندارد .\r\n( 2 ) . پيروزى الب ارسلان بر قيصر در ملازگرد ، علاوه‌بر امتيازات سياسى و نظامى كه عايد سلجوقيان شد ، ارمنستان نيز به‌طور قطع به دست مسلمانان افتاد و اين امر ، مقدّمهء جايگزين شدن تمدّن و آداب اسلامى و زبان فارسى به جاى تمدّن يونانى و آداب عيسوى در نواحى آسياى صغير شد .\r\n( 3 ) . هر سه نسخه : قارود . به‌طورى كه قبلا گفته شد قارود كلمهء تركى است و صورت صحيح آن قورد و به معنى گرگ است . نام اسلامى او « احمد » بود و لقب « قراارسلان » داشت .\r\n","page_name":" 2400 ","page_number":180},
  {"content":"\r\n\r\nداشتيم و احتياج به هديه و پيشكش او نداريم ، بلكه از جهت او حصّهء غنايم روم مىفرستيم . و مقصود از توجّه به اين جانب تجربه و امتحان اين برادر بود . اكنون بايد كه به سخن جهّال و ضلال عمل نكند و بر جادّهء وفا و متابعت ، كه شجرهء آن مثمر فوايد دارين است ، مستقيم باشد و از حلاوت ثمرات درجهء اطاعت ، كه بعد از اين به روزگار فرخنده آثار آن برادر وفادار و اصل و متواصل خواهد گشت ، محفوظ و ملتذّ بوده هميشه به زبان اخلاص ازدياد دولت ما را از حضرت وهاب على الإطلاق مسئلت مىنموده باشد .\r\nالقصّه ، ايلچى قاورد را مقضى المرام بازگردانيده خود عنان عزيمت را از راه بيابان به جانب خراسان منعطف داشت . و چون مرحله [ اى 
  ] چند قطع فرمود خوردنى رو در كمى نهاده آب و علف ناپيدا گشت . لشكريان در تحيّر و تفكّر افتادند . امرا و اعيان دولت به تنگ آمده شكايت پيش خواجه نظام الملك بردند . خواجه اين سخن را به عرض سلطان رسانيد . سلطان در جواب خواجه فرمود كه : هميشه اعتماد من بر عنايت و مرحمت ملك وهّاب بوده نه بر طعام و آب . و هرگاه كه وثوق و اعتماد من بر مكرمت الهى درست بوده باشد از اين واقعه باكى نبايد داشت ؛ چه ، مقرّر است كه حقّ ، سبحانه و تعالى ، كسى كه بر وى اعتماد نمايد و او را قادر مطلق داند و كذب در وعدهء او جايز ندارد ، هرگز در امرى از امورى او را مضطر و پريشان نگذارد . و من كه الب ارسلانم در حقيقت قرآن ، كه معجزهء نبىّ آخر الزّمان است ، شكّى و شبهه‌اى ندارم و به يقين مىدانم كه آنچه حضرت رسالت‌پناه ختمى ، عليه و آله شرايف التّحيّات من الواهب العطيات ، فرموده همه مطابق واقع است و راه رستگارى غير از متابعت آن حضرت نيست . و از جمله آيات ربّانى كريمهء  وَ مَنْ يَتَوَكَّلْ عَلَى اللَّهِ فَهُوَ حَسْبُهُ إِنَّ اللَّهَ بالِغُ أَمْرِهِ قَدْ جَعَلَ اللَّهُ لِكُلِّ شَيْءٍ قَدْراً  « 1 » ناطق است كه حقّ ، سبحانه و تعالى ، مرا در اين امر مضطر نخواهد گذاشت .\r\nالقصّه ، آن پادشاه جم‌جاه عرش‌اشتباه ، چندان سخنان دلپذير به خواجه القا نمود كه خواجه از روى يقين و اعتماد تمام بيرون آمده به امرا و اعيان دولت استمالت و دلدارى نموده فرمود كه : اضطراب و تعجيل در كارها از وساوس شيطانى است . شما بايد كه امشب تحمّل نماييد .\r\nاميد كه حقّ ، سبحانه و تعالى ، به بركت راست‌كردارى حضرت سلطان ، ما را از اين تنگناى رهايى ارزانى فرمايد كه در حوصلهء « 2 » خيال ما نگنجد .\r\n\r\n\r\n","description":"","footnote":"\r\n( 1 ) . و هركس به خدا توكّل كند ، هم او ، وى را كافى است . بىگمان خدا « امر » خود را به پايان مىرساند ؛ بتحقيق خدا براى هرچيز اندازه‌اى قرار داده است ؛ ( طلاق ، 3 ) .\r\n( 2 ) . حوصله : شكيبايى و تحمل داشتن . اين كلمهء به همين معنى همراه با كلمه « خيال » در نظم و نثر فارسى به‌كار رفته -\r\n","page_name":" 2401 ","page_number":181},
  {"content":"\r\n\r\nالقصّه ، از آن منزل كوچ نموده در بيابانى ، كه پايانش پيدا نبود ، درآمدند . و چون اندك مسافتى قطع نمودند به قلعه‌اى خراب رسيدند كه مسكن سباع و وحوش بود و هيچ متنفّسى را از نوع آدمى در آن حوالى گذر متصوّر نى . و چون به آن قلعه درآمدند ، اكثر خانه‌هاى آن قلعه پر از كاه و جو و گندم يافتند . و اين معنى را بر كرامات سلطان حمل كرده آن را ميان خود قسمت نمودند و خاطر سپاه از ممرّ عليق چهارپايان و خوراك خود جمع گشت . امّا از رهگذر بىآبى بسيار در تشويش و زحمت بودند . سلطان از آنجا به تعجيل روان شده همهء شب قطع آن بيابان مىنمود . و چون صبح صادق دميدن آغاز نمود در آن بيابان فرود آمدند « 1 » و سلطان به درون سراپردهء خويش درآمده سر خود را برهنه كرد و دستار به گردن انداخته دست به دعا برداشت و به تضرّع و زارى تمام از حقّ ، سبحانه و تعالى ، مسئلت نمود كه واهب بىمنّت از بحر موهبت خود لشكر اسلام را ، كه هميشه وجههء همّت ايشان اعلاى معالم شريعت محمّدى است ، عليه و آله شرايف التّحيّات من الملك الواهب العطيات ، سيراب گرداند . و هنوز سلطان الب‌ارسلان از دعايى كه ناشى از خلوص عقيدت و صفاى طويّت بود فارغ نگشته بود كه آثار اجابت به ظهور رسيده آنچنان بارانى بباريد كه از اطراف و جوانب سيلها روان گشت و جميع حيوانات و وحوش آن بيابان از بحر مكرمت و احسان سيراب و تازه گشتند و سپاه سلطان بسيار شادمان و خوشحال گشتند . اين صورت را نيز از كرامات آن پادشاه خيرخواه دانسته از حقّ ، سبحانه و تعالى ، بقاى دولت او را مسئلت نمودند .\r\nالقصّه ، سلطان الب‌ارسلان بعد از قطع مراحل و منازل به نواحى طبس رسيده و والى آن با پيشكشهاى لايق به خدمت شتافته منظور نظر عنايت و عاطفت گشت و اعيان و اكابر و اهالى آن بلده هر يكى فراخور حال خود پيشكشى آورده به شرف بساط بوسى سلطان رسيده سر افتخار و مباهات به اوج سموات برافراشتند و سلطان هر يكى را به عنايتى كه لايق به حال او بود سرافراز گردانيده از آنجا عنان عزيمت به جانب نيشابور منعطف داشت . و بعد از هفت روز ، از طبس با عظمت و شوكت هرچه تمام‌تر به مستقر عزّ و جلال نزول اجلال فرمود و ساكنان بلدهء نيشابور چون خبر قدوم مسرّت‌لزوم پادشاه جم‌جاه را شنيدند شهر را آنچنان آيين بستند كه هر گذرى از رهگذرهاى آن بلده ، رشك گلستان ارم مىنمود .\r\n\r\n\r\n","description":"","footnote":"\r\n- است از جمله :\r\n خيال حوصلهء بحر مىپزد هيهات * چهاست در سر اين قطرهء محال‌انديش \r\n؛ - بهاء الدين خرمشاهى ، حافظنامه ، ج 2 ، ص 893 . - و .\r\n( 1 ) . بنا به تصريح احمد عليخان وزيرى محلى كه سپاه الب ارسلان از بىآبى در سختى افتاد و الب‌ارسلان ، روى نياز به خاك نهاد و به استقساء و دعاى باران مشغول گشت . مكانى بود بين طبس و كوبنان ؛ - تاريخ كرمان ، ج 1 ، ص 349 .\r\n","page_name":" 2402 ","page_number":182},
  {"content":"\r\n\r\nالقصّه ، چون سلطان چند روز در نيشابور قرار گرفت ، خبر رسيد كه ايلچى [ ى 
  ] كه قبل از اين متوجّه سمرقند شده بود تا دختر خان اعظم را خطبه كرده در ازدواج سلطان ملكشاه كند با مهدعليا ، يعنى دختر خان اعظم ، از جيحون عبور نموده متوجّه نيشابور است . بنابراين ، سلطان فرمود تا شهر را بار ديگر صد مرتبه افزون‌تر از اوّل آيين بستند و مهدعليا را به حشمت و عظمت هرچه تمام‌تر به شهر درآوردند ؛ چنانچه در پيش محفّهء ايشان هزار غلام ترك و هزار كنيز تركيّه ، كه لايق خدمت پادشاهان مىباشند ، مىرفتند و در دست هر يكى ، از نفايس تركستان تحفه‌اى بود . و به اين هيئت به هر كوچه و محله كه مىگذشتند از اطراف و جوانب مشك و كافور و عنبر نثار ايشان مىنمودند .\r\nالقصّه ، چند روز متواتر و متوالى در دار السّلطنهء نيشابور آنچنان جشنى عام ترتيب يافته بود كه رضوان از جنان و حور از قصور به تفرّج آن حاضر آمده انگشت حيرت و تعجّب به دندان مىگزيدند و بعد از زفاف ، آن مقدار صدقات و مبرّات به مستحقّان رسانيدند كه در بلدهء نيشابور از فقر و احتياج نشان نماند و غير از نام فقير ، كسى را كه به فقر موصوف باشد نمىديدند .\r\nو در روضة الصّفا مسطور است كه چون سلطان الب‌ارسلان بر اكثر معمورهء عالم نافذ فرمان گشت ، سلطان ملكشاه را وليعهد خويش گردانيده بر مملكت فارس و اصفهان حاكم ساخت و حكومت مرو و خوارزم را به پسر ديگر خود ، كه داماد مودود بن مسعود بود ، تفويض نمود و چون يبغو ، عمّ طغرل بيگ كه والى هرات بود ، به واسطهء جور و ظلم بسيار رعاياى بلدهء هرات از وى به شكايت به درگاه پادشاه آمده بودند ، سلطان به مقتضاى عدالت جبلّى ، بعد از تحقيق حال يبغو را از حكومت آن ولايت عزل نموده ايالت آن ولايت را به پسر ديگر خويش ، طغانشاه ، ارزانى داشت و بر نيشابور و رى والى گردانيد و حكومت بلخ را به قرّة العين ديگر خود تفويض نمود .\r\nو از جمله وقايع اين سال آنكه اتسز بن ادق خوارزمى « 1 » كه از كبار امراى الب ارسلان بود ، از فلسطين به عزم تسخير بيت المقدّس و رمله و ساير نواحى آن ولايت متوجّه آن صوب گشت و رمله و بيت المقدّس و نواحى ديگر آن ولايت را غير از مدينهء عسقلان به تمام از دست مصريان گرفته به حيطهء تصرّف خود درآورد و از آنجا به قصد تسخير دمشق رفت . امّا چون آن ولايت را ، هرچند سعى و كوشش نمود ، نتوانست گرفت ، اكثر آن مواضع را به نهب و غارت خراب كرد . و از مشاهير علماى شافعيّه ، در اين سال ابو القاسم عبد الرّحمن فورانى « 2 » ، كه مصنّف كتاب إبانه « 3 » است ، وفات يافت . و ديگر از مشاهير علماى آن طايفه ابو بكر احمد بن\r\n\r\n\r\n","description":"","footnote":"\r\n( 1 ) . م ، ق : ارتش بن ارق . ش : ارسش بن اذق .\r\n( 2 ) . الكامل : فوران .\r\n( 3 ) . م : ايانه .\r\n","page_name":" 2403 ","page_number":183},
  {"content":"\r\n\r\nعلىّ بن ثابت ، المشتهر بالخطيب البغدادى صاحب التاريخ المشهور و المصنّفات الكثيره ، در ماه ذيحجّهء اين سال در بغداد وفات يافت « 1 » .\r\nو هم در اين سال ، از مشاهير محدّثين كه در علوّ اسناد صحيحين از ساير اهل حديث ممتاز بود ، [ بانو 
  ] كريمه بنت احمد بن محمّد المروزيّه در مكّهء معظّمه فوت شد .\r\nو از مشاهير علماى اثنىعشريّه ابو يعلى محمّد بن حسن بن حمزة الجعفرى نيز در رمضان اين سال داعى حقّ را اجابت نموده از اين عالم رحلت [ 285 الف 
  ] فرمود .\r\n\r\n\r\n","description":"","footnote":"\r\n( 1 ) . ابن أثير ضمن صحبت از مرتبهء علمى و فقهى خطيب بغدادى مىنويسد : « . . . و كسى بود كه جنازهء او را شيخ ابو اسحاق شيرازى تشييع كرد » ؛ - ترجمهء الكامل ، ج 17 ، ص 44 .\r\n","page_name":" 2404 ","page_number":184},
  {"content":"\r\n\r\n\r\nذكر وقايع سال چهار صد و پنجاه و چهارم از رحلت خير البشر\r\nاز جمله وقايع اين سال آنكه خليفه ، القائم بامر اللّه ، از بغداد عميد الدّوله را با خلعتهاى فاخر از جهت سلطان الب ارسلان و از براى پسرش ملكشاه فرستاده « 1 » التماس آن نمود كه : بايد سلطان الب ارسلان يكى از حجلات « 2 » عصمت را در سلك ازدواج وليعهد ، المقتدى بامر اللّه ، كشيده سلسلهء اتّحاد و اخلاص را مجدّدا به روابط قرابت و مصاهرت مستحكم گرداند .\r\nو چون عميد الدّوله التماس خليفه را به عرض رسانيد ، سلطان بىتوقّف ملتمس او را مبذول داشته سفرى خاتون را ، كه در ميانهء دختران سلطان به زيور حسن و جمال محلّى و آراسته بود ، به عقد وليعهد درآورد . و اين عقد در ظاهر نيشابور واقع شد و از جانب وليعهد ، عميد الدّوله وكيل بود و از قبل سفرى خاتون ، نظام الملك . بعد از ايجاب و قبول در مجلس ، نفايس جواهر نثار كرده شد و عميد الدّوله از سلطان رخصت مراجعت يافته متوجّه فارس گشت كه خلعت ملكشاه را به او برساند . و چون به اصفهان رسيد به ملازمت ملكشاه مشرّف گشت ؛ چه ، ملكشاه از شيراز متوجّه خدمت پدر شده بود . القصّه ، عميد الدّوله خلعت خليفه را به ملكشاه رسانيده متوجّه بغداد گشت و ملكشاه به جانب نيشابور .\r\nو از جمله وقايع اين سال آنكه سلطان الب ارسلان ، خواجه نظام الملك را با لشكرى انبوه به عزم تسخير قلعهء فضلون ، كه از مشاهير قلاع بلاد فارس بود ، فرستاد . و از كمال حصانت و متانتى كه داشت تا اين زمان صاحب آن قلعه كه فضلون « 3 » نام داشت مطلقا پاى در دايرهء اطاعت\r\n\r\n\r\n","description":"","footnote":"\r\n( 1 ) . ابن أثير مىنويسد : « . . . پيش از آن سلطان [ الب ارسلان 
  ] كس فرستاده بود و از خليفه اجازت خواسته بود كه فرزند خود ملكشاه را به وليعهدى خويش برگزيند . »\r\n( 2 ) . كذا فى المتن .\r\n( 3 ) . فضل بن حسن كه سپهسالار بوئيان بود و در ميان ارباب تواريخ به « فضلويه » شهرت دارد . ( روضة الصّفا ، ج 4 ، -\r\n","page_name":" 2405 ","page_number":185},
  {"content":"\r\n\r\nو انقياد سلطان ننهاده بود ، بلكه به حصانت و استحكام آن قلعه مغرور شده در آن محقّر قلعه ، كه از توابع ولايت فارس بود ، كوس « لمن الملك » « 1 » مىزد . بنابراين ، در اين‌وقت سلطان پرتو اهتمام به گرفتن آن قلعه انداخته خواجه نظام الملك را جهت استخلاص آن نامزد فرمود .\r\nو چون خواجه نظام الملك به پاى آن قلعه كه بر قلّهء كوهى « 2 » بلند كه پياده را صعود بر آن كوه متعسّر ، بلكه متعذّر بود واقع شده ، رسيد ، وضع آن قلعه را به‌نظر عبرت ملاحظه فرمود ، دانست كه گرفتن آن قلعه به جنگ از قبيل ممتنعات است . بنابراين ، در مقام تدبير درآمده كس پيش فضلون فرستاده او را به نصايح سودمند و با وعد و وعيد دعوت به اطاعت سلطان نمود . امّا فضلون بنابر اعتماد بر حصانت قلعه و كثرت آب و آذوقه كه در قلعه داشت ، مطلقا سخن اطاعت را گوش نكرده همچنان در مقام استبداد و استقلال مىبود . و چون خدمت خواجه نظام الملك از اطاعت فضلون مأيوس گشت ، ناچار شروع در جنگ كرد و مدّتى مديد به محاربه مشغول بود ، امّا غير از كشته شدن سپاه او فايده‌اى ديگر بر آن مترتّب نشد ؛ چنانچه خواجه نظام الملك از گرفتن آن قلعه نااميد گشته خواست كه حقيقت حال را نوشته به عرض سلطان رساند تا آنچه حكم شود بر آن عمل نمايد . اتّفاقا ، قبل از آنكه خواجه چيزى بنويسد ، كه به يك بار از اهل قلعه فرياد « الامان ، الامان » برآمد . و چون اين آواز به سمع خواجه رسيد ، بسيار متحيّر بماند كه آيا سبب اين حال چه بود ؟ مگر مكرى انديشيده باشند . آخر الأمر ، چون نيك تفتيش و تفحّص نمودند ، معلوم شد كه سبب اضطراب اهالى قلعه و امان خواستن آن بود كه تمامى چاههاى آب ، بىسبب ، آنچنان بىآب و خشك شد كه هرچند حفر مىنمايند يك قطره آب پيدا نمىشود .\r\nالقصّه ، اين معنى را بر اقبال الب ارسلان حمل نموده فى الحال اهالى قلعه را امان داده به قلعه درآمدند . امّا خدمت فضلون با وجود اين حال در برجى از برجهاى آن قلعه ، كه از ساير مواضع آن قلعه به استحكام ممتاز بود و گرفتن آن مطلقا تصوّر نتوانستى نمود ، متحصّن گشت .\r\nو چون نظام الملك بر آن حال اطلاع يافت جمعى را به محاصرهء آن موضع فرستاد . آن\r\n\r\n\r\n","description":"","footnote":"\r\n- ص 7 ) وى نسب خود را به اردشير بابكان مىرسانيد و چون دولت آل بويه ضعيف شد در شهور سنهء چهار صد و چهل و هشت ابو منصور فولادستون را ، كه آخرين آن طبقه است ، گرفته در يكى از قلاع محبوس ساخت و بر تمامى فارس استيلا يافت ؛ - تاريخ كرمان ، ص 80 .\r\n( 1 ) . پادشاهى كه راست . اين جمله برگرفته از اين آيهء قرآن است :  لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ  . يعنى : در آن روز فرمانروايى از آن كيست ؟ از آن خداى يكتاى قهار ؛ ( مؤمن ، 16 ) . - و .\r\n( 2 ) . در فارسنامهء ناصرى ( ج 1 ، ص 233 ) نام اين قلعه « تبر » آمده است در اين كتاب نوشته شده : « در هشت فرسخى مشرق قصبهء جهرم در كوهى است برج‌مانند ، كه سر اين كوه را رگ اوّل گويند . » ؛ - فارسنامه ناصرى ، ج 2 ، « قلعه‌هاى كوهى فارس » .\r\n","page_name":" 2406 ","page_number":186},
  {"content":"\r\n\r\nجماعت ، در پاى آن برج رفته هرچند ملاحظه نمودند جايى نديدند ، بالضّروره بازگشته خبر به خواجه رسانيدند .\r\nدر اين اثنا ، شخصى از اهالى آن خبر به خواجه رساند كه : اگر ميل گرفتن فضلون داريد حيلهء آن اين است كه اهل و عيال وى در فلان موضع مىباشد . اگر شما كسى بر سر ايشان فرستيد فضلون از آن برج بالضّروره پايين مىآيد . خواجه اين سخن را موافق دانسته جماعتى را به گرفتن اهل و عيال نامزد فرمود .\r\nچون اين خبر به فضلون رسيد از روى غيرت با جمعى از خويشان و غلامان خود از برج پايين آمده خواست كه در موضعى بر آن جماعت كمين كند و دستبردى نمايد ، كه به يك بار آن جماعت از ترس و بيم ، كه بر ايشان استيلا يافته بودند ، او را تنها گذاشته هر يكى به جانبى متفرّق شدند . فضلون چون اين حالت را مشاهده نمود از زندگانى خود نااميد گشته در ميان علفزارى پنهان گشت ، تا آنكه جماعتى از سپاه نظام الملك را گذر به آن علفزار افتاد ، خدمت فضلون را گرفته پيش خواجه نظام الملك آوردند . خواجه نظام الملك قلعه را به تصرّف خود آورده و به معتمدى از معتمدان سلطان سپرده با فضلون به جانب نيشابور مراجعت نمود . چون فضلون به خدمت الب ارسلان رسيد سلطان از سر گناه او درگذشته او را اطلاق نمود .\r\nو از جمله وقايع اين سال آنكه در ماه رجب اين سال ، قاضى ابو طالب بن عماد ، كه اوّلا قاضى مدينهء طرابلس بود آخر الأمر ، كار او به جايى رسيد كه حكومت آن ديار بىمنازعى به او تعلّق گرفت ، وفات يافت و اهالى آن بلده برادرزادهء قاضى ابو طالب ، جلال الملك ابو الحسن بن عماد ، را نايب مناب علم خود ساخته در مقام اطاعت و انقياد او درآمدند . و جلال الملك نيز آنچنان سلوك پسنديده با اهالى آن بلاد نمود كه مردم از عمّش فراموش كردند .\r\nدر روضة الصّفا مسطور است كه چون سلطان الب ارسلان از طوى قرّة العين خود ملكشاه فراغت يافت به بناى قلعه‌اى استوار در حدود شادياخ امر فرمود . چون [ بناى 
  ] آن قلعه به اتمام رسيد ، فرمان داد تا جميع نفايس و ذخاير در آن قلعه محفوظ داشتند و بعد از آن ، سپاه به استعداد سفر حكم فرمود و بعد از چند روز كه سپاه از استعداد سفر فارغ شدند سلطان با سيصد هزار سوار جرّار نامدار متوجّه ولايت خوارزم گشت . چون چند مرحله طىّ نمود حكّام و گردنكشان ولايت ماوراء النهر و تركستان حتّى ختائيا « 1 » در مقام تزلزل و اضطراب درآمدند ؛ چنانچه چون خبر به سمع فغفور چين رسيد خوف و رعب بسيار بر ضميرش استيلا يافته ايلچى فرستاده پيغام داد كه : اگر سلطان را ميل اين صوب است ، خادم خود را اعلام فرمايد تا صحرا\r\n\r\n\r\n","description":"","footnote":"\r\n( 1 ) . متن : خطائيان . - و .\r\n","page_name":" 2407 ","page_number":187},
  {"content":"\r\n\r\nو هامون را آيين بسته به ترتيب پيشكش و ساورى « 1 » قيام نمايد .\r\nسلطان الب‌ارسلان ايلچى فغفور را بسيار به تلطّفات و اشفاق پادشاهانه سرافراز گردانيده در جواب او فرمود كه : وحشت و بيگانگى كه پيش از اين ميانهء اينجانب و فغفور بود ، الحال به يگانگى مبدّل گشته . بايد كه او خاطر خود جمع دارد كه رايات نصرت آيات ما به جانب خوارزم متوجّه است تا قفشت « 2 » و جازغ « 3 » و جمعى ديگر از اعادى را گوشمالى داده آيد .\r\nايلچى فغفور خوشدل بازگشته اين خبر فرح‌افزاى را به قيصر رسانيدند و سلطان به خوارزم درآمده بر سرير سلطنت نشست . و بعد از چند روز سلطان ، ملكشاه را با خواجه نظام الملك و جمعى ديگر از اعيان امرا را در خوارزم گذاشته خود با جمعى از شجاعان سپاه متوجّه دشمنان گشت . و خواجه از عقب شتافته التماس نمود كه ملازم ركاب همايون باشد . ملتمس او مبذول افتاده روى به بيابان نهادند .\r\nو در اين وقت ، قراول سلطان سوارى را ديد كه بتعجيل تمام به صحرا مىرود . چون او را گرفتند معلوم شد كه جاسوس جازغ بود . بنابراين ، او را برداشته نزد سلطان آوردند . سلطان حكم به قتل او فرمود . جاسوس به عرض رسانيد كه : اگر سلطان از سر كشتن من ، كه هيچ نفع از آن به ايشان نمىرسد و هيچ ضررى به قوم و قبيلهء جازغ عايد نمىگردد ، درگذرد ، من راهبرى كرده سلطان را غافل بر سر جازغ مىرسانم .\r\nسلطان ملتمس او را قبول داشته از سر او درگذشت و او را پيش انداخته متوجّه قبيلهء جازغ گشتند به عزم آنكه شبيخون بر سر آن قبيله برده ديّارى از آن جماعت متمرّد را نگذارند . از غرايب امورى كه در اين وقت روى نمود آن بود كه يكى از ملازمان ركاب سلطان جوانى [ بود 
  ] كه پدرش را قبل از اين ، جازغ كشته بود و او آن شكايت را به نزد سلطان آورده و سلطان به او وعده فرموده بود كه : جازغ را گرفته به تو مىسپارم تا تو او را به عوض خون پدر به قتل رسانى .\r\nاتّفاقا ، در اين شب كه [ 285 ب 
  ] موكب سلطانى نزديك به قبيلهء جازغ رسيد ، آن جوان شتاب نموده پيشتر از همه خود را به خرگاه جازغ رسانيد و به آواز بلند گفت : اى جازغ ، اينك كسى پيدا شد كه تو را به عوض خون پدر من به سياست هرچه تمام‌تر به قتل رساند و دل مرا از اين غصّه فارغ و مطمئن گرداند . جازغ چون اين صدا شنيد در آن تاريكى شب از ميانهء خرگاه تيرى بر كمان نهاده به آن طرف كه آواز آمده بود انداخت . ناگاه آن تير بر حلق آن جوان آمد\r\n\r\n\r\n","description":"","footnote":"\r\n( 1 ) . ساورى : لفظ تركى مغولى است به معنى باج و ساو كه از مردم مىگرفتند . اينجا به معنى هديه و پيشكش است .\r\n( 2 ) . روضة الصّفا ، تحرير دكتر زرياب خويى ، ج 4 ، ص 670 .\r\n( 3 ) . منبع پيشين .\r\n","page_name":" 2408 ","page_number":188},
  {"content":"\r\n\r\nو در همانجا خدمت ايشان به پدر خود رسيده خاطر خود را من كل الوجوه از اين سراى فانى فارغ گردانيد .\r\nو جازغ بعد از اين واقعه ، از آمدن سلطان متنبّه شده سى هزار سوار ، كه از اطراف ولايات جمع آورده بود ، مستعدّ حرب گشت . و سلطان ايلغار نموده با سى سوار به كنار اردوى جازغ رسيد و از جانبين ، نيران جدال و قتال اشتعال يافت . و چون شب تاريك بود ، جازغ را گمان آن شد كه لشكر سلطان بىنهايت است ، طاق مقاومت نياورده روى به گريز نهاد . متعاقب اين حال افواج سپاه ظفر قرين سلطان رسيده تيغ كين از نيام انتقام كشيده چندان خلايق را از قبيلهء جازغ به قتل رسانيدند كه محاسب وهم از احصاى آن عاجز بود . و چون خاطر از ممرّ قبيلهء جازغ فارغ گشت ، ايلچى [ ى 
  ] را فرستاده قفشت « 1 » را طلب داشت . قفشت مقدم ايلچى سلطان را به اعزاز و اكرام تلقّى نموده در مقام اطاعت و انقياد درآمده تحف و نفايس بسيار به طريق پيشكش فرستاد . سلطان از جريمهء قفشت درگذشته دست تعرّض از ولايت او كوتاه داشت و عنان عزيمت به جانب خوارزم منعطف داشت و از آنجا به صوب خراسان توجّه نموده در اثناى راه قصد طواف مشهد امام ثامن علىّ بن موسى الرّضا ، عليه و آله التّحيّة و الثّنا ، را وجههء همّت خود ساخته و بعد از اداى مراسم طواف ، عنان عزيمت به جانب رادكان منعطف داشت و در آن موضع منزه ، كه نمونه‌اى از خلد برين بود ، رحل اقامت انداخت و منهيان به اطراف و جوانب فرستاده به احضار لشكر فرمان داد .\r\nچون عساكر در ظلّ رايت فتح آيت او مجتمع گشتند ، فرمود تا سريرى از طلا ، كه مشتمل به اصناف جواهر نفيسه مرصّع بود ، نصب كردند و سلطان پسر خود ، ملكشاه ، را امر فرمود كه بالاى تخت قرار گيرد . و سلطان ملكشاه به موجب حكم واجب الإذعان سلطانى بالاى آن تخت قرار گرفت و امرا و اعيان دولت و سادات و علما و قضاة اسلام مجدّدا به موجب فرمودهء سلطان الب‌ارسلان به مراسم بيعت سلطان ملكشاه قيام نمودند . و بعد از فراغ از آن از قبل سلطان هر يكى از امرا و اركان و اكابر و اعيان را خلعتى گرانمايه و لايق حال او ارزانى داشته در همان مجلس ، گوش هوش ملكشاه به درر و نصايح و مواعظ گرانبار گردانيد و هركس را به قدر مرتبه به نوازش و بخشش خوشدل و مسرور گردانيده روز ديگر از آنجا متوجّه دار السّلطنهء نيشابور گشت و در آن سرزمين ، بساط عدل و احسان بگسترد . در خلال اين احوال ، ملوك و گردنكشان آفاق مثل صاحب ديار ربيعه و ديار بكر و والى حلب و فرمانفرماى بحرين و غيرهم ، كه تعداد اسامى ايشان طولى دارد ، روى به نيشابور نهاده به درگاه\r\n\r\n\r\n","description":"","footnote":"\r\n( 1 ) . م ، ق : نفشت .\r\n","page_name":" 2409 ","page_number":189},
  {"content":"\r\n\r\nفلك اشتباه مجتمع گشتند . و چون ماه رمضان درآمد هرشب ، ملوك و اعيان و خلفاى دوران بر سر مائدهء سلطان حاضر مىشدند . و چون ماه شوّال روى نمود سلطان بر تخت نشست و هزار و دويست كس از اصحاب ولايات و ارباب حكم و فرمان ، پيش او بر پاى ايستاده بودند .\r\nو چون وقت نماز عيد نزديك شد سلطان ، با عظمت و شوكت هرچه تمام‌تر از بالاى سرير پايين آمده متوجّه مصلّى گشت و نماز عيد گزارد و از آن جانب به سراى سلطنت معاودت نموده دست به احسان و كرم بگشاد و حكّام ممالك محروسه و خوّاص و مقرّبان خود را كان يسار و بحر استظهار گردانيد .\r\nو در روضة الصّفا مسطور است كه اگر خامهء مشكين عمامه به تحرير جميع حالات و غزوات سلطان الب‌ارسلان پردازد ، سخت به تطويلى كه موجب ملال مستعان است انجامد . از اين جهت ، رقم تخفيف بر بقيهء قضاياى آن سلطان سعيد شهيد كشيده بر تحرير كيفيّت شهادت آن پادشاه ذىجاه كه از جمله وقايع سال چهار صد و پنجاه و پنجم از رحلت خير البشر ، عليه و آله التّحيّة من الملك الاكبر ، است اقتصار مىنمايد .\r\n\r\n","description":"","footnote":"","page_name":" 2410 ","page_number":190},
  {"content":"\r\n\r\n\r\nذكر وقايع سال چهار صد و پنجاه و پنجم از رحلت خير البشر\r\nتفصيل آن واقعهء هايله را در كتب معتبرهء تواريخ چنين ايراد نموده‌اند كه سلطان الب‌ارسلان در اوايل اين سال ، از نيشابور به عزم محاربهء حاكم ماوراء النهر « 1 » از جيحون بگذشت و طايفه‌اى از غلامان سلطان به رسم شبيخوان بر قلعه‌اى از قلاع ماوراء النهر ، كه برزم « 2 » نام داشت ، رفته شحنهء آن قلعه يوسف [ خوارزمى 
  ] « 3 » نام را گرفته به اردوى سلطان رسانيدند و سلطان به احضار او امر فرموده از وى استفسار بعضى احوال مىنمود . و او چون دست از جان شسته بود كلمات درشت در جواب سلطان مىگفت ، تا آنكه غضب بر مزاج مستولى گشت .\r\nبنابراين ، حكم فرمود كه در دست و پاى او ميخها زده به سياست هرچه تمام‌تر او را به قتل رسانند .\r\nيوسف [ خوارزمى 
  ] چون اين حكم شنيد ، زبان به دشنام دراز كرده آنچه ناگفتنى بود همه را بگفت . و چون هميشه سلطان الب ارسلان تير و كمان در پيش خود مىداشت و در مدّت عمر هرگز تير او از هدف خطا نشده بود در اين وقت ، سلطان از كمال غضب تير را در كمان نهاده غلامانى كه يوسف را در دست داشتند فرمود كه : بگذاريد او را و دور شويد و غلامان به موجب فرموده يوسف را رها كردند و سلطان از كمال غضب تير به جانب او انداخت .\r\nاتّفاقا ، از استيلاى غضب و اعراض لرزه بر دست سلطان ظاهر شده بود تير از وى خطا\r\n\r\n\r\n","description":"","footnote":"\r\n( 1 ) . نام وى شمس الملك تكين بود .\r\n( 2 ) . م ، ش : ترزم ؛ ق : يزرم . قريب به يقين است كه برزم همان جايى است كه ادريسى در نزهة المشتاق ( ترجمهء فرنساوى ، ج 2 ، ص 192 ) آن را « بوروزم » مىنويسد و مىگويد كه از جرجانيه تا بورزم مسافت يك روز است ؛ - راوندى ، راحة الصّدور ، ص 120 ، حاشيه .\r\n( 3 ) . در سلجوقنامه ( ص 28 ) يوسف برزمى و در الكامل ( ترجمهء فارسى ، ج 17 ، ص 49 ) به صورت « يوسف خوارزمى » آمده است .\r\n","page_name":" 2411 ","page_number":191},
  {"content":"\r\n\r\nشده به جانبى ديگر افتاد « 1 » و يوسف فرصت غنيمت دانسته كاردى كه در موزه داشت كشيده به جانب تخت سلطان متوجّه گشت . اتّفاقا ، چون اجل رسيده بود به مقتضاى اذا جاء القدر عمى البصر « 2 » چندين هزار غلام و سپاه كه در پايهء سرير ايستاده بودند همه به واسطهء منع اوّل سلطان مبهوت و حيران مانده هيچ احدى در مقام ممانعت و مدافعت او قدم پيش ننهاد « 3 » تا آنكه يوسف خود را نزديك به تخت سلطان رسانيد . سلطان نيز به قصد او از سرير پايين آمده و از كمال غضب پاى سلطان لغزيد و يوسف خود را به او رسانيده آنچنان كاردى بر تهيگاه او زد كه احشاى او را مجروح گردانيد « 4 » .\r\nدر اين حالت ، يكى از دو هزار غلام كمرزرّين ، كه در خدمت سلطان ايستاده بودند ، در آنجا نماند و هريك از مشاهدهء آن مصيبت هولناك به گوشه‌اى گريخت و يوسف كوتوال متوجّه بيرون شد و كاردى بر دست كه خود را از آن مهلكه خلاص سازد . ناگاه جامع نيشابورى كه مهتر فرّاشان سلطان بود از عقب يوسف رسيده ميخكوبى كه بر دست داشت آنچنان بر سرش كوفت كه مغزش از دماغ او بيرون آمد .\r\nو در تاريخ ابن أثير جزرى مسطور است كه بعد از اين زخم ، سلطان دو روز حيات داشت .\r\nو از وى منقول است كه فرمودند در اين ايّام هرگاه متوجّه خصمى مىشدم ، البتّه از روى تضرّع و زارى از حقّ ، سبحانه و تعالى ، ظفر و نصرت مسئلت نمودم و هميشه اين عادت من بود و هرگز تخلّف نيافته الّا ديروز كه چون من سوار شده به زين درآمدم ، زمين را در زير سمّ مراكب سپاه خود متزلزل و مضطرب يافتم . مرا عجب و تكبّر روى نموده در خاطر خود گفتم كه : اكنون من مالك دنيا شدم و هيچ احدى را طاقت مقاومت من متصوّر نيست . بنابراين ، حقّ ، سبحانه و تعالى ، مرا امروز در دست ضعيف‌ترين خلق خود عاجز گردانيد . و اكنون من از آن خاطر شيطانى استغفار مىنمايم از حقّ ، سبحانه و تعالى .\r\nو بعد از اين واقعه ، به دو روز در عاشر شهر ربيع الاوّل اين سال وفات يافت . و ولادت او در شب جمعه ثانى محرّم الحرام سنه احدى و عشرين و اربعمائه [ - 421 
  ] هجرى بود « 5 » ، و\r\n\r\n\r\n","description":"","footnote":"\r\n( 1 ) . تير دوّم الب‌ارسلان نيز به خطا رفت ؛ - فارسنامهء ناصرى ، ج 1 ، ص 234 .\r\n( 2 ) . هنگامى كه سرنوشت فرا رسد بينايى كور مىشود . - و .\r\n( 3 ) . راوندى مىنويسد : « . . . غلامان خاص و سلاح‌داران خواستند كه او را بگيرند ، سلطان بانگ برزد و بر گشاذ تير واثق بوذ تيرى بذو انداخت خطا شذ . . . » ؛ - راحة الصّدور ، ص 120 .\r\n( 4 ) . گويا سعد الدوله گهرآيين شحنهء بغداد در خدمت سلطان ايستاده بود : چراكه راوندى مىنويسد : « خويشتن بر سلطان افگند ، او را نيز زخم زد ، امّا سعد الدّوله بزيست و . . . » ؛ - پيشين ، ص 121 .\r\n( 5 ) . موضوع تولّد الب‌ارسلان مورد اختلاف مورّخين است . ابن أثير در الكامل و عماد الدّين كاتب در زبدة النصره مىگويند ولادت وى در سنهء چهار صد و بيست و چهار هجرى بود و مدّت عمرش چهل سال ، و قول ابن خلّكان هم -\r\n","page_name":" 2412 ","page_number":192},
  {"content":"\r\n\r\nمدّت حكومتش به نيابت و استقلال دوازده سال بود . از آن جمله دو سال و كسرى در خراسان نايب عمّ خود طغرل بيگ بود و بعد از فوت طغرل بيگ سلطنت به استقلال كرد . و در اكثر تواريخ معتبره در ذكر حيلهء سلطان الب‌ارسلان چنين آورده‌اند كه وى محاسن دراز داشتى و طاقيه‌اى بلند بر سر نهادى ؛ چنانچه از سر طاقيهء او تا نهايت محاسنش دو گز در نظر بيننده آمدى .\r\nو از جمله اخلاق حميدهء او يكى آن بود كه با فقرا و ضعفا بسيار ترحّم و اشفاق ورزيدى و اين در مزاج او غالب بودى . و در ايّام حكومت خود هيچ احدى را به خيانت نگرفت و مصادره [ 286 الف 
  ] نفرمود و هميشه بر فقرا و ايتام تصدّقات وافر مىنمود ؛ خصوصا در ماه رمضان مقرّر بود كه پانزده هزار دينار بر فقرا و ايتام تصدّق مىنمود ، و از رعايا سواى خراج مقرّرى هيچ چيز نمىگرفت و آن خراج را نيز بر وفق و مدارا و دفعات بتدريج تحصيل مىنمود .\r\nو به صحّت رسيده كه روزى شخصى شكايت خواجه نظام الملك نوشته . سلطان آن مكتوب را بعد از مطالعه به خواجه داد و گفت : اگر مضمون اين نوشته موافق نفس الأمر است و راست مىباشد ، مىبايد كه تو اخلاق خود را مهذّب كنى و با زيردستان ، كه ودايع الهىاند و ما را از احوال ايشان پرسش خواهد بود ، اين نوع سلوك نكنى . و اگر همانا مضمون اين نوشته دروغ و خلاف واقع است ، بايد كه از زلّت آن شخص درگذرى و او را به مهمّى از مهمّات ديوانى مشغول دارى كه به واسطهء شغل به آن مهمّ ، از سعايت خلايق بازماند .\r\nو نيز در تواريخ معتبره مسطور است كه سلطان الب‌ارسلان اكثر اوقات خود را به استماع اخبار شجعان گذشته مصروف داشتى ، و لهذا در اكثر اوقات در مجلس او ذكر محاربات اسكندر ذى القرنين و غزوات امير المؤمنين و امام المتّقين علىّ بن أبى طالب ، عليه السّلام ، گذشتى و او را از شنيدن حالات شجاعان ، نشاط و انبساط عظيم حاصل مىشد . و هميشه مقرّبان خود را از ستم و جور بر رعايا تخويف و تهديد نمودى ؛ چنانچه روزى به او رسيد كه يكى از غلامان او از دست روستايى ، بند ازارى گرفته . فى الحال آن مملوك را فرمود كه بر دار كشيدند تا موجب عبرت ساير سپاه او گردد . بنابراين ، تمامى ممالك محروسهء او ، كه از شام تا اقصى ماوراء النهر بود ، هيچ احدى را ياراى آن نبود كه مقدار يك حبّه از زيردستى به ظلم و تعدّى تواند گرفت .\r\nو در الكامل التّاريخ مسطور است كه سلطان الب‌ارسلان در وقت فوت از جمله وصيّتهايى\r\n\r\n\r\n","description":"","footnote":"\r\n- همين است ؛ ولى در ساير كتب ، از جمله : جامع التّواريخ ، روضة الصّفا ، حبيب السّير ، تاريخ ولادت الب ارسلان دوّم محرّم سال چهار صد و بيست و يك ثبت شده است و در راحة الصّدور شب آدينه دوم محرّم سنهء احدى و ثلثين و اربع مائه [ 431 
  ] آمده است ( ص 117 ) . و مدّت عمر او در سلجوقنامه ( ص 29 ) سى و چهار سال ذكر شده است .\r\n","page_name":" 2413 ","page_number":193},
  {"content":"\r\n\r\nكه به ملكشاه فرمود ، يكى آن بود كه ولايت [ كرمان و 
  ] فارس را به عمّ خود ، قاورت ، گذارد و با او در اين باب مضايقه نفرمايد . و ديگر آنكه به پسر قاورد از مال من مبلغ پانصد هزار دينار ، كه من به قاورد مىدادم ، بدهد « 1 » .\r\nو از جمله وقايع اين سال ، جلوس سلطان ملكشاه است بر سرير سلطنت « 2 » . در اكثر تواريخ معتبره مسطور است كه چون سلطان الب‌ارسلان از عالم فانى به عالم باقى رحلت فرمود خواجه نظام الملك به اتّفاق جميع امرا و اعيان دولت سلطان ملكشاه را بر سرير سلطنت نشانيده هر يكى از امرا و قوّاد و گردنكشان اطراف عالم در مقام اطاعت و انقياد او درآمده برابر ملكشاه صفها آراسته بايستادند . و چون مجلس به وجود جميع اهل حلّ و عقد دولت آراسته گشت خواجه نظام الملك پيش سرير ملكشاه آمده بعد از اداى مراسم ثنا و تقبيل پايهء سرير اعلى گفت :\r\nاى پادشاه جهان ، جميع امرا و سلاطين كه قبل از اين در بندگى پدر بزرگوار تو جانسپارى مىنمودند و در قلع و استيصال اعادى دولت اين دودمان دقيقه‌اى از دقايق مساعى فرو گذاشت نداشتند ، حلقهء بندگى در گوش و رداى عبوديّت بر دوش انداخته در زير پايهء تخت شاه بيدار بخت ايستاده منتظران‌اند كه از لفظ گهربار پادشاه عالىتبار ، كلمه‌اى چند كه موجب استمالت و اميدوارى ايشان تواند بود استماع نمايند .\r\nچون سلطان ملكشاه اين فصل از نظام الملك شنيد ، تبسّم‌كنان به جانب امرا و اعيان دولت نگاه كرده فرمود :\r\nاى ياران ، بدانيد كه هركه از شما از من در سنّ بزرگتر است به جاى پدر من است ، و هركه همسنّ من است به منزلهء برادر ، و هركه كوچكتر به مثابه فرزند . و چون حقّ ، سبحانه و تعالى ، اين بندهء ضعيف خود را به محض موهبت خود ، بىسابقهء استعداد ذاتى به اين پايهء بلند و ارجمند سرافراز گردانيد ، اميد چنان است كه به فحواى كريمهء  لَئِنْ شَكَرْتُمْ لَأَزِيدَنَّكُمْ ،  يعنى : هر آينه اگر شما شكرانهء نعمتهاى من به جاى آريد هرآينه من نيز به زودى ابواب نعم غير متناهى خود را بر شما مفتوح مىدارم ، از من نسبت به سپاه و رعايا ، كه ودايع الهىاند و سلاطين را در روز جزا از نقير و قطمير « 3 » احوال ايشان پرسش خواهند نمود ، همه آن به وجود آيد كه مرضى خالق و خلايق باشند .\r\n\r\n\r\n","description":"","footnote":"\r\n( 1 ) . و نيز وصيت كرده بود كه همسر او [ الب‌ارسلان 
  ] را به زنى به قاورد بدهد ؛ - ابن أثير ، ترجمهء الكامل ، ج 17 ، ص 52 .\r\n( 2 ) . ملكشاه در اين زمان هيجده سال داشت و خواجه نظام الملك در حقيقت اتابيگ وى بود ، - ابن خلدون ، العبر ، ج 2 ، ص 730 . نيز در اين خصوص ؛ - ابن اثير ، ترجمهء الكامل ، ج 17 ، ص 55 .\r\n( 3 ) . هر سه نسخه : قمطير . مراد از نقير و قطمير اندك و بيش است ، كلّ و جزء ، و صغير و كبير .\r\n","page_name":" 2414 ","page_number":194},
  {"content":"\r\n\r\nچون اهل مجلس ، اين كلمات مشفقانهء حكيمانه از سلطان ملكشاه استماع نمودند همه به آواز بلند زبان به دعا و ثنا گشاده به تهنيت سلطنت قيام نمودند . و خواجه نظام الملك در همين مجلس بر مرسومات عوام سپاه ، مبلغ هفتصد هزار دينار اضافه نموده هر يكى از امرا و اعيان دولت را به آنچه لايق او بود سرافراز گردانيد . و بعد از آن ، سلطان ملكشاه در سه روز از آب جيحون ، كه سلطان شهيد الب‌ارسلان در مدّت بيست و پنج روز گذشته بود ، عبور نموده متوجّه نيشابور گشت .\r\nو در اين سال ، حاكم سمرقند ، كه به ملك « التكين » « 1 » مشهور بود ، فرصت غنيمت دانسته به عزم تسخير بعضى بلاد كه به سمرقند نزديك بودند لشكر كشيد ، و اوّلا ، ترمد « 2 » را به حوزهء تصرّف خود درآورده اموال و اسباب بىشمار از آن بلده به دست آورد .\r\nو از جمله وقايع اين سال آنكه الياس بن الپ « 3 » ارسلان ، كه در زمان پدر خود والى بلخ بود ، از بلخ به عزم تسخير جوزجان بيرون رفت . ملك التكين اين معنى را از جمله نعم غير متوقّعه دانسته عزيمت تسخير بلخ را مصمّم گردانيد . و اهل بلخ بر اين حال اطلاع يافته از ترس آنكه مبادا با ايشان نيز ملك التكين آنچنان نهب و غارت كه در ترمذ به فعل آورده به ظهور رساند ، پيش او كس فرستاده از وى امان خواستند و خطبه را به نام التكين خواندند . امّا خدمت التكين با وجود اين حال بلخ را نيز غارت كرده باز به جانب ترمد مراجعت نمود و جماعتى از معتمدان در بلخ گذاشت . امّا اهالى بلخ چون از وى آن بىقولى مشاهده نمودند ، بعد از غيبت او ، جمعى از اوباشان بلخ اتّفاق نموده گماشتگان ملك التكين را بتمامه به قتل رسانيدند . و چون اين خبر ، به ملك التكين رسيد از ترمد به جانب بلخ مراجعت نموده فرمود كه شهر بلخ را بتمامه بسوزند و اهالى آن را قتل عام نمايند . و چون اهالى بلخ اين حكم شنيدند سادات و علما و صلحا با تحف و هداياى لايق بيرون آمده پيش ملك التكين رفتند و از حركت ناشايستهء جمعى از اوباش ، از روى تضرّع و زارى اعتذار خواستند و ملك التكين عذر ايشان قبول نموده از سر سوختن آن شهر درگذشت ، امّا از تجّار آن شهر هركه مالدار بود جميع اموال را گرفته با غنايم بسيار باز به جانب ترمد مراجعت نمود . و چون الياس بن الپ ارسلان بر اين حال اطلاع يافت ، از ولايت جوزجان با ده هزار سوار از روى استعجال به جانب بلخ مراجعت نمود . چون به بلخ رسيد اهالى بلخ به استقبال او شتافته از بىداد ملك التكين شكوهء بسيار نمودند . بنابراين ، الياس در بلخ توقّف نافرموده به عزم انتقام متوجّه ترمد گشت .\r\n\r\n\r\n","description":"","footnote":"\r\n( 1 ) . م ، ق : البتكين .\r\n( 2 ) . ترمد ؛ يا ترمذ از شهرهاى ماوراء النهر كه قاعدهء ولايات چغانيان و حاكم‌نشين آن بلاد است ؛ - انجمن آرا .\r\n( 3 ) . العبر : اياز بن الپ ارسلان .\r\n","page_name":" 2415 ","page_number":195},
  {"content":"\r\n\r\nدر بيست و سيّم ماه جمادى الآخر اين سال ، تلاقى فريقين دست داده نايرهء قتال و جدال اشتعال يافته آخر الأمر ، نسيم نصرت و ظفر بر پرچم علم التكين وزيدن گرفت و سپاه الياس طاقت مقاومت نياورده روى به گريز نهادند و لشكر التكين ايشان را تعاقب نموده به ضرب تيغ بىدريغ اكثر ايشان را به صحراى عدم فرستادند و بقيّة السّيف از هول جان ، خود را در آب جيحون انداختند و اكثر ايشان غرق شدند ؛ و از آن ده هزار سوار كم از يك هزار با الياس به صد هزار حيله خود را به ساحل نجات رسانيدند .\r\nو از جمله وقايع اين سال آنكه در ماه جمادى الاولى ، لشكرى عظيم از قبل ابراهيم بن مسعود ، صاحب غزنين ، به عزم تسخير بلدهء سكلكند « 1 » ، كه والى آنجا عثمان بن چغرى بيگ برادر سلطان الپ ارسلان كه در زمان او ملقّب به « امير الامراء » بود ، گشتند . چون به حوالى آن بلده رسيدند ، خدمت عثمان را اسير كرده با خزاين و حشمش به جانب غزنين بردند .\r\nبعد از مراجعت لشكر غزنين ، امير گمشتكين بلگابگ « 2 » ، كه از اكابر امراى غزنويّه بود ، به اتّفاق انوشتگين [ غرچه‌اى 
  ] « 3 » ، جدّ ملوك خوارزم ، متوجّه مدينهء سكلكند گشته آنچه سپاه غزنين گذاشته بودند به نهب و غارت بردند . و از جمله وقايع اين سال محاربهء ملكشاه بود با عمّش قاورت بيگ « 4 » . كيفيّت اين واقعه در تواريخ معتبره چنين ايراد نموده‌اند كه چون قاورت بيگ خبر فوت سلطان الپ ارسلان را شنيد داعيهء ملك‌گيرى بر باطن او استيلا يافت .\r\nبنابراين ، از كرمان با لشكرى جرّار به عزم تسخير رى متوجّه آن صوب شد . چون اكثر امراى الپ ارسلان در زمان حيات او ميل به قاورت بيگ داشتند بنابراين ، خدمت ايشان از روى اعتماد تمام متوجّه دفع سلطان ملكشاه شده در حوالى همدان رايات نصرت آيات امراى سلطان ملكشاه را با سپاه گردون اشتباه قاورت اتّفاق ملاقات افتاد و جانبين ، صفوف سپاه [ 286 ب 
  ] آراسته ميمنه و ميسره و قلب و جناح و ساقه را تعيين نموده شروع در محاربه كردند .\r\nاتّفاقا ، بنابر ميل اكثر امراى سلطان ملكشاه به عمش قاورت بيگ « 5 » ، به مجرّد آنكه ميسرهء قاورت بيگ بر ميسرهء سلطان ملكشاه حمله آوردند ايشان روى به گريز نهادند . امّا ميمنهء\r\n\r\n\r\n","description":"","footnote":"\r\n( 1 ) . به گزارش باسورث : « محل كوچكى بود كه درست در جنوب بغلان و شمال معبر هندوكش و چهاردر كه به دره‌هاى غوربند و رود كابل مىرسد قرار داشت . » ؛ - تاريخ غزنويان ، ترجمهء حسن انوشه ، ص 348 .\r\n( 2 ) . م ، ق : كمشكين ملكابد ؛ ش : كشكين ملكابك .\r\n( 3 ) . هر سه نسخه : ابو سكن .\r\n( 4 ) . مراد قاورت [ - قورد تركى 
  ] برادر الپ ارسلان است .\r\n( 5 ) . احمد عليخان وزيرى مىنويسد : « . . . بعضى از امرا و معارف سلجوقيّه ، كه در موكب ملكشاه بودند ، قاورت را مكتوبا تطميع سلطنت همهء ايران نمودند . » ؛ - تاريخ كرمان ، ج 1 ، ص 351 .\r\n","page_name":" 2416 ","page_number":196},
  {"content":"\r\n\r\nسلطان ملكشاه ، كه به شرف الدّوله مسلم بن قريش « 1 » و بهاء الدّوله منصور [ بن دبيس بن فريد 
  ] « 2 » و بيشترى از امراى عرب و كرد مفوّض بود ، بر ميمنهء قاورت بيگ حمله آورده به ضرب تيغ بىدريغ و طعن سنان جگردوز ، آنچنان ايشان را سراسيمه و متفرّق ساختند كه هر يكى از ايشان از هول جان به جانبى گريخت .\r\nچون قاورت بيگ اين حال را مشاهده نمود از بس كه بر وى رعب و بيم استيلا يافته بود ، عناب اسب خود انداخته از ميان به‌در رفت . و چون امراى ميسرهء سلطان ملكشاه ، كه عمدا از ميسرهء قاورت بيگ هزيمت يافته بودند ، شنيدند كه امراى عرب و كرد اينچنين دستبردى نمودند خود را از كمال غصّه بر اردوى ايشان رسانيده تمامى اردوى ايشان را غارت نمودند تا آنكه ، يورت نقيب النقبا طراد بن محمّد زبيبى را ، كه از قبل خليفه ، القائم بامر اللّه ، به طريق سفارت و ايلچيگرى پيش سلطان الپ ارسلان آمده بود ، نيز غارت كردند .\r\nو مقارن اين حال روستايى [ ى 
  ] خبر آورد كه قاورت بيگ در فلان ده پنهان است . سلطان ملكشاه فى الحال جماعتى از معتمدان خود همراه او كرد كه قاورت بيگ را گرفته بيارند . چون قاورت بيگ را به خدمت سلطان ملكشاه آوردند ، سلطان ، سعد الدّوله گوهرآيين « 3 » را فرمود كه كار قاورت بيگ را به اتمام رساند . سعد الدّوله گوهرآيين ، بنا به فرمودهء سلطان ملكشاه ، كمان در گردن قاورت بيگ كرده كارش را ساخت .\r\nدر روضة الصّفا چنين آورده كه بعد از گرفتن قاورت بيگ ، امرا و اعيان دولت ملكشاه با خواجه نظام الملك در باب تزايد علوفات و مرسومات سخن به آنجا رسانيدند كه : اگر سلطان در زياده كردن اقطاعات و مرسومات ما تغافل و اهمال روا دارد موجب سعادت و ارتفاع دولت دولت قاورت بيگ خواهد بود .\r\nخواجه نظام الملك چون اين نغمه را از آن جماعت استماع نمود ، بنابر مصلحت آن طايفه را تسكين داده گفت : امشب مهمّات شما را به عرض رسانيده موجب دلخواه شما مىسازم . و چون سلطان بر مدعاى امراى غدّار اطلاع يافت ، همان شب قاورت بيگ را زهر داده به عالم ديگرش فرستاد « 4 » و بامداد كه امرا به تقاضاى خواجه نظام الملك آمدند خواجه فرمود :\r\n\r\n\r\n","description":"","footnote":"\r\n( 1 ) . مسلم بن قريش از رؤساى قبايل عرب حلب و موصل است . ترجمه احوال وى در مرآت الزّمان آمده است .\r\n( 2 ) . افزودگى از روى الكامل ( ج 10 ، ص 29 ) صورت گرفت .\r\n( 3 ) . وى مقام شحنگى بغداد را داشت . قبل از او الب‌ارسلان اين مقام را به ايتكين سليمانى داده بود .\r\n( 4 ) . داستان مسموم كردن قاورت بيگ در اكثر كتب تاريخى مربوط به سلجوقيّه ، از جمله : سلجوقنامهء ظهيرى نيشابورى ( ص 30 ) ، راحة الصّدور راوندى ( ص 127 ) ذكر شده است ، ولى در كتب اخبار الدّولة السلجوقيّه ( ص 59 ) و تاريخ سلاجقه ( ص 13 ) صحبت از خفه كردن قاورت است و در زبدة التّواريخ ، زبدة النصر و نخبة العصره ، و الكامل آمده كه قاورت بتحنيق كشته شد . و اللّه اعلم .\r\n","page_name":" 2417 ","page_number":197},
  {"content":"\r\n\r\nدوش سلطان به واسطهء مفارقت عمّ خويش ، كه از روى غصّه و نادانى زهر از نگين خود مكيده بود ، بسيار محزون و پريشان‌خاطر بود . بنابراين ، در عرض مهمّات شما تأخير واقع شد ، معذور فرماييد كه ان شاء اللّه تعالى امشب اگر سلطان از آن كدورت بيرون آمده باشد مهمّات بر وجه دلخواه ساخته خواهد شد .\r\nامرا چون اين نغمه از خواجه شنيدند ، از گفتهء خود نادم و پشيمان گشته دم دركشيدند و غير از كشته شدن قاورت بيگ هيچ‌چيز بر سخن ايشان مترتّب نشد .\r\nو از جمله وقايع اين سال ، قتل ناصر الدّوله ابو علىّ بن الحسن بن حمدان بود در مصر .\r\nتفصيل اين مجمل آنكه اين ناصر الدّوله از اولاد ناصر الدّولة بن حمدان حاكم موصل در مصر بر جميع امراى المستنصر باللّه مدار حلّ و عقد مهمّات ملكى برترى يافته بود . و سبب اعتبار يافتن او در ديار مصر آن بود كه چون والدهء المستنصر باللّه علوى در حيات بود و او آنچنان بر المستنصر باللّه غلبه داشت كه المستنصر باللّه بىرأى او كار نتوانستى كرد و او هرچه خواستى المستنصر باللّه را ناچار از جهت استرضاى خاطرش موافق ارادهء او عمل بايستى نمود . بنابراين ، به درخواست ابو سعيد ابراهيم تسترى يهودى ، كه وزير والدهء المستنصر باللّه بود ، ابو نصر فلاحى ، كه قديما ميانهء او و ابو سعيد مذكور صداقت بود ، وزير المستنصر باللّه گشت و مدّتى مديد ابو سعيد و ابو نصر به اتّفاق يكديگر مهمّات تمامى ممالك محروسهء المستنصر باللّه علوى را فيصل مىدادند و مرجع كافهء انام آن بلاد گشته وقعى و اعتبارى عظيم پيدا كردند . آخر الأمر ، ابو نصر فلاحى در باطن با ابو سعيد يهودى در مقام غدر و مكر درآمده غلامان ترك المستنصر باللّه را به زيادتى مرسومات و اقطاعات با خود متّفق ساخته ايشان را بر اين داشت كه ابو سعيد يهودى را به قتل رسانند .\r\nچون غلامان اتراك به سخن ابو نصر فلاحى ، ابو سعيد را كشتند ، والدهء المستنصر باللّه از اين معنى بسيار آزرده‌خاطر گشته درصدد انتقام برآمد . تا آنكه بعد از مدّت نه ماه از كشته شدن ابو سعيد ، والدهء المستنصر باللّه او را بر آن داشت كه ابو نصر فلاحى را نيز به قتل رسانيد و منصب وزارت به ابو البركات حسن بن محمّد مفوّض گشت .\r\nاين ابو البركات نيز بعد از چندگاه شروع در تربيت غلامان ترك المستنصر باللّه كرده هر روز جماعتى ديگر از آن طايفه جهت المستنصر باللّه مىخريد و در زيادتى اقطاعات ايشان سعى بليغ مىنمود . و چون هميشه والدهء المستنصر باللّه از امراى ترك بيم و خوف داشت ، در اين وقت كه به سعى وزير ابو البركات غلامان المستنصر باللّه قوّت و شوكت تمام پيدا كردند ، والدهء المستنصر باللّه به ابو البركات فرمود كه : نوعى كن كه اين غلامان ترك امراى ترك را مستأصل گردانند كه غلبهء ايشان موجب شرّ و فساد مىباشد .\r\n\r\n","description":"","footnote":"","page_name":" 2418 ","page_number":198},
  {"content":"\r\n\r\nو چون ابو البركات از عاقبت اين كار مىانديشيد و مىدانست كه ارتكاب اين معنى مستلزم زوال دولت خليفه المستنصر باللّه خواهد بود ، از كمال دولتخواهى گوش به سخن والدهء او نمىكرد و از اين جهت ميانهء او و ابو البركات نفرت و وحشت پيدا شد و كار به آنجا رسيد كه ابو البركات را از وزارت عزل كرده ابو محمّد بازورى را به آن منصب عظيم القدر سرافراز گردانيد ؛ و بازور دهى است از دهات رمله .\r\nو چون ابو محمّد مذكور شروع در مهمّات وزارت نمود ، مادر المستنصر باللّه از وى نيز اعزاى غلامان بر امراى ترك درخواست نمود . او نيز از جهت وخامت عاقبت آن امر ، مرتكب آن امر نتوانست شد ؛ چه ، مىدانست كه هرچند غلامان به عدّه و عدد بسيار باشند و ابطال رجال اگرچه به شماره كمتر باشند مقاومت نمىتوانند نمود ؛ چه جاى استيصال ايشان .\r\nبنابراين ، ميانهء ابو محمّد و والدهء المستنصر باللّه نيز كار به عداوت كشيد . آخر الأمر ، خدمت وزير ابو محمّد بازورى به سعى آن كدبانو به قتل رسيد و منصب وزارت به ابو عبد اللّه الحسين بابلى مفوّض گشت . و چون والدهء المستنصر باللّه از وى نيز همان معنى كه از وزراى سابق مىخواست اراده نمود و او از ترس خود در مقام اعزا و تحريض غلامان بر استيصال طايفهء اتراك گشته كار به جايى رسانيد كه جماعت تركان با المستنصر باللّه در مقام نفاق گشته از صحبت و ملازمت او متنفّر گشتند .\r\nدر خلال اين احوال ، روزى المستنصر باللّه از جهت تشييع حاج بيت اللّه سوار شده و در دور او چندين هزار غلام ترك احاطه نموده بودند و هيچ احدى را نزديك او نمىگذاشتند .\r\nاتّفاقا ، در اثناى راه يكى از تركان اسب را در پهلوى جمعى از غلامان مستنصرى آنچنان راند كه صدمه‌اى به اسب يكى از غلامان رسيد . اين معنى را بهانه ساخته آنچنان كتك بر آن ترك زدند كه سر و دست او مجروح و خونين شد و جنگ در ميان تركان و غلامان درگرفت و بعد از قتل و كشش ، جمعى كثير ، از هردو جانب كار به مصالحه ميانهء ايشان قرار گرفت ، به شرط آنكه از غلامان كسى را كه اوّل‌نوبت ترك را مجروح ساخته بود به تركان سپارند .\r\nالقصّه ، چون المستنصر باللّه از تشييع مراجعت نمود وزير ابو عبد اللّه الحسين بابلى غلامان را فرمود كه در يك موضع جمع شوند كه بعد از ملاحظهء ايشان هر يكى را فراخور حالش زر بتدريج داده شود . چون اين خبر به تركان رسيد دانستند كه غرض استيصال اتراك است .\r\nبنابراين ، همه اتّفاق نموده پيش ناصر الدّولة بن حمدان رفته او را به سردارى خود قبول كردند .\r\nو اين ناصر الدّوله ، اصل در باطن به واسطهء مخالفت مذهب هميشه در مقام آن مىبود كه نوعى شود كه دولت خلفاى علويّه در نور ديده آيد ، امّا فرصت نمىيافت . تا آنكه در آن وقت ، اتّفاق امراى ترك را بر اطاعت او فوزى عظيم دانسته شروع در تحصيل مطلب خود\r\n\r\n","description":"","footnote":"","page_name":" 2419 ","page_number":199},
  {"content":"\r\n\r\nكرد ، و به اين واسطه ، اتراك قوّت يافتند و غلامان مستنصرى با وجود كثرت و شوكت ، از مقاومت ايشان عاجز بودند . مع هذا مكرّر ميانهء ايشان جنگهاى عظيم واقع شد ، امّا اكثر اوقات شكست از جانب غلامان مىبود ، مگر دو نوبت كه ايشان بر تركان غالب آمده بودند .\r\nالقصّه ، آخر الأمر مهمّ به آنجا كشيد كه ناصر الدّوله تمامى سواد مصر را متصرّف شد و غلّه از مصر منع نمود . و به اين سبب ، آنچنان قحط واقع شد كه در اكثر [ 287 الف 
  ] تواريخ معتبره مسطور است كه در آن قحطى ضعيفه‌اى يك [ قرص 
  ] نان به هزار دينار خريد و چون اين معنى ، بسيار استبعاد داشت ارباب تواريخ در بيان صدق آن چنين آورده‌اند كه عورتى به واسطهء شدّت گرسنگى تمام پيرايه‌هاى خود را ، كه قيمت آن هزار دينار بود ، به مبلغ سيصد دينار فروخته گندم خريد و آن گندم را بر سر حمال نهاده متوجّه منزل خود گشت . در اثناى راه جماعتى از گرسنگان رسيده اين گندم را از سر حمال تاراج كردند . آن عورت چون اين حال را مشاهده نمود بالضّروره خود را نيز در ميان آن جماعت انداخته آن مقدار گندم از آنجا به دست آورد كه يك گرده [ نان 
  ] از آنها حاصل شد .\r\nالقصّه ، ناصر الدّوله آنچنان خرابى در مصر احداث نمود كه تمامى مردم از المستنصر باللّه علوى جدا شده در اطراف بلاد متفرّق گشتند و المستنصر باللّه را غير از سه كس از خدمتكاران نماند . و در اين وقت ، ناصر الدّوله پيش او كس فرستاده طلب مواجب عسكر نمود . چون فرستادهء ناصر الدّوله پيش المستنصر باللّه آمد ، ديد كه المستنصر باللّه بر روى حصيرى نشسته و غير از سه غلام ، كسى ديگر پيش او نيست و از اسباب و ادوات سلطنت هيچ اثرى نزد او نمانده . چون فرستادهء ناصر الدّوله پيغام او را به عرض المستنصر باللّه رسانيد ، المستنصر باللّه در جواب او گفت : آيا ناصر الدّوله بيش از اين حالتى كه دارم از من چه توقّع دارد ؟\r\nفرستاده از شنيدن سخن المستنصر باللّه بسيار متأثر گشته بسيار بگريست و بازگشت و حقيقت حال به ناصر الدّوله بازگفت . ناصر الدّوله در مقام تلطّف درآمده حكم فرمود كه هر روز از براى المستنصر باللّه صد دينار سرخ مىبرده باشند . امّا با وجود اين حال والدهء المستنصر باللّه را مصادره نموده از وى پنجاه هزار دينار گرفت . و در اين مدّت ، در اهانت المستنصر باللّه هيچ دقيقه‌اى فروگذاشت ننمود و المستنصر باللّه نيز صبر پادشاهانه نموده اصلا اضطراب و قلق ظاهر نمىكرد ، بلكه همچنانكه شيوهء بزرگان و سلاطين مىباشد در مقام وقار و سكينه مىبود و هميشه به شكر حقّ ، سبحانه و تعالى ، كه منتقم حقيقى است مشغول مىبود تا آنكه در اين سال ، چون عجب و تكبّر او از سرحدّ اعتدال تجاوز نمود و خيالات فراعنه بر دماغ او استيلا يافت ، جمعى از أتراك از اوضاع او متنفّر شده كس پيش المستنصر باللّه فرستاده پيغام دادند كه : اگر خليفه از سر زلّات و گناهان ما درگذرد ما ناصر الدّوله را از ميان برمىداريم .\r\n\r\n","description":"","footnote":"","page_name":" 2420 ","page_number":200},
  {"content":"\r\n\r\nخليفه در جواب ايشان گفت كه : مرا يقين است كه اوّلا گناه از شما نبود ، بلكه از روى بىاندامى وزراى من بود نسبت به شما . و چون من در آن وقت ، بنابر عدم اطلاع بر حقيقت حال منع نكردم بايد كه شما نيز مرا معذور داريد و آنچه گذشته است به خاطر خود نگذرانيد و از من غير از نيكويى و اشفاق نسبت به خود چيزى ديگر تصوّر ننماييد .\r\nالقصّه ، چون امراى ترك از خليفه اين نوع كلمات مشفقانه گوش كردند جمعى كثير از ايشان متّفق شده بر قتل ناصر الدّوله عزيمت مصمّم گردانيدند و وعده كردند كه در فلان شب كار او را تمام خواهيم ساخت . چون آن شب موعود رسيد به اتّفاق يكديگر متوجّه سراى ناصر الدّوله ، كه به قصر عزّه مشهور بود ، گشته ، بىاذن به اندرون سراى درآمدند . چون ناصر الدّوله از ايشان خاطر جمع داشت ، اصلا در ضمير او چيزى خطور نكرده بود كه كسى از اتراك با او در اين مقام تواند بود . به مجرّد آنكه شنيد كه جمعى از امراى ترك به صحن سراى درآمدند ، به همان وضعى كه در حرم نشسته بود بيرون خراميد . چون پيش آن جماعت رسيد ، از اطراف و جوانب تيغ حوالهء او كردند و او از سراسيمگى متوجّه حرم گشت و پيش از آنكه به دهليز حرم رسد يكى از أتراك به او رسيده سرش را از بدن جدا ساخت و شرّ او از المستنصر باللّه برداشت . و چون از مهمّ ناصر الدّوله فارغ گشتند و سر او را نزد المستنصر باللّه آوردند ، يكى از آن أتراك ، كه مشهور به « كوكب الدّوله » بود ، متوجّه منزل فخر الدّوله « 1 » برادر ناصر الدّوله گشت . و چون فخر الدّوله هميشه نسبت به اين كوكب الدّوله احسان و انعام بىنهايت مبذول مىداشت و او را از جملهء أصدقاى مخلص مىدانست ، در اين وقت ، كه كوكب الدّوله به در سراى او رفته ، كس به اندرون فرستاده اعلام داد . فخر الدّوله از روى اطمينان خاطر او را به اندرون طلبيد . كوكب الدّوله به اندرون درآمده به مجرّد رسيدن آنچنان شمشيرى بر كتف فخر الدّوله بزد كه نصف بدنش به طريق حمايل از هم جدا گشت . پس سر او را از تن جدا ساخته كنيزك او را ، كه به كمال و جمال و حسن مشهور بود ، بر پشت اسب خود سوار كرده به منزل خود رفت .\r\nهمچنين جماعتى به خانهء ديگر ناصر الدّوله ، كه نام او « تاج المعالى » بود ، رفته او را نيز به برادران ملحقّ ساختند . و در يك روز ، آل حمدان را در مصر اثرى نماند و شوكت المستنصر باللّه خليفه باز از شر نضارت « 2 » و تازگى گرفت .\r\nو از جمله وقايع اين سال آنكه در بيت المقدّس و حوالى آن ولايت ، خطبهء عباسيّه خوانده شد .\r\nو در اين سال ، از مشاهير علما ابو القاسم عبد الكريم بن هوازن قشيرى نيشابورى صاحب\r\n\r\n\r\n","description":"","footnote":"\r\n( 1 ) . الكامل : فخر العرب .\r\n( 2 ) . نضارت : تازگى ، شادابى . - و .\r\n","page_name":" 2421 ","page_number":201},
  {"content":"\r\n\r\nتصانيف كثيره ، از جملهء تصانيف او رسالهء قشيرى « 1 » اشتهار يافته ، وفات يافت . و از جمله تصانيف او كه در ميان علما يافت مىشود ، يكى تفسير كبير است و احكام سماع و آداب صوفيه و كتابى در اسامى رجال طريقت . وى از مشايخ عظيم الشأن زمان خود بود و جامع بود ميان علوم شريعت و حقيقت . و شاگرد شيخ ابو على تعاقب و داماد اوست . و شيخ ابو على مريد ابو القاسم نصرآبادى ، و وى از شبلى ، و وى از جنيد . و در فقه شاگرد ابو بكر طوسى و ابو اسحاق اسفراينى بود . و علم حديث را نزد شيخ ابو عبد الرّحمن سلمّى و ابو نعيم مهرجانى گذرانيده .\r\nو نيز از جمله مشاهيرى كه در اين سال وفات يافتند ، يكى امير ليث بن منصور بن صدقة بن الحسين دامغانى بود . و شريف ابو الغنايم عبد الصّمد بن علىّ بن محمّد مأمون نيز در اين سال ، از عالم فانى به عالم باقى رحلت فرمود . مولد او در سنهء اربع و سبعين و ثلثمائه [ - 374 
  ] هجرى بود . وى در علم حديث استاد اهل زمان خود بود .\r\nو هم در ماه ذيحجّهء اين سال ، شريف ابو الحسين محمّد بن علىّ بن عبد اللّه بن عبد الصّمد بن المهتدى باللّه المعروف به « ابن الفريق » « 2 » ، المشتهر به « راهب بن العبّاس » داعى حقّ را اجابت فرمود . و اين آخر كسى است از دارقطنى و از ابن شاهى روايت حديث داشتى .\r\n\r\n\r\n","description":"","footnote":"\r\n( 1 ) . رسالهء تسترى يا رسالهء قشيريه كتابى است مشهور در عرفان اسلامى كه سالها پيش به كوشش استاد بديع الزمان فروزانفر و با سرمايهء همين ناشر به چاپ رسيد . - و .\r\n( 2 ) . م ، ش : ابن العروف ؛ ق : ابن المعروف .\r\n","page_name":" 2422 ","page_number":202},
  {"content":"\r\n\r\n\r\nذكر وقايع سال چهار صد و پنجاه و ششم از رحلت خير البشر\r\nدر ماه صفر اين سال ، از قبل سلطان ملكشاه ، گوهرآيين به بغداد رفت . خليفه ، القائم بامر اللّه ، در روز ملاقات گوهرآيين خلايق را در دار الخلافه بار عام داده و وليعهد خلافت ، المقتدى بامر اللّه ، بالاى سر جدّ خود القائم بامر اللّه ايستاده بود . بعد از انقضاى مجلس ، خليفه ، القائم بامر اللّه ، به دست خود لوايى بسته جهت ملكشاه با عهدنامه‌اى كه مشتمل بود بر تقليد خليفه ، فرستاد .\r\nدر اين سال ، سلطان ملكشاه متوجّه ترمد گشت . خاقان التكين در ترمد برادر خود را گذاشته خود به جانب سمرقند رفت . چون سپاه گردون اشتباه سلطان ملكشاه به حوالى ترمد رسيدند روز اوّل بىتوقّف به محاصرهء شهر مشغول گشتند . در يك ساعت ، خندق آن شهر را ، كه بسيار عميق و عريض بود ، پر كردند و منجنيقها بر وى نصب نمودند .\r\nچون برادر خاقان آن حالت را مشاهده نمود ، آن مقدار رعب و هيبت بر وى استيلا يافت كه سراسيمه گشته فرياد « الأمان ، الأمان » برآورد . چون آواز الأمان به گوش هوش ملكشاه رسيد ، سپاه را از محاربه منع فرمود و به ايشان پيغام داد كه : شما بيرون آييد كه به جان و مال و عرض امان داريد . بنابراين ، برادر خاقان با جميع سپاه و حشم و اهل و عيال خود از ترمد بيرون آمده قلعه را به سلطان ملكشاه سپرد . سلطان او را اعزاز و اكرام بسيار نموده به هيچ‌وجه ضررى و آسيبى به منسوبان او نرسانيده قلعهء ترمد را به امير ساوتكين سپرده در باب عمارت قلعه به سنگ محكم و حفر خندق به او مبالغهء بسيار نمود . و از آنجا عنان عزيمت به صوب سمرقند منعطف داشت .\r\nچون والى سمرقند ، خاقان التكين ، از توجّه رايات نصرت آيات ملكشاهى خبر يافت\r\n\r\n","description":"","footnote":"","page_name":" 2423 ","page_number":203},
  {"content":"\r\n\r\nمضطرب و سراسيمه گشته از سمرقند بيرون رفت و كس پيش خواجه نظام الملك فرستاده اعتذار بسيار خواست و از حركت ناشايستهء خود كه كرده بود اظهار ندامت و پشيمانى نمود .\r\nخواجه مكتوبات او را [ 287 ب 
  ] به عرض سلطان رسانيده عفو گناه او را درخواست نمود .\r\nبنابراين ، سلطان عذر او پذيرفته به جانب رى مراجعت فرمود و ولايت بلخ و طخارستان را به برادر خود ، شهاب الدّين تكش ، ارزانى داشت .\r\nو در ماه جمادى الآخر اين سال ، در بغداد آنچنان باران شد كه اكثر عمارات آن شهر روى به خرابى نهاد و از كثرت سيلها و زيادتى آب دجله ، مهمّ به جايى رسيد كه دار الخلافه ، كه بلندترين مواضع آن شهر است ، تمامى به زير آب رفت و كنيزان و خدمتكاران حرم دار الخلافه سراسيمه و پاى برهنه بيرون دويدند . و خليفه ، القائم بامر اللّه ، در منظرى كه اكثر اوقات به واسطهء ارتفاع او بر ساير منازل دار الخلافه و اشراف آن بر جميع حجرات حرم مىبود ، آب به آن منظر رسيد و خليفه را بر دوش برداشته به جانب باد التاج بردند .\r\nو در اين سيل ، از اصناف حيوانات وحشى و انواع مارها بر روى دجله مىرفت كه قبل از اين ، چشم هيچ بيننده‌اى مثل آن صور از حيوانات نديده ، بلكه نشنيده بودند .\r\nهمچنين طوفان در موصل اكثر آن بلده را خراب كرد و سور بلدهء سنجار ، كه در استحكام او را عديم النّظير نشان مىدادند بتمامه در اين طوفان مستأصل گشت ؛ چنانچه دروازه‌هاى او را از مسافت چهار فرسخ يافتند .\r\nو در تاريخ ابن أثير جزرى مسطور است « 1 » كه در اين سال ، از عوراتى كه در آن زمان مشهور به صلاح و زهد و عفّت بودند ، مازرديه بصريه ، كه تمامى عورات بصره در مجلس وعظ او حاضر مىشدند و سخن او آنچنان در ايشان مؤثّر بود كه در زمان او اثر فسق از زنان بصره توان گفت كه معدوم شده بود ، وفات يافت .\r\nو اين مازرديه ، چنانچه ابن جوزى و ساير مورّخين عرب آورده‌اند ، مدّت پنجاه سال صائم بود و در اين مدّت هرگز چشم در شب نغنود و خوراك او نان باقلا بود و گاهى انجير خشك نيز تناول نمودى و به مويز و انگور نيز ميل فرمودى و در هرچند روز قدرى از گوشت تناول نمودى . و الحال قبر او در مقابر الصالحين مشهور و معروف است و اهالى آن بلده به زيارت او تبرّك مىجويند .\r\nو از جمله وقايع اين سال آنكه در بصره آنچنان بادى پيدا شد كه زياده از پنج هزار نخل باردار را از بيخ بركند .\r\n\r\n\r\n","description":"","footnote":"\r\n( 1 ) . در ترجمه الكامل التّاريخ ، مطالب مورد بحث مؤلّف ، ضمن وقايع اين سال نيامده است .\r\n","page_name":" 2424 ","page_number":204},
  {"content":"\r\n\r\n\r\nذكر وقايع سال چهار صد و پنجاه و هفتم از رحلت خير البشر\r\nدر ماه صفر اين سال ، در بغداد و بصره و واسط و خوزستان و خراسان آنچنان سيلها و بارانها پيدا شد كه اكثر معمورهء آن بلاد روى به خرابى نهاد و چندين خلايق در زير عمارت منهدمه ماندند كه از شماره بيرون بود . و چون اهالى بغداد از تعمير آنچه در سال سابق خراب شده بود فراغت نيافته بودند كه اين طوفان ديگر به هم رسيد ، اكثر ايشان روى به صحرا نهادند و در بالاى تلّها قرار گرفتند و چند روز متوالى به جاى آب باران مىخوردند . و چون باران باريدن بر طرف شد به يك دفعه آنچنان وبايى ظاهر شد كه زياده از ده هزار نفس در اين روز ، روى به عالم باقى نهادند . همچنين اين و با در واسط و بصره و خوزستان و خراسان نيز انتشار يافت و خلايق بىشمار در اين بلاد هلاك شدند .\r\nو از جمله وقايع اين سال ، فوت القائم بامر اللّه به علّت ماشرا « 1 » كه در سال سابق در وقت زيادتى آب او را عارض شده بود ، امّا علاج‌پذير گشت و در اين سال ، باز در ماه صفر در حين ظهور طوفان ثانى ، خدمت خليفه را همان نوع ماشرا عارض گشت و آنچنان اشتداد گرفت كه حلقوم او تمام ورم كرد و روى آن ، چنان به سرخى مىزد كه هركه مىديد يقين مىكرد كه لطوخ قرمزى بر روى او ماليده‌اند . با وجود اين حال جمعى اطباى جهّال ، كه حقّ ، سبحانه و تعالى ، جميع خلايق را از معالجهء ايشان نگاه دارد ، تجويز فصد او نمىكردند . آخر الأمر ، فخر الدّوله وزير اهتمام بسيار نموده خليفه را فصد نمود و آن مقدار خون از وى گرفت كه\r\n\r\n\r\n","description":"","footnote":"\r\n( 1 ) . ماشرا ، مأخوذ از سريانى ، ورم و آماس دموى . دانه‌هايى كه در پوست بدن بروز مىكند ؛ - دكتر معين ، فرهنگ فارسى .\r\n","page_name":" 2425 ","page_number":205},
  {"content":"\r\n\r\nبيهوش گشت . بعد از ساعتى به هوش آمده بنياد حرف زدن كرد و اظهار صحّت و خفت ورم بسيار نمود و فخر الدّوله وزير را بىحدّ ستايش نمود .\r\nاتّفاقا ، چون دفع اجل موعود از جمله محالات است ، در همان شب وقتى كه خليفه به كمال آسايش خوابيده بود سر فصد وا شد و آن مقدار خون صالح از بدن او بيرون رفت كه چون بيدار شد از استيلاى ضعف ، قدرت تكلّم نداشت و يقين او شد كه از اين ضعف جان به در بردن ممتنع است . بنابراين ، فرمود كه نبيرهء او ، عدة الدّين ابو القاسم عبد اللّه محمّد القائم بامر اللّه ، با جميع ارباب حلّ و عقد مهمّات دار الخلافه حاضر ساختند و در حضور او آن جماعت مجدّدا او را وليعهد خود ساخته از تمامى مردم جهت او بيعت گرفت .\r\nو اين ضعف و بيمارى او را دريافته تا آنكه در شب پنجشنبه سيزدهم شهر شعبان بعد از آنكه از عمر او هفتاد سال « 1 » و هشت ماه گذشته بود وفات يافت . مدّت خلافتش چهل و چهار سال و هشت ماه و پانزده روز بود . قبل از وى هيچ‌يك از خلفاى عباسيّه اين مقدار خلافت نكرده بود .\r\nو در بعضى از تواريخ معتبره مسطور است كه مدّت خلافت پدر القائم بامر اللّه از چهل سال تجاوز نموده بود ، امّا به حدّ چهل و يك نرسيده ؛ چنانچه مجموع زمان خلافت القائم بامر اللّه و پدرش هشتاد و پنج سال و چند ماه مىشود . و اين مدّت برابر است با تمامى ايّام حكومت بنى اميّه .\r\nو از جمهور تواريخ عرب چنين معلوم مىشود كه خليفه ، القائم بامر اللّه ، در ميانهء خلفا چنانچه به طول ايّام خلافت ممتاز بود همچنين به حسن صورت و اعتدال سيرت و فصاحت و بلاغت و مهارت در شعر عرب ، زهد و اطّلاع بر علوم دينيّه نيز امتياز تمام داشت . چنانچه در تاريخ ابن أثير جزرى مسطور است كه قوت و لباس خليفه ، القائم بامر اللّه ، از اجرت كتابت او مىبود و از غير اجرت كتابت خود مطلقا جهت صرف ما يحتاج خود راضى نمىشد و در اشفاق با خلايق و زيردستان در آن مرتبه مىبود كه از محمّد بن على وكيل منقول است كه :\r\nروزى به خدمت خليفه مىرفتم . چون به دار الخلافه رسيدم از ارباب حوايج جمع شده بودند . همه مهمّات خود را نوشته همراه داشتند . چون مرا ديدند همه نوشته‌هاى خود را به من دادند كه به توقيع خليفه رسانم . من از شرمندگى ايشان دست رد بر سينهء ايشان نتوانستم زد .\r\nبالضّروره ، مكتوبات ايشان را ، كه هردو آستين مرا پر ساخته بودند ، گرفته متوجّه خدمت خليفه شدم . و در راه با خود مىگفتم كه اگر خليفه برادر من بودى كه اين همه حوايج را نتوانم\r\n\r\n\r\n","description":"","footnote":"\r\n( 1 ) . مدّت عمر القائم بامر اللّه در الكامل ( ترجمه ، ج 17 ، ص 71 ) هفتاد و شش سال و سه ماه و پنج روز ذكر شده است ؛ و نيز ؛ - فسايى ، فارسنامهء ناصرى ، ج 1 ، ص 235 .\r\n","page_name":" 2426 ","page_number":206},
  {"content":"\r\n\r\nاز وى به توقيع رسانيد ؛ چه جاى آنكه من يكى از نوكران خليفه باشم . بنابراين ، در اثناى راه به حوضى كه در وسط دار الخلافه بود رسيدم و تمامى نوشته‌ها را در آن حوض انداختم . اتّفاقا ، خليفه از منظر خود اين حال را مشاهده نموده فى الحال غلامى را فرستاد كه : اينك محمّد بن على پيش من مىآيد و چند مكتوب در حوض انداخته آنها را بيرون آورده پيش من برسان .\r\nالقصّه ، محمّد بن على وكيل مىگويد :\r\nچون به خدمت خليفه رسيده دعا و ثنا به جاى آوردم ، ديدم كه در ساعت غلامان مكتوبات را همچنان تر شده به خدمت ايشان رسانيدند . خليفه در آنها نظر انداخته فرمود تا تمامى آنها را خشك ساخته به توقيع رفيع رسانيدند . بعد از آن ، روى به من آورده از روى اعراض و غضب فرمود : اى عامى ، چه چيز تو را باعث بر اين حركت شنيعه شد ؟\r\nگفتم : يا امير المؤمنين ، من از ترس آنكه مبادا كثرت حوايج موجب پريشانى خاطر گردد اينچنين كردم .\r\nخليفه فرمود : بد كردى . زنهار ! هزار زينهار ! كه ديگر چنين نكن كه ما آنچه به ايشان مىدهيم از مال خود نمىدهيم بلكه حقّ ، سبحانه و تعالى ، ما را به شبانى جمعى از خلايق خود سرافراز ساخته . پس اگر همانا من با وجود قدرت بر انجاح حوايج محتاجان به تقصير از خود راضى شوم يا كثرت حوايج ايشان را موجب ملالت خود دانم ، همانا با منعم حقيقى ، كه قادر على الأطلاق و فيّاض بىزوال است ، خيانت كرده باشم . و ديگر آنكه به مقتضاى حديث حضرت رسالت‌پناه ختمى ، عليه و آله شرائف التّحيّات و لطايف التسليمات ، كه فرموده :\r\nيعنى : هر يكى از سلاطين ذوى الإقتدار و خلفاى عالىتبار به منزلهء شبان‌اند ، و چنانچه بر صاحبان رمه از شبان درخواست احوال گوسفند خود واجب است ، همچنان حقّ ، سبحانه و تعالى ، بر ذات خود ، كه متّصف به جميع صفات كمال و مبرّا از جميع سمات حدوث و زوال است ، واجب و متحتّم گردانيده كه احوال هريك از رعاياى شما از شما درخواست نموده ، اگر در حقّ كسى ظلمى و حيفى رفته باشد ايشان را در مقام خطاب و عتاب درآورده آنچه لايق عدالت او باشد در روز حساب به آن عمل نمايد .\r\nاميد كه حقّ ، سبحانه و تعالى ، سلاطين را به زيردستان خود بر طريق عدالت [ 288 الف 
  ] و شفقت مستقيم گرداند .\r\n\r\nذكر خلافت المقتدى بامر اللّه\r\nدر تواريخ معتبره مسطور است كه المقتدى بامر اللّه را در روز جلوس بر مسند خلافت ، كه روز سيزدهم شهر شعبان اين سال بود ، دو عشر كامل از عمر او گذشته و قدم در عشر ثالث\r\n\r\n","description":"","footnote":"","page_name":" 2427 ","page_number":207},
  {"content":"\r\n\r\nنهاده بود . او بر جميع خلفاى عباسيّه در صورت و سيرت فايق بود . مادر او كنيزك ارمنيه [ اى 
  ] بود كه او را « ارجوان » و « قرّة العين » گفتندى . اين قرّة العين عمر دراز يافته بود ؛ چنانچه زمان خلافت پسر خود المقتدى بامر اللّه و دو پسر المقتدى بامر اللّه ، كه يكى المستظهر باللّه و ديگر المسترشد باللّه بود ، با شطرى عظيم از خلافت القائم بامر اللّه را دريافت و در زمان همهء ايشان قرّة العين به شوكت و عظمت گذرانيد و غير از واقعهء بساسيرى هرگز پريشانى به روزگار او راه نيافته بود .\r\nو در تاريخ ابن كثير شامى مسطور است كه المقتدى بامر اللّه در روز جمعه سيزدهم شهر شعبان پيراهنى سفيد و عمامه‌اى سفيد پوشيده در موضعى ، كه به « دار الشجره » مشهور بود ، بر سرير خلافت نشست و اوّل‌كسى كه از اعيان با او بيعت نمود شريف ابو جعفر بن ابو موسى حنبلى بود . او در وقت بيعت كردن اين مصراع را انشا نمود كه :\r\n اذا سيّد منّا مضى ، قام سيّد « 1 » \r\nو مصراع ديگر اين نيت را از هيبت مجلس فراموش كرد . از اين سبب ، اضطراب و انفعال در روى او ظاهر شد و المقتدى باللّه اين معنى را دريافته فى الحال مصراع ثانى را كه :\r\n تؤول « 2 » بما قال « 3 » الكرام فقول « 4 » \r\nاست ، برخواند . و اين تفرّس موجب وقع عظيم گشت در خاطر حضّار مجلس كه از اعيان ايشان يكى مؤيّد الملك بن نظام الملك وزير بود و وزير فخر الدّولة بن جهير و پسر او عميد الدّوله و از اعيان علما شيخ ابو اسحاق شيرازى شافعى و شيخ ابو نصر بن صبّاغ شافعى و شيخ ابو محمّد تميمى حنبلى .\r\nو بعد از اتمام بيعت ، نماز عصر را به المقتدى بامر اللّه اقتدا كردند . بعد از نماز عصر ، به ساعتى تابوت جدّش ، القائم بامر اللّه ، را از دار الخلافه به سكينه و وقار ، بىآنكه آواز نوحه و زارى از كسى برآيد ، برآوردند و خليفه ، المقتدى بامر اللّه ، بر وى نماز كرد و او را به مقابر عباسيّه دفن نمودند . اوّل‌حكمى كه المقتدى بامر اللّه كرد ، آن بود كه در همين ماه شعبان فرمود تا زنان فاحشه را از بغداد بر خرها سوار كرده بيرون كردند و خانه‌هاى ايشان را در شهر خراب كرده مسكن ايشان را در بيرون شهر از جانب غربى قرار دادند . همچنين هرجا كه برج كبوتران بود خراب كردند و كبوتربازان را بر آمدن كبوتر منع بليغ نمود . و حكمى ديگر كه در همين\r\n\r\n\r\n","description":"","footnote":"\r\n( 1 ) . هرگاه آقايى از ما درگذشت ، آقاى ديگر [ به جاى او 
  ] به‌پا خاست .\r\n( 2 ) . م ، ق : فعول . اين كلمه با چنين املايى در فرهنگها ديده نشد . ظاهرا بايد « تأول » صحيح باشد . - و .\r\n( 3 ) . هر سه نسخه : كان .\r\n( 4 ) . سخنى است آنچه [ مردان 
  ] ارجمند گفته و به كار مىبندند ؛ - ترجمهء الكامل .\r\n","page_name":" 2428 ","page_number":208},
  {"content":"\r\n\r\nماه شعبان اجرا نمودند آن بود كه قبل از اين رسم و عادت آن بود كه تمامى آبهاى چركين كه از حمامات بغداد بيرون مىآمدند به دجله مختلط مىشدند گاهى بود كه از كثرت قاذورات حمام رنگ آب دجله ، بلكه طعمش [ نيز 
  ] ، در حوالى بغداد تغيير مىيافت . بنابراين ، خليفه ، المقتدى بامر اللّه ، حكم فرمود كه از براى آبهاى حمامات ، چاهها كندند و آب غسالهء حمامات را از دجله بازداشتند .\r\nالقصّه ، در زمان المقتدى بامر اللّه خلافت عباسيّه رونقى پذيرفت و اكثر بلاد اسلام ، كه نصارى از دست اهل اسلام گرفته بودند ، در زمان او باز در حوزهء تصرّف اهل اسلام درآمد ؛ چنانچه عن‌قريب تفاصيل آن مسطور خواهد شد . ان شاء اللّه تعالى .\r\nو در ماه شوّال اين سال در اكثر محلّات بغداد ، مثل محلّهء مأمونيّه ، مظفريّه « 1 » ، نهريهء معلى ، درب المطبخ ، محلهء حمام سمرقندى ، باب الدزج ، درب خراسان ، نهر طابق ، نهر القلائن « 2 » ، محلّهء قطيعه ، و باب البصره آتش افتاد و اكثر معمورهء اين محلّات خراب و مستأصل گشت .\r\nو در همين سال ، در واسط نه جا آتش افتاد و هشتاد و چهار عمارت مشهور آن شهر بالكليّه بسوخت و شش كاروانسراى بزرگ با جميع اسباب تجّار ، كه سكّان آن خانات بودند و از دكاكين و ساير خانه‌ها ، آن مقدار بسوخت كه از شماره بيرون بود ؛ چنانچه در اين دو شهر ، اين سال را « مراسلة الحريق » مىخواندند .\r\nو از جمله وقايع اين سال آنكه خليفه ، المستنصر باللّه علوى ، چون كار او بعد از كشته شدن ناصر الدولة بن حمدان باز رونق تمام گرفته بود و اكثر خلايق باز به مصر رفته در مقام اطاعت و انقياد بنى فاطمه درآمده بودند ، كس پيش والى مكّه ، ابو هاشم ، فرستاده به وى پيغام داد كه :\r\nاكنون الب ارسلان و خليفه ، القائم بامر اللّه عباسى ، هردو وفات يافته‌اند و تو به سخن ايشان و عهد و پيمانى كه به ايشان بسته بودى خطبهء ما را از حرم مكّه قطع نموده بودى ، الحال مناسب آن است كه باز به رسم سابق و به فحواى كريمهء  عَفَا اللَّهُ عَمَّا سَلَفَ وَ مَنْ عادَ فَيَنْتَقِمُ اللَّهُ مِنْهُ  « 3 » رؤوس منابر آن بلده را به القاب اولاد سيّد بشر ، كه مستحقّ خلافت اين امّت ايشان‌اند ، مزيّن گردانى ، و اين معنى را موجب نجات آخرت خود شناسى . و خلعت فاخرى با تحف و هداياى مصر جهت او فرستاد .\r\nابو هاشم چون در اصل بنابر ضرورت قطع خطبهء ايشان كرده بود ، فى الحال به امتثال امر المستنصر باللّه مبادرت نموده خطبهء عباسيّه را ، كه مدّت چهار سال و پنج ماه شده بود كه\r\n\r\n\r\n","description":"","footnote":"\r\n( 1 ) . الكامل : ظفريّه .\r\n( 2 ) . ق : قلابين .\r\n( 3 ) . خداوند از آنچه گذشته عفو مىكند و هركه بازگردد خدا از او انتقام مىگيرد ؛ ( مائده ، 95 ) .\r\n","page_name":" 2429 ","page_number":209},
  {"content":"\r\n\r\nمىخواندند ، قطع نمود و رؤوس منابر را به ذكر القاب المستنصر باللّه علوى زيب و زينت داد و باز ذكر « حىّ على خير العمل » را در اذان صلوة خمسه امر فرمود .\r\nو از جمله وقايع اين سال آنكه خواجه نظام الملك وزير ، جماعتى از اعيان منجّمين ، مثل :\r\nعمر بن ابراهيم خيام « 1 » ، ابو المظفّر اسفزارى ، سمون بن نجيب واسطى ، و غير ايشان را جمع نموده نوروز فرس را روز رسيدن آفتاب به اوّل نقطهء برج حمل قرار دادند . قبل از آن نوروز روز حلول آفتاب بود در نصف برج حوت « 2 » . و از ابتداى اين سال تاريخ جلالى ملكشاهى قرار گرفت « 3 » .\r\nو در همين سال ، سلطان جلال الدّين ملكشاه حكم فرمود كه عمر خيّام و ساير علماى اين فن ، به رصد بستن كواكب ثوابت و سيارات اشتغال نمايند . به موجب فرمودهء سلطان ملكشاه خدمت حكيم عمر خيّام و ساير فضلاى دانشور ، كه در فنّ رصدبندى مهارتى داشتند ، مهمّ ايشان را پيشنهاد همّت خود ساخته مدّت بيست و هشت سال مساعى جميله به ظهور رسانيدند « 4 » . و چون در سنهء خمس و ثمانين [ اربعمائه - 485 
  ] هجرى سلطان ملكشاه از اين عالم رحلت فرمود مهمّ آن رصد نيز معطّل بماند و جمعيّت علما متفرّق گشتند .\r\n\r\n\r\n","description":"","footnote":"\r\n( 1 ) . م : خيامى .\r\n( 2 ) . حوت و حمل : در لغت به معنى ماهى و گوسفند است اما در تقويم منطقة البروج ( صور فلكى دوازده‌گانه ) . معادل فروردين و اسفندماه است . - و .\r\n( 3 ) . مبدأ اين تقويم نهم رمضان سال چهار صد و هفتاد و يك و مصادف با روز اعتدال ربيعى سال هزار و هفتصد و نه ميلادى ( 15 مارس ) ، و از آن پس هر نوروز با اوّل بهار يا روز اعتدال ربيعى مصادف مىگشت ؛ - تاريخ ايران ، پژوهش دانشگاه كيمبريج ، ج 5 ، ص 632 .\r\n( 4 ) . صاحب نوروزنامه مىنويسد : « . . . ملكشاه حكما را از خراسان بياورد و بفرمود هر آلتى كه رصد را به كار آيد بساختند از ديوار ( ربع دايره ؟ ) و ذات الحلق . . . » ؛ - نوروزنامه ، به كوشش على حصورى ، ص 21 ( به نقل از منبع پيشين ) .\r\n","page_name":" 2430 ","page_number":210},
  {"content":"\r\n\r\n\r\nذكر وقايع سال چهار صد و پنجاه و هشتم از رحلت خير البشر\r\nاز جمله وقايع اين سال آنكه ملك اقسيس « 1 » كه عبارت از اتسز بن اوق « 2 » خوارزمى است و در دولت عباسيّه اوّلا به « ملك معظّم » ملقّب بود ، مدينهء دمشق را از نايب المستنصر باللّه علوى ، كه معلّى بن حيدره بود ، انتزاع نمود و معلّى بن حيدره از ملك اقسيس هزيمت يافته مدينهء دمشق را واگذاشته به جانب مصر رفت و ملك اقسيس تا مدينهء بانياس « 3 » از دست عمّال المستنصر باللّه انتزاع نموده در آن ديار خطبهء المقتدى بامر اللّه را خواند و كلمهء « حىّ على خير العمل » را ، كه در ايّام حكومت علويهء فاطميّه مدّت صد و شش سال بود كه در بانگ نمازها مىخواندند ، از اذان ساقط گردانيده به جاى آن كلمه ، چنانچه شعار عباسيان و ساير اهل سنّت بود ، عبارت « الصّلوة خير من النّوم » را در بانگ نماز صبح اضافه نمود و آنچه بر ابواب مساجد و معابد آن بلاد در ايّام حكومت علويهء فاطميّه از لعن و طعن صحابهء كبار و غيره كنده بودند همه را ملك اقسيس بر طرف ساخته به جاى آن ، تراضى ايشان از خداى تعالى نقش فرمود .\r\nو هم در اين سال ، ملك نصر بن محمود بن صالح بن مرداس ، مدينهء منبج را از دست روميان انتزاع نموده خطبهء المقتدى بامر اللّه را در آن بلده اقامت نمود .\r\nو ابن جوزى آورده كه در ماه شعبان اين سال ، آن مقدار ملخ پيدا شد كه از زراعت عراق عرب اثرى باقى نماند و از جهت گرانى ، قحط به مرتبه‌اى رسيد كه خلايق بىشمار از گرسنگى\r\n\r\n\r\n","description":"","footnote":"\r\n( 1 ) . بنابه تصريح ابن أثير ، شاميان به جاى اتسز ، اقسس مىنويسند ، ولى صحيح همان اتسز است كه نامى است تركى .\r\n( 2 ) . العبر : ابق .\r\n( 3 ) . هر سه نسخه : انباس . در قاموس الأعلام به صورت « بانياس » ضبط شده و صاحب مراصد الإطلاع مىنويسد : « صحيح آن باناس است نزديك دمشق » .\r\n","page_name":" 2431 ","page_number":211},
  {"content":"\r\n\r\nروى به عالم بقا نهادند . و اين قحط ، كه به واسطهء ملخ پيدا شد ، مدّت سه سال در ولايت شام استمرار يافت ؛ چنانچه اكثر آن ناحيه بالكليّه هلاك شدند .\r\nامّا سبب هزيمت معلّى بن حيدره ، كه نايب المستنصر باللّه بود ، در ولايت شام از ملك اقسيس آن بود كه معلّى بن حيدره به واسطهء سوء خلقى و ظلمى كه بر طبيعت او غالب بود و آنچنان با سپاه و رعيّت خود سلوك ناهموار مىكرد كه هميشه ايشان از حقّ ، سبحانه و تعالى ، دفع او مىخواستند و منتظر صاحب داعيه بودند .\r\nاتّفاقا ، چون در اين وقت ملك اقسيس جلوه‌گر شد ، رعايا و اكثر سپاه معلّى از نصرت او بازداشته در مقام اعانت و امداد ملك اقسيس درآمدند . بنابراين ، معلّى بن حيدره گريخته به بانياس رفته و از بانياس به صور و از آنجا به مصر رفت و ملك اقسيس تمامى [ 288 ب 
  ] اين ولايت را بىمزاحمت و ممانعت احدى در حوزهء تصرّف خود درآورد .\r\nامّا معلّى بن حيدره چون به مصر رفت ، المستنصر باللّه او را بعد از ايذا و اهانت بسيار ، در حبس كرد تا در آن حبس به عالم بقا شتافت و از ننگ نام وى خلاص يافت .\r\nو در تاريخ ابن أثير جزرى مسطور است كه چون معلّى بن حيدره از دمشق به جانب بانياس و صور رفت و ملك اقسيس نيز او را تعاقب نموده به آن حدود متوجّه گشت ، اهالى دمشق از اعيان دولت المستنصر باللّه ، انتصار بن يحيى منصورى را ، كه مشهور به « وزير الدّوله » بود ، بر خود امير ساختند ، امّا به واسطهء گرانى غلّه ، كه در دمشق پيدا شده بود ، ميانهء سپاهى آن ولايت ، كه ايشان را « مصامده » گفتندى ، و عامّهء خلايق مخالفت پيدا شد و مهمّ ميانهء اين دو طايفه به نزاع و جدال كشيد و قحطسالى به مرتبه‌اى رسيد كه مردم خود را مىخوردند .\r\nچون ملك اقسيس بر اين حال اطلاع يافت ، مدينهء صور و بانياس را به عمّال خود سپرده به جانب دمشق مراجعت نموده آن بلده را محاصره كرد . اهالى آن بلده كه با وجود عدم محاصره از گرسنگى هلاك مىشدند ، اكنون كه محاصرهء لشكر بيگانه اضافهء آن گشته بود كار ايشان به اضطرار كشيد ، بالضّروره از ملك اقسيس امان خواسته شهر را به او سپردند و انتصار بن يحيى با منتسبان خود به جانب قلعهء بانياس و طرابلس رفت . و ملك اقسيس در ماه ذيقعده به شهر دمشق درآمده خطبهء علويه را قطع نموده به اسم المقتدى بامر اللّه عباسى خطبه خواند و « حىّ على خير العمل » را از آن ساقط گردانيد .\r\nامّا ملك اقسيس در ظلم و بىدادگرى آنچنان يد طولايى داشت كه خلايق در ايّام حكومت او معلّى بن حيدره را ياد مىكردند و او را انوشيروان زمان خود مىدانستند و مضمون اين بيت :\r\n هركه گريز ز خراجات شاه * خاركش غول بيابان شود \r\nمناسب حال ايشان بود .\r\n\r\n","description":"","footnote":"","page_name":" 2432 ","page_number":212},
  {"content":"\r\n\r\nو از جمله وقايع اين سال آنكه سپاه ابو نصر بن هيثم ، صاحب بطيحه ، بر وى خروج كردند و او از خوف جان خزاين و ذخايرى كه در مدّت مديد جمع كرده بود همه را گذاشته به جانب بغداد گريخت و به ذيل سعد الدّوله گوهرآيين ، كه شحنهء عراقين بود ، گشت و آن خزاين را بتمامه سپاهش غارت نمودند .\r\nو در اين سال ، از مشاهير فضلا صاحب تاريخ مغرب حيان بن خلف بن حسّان قرطبى - كه تاريخ مغرب را در شصت مجلّد نوشته و قطع نظر از اشتمال آن تاريخ بر عجايب و غرايب امور ، عبارتش در فصاحت و بلاغت به مرتبه‌اى رسيده كه همه بلغا و فصحاى آن زمانه به تفوّق صاحب آن كلام نمىرسيدند ، بلكه به عجز خود مقرّ و معترف بودند فوت شد . بعد از فوت حيّان شخصى او را در خواب ديد و از وى پرسيد : حقّ ، سبحانه و تعالى ، با تو چه كرد ؟ گفت :\r\nعمرى كه در تأليف تاريخ صرف كردم هيچ فايده نداد ، امّا حقّ ، سبحانه ، به محض لطف و كرم خود از گناهان من درگذشت و اسم مرا در جريدهء اهل سعادت ثبت نمود .\r\nهم در اين سال ، از مشاهير شعرا باباسوزنى كه نام اصلى وى ابو بكر است و نسفى المولد « 1 » بوده و نشو و نما در بخارا يافته ، وفات يافت . و چون هزل بر طبيعت وى غالب بود اكثر اشعار او در هزليات است . آخر عمر از اوضاع خود پشيمان گشته قصيده‌اى در اعتذار از اوضاع سابق گفته كه اين دو بيت از آن قصيده در اين مقام ثبت افتاده شد . رباعى :\r\n تا كى ز گردشِ فلكِ آبگينه رنگ * بر آبگينهء خانهء طاعت زنيم سنگ\r\nبر آبگينهْ سنگ زدن كار ما ، و ما * تهمت نهيم بر فلك آبگينه رنگ \r\nو اين چند بيت نيز از باباسوزنى است كه در مقام ندامت و پشيمانى از عمر تلف كرده گفته :\r\n ز هر بدى كه تو دانى هزار چندانم * مرا نداند از اين‌گونه كس كه من دانم\r\nبه آشكار بدم ، در نهان ز بد بترم * خداى داند و من آشكار و پنهانم\r\nبه يك صغيره مرا رهنماى شيطان شد * به صد كبيره كنون رهنماى شيطانم \r\nنقل است كه بعد از فوت او را به خواب ديدند . از وى پرسيدند كه : خداى ، سبحانه و تعالى ، با تو چه كرد ؟ گفت : مرا به اين يك بيت بخشيد .\r\n چار چيز آورده‌ام شاها كه در گنج تو نيست * نيستى و مسكنت ، عجز و گناه آورده‌ام \r\n\r\n\r\n","description":"","footnote":"\r\n( 1 ) . ولادتش در شهر نسف بود . - و .\r\n","page_name":" 2433 ","page_number":213},
  {"content":"\r\n . \r\n","description":"","footnote":"","page_name":" 2434 ","page_number":214},
  {"content":"\r\n\r\n\r\nذكر وقايع سال چهار صد و پنجاه و نهم از رحلت خير البشر\r\nدر الكامل التّاريخ آورده كه در اين سال ، ملك اقسيس از دمشق به عزم تسخير مصر متوجّه آن صوب گشت و قاهرهء مصر را مصادره نموده كار بر اهالى آن ديار به تنگ آورد . بنابراين ، اهالى آنجا به اتّفاق ابن جوهرى ، كه محدّث و واعظ آن ديار بود ، به مسجد جامع فراهم آمده به تضرّع و زارى و خشوع و خضوع از حقّ ، سبحانه و تعالى ، كه كشف بليّات از عباد در جميع بلاد از جمله الطاف اوست ، دفع شرّ ملك اقسيس را مسئلت نمودند . حقّ ، سبحانه و تعالى ، به موجب وعدهء صادقهء  ادْعُونِي أَسْتَجِبْ لَكُمْ ،  يعنى : بخواهيد مطالب و مقاصد خود را از من تا من استجابت كنم و هر يكى را به مقصدى كه صلاح او در آن است بىتشويش و تأخير و اصل گردانم ، شرّ او را از اهالى مصر دفع نمود و خدمت ملك اقسيس بىقتال و جدال به اقبح وجهى روى به گريز نهاد . چون به دمشق رسيد ، ديد كه اهل دمشق اسباب و متعلّقان او را نيكو محافظت نموده شرايط اطاعت و انقياد به جاى آورده‌اند . بنابراين ، او نيز در مقام شفقت و احسان درآمده خراج و مال آن سال را به ايشان بخشيد . امّا چون اهالى بيت المقدّس در وقت غيبت ملك اقسيس پاى از دايرهء اطاعت و انقياد بيرون نهاده با منتسبان و متعلّقان او آنچه نبايستى كرد به فعل آورده بودند ، ملك اقسيس از افعال ايشان آزرده‌خاطر گشته از دمشق به عزم گوشمال اهالى بيت المقدّس متوجّه آن صوب گشت . اهل بيت المقدّس چون بر اين حال اطلاع يافتند برج و باروى شهر را ضبط نموده در مقام مدافعت و ممانعت آمدند . امّا ملك اقسيس جدّ و جهد نموده قهرا و جبرا شهر را متصرّف گشت و حكم به قتل عام اهل آن شهر كرده هيچ احدى را زنده نگذاشت ؛ حتّى هركه پناه به خانهء بيت المقدّس برده بود ايشان را در همانجا به قتل رسانيدند ، مگر اندكى كه به صخرهء بيت المقدس التجا برده بودند ايشان از قتل رهايى يافتند .\r\n\r\n","description":"","footnote":"","page_name":" 2435 ","page_number":215},
  {"content":"\r\n\r\nو در بعضى تواريخ مسطور است كه چون ملك اقسيس از دمشق به عزم تسخير مصر برفت ، از آنجا امير الامراى المستنصر باللّه علوى ، بدر ، عساكر بسيار فراهم آورده متوجّه قتال و جدال ملك اقسيس گشت . در معركه يك برادر ملك اقسيس كشته شد و برادر ديگرش مقطوع [ النسل 
  ] گشت و اكثر سپاه او به قتل رسيدند و او با معدودىچند گريخته به قبيح‌ترين وجهى به دمشق آمد .\r\nو ابن أثير جزرى در تاريخ خود چنين آورده كه شخصى از اهل مصر ، كه مرا به قول او اعتماد هست چنين پيش من نقل كرده كه چون ملك اقسيس از دمشق به قصد تسخير مصر آمده در قاهره فرود آمد ، بنابراينكه طبيعت او به ظلم مجبول « 1 » بود ، او و سپاهش در اخذ اموال مردم و هتك نواميس ايشان شروع نموده كار به جايى رسانيدند كه اهالى شهر شكوه پيش المستنصر باللّه علوى بردند . المستنصر باللّه در جواب گفت : من از دفع اين عدو عاجزم .\r\nاهالى قاهرهء مصر گفتند كه : او از بسيارى غرور ، اكثر سپاه خود را در ولايت متفرّق ساخته به اخذ خراج و باج مشغول است و ما به جمعى كثير از ابطال رجال و آنچه از سلاح و اسب به حشم و خدم خليفه را در كار باشد امداد مىنماييم . اگر همانا خليفه متوجّه دفع او شود به اسهل وجهى ميسّر خواهد شد . چون خليفه ديد كه الحاح و مبالغهء اهالى مصر از حدّ گذشت ، بنابراين ، اين معنى را از ايشان قبول نمود ، امّا به شرط آنكه اهالى آن ولايت جميع سپاه او را ، كه در ولايات متفرّق شده‌اند ، جاى بجاى هلاك كنند تا اينجا او را با جمعى معدود به آسانى دفع توان نمود .\r\nالقصّه ، قرار بر اين معنى داده شبى كه موعود بود ، در همه‌جا مردم او را اهالى مصر خدمت بر اصل به جاى آوردند و همان شب بنابر موعود ، المستنصر باللّه جمعى كثير از غلامان و خدم و حشم خود را بر سر او فرستاد و او از مقاومت ايشان عاجز آمده روى به گريز نهاد و شرّ او از اهالى مصر مندفع گشت . و در اين سال ، امير علىّ بن ابو منصور بن فراز بن علىّ الدّوله ابو جعفر بن كاكويه ارسلان خاتون ، دختر عمّ سلطان ملكشاه ، كه زوجهء القائم بامر اللّه عباسى بود ، در حبالهء نكاح خود درآورد . و هم در اين سال ، در عراق و جزيره و شام وبايى عام حادث شد كه خلايق لا تعدّ و لا تحصى هلاك شدند . از آن جمله ، اعيان سلاطين محمود بن مرداس ، صاحب حلب ، وفات يافت و پسرش [ 289 الف 
  ] نصر بن محمود ، كه در آن زمان به شجاعت و مردانگى عديم النّظير بود ، قائم‌مقام او گشت و شعراى عرب در مدح او قصايد گفته صلات گرانمايه يافته‌اند . از آن‌جمله ، در اوّل جلوس او ابن حيّوس « 2 » ، كه از مشاهير شعراى عرب بود ،\r\n\r\n\r\n","description":"","footnote":"\r\n( 1 ) . مجبول : فطرى ، سرشته . - و .\r\n( 2 ) . ش ، ق : ابن جيون ؛ م : ابن حيون . مراد از ابن حيّوس ، صفى الدّين ابو الفتيان محمّد بن سلطان بن حيّوس الغنوى ، -\r\n","page_name":" 2436 ","page_number":216},
  {"content":"\r\n\r\nقصيده‌اى گفته و بر يك بيت او هزار دينار صله يافته و مضمون آن بيت اين است كه :\r\nهشت چيز از ازمان ، كه در ذات با بركات تو اجتماع يافته‌اند [ از نظر انسان دقيق موشكاف 
  ] ، افتراق‌پذير نيستند ؛ و آن هشت چيز ضمير تو است با تقوى ، جود توست با غنى ، لفظ توست با معنى ، و عزم توست با نصر « 1 » .\r\nو هم در اين سال ، از جمله اعيان ابو محمّد نهاوندى ، كه عميد بغداد بود و به « رئيس العراقين » شهرت داشت ، وفات يافت . وفات ابو جعفر بن ابو موسى الهاشمى الحنبلى نيز در اين سال بود . و در ماه رجب اين سال ، از مشاهير علما طاهر بن احمد بن باشار النّحوى المصرى از سطح جامع عمرو بن عاص افتاد و درساعت وفات يافت . وى را تعليقه‌اى است در نحو مشتمل بر پنج مجلّد كه اهالى آن از آن زمان الى يومنا از آن منتفع‌اند . و آن تعليقه در ميان اهل مصر به « تعليقة الغرفه » شهرت دارد .\r\nو منشأ اين شهرت آن است كه اوّلا در ديار مصريّه مقرّر بود كه هرجا سجلّاتى نوشته مىشد تا به نظر طاهر نمىرسيد و وى علامات صحيحهء خود بر آنجا ثبت نمىنمود و اعتبارى نداشت ؛ و بر اين عمل ، وظيفه « 2 » كه او را كفايت مىكرد جهت او از بيت المال مقرّرى بود و وى در ديار مصر مقتداى زمان خود و تصانيف بسيار مىكرد ؛ چنانچه در زمان خود محسود ابناى جنس خود شده بود .\r\nالقصّه ، در اين اثنا روزى با جمعى از اصحاب خود طعام مىخورد و گربه‌اى در آن مجلس حاضر گشت . شخصى لقمهء طعام پيش آن گربه انداخت . آن گربه ، آن لقمه را برداشته بيرون رفت . بعد از ساعتى بيرون آمده لقمه‌اى ديگر پيش او انداختند . او را نيز بيرون برده ، بازآمده لقمه‌اى ديگر پيش او انداختند و آن لقمه‌اى را نيز بيرون برد . نوبت رابع كه آمد حاضران مجلس از آن حال متحيّر ماندند و لقمه‌اى ديگر پيش او انداختند . چون گربه آن لقمه را برداشته متوجّه بيرون گشت ، يكى از آن جماعت جهت تحقيق عقب او رفت . ديد كه گربه‌اى ديگر در پشت بام نشسته چشم ندارد . آن گربه آن طعام را پيش او مىبرد و با او مىخورد .\r\nچون اين حال مشخّص گشت ، طاهر بن احمد آهى سرد بركشيد و گفت : سبحان اللّه ! هرگاه\r\n\r\n\r\n","description":"","footnote":"\r\n- مدّاح آل مرداس معروف بوده كه در چهارصد و هفتاد و سه فوت كرده است ؛ - ابن خلكان ، وفيات الأعيان ، ترجمهء حال 645 .\r\n( 1 ) . دو بيت عربى مزبور به نقل از الكامل آورده مىشود :\r\n ثمانية لم تفترق مذجمعتها * فلا افترقت ماذبّ عن ناظر شعر\r\nضميرك و التّقوى ، و جودك و الغنى * و لفظك و المعنى ، و عزمك و النّصر \r\n( 2 ) . وظيفه : حقوق ، مستمرى . - و .\r\n","page_name":" 2437 ","page_number":217},
  {"content":"\r\n\r\nحقّ ، سبحانه و تعالى ، گربه‌اى را كه از تحصيل قوت خود به واسطهء كورى بازماند اينچنين به آسانى رزق مىرسانيده باشد ، آيا اگر ما ترك اين وظيفه كرده به عبادت او مشغول گرديم طرق رزق بر ما مسدود خواهد بود ؟ لا و اللّه كه نخواهد بود . پس از آن مجلس برخاست و جماعتى كه به او متعلّق بودند به ايشان گفت : هركدامى از شما كه با من در مقام توكّل موافقت توانيد كرد فهو المراد ، و إلّا فكر كار خود كرده به هر وجهى كه مىدانيد زندگانى مىكرده باشيد . پس ترك آن مهمّات نموده در غرفهء مسجد جامع به عبادت مشغول بود تا آنكه در اين سال وفات يافت .\r\nو چون جمعى از طلبهء علم ، كه پيش او درس مىخواندند ، در اين وقت از وى التماس نمودند كه كتابى در نحو ، كه مشتمل بر اكثر قواعد علم باشد ، جهت ايشان ترتيب داده آيد ، ايشان تعليقه را در پنج جلد تصنيف نمودند . و آن تعليقه چون در آن غرفه تصنيف يافته بود مشهور به « تعليقة الغرفه » گشت .\r\n\r\n","description":"","footnote":"","page_name":" 2438 ","page_number":218},
  {"content":"\r\n\r\n\r\nذكر وقايع سال چهار صد و شصتم از رحلت خير البشر\r\nاز جمله وقايع اين سال آنكه تميم بن معزّ بن باديس ، صاحب افريقيه و قيروان با ناصر بن علناس صلح كرده دختر خود « 1 » را در سلك ازدواج ناصر بن علناس كشيد . و روزى كه دختر تميم را از مهديّه بيرون مىبردند چندان اسباب تجمّل همراه او بود كه به حساب نتوانست آورد .\r\nالقصّه ، چون دختر به منزل ناصر بن علناس رسيد ، ناصر بن علناس نيز تحف و هداياى بسيار با سه هزار دينار شيربها به مهديّه فرستاد و تميم بن معزّ يك دينار از آن ميان برداشته باقى را بازپس فرستاد و محبّت و مودّت آنچنان ميانهء ايشان استحكام پذيرفت كه فوق آن متصوّر نبود . و در همين سال ، تميم بن معزّ حكومت طرابلس مغرب را به پسر خود ، مقلّد بن تميم ، ارزانى داشت .\r\nو در اين سال ، مؤيّد الملك بن نظام الملك به بغداد آمد و در پهلوى مدرسهء نظام الملك فرود آمد و بعد از چند روز كه مؤيّد الملك به بغداد درآمده بود ، ميانهء اهل بازار مدرسهء نظاميّه و اهالى ثلثا « 2 » بر سر مذهب جنگ شد و كار به جايى رسيد كه بازارها به نهب و غارت رفته و فتنه بلند شد . بنابراين ، مؤيّد الملك ، عميد بغداد و شحنه را طلب داشته جمعى كثير از سپاه همراه ايشان كرد كه عامهء خلق را از آن افعال شنيعه ، نوعى منع فرمايند كه ديگر بر امثال اين حركات اقدام نتوانند نمود .\r\nالقصّه ، عميد و شحنه به آن معركه درآمده هرچند زمانى منع ايشان كردند فايده نداد .\r\nبالضّروره ، كار به چوب و تازيانه رسيده نيز اثرى بر آن مترتّب نشد و هجوم خلايق عوام كم\r\n\r\n\r\n","description":"","footnote":"\r\n( 1 ) . نام اين دختر در الكامل « بلاره » ضبط شده است .\r\n( 2 ) . اهالى بازار سه‌شنبه .\r\n","page_name":" 2439 ","page_number":219},
  {"content":"\r\n\r\nنمىشد . آخر الأمر ، به مقتضاى اخر الدّواء الكىّ دست به تيغ برآورده از هردو طايفه جمعى را به قتل رسانيدند تا آنكه آن فتنه و غوغا تسكين يافت . عدد مقتولات هردو طايفه به بيست نفر كشيده بود .\r\nو ابن جوزى در المنتظم خود آورده كه در ماه ربيع الاوّل اين سال در جانب غربى بغداد بر دو محلّه آن‌چنان صاعقه افتاد كه بعضى خانه‌ها را بسوخت ؛ خصوصا مسجدى كه در آن محلّه بود سقف او بالكلّيه به آن صاعقه معدوم گشت .\r\nو در نوزدهم شهر شوّال اين سال ، خليفه ، المقتدى بامر اللّه ، را پسرى شد كه نامش « احمد » نهادند و كنيتش « ابو العباس » و لقبش المستظهر باللّه . و در روز يكشنبه بيست و ششم اين ماه باز خليفه ، المقتدى بامر اللّه ، را پسرى ديگر شد كه او را « ابو محمّد هرون » گفتندى . و در اين سال ، ايالت ولايت شام را به تاج الدّوله أرسلان ارزانى داشتند .\r\nو در اين سال ، وزير ابن جهير ، منبرى بس عظيم راست كرده به مكّه فرستاد كه خطبه بر آن منبر مىخوانده باشند . اتّفاقا ، پيش از آنكه آن منبر به حرم كعبه رسد خطبهء عباسيّه را از آن بلدهء طيّبه قطع نموده خطبهء خلفاى علويهء فاطميّه خوانده بودند . بنابراين ، چون اين منبر به آنجا رسيد ، عوام هجوم آورده آن منبر را بسوختند .\r\nو از اكابر محدّثين احمد بن محمّد بن يعقوب بن احمد ابو بكر البزاز « 1 » كه صاحب مسند است و آخركسى است كه از ابو الحسن بن شمعون روايت حديث مىكرد ، در اين سال وفات يافت . وى در ميانهء اهل حديث ، ثقه و صدوق است و اكثر اوقات او به عبادت حقّ ، سبحانه و تعالى ، صرف مىشد .\r\nو ديگر از اكابر اهل حديث ، كه در اين سال ، به سفر آخرت رفته‌اند ، احمد بن عبد الملك بن علىّ بن احمد اببو صالح المحدّث النيشابورى بود . وى را در حديث كتابى است مشتمل بر هزار حديث كه از شيخ روايت نموده .\r\nو هم در اين سال ، ابن منذه عبد الرّحمن بن مندة بن اسحاق ابو القاسم بن عبد اللّه وفات يافت . او حديث را نزد والد خود و ابن مردويه « 2 » گذرانيده بود و بعد از آن بر مشايخ كبار در بلاد و امصار . قال مسعر بن « 3 » محمّد الاركانى كان « 4 » إبن مندة كثير الامر بالمعروف و النهى عن المنكر لا يخاف فى اللّه لومة لائم حفظ الاسلام به و بعبد اللّه الانصارى الهروىّ .\r\nيعنى : ابن منده در ميانهء علما ، بيشتر بر امر معروف و نهى منكر اقدام مىنمود و در امور\r\n\r\n\r\n","description":"","footnote":"\r\n( 1 ) . الكامل : احمد بن محمّد بن محمّد بن احمد بن عبد اللّه بن نقور ابو الحسين بزّاز .\r\n( 2 ) . ق : ابن مرويه .\r\n( 3 ) . ق : مسعود .\r\n( 4 ) . مسعر بن محمّد اركانى گفت . - و .\r\n","page_name":" 2440 ","page_number":220},
  {"content":"\r\n\r\nشرعيّه از ملامت هيچ احدى نمىانديشيد و متعارفات اهل زمانه را در نظر صائب او اعتبارى و وقعى نبود ، و حقّ ، سبحانه و تعالى ، حوزهء اسلام را به وجود او و وجود عبد اللّه انصارى هروى نگاه داشته بود .\r\nو از جمله تصنيفات ابن منده تاريخ اصفهان است . و در قديم الايّام طايفه‌اى از اصفهان در عقايد منسوب به ابن منده اصفهانى بودند كه ايشان را « قدر جانيه » « 1 » گفتندى .\r\nو هم در اين سال ، دختر خواجه نظام الملك ، كه در خانهء عميد الدّولة بن جهير بود ، در حين ولادت [ نوزادش 
  ] وفات يافت « 2 » . او را با فرزندش از براى تعظيم خواجه نظام الملك در دار الخلافه دفن كردند . قبل از اين ، هرگز اين معهود نبود كه غير از اهل حرم دار الخلافه در آنجا مدفون گردد .\r\n\r\n\r\n","description":"","footnote":"\r\n( 1 ) . الكامل : عبد رحمانى .\r\n( 2 ) . اين بانو به مرض نفاس فوت شد .\r\n","page_name":" 2441 ","page_number":221},
  {"content":"\r\n . \r\n","description":"","footnote":"","page_name":" 2442 ","page_number":222},
  {"content":"\r\n\r\n\r\nذكر وقايع سال چهار صد و شصت و يكم از رحلت خير البشر\r\nدر اوايل اين سال ، تاج الملك تتش بن الب ارسلان سلجوقى ، كه در اواخر سال سابق به ايالت شام نامزد شده بود ، دمشق را متصرّف شد و ملك اقسيس را به قتل رسانيد « 1 » . از خزانهء ملك اقسيس ياقوتى سرخ رمّانى به وزن هفتصد مثقال يافتند و هفتاد دانه مرواريد كه هر يكى در وزن زياده از يك مثقال بود به دست تاج الملك [ 289 ب 
  ] افتاد و از زر نقد ، مبلغ ده هزار دينار و دويست زين طلا ، كه مرصّع به جواهر كرده بودند ، با اسباب و تحف بسيار ، كه تفصيل آن لايق مقام نيست ، به دست تاج الملك درآمد . و از آثار ملك اقسيس در دمشق قلعهء منصوره است كه الحال « 2 » موجود است و قبل از آن در دمشق قلعه‌اى نبود .\r\nو از جمله وقايع اين سال ، عزل ابن جهير بود از وزارت بغداد . منشأ عزل او آن بود كه او به واسطهء تعصّب در مذهب احمد حنبل ، با شافعيّه در مقام ناخوشى مىبود و نظام الملك چون شافعىمذهب بود از آن جهت از وى آزرده‌خاطر گشته او را عزل نمود . آخر الأمر ، المقتدى بامر اللّه در باب او چيزى به نظام الملك نوشته از وى التماس نمود كه باز او را وزارت بغداد بدهد . نظام الملك چون از سخن المقتدى بامر اللّه نتوانست تجاوز نمود ، باز او را به وزارت تعيين نمود .\r\nو هم در اين سال ، سعد الدّوله گوهرآيين از ديوان سلطان ملكشاه به شحنگى بغداد مقرّر شد و چون به بغداد آمد ، فرمود كه در اوقات خمسهء صلوة « 3 » ، همچنانكه طبل بر دروازهء\r\n\r\n\r\n","description":"","footnote":"\r\n( 1 ) . ابن أثير ماجراى قتل اقسيس ( اتسز ) را به دست تتش به تفصيل آورده است .\r\n( 2 ) . مراد زمان تأليف كتاب ، يعنى اوايل قرن يازدهم هجرى است .\r\n( 3 ) . ق : صلوات .\r\n","page_name":" 2443 ","page_number":223},
  {"content":"\r\n\r\nدار الخلافه مىزدند ، بر در سراى او نيز مىزده باشند . و اين در آن زمان كمال بىادبى بود نسبت به خلفا .\r\nو ديگر امرى كه از سعد الدّوله گوهرآيين نسبت به خلفا زشت مىنمود آن بود كه طويله‌هاى اسبان خود بر باب الفردوس ، كه يكى از ابواب مقرّرهء دار الخلافه بود ، بست . و چون اين امور ناشايسته از وى به ظهور رسيد خليفه ، المقتدى بامر اللّه ، شكايت او را به سلطان ملكشاه نوشت و سلطان ملكشاه بعد از اطلاع بر آن ، فرمانى مشتمل بر تهديد و وعيد تمام به سعد الدّوله گوهرآيين فرستاده او را از آن حركات نالايق منع بليغ فرمود .\r\nو در اين سال سلطان ملكشاه را پسرى شد كه او را ملك « بركيارق » نام نهادند .\r\nو در اين سال ، از اكابر علما شيخ عبد القاهر جرجانى ، كه از جمله مصنّفات او كتاب دلائل الإعجاز و شرح المغنّى مشتمل بر سى مجلّد است ، وفات يافت . و در همين سال شيخ عبد القاهر جبلى « 1 » متولّد گشت .\r\n\r\n\r\n","description":"","footnote":"\r\n( 1 ) . به قطع يقين اشتباه است . مراد ، ابو على بن البنا مقرى ( قارى قرآن ) حنبلى است .\r\n","page_name":" 2444 ","page_number":224},
  {"content":"\r\n\r\n\r\nذكر وقايع سال چهار صد و شصت و دويّم از رحلت خير البشر\r\nدر اوايل اين سال ، سلطان ابراهيم بن مسعود بن محمود بن سبكتكين به عزم غزو بلاد هند رفت و بسى از قلاع آن ولايت را ، كه به حصانت و متانت اشتهار داشتند ، فتح نمود « 1 » .\r\nو از جمله وقايع اين سال آنكه شرف الدّوله مسلم بن قريش ، كه صاحب موصل بود ، بلدهء حلب را به حوزهء تصرّف خود درآورد . تفصيل اين مجمل در تواريخ معتبره بر اين وجه مسطور است كه چون قبل از اين ، تاج الملك تتش بن الب‌ارسلان ، حاكم دمشق « 2 » ، مكرّر به عزيمت تسخير حلب آمده او را محاصره نموده امّا در جميع مراتب به واسطهء شرف الدّوله ، كه اهالى حلب را به جميع ما يحتاج اليه امداد مىنمود ، تاج الملك مطلقا بر آن شهر دست نمىيافت ، و چون در اوايل اين سال ، كه نوبت چهارم تاج الملك به عزم گرفتن آن بلده آمده بود ، مدت مديد سعيهاى بليغ نمود و هيچ اثرى بر كوشش و سعى او مترتّب نگرديد ، بالضّروره از گرفتن آن بلده مأيوس گشته به جانب بلدهء بزاغه و بيره « 3 » عنان عزيمت منعطف داشته آن دو بلده را به اندك‌توجّه در حوزهء تصرّف خود درآورده ، سور بلدهء عزاز « 4 » را سوخته باز به جانب دمشق مراجعت نمود .\r\nو در اين وقت ، اهالى حلب كس پيش شرف الدّوله فرستاده پيغام دادند كه : اگر خدمت ايشان متوجّه اين صوب شوند مدينهء حلب را ، كه رشك جميع بلاد عالم است ، بىمحنت و تكلّف به ايشان مىسپاريم و شرف الدّوله اين مژده را از جملهء\r\n\r\n\r\n","description":"","footnote":"\r\n( 1 ) . مهّمترين قلعه‌اى كه سلطان ابراهيم موفّق به فتح آن شد دژ « اجود » بود كه در يك صد و بيست فرسنگى لاهور قرار داشت .\r\n( 2 ) . تتش در سال چهار صد و هفتاد و دو دمشق را متصرّف شد و سلسلهء سلاجقهء شام را تأسيس كرد .\r\n( 3 ) . هر سه نسخه : نزاعه و بسيره .\r\n( 4 ) . م : عزاو ؛ ق : عزار .\r\n","page_name":" 2445 ","page_number":225},
  {"content":"\r\n\r\nنعم غير متوقّعه دانسته فى الحال متوجّه آن صوب گرديد .\r\nو چون به حوالى آن بلده رسيد ، اهالى آنجا از گفتهء خود پشيمان شده در مقام ممانعت و مدافعت درآمدند . شرف الدّوله چون طاقت گرفتن آن شهر را نداشت ، ناچار درصدد مراجعت شده ارادهء آن نمود كه به جانب موصل بازگردد . اتّفاقا ، در اين اثنا يكى از تركمانان ، كه والى يكى از قلاع مستحكمهء آن بلاد بود ، پسر مقدّم « 1 » اهالى حلب را ، كه به « ابن حسنى قاسنى » مشهور بود ، از شكارگاه گرفته نزد خود نگاه داشت و درساعت كس پيش شرف الدّوله فرستاده پيغام داد كه : اگر من نوعى كنم كه شهر حلب به تصرّف تو درآيد آيا ايالت آن شهر به من ارزانى مىدارى ؟ و مرا از جمله هواخواهان جانى خود مىگردانى ؟\r\nشرف الدّوله چون از برگشتن بىفايده بسيار منفعل و خجل بود ، اين معنى را بسيار غنيمت دانسته فى الحال به خطّ خود به او نوشت كه : اگر همانا به سعى و اهتمام تو اين شهر در حوزهء تصرّف من درآيد من حكومت آن ولايت را به تو مىگذارم و تو را از جملهء امراى عظيم القدر خود مىگردانم .\r\nچون مكتوب مشتمل بر عهد و پيمان به خطّ شرف الدّوله به آن تركمان رسيد ، فى الحال پسر مقدّم حلب را برداشته به خدمت شرف الدّوله آمده به عرض او رسانيد كه : اين پسر رشيد مقدّم اهالى حلب است ، و اين پسر را آن مقدار دوست مىدارد كه ده برابر حلب را فداى يك تار موى او مىنمايد . مصلحت آن است كه به او پيغام فرستيم كه اگر حلب را بىجنگ و جدال ، چنانچه به ما وعده كرده بودى ، مىدهى فبها ، و الّا حقّ ، سبحانه و تعالى ، به شآمت خلف وعده‌اى كه نسبت به من بىجهت به فعل آورديد و از من پيش از اين نسبت به شما غير از امداد و يارى به حدّى كه از عداوت تاج الملك تتش بن الپ‌ارسلان انديشه ناكرده آنچه از دست من مىآمد به تقصيرى راضى نشده‌ام ، قرّة العين تو را به دست ما انداخته . و چون شما با من اينچنين بىمروّتى پيش گرفته‌ايد بالضّروره پسر تو را در بيرون اين شهر بر دار كشيده متوجّه قتال و جدال شما مىشويم .\r\nمقدّم اهالى حلب چون بر مضمون مكتوب شرف الدّوله اطلاع يافت دود حيرت از دماغش برآمده مضطرب گشت و دانست كه خلف وعده مستلزم زوال دولت مىگردد ؛ خصوصا سلاطين را كه حيات چندين خلايق به امر و نهى ايشان مربوط و منوط است . ملاحظهء ايفا به وعده و ثبات بر عهود ، متحتّم و واجب است ، و لهذا در كتاب خصال السّلاطين مسطور است كه افراسياب ، كه از مشاهير سلاطين روزگار است ، با وجود آن شوكت و عظمت هميشه در\r\n\r\n\r\n","description":"","footnote":"\r\n( 1 ) . اين شخص كه پيشوايى مردم حلب مىكرد و مانع از تسليم شهر به شرف الدّوله شد ، نامش ابن حتيتى عباسى بود .\r\n","page_name":" 2446 ","page_number":226},
  {"content":"\r\n\r\nدانستن احوال ظالم و غوررسى مظلوم داد مبالغه دادى و خود به نفس نفيس خود در آن معنى رنج بىحدّ كشيدى و ديگرى را در پرسش آن دخل ندادى .\r\nبنابراين ، روزى جمعى از ندما گفتند كه : حضرت پادشاه خود را در اين باب بسيار مبالغه مىنمايد و از آن جهت ، از فراغت و عيش بازمىماند . الحمد للّه و المنّه كه در بندگى ايشان مردم به ديانت و شفقت كه خاطر احدى را ملحوظ و منظور خود ندانسته آنچه حقيقت حال تواند بود بعد از تحقيق و تفتيش به عرض توانند رسانيد بسيارند . اگر همانا اين خدمت به ايشان مرجوع و مفوّض گردد و پاره‌اى از زمان ، حضرت پادشاه ذىجاه به عيش و نشاط ، كه موجب انبساط ارواح و قوا تواند بود ، گذرد مناسب مىنمايد .\r\nافراسياب چون اين فصل كلام از ندما شنيد ، در جواب ايشان گفت : من از آن مىترسم كه نزد حقّ ، سبحانه و تعالى ، به سمت كذب موسوم گشته در سلك جماعتى كه به خلف وعده موصوف‌اند منسلك گردم .\r\nندما از شنيدن اين سخن متحيّر و مبهوت گشته به عرض رسانيدند كه : ما در اين مدّت هرگز از پادشاه وعده‌اى نشنيده‌ايم كه اگر خود به نفس نفيس به اين مهمّ پردازند موجب خلف آن گردد .\r\nافراسياب گفت : اى بىچارگان ، و اى از حقيقت كار دورماندگان ، سلطنت فى ذاته وعده‌اى است كه ابقاى آن بر ذمّت همّت پادشاهان ذىنهمت واجب و لازم است ، وفا عبارت از آن است كه داد مظلوم از ظالم بستاند .\r\nو باز فرمود : آنچه در باب مردم به ديانت و مروّت كه در ملازمت نامى باشند مىگوييد ، همانا اگر حقّ ، سبحانه و تعالى ، تفويض اين امر را به ايشان از من قبول مىنمود ، اين نعمت عظيم القدر را به ايشان ارزانى مىداشت . و چون در ميانهء ابناى جنس مرا كه با جميع افراد انسانى در خلقت و ساير صفات برابر يا كم‌تر توانم بود به اين سرورى سرافراز فرمود ، معلوم است كه احوال زيردستانى كه تحت حيطهء تصرّف من‌اند از من پرسش خواهند فرمود و اگر العياذ باللّه ، از ديگرى مداهنه و ملاحظهء جانب صدور يابد ، در آن وقت مرا عذر معقول نخواهد بود .\r\nو باز فرمود : قطع نظر از پرسش صدق و راستى و وفا به عهد هرچند در ظاهر منشأ نقصان مالى يا جانى تواند بود ، امّا با وجود آن موجب انشراح دل است و خلف عهد و دروغ گفتن اگرچه در ظاهر مستلزم چندين فوايد ارجمند باشد ، امّا صاحب طبع سليم چون در خاطر خود ملاحظه نمايد و به عين عبرت نظر كرده با خود [ 290 الف 
  ] بينديشد كه اين حطامات « 1 » و مزخرفات دنياوى را به واسطهء دروغ گفتن يا خلف وعده نمودن حاصل كرده‌ام ، البتّه در باطن\r\n\r\n\r\n","description":"","footnote":"\r\n( 1 ) . حطامات : جمع حطام ، مالى اندك دنيايى ، ثروت بىارزش . - و .\r\n","page_name":" 2447 ","page_number":227},
  {"content":"\r\n\r\nاو آنچنان إنزجار و إنقباض پديد مىآيد كه از آنها مطلقا محظوظ و بهره‌ور نتواند بود ، بلكه هميشه در وقت مشاهدهء آن چيزها با وجود آنكه هيچ احدى بر دروغ او اطلاعى نداشته باشد از خود منفعل و خجل خواهد بود .\r\nحكما گفته‌اند كه هيچ انفعالى و شرمندگى [ اى 
  ] برابر آن نيست كه كسى از خود شرمنده باشد ؛ چه ، اگر از غير خود شرمنده شود آن كس هميشه با اين كس نخواهد بود . پس آن شرمندگى نيز هميشه نخواهد بود ؛ به‌خلاف شرمندگى از خود كه به مقتضاى دوام حضور خود با خود آن شرمندگى سمت دوام خواهد داشت و همانا بىحياى حقيقى آن كس است كه از شرمندگى خود نينديشد .\r\nبر ارباب و اصحاب انصاف مستور نماند كه از سخنان خجستهء اين پادشاه جم‌جاه ، حقيقت قول مشهور بر افواه كه « كلام الملوك ملوك الكلام » ، يعنى : سخن سلاطين ، سلطان سخنهاست ، ظاهر و هويداست .\r\nالقصّه ، چون مقدّم اهالى حلب دانست كه اگر شهر را به شرف الدّوله نسپارد پسرش كه نور ديده و سرور سينه است از دست مىرود ، مع هذا حفظ و حراست شهر نيز معلوم نيست .\r\nبنابراين ، بالضّروره به لوازم وفا به وعدهء خود قيام نموده شهر را به شرف الدّوله سپرد و پسر خود را خلاص گردانيد .\r\nچون شرف الدّوله به شهر حلب درآمد پسران محمود بن مرداس ، كه يكى سابق و ديگرى وثّاب نام داشت ، با جمعى از هواخواهان ايشان به قلعهء حلب ، كه در حصانت و متانت از جميع قلاع ربع مسكون صفت امتياز دارد ، متحصّن گشتند . شرف الدّوله به اندك‌توجّه محاصرهء آن قلعه نموده پسران محمود بن مرداس را به امان از آن قلعه فرود آورد .\r\nبعد از آن ، شرف الدّوله پسر خود را ، كه از عمّهء سلطان ملكشاه متولّد شده بود ، با تحف و هدايا پيش سلطان ملكشاه فرستاده به عرض رسانيد كه : شهر حلب به اجابت فلان تركمان به اين شرط و عهد در حوزهء اولياى دولت قاهره درآمده ، باقى آنچه حكم جهان مطاع عزّ صدور يابد بر آن عمل نموده خواهد شد .\r\nسلطان ملكشاه مهمّ آن شهر را به رأى و رؤيت شرف الدّوله گذاشت و پسر او را ، كه پسر عمّهء سلطان بود ، به الطاف و عوارف خسروانه سرافراز گردانيده ايالت مدينهء باس به او ارزانى داشت .\r\nو از جمله وقايع اين سال آنكه سلطان ملكشاه از اصفهان متوجّه كرمان شد . چون چند مرحله رفت ، صاحب كرمان سلطانشاه « 1 » بن قاورت ، كه پسر عمّ سلطان ملكشاه بود ، از توجّه او خبر يافته\r\n\r\n\r\n","description":"","footnote":"\r\n( 1 ) . سلطانشاه در صفر سنهء سبع و ستين و اربعمائه ( 467 ه / 1075 م ) به تخت نشست . - جغرافياى حافظ ابرو ( به -\r\n","page_name":" 2448 ","page_number":228},
  {"content":"\r\n\r\nفى الحال ايلچى دانايى با تحف و هداياى لايقه به خدمت سلطان فرستاده معروض داشت كه : اين مخلص در اطاعت و انقياد از امر پادشاهى مطلقا سركشى ندارد و آنچه امر عالى به آن صدور يابد به جان و دل قبول دارد . و اگر همانا حضرت سلطان اين محقّر ويرانه را كه نسبت به ممالك محروسهء ايشان ، قدر محسوسى ندارد از آسيب عساكر گردون‌مآثر نگاه داشته ، نوعى فرمايند كه موجب خرابى اين ولايت نگردد از شفقت و مرحمت ايشان دور نخواهد بود .\r\nچون ايلچى سلطانشاه پيغام او را به پايهء سرير أعلى رسانيد ، سلطان ملكشاه ملتمس او را مبذول داشته ايلچى را به أصناف الطاف خسروانه مخصوص گردانيده به إنجاح مطالب و مهمّات رخصت مراجعت فرمود و آن ولايت به دستور سابق بر عمّال و وكلاى سلطانشاه گذاشته « 1 » ، عنان عزيمت به صوب دار السّلطنهء اصفهان منعطف داشت .\r\nو هم در اين سال ، سلطان ملكشاه به رسم شكار به جانب خوزستان رفت . چون رايات ظفرپيكر او به آن ولايت رسيد ، خمارتگين و گوهرآيين بنابر عداوتى كه با خواجه نظام الملك داشتند ، ابن علّان يهودى ، مستأجر بصره را كه از منسوبان خواجهء مذكور بود ، سعايت نموده كارش به جايى رسانيدند كه سلطان فرمود تا او را غرق كردند و به اين واسطه ، خدمت خواجه سه روز در خانهء خود بسته به ملازمت سلطانى نرفتند و هيچ احدى را به خانهء خود نگذاشتند و در تعزيت او بسى حزن و ملال به خود راه داده در مقام انتقام اعدا و دفع شرّ ايشان متفكّر و متأمّل مىبود . روز چهارم ، سلطان ملكشاه جشنى ساخته خواجه را طلب داشت و از وى معذرت خواست . مع هذا از ورثهء ابن علّان مبلغ صد هزار دينار گرفت .\r\nشوكت ابن علّان در بصره به مرتبه‌اى بود كه روزى كه زن او در آن بلده فوت شده بود « 2 » جميع اكابر و اهالى از فضلا و علما به مشايعت جنازهء او بيرون رفتند ، إلّا قاضى بصره . و بعد از غرق كردن ابن علّان ، بصره را خمارتگين هرساله به مبلغ صد هزار دينار و صد رأس اسب عربى اجاره نمود .\r\n\r\n\r\n","description":"","footnote":"\r\n- نقل از استاد باستانى پاريزى ) . وى در شب مسموم شدن پدرش به دستور ملكشاه ، كه قرار بود به چشمان وى ميل بكشند ، از اين خطر مصون ماند و بنا به گفتهء احمد عليخان وزيرى نور باصرهء سلطانشاه از كشيدن ميل ضايع نشد ؛ - تاريخ كرمان ، ج 1 ، ص 354 و 358 . نيز ؛ - عقد العلى ، ص 64 .\r\n( 1 ) . صاحب تكملة الأخبار حركت ملكشاه به كرمان را در سال چهار صد و هفتاد و دو ثبت كرده و مىنويسد كه هفده روز آنجا را محاصره كرد . و احمد عليخان وزيرى نيز از درگيرى « ابطال رجال » طرفين به مدّت دو روز در حوالى گواشير صحبت مىكند كه بالأخره با آمد و رفت مصلحين قرار بر اين گذاشته مىشود كه مصالحه‌نامه‌اى كه ميان الب ارسلان و ملك قاورد استقرار يافته بود بين پسرانشان نيز جارى و سارى باشد ؛ - تاريخ كرمان ، ج 1 ، ص 358 . و نيز درخصوص خضوع و خشوع سلطانشاه ؛ - سلجوقيان و غز در كرمان ، ص 22 .\r\n( 2 ) . فوت اين بانو بعد از غرق شدن ابن علّان بود .\r\n","page_name":" 2449 ","page_number":229},
  {"content":"\r\n\r\nو هم در اين سال ، خليفه ، المقتدى بامر اللّه ، را پسرى شد كه نام او موسى و كنيتش ابو جعفر نمودند و به خوشحالى ولادت آن پسر ، هفت روز بغداد را آيين بسته بودند . و در اين سال ، آب فرات هفت گز بر آنچه معتاد بود زياده شد . بنابراين ، بسى از عمارات و مواضعى كه نزديك آن بودند روى به خرابى نهادند . و در ماه ذيحجّهء اين سال ، از سلاطين نصر بن مروان « 1 » ، كه والى ديار بكر بود ، وفات يافت و پسرش منصور بن نصر قائم‌مقام او گشت و ابن انبارى را به وزارت خود مقرّر گردانيد . و هم در اين سال ، عبد اللّه بن نظام الملك بلدهء تكريت را فتح نمود « 2 » . و صليج ترك به امارت حاجّ مقرّر شد . و چون به حرم مكّه رسيد صاحب مكّه را بر آن داشت كه باز خطبهء علويه را قطع نموده به اسم المقتدى بامر اللّه عباسى و سلطان ملكشاه گردانيد .\r\nو از اعيان محدّثين عبد الملك بن حسن بن احمد بن جيرون ، كه به زهد و كثرت عبادت مشهور و معروف بود تا آنكه مىگويند كه هرشب يك ختم قرآن خواندى ، وفات يافت .\r\n\r\n\r\n","description":"","footnote":"\r\n( 1 ) . م ، ق : بردان .\r\n( 2 ) . ابن أثير اين فتح را ضمن وقايع سال بعد ذكر كرده است .\r\n","page_name":" 2450 ","page_number":230},
  {"content":"\r\n\r\n\r\nذكر وقايع سال چهار صد و شصت و سيّم از رحلت خير البشر\r\nدر اين سال ، تكش « 1 » بن الب ارسلان بر برادر خود سلطان ملكشاه بيرون آمد و از حدود ترمد متوجّه نيشابور گشت . منشأ عصيان او آن بود كه سلطان ملكشاه در اوايل اين سال از اصفهان به رى آمد و در رى عرض سپاه خود را ملاحظه نموده نام هفت هزار نفر از جريدهء سپاه خود بيرون كرد « 2 » .\r\nخواجه نظام الملك چون به اين معنى راضى نبود ، به عرض سلطان رسانيد كه از اين هفت هزار كس كه سلطان نام ايشان را از دفتر مواجب سپاه خود بيرون فرمود هيچ يك از اينها خيّاط و تاجر و خبّاز و كاتب نيست ، بلكه همهء ايشان پدر بعد پدر ، سپاهى و شمشيرزنند و از اسقاط ايشان مفاسد بسيار ، كه تدارك آن بسيار مشكل تواند بود ، متصوّر است « 3 » .\r\nامّا سلطان به سخن خواجه التفات ننموده آن جماعت را از سپاه خود بيرون كرد . بنابراين ، ناچار آن جماعت اتّفاق نموده به قصد ملازمت برادر سلطان ملكشاه ، تكش بن الب ارسلان كه حاكم ترمد و مروشاهجان و حوالى آن بلاد بود ، متوجه آن حدود گشتند . تكش بن الب ارسلان قدوم ايشان را نعمت غيرمتوقّع دانسته هر يكى را به نوعى كه لايق و فراخور او بود بنواخت و به تقويت و اعتضاد ايشان ، طمع در تسخير ممالك خراسان نموده متوجّه آن صوب گشت .\r\n\r\n\r\n","description":"","footnote":"\r\n( 1 ) . سلطان ملكشاه علاوه‌بر تكش چهار برادر ديگر داشت : اياز ، بورى برس ، تتش ، ارسلان ارغو .\r\n( 2 ) . عدّهء كثيرى از اين افراد محذوفه مزدوران ارمنى بودند . اقدام ملكشاه بر اين عمل ناشى از امساك وى بود كه احساس مىكرد داشتن سپاه ثابت بار سنگين اقتصادى دارد .\r\n( 3 ) . نظام الملك اين طعن مشفقانه را در سياست‌نامه ( فصل بيست و سوّم ، ص 102 ) به صورت دستور العملى قابل اجرا آورده است .\r\n","page_name":" 2451 ","page_number":231},
  {"content":"\r\n\r\nچون اين خبر ، به سمع سلطان ملكشاه رسيد دانست كه رأى خواجه نظام الملك عين دولتخواهى بود ، امّا چون ندامت سودى نداشت بالضّروره به طريق استعجال متوجّه دفع برادر شد و قبل از آنكه تكش به نيشابور رسد رايات نصرت آيات ملكشاه به آن حدود رسيد . تكش چون خبر توجّه سلطان ملكشاه را شنيد و طاقت مقاومت در خود نديد ، بالضّروره عنان عزيمت به جانب ترمد منعطف داشته در قلعهء آن بلده ، كه به استحكام و متانت شهرت داشت ، متحصّن گشت . چون سلطان ملكشاه با عساكر گردون‌مآثر ، آن قلعه را محاصره نمود و كار بر ايشان تنگ ساخت ، جمعى از اعيان سادات و علما در ميان درآمده ميانهء هردو برادر مصالحه نمودند و غبار آن فتنه را به آب صلح فرونشانيدند .\r\nو از جمله وقايع اين سال آنكه در بغداد جمعى از جوانان جمع آمده شخصى را كه مسمّى به عبد القادر هاشمى بود بر خود امير ساخته به اطراف و جوانب مكاتبات نوشته مردم را به او دعوت نمودند . و چون جمعى كثير از اطراف و جوانب به متابعت او درآمدند مردى از آن ميان ، كه به ابن رسول مشهور بود ، به واسطهء كدورتى كه از ايشان داشت سرّ ايشان را به سمع خليفهء بغداد رسانيده ايشان را به دعاة علويّهء مصر منسوب گردانيد . بنابراين ، خليفه فرمود تا اكثر آن جماعت را از حوالى جامع تراث ، كه محلّ اجتماع ايشان بود ، بىخبر گرفته به سياست رسانيدند .\r\nو در اين سال ، واعظان و قصّه‌خوانان را ، كه در [ 290 ب 
  ] فتنهء بساسيرى از وعظ و قصّه خواندن متمتّع شده بودند ، رخصت شد كه به كار خود مشغول باشند .\r\nو از اعيانى كه در اين سال وفات يافت يكى صلبخى « 1 » بود كه مدّتى مديد بر ولايت يمن استيلا داشت و در اصل او پسر قاضى يمن بود . در اوايل جوانى در تحصيل علم و كمالات نشو و نما يافت و مذهب شيعه اختيار نمود و بنابر اندك‌جودى ابناى روزگار همه با او در مقام اطاعت و انقياد مىبودند ، تا آنكه در السنه و افواه خلايق ، اشتهار يافت كه صلبخى ، كه نامش علىّ بن محمّد و كنيتش ابو الحسن بود ، مالك بلاد يمن خواهد شد . آخر الأمر ، چنين شد كه او بر تمامى بلاد يمن حاكم مطلق گشت و حاكم زمين تهامه را ، كه او را « نجاح » گفتندى نيز به قتل رسانيد و بر زمين تهامه نيز استيلا يافت تا آنكه در اين سال ، با دو هزار سوار به قصد حجّ از يمن متوجّه آن صوب باصواب گشت . در اثناى راه سعيد بن نجاح جمعى را بر خود متّفق ساخته به قصد خون پدر خود سر راه بر ايشان گرفته صلبخى را با برادرش به قتل رسانيده بر تمامى ممالك و حواصل او مستولى گشت .\r\n\r\n\r\n","description":"","footnote":"\r\n( 1 ) . صلبخى : گمان مىرود اين كلمه تحريف شده باشد . به احتمال « صليحى » صحيح است . - و .\r\n","page_name":" 2452 ","page_number":232},
  {"content":"\r\n\r\nو از اعيان علما و زهّاد و عبّاد ، يوسف بن الحسن بن ابو القاسم بعكرى كه اصل او از بلدهء زنجان بود و مولدش در سنهء خمس و تسعين و ثلثمائه [ - 395 
  ] هجرى بود و فقه را نزد شيخ ابو اسحاق شيرازى گذرانيده و اكثر اوقات او به گريه و خشوع و خضوع مىگذشت ، وفات يافت .\r\n\r\n","description":"","footnote":"","page_name":" 2453 ","page_number":233},
  {"content":"\r\n . \r\n","description":"","footnote":"","page_name":" 2454 ","page_number":234},
  {"content":"\r\n\r\n\r\nذكر وقايع سال چهار صد و شصت و چهارم از رحلت خير البشر\r\nاز جمله وقايع اين سال آنكه امير تميم بن معزّ بن باديس مدينهء قابس « 1 » را محاصره نمود ، و چون كار بر اهالى آن بلده تنگ شد سپاه معزّ بن باديس با يكديگر به نزاع درآمده آنچنان كردند كه خدمت معزّ بن باديس بالضّروره شهر قابس را گذاشته به جانب افريقيه مراجعت نمود .\r\nو از جمله وقايع اين سال آنكه خليفه ، المقتدى بامر اللّه ، وزير خود ، فخر الدّوله ابو نصر بن جهير ، را جهت خطبهء سلطان ملكشاه فرستاد . و چون فخر الدّوله به اصفهان رسيده پيغام خليفه را به عرض سلطان ملكشاه رسانيد ، سلطان ، فخر الدّوله را با خواجه نظام الملك پيش مادر دختر ، كه به خاتون مشهور بود ، فرستاده كه از وى خواستگارى نمايند . و چون به خاتون حقيقت حال را گفتند ، خاتون در جواب خواجه نظام الملك گفت كه : قبل از اين ، ملوك غزنين و ملوك ماوراء النهر به خطبهء اين كريمه كس فرستاده مبلغ چهار صد هزار دينار صرف كرده‌اند ، الحال چون جانب خليفه بسيار عزيز است آنچه ايشان صرف كردند بفرستند تا ما از زيربار ايشان برآييم .\r\nو غرض خاتون از اين سخن ، كه مناسب حالات سلاطين نبود ، آن بود كه چون ارسلان « 2 » خاتون عمّهء سلطان ملكشاه در خانهء پدر خليفه بود ، بسيار از رهگذر عدم التفات خليفه به او و اختيار سرّيّتها « 3 » بر وى آزار كشيده بود كه دختر خود را به او ندهد كه مبادا او نيز همچو پدر\r\n\r\n\r\n","description":"","footnote":"\r\n( 1 ) . قابس : شهر و بندرى است در شمال افريقا واقع در مشرق تونس . علىّ بن محمّد بن قابسى دانشمند و محدّث نابينا صاحب الممهد ، المنقذ من شبه التأويل منسوب به آن است ؛ - زركلى ، الأعلام .\r\n( 2 ) . ش : چون الپ‌ارسلان ؛ ق : چون از سلالهء .\r\n( 3 ) . سرّيّت : كنيزى كه براى جماع و تمتّع باشد ؛ - دكتر معين ، فرهنگ فارسى .\r\n","page_name":" 2455 ","page_number":235},
  {"content":"\r\n\r\nخود سلوك نمايد . آخر الأمر ، نظام الملك و ارسلان خاتون و اكثر اعيان دولت رو آورده از خاتون التماس نمودند كه خليفه را نسبت به سلاطين غزنين و ماوراء النهر نسبتى نيست ؛ چه ، ايشان همه به منزلهء نوكر خلفااند ، بايد كه التماس خليفه را مبذول داشته به مصاهرت ايشان افتخار نمايند . بنابراين ، خاتون قبول آن كرد امّا مشروط به دو شرط :\r\nيكى آنكه خليفه بر دختر وى زنى و سرّيّتى اختيار نكند ؛ و ديگر آنكه بيتوته در منزل او نمايد . و چون خليفه ، المقتدى باللّه ، شرطين مذكورين را قبول نمود ، سلطان ملكشاه نيز التماس او را مبذول داشته وزير فخر الدّوله را به عواطف پادشاهانه سرافراز ساخته رخصت مراجعت فرمود .\r\nو در اين سال ، از عظماى حكّام امير ابو الأعزّ نور الدّوله دبيس « 1 » بن علىّ بن مزيد اسدى در سنّ هشتاد سالگى بعد از آنكه پنجاه و هفت سال در سلطنت گذرانيده بود در سطيرآباد از اين عالم فانى رحلت فرمود و پسرش ابو كامل منصور بن نور الدّوله قائم‌مقام او گشت .\r\nو در ماه ذيقعدهء اين سال ، ابو كامل منصور به ملازمت سلطان ملكشاه رسيده به انواع عواطف خسروانه سرافراز گشت و بعد از يك سال از سلطنت ، رخصت يافته به جانب بلاد خود مراجعت نمود و در حين بازگشت به زيارت خليفه ، المقتدى بامر اللّه ، رسيد . خليفه نيز او را به انواع الطاف نواخته به خلعتهاى فاخرش سرافراز گردانيد .\r\nو از جمله وقايع اين سال آنكه بعد از مراجعت شرف الدّوله از دمشق ، به قصد تسخير سواحل درياى ولايت شام متوجّه آن صوب گشته قلعهء انطرسوس « 2 » را ، كه از مشاهير قلاع آن ديار بود ، به حوزهء تصرّف خود آورده به جانب دمشق مراجعت نمود . و در اين سال ، شرف الدّوله ، والى موصل ، مدينهء حرّان را از بنى وثّاب نميرى انتزاع نموده در حيطهء تصرّف خود درآورد و بعد از آن متوجّه مدينهء رها گشت . صاحب رها چون از طاقت مقاومت او عاجز بود ناچار نقش سكّهء زر به اسم شرف الدّوله نموده در مقام اطاعت و انقياد او درآمد .\r\nو از جمله وقايع اين سال آنكه پسر سلطان ملكشاه مسمّى به داود كه سلطان را با او ميل و محبّت مفرط بود ، چنان كه يك لحظه او را از خود جدا نمىنمود و هميشه با او مستأنس « 3 » بود ، وفات يافت . سلطان ملكشاه از رهگذر او بسيار اظهار حزن و ملامت نمود و نگذاشت كه او را تجهيز و تكفين نمايند و چند مرتبه ارادهء هلاك خود نمود ، و مردم او را محافظت و ممانعت مىنمودند . و چون رايحهء جسد او متغيّر گشت رخصت تكفين و تدفين او نمود . بعد از تدفين\r\n\r\n\r\n","description":"","footnote":"\r\n( 1 ) . م : رئيس .\r\n( 2 ) . معرّب كلمهء انتاردوس است كه نام ديگر قصبهء طرتوس واقع در سوريه است ؛ - قاموس الأعلام .\r\n( 3 ) . نعت فاعلى از مصدر استيناس ، به معنى مأنوس .\r\n","page_name":" 2456 ","page_number":236},
  {"content":"\r\n\r\nاو باز اظهار بىطاقتى بسيار نموده به استصواب حكما متوجّه شكار گشت و اهالى شهر را فرمود كه مراسم تعزيت جگرگوشهء او را بر وجه اتمّ داشته دقيقه‌اى از دقايق عزا فرونگذارند .\r\nبنابراين ، چند روز متعاقب در بلدهء اصفهان ، كه دار السّلطنهء او بود ، بلكه در جميع ممالك محروسهء او مردم به مراسم عزا و مصيبت او قيام نمودند ؛ سيّما در بغداد كه وزير فخر الدّوله در عزا داد مبالغه داد .\r\nو از اعيانى كه در اين سال ، وفات يافتند يكى عبد اللّه بن احمد بن رضوان ابو القاسم بغدادى است كه از زمرهء رؤساى آن بلده بود . سبب فوت او علّت شقيقه بود كه مدّت سه سال بر وى استيلا داشت به حيثيتى كه در اين مدّت ، در خانه‌اى تاريك مىبود و به هيچ‌وجه نگاه به روشنايى و گوش به آواز نتوانست كرد . و از مشاهير اهل حديث علىّ بن احمد بن على ابو القاسم بسرى بندار ، كه مولدش ستّ و ثمانين و ثلثمائه [ - 386 
  ] هجرى بود ، از اين عالم فانى رحلت فرمود . و از عظماى نحاة « 1 » ، ابو اسحاق أبراهيم بن عقيل بن حبش « 2 » القريشى نيز در اين سال فوت شد .\r\nو از جمله وقايع اين سال آنكه سلطان ملكشاه حكم فرمود كه ابو شجاع را ، كه بعد از عزل ابن جهير فخر الدّوله به منصب وزارت خليفه المقتدى بامر اللّه سرافراز گشته بود ، از بغداد بيرون كنند . چون اين خبر ، به بغداد رسيد خليفه ، المقتدى بامر اللّه ، كس پيش خواجه نظام الملك فرستاده التماس نمود كه خواجه به نيابت او گناه ابو شجاع را از سلطان درخواست نموده نوعى نمايد كه سلطان از سر اخراج او درگذرد . خواجه نظام الملك التماس خليفه را به عرض سلطان رسانيده به إنجاح مقرون گردانيد و ابو شجاع را از سطوت سلطان امن ساخت .\r\n\r\n\r\n","description":"","footnote":"\r\n( 1 ) . نحاة : جمع ناحى ، نحوى ، منسوب به علم نحو . - و .\r\n( 2 ) . ق ، ش : جيش .\r\n","page_name":" 2457 ","page_number":237},
  {"content":"\r\n . \r\n","description":"","footnote":"","page_name":" 2458 ","page_number":238},
  {"content":"\r\n\r\n\r\nذكر وقايع سال چهار صد و شصت و پنجم از رحلت خير البشر\r\nاز جمله وقايع اين سال آنكه تاج الدّوله تتش بن الب ارسلان از دمشق به عزم تسخير انطاكيهء روم متوجّه آن صوب گشت . چون اين خبر ، به سمع شرف الدّوله ، حاكم حلب و موصل ، رسيد از خوف آنكه مبادا تتش متوجّه بلاد او گردد به جميع سپاه از اعراب و اكراد فرمان داده در اندك‌زمان لشكرى انبوه فراهم آورد . بعد از اجتماع لشكر فراوان كس پيش المستنصر باللّه علوى به مصر فرستاده پيغام داد كه : اگر خدمت خليفه امداد ما نمايد ولايت سامرا به آسانى از جهت ايشان تسخير نموده مىشود . و المستنصر باللّه وعدهء امداد نموده او را بر گرفتن شام تحريض فرمود . بنابراين ، شرف الدّوله از حلب متوجّه شام گشت .\r\nچون اين خبر ، به سمع تتش رسيد فى الحال به طريق استعجال مراجعت نموده پيش از آنكه شرف الدّوله به آنجا رسد خود را به دمشق رسانيد و شرف الدّوله متعاقب او رسيده او را در دمشق محاصره نمود . هرروز ميانهء ايشان و سپاه تتش محاربه و مقاتله واقع مىشد و شرف الدّوله انتظار امداد المستنصر باللّه علوى مىداشت و به اعتماد و به استظهار جدّ و جهد مىنمود كه در اين اثنا ، روزى تتش با جميع سپاه خود از قلعهء دمشق بيرون آمده به هيئت [ 291 ب 
  ] مجموعى بر لشكر شرف الدّوله حمله آورد . بعد از كشش و كوشش بسيار ، سپاه شرف الدّوله ، كه اكثر از اطراف و جوانب جمع آمده بودند ، روى به هزيمت نهاده مانند بنات النّعش « 1 » متفرّق گشتند . امّا شرف الدّوله خود ثبات قدم ورزيده در مقام جدال و قتال اهتمام مىنمود تا آنكه كار به جايى رسيد كه اسير و دستگير گردد و با وجود آن از امداد\r\n\r\n\r\n","description":"","footnote":"\r\n( 1 ) . صورت فلكى در نيمكرهء شمالى شامل هفت ستاره ، كه به چهار ستارهء آن نعش و به سه ستاره ديگر بنات مىگويند .\r\n- و .\r\n","page_name":" 2459 ","page_number":239},
  {"content":"\r\n\r\nالمستنصر باللّه مأيوس گشت . بنابراين ، بالضّروره از روى وقار و سكينه عنان عزيمت به جانب بلاد خود منعطف داشت و سپاه تتش نيز به آن قانع شده دست از تعاقب او بازداشتند .\r\nامّا خدمت شرف الدّوله چون از دمشق دور شد ، اظهار آن نمود كه به بلاد فلسطين مىروم و از اين جهت اوّلا ، به مرج الصّفر رفت و از آنجا از راه بيابان روى به حلب نهاده به ايلغار هر چه تمام‌تر متوجّه آن صوب گشت . و در اين ايلغار ، بسيار از اسب و شتر و سپاهش هلاك شد و چندين خلايق از همراهى او بازمانده در آن صحراى بىآب و گياه از تشنگى هلاك شدند . و سبب ايلغار او آن بود كه خبر به او رسيده بود كه جماعتى از اعداى او متوجّه بلاد او شده در مقام خرابى درآمده‌اند .\r\nو هم در اين سال ، ميانهء تتش بن الب ارسلان و سلطان ملكشاه محاربه واقع شد و تتش اسير گشت و بعد از گرفتارى باز سلطان ملكشاه از سر گناه او درگذشت و باز او را بر دمشق حاكم گردانيد .\r\nو از جمله وقايع اين سال آنكه شيخ ابو اسحاق شيرازى ، كه در آن وقت امام خلايق بود ، از بغداد به رسم رسالت خليفه ، المقتدى بامر اللّه ، به اصفهان پيش سلطان ملكشاه آمد . و در وقت آمدن به هر شهرى كه مىرسيد اهالى آن بزرگ و كوچك ، مرد و زن ، به استقبال او بيرون مىرفتند و ركاب او را مىبوسيدند و خاك پاى استر او را از جهت تبرّك برمىداشتند . و در وقت عبور او به بازارها ، اهالى بازار از جميع اصناف و صنّاع آنچه مقدور ايشان بود بر وى نثار مىكردند ؛ چنانچه چون به شهر ساوه رسيد خبّازان نان بر محفّهء وى نثار كردند و ميوه‌فروشان اقسام ميوه‌ها و حلواييان حلواها . و هرچند شيخ منع ايشان مىنمود ممتنع نمىشدند تا آنكه گذارش بر بازار كفشدوزان افتاد . ايشان كفشهاى كوچك ، كه از براى اطفال مىدوختند ، در كمال نرمى و نزاكت بر محفّهء شيخ نثار كردند و از اطراف و جوانب محفّه چندان كفش كوچك ريختند كه از حساب و شمار بيرون بود .\r\nالقصّه ، چون شيخ به اردوى ملكشاه رسيد سلطان ملكشاه كمال تعظيم و احترام او به‌جاى آورده جميع مطالبى كه از قبل خليفه به عرض رسانيد ، به انجاح مقرون گشت . و در آن وقت ، امام الحرمين ابو المعالى جوينى « 1 » نيز در اردوى سلطان مىبود و مكرّر ميانهء شيخ ابو اسحاق و امام الحرمين در مجلس خواجه نظام الملك مباحثات واقع شد كه ذكر تفاصيل آن مناسب مقام نيست .\r\n\r\n\r\n","description":"","footnote":"\r\n( 1 ) . عبد الملك بن ابو محمّد عبد اللّه بن يوسف بن عبد اللّه جوينى ملقّب به « ضياء الدّين » و مكنّى به « ابو المعالى » و معروف به « امام الحرمين » ( 419 - 478 ه . ق ) . امام محمّد غزالى طوسى ، كياى هراسى ، ابو المظفّر خوافى ، ابو المظفّر أبيوردى ، ابو القاسم حاكمى و ابو القاسم أنصارى از شاگردان وى بودند ؛ - زركلى ، الأعلام ، ج 2 ، ص 598 .\r\n","page_name":" 2460 ","page_number":240},
  {"content":"\r\n\r\nو در تاريخ ابن أثير جزرى مسطور است كه چون شيخ ابو اسحاق به بسطام رسيد ، سهلكى ، كه مقتداى مشايخ صوفيّهء آن بلده بود ، به استقبال شيخ بيرون شتافت . و چون شيخ ابو اسحاق خبر قدوم او شنيد ، پياده به استقبال او بيرون آمد . سهلكى چون شيخ را ديد فى الحال خود را از اسب پايين انداخته به تقبيل دست شيخ مبادرت نمود و شيخ پاى سهلكى را بوسيد و بر جاى خودش نشانيد و خود به دو زانوى ادب پيش وى نشست . بعد از ساعتى ، شيخ سهلكى آن بزرگوار ديگر را به قدرى گندم ، كه به قول او از عهد شيخ بايزيد بسطامى مانده بود ، ضيافت نمود و شيخ ابو اسحاق از آن رهگذر بسيار اظهار بشاشت نمود .\r\nو از جمله وقايع اين سال ، فوت جمال الملك منصور بن نظام الملك بود . و سبب فوت او را در تواريخ معتبره چنين آورده‌اند كه جمال الملك والى بلخ بود . اتّفاقا ، به سمع او رسانيدند كه جعفرك ، مسخرهء « 1 » سلطان ملكشاه هميشه پيش سلطان در خلوت تقليد خواجه نظام الملك مىكند و امور قبيحه از خواجه سمع سلطان مىرساند و جمال الملك به واسطهء كمال غيرتى كه داشت از شنيدن اين حكايات بسيار آزرده گشت . بنابراين ، از بلخ متوجّه اصفهان گشت . چون به حوالى اصفهان رسيد برادرانش فخر الملك و مؤيّد الملك به استقبال او شتافتند « 2 » . چون چشم جمال الملك بر برادران افتاد ، از روى غضب و غلظت هرچه تمام‌تر ايشان را بر عدم تأديب جعفرك مسخره سرزنش بسيار نمود .\r\nو چون به ملازمت سلطان ملكشاه رسيد ديد كه جعفرك كمال تقرّب دارد و پيش سلطان ايستاده در همهء مهمّات دخل مىكند و مهم‌ّسازى مىنمايد . جمال الدّين از كمال غرورى كه داشت روى به جعفرك آورده گفت : مثل تو مسخره را جايش اينجا نيست . حدّ خود را بايد شناخت و سخن به مقدار بايد گفت . و چون جعفرك بيرون آمد ، جمال الملك فرمود كه زبان او را از پس سرش بيرون آورده قطع نمودند و بعد از ساعتى جعفرك بمرد . و سلطان ملكشاه اين معنى را شنيده تغافل نمود . اگرچه از تاريخ ابن أثير جزرى چنين ظاهر مىشود كه جمال الملك روز اوّل جعفرك را از مجلس سلطان كشيده بيرون برده زبان از پس سرش كشيده به قطع رسانيد .\r\nعلى اىّ حال ، مقارن اين حال سلطان متوجّه نيشابور گشت و خواجه نظام الملك با جميع\r\n\r\n\r\n","description":"","footnote":"\r\n( 1 ) . مراد دلقك است .\r\n( 2 ) . راوندى شمار پسران نظام الملك را دوازده تن مىداند و مىگويد كه همهء آنها مناصب و مشاغلى در دولت داشتند ؛ - راحة الصّدور ، ص 132 . ميرخواند نيز مىگويد كه اين دوازده پسر در مرتبهء ائمّهء اثنىعشر در چشم مردم عزيز بودند ؛ - روضة الصّفا ، ج 4 ، ص 284 . ولى به تصريح مؤلّفين تاريخ ايران ، ( پژوهش دانشگاه كيمبريج ، ج 5 ، ص 75 ) از اين تعداد ظاهرا يك يا دو تن افرادى لايق و باكفايت بوده‌اند .\r\n","page_name":" 2461 ","page_number":241},
  {"content":"\r\n\r\nفرزندان همراه بود و در نيشابور مدّتى توقّف فرمود و در وقت ارادهء مراجعت ، سلطان ، عميد خراسان را طلب داشته ، گفت : تو سر خود دوست مىدارى يا سر جمال الملك پسر نظام الملك را ؟ عميد گفت : من سر خود را دوست مىدارم و به جمال الملك كارى ندارم .\r\nسلطان فرمود : اگر سر خود را دوست مىدارى سر جمال الملك را بايد بريد . و اگر اين كار نمىكنى يقين كه سر تو بريده خواهد شد .\r\nعميد الملك از پيش سلطان بيرون آمده در اين باب متأمّل گشت . بعد از تأمّل رأيش بر آن قرار گرفت كه جمال الملك را به نوعى بكشد كه [ هم 
  ] بدنام نشود و [ هم 
  ] از سطوت سلطان امن باشد . بنابراين ، آبدار جمال الملك را ، كه از مخصوصان و معتمدان او بود ، پيش خود طلبيده بعد از رعايت بسيار به او گفت : مناسب آن است كه تو جمال الملك را امروز زهر دهى كه اگر اين كار نخواهى كرد سلطان تو را به قتل مىرساند . و اگر اين خدمت به تقديم رسانيدى از سلطان رعايت خواهى يافت . آبدار قبول اين معنى كرده در همان روز زهر در فقاعى « 1 » كه هميشه جمال الملك مىخورد تعبيه نمود . و چون جمال الملك فقاع طلبيد ، آبدار فى الحال آن فقاع مسموم را به وى داد كه به مجرّد چشيدن جان از بدن او مفارقت نمود .\r\nو چون سلطان ، نظام الملك را پيش از خود به يك روز فرستاده بود ، امروز چون مردن جمال الملك متحقّق شد سلطان ملكشاه ايلغار نموده به نظام الملك پيوسته او را عزاپرسى كرده گفت : اگر جمال الملك پسر تو فوت شده من به جاى او پسر توام . و از اعيان محدّثين ، ابن ماكولا ابو نصر علىّ بن ابو القاسم هبة اللّه علىّ بن جعفر التميمى « 2 » كه كتاب إكمال فى اسماء الرّجال از تصانيف اوست ، در اين سال روى به عالم آخرت نهاد .\r\nو هم در اين سال ، از اعيان علما كه در ميانهء اهل سنّت به « علم السنّت » اشتهار داشت ، شريف ابو القاسم بكيرى واعظ فوت شد . وى در نصرت مذهب اشعرى و ردّ حنابله كمال تعصّب داشت ؛ چنانچه بعد از مراجعت او از اصفهان به بغداد ، چون نظام الملك او را واعظ مدرسهء خود ساخته بود و كمال اعتقاد و اخلاص نسبت به او ظاهر مىساخت ميانهء او و علماى حنابله كمال تعصّب داشت ؛ چنانچه بعد از مراجعت او از اصفهان مباحثات و مشاجرات بسيار ، كه ذكر تفاضيل آن موجب شآمت سامع مىگردد ، واقع شده بود و او هميشه در مجالس وعظ طعن بر حنابله مىكرد و اين آيه را كه [ 
  ] « 3 » جهت ايشان مىخواند و\r\n\r\n\r\n","description":"","footnote":"\r\n( 1 ) . فقاع : نوشيدنى كه از جو و مويز درست كنند . - و .\r\n( 2 ) . اصل وى از جرفادقان ، يكى از اعمال اصفهان است . بنابه تصريح ابن خلّكان ، از نسل ابو دلف قاسم بن عيسى عجلى بوده است . كتاب اكمال وى ذيلى است بر كتاب الموتنق تكملة المختلف خطيب . ابن خلّكان به نقل از حميدى قتل وى را در راه جرجان به خراسان به دست غلامى ترك نوشته است .\r\n( 3 ) . متن افتادگى دارد . - و .\r\n","page_name":" 2462 ","page_number":242},
  {"content":"\r\n\r\nمىگفت : احمد حنبل كافر نيست ، امّا حنابله كه فى الحال مقلّد مذهب اويند همه كافرند و هميشه عادت او اين بود كه بر كرسى مىنشست و كتاب حنابله را در پيش او مىخواندند . و چون از آن كتاب جسميه « 1 » حقّ ، سبحانه و تعالى ، ( عمّا يقول الظالمون علوّا كبيرا ) « 2 » ظاهر مىشود ، آن را منشأ طعن آن جماعت مىساخت . بنابراين ، بعد از فوت او را در پهلوى قبر ابو الحسن أشعرى دفن كردند .\r\n\r\n\r\n","description":"","footnote":"\r\n( 1 ) . يعنى براى خداوند جسمانيت قائل مىشد . - و .\r\n( 2 ) . اقتباس از آيهء شريفهء 43 سورهء مباركهء الأسراء است .\r\n","page_name":" 2463 ","page_number":243},
  {"content":"\r\n . \r\n","description":"","footnote":"","page_name":" 2464 ","page_number":244},
  {"content":"\r\n\r\n\r\nذكر وقايع سال چهار صد و شصت و ششم از رحلت خير البشر\r\nاز جمله وقايع اين سال آنكه در ماه صفر خليفه ، المقتدى بامر اللّه ، فخر الدّوله بن جهير « 1 » را از وزارت خود عزل كرد . گويا حقّ ، سبحانه و تعالى ، مىخواست كه ايشان را به مرتبه‌اى بلندتر از وزارت خليفه ، المقتدى بامر اللّه ، [ 291 ب 
  ] رساند ؛ چه ، در همان روز كه ايشان از وزارت خليفه معزول شدند ، از اصفهان كس سلطان ملكشاه به طلب بنى جهير رسيد . بنابراين ، بنى جهير بتمامه با اهل و عيال خود از بغداد متوجّه ملازمت سلطان ملكشاه شدند . و چون به شرف بساطبوسى سلطان مشرّف شدند به انواع عواطف خسروانه و اصناف الطاف پادشاهانه سرافراز گشته در مجلس اوّل منشور ايالت ديار بكر از ديوان سلطان ملكشاه به اسم فخر الدّولة بن جهير عزّ صدور يافت و سلطان ملكشاه جميع اسباب سلطنت به فخر الدّوله عنايت فرموده با لشكرى انبوه او را به جانب ديار بكر فرستاد تا آن ولايت را از دست بنى نصر بن مروان « 2 » انتزاع نموده در حيطهء تصرّف خود درآورد . و فرمود كه بعد از اخذ آن ولايت بايد كه سكّه و خطبه به نام خود كنى . و تفاصيل محاربات بنى جهير با بنى مروان عن‌قريب در سنوات خود مذكور خواهد شد . ان شاء اللّه تعالى .\r\n\r\n\r\n","description":"","footnote":"\r\n( 1 ) . جهير را بايد به فتح اوّل و بر وزن صغير خواند ، و اينكه سمعانى آن را مصغّرا و بر وزن زبير ضبط كرده است ، ظاهرا دچار غلط و اشتباه گرديده و ابن خلّكان آن را مردود شمرده است ؛ - هندوشاه ، تجارب السّلف ، ص 238 تعليقه مرحوم قاضى طباطبايى .\r\n( 2 ) . دودمان كردى بودند كه از ديرباز در ديار بكر استقرار يافته بودند . علّت اقدام ملكشاه به انهدام اساس اين دودمان ، علاوه‌بر تلقين جاه‌طلبيها و خيالات شخصى ابن جهير بر ملكشاه و نظام الملك ، نفوذ بلاترديد سلسلهء فاطمى مصر بر اين ناحيه بود . درخصوص اخبار صاحب ترجمه ؛ - ابن خلّكان ، وفيات الأعيان ، ج 1 ، ص 159 ، چاپ محيى الدّين عبد الحميد .\r\n","page_name":" 2465 ","page_number":245},
  {"content":"\r\n\r\nامّا خليفه ، المقتدى بامر اللّه ، بعد از عزل بنى جهير از وزارت ، ابو الفتح بن رئيس الرؤسا را ، كه قبل از اين مشرف عمارات ايشان مىبود ، به منصب وزارت خود سرافراز ساخت .\r\nو از جمله وقايع اين سال آنكه اهالى بلدهء حرّان قاضى ابن جبله را بر خود امير ساخته پاى از دايرهء اطاعت و انقياد شرف الدّوله مسلم بن قريش بيرون نهادند . و در اين وقت شرف الدّوله به محاصرهء تاج الملك تتش بن الب ارسلان در قلعهء دمشق مشغول بود . و چون خبر عصيان اهل حرّان به او رسيد فى الحال از ظاهر دمشق كوچ كرده متوجّه حرّان گشت و با صالح بن ملاعب حمصى مصالحه نموده مدينهء سلميه را با نواحى آن به او داد و از آنجا از روى استعجال به صوب حرّان رفته قلعهء آن بلده را به ضرب منجنيق خراب كرده و قاضى ابن جبله را با دو پسرش گرفته بر دروازهء شهر به دار كشيد .\r\nو در ماه شعبان اين سال ، خليفه ، المقتدى بامر اللّه ، ابو الفتح بن مظفّر بن رئيس الرؤسا را ، كه مدّت شش ماه شده بود كه وزارت خليفه مىكرد ، عزل نموده ابو شجاع محمّد بن حسين را به آن منصب سرافراز گردانيده خلعت فاخرى بر وى پوشانيده به « ظهير الدّين » ملقّبش ساخت .\r\nو از جمله وقايع اين سال آنكه در ماه شوّال سيّد الرؤسا ابو المحاسن بن كمال الملك ابو الرّضا ، كه از جمله مقرّبان خاص الخاص سلطان ملكشاه بود « 1 » ، به حكم سلطان بعد از چشم كندن به قتل رسيد . منشأ قتل او اين بود كه ابو المحاسن سيّد الرؤسا بنابر عداوتى كه با خواجه نظام الملك داشت اعتقاد بر قرب و منزلت خود كرده به عرض سلطان رسانيد كه : اگر نظام الملك و اصحاب او را حضرت سلطان به من سپارند من مبلغ هزار هزار دينار و اصل خزانهء عامره « 2 » مىگردانم ؛ چه ، ايشان تمامى ولايت سلطان را متصرّف شده به مصارف خود مىرسانند .\r\nچون اين خبر ، به سمع نظام الملك رسيد به رسم ضيافت سلطان ملكشاه را به خانهء خود طلبيد و غلامان ترك او را ، كه چندين هزار بودند ، با تجمّل تمام آراسته به نظر سلطان درآورد . همچنين باقى اسباب و ادوات سلطنت آنچه داشت در پيش سلطان حاضر گردانيده از روى تضرّع و انكسار به عرض رسانيد كه : من خدمت جدّ و پدر سلطان كرده‌ام و اكنون مدّتى است كه در خدمت سلطانم ، و اين اسبابى كه دارم همه را از دولت ايشان به هم رسانيده‌ام و آنچه از مدارس و ابواب الخير بنا كرده‌ام نيز از براى نيكنامى و صيت عظمت و شوكت اين دولت كرده‌ام . اكنون مرا كه به سنّ هشتاد سالگى رسيده‌ام يك مرقّعه « 3 » و زاويه « 4 » كافى است .\r\nملتمس آن است كه سلطان اين همه اسباب را به هركه لايق داند عطا فرمايد .\r\n\r\n\r\n","description":"","footnote":"\r\n( 1 ) . پدر ابو المحاسن ، طغرانويس سلطان ملكشاه بود .\r\n( 2 ) . عامره : آباد ، پر و انباشته . - و .\r\n( 3 ) . مرقعه : پوشش پيشوايان صوفيه .\r\n( 4 ) . م : راويه .\r\n","page_name":" 2466 ","page_number":246},
  {"content":"\r\n\r\nسلطان چون اين كلمات از خواجه نظام الملك استماع نمود درساعت فرمود كه چشم ابو المحاسن را كنده به قلعهء ساوه‌اش بردند و پدرش را نيز فى الحال از عمل طغرانويسى عزل نموده آن كار را به مؤيّد الملك بن نظام الملك حواله نمود . و ابو المحاسن در راه ساوه به موجب حكم به قتل رسيد .\r\nو از جمله وقايع اين سال ، استيلاى مالك بن علوى بود بر شهر قيروان . و اوّل اين مالك بن علوى لشكرى بسيار فراهم آورده به قصد تسخير بلدهء مهديّه ، كه پايتخت امير تميم بن معزّ بود ، رفته بود ، امّا چون آنجا كارى نتوانست ساخت بازگشته به جانب قيروان رفت و آن بلده را در حوزهء تصرّف خود آورد . امّا تميم بن معزّ بعد از مراجعت مالك از محاصرهء مهديّه به جانب قيروان ، استعداد و آراستگى لشكر نموده بر سر او رفت و او را در قيروان محاصره نمود . و چون مدّت محاصره امتداد يافت و مالك در شهر از كمى آذوقه به تنگ آمده و طاقت مقاومت امير تميم نداشت ، بالضّروره قيروان را گذاشته به جانب پدر رفت و قيروان باز در تحت تصرّف امير تميم درآمد .\r\nو از اعيان علما و مشاهير فضلا در اين سال ، ابراهيم بن علىّ بن يوسف المشتهر بالشّيخ ابو اسحاق ألشّيرازى ، كه مولد او قريهء فيروزآباد فارس است و بعضى مدينه حوز گفته‌اند ، در شب بيست و يكّم از شهر جمادى الآخرى در سراى ابو المظفّر بن رئيس الرؤسا وفات يافت و ابو الوفاء بن عقيل حنبلى ، كه از مشاهير علماى محدّثين آن زمان بود ، به مراسم تغسيل و تكفين او قيام نمود و خليفه ، المقتدى بامر اللّه ، بر نماز جنازهء او حاضر شد و دو نوبت بر وى نماز كردند : يكى در باب وزارت ، و نوبت دويّم در جامع قصر ؛ چراكه ، نوبت اوّل بسى از اكابر و اعيان بلدهء بغداد به نماز نرسيده بودند . و در باب ابرز « 1 » قريب به ناجيه مدفون گشت .\r\nوى با وجود تبحّر در علوم شرعيّه از جمله عبّاد و زهّاد زمان خود بود و از مصنّفات مشهورهء او مهذّب ، تنبيه ، خلاف ، بليغ اصول فقه ، تبصره و طبقات شافعيه است . وى شعر نيكو گفتى ، و از جمله اشعار او اين دو بيت است . رباعى :\r\n سالت النّاس عن خلّ و فّى * فقالوا ما الى هذا سبيل\r\nتمسّك ان ظفرت بودّ حرّ * فان الحرّ فى الدّنيا قليل \r\nيعنى : پرسيدم از مردم از يار وفادار . پس همه گفتند كه يار وفادار نيست در اين دار . و اگر همانا كسى كه متّصف به صفت وفا باشد دريابى ، بايد كه دست از صحبت او بازنداشته صحبت\r\n\r\n\r\n","description":"","footnote":"\r\n( 1 ) . م : ابزر .\r\n","page_name":" 2467 ","page_number":247},
  {"content":"\r\n\r\nاو را غنيمت دانى كه آدمى متّصف به اين صفت بسيار كم است .\r\nبعد از فوت او ، فقها سه روز در مدرسهء نظاميه را بستند . امّا چون اين خبر ، به سمع خواجه نظام الملك رسيد فرمود كه مناسب آن بود كه اقلّا يك سال به خاطر شيخ ابو اسحاق در مدرسهء نظاميّه را بسته مىداشتند . و چون اينچنين نكردند بايد كه تدريس اين مدرسه به شيخ ابو نصر بن صبّاغ « 1 » طاهر بن حسين بن احمد بن عبد اللّه القوّاس كه با وجود علم به حليهء زهد و تقوى آراسته است متعلّق باشد .\r\nو در دهم شهر ذيقعدهء اين سال ، از اعيان بغداد ، كه به كثرت مال و اسباب و تجمّل اشتهار داشت ، محمّد بن احمد بن حسين بن جرده كه اصل او از عكبرا بود ، وفات يافت . گويند او در بغداد سرايى داشت كه مشتمل بر شصت حويلى « 2 » مستقل علىحده و حمامى و باغى بود و آن سراى را دو دروازه بود و بر هر دروازه مسجدى ، و آنچنان وسعت داشت كه آواز بانگ يك مسجد به گوش آن ديگرى نمىرسيد . و جامع بغداد ، كه از مشاهير عمارات آن بلده بود ، از آثار اوست .\r\n\r\n\r\n","description":"","footnote":"\r\n( 1 ) . وى همان شخصى است كه در سال چهار صد و پنجاه و نه هجرى به دليل حاضر نشدن شيخ ابو اسحاق شيرازى جهت تدريس در نظاميهء بغداد ، به علّت غصبى بودن محل مدرسه ، مدّت بيست روز تمام به امر درس و بحث مشغول شد . كتاب شامل وى از بهترين مؤلّفات است در فقه . براى اطلاع بيشتر از شرح اصول او ؛ - ابن خلّكان ، وفيات الأعيان ، ج 2 ، ص 385 .\r\n( 2 ) . حويلى : ممال حوالى است ، حوالى : اطراف ، پيرامون . - و .\r\n","page_name":" 2468 ","page_number":248},
  {"content":"\r\n\r\n\r\nذكر وقايع سال چهار صد و شصت و هفتم از رحلت خير البشر\r\nدر وقايع سال سابق قلمى گشت كه سلطان ملكشاه ، فخر الدّولة بن جهير را به ايالت ولايت ديار بكر سرافراز ساخته با لشكرى بىكران به آن صوب فرستاد كه دست تصرّف بنى نصر مروان را از آن ولايت كوتاه نموده خطبه و سكّه در آن ولايت به اسم خود مىخوانده باشد .\r\nدر اوايل اين سال ، فخر الدّوله به حدود آمد رسيده ابن مروان از روى اضطراب التجا به شرف الدّوله مسلم بن قريش ، كه هميشه ميانهء ايشان عداوت مىبود ، برده از وى نصرت و يارى طلبيد . و ابن مروان اهل و عيال خود را در موصل نزد شرف الدّوله گذاشته با يكديگر عهد و ميثاق نموده متوجّه دفع فخر الدّولة بن جهير گشتند . در اين اثنا ، از عراق عجم سلطان ملكشاه ، امير ارتق [ بن اكسك 
  ] را با لشكرى بسيار به مدد فخر الدّوله فرستاد « 1 » . امّا قبل از رسيدن امير ارتق به فخر الدّوله ، شرف الدّوله و ابن مروان با لشكرى بىكران متوجّه شهر آمد ، كه الحال به « قراحميد » اشتهار دارد ، گشتند و فخر الدّوله در نواحى آن بلده فرود آمد .\r\nالقصّه ، چون فخر الدّوله [ 292 الف 
  ] از اجتماع ابن مروان و شرف الدّوله خبر يافت با خود انديشهء بسيار نموده به صلح مايل گشت و به ايشان پيغام فرستاد كه : من نمىخواهم كه از دست من به قبايل عرب آسيبى رسد . ايشان از اين سخن ، خوف و هراس فخر الدّوله فهميده فى الحال قبايل عرب را جمع آورده بر سر اردوى فخر الدّوله رفتند .\r\nاتّفاقا ، با وجود آنكه فخر الدّوله حاضر نبود ، سپاه او در مقام قتال و جدال درآمده آنچنان\r\n\r\n\r\n","description":"","footnote":"\r\n( 1 ) . قبل از اين ، همراه با سپاه سلجوقى ، قسيم الدّوله آق سنقر و گوهرآيين نيز در جنگ آمد و ميّافارقين به عنوان نيروهاى كمكى در كنار فخر الدّوله بودند ؛ - زبدة النصره ، ص 76 .\r\n","page_name":" 2469 ","page_number":249},
  {"content":"\r\n\r\nداد مردى و مردانگى دادند كه شرف الدّوله طاقت مقاومت ايشان نياورده روى به گريز نهاده در قلعهء آمد ، كه در استحكام از قلاع ربع مسكون امتياز تمام دارد ، درآمد .\r\nچون فخر الدّوله ، كه در آن وقت به استقبال امير ارتق رفته بود ، اطلاع يافت ، به اتّفاق امير ارتق مراجعت نموده قلعهء آمد را محاصره كرد و راههاى گريز را به امير ارتق سپرد . و چون كار شرف الدّوله به اضطرار كشيد ، كس پيش امير ارتق فرستاده مبلغى عظيم تقبل نمود كه وى بىمزاحم او را بگذارد كه به جانب ولايت خود موصل برود . امير ارتق التماس او را مبذول داشته و شرف الدّوله از قلعه خفيه بيرون آمده راه موصل پيش گرفت و آنچه به امير ارتق وعده كرده بود جهت او فرستاد . و فخر الدّوله آمد را به حوزهء تصرّف خود درآورده متوجّه ميّافارقين گشت . و از امرايى كه همراه او بودند ، امير بهاء الدّوله منصور بن مزيد و پسرش سيف الدّوله صدقه ، در اين وقت از وى مفارقت نموده به جانب عراق رفتند .\r\nفخر الدّوله بعد از تسخير ميّافارقين به جانب اخلاط رفت و تمامى آن نواحى را مسخّر و منقاد خود گردانيده اثرى از آثار نصر بن مروان در آن ديار نگذاشت « 1 » و از اهل و عيال قبايل عرب خلقى بسيار اسير گرفت . امّا سيف الدّوله صدقة بن منصور ، جميع اسيران عرب را از فخر الدّوله خريده به اوطان خود فرستاد و به اين واسطه ، شعراى عرب در مدح او قصايد گفته‌اند .\r\nو از جمله وقايع اين سال ، استيلاى عميد الدّولة بن جهير بود بر ولايت موصل . تفصيل اين مجمل آن است كه چون به سمع سلطان ملكشاه رسيد كه شرف الدّوله مسلم بن قريش ، والى موصل ، از مقاومت فخر الدّوله عاجز است فى الحال برادر فخر الدّوله ، عميد الدّوله ، را خلعت داده با لشكرى بسيار به عزم تسخير ولايت موصل فرستاد و از امراى عظام ، قسيم الدّوله ، كه بعد از آن به حكومت حلب سرافراز خواهد گشت ، همراه عميد الدّوله فرستاد و امير ارتق نيز در حين مراجعت از ديار بكر در اثناى راه به عميد الدّوله ملحقّ گشته به جانب موصل با ايشان همراهى نمود .\r\nالقصّه ، چون عميد الدّوله به حوالى موصل رسيد ، يكى از دانايان را به رسم رسالت نزد اهالى آن بلده فرستاده ايشان را از بأس و سطوت سلطان تخويف نموده و به لطف و استمالت نمود . چون اهالى آن بلده پيغام عميد الدّوله را شنيدند ، همه طوق اطاعت و انقياد در گردن انداخته در مقام خدمتكارى و دولتخواهى درآمدند و شهر موصل را بىمناقشه به عميد الدّوله سپردند . و شرف الدّوله موصل را گذاشته به جبال آن بلاد متحصّن گشت .\r\n\r\n\r\n","description":"","footnote":"\r\n( 1 ) . برچيده شدن طومار بنى مروان ، تهديدى جدّى و آشكار براى دولت محلى ديگر يعنى بنى عقيل بود . اعزام لشكرى آراسته به جنگ شرف الدّوله مسلم بن قريش عقيلى ، از طرف ملكشاه حكايت از اين امر دارد .\r\n","page_name":" 2470 ","page_number":250},
  {"content":"\r\n\r\nچون سلطان بر اطاعت و انقياد اهالى موصل اطلاع يافت ، به رسم شكار از اصفهان متوجّه آن صوب گشت . و چون رايات نصرت آيات سلطان ملكشاه به حوالى موصل رسيد ، شرف الدّوله ، كه در بلاد جبال متحصّن شده بود ، مضطر شده التجا به مؤيّد الملك ، كه در آن وقت به محاصره و مقاتلهء شهر رحبه مشغول بود ، برده و مؤيد الملك او را عهود و مواثيق داده در موضع بوازيج « 1 » او را به خدمت سلطان رسانيد . و چون اكثر ، بلكه تمامى اموال شرف الدّوله به تاراج حادثات رفته بود و چيزى كه لايق پيشكش سلطان تواند بود در دست او نمانده بود ، بالضّروره شرف الدّوله اسب خاصهء خود را كه « بشار » « 2 » نام داشت و او را از چندين معركه ، خصوصا معركهء دمشق ، بيرون آورده بود و در آن وقت هيچ اسبى در قبايل عرب در دويدن به او نمىرسيد ، پيشكش سلطان نمود . سلطان ملكشاه چون تعريف آن اسب بسيار شنيده بود ، فرمود كه از جهت امتحان او را با اسبانى كه در دو شهرت داشتند بدوانند . آخر الأمر ، در يك مجلس از چند اسب ، كه در دو مشهور و معروف بودند ، گوى سبقت ربود . و گويند كه سلطان ملكشاه در وقت دويدن آن اسب از بس كه خوب مىدويد ، از جاى خود برخاسته تا آخر مجلس بر پاى ايستاده نظاره مىكرد .\r\nالقصّه ، سلطان به واسطهء آن اسب بسيار منبسط گشت و شرف الدّوله را به الطاف و عنايت خسروانه سرافراز گردانيده باز ولايت موصل را به دستور سابق بر وى مسلّم داشت . و در اين اثنا ، به مسامع جلال سلطان ملكشاه رسانيدند كه باز تكش بن الب ارسلان خروج كرده به ولايت خراسان درآمده و مرورود را به حيطهء تصرّف خود درآورده متوجّه تسخير قلعه‌اى كه در نواحى سرخس است شده و از امراى سلطان ملكشاه ، مسعود بن امير باجرد « 3 » را در آنجا كشته .\r\nسلطان ملكشاه بعد از اطلاع بر حقيقت حال عنان عزيمت به جانب خراسان منعطف داشته امّا چون كار امير مسعود در آن قلعه به اضطرار كشيده بود و از امداد سلطان به واسطهء بعد مسافت مأيوس مطلق شده قرار به آن داد كه قلعه را گذاشته خود را به موكب سلطان رساند كه در اين اثنا ابو الفتوح طوسى ، كه از وكلاى خواجه نظام الملك در نيشابور مىبود ، به اتّفاق ابو على عميد خراسان از قبل سلطان در دفع تكش حيله‌اى انديشيده مكتوبى كه در نوشتن آن خط نظام الملك را آنچنان تقليد كرده بودند كه هيچ احدى فرق نمىتوانست نمود « 4 » . مضمون نامه آنكه :\r\n« امير مسعود بداند كه اين رقعه در فلان تاريخ از رى نوشته شده و متعاقب آن ، رايات ظفر\r\n\r\n\r\n","description":"","footnote":"\r\n( 1 ) . در تمامى نسخ بدون نقطه‌گذارى به صورت « - وار - ح » ثبت شده است .\r\n( 2 ) . م ، ق : بشام .\r\n( 3 ) . ق : امير احمد . در الكامل به صورت « ياخز » ضبط شده است .\r\n( 4 ) . ق : هيچ احدى تفرقه نمىتوانست كرد .\r\n","page_name":" 2471 ","page_number":251},
  {"content":"\r\n\r\nآيات كوچ بر كوچ متوجّه آن صوب است . بايد كه آن امارت دستگاه هيچ دغدغه به خود راه نداده در حفظ و حراست قلعه مردانه باشد و از شكوه آن گروه ، كه به يك صدمهء سلطانى مانند بنات النّعش متفرّق خواهند شد ، مطلقا نينديشيده غالبا در مقام مدافعت و ممانعت درآيد . » و اين رقعه را به شخصى داده به جانب مسعود فرستادند و به آن شخص گفتند كه چون به فلان موضع قريب به نواحى لشكر تكش مىرسى پنهان شو به نوعى كه طلايع تكش را بر پنهان شدن تو اطلاع پيدا شود ، و اين مكتوب را در موضعى پنهان كن . و چون مردم تكش تو را گرفته پيش او برند بىآنكه تو را نزنند و حكم به قتل نكنند ، اين مكتوب را ظاهر نسازى . و چون شدّت ايشان به جايى رسد كه حكم به قتل تو كنند ، اين مكتوب را به ايشان بنماى و بگوى كه من سلطان ملكشاه را در رى گذاشته متوجّه اين صوب شدم و سلطان نيز از روى استعجال عازم اين جانب بود .\r\nالقصّه ، شخص مزبور به موجب فرموده عمل نموده و آن مكتوب را بعد از ايذاى بسيار ، كه به او رسانيده بودند ، به نظر تكش رسانيده و تكش بعد از اطلاع بر مضمون مكتوب ، آنچنان رعب و هراس بر وى استيلا يافت كه تمامى خيمه و خرگاه ، حتّى آنكه طعامى كه مىپختند همچنان ديگها را پربار گذاشته ، روى به هزيمت نهادند و برق‌وار در يك لحظه از نظر اهالى قلعه غايب گشتند « 1 » .\r\nاهالى قلعه چون از حقيقت حال خبر نداشتند ، اوّلا اين معنى را حمل بر فريب كرده از بيرون آمدن ، خود را نگاهداشته آخر الأمر ، معلوم شد كه از ايشان اثرى نمانده و اردوى ايشان خالى و بىصاحب مانده . امير مسعود از قلعه بيرون آمده تمامى اسباب تكش را متصرّف شد .\r\nو اين يكى از حيل دولتخواهان صاحب رأى صائب سلطان ملكشاه بود كه آنچنان بليّه را به اين تدبير از سر ولايت خراسان دفع نمودند .\r\nسلطان ملكشاه بعد از اين واقعه به مدّت سه ماه به خراسان رسيده متوجّه دفع تكش گشت و او را به عهود و مواثيق به دست آورده و بعد از دست آوردن ، در دفع او حيله‌اى مىخواست كه دفع شرّ او ميسّر شود و سلطان خلف عهد نيز نكرده باشد . بنابراين ، بعضى از اهل حيل چنين به عرض رسانيدند كه مناسب آن است كه سلطان ، مهمّ تكش را به وليعهد خود ، كه پسرش باشد ، حواله فرمايند و خود را در باب او مطلقا معاف دارند تا آنچه به مقتضاى رأى وليعهد باشد در باب او به ظهور رساند .\r\nآخر الأمر ، چنان كردند و مهمّ او را به سلطان احمد بن سلطان ملكشاه ، كه وليعهد بود ،\r\n\r\n\r\n","description":"","footnote":"\r\n( 1 ) . و به قلعهء « ويخ » رفتند ؛ - الكامل ، ج 17 ، ص 113 .\r\n","page_name":" 2472 ","page_number":252},
  {"content":"\r\n\r\nحواله فرمودند و سلطان حكم به ميل كشيدن عمّ خود فرمود . بعد از ميل كشيدن ، تكش را محبوس ساختند .\r\nو از جمله وقايع اين سال آنكه سليمان « 1 » بن قتلمش [ يا قتلمش 
  ] ، صاحب مدينهء قونيه ، بلدهء أنطاكيهء [ 292 ب 
  ] روم را ، كه والى آن فردروس رومى بود ، فتح نمود .\r\nكيفيّت فتح سليمان مذكور أنطاكيه را در تواريخ معتبره چنين ايراد نموده‌اند كه فردروس رومى به واسطهء ظلمى كه بر طبيعت او نسبت به سپاه و رعيّت غالب بود ، تمام مردم از وى ناراضى و شاكى بودند و هميشه فرصت مىخواستند كه نقشى برانگيخته شود كه ايشان از دست جور او خلاص شده در ظلّ والى عادلى آسايش نمايند . اتّفاقا ، در اين سال فردروس را قيصر روم بسرعت تمام طلب داشت و فردروس متوجّه قسطنطنيّه شد و شحنه‌اى از قبل خود در أنطاكيه نصب نمود و پسر خود را ، كه مدّتى مديد بود كه در قلعهء آن بلده كه در استحكام و متانت عديم النّظير بود ، همانجا در بند گذاشته از روى استعجال هرچه تمام‌تر به جانب قسطنطنيه رفت .\r\nبعد از رفتن او ، پسرش با شحنهء شهر متّفق شده كس پيش سليمان بن قتلمش فرستاده پيغام دادند كه : شهر أنطاكيه خالى است . اگر ميل حكومت اين بلده داشته باشند درساعت عنان عزيمت به اين جانب منعطف دارند كه ما شهر را تسليم مىنماييم .\r\nسليمان اين معنى را نعمت غير متوقّع دانسته فى الحال با سيصد سوار و جمعى كثير از پياده در كشتى نشسته متوجّه أنطاكيه گشت . و چون از كشتى بيرون آمد راههاى صعب ، كه از آن هيچ أحدى به واسطهء صعوبت به آن راهها نرفته بود ، پيش گرفته به نوعى خود را به نواحى أنطاكيه رسانيد كه اهالى آن بلده را مطلقا خبر و اطلاع از آمدن نبود ؛ چه ، آن راه كوهستان كه سليمان مسلوك داشته بود در خاطر اهل أنطاكيه چنين قرار يافته بود كه عبور از آنجا از جمله محالات است .\r\nالقصّه ، با وجود اين حال جمعى از اهالى أنطاكيه ، كه خواهان حكومت فردوس بودند ، در مقام ممانعت و مدافعت درآمده جدّ و جهد بسيار نمودند ، امّا هيچ اثرى بر سعى ايشان مترتّب نشد و سليمان قهرا و جبرا بلدهء أنطاكيه را متصرّف شده و خلقى بسيار از اهالى آن به قتل رسيد تا آنكه قلعهء أنطاكيه ، كه مملو از خزاين و دفاين روميان بود ، در حيطهء تصرّف سليمان درآمد « 2 » .\r\nو اين بلده أنطاكيه ، مدّت سيصد و پنجاه و هشت سال در تصرّف روميّه بود كه در ماه\r\n\r\n\r\n","description":"","footnote":"\r\n( 1 ) . اين سليمان كه نام اصليش چغرى بن قتلمش بن اسرائيل پسر عمّ طغرل بيگ بود ، مؤسس شعبهء سلاجقهء روم است .\r\n( 2 ) . فتح أنطاكيه ، حدود ممالك سلجوقيّه را از طرف مغرب به كنار درياى مديترانه رساند .\r\n","page_name":" 2473 ","page_number":253},
  {"content":"\r\n\r\nشعبان اين سال به دست اهل اسلام درآمد . سليمان بعد از فتح أنطاكيه ايلچى [ ى 
  ] پيش سلطان ملكشاه فرستاده معروض داشت كه : به يمن همّت ذىنهمت سلطان بلدهء أنطاكيه ، كه از مشاهير بلاد شام است و مدّتى مديد بود كه در تصرّف روميّه بود ، در تصرّف بندهء دولتخواه درآمد .\r\nسلطان ملكشاه از شنيدن اين فتح ، بسيار خوشحال گشته و مردم به رسوم تهنيت و مباركبادى قيام نمودند و شعراى زمان در آن باب قصايدها گفتند كه در تواريخ غرب مسطور است « 1 » .\r\nدر تاريخ ابن كثير شامى مسطور است كه چون سليمان بن قتلمش فتح أنطاكيه نمود ، شرف الدّوله مسلم بن قريش را داعيه آن شد كه انطاكيه را از دست سليمان انتزاع نموده در حيطهء تصرّف خود آورد . بنابراين ، لشكرى كشيده متوجّه قتال سليمان گشت . و چون به نواحى آن بلده رسيد ، سليمان نيز با لشكرى آراسته مستعد قتال شرف الدّوله گشت . بعد از تلاقى فريقين و اشتعال نايرهء حرب ، نسيم نصرت و ظفر بر پرچم علم سليمان وزيد و شرف الدّوله در معركه به قتل رسيد .\r\nو اين شرف الدّوله از خيار « 2 » ملوك زمان خود بود . بعد از وى ، برادرش ابراهيم بن قريش ، كه چندين سال بود كه شرف الدّوله او را در بند داشت ، بر تمامى ولايت برادرش استيلا يافت .\r\nو در اين سال ، در بيستم رجب در موضع سنجار « 3 » سلطان ملكشاه را حقّ ، سبحانه و تعالى ، پسرى ارزانى داشت كه مسمّى به سنجر گشت « 4 » .\r\nو در اين سال ، از مشاهير مشايخ صوفيّه ابو سعد احمد بن محمّد بن دوست النيشابورى ، كه در شهر نيشابور رباطى داشت كه به وسعت و بزرگى آن رباط در آن روزگار در خانقاه ديگرى نشان نمىدادند ، وفات يافت . در وقت رحلت پسر خود اسماعيل بن احمد را متولّى خانقاه و خليفهء خود گردانيد .\r\nو از اعيان علما ، ابن صبّاغ كه بعد از فوت شيخ ابو اسحاق شيرازى مدرس مدرسهء نظاميه بود ، فوت شد . وى را مصنّفات بسيار است ، از جمله كتاب الشامل فى الفقه و كتاب العمده فى اصول الفقه . و در تاريخ ابن خلّكان آورده كه ابن صبّاغ در زمان خود مشهور به « فقيه عراقين » بود . و اگرچه به صحبت ابو اسحاق شيرازى مباهات و مفاخرت مىنمود ، امّا خود به دقايق مذهب داناتر بود از شيخ ابو اسحاق .\r\n\r\n\r\n","description":"","footnote":"\r\n( 1 ) . از جملهء اين قصايد ، قصيده‌اى است از ابيوردى كه ابن أثير سه بيت از آن را در الكامل ذكر كرده است .\r\n( 2 ) . خيار : در اين جمله معنى برگزيده ، منتخب و بهترين مىدهد . - و .\r\n( 3 ) . سنجار : قصبه‌اى است از زمين جزيره نزديك موصل .\r\n( 4 ) . خوافى ولادت سنجر را در بيست و پنجم رجب سال چهار صد و هفتاد و نه هجرى ذكر كرده و اضافه كرده است :\r\n« . . . و او را احمد نام كردند و به قصبه [ اى 
  ] كه محل ولادت او بود [ يعنى سنجار 
  ] بازخواندند . » ؛ - مجمل فصيحى ، ج 2 ، ص 197 .\r\n","page_name":" 2474 ","page_number":254},
  {"content":"\r\n\r\n\r\nذكر وقايع سال چهار صد و شصت و هشتم از رحلت خير البشر\r\nدر محرّم اين سال ، در ارجان روم آنچنان زلزله شد كه اكثر سكّان آن بلده از آدمى و حيوانات هلاك شدند . هم در اين سال ، در عراق و حجاز و شام ، اوّلا طاعون شد ؛ بعد از آن از مردم سرايت به حيوانات وحشى صحرا كرده و آنچنان وحوش و سباع در صحراها مردند كه بىمبالغه توان گفت كه از حيوانات وحشى در بلاد مذكوره اثرى نماند . بعد از آن اثر آن به حيوانات اهلى از اسب و گاو و شتر و بز و غير آن رسيده در بلاد مذكوره از اين حيوانات نيز اثرى نماند .\r\nو در ماه ربيع الأول اين سال ، باد سياه وزيدن و ريگ باريدن گرفت و از شدّت بادها ، اكثر درختان از بيخ بركنده شدند . با وجود اين حال در اكثر بلاد صاعقه‌ها پيدا شد و خلقى بسيار از آن ممرّ به هلاكت رسيدند و مردم را آنچنان رعب و هراس به هم رسيد كه يقين كردند كه قيامت موعود قائم گشت .\r\nو اين حوادث ، از جمله علامات آن روز است . به‌هرحال خلايق دست نياز به تضرّع و زارى به درگاه حضرت بارى ، جلّت نعماؤه و توالت الاؤه « 1 » ، برداشته توبه و انابه را عروهء وثقى « 2 » خود دانسته از اعمال ناپسنديده دورى نمودند و روز به عبادت و اعطاى صدقات و مبرّات اشتغال نمودند تا آنكه حقّ ، سبحانه و تعالى ، به مقتضاى الصدقات تدفع البليّات « 3 » آن بليّات را از ايشان مرتفع گردانيد .\r\n\r\n\r\n","description":"","footnote":"\r\n( 1 ) . بزرگ باد نعمتهاى او و ادامه يابد نيكيهايش . - و .\r\n( 2 ) . عروهء وثقى : دست‌آويز محكم ، عقد محكم و استوار . - و .\r\n( 3 ) . صدقات ناگواريها را دور مىكنند . - و .\r\n","page_name":" 2475 ","page_number":255},
  {"content":"\r\n\r\nو در اين سال ، خليفه ، المقتدى بامر اللّه ، را پسرى شد كه نامش « حسين » و كنيتش « ابو عبد اللّه » مقرّر شد و به واسطهء ولادت آن پسر خليفه فرمود تا بغداد را چند روز آيين بستند .\r\nو هم در اين سال ، خليفه ، المقتدى بامر اللّه ، مجدّدا حكم فرمود كه در جميع محلّات بغداد تفحّص نموده هرجا كه شرابى يا آلات ملاهى « 1 » يابند ظروف شراب با آلات مناهى را بشكنند و اهل معاصى را از شهر اخراج نمايند . بنابراين ، اكثر مردم از خوف اخراج صلاح و تقوى شعار خود ساخته مطلقا از ارتكاب معاصى و مناهى خود را بازداشتند . همچنين حكم فرمود كه اهل ذمّه ، كه عبارت از يهود و نصارىاند ، مطلقا شعائر خود را و آنچه در شرع خود ايشان حلال دانند ظاهر نسازند و در لباس نيز بايد به رنگى ممتاز باشند .\r\nو از مشاهير علما ، عبد الملك امام الحرمين ابو المعالى در اين سال وفات يافت . او در زمان خود مقتداى علماى عرب و عجم بود . وى را مصنّفات بسيار است كه در شافعيه ساير و داير است و آن اينهاست كه بتفصيل مذكور مىشود : نهايه در فقه ، اساليب در خلاقيات ؛ شامل در علم كلام ؛ برهان در اصول فقه ؛ مختصر تقريب ، تلخيص ، إرشاد ، تحفه ، غنيه ، غياث الأمم و مدارك العقول .\r\nو وى با وجود تبحّر در علوم اكثر اوقات خود را به عبادت الهيّه و اداى وظايف شرعيّه صرف نمودى و در اجراى احكام شرعيه از هيچ احدى ، حتّى از سلاطين روزگار ، ملاحظه نفرمودى ؛ چنانچه در اكثر تواريخ معتبره مسطور است كه سلطان ملكشاه در بيست و نهم رمضان ، بلدهء نيشابور را مركز رايات نصرت آيات خود ساخته خاطر از انديشهء سفر و تردّد بازپرداخت . شامگاهى كه آفتاب عالمتاب ميل به خلوتخانهء تحت الأرض نمود ، جمعى از مقرّبان كه از ماه رمضان و روزه داشتن به تنگ آمده بودند و از غايت شوق عيد و غلبهء خيال رؤيت هلال ، هر قطعه ابر در نظر ايشان صورت هلال نمودار شده بود ، بىمقدّمات شرعيّه و شرايط دينيّه به عرض سلطان ملكشاه رسانيدند كه هلال عيد ديده شد و سلطان را بنابر حرص عيد بر آن داشتند كه امر فرمايد كه منادى ندا كند كه فردا عيد است .\r\nچون آواز منادى به سمع امام الحرمين ، كه در آن زمان مسند فتوى و اجتهاد متعلّق به او مىبود ، رسيد در حال منادى را فرمود كه ندا كند كه فردا رمضان است و هركسى كه به فتواى من عمل مىكند فردا را روزه دارد .\r\nچون مقرّبان سلطان را از اين معنى خبر شد اين صورت را به اقبح‌وجهى به عرض رسانيدند كه [ 293 الف 
  ] : ابو المعالى با پادشاه در مقام مخالفت است و چون عامّهء خلايق او را معتقدند ، هر\r\n\r\n\r\n","description":"","footnote":"\r\n( 1 ) . ملاهى : آلات لهو و لعب . - و .\r\n","page_name":" 2476 ","page_number":256},
  {"content":"\r\n\r\nآينه به فتواى او كار خواهند كرد و اين معنى ، لايق دولت سلطان و جلالت شأن ايشان نيست .\r\nسلطان از شنيدن اين سخن ، بسيار متأثر و متغيّر گشت . امّا چون نيكو نهاد و صحيح الإعتقاد بود و رعايت اهل علم را بر ذمّت همّت خود لازم و متحتّم داشته بود و از علوّ شأن و رفعت مكان امام الحرمين به قدر وقوفى داشت ، با يكى از مقرّبان خود ، كه به زيور عقل آراسته بود ، گفت : برو و امام الحرمين را به لطف و ادب طلب نموده پيش من بيار . هرچند مفسدان گفتند :\r\nچون او به فرمان شما بىحرمتى كرده چرا او را به حرمت بايد خواند ؛ سلطان گوش به سخنان واهيهء ايشان نكرده فرمود : تا سخن او نشنوم به مجرّد گفتهء ارباب غرض كه چندين خيالات فاسده در خاطر خود درآرند و از كمال حسد و عداوت كه با عامّهء خلايق سيّما با جماعتى كه به نعم الهى تخصيص يافته باشند دارند و هرروز مىخواهند جمعى را به سطوت سلاطين گرفتار نمايند ، هتك حرمت بزرگى چنين نخواهم نمود .\r\nالقصّه ، چون فرستادهء سلطان به منزل امام الحرمين رسيده اعلام نمود كه سلطان ايشان را مىطلبند . امام الحرمين درساعت بىتوقّف به همان تخفيف و رختى كه در خانه پوشيده بود كفش در پا كرده متوجّه بارگاه سلطان ملكشاه گرديد .\r\nچون حجّاب « 1 » و سعات « 2 » اين حالت را مشاهده نمودند به عرض رسانيدند كه ابو المعالى به آن مخالفتى كه كرده قناعت ننموده اكنون به رختى كه در خانه پوشيده بود به مجلس سلطان درمىآيد و رعايت مجلس نمىنمايد . سلطان را انحراف و تغيير مزاج زياده شده ، امّا با وجود آن ، اظهار سطوت و سبكى ننموده امير الحجّاب را فرستاد كه : از وى بپرس كه چرا به اين طريق به مجلس ما مىآيد ؟ و ايشان را معلوم است كه به اين شيوه پيش سلاطين رفتن ترك ادب است .\r\nچون امير الحجّاب پيش امام الحرمين آمد پيغام سلطان رسانيد ، امام الحرمين ابو المعالى آواز بلند كرد و گفت : سلطان بايد كه جواب اين سخن خود بشنود ؛ چه ، ديگرى تقرير آن نتواند كرد . و چون به خدمت سلطان رسيد گفت : اى پادشاه ، من به همين جامه نماز گزارم ، و جامه‌اى كه در خدمت حقّ ، سبحانه و تعالى ، توان پوشيد اگر به آن جامه ، خدمت سلطان روند ترك ادب نخواهد بود . امّا با وجود آن ، چون عرف و عادت چنين شده كه به امثال اين جامه‌ها پيش سلاطين مجازى نروند ، خواستم كه رعايت عرف نموده رخت لايق و موزه بپوشم ، فامّا در آن ساعت فرمان طلب رسيد . من به همين جامه نشسته بودم ، ترسيدم كه اگر جامه تغيير كنم به واسطهء آن تأخير ديگرى واقع شود و به آن تأخير فرشتگان نام مرا در جريدهء ياغيان و\r\n\r\n\r\n","description":"","footnote":"\r\n( 1 ) . حجّاب : پرده‌داران ، دربانان .\r\n( 2 ) . سعات : جمع ساعى . بدگو ، كارشكن .\r\n","page_name":" 2477 ","page_number":257},
  {"content":"\r\n\r\nمخالفان خليفه ثبت نمايند . همانا اگر بىازار « 1 » نشسته بودمى ، همچنان بيامدى تا از فضيلت مسارعت و مبادرت در امر سلطان ، كه به مقتضاى  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  « 2 » ، امتثال آن واجب و متحتّم است ، محروم نگشتمى .\r\nسلطان فرمود : چون اطاعت پادشاه را به اين مرتبه واجب مىدانى چرا بر خلاف ما منادى مىكنى ؟\r\nامام الحرمين گفت : هرچه تعلّق به فرمان دارد بر ما واجب است كه در آنجا اطاعت سلطان كنيم ، امّا هرچه تعلّق به فتوى و شريعت دارد بر سلطان واجب است كه از ما بپرسد ؛ چه ، به حكم شريعت غرّا و ملّت زهرا روزه داشتن و عيد كردن تعلّق به فتوى دارد نه به فرمان سلطان .\r\nچون اين فصل سخن از امام الحرمين شنيد ، آتش غضبش فرونشست و اثر انفعال بر وى ظاهر گشت و امام الحرمين را به انواع الطاف و اصناف اعطاف معذرت خواسته باز به منزل فرستاد . اهل غرض و ارباب مرض چون سخن ايشان محض هوى و هوس و مبتنى بر خلاف شريعت سيّد المرسلين ، عليه و آله التّحيّة من رب العالمين ، بود ، منكوب گشته در زاويهء يأس و حرمان خزيدند .\r\nو هم در اين سال ، از اكابر صوفيه فضل بن محمّد ، كه به ابو على فارمدى « 3 » اشتهار داشت و در زمان خود شيخ الشيوخ اهل خراسان بود و در تذكير و موعظه طرزى خاص [ داشت 
  ] كه وى به آن طرز متفرّد بود ، وفات يافت . وى شاگرد ابو القاسم قشيرى بود و انتساب وى در تصوّف به دو كس است : يكى شيخ ابو القاسم كركانى « 4 » طوسى بود ، و ديگرى شيخ ابو الحسن خرقانى « 5 » .\r\nو از ابو على فارمدى منقول است كه مىگفت من در مهنه « 6 » به خدمت شيخ ابو سعيد ابو الخير رسيدم . شيخ بعد از عنايات بسيار ، كه نسبت به من اظهار فرمودند ، گفتند : اى ابو على ، زود باشد كه مانند طوطك تو را به سخن درآرند . و از اين سخن ، بسى برنيامد كه شيخ ابو القاسم طوسى محاسبى را عذر فرمود و در آن مجلس در سخن من گشاد .\r\nو از مشاهير محدّثين ، ابو سعد المتولّى ، شيخ دفتر كه دو كتاب تتمّه از مصنّفات وى است ، در نيشابور وفات يافت . در علم تفسير و حديث يگانهء روزگار بود .\r\n\r\n\r\n","description":"","footnote":"\r\n( 1 ) . ازار . شلوار . - و .\r\n( 2 ) . از خدا فرمان بريد و از پيامبر و از اولو الأمر خويش اطاعت كنيد ؛ ( نساء ، 59 ) .\r\n( 3 ) . فارمد : دهى است از دهستان تبادكان بخش حومهء شهرستان مشهد ، در سى و سه هزار گزى شمال خاورى آن ؛ - فرهنگ جغرافيايى .\r\n( 4 ) . كركان : دهى است از دهستان شرا ، بخش وفس ، شهرستان اراك ؛ - دكتر معين ، فرهنگ فارسى ، بخش اعلام .\r\n( 5 ) . خرقان : قريه‌اى است از قراء بسطام بر سر راه استرآباد ؛ - لسترنج ، جغرافياى تاريخى سرزمينهاى خلافت شرقى .\r\n( 6 ) . مهنه : يا ميهنه ، از قراى عمدهء خاوران كه ناحيه‌اى بوده است ميان نسا و سرخس .\r\n","page_name":" 2478 ","page_number":258},
  {"content":"\r\n\r\nو هم در اين سال ، از علماى معتزله محمّد بن احمد بن عبد اللّه ابو الوليد ، كه در زمان خود مقتداى فرقهء معتزله بود ، و ميانهء او و ابو يوسف قزوينى مفسّر معتزله در باب آنكه ابو الوليد مىگفت : در بهشت جماع غلمان مباح خواهد بود و ابو يوسف منكر اين معنى بود و اعتقاد وى آن بود كه : غلمان بهشت را آن عضو كه در اين نشأه از جهت خروج ثقل مخلوق شده نخواهد بود ؛ چه ، در آن سراى ، احتياج به آن نخواهد بود ، مناظرت بسيار واقع شده بود . بعد از آنكه مدّت پنجاه سال از خانهء خود بيرون نمىآمد ، در ماه ذيحجّهء اين سال وفات يافت و در مقبرهء شونيزى مدفون گشت . و اللّه أعلم بحقايق الامور .\r\n\r\n","description":"","footnote":"","page_name":" 2479 ","page_number":259},
  {"content":"\r\n . \r\n","description":"","footnote":"","page_name":" 2480 ","page_number":260},
  {"content":"\r\n\r\n\r\nذكر وقايع سال چهار صد و شصت و نهم از رحلت خير البشر\r\nاز تاريخ ابن كثير شامى چنين معلوم مىشود كه قتل سليمان بن قتلمش در جنگ تتش بن الب ارسلان به خنجرى ، كه با سليمان بود ، از جملهء وقايع اين است « 1 » . و آنچه از تاريخ ابن أثير معلوم مىشود آن است كه قتل او از جملهء وقايع سال سابق بود ، على اىّ حال بعد از قتل سليمان مذكور ، سلطان ملكشاه در همين سال از اصفهان متوجّه شام گشت و حلب را با ساير بلادى ، كه عبور عساكر گردون‌مآثر سلطانى بود بر آن واقع شد ، مثل : حرّان ، مدينهء رها ، قلعهء جعبر در حيطهء تصرّف خود آورد « 2 » .\r\nو از جمله وقايع اين سال آنكه سلطان ملكشاه بعد از تسخير مملكت شام متوجّه دار السّلام بغداد گشت . روز اوّل ، در دار الاماره نزول نمود و روز ديگر ، از دار الاماره سوار شده به چوگان باختن رفت و تحف و تنسوقات « 3 » لايقه به دار الخلافه فرستاد و روز ديگر ، به اتّفاق خواجه نظام الملك به مزارات بغداد رفته به زيارت امام موسى كاظم ، عليه السّلام ، و معروف كرخى و ساير امكنهء متبركهء آن بلده مستسعد گشته نذورات و صدقات بسيار به متوطّنان آن مواضع رسانيد و روز ديگر ، به عزيمت زيارت نجف اشرف اسد اللّه الغالب علىّ بن أبى طالب ، على ساكنها التّحيّة و السّلام ، متوجّه آن صوب باصواب گشت و بعد از استسعاد به زيارت امير المؤمنين و يعسوب الدّين اسد اللّه الغالب علىّ بن ابى طالب ، عليه الصّلوة و السّلام ، عنان\r\n\r\n\r\n","description":"","footnote":"\r\n( 1 ) . در منابع تاريخى مربوط به دوران سلاجقه به هيچ‌عنوان تصريحى دالّ بر اينكه سليمان در ميدان قتال به هلاكت رسيده يا خودكشى كرده است ديده نمىشود .\r\n( 2 ) . پس از اين پيروزى است كه ملكشاه توانست سوار بر اسب بر ساحل مديترانه قدم گذارد .\r\n( 3 ) . تنسوقات : جمع تنسق ، هرچيز نفيس و ناياب . - و .\r\n","page_name":" 2481 ","page_number":261},
  {"content":"\r\n\r\nعزيمت به جانب كربلا منعطف داشته شرف زيارت امام حسين ، عليه السّلام ، را نيز دريافت .\r\nدر اين يورش ، ما بين كربلا و نجف آن مقدار شكار كشته شد كه از شاخهاى آهوان منارى برآوردند . و چون از زيارت كربلا و نجف فراغ حاصل نمود باز به جانب بغداد مراجعت نموده به ملاقات خليفه ، المقتدى بامر اللّه ، شتافت و خواست كه دست خليفه را ببوسد ، امّا رخصت نيافت . بنابراين ، سلطان طلب انگشترين خليفه نمود و خليفه خاتم خود بيرون آورده به او داد و سلطان به تقبيل خاتم مبادرت نمود . بعد از آن ، خلعت خليفه را پوشيده به جانب دار الاماره مراجعت نمود و نظام الملك در ملازمت خليفه آن مقدار توقّف فرمود كه جميع امراى سلطان يك‌به‌يك به عزّ ملاقات خليفه رسيدند ، و خواجه زبان به تعريف هر يك از ايشان گشوده مىگفت كه : اين پيش سلطان چه مرتبه و چند سوار دارد و علوفهء او چه مبلغ است . و خليفه جميع بلاد اسلام را به سلطان تفويض فرمود « 1 » و خواجه را نيز خلعت فاخر داد .\r\nو چون خواجه نظام الملك از مجلس خليفه [ 293 ب 
  ] بيرون آمد ، به مدرسهء نظاميهء بغداد ، كه از مستحدثات او بود و تا آن زمان نديده بود ، رفت و كتبخانه‌اى كه بر آن مدرسه وقف فرموده بود به نظر درآورد و جزوى از حديث قرائت نمود و سلطان ملكشاه در بغداد رحل اقامت انداخت تا آنكه سال چهار صد و هفتادم از رحلت خير البشر ، عليه و آله التّحيّة من الملك الأكبر ، درآمد .\r\n\r\n\r\n","description":"","footnote":"\r\n( 1 ) . طرد و محروميّت خلفاى عباسى از امور دنيوى در عراق در پادشاهى ملكشاه نيز ادامه يافت ، و در ديدار اوّل سلطان از بغداد در همين سال ( 479 ه . ق ) خليفه اين مقام و قدرت دنيوى را به وى اعطا كرد و شش سال بعد ، يعنى سال چهار صد و هشتاد و پنج ، كه سلطان مجدّدا از بغداد ديدار مىكند ، فارغ از هرگونه منع و قيدى تصميم مىگيرد كه خليفه را از تختگاه ديرينش بيرون كند ، حتّى با وى اتمام حجّت مىكند كه : تو بايد از بغداد چشم بپوشى و به هر سرزمينى كه خود گزينى به روى .\r\n","page_name":" 2482 ","page_number":262},
  {"content":"\r\n\r\n\r\nذكر وقايع سال چهار صد و هفتادم از رحلت خير البشر\r\nدر ماه صفر اين سال ، دختر سلطان را كه قبل از اين در حبالهء نكاح المقتدى بامر اللّه درآمده بود با جهازى كه به صد و سى قطار شتر كه جلهاى همه از ديباى رومى و اطلس فرنگى بود بار كرده بودند و هفتاد و چهار شتر با جرسها و قلّاده‌هاى زرّين كه بر شش [ نفر 
  ] از آنها دوازده صندوق نقره مملوّ از جواهر و حلىّ و حلل بود ، و سى و سه جنيبت « 1 » با زينهاى مرصّع و انواع جواهر نفيسه به دار الخلافه نقل كردند .\r\nدر روضة الصّفا مسطور است كه خواجه نظام الملك و گوهرآيين و امير برسق « 2 » و ساير امرا با اين تجمّلات ، كه از مبدأ ظهور اسلام تا آن غايت به نظر هيچ بيننده نيامده بود ، به ظاهر بغداد رسيدند . خواص و عوام به استقبال ايشان شتافتند و خليفه وزير خود ابو شجاع [ ظهير الدين محمّد بن الحسين الهمدانى 
  ] را با سيصد جنيبت‌كش و سيصد مشعل به خدمت تركان « 3 » خاتون مادر دختر فرستاد . در آن شب ، در بغداد بر هر دكّانى دو شمع افروخته بودند .\r\nچون وزير به محفّهء تركان خاتون رسيد گفت : سيّدنا و مولانا مىگويد كه : به مقتضاى كريمهء  إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها  « 4 » ، يعنى : حقّ ، سبحانه و تعالى ، مىفرمايد كه امانات را به اهل آن برسانيد . مصلحت آن است كه ملكه به حرم خلافت رود . تركان خاتون در جواب گفتند : سمعا و طاعة .\r\n\r\n\r\n","description":"","footnote":"\r\n( 1 ) . جنيبت : اسب يدك و باركش . - و .\r\n( 2 ) . متن : امير ارتق . ابن أثير و ابن خلدون ، هردو ، ابن ارتق قيد كرده‌اند .\r\n( 3 ) . اصل تلفظ اين واژه ، كه در زبان تركى به معنى خانم و ملكه است ، به صورت « تركن » است ، ولى در منابع غالبا « تركان » تلفظ مىشود . اين بانو شاهزاده خانم قراخانى بود كه در سال چهار صد و پنجاه و شش به نكاح سلطان ملكشاه درآمده بود .\r\n( 4 ) . نساء ، 58 .\r\n","page_name":" 2483 ","page_number":263},
  {"content":"\r\n\r\nالقصّه ، چون نظام الملك محفّهء مخدّرهء سلطان را با تجمّلى ، كه مثل آن ديدهء دوران نديده بود ، به دار الخلافه رسانيد . و سلطان ملكشاه در اين وقت به شكار رفته بود و بعد از آنكه از شكار مراجعت نمود طبل رحيل كوفته به جانب عراق عجم روان گشت .\r\nدر اين سال ، سلطان ملكشاه را از تركان خاتون پسرى شد كه مسمّى به « محمود » گشت . بعد از فوت سلطان ملكشاه اگرچه به سعى تركان خاتون محمود قائم‌مقام سلطان گشت ، امّا چندان نكشيد ؛ چنانچه تفصيل احوال او قلمى خواهد شد .\r\nو از جمله وقايع اين سال آنكه سلطان ملكشاه ايالت مدينهء حلب را به غلام خود آق‌سنقر « 1 » كه شوهر دايه و مرضعهء « 2 » سلطان بود ارزانى داشت و در آن ولايت آنچنان رسوم عدالت و رعيّت‌پرورى مرعى داشت كه تمامى مردم آن ديار از وى راضى و شاكر گشته زبان به دعا و ثناى او جارى ساختند .\r\nو از جمله وقايع اين سال آنكه سعد الدّوله گوهرآيين از بغداد به عزم محاربهء مهذّب الدّوله ، صاحب بطايح ، متوجّه واسط گشت . بعد از غيبت سعد الدّوله از بغداد در بغداد فتنه و فساد بسيار حادث شد « 3 » .\r\nو در اين سال ، كمال الملك أبو الفتح دهستانى ، عميد عراق « 4 » ، مدينهء هيت را به صلح متصرّف شد و بعد از مدّتى كه در آن بلده جهت نسق آن توقّف نموده بود در ماه ذيقعده به جانب عراق مراجعت نمود .\r\nو هم در اين سال ، در بغداد ميانهء اهل كرخ و ساير محلّات آنچنان مخاصمات و محاربات واقع شد كه جمعى كثير از طرفين به قتل رسيدند .\r\nو از اعيان امرا ، كه در اين سال وفات يافتند ، يكى امير أبو منصور مسلغ بود كه مدّت دوازده سال به امارت حاجّ مقرّر بود و او را با اعراب باديه محاربات بسيار روى نموده بود و در همهء آنها اعراب را مغلوب گردانيده ؛ چنانچه تمامى باديه از وى رعب و هراسى عظيم داشتند . و چون خبر فوت او به نظام الملك رسيد ، فرمود كه : هزار مرد مردانه فوت شدند .\r\nالقصّه ، بعد از فوت امير منصور ، امارت حاجّ به نجم الدّين خمارتگين تعلّق گرفت .\r\n\r\n\r\n","description":"","footnote":"\r\n( 1 ) . م : افتقر ؛ ق : افستقر ؛ ش : اقسبر .\r\n( 2 ) . مرضعه : زن شيرده .\r\n( 3 ) . گوهرآيين كه از زمان سلطنت الب ارسلان منصب شحنگى بغداد را به عهده داشت ، علاوه بر اينكه وظيفهء حفظ نظم شهر و وساطت ميان دسته‌هاى متخاصم شيعيان و حنبليان و عياران و غيره را به عهده داشت ، بلكه مسئول امنيت عراق نيز بود ؛ - تاريخ ايران ، پژوهش دانشگاه كيمبريج ، ج 5 ، ص 101 .\r\n( 4 ) . نام اين عميد ( والى كشورى ) ، أبو الفتح بن ابو ليث است كه به دليل مداخلهء مكرّر وى در كار دار الخلافه و خاصگان خليفه ، در سال چهار صد و هفتاد و پنج خليفه المقتدى از وى به ملكشاه و نظام الملك شكايت كرد ؛ - ابن أثير ، الكامل .\r\n","page_name":" 2484 ","page_number":264},
  {"content":"\r\n\r\nو از اعيان محدّثين ، أبو القاسم اسماعيل بن عبد اللّه بن موسى بن سعد ساوئى ، كه از ثقات اهل حديث بود ، وفات يافت .\r\nو از مشاهير شعرا أبو الوفا طاهر بن حسين همدانى كه در علم ادب در آن زمان عديم النّظير بود و در مدح خواجه نظام الملك دو قصيده دارد : يكى آنكه حروف تمامى ابيات ، كه زياده بر چهل بيت است ، بىنقطه است و حروف قصيده ديگر ، تمامى منقوط است ، و او هرگز در عوض مدح از كسى چيزى قبول نكردى ، وفات يافت .\r\nو از مشاهير خوشنويسان ، فاطمه بنت على الودب كه به فاطمه بنت اقرع اشتهار دارد و در آن زمان هيچ احدى خط نسخ را برابر وى ننوشت ، و او طرز ابن بوّاب « 1 » را تتبّع نمود ، و با وجود مهارت در خطّ ، در حديث نيز تبحّر تمام داشت ، وفات يافت .\r\nو از مشاهير اغنيا ، ابو الحسن محمّد بن الصّابى ، صاحب التّاريخ ، كه به « فرس النوبه » مشهور بود ، نيز در اين سال فوت شد و از وى آن مقدار اموال ماند كه از حساب بيرون بود . او بر فقرا و مستحقّين بسيار احسان مىنمود .\r\n\r\n\r\n","description":"","footnote":"\r\n( 1 ) . ابو الحسن علاء الدّين علىّ بن هلال ، خوشنويس عرب . علّت تسميهء وى به اين نام اين بود كه پدرش دربان قاضى بغداد بود ، بدين‌جهت او را « ابن بوّاب » و « ابن السترى » نيز گفته‌اند . خطّ ريحانى و خط محقّق اختراع اوست .\r\n","page_name":" 2485 ","page_number":265},
  {"content":"\r\n . \r\n","description":"","footnote":"","page_name":" 2486 ","page_number":266},
  {"content":"\r\n\r\n\r\nذكر وقايع سال چهار صد و هفتاد و يكم از رحلت خير البشر\r\nدر اين سال ، روميّه مدينهء زويله را كه قريب به افريقيهء مغرب بود از دست اهل اسلام انتزاع نمود . منشأ غلبهء روميّه بر مدينهء زويله آن بود كه چون امير تميم بن معزّ بن باديس هميشه از راه دريا بر روميان لشكر مىكشيد و خزاين ايشان را غارت مىنمود و بر ايشان غلبهء تمام داشت ، روميّه از دست وى به تنگ آمده از جميع بلاد خود سپاه طلبيده مدّت چهار سال استعداد و آراستگى به جنگ امير تميم بن معزّ آماده ساخته با چهار صد كشتى پر از مردان كارى ناگاه به جزيرهء قوصره ، كه از جزاير امير تميم بود ، آمده جزيره را به اندك‌توجّه در حيطهء خود درآوردند .\r\nاهل قوصره حقيقت حال قلمى نموده بر پر كبوتر بسته به جانب مهديّه ، كه پايتخت امير تميم بود ، فرستادند . چون امير تميم بر حقيقت حال اطلاع يافت فى الحال يكى از عظماى امراى خود ، كه نامش عثمان بن سعيد بود و مشهور به « مهر » ، از راه دريا به دفع ايشان فرستاد .\r\nامّا در اثناى آنكه عثمان مهر خواست كه متوجّه آن صوب گردد يكى از امراى تميم كه او را « عبد اللّه بن منكوب » گفتندى ، به واسطهء عداوتى كه ميانهء او و عثمان مهر بود مانع آمده نگذاشت كه عثمان متوجّه دفع ايشان شود . و چون در رفتن عثمان ، اندك فتورى ظاهر شد روميّه دليرى نموده خود را به كنار مدينهء زويله رسانيدند و از كشتيها بيرون آمده تمامى شهر زويله را نهب و غارت نموده اكثر اهالى او را از زن و اطفال اسير گرفتند . چون تميم ، از مقاومت ايشان عاجز آمد ، بالضّروره بر مبلغ سى هزار دينار مصالحه نموده جميع اسيران را از ايشان بازگرفت . و اين از جمله عادات امير تميم بود كه اگر شخصى بر ولايت او استيلا مىيافت ، كه او از دفع او عاجز بود ، البتّه آن مقدار كه مقدور و ميسور او بود زر مىداد\r\n\r\n","description":"","footnote":"","page_name":" 2487 ","page_number":267},
  {"content":"\r\n\r\nو ولايت خود را بازمىگرفت ؛ چنانچه در تواريخ معتبره مسطور است كه جمعى از اعراب بر يكى از قلاع او ، كه مسمّى به قلعهء « قباطه » بود و در بين ساير قلاعى كه او داشت مطلقا هيچ اعتبارى نداشت و ولايتى نيز به آن قلعه متعلّق نبود ، استيلا يافتند و امير تميم را دفع ايشان به جنگ ممكن نبود ، دوازده هزار دينار سرخ داده آن قلعه را بازخريد .\r\nجمعى از مقرّبان به او گفتند كه اين اسراف در مال است ؛ چراكه ، حاصل آن قلعه در بيست سال به اين مبلغ نمىرسيد . امير تميم در جواب ايشان گفت : اگرچه اسراف در مال است ، امّا در اسراف درم حالت است ، يعنى ولايت خود را به ديگرى گذاشتن حكم آن دارد كه ناموس خود را به او گذاشته باشى . و هيچ عاقلى زر را بر ناموس اختيار نمىكند ، بلكه جميع زر از براى حفظ ناموس است .\r\nو از جمله وقايع اين سال آنكه خليفه المقتدى بامر اللّه ، جميع تركانى كه در ملازمت دختر سلطان ملكشاه مىبودند از دار الخلافه اخراج نمود . منشأ اين قضيّه آن بود كه يكى از آن جماعت با يكى از سوقيه « 1 » بر سر ميوه خريدن جنگ كرد . چون بازارى دشنام او كرده بود ، آن ترك تحمّل آن نكرده ترازو از دست ميوه‌فروش كشيده آنچنان بر سرش كوفت كه مجروح گشت . و به اين واسطه ميانهء اهل بازار [ 294 الف 
  ] و تركان فتنه‌اى عظيم به هم رسيد ، و بازاريان بنياد تشنيع خليفه كردند . بنابراين ، خليفه حكم فرمود كه جميع آن اتراك را از دار الخلافه بيرون كردند .\r\nو اين اوّل‌كدورتى بود كه ميانهء دختر سلطان ملكشاه و خليفه ، المقتدى بامر اللّه ، به هم رسيد . بعد از آن ، روزبه‌روز نفرت و كدورت ميانهء ايشان ازدياد و اشتداد مىگرفت تا آنكه كار به جايى مىرسد كه دختر سلطان ملكشاه كس پيش پدر خود مىفرستد و شكوه از خليفه مىكند ، و سلطان او را جبرا و قهرا از بغداد به اصفهان مىطلبد ؛ چنانچه تفصيل آن عن‌قريب در محل خود مذكور خواهد شد . ان شاء اللّه تعالى .\r\nو در اين سال ، از عظماى سلاطين ابراهيم بن مسعود بن سبكتكين ، كه پادشاهى بود بسى عاقل و متفرّد ، وفات يافت و پسرش جلال الدّوله مسعود بن ابراهيم ، كه داماد سلطان ملكشاه بود « 2 » ، به جاى پدر بر سرير مملكت متمكّن گشت .\r\nو هم در اين سال ، سلطان ملكشاه مدينهء سمرقند را در حيطهء تصرّف خود درآورد . و آق سنقر والى حلب در اين سال قلعهء سين را محاصره نموده چون كار بر اهالى قلعه به اضطرار\r\n\r\n\r\n","description":"","footnote":"\r\n( 1 ) . سوقيه : فروشنده . - و .\r\n( 2 ) . بنابه تصريح حسينى در اخبار الدولة السلجوقيّه ( ص 126 ) علاوه بر اينكه يكى از دختران ملكشاه موسوم به جوهر خاتون را به نكاح خويش درآورده بود ، سالها قبل دخترى از دختران الب ارسلان را نيز به زنى گرفته بود .\r\n","page_name":" 2488 ","page_number":268},
  {"content":"\r\n\r\nكشيد و سپاه آق‌سنقر كار نزديك به آن رسانيده بودند كه از اطراف و جوانب به قلعه درآيند ، والى قلعه ، ابن منقد ، كس پيش آق‌سنقر فرستاده اظهار اطاعت و انقياد نمود . آق‌سنقر از سر آن قلعه كوچ كرده به جانب حلب بازگشت .\r\nو هم در اين سال ، در مرو پسر سلطان ملكشاه ، كه وليعهد او بود ، در سنّ نه سالگى وفات يافت . از جهت عزاى او در تمام ممالك محروسهء سلطان ملكشاه ، هيچ احدى بر اسب سوار نشد و زنان در جميع بلاد مدّت هفت روز به نوحه و زارى اشتغال داشتند ؛ خصوصا در بغداد آنچنان به مراسم تعزيت پسر سلطان قيام نمودند كه تختهاى دكاكين را سياه كرده بودند .\r\nو از اعيان محدّثين ، عبد اللّه بن محمّد بن علىّ بن محمّد أبو اسماعيل الأنصارى ، كه در زمان حال به خواجه عبد اللّه انصارى اشتهار دارد « 1 » ، وفات يافت . وى از فرزندان أبو أيّوب انصارى است كه صاحب رحل رسول خدا ، صلّى اللّه عليه و آله ، بوده و نسب وى بر اين وجه است : ابو اسماعيل بن ابو منصور مت بن ابو ايّوب انصارى ، و ايّوب انصارى ، رضى اللّه تعالى عنه « 2 » ، صاحب رحل رسول اللّه ، صلّى اللّه عليه و آله ، بود . در زمانى كه حضرت رسول ، صلّى اللّه عليه و آله ، به مدينه تشريف آوردند ، در منزل أبو ايّوب نزول فرمودند . و مت انصارى در زمان خلافت عثمان بن عفّان به خراسان آمده بود و در هرات ساكن شده .\r\nاز خواجه عبد اللّه انصارى منقول است كه مىگفت كه : من به فهند زادم و آنجا بزرگ شدم و ولادت من در روز جمعه دوّم شهر شعبان سنهء ستّ و تسعين و ثلثمائه « 3 » بود . و در آن زمان خاتون أبو عاصم ، كه عجوزه‌اى بود محتشم ، صاحب ولايت و كرامت گفت : پير من ، يعنى خضر ، عبد اللّه را ديد و گفت : وى كيست ؟ گفتم : فلان كس است . گفت : از مشرق تا مغرب همه از وى پر شود ؛ يعنى از آوازهء وى .\r\nو هم از وى در طريق تحصيل علوم منقول است كه مىفرمود : من بامداد پيش قارى به قرآن خواندن رفتمى « 4 » ، و چون بازآمدى به درس شدمى و شش روى ورق بنوشتمى و از بر كردمى . و چون از درس فارغ شدمى ، چاشتگاه به اديب شدمى و همه‌روزه بنوشتمى و روزگار خود را بخش كرده بودم ، چنان كه مرا هيچ فراغت نبودى و از روزگار من هيچ به سر نيامدى ، بلكه هنوز دربايستى ، و بيشتر روزها بودى كه تا پس نماز خفتن بر نهار بودمى و چون شب درآمدى پيش چراغ ، حديث حضرت پيغمبر ، صلّى اللّه عليه و آله ، بنوشتمى . و چون\r\n\r\n\r\n","description":"","footnote":"\r\n( 1 ) . و امروز با عناوين « پير هرات » و « پير انصار » نيز مشهور است .\r\n( 2 ) . خشنود باد خداوند بلندمرتبه از او . - و .\r\n( 3 ) . سيصد و نود و هفت . - و .\r\n( 4 ) . تفسيرى كه وى بر قرآن كريم نوشته بعدها اساس كار ميبدى در تأليف كشف الأسرار معروف به « تفسير خواجه عبد اللّه انصارى » قرار گرفته .\r\n","page_name":" 2489 ","page_number":269},
  {"content":"\r\n\r\nفراغت نان خوردن نداشتمى ، مادرم نان را لقمه مىكرد و در دهان من مىنهاد و من به كتابت خود مشغول بودم .\r\nو هم از وى منقول است كه حقّ ، سبحانه و تعالى ، مرا حفظى داده بود كه هرچه بر قلم من بگذشتى مرا حفظ شدى . و هم وى گفته ، كه : من سيصد هزار حديث ياد دارم با هزار هزار اسناد . و هم وى مىفرمود كه : من آنچه رنج كشيده‌ام در طلب حديث حضرت مصطفى ، صلّى اللّه عليه و آله ، هرگز كسى نكشيد . يك منزل از نيشابور تا دزياد كه باران تند مىآمد و من به صورت راكع گرفتمى و جزوه‌هاى حديث بر شكم بازنهاده بودم تا تر نشود . و هم از وى منقول است كه مىگفت : من از سيصد تن حديث نوشته‌ام كه همه مبتنى بودند كه مبتدع و نه صاحب رأى .\r\nو هم از وى منقول است كه مىگفت : به روزگار من هيچ‌كس آن نكرده كه من . اگر دست بر اندام خود نهادمى و گفتندى كه از چيست ؟ آن را حديث يادداشتمى .\r\nو منقول است كه به شاگردان خود مىگفت كه : ديدار مشايخ را مغتنم بايد دانست كه ديدار ايشان اگر از دست شود تدارك آن نتوان نمود ؛ به‌خلاف زيارت عرفات كه اگر فوت شود ، تدارك آن ممكن است .\r\nو هم منقول است كه به تلاميذ خود مىگفت كه : از هر پيرى سخنى بايد ياد گيريد ، و اگر نتوانيد نام ايشان ياد داريد كه به آن بهره بريد « 1 » .\r\nو چون اكثر مقالات او ميانهء خلايق مشهور و معروف است ، نوشتن آن در اين مقام مناسب نمىنمايد ؛ چه ، نوشتن امثال آن مقالات نه از وظايف تاريخ است « 2 » .\r\n\r\n\r\n","description":"","footnote":"\r\n( 1 ) . خود شيخ عبد اللّه در تصوّف شاگرد شيخ أبو الحسن خرقانى بود ، و علاوه بر او از مشاهير متصوّفهء عهد خود مانند شيخ أبو سعيد أبو الخير نيز فايده‌ها برگرفت .\r\n( 2 ) . مهمّترين رسايل منثور او كه به نثر مسجّع نوشته ، عبارتند از : مناجات‌نامه ، نصايح ، زاد العارفين ، كنز السّالكين ، قلندرنامه ، محبّت‌نامه ، هفت‌حصار ، رسالهء دل و جان ، رسالهء واردات ، و الهىنامه .\r\n","page_name":" 2490 ","page_number":270},
  {"content":"\r\n\r\n\r\nذكر وقايع سال چهار صد و هفتاد و دويّم از رحلت خير البشر\r\nدر اوايل اين سال ، سلطان ملكشاه بنابر آنكه مكرّرا دختر او از خليفه ، المقتدر ، باللّه شكايت نوشته بود ، صولب طوسى را با امير بذان « 1 » به بغداد فرستاده دختر خود را طلب داشت ، و خليفه هرچند در مقام عذرخواهى شد ، اثرى بر وى مترتّب نشد . خليفه بالضّروره ، رخصت داد و جمعى كثير از اكابر و اعيان بغداد به مشايعت مخدّرهء سلطان تا به نهروان آمده بازگشتند . از آن جمله سعد الدّوله گوهرآيين بود . چون مخدّرهء سلطان به اصفهان رسيد ، در ماه شوّال ، و نزد بعضى در ماه ذيقعده ، از كمال غصّه كه داشت بيمار گشت و در همان ماه وفات يافت . سلطان ملكشاه از فوت او بسيار متأثّر و محزون گشت و عزاى او نيز در ممالك عموم پيدا كرد .\r\nو در اين سال ، سلطان ملكشاه تمامى ولايت ماوراء النهر را از دست احمد خان پسر خضر خان ، كه برادر تركان خاتون ، حرم سلطان ملكشاه بود ، انتزاع نمود . منشأ اين آن بود كه اهالى ماوراء النهر ، خصوصا اهل سمرقند ، از كثرت ظلم و تعدّى احمد خان به جان رسيده مكرّرا شكايت او را به عرض سلطان ملكشاه برده بودند . اتّفاقا ، در اين سال فقيه أبو طاهر بن علكشاهى « 2 » ، كه با وجود تبحّر در علوم شرع به كثرت مال اشتهار داشت ، از ترس جور احمد خان به بهانهء زيارت بيت اللّه الحرام از سمرقند متوجّه خراسان گشت و از خراسان ، عنان عزيمت به صوب اصفهان ، كه دار السّلطنهء سلطان ملكشاه بود ، منعطف داشت . و چون به شرف بساطبوسى سلطان مشرّف گشت ، چندان شكوه از جور و تعدّى احمد خان اظهار نمود كه\r\n\r\n\r\n","description":"","footnote":"\r\n( 1 ) . بذان پس از لشكركشى سلطان ملكشاه به سوريه و فتح شهرهاى موصل و حرّان و حلب و انطاكيه ، بنابه دستور ملكشاه به حكومت رها منسوب شده بود .\r\n( 2 ) . ابن جوزى ، اين فقيه شافعى را « أبو طاهر بن عليك » معرفى مىكند ؛ - المنتظم ، ج 9 ، ص 58 .\r\n","page_name":" 2491 ","page_number":271},
  {"content":"\r\n\r\nفوق آن متصوّر نبود . سلطان اگرچه قبل از آن شمّه‌اى از جور و ستم او شنيده بود ، امّا تا به اين غايت ، كه فقيه أبو طاهر به عرض رسانيده بود ، تعقّل نكرده بود .\r\nالقصّه ، چون فقيه ابو طاهر ، سلطان ملكشاه را از استماع حكايات ظلم احمد خان بسيار متأثر يافت ، شروع در ترغيب و تحريض سلطان بر اخذ آن ولايت از دست احمد خان نموده به آيات قرآنى و احاديث نبوى ، عليه و آله شرايف التّحيّات ، كه مصرّح بودند بر آنكه بر سلاطين ذوى الإقتدار لازم و متحتّم است كه دست تعدّى ظلمه را از رعايا ، كه ودايع الهىاند ، كوتاه داشته نوعى نمايند كه ضعفا و مساكين در مهد امن و امان فارغ البال بوده باشند ، بر سلطان ملكشاه واجب گردانيد كه متوجّه آن صوب گشته آن ديار را از دست تعدّى آن ظالم بازرهاند .\r\n* * * و در سير السّلاطين مسطور است كه همچنانكه بر همّت ذىنهمت سلاطين كامگار و خواقين عالىمقدار رعايت اختيار واجب است ، دفع اشرار نيز لازم و متحتّم .\r\nو حكما اشرار را دو قسم كرده‌اند : يكى واجب الرّفع و ديگرى واجب المنع . امّا واجب الرّفع آنان‌اند [ 294 ب 
  ] كه دفع ايشان موجب نفع عامّهء خلايق باشد و اين را منحصر در سه گروه داشته‌اند :\r\nاوّل ، دزدان و قطّاع الطّريق [ ان 
  ] كه ابقاى ايشان موجب خرابى مملكت است ؛ چه ، مدار آبادانى ولايت و آمدوشد تجّار و متردّدين هستند . و هرگاه كه به واسطهء جمعى ، كه به صفت دزدى و راهزنى موصوف باشند ، راهها ناامن و مخوف باشند ، آمد و رفت تجّار بر طرف خواهد شد . و اين معنى موجب خرابى مملكت مىگردد .\r\nلهذا ، در اكثر كتب معتبره مسطور است كه يكى از تجّار در ايّام حكومت انوشيروان از يمن متوجّه مداين ، كه پايتخت انوشيروان بود ، گشت . چون به حوالى مداين رسيد جمعى از دزدان سر راه بر او گرفته او را غارت كردند و چهل جامهء نفيس از وى بردند و آن بىچاره به هزار حيله خود را از آن مهلكه بيرون انداخته به مداين رفت و اين حالت را به عرض انوشيروان رسانيد . انوشيروان چون بر حقيقت حال اطلاع يافت ، فى الحال حاجبى را فرستاد كه دست آن تاجر را گرفته به منزلى لايق برد و گفت : اينجا باش تا دزد را پيدا كنم و اسباب تو را از وى گرفته به تو رسانم . تاجر گويد : من در آن منزل بودم و هرروز يك خوانچه طعام از مطبخ خاصّهء انوشيروان جهت من مىآوردند و من هرروز بر در بارگاه انوشيروان مىرفتم و نظاره مىكردم و مراسم مملكتدارى و رعيّت‌پرورى ملاحظه مىنمودم . تا آنكه چهل روز كه\r\n\r\n","description":"","footnote":"","page_name":" 2492 ","page_number":272},
  {"content":"\r\n\r\nعادت من شده بود به در بارگاه رفتم و بعد از ساعتى به وثاق « 1 » خود درآمدم . ديدم تمامى اسباب به نوعى كه گويا دست هيچ احدى به آن نرسيده نهاده و دستى بريده در آنجا افتاده و كاغذى ، كه چهل تنكهء « 2 » سرخ بر وى پيچيده ، بالاى اسباب من نهاده . چون آن كاغذ را ملاحظه كردم ، ديدم بر وى نوشته‌اند كه : « اين چهل تنكه مزد چهل روز است كه انتظار كشيده‌اى ، بايد كه چون به ولايت خود رسى از ما شكايت نكنى . »\r\nدويّم ، از آن طايفه كه واجب الدّفع‌اند ، اوباش خونريز و رنود فتنه‌انگيزند كه به خيره‌رويى و بىحيايى در بلاد و أمصار دست تعرّض به مال و ناموس مردمان دراز كنند و غير از حاكم صاحب شوكت ، هيچ‌كس بر دفع ايشان قادر نمىباشد . پس قلع و قمع ايشان نيز بر سلاطين ذوى الإقتدار واجب و لازم است . در كتاب تدابير الملوك آمده كه در شهر رنود و اوباش بسيار شدند و مردم از ايشان به تنگ آمده نزد سلطان مصر ، كه والى آن بلده بود ، شكايت كردند .\r\nسلطان مصر ايالت حلب را به يكى از امراى خود ، كه « مصلح » نام داشت ، ارزانى داشته او را به دفع آن جمات نامزد فرمود . چون امير مصلح به حلب آمد جمعى از آنها را به سياست رسانيد ، امّا هيچ اثرى بر وى مترتّب نشده ؛ چه ، ايشان به همان كار خود مشغول مىبودند ، بلكه روزبه‌روز در آزار مردم ازدياد و اشتداد مىنمودند و هرچند ، امير مصلح در باب استيصال ايشان سعى بيشتر مىكرد ايشان بر افعال شنيعهء خود بيشتر اصرار مىنمودند . تا آنكه كار به جايى رسيد كه روزى امير مصلح در مسجد جامع نماز مىگزارد كه به يك ناگاه پيش مصلاى خود كاغذى نوشته ديد . چون آن كاغذ را برداشته ملاحظه نمود ، ديد نوشته‌اند كه : « اى مصلح ، خود را مرنجان ، كه ما از آن گروهيم كه اگر يكى از ما را بكشى ده ديگر سر برآرند . ما كشته شدن را فخر خود مىدانيم و از آن هيچ عارى نداريم . »\r\nچون مصلح بر مضمون آن مكتوب اطلاع يافت ، با خود گفت كه : با اين جماعت غير از آنكه از راه حيله و تدبير پيش آمده استيصال ايشان نمايند ، وجهى ديگر متصوّر نمىتواند بود .\r\nبنابراين ، فرمود كه در زير خطّ ايشان نوشتند كه : « ما مردانگى و فرزانگى شما را دانستيم و يكدلى و يكجهتى شما را معلوم كرديم ، و در دليرى و سربازى شما را مثل و مانند نتواند بود ، و بر چنين مردان يكدل و يكرو آفرين باد . اكنون از هرچه گذشت گذشتيم و بر آنچه از ما نسبت به ياران شما رسيد بسيار نادم و پشيمانم و به مقام عذرخواهى درآمده درصدد تربيت شمايم ، و السّلام . »\r\nحضّار مجلس امير مصلح ، از اين معنى بسيار متعجّب شدند . امير مصلح بعد از آن در خلأ\r\n\r\n\r\n","description":"","footnote":"\r\n( 1 ) . وثاق : اتاق ، حجره . - و .\r\n( 2 ) . تنكه : سكهء رايج از زر و سيم . - و .\r\n","page_name":" 2493 ","page_number":273},
  {"content":"\r\n\r\nو ملاء هميشه تعريف طايفهء يتيمان مىكرد و دست تعرّض از ايشان مطلقا بازداشته در تربيت ايشان ظاهر گشت . تا آنكه روزى يكى از اشراف حلب پيش امير مصلح آمده خواست كه در باب اوباش و يتيمان چيزى چند بگويد كه امير مصلح اين معنى را فهميده پيش از آنكه آن شخص به حرف درآيد گفت : اى عزيزان ، يقين دانيد كه ما از كشتن آن جوانان بسيار پشيمانيم ؛ چه ، حيف باشد كه مردم دلير و چالاك را ضايع ساختن ؛ چرا كه در هر قرنى از اين طايفه اندكى پيدا مىشود و از ايشان كار بسيار مىآيد . و الحال من به ايشان بسيار محتاجم ؛ چه ، فلان جماعت از روميان بسيار طغيان كرده‌اند و عن‌قريب است كه اگر ما به دفع ايشان قيام ننماييم بر اين بلاد استيلا يابند . بنابراين ، مرا در دفع ايشان به مردان دليركارى ، بسيار بسيار احتياج است .\r\nشما اگر دولتخواه و هوادار من‌ايد جماعتى كه پيشوا و سردار اين قوم‌اند پيش من آريد تا ايشان را چنانچه لايق حال ايشان باشد تربيت نموده به مراتب ارجمند رسانيم . اكابر حلب گفتند : سردار و پيشكار ايشان پيرى است با چهار پسرش كه حالا از ترس سياست امير گوشه‌اى گرفته به كسب و كار مشغول گشته . امير مصلح فرمود تا او را طلبيدند . چون آن پير با پسرانش به مجلس امير مصلح درآمد به عنايت بىغايت سرافراز گشته در سلك ملازمان امير مصلح منتظم گشت و امير مصلح جامه‌دارى خاصّهء خود را نيز به او حواله فرمود و يساولى در بارگاه خود را به فرزندان او ارزانى داشت و همه را خلعتهاى فاخره داده خاطر ايشان را به انواع عواطف ملوكانه خوشحال و مطمئن گردانيد .\r\nبعد از چند روز ، كه ايشان را از ممرّ امير مصلح هيچ دغدغه نماند ، امير مصلح ايشان را طلب داشته فرمود : مرا به جمعى مردان خونخوار عيّارپيشه احتياج است كه ايشان را تربيت كنم . شما آن جماعت را مىشناسيد . هركه را مىدانيد كه از وى كارى برمىآيد و معركهء حرب را مىشايد بياريد تا خلعت دهم و ايشان را چنانچه لايق است تربيت كنم . پدر و فرزندان از شنيدن اين سخن ، بغايت خوشحال گشتند و خرّم و خوشحال از مجلس امير بيرون آمده از اطراف و جوانب سيصد يتيم جرّار و رند خونخوار طلبيده نزد امير آوردند . امير مصلح فى الحال فرمود تا سيصد جامه بتكلّف بريدند و درزيان « 1 » را طلب داشته حكم فرمود كه هم امشب تمامى اين سيصد جامه را طيار « 2 » بايد ساخت كه فردا بايد اين جوانان همه مخلوع شده باشند .\r\nاهالى حلب ، از اكابر و اعيان و ساير رعايا ، در اين كار حيران و سرگردان مىبود و مىگفتند كه عجب حالتى است كه سلطان مصر اين مرد را از براى دفع اين طايفه فرستاده و او\r\n\r\n\r\n","description":"","footnote":"\r\n( 1 ) . درزيان : دوزندگان ، خياطان . - و .\r\n( 2 ) . طيار : ترتيب و نظم .\r\n","page_name":" 2494 ","page_number":274},
  {"content":"\r\n\r\nدرصدد تقويت ايشان مىكوشد و در اين باب هيچ دقيقه‌اى از دقايق نامرعى نمىگذارد .\r\nامّا چون شب درآمد ، امير مصلح سيصد مرد مردانه را از لشكر خود انتخاب نموده فرمود كه همه سلاح پوشيده در جامه‌خانهء خاصّه درآيند و منتظر باشند كه چون اين يتيمان جهت پوشيدن خلعتها به آنجا درآيند درساعت بىتأنّى و تأمّل هر يكىيكى از يتيمان به دست آورده همانجا به قتل رسانند .\r\nالقصّه ، چون شب درآمد و جامه‌ها مهيّا شد ، امير مصلح اشاره فرمود كه : اى جوانان ، همه برويد و جامه‌ها را بپوشيد و بيرون آييد . اتّفاقا ، چون به جامه‌خانه درآمدند هر يكى را يكى از سرهنگان امير ، كه مسلّح و مكمّل ايستاده و مترصّد مىبودند ، گرفته به قتل رسانيدند . چون آن جماعت بتمامه به قتل رسيدند در بيرون ، آن پير را با آن چهار پسرش نيز به ايشان رسانيده شهر حلب را از شرّ ايشان پاك گردانيدند . و اگرنه اين تدبير را كار مىفرمود ، به هيچ‌وجه آن جماعت بىباك را مستأصل نمىتوانست نمود .\r\nو گروه ثالث ، از قسم واجب الدّفع حكّام ستمكارند كه از تهديد و وعد و وعيد هيچ احدى نترسيده قصد مال و عرض مسلمانان كنند و از سياست پادشاه خود باك ندارند . دفع چنين كسان بر پادشاه ذوى الإقتدار و خواقين عالىمقدار واجب و لازم است .\r\nامّا قسم دويّم ، كه واجب المنع‌اند ، عبارت‌اند از جماعتى كه به صفات ناپسنديده مثل غمّازى و سخن‌چينى و امثال آن موصوف باشند كه اينچنين طايفه [ 295 الف 
  ] را بايد كه در خلوت ملوك و سلاطين راه ندهند و نوعى بشود كه ايشان را راه سخن پيدا شود ؛ چه ، آخر الأمر منجر به فساد دولت گردد .\r\n* * * القصّه ، چون أبو طاهر به دلايل معقوله و امارات منقوله خاطرنشان سلطان ملكشاه نمود كه توجّه به صوب ماوراء النهر و انتزاع آن ولايت از دست احمد خان بن خضر واجب و متحتّم است ، سلطان با عساكر گردون‌مآثر متوجّه آن صوب گشت و ايلچى قيصر روم را ، كه خراج مقرّرى هر ساله را از قسطنطنيه به اصفهان آورده بود ، در اين يورش تا به كاشغر همراه برد و در آنجا به وزرا و عمّال حكم شد كه اموالى كه ايلچى روم آورده از وى گرفته او را رخصت مراجعت دهند . و غرض سلطان ملكشاه از آوردن ايلچى روم تا به حدود كاشغر و مال را در آنجا از وى استيفا نمودن آن بود كه بعد از وى در تواريخ نوشته شود كه سلطان ملكشاه پادشاهى بود از سلاطين اسلام كه شوكت و عظمت او به مرتبه‌اى رسيده بود كه قيصر روم از قسطنطنيّه باج و خراج جهت او به كاشغر مىفرستاد . و مع هذا چون ايلچى ، وسعت مملكت او\r\n\r\n","description":"","footnote":"","page_name":" 2495 ","page_number":275},
  {"content":"\r\n\r\nرا ملاحظه نمايد ، داند كه با اينچنين پادشاهى غير از اطاعت و انقياد چاره نيست . و هم از اين جهت است كه خواجه نظام الملك در اين يورش اجرت ملّاحان جيحون را بر خراج أنطاكيّه شام نوشت .\r\nملّاحان چون بروات « 1 » خود را ديدند به درگاه فلك اشتباه سلطان ملكشاه فرياد استغاثه نمودند . سلطان از وزير پرسيد : حكمت در اين چيست كه اجرت اين جماعت كه در جيحون خدمت مىكنند به انطاكيّهء شام مىنويسيد ؟ وزير گفت : تا بعد از ما به سالهاى دراز از فسحت ملك سلطان بازگويند .\r\nسلطان را اين معنى بغايت پسنديده آمد و خواجه را بسيار استحسان فرمود . بعد از خواجه فرمود كه بروات ملّاحان را به زر نقد خريدند .\r\nو چون سلطان از آب جيحون عبور نمود بخارا و حوالى آن بلده را به حوزهء تصرّف خود درآورده ضبط آن را به عمّال خود حكم فرمود . همچنين تا به سمرقند به هر قصبه و شهرى كه مىرسيدند وكلاى احمد خان را بيرون مىكردند و عمّال خود را نصب مىفرمودند .\r\nو چون به سمرقند رسيدند ، احمد خان برج و باروى شهر را مضبوط ساخته درصدد ممانعت و مدافعت درآمد و مدّتى مديد به مدافعه و محاربه قيام نمودند . آخر الأمر ، به واسطهء اهمال و تغافل يكى از امراى احمد خان ، كه برج عيان به او سپرده بودند ، لشكر سلطان ملكشاه به اندرون شهر درآمدند . و سبب اهمال آن امير ، كه برج عيان حوالهء او شده بود ، آن بود كه پسر او را در بخارا سلطان ملكشاه دستگير كرده همراه آورده بود . و چون در اين وقت سلطان ديد كه از اهالى سمرقند ، جماعتى كه به احمد خان يكدل و يكجهت‌اند ، در حفظ و حراست قلعه سعى و اهتمام دارند ، خصوصا اين مرد علوى كه از مخصوصان احمد خان است و برج عيان به حراست او بازگذاشته‌اند ، فرمود كه به آن مرد پيغام كنند كه : اينك پسر تو كه در بخارا بود در دست ماست . اگر همانا ميل به زندگانى پسر دارى از سر محافظت اين برج درگذر ، و إلّا پسرت همين ساعت كشته مىشود . بعد از گرفتن قلعه ، تو را نيز به سياست هرچه تمام‌تر به قتل خواهيم رسانيد .\r\nو چون آن مرد علوى ، اين حكايات را شنيد در جواب گفت : اگر سلطان مرا و پسر مرا امان دهد كه بعد از گرفتن قلعه به ما و متعلّقان ما متعرّض نشود ، ما دست از محافظت اين برج بازمىداريم و مىگذاريم كه سپاه سلطان از اين راه به بالا درآيند .\r\nسلطان ملتمس او را مبذول داشت . و چون او را از بأس سلطان ، اطمينان حاصل شد دست\r\n\r\n\r\n","description":"","footnote":"\r\n( 1 ) . بروات : جمع برات : حواله‌ها ، نوشته‌هايى كه با آن وجهى و مبلغى دهند . - و .\r\n","page_name":" 2496 ","page_number":276},
  {"content":"\r\n\r\nاز محافظت آن موضع بازداشت ، تا آنكه سپاه سلطان به بالاى قلعه درآمدند . و چون احمد خان ديد كه مردم سلطان به بالاى قلعه درآمدند از روى اضطرار تمام گريخته به خانهء بعضى از فقراى شهر پنهان شد . سلطان ملكشاه به شهر سمرقند درآمد و بعد از ساعتى احمد خان را گرفته پيش سلطان آوردند . سلطان فرمود تا او را زنجير كرده به اصفهان بردند « 1 » و ايالت بلدهء سمرقند را به عميد أبو طاهر ، كه والى خوارزم بود ، ارزانى داشت و به جانب كاشغر مراجعت فرمود .\r\nو چون به شهر اوزگند « 2 » ، كه از عظام بلاد كاشغر است ، رسيد ، كس پيش والى كاشغر فرستاده پيغام داد كه : اگر در مقام اطاعت و انقياد آمده سكّه و خطبه به نام نامى ما مىسازى فهو المراد ، و إلّا مهيّاى حرب باش .\r\nملك كاشغر چون مىدانست كه طاقت مقاومت سلطان ندارد ، بالضّروره فرمود كه سكّه و خطبه به نام سلطان ملكشاه كردند و خود با تحف و هداياى لايقه متوجّه خدمت سلطان گرديد .\r\nسلطان نيز قدوم او را معزّز و مكرّم دانسته او را به عواطف خسروانه سرافراز گردانيده رخصت مراجعت فرمود .\r\nامّا بعد از مراجعت سلطان از سمرقند ، ميانهء عميد أبو طاهر و طايفه چگله « 3 » ، كه مقدّم ايشان عين الدّوله بود ، منازعه و مخاصمه به جايى رسيد كه بودن عميد أبو طاهر در سمرقند متعذّر گشت ؛ چراكه ، عين الدّوله كس پيش يعقوب تگين ، برادر ملك كاشغر ، فرستاده او را بر گرفتن سمرقند تطميع كرد . يعقوب تگين از مملكت خود ، كه مشهور به آب‌نباشى « 4 » است با لشكرى آراسته متوجّه سمرقند گشت . عميد أبو طاهر چون طاقت مقاومت او نداشت ، بالضّروره ، سمرقند را گذاشته به جانب خوارزم رفت . و يعقوب تگين به سمرقند درآمده روزى چند به اتّفاق عين الدّوله چگلى مهمّات آن ولايت را سرانجام مىداد . آخر الأمر ، دانست كه با وجود عين الدّوله چگلى استقلال او در حكومت از جملهء محالات است . بنابراين ، جماعتى از اهالى سمرقند را بر آن داشت كه دعوى خونى چند ، كه عين الدّوله كرده بود ، بر وى كردند و آن دعوى را به فتاوى علماى آن ديار مسجّل ساخته فرمود كه عين الدّوله را به قصاص رسانيدند و خود در حكومت آن بلاد مستقل گشت . امّا چون اين خبر ، به سمع سلطان ملكشاه رسيد ، هم در اين سال به جانب سمرقند مراجعت فرمود . چون به بخارا رسيد ، يعقوب تگين سمرقند را\r\n\r\n\r\n","description":"","footnote":"\r\n( 1 ) . سلطان ملكشاه مدّتها بعد سمرقند را به احمد خان بازداد ؛ - نرشخى ، تاريخ بخارا ، ص 34 ؛ نيشابورى ، سلجوقنامه ، ص 31 ؛ راوندى ، راحة الصّدور ، ص 129 ؛ حسينى ، اخبار الدولة السلجوقيّه ، ص 66 .\r\n( 2 ) . م ، ق : يوزكند . از شهرهاى ماوراء النهر نزديك فرغانه .\r\n( 3 ) . ق ، ش : حكليه . مراد قبال چگلى يا قرلقى هستند كه به علّت نرسيدن وظيفهء خود بر حاكم سمرقند شوريدند .\r\n( 4 ) . م : باب كاشى ؛ ق : آب كاشى ؛ ش : باب‌باشى . به قياس تصحيح شد .\r\n","page_name":" 2497 ","page_number":277},
  {"content":"\r\n\r\nگذاشته به فرغانه رفت و از فرغانه به ولايت خود ، و جماعتى كثير از سپاهيان او از وى جدا شده پيش سلطان ملكشاه آمدند . چون ملكشاه اين نوبت به سمرقند درآمد امير ابرد « 1 » را به ايالت آن ولايت تعيين نموده از روى سرعت هرچه تمام‌تر يعقوب تگين را تعاقب نمود .\r\nچون به اوزگند رسيد در آنجا توقّف ننموده افواج قاهره را از اطراف و جوانب به طلب يعقوب فرستاد و كس پيش برادرش ، ملك كاشغر « 2 » كه نوبت اوّل در مقام اطاعت و انقياد سلطان درآمده با نوازشهاى پادشاهانه مراجعت فرموده بود ، فرستاده پيغام داد كه : اگر برادر خود يعقوب تگين را دست و گردن بسته روانهء اردوى ما نمودى دولتخواهى و يكجهتى تو بر همگنان ظاهر خواهد شد ، و إلّا معلوم مىشود كه اين حركت او بىانگيز تو نبوده .\r\nملك كاشغر قبل از آنكه پيغام سلطان به او رسد بنابر عداوتى قديم ، كه ميانهء او و برادرش بود ، كسان به طلب او فرستاده بود . اتّفاقا ، مردم ملك كاشغر به يعقوب تگين رسيده خزاين و اموال او را تمامى نهب و غارت كردند و يعقوب تگين تنها از دست ايشان گريخته پناه به برادر خود آورد . در اين اثنا ، ايلچى سلطان ملكشاه به آنجا رسيده پيغام سلطان رسانيد . ملك كاشغر در اين امر متحيّر و سرگردان ماند ؛ چه ، هرچند ميانهء او و برادرش عداوت قديم بود ، امّا چون الحال خود پناه به او آورده بود او را به دست مردم سلطان دادن از مروّت ، بسيار دور مىنمود . و چون طاقت مقاومت سلطان نداشت ، از مخالفت او نيز بسيار انديشه مىنمود .\r\nآخر الأمر ، رأيش بر آن قرار گرفت كه برادر را با پسرش به خدمت سلطان فرستد . و با پسر خود گفت : چون تو به يك منزلى اردوى سلطان برسى ، در فلان قلعه چشم يعقوب تگين را ميل بكش و او را آنجا گذاشته پيش سلطان برو . و اگر سلطان به اين معنى راضى شد و همين ميل كشيدن را جزاى اعمال ناشايست او دانست فهو المراد ، و إلّا او را از قلعه بيرون آورده به ملازمان سلطان بسپار كه آنچه خواهند به فعل آورند .\r\nالقصّه ، چون پسر ملك كاشغر بعد از طىّ مراحل و منازل به آن قلعه ، كه پدرش از براى ميل كشيدن برادر خود تعيين كرده بود ، رسيد ، يكى از معتمدان خود را فرمود كه به آن مهمّ ، يعنى ميل كشيدن عمّش ، قيام نمايد . آن شخص نزد يعقوب رفته او را بر زمين انداخته بر سينهء او نشست و فرمود كه ميل را سرخ كرده بياريد . در اين وقت ، از كاشغر [ 295 ب 
  ] پياده‌اى با مكتوب رسيد .\r\nميانهء مردمان قلعه شورش و فتنه پيدا شد و دست آن شخصى كه بر سينهء يعقوب تگين نشسته بود بسيار سست شد . يعقوب تگين پرسيد : سبب تأخير در اين امرى كه پيش گرفته بودى چيست ؟\r\n\r\n\r\n","description":"","footnote":"\r\n( 1 ) . م ، ق : امرساو ؛ ش : ابرسا . به قياس الكامل تصحيح شد .\r\n( 2 ) . نام ملك كاشغر هارون بن سليمان بن قدر خان يوسف است كه در اوزگند به خدمت سلطان ملكشاه رسيده بود .\r\n","page_name":" 2498 ","page_number":278},
  {"content":"\r\n\r\nگفت : همين لحظه از كاشغر خبر رسيد كه طغرل بن ينال « 1 » ، كه ميانهء او و ملك كاشغر هميشه عداوت بود ، از هشتاد فرسخى ايلغار نموده به كاشغر درآمده و برادر تو را اسير كرده به جانب ولايت خود فرستاده . و الحال به نهب و غارت آن ولايت دست دراز كرده آنچه مىخواهد به عمل مىآورد و هيچ احدى نمىتواند مانع او شود .\r\nيعقوب تگين گفت : آنچه در حقّ من ، شما اراده كرده بوديد حقّ ، سبحانه و تعالى ، به آن راضى نبود . اكنون صلاح همهء شما در آن است كه به اطاعت و انقياد من ثابت‌قدم شويد تا به اتّفاق شما طغرل را از آن ولايت بيرون كنيم .\r\nپس همگنان سخن يعقوب تگين را پسنديده او را امير خود ساخته متوجّه كاشغر شدند .\r\nچون اين خبر ، به سمع سلطان ملكشاه رسيد با خود انديشيد كه اگر درصدد دفع طغرل ، كه الحال آن مقدار قوّت و شوكت پيدا كرده كه صاحب كاشغر را اسير و دستگير نموده خزاين و دفاين او را به دست آورده ، درآيم شايد كه اين مهمّ به آسانى پيش نرود و دور و دراز كشد و در اطراف و جوانب مملكت ما ، كه از حدود مصر و اسكندريّه است ، تا به كاشغر و وارثان ملك بسيار . مبادا واقعه‌اى رو دهد كه موجب كسر شأن و عظمت دولت باشد و تدارك آن به آسانى ممكن نباشد . پس اولى آن است كه يعقوب تگين را از خود ساخته به آن جانب روانه سازم .\r\nبنابراين ، تاج الملك « 2 » ، مستوفى خود را پيش يعقوب تگين با خلعتى لايق فرستاده پيغام داد كه : چون برادر تو با ما در مقام اطاعت و انقياد مىبود و الحال حقّ ، سبحانه و تعالى ، جاى او را به تو ارزانى داشته تو نيز بايد آسايش خود را غنيمت دانسته قدم از دايرهء اطاعت ما بيرون ننهى و خطبه و سكّه همچنانكه در زمان برادرت به القاب همايون ما مزيّن بود الحال نيز مهمّات دستور سابق عمل نمايى تا هميشه از جانب ما به الطاف خسروانه سرافراز بوده باشى .\r\nيعقوب تگين نيز اين معنى را فوزى عظيم دانسته در مقام فرمانبردارى درآمده تحف و هداياى لايق جهت سلطان ملكشاه فرستاد . و سلطان درساعت عنان عزيمت به جانب اصفهان منعطف داشت .\r\nو از جمله وقايع اين سال آنكه المستنصر باللّه علوى از مصر جمعى از امراى خود را با لشكرى آراسته به تسخير مدينهء صور ، كه قبل از اين قاضى عين الدّولة بن ابو عقيل بر وى\r\n\r\n\r\n","description":"","footnote":"\r\n( 1 ) . طغرل بن ينال كه احتمالا در اصل امير برسخان بود ، شايد همان قدر خان جبرائيل بن عمر بوده كه در سال چهار صد و نود و پنج هجرى به ماوراء النهر تاخت ؛ - تاريخ ايران ، پژوهش دانشگاه كيمبريج ، فصل دهم .\r\n( 2 ) . وى تاج الملك أبو الغنايم مرزبان بن خسرو فيروز شيرازى ، وزير تركان خاتون است كه سمت كدخداى جامه‌خانه و رياست ديوان طغرا و انشاى سلطانى را به عهده داشت و يكى از رقيبان سرسخت خواجه نظام الملك به شمار مىرفته است .\r\n","page_name":" 2499 ","page_number":279},
  {"content":"\r\n\r\nمستولى شده بود و بعد از فوت قاضى مذكور چنانچه سابق مرقوم گشت ، فرزندان او قائم‌مقام او بودند ، بر سر ايشان فرستاد . چون اولاد قاضى طاقت مقاومت عساكر خليفهء مصر نداشتند ، بالضّروره مدينهء صور را بىمحاربه تسليم ايشان نمودند و امراى المستنصر باللّه عمّال و وكلاى خود را در آن مدينه نصب فرموده روى به بلدهء صيدا نهادند . و او را نيز به حيطهء تصرّف خود درآورده متوجّه بلدهء عكّا گشتند و او را فتح نموده عنان عزيمت به جانب مدينهء جبل منعطف داشتند ، و او را نيز به اوّل‌وهله در حوزهء تصرّف خود درآورده يكى از امراى خود را بر اين شهر امير ساخته به جانب مصر مراجعت نمودند .\r\nو از جمله غرايب واقعات اين سال ، آنچه ميانهء امير المسلمين يوسف بن تاشفين « 1 » ، صاحب ولايت مغرب ، و محمّد بن ابراهيم كزولى واقع شده بود مىباشد . تفصيل آن در كتب معتبرهء تواريخ چنين آمده كه قبل از اين ، ميانهء امير المسلمين يوسف بن تاشفين و محمّد بن ابراهيم محبّتى و مودّتى تمام بود و هميشه محمّد بن ابراهيم به خدمت امير يوسف مىآمد . اتّفاقا ، در اين سال جمعى به امير المسلمين يوسف بن تاشفين رسانيدند كه عن‌قريب است كه محمّد بن ابراهيم كزولى خروج مىكند . و چون قبيلهء كزوله در كثرت و قوّت آنچنان بودند كه هرچه تصوّر كنند قريب الوقوع توانستى بود ، مع هذا خيال گرفتن جايهاى محكم و كوهها كه گرفتن آنها از جمله محالات بود ، داشتند .\r\nالقصّه ، يوسف تاشفين از وى متوهّم شده كس به طلب او فرستاد و او چون هميشه پيش او مىآمد ، اين نوبت نيز بىملاحظه متوجّه ملازمت او گشت . اتّفاقا ، چون به حوالى مراكش ، كه پايتخت يوسف بن تاشفين بود ، رسيد ، بر وى ظاهر شد كه يوسف بن تاشفين اين مرتبه با او در مقام نفاق و غدر است . بنابراين ، از همانجا برگشته روى به كوهستان خود نهاد و امير المسلمين يوسف بن تاشفين هرچند معتمدان خود را فرستاده او را طلب نمود و به ايمان مغلّظه مؤكّد گردانيد كه : من با تو در مقام عذر و حيله نيستم ، محمّد قبول نكرد و قدم از آن كوهستان بيرون ننهاد . چون بر يوسف بن تاشفين محقّق شد كه آمدن محمّد بن ابراهيم نزد او محال است ، بالضّروره در مقام دفع او شده تدبيرات مىانديشيد . تا آنكه رأيش بر آن قرار گرفت كه فصّادى را طلب داشته صد دينار سرخ به او داد كه : اگر تو به آن كوهستان رفته نوعى كنى كه محمّد بن ابراهيم را كه هرساله به فصد كردن معتاد است نيشترى كه او را به زهر آب داده باشند فصد كنى ، صد دينار ديگر نيز به تو ارزانى خواهم داشت .\r\nفصّاد اين معنى را قبول كرده چند نيشتر را آنچنان به زهر آب داد كه به مجرّد ملامسهء آنها\r\n\r\n\r\n","description":"","footnote":"\r\n( 1 ) . ق : پاشفين ؛ ش : ناشقين .\r\n","page_name":" 2500 ","page_number":280},
  {"content":"\r\n\r\nآدمى هلاك مىگشت و متوجّه آن كوهستان شد . چون به آن قبيله ، كه محمّد بن ابراهيم در او بود ، رسيد ، به رسم فصّادان آن بلاد ، در حوالى منزل محمّد بن ابراهيم فرياد مىكرد . و چون مكرّر فرياد برآورد محمّد بن ابراهيم را به مقتضاى ارباب الدّول ملهمون ، دغدغه‌اى به خاطر رسيد كه اين مقدار مبالغهء اين مرد فصّاد در صنعت خود و طلب داشتن مشترى كه بر دست او فصد كند ، سيّما در اين قبله ، بىچيزى نخواهد بود . بنابراين ، تحقيق نمود كه اين مرد ، كه اين همه فرياد مىكند ، اينجايى است يا غريب است ؟ گفتند مردى غريب است كه به اين ايّام به اين قبيله درآمده . محمّد بن ابراهيم فرمود كه او را طلب داشتند . بعد از آن ، يكى از فصّادان آن قبيله را فرمود كه به يكى از نشترهاى خودش فصد كن . اتّفاقا ، به مجرّد رسانيدن نشتر به اعضاى آن فصّاد ، دستش ورم كرده از حيات وداع نمود .\r\nچون اين خبر ، به امير المسلمين يوسف بن تاشفين رسيد ، اعراضش زياده شد و در دفع محمّد بن ابراهيم اهتمام و سعى بيشتر از پيشتر به كار داشت . بنابراين ، كس به آن قبيله فرستاده جمعى از رؤساى آن قبيله را به عنايت بسيار با خود متّفق ساخت . بعد از آن ، براى ايشان يك ظرفى پر از عسل مسموم فرستاده پيغام داد كه : نوعى كنيد كه از اين عسل قدرى به خورد محمّد بن ابراهيم بدهيد .\r\nاتّفاقا ، در همان روز ، محمّد بن ابراهيم به خانهء آن جماعت رفت و ايشان بعد از ضيافت مقرّر گفتند : يكى از ياران براى ما عسلى خوب فرستاده و ما مىخواستيم كه آن ظرف عسل را از بس كه نفاست دارد همچنان به خدمت تو فرستيم . اكنون چون شما خود تشريف ارزانى داشته‌ايد آن ظرف عسل تعلّق به شما دارد . به هركه گوييد بسپاريم .\r\nمحمّد بن ابراهيم باز به مقتضايى كه ارباب دول را مىباشد ، خدشه‌اى به خاطر رسيده فرمود : آن عسل را حاضر سازيد . چون عسل را حاضر ساختند ، محمّد ديد كه بسيار عسل صاف و پاكيزه‌اى است . فرمود كه چند نان تازه بيارند . چون نان حاضر شد ، فرمود : اوّلا شما از اين عسل با اين نان قدرى تناول فرماييد تا بعد از آن ، من نيز با شما موافقت نمايم .\r\nايشان متحيّر و مبهوت گشتند . امّا چاره‌اى جز آن نداشتند كه قدرى از آن به‌كار برند ؛ چه ، اگر آن را نمىخوردند محمّد بن ابراهيم همه را به قتل مىرسانيد . آخر الأمر ، به مجرّد چشيدن آن عسل ، تمامى آن جماعت به صحراى عدم و اصل گشتند . بعد از آن ، محمّد بن ابراهيم مكتوبى به يوسف بن تاشفين نوشت بدين‌مضمون :\r\n« هرچند تو وسايل قتل من انگيختى حقّ ، سبحانه و تعالى ، مرا از شرّ مكر و حيلهء تو نگاهداشت . اكنون شرم از خود بدار و بدان كه حقّ ، سبحانه و تعالى ، حافظ و ناصر من است . از غيرت قهر او بترس . من هرگاه كه به اين كوهستان ، كه نسبت به ولايتى كه حقّ ، سبحانه و تعالى ،\r\n\r\n","description":"","footnote":"","page_name":" 2501 ","page_number":281},
  {"content":"\r\n\r\nبه تو داده ، خالى سفيد تواند بود بر بدن گاو سفيد ، قانع شده باشم و در ولايت تو دست‌درازى نمىكنم ، باوجود آنكه قدرت آن دارم كه تمامى اطراف و جوانب ولايت تو را آن‌چنان نهب و غارت كنم كه به اندك‌فرصت ، آثار آبادانى و عمارت در بلاد تو نماند . »\r\nچون مكتوب محمّد بن ابراهيم به امير يوسف بن تاشفين [ 296 الف 
  ] رسيد ، دانست كه محمّد در حفظ حراست الهى است و مكر و حيل او در وى مؤثّر نخواهد بود ، بالضّروره از سر منازعهء او درگذشت .\r\nو از جمله وقايع اين سال آنكه ابن علوى ، نقض عهدى ، كه مدّتى مديد بود كه با امير تميم بن معزّ بن باديس كرده بود ، لشكرى آراسته از عشاير و اقارب خود متوجّه مدينهء سوسهء بلاد افريقيه گشت و آن مدينه را بعد از محاربه و مقاتلهء بسيار ، قهرا و جبرا به حوزهء تصرّف خود درآورد . آخر الأمر ، چون مىدانست كه اگر امير تميم بن معزّ متوجّه آن صوب گردد او را طاقت مقاومت او نخواهد بود ، آنچه از آن شهر توانست غارت نموده و جمعى كثير را اسير گرفته به جانب ولايت خود رفت . و در همين سال ، جماعتى از قطّاع الطريق كردان ، قافلهء عظيمى را ، كه به راه حلب مىرفت ، زده تمامى اموال و اسباب ايشان را بردند . و چون اين خبر ، به سمع آق‌سنقر ، والى حلب ، رسيد فى الحال از روى استعجال با جمعى معدود سوار شده دزدان را تعاقب نموده در اثناى راه بعد از محاربه‌اى بسيار [ آنها را 
  ] به دست آورده همه را به سياست هرچه تمام‌تر به قتل رسانيد و آن راه را آنچنان امن گردانيد كه تا آق‌سنقر در حيات بود هيچ احدى در آن راه از دست قطّاع طريق آزار نكشيد .\r\n\r\n","description":"","footnote":"","page_name":" 2502 ","page_number":282},
  {"content":"\r\n\r\n\r\nذكر وقايع سال چهار صد و هفتاد و سيّم از رحلت خير البشر\r\nاز جمله وقايع اين سال آنكه قبيلهء بنى عامر به اغواى مردى بليانام ، كه دعوى علوم نجوم مىكرد ، شهر بصره را آنچنان نهب و غارت كردند كه فوق آن متصوّر نبود . اين بليا قبل از اين ، به چند سال به بغداد آمده « 1 » در بعضى خانات آن بلده نزول كرده بود و بعد از چند روز ، از آن خانى كه در آنجا مىبود چند جامهء ديبا را دزديده در ظرفى كه در آن ديار از براى خرما آوردن متعارف است نهاده متوجّه بيرون شهر شد . در اثناى راه نگاهبانان شوارع او را گرفته پيش مقدّم خود آوردند . و آن مرد به واسطهء حرمت علم ، بليا را آزار نكرد و گذاشت كه هرجا كه خواهد برود .\r\nبليا چون از دست آن جماعت خلاص شد ، به جانب قبيلهء بنى عامر رفت و به يكى از بزرگان آن قبيله مخصوص گشت و او را به سخنان موهومهء خود فريفته معتقد خود گردانيد . و چون اكثر قبيلهء بنى عامر در مقام اطاعت و انقياد او درآمدند ، بليا به بزرگ آن قبيله گفت : من در علوم نجوم يافته‌ام كه تو مالك روى زمين خواهى شد و اجداد تو اينچنين بزرگ بودند .\r\nالقصّه ، ايشان را بر آن داشت كه متوجّه تسخير بصره شوند . در اين وقت ، والى بصره عميد عصمت بود . و چون اكثر مردم اوباش و رنود از هيبت سياست سلطان ملكشاه پاى از دايرهء اطاعت بيرون نمىآوردند و فتنه و فساد در بلادى ، كه در تحت تصرّف سلطان ملكشاه بود ، مطلقا مرتفع شده اكثر حكّام لشكريان خود را رخصت داده بودند كه در اقطاعات خود بوده باشند و به وقت ضرورت حاضر شوند . بنابراين ، با عميد عصمت در شهر بصره از سپاهيان\r\n\r\n\r\n","description":"","footnote":"\r\n( 1 ) . به تصريح ابن أثير : « وى از آبادى النيل وارد بغداد شد ، و دعوى ادب و اخترشناسى كرد . » .\r\n","page_name":" 2503 ","page_number":283},
  {"content":"\r\n\r\nجماعتى قليل مانده بود و بليا چون بر اين امر اطلاع داشت ، بنى عامر را بر اخذ آن شهر تحريض نموده با تمامى آن قبيله و خلايق ديگر ، كه به ايشان ملحقّ شده بودند ، متوجّه بصره گشت .\r\nچون آن خبر ، به سمع عميد عصمت رسيد با همان جماعت قليل ، كه با وى در شهر مىبودند ، از روى مردى و مردانگى در مقام محاربهء اعراب درآمد . بعد از تلاقى فريقين و ارتفاع نايرهء حرب ، عميد عصمت غالب آمد . بنى عامر كه نزديك بود كه روى به گريز نهند ، ناگاه شخصى از معتمدان عميد عصمت به سمع او رسانيد كه : اهالى بصره با ابن عامر متّفق‌اند و اينك مىخواهند كه شهر را به ايشان تسليم نمايند و تو را نيز گرفته به ايشان سپارند .\r\nچون عميد عصمت اين خبر شنيد ، بسيار متوهّم گشته فى الحال از ميان مردم بصره بيرون آمده روى به قلعهء نهر معقل ، كه به استحكام آن قلعه در آن ديار قلعه‌اى ديگر نبود ، نهاد .\r\nچون بنى عامر بر اين حال اطلاع يافتند ، درساعت به شهر درآمده دست به نهب و غارت دراز كردند و اكثر شهر را بسوختند . و از جمله عماراتى كه در اين مرتبه از بصره سوخته شد ، دو سراى كتب بود : يكى آنكه ، قبل از ايّام حكومت امير عضد الدّوله بنا شده بود ، و آن اوّل دارى بود كه در زمان اسلام از براى كتب فقه بنا كرده بودند « 1 » . و دويّم ، سرايى كه وزير أبو منصور بن شاهمردان وقف كرده بود . و اين دو كتبخانه آن مقدار نفايس كتب از جميع علوم داشت كه توان گفت كه قبل از آن و بعد از آن ، در هيچ كتبخانه نبود .\r\nو چون بليا به قوّت بنى عامر بر شهر بصره استيلا يافت به اطراف و جوانب مكتوب نوشت كه : « مهدى موعود منم . » و باقى احوال او عن‌قريب مذكور خواهد شد . ان شاء اللّه تعالى .\r\nو در اين سال ، در عراق عرب معلّمان اطفال را منع كردند كه در مساجد تعليم اطفال نكنند .\r\nو اين به واسطهء حفظ حرمت مساجد بود ؛ چه ، اطفال مساجد را چركن مىكردند . القصّه ، جميع معلّمان اطفال را منع كردند ، الّا يك معلّم كه در فقه شافعى تبحّر تمام داشت و اطفال را نمىگذاشت كه در مسجد به لهو و لعب مشغول شوند .\r\nاز جمله وقايع اين سال ، فوت أبو نصر محمّد بن ( محمّد بن ) « 2 » جهير بود كه از مشاهير وزرا در بلدهء موصل ، كه مولد او بود ، به شمار مىآمد . و اين أبو نصر جهير اوّلا وزير القائم بامر اللّه بود ، و بعد از فوت او وزارت المقتدى بامر اللّه به او تعلّق گرفت . و چون المقتدى بامر اللّه او را از وزارت خود عزل كرد ، سلطان ملكشاه او را از بغداد طلبيده او را با پسرش فخر الدّوله به ايالت ولايت ديگر سرافراز گردانيد ، چنانچه سابقا احوال ايشان مشروحا قلمى گرديد .\r\n\r\n\r\n","description":"","footnote":"\r\n( 1 ) . و نخستين كتابخانه‌اى بود كه در اسلام وقف شده بود . ابن أثير مىنويسد وقتى كه عضد الدّولهء ديلمى آن كتابخانه را ديده بود گفته بود : « اين مكرمتى است كه در انجام آن بر ما پيشى جستند . »\r\n( 2 ) . ق : مطلب بين ( ) را ندارد .\r\n","page_name":" 2504 ","page_number":284},
  {"content":"\r\n\r\nو هم در اين سال ، صلنحى ، صاحب يمن كه بعضى از حالات او در سنوات سابقه مرقوم گشته ، مقتول گشت . و در اين سال ، منصب نقابت عباسيّه به ابو القاسم علىّ بن طراد زبيبى تعلّق گرفت و از دار الخلافه خلعتى فاخر پوشيده به منصبى كه پدرش داشت سرافراز گشت .\r\nو از جمله وقايع اين سال آنكه در ماه محرّم ، أبو عبد اللّه طبرى منشور تدريس مدرسهء نظاميّهء بغداد آورده « 1 » به درس گفتن مشغول گشت . و در ماه ربيع الآخر ، فقيه أبو محمّد عبد الوهّاب شيرازى نيز به منشور تدريس آن مدرسه به بغداد آمد . بنابراين ، مهمّ ميانهء هردو ايشان بر آن قرار گرفت كه يك روز ابو عبد اللّه طبرى درس بگويد و روز ديگر ابو محمّد شيرازى .\r\nو در اين سال ، از مشاهير علماى حنفيّه ابو الحسن علىّ بن محمّد بن حسين عبد الكريم موسى المعروف به فخر الإسلام اليزدودى ، كه در زمان خود امام حنفيّه بود ، وفات يافت . از تصانيف او در فقه مبسوط و شرح جامع صغير است . و در اصول فقه برذوى . و بعضى از مورّخين وفات فخر الإسلام را از وقايع سال سابق دانسته‌اند . و اللّه أعلم .\r\nو از علماى شافعيه در بلخ ، احمد بن علىّ بن محمّد شجاع أبو حامد سرخسى ، كه حديث از ليث بن محمّد ليثى استماع نموده و در زمان خود مقتداى شوافع بود ، وفات يافت .\r\nو هم در اين سال ، از مشاهير علماى شافعيّه صاحب نحرير و امثال آن احمد بن محمّد بن احمد الشيخ ابو الحسن الجرجانى ، كه در فقه تلميذ أبو الطيّب طبرى و ماوردى بود ، فوت شد .\r\n\r\n\r\n","description":"","footnote":"\r\n( 1 ) . اين منشور را از طرف خواجه نظام الملك آورده بود .\r\n","page_name":" 2505 ","page_number":285},
  {"content":"\r\n . \r\n","description":"","footnote":"","page_name":" 2506 ","page_number":286},
  {"content":"\r\n\r\n\r\nذكر وقايع سال چهار صد و هفتاد و چهارم از رحلت خير البشر\r\nدر اوايل اين سال ، بليا منجّم ، كه دعوى مهدويّت كرده بود و بصره را گرفته بود ، به اهل واسط نوشت كه : « مهدى موعود كه خلق را دعوت به حقّ مىنمايد ، منم . اگر اطاعت و انقياد من مىنماييد از عذاب اخروى و ذلّت دنيوى ، امن و خلاص خواهيد شد و اگر قدم از دايرهء اطاعت من ، كه صاحب الزّمانم ، بيرون مىنهيد ، يقين دانيد كه در هردو سراى به عذاب و و بال گرفتار مىگرديد . فامنوا باللّه و بالامام المهدىّ ، پس ايمان بياوريد به خداى سبحانه و تعالى و به امام مهدى . »\r\nو پيش از آنكه اين مكتوب به اهل واسط رسد ، از بغداد سعد الدّوله گوهرآيين و سيف الدّوله صدقة بن مزيد با لشكرى آراسته متوجّه بصره گشته بودند . ايشان چون به نواحى بصره رسيدند ، بليا منجّم از سر مهدى بودن خود درگذشته به جانب بحرين گريخت . از بحرين او را گرفته پيش سلطان ملكشاه آوردند . و چون سلطان ملكشاه در ماه رمضان اين سال ، به بغداد آمده بود « 1 » و ملوك اطراف و جوانب حتّى برادرش ، تاج الدّوله تتش ، از دمشق و اتابك قسيم الدّوله آق‌سنقر از حلب متوجّه خدمت او شده در بغداد مجمعى از ملوك به همّ رسيد كه هرگز ديدهء فلك دوّار با اين گردش روزگار مثل آن مجمعى نديده بود . [ 296 ب 
  ] در ماه ذيحجّه سلطان ملكشاه ضيافت عامى كرده فرمود كه كشتيها را آراسته شمع و فانوس بسيار بر\r\n\r\n\r\n","description":"","footnote":"\r\n( 1 ) . اين دوّمين‌بار بود كه سلطان ملكشاه به بغداد وارد مىشد . در اين مرحله از ورود به بغداد ، گويا قصد داشت خليفه را بكلّى از مصدر خلافت طرد كند و نوهء خود جعفر را به خلافت بردارد ، و لو اينكه بنابر قوانين اسلامى انتخاب كودك پنج‌ساله ، كه خود به كفيل و قيّم احتياج داشت ، به مقام خلافت ممنوع باشد ؛ - تاريخ ايران ، پژوهشگاه دانشگاه كيمبريج ، ج 5 ، ص 103 . نام اين كودك خردسال ابو الفضل جعفر بود ؛ - منبع پيشين ، ص 210 .\r\n","page_name":" 2507 ","page_number":287},
  {"content":"\r\n\r\nآنجا روشن ساخته به روى دجله جارى گردانيدند و از اصناف اهل طرب ، ذكورا و اناثا ، در آن كشتيها به نغمات دلگشاى زنگ حزن و ملال از خواطر سكّان آن بلده مىزدودند .\r\nالقصّه ، سلطان ملكشاه آن شب آنچنان بزم پادشاهانه آراسته بود كه هيچ فردى از افراد آن بلده نبود كه به حظّى وافر نرسيده باشد . على الصّباح حكم شد كه بليا منجّم را ، كه از بحرين فرستاده بودند ، كلاه مسخركان بر سر نهند و بر شتر سوار كرده در تمامى شهر بغداد بگردانند و بعد از آن به دارش كشند . و در همين سال ، سلطان ملكشاه حكم فرمود كه جامع بغداد را ، كه در بيرون سور مدينه بود ، تغيير نمايند .\r\nو از جمله وقايع اين سال آنكه صاحب بلاد مغرب امير المسلمين يوسف بن ناشفين ، معتمد بن عباد را ، كه صاحب بلاد اندلس بود و از سلاطين آن ديار در كرم و سخاوت امتياز تمام داشت ، گرفته در اغمات « 1 » در بند كرد و تمامى بلاد اندلس را در حوزهء تصرّف خود درآورد .\r\nآخر الأمر ، معتمد بن عباد در همان بند وفات يافت ؛ چنانچه عن‌قريب در وقايع آن سال تفصيل آن مذكور خواهد شد . ان شاء اللّه تعالى .\r\nو هم در اين سال ، فرنگ مدينهء صقليّه « 2 » را از دست اهل اسلام انتزاع نمودند « 3 » . و هم در اين سال ، پادشاه فرنگ فوت شد و پسرش قائم‌مقام او گشت و با مسلمانان آنچنان سلوك هموار مىكرد كه مسلمانان خيال مىكردند كه او از طايفهء اهل اسلام است .\r\nو در اين سال ، وزير ابو شجاع به واسطهء سعايت سعد الدّوله گوهرآيين و ابو سعيد بن سمجاء يهودى ، كه از قبل سلطان ملكشاه و خواجه نظام الملك در بغداد جميع مهمّات ملكى و مالى را فيصل مىداد و وكالت آن نواحى به رأى و رؤيت او متعلّق بود ، از وزارت خليفه ، المقتدى بامر اللّه ، معزول گشت .\r\nو از جمله امورى كه در سعايت او نقل كرده‌اند يكى آن بود كه مىگفتند كه وقتى كه به بغداد خبر رسيد كه سلطان ملكشاه فتح سمرقند كرد ، أبو شجاع گفته بود كه اين خبر از جملهء آن چيزها [ ست 
  ] كه بشارت به آن توان داد نيست ؛ چه ، اگر فتح بلاد روم مىكردند در ديار كفر ، آثار اسلام به ظهور مىرسانيدند و لياقت بشارت در بلاد اسلام مىداشت ، امّا آنكه به بلاد اسلام روند و زن و فرزندان ايشان را اسير كنند و به اين افعال در بلاد اسلام خوشحالى نمايند ، از شيوهء اهل اسلام دور است .\r\nالقصّه ، چون أبو شجاع از وزارت معزول گشت ، روز جمعه پياده از خانهء خود متوجّه\r\n\r\n\r\n","description":"","footnote":"\r\n( 1 ) . ق : نام محلى كه معتمد محبوس شد نياورده است . اغمات از بلاد نزديك مراكش است .\r\n( 2 ) . ش : صعلبه .\r\n( 3 ) . ابن أثير ماجراى انتزاع صقليّه از بلاد مسلمين را ضمن وقايع سال چهار صد و هشتاد و چهار آورده است .\r\n","page_name":" 2508 ","page_number":288},
  {"content":"\r\n\r\nمسجد جامع شد و خلايق بسيار به گرد او جمع شدند ؛ چه ، او در حمايت اسلام ، كمال سعى و اهتمام مىورزيد . و چون اين خبر به خواجه نظام الملك رسيد ، فرمود كه حكم نيست كه او از خانهء خود برون آيد .\r\nو منشأ عداوت ميانهء سمجاء يهودى و أبو شجاع آن بود كه روزى سمجاء يهودى در بازار بغداد به مسلمانى سبزىفروش ، دكه [ اى 
  ] زد و آن سبزىفروش آنچنان بر سمجاء زد كه دستار از سرش افتاد . چون آن سبزىفروش را به ديوان وزارت بردند ، أبو شجاع جانب او گرفته بنابراين ، گوهرآيين ، كه قبل از آن با وزير أبو شجاع عداوتى تمام داشت ، با سمجاء يهودى اتّفاق نموده پيش سلطان ملكشاه و خواجه نظام الملك چندان خبث أبو شجاع نمودند كه حكما او را از وزارت خليفه ، المقتدى بامر اللّه ، معزول ساختند .\r\nو چون خليفه در اين باب چيزى نتوانست گفت ، بعد از چند روز ، حكم فرمود كه جميع اهل ذمّه در بلاد اسلام ، خواه يهودى يا غير آن ، بايد كه در لباس خود نشانى بدوزند كه از مسلمانان امتياز داشته باشند يا زنّار بر بالاى لباس در گردن اندازند . و همچنانكه شارع حكم فرموده بايد كه بر اسب سوار نشوند و خانهء خود را بلند نسازند .\r\nالقصّه ، چون اين كلمات بر اهل ذمّه بسيار شاقّ بود ، جمعى از آن طايفه ، كه شأنى داشتند و مذلّت نتوانستند كشيد ، بالضّروره ربقهء اسلام در گردن انداخته به شرف اسلام مشرّف گشتند . از آن جمله ابن موصلايا يهودى بود كه بعد از عزل ابو شجاع چند روز منصب وزارت خليفه به او متعلّق بود . آخر الأمر ، ابن موصلايا را معزول ساخته أبو منصور بن جهير را ، كه قبل از اين نيز مدّتى وزارت خليفه را داشت ، وزير خليفه ساختند .\r\nو در ماه جمادى الاولى اين سال ، شيخ أبو حامد محمّد بن محمّد الغزالى الطوسى را خواجه نظام الملك از اصفهان جهت تدريس مدرسهء نظاميّه به بغداد فرستاد و او را به « زين الدّين شرف الامّه » ملقّب گردانيده و بعد از آن چندگاه به « حجّة الاسلام » ، چنانچه در ميان علما مشهور است ، ملقّب گردانيد .\r\nو هم در اين سال ، در ولايت شام آنچنان زلزله شد كه اكثر عمارت آن روى به خرابى نهاد و از سور مدينهء أنطاكيه نود برج منهدم گشت و خلقى غيرمتناهى در اين زلزله‌ها هلاك گشتند .\r\nو از اعيان علماى شافعيّه در اين سال ، أبو طاهر عبد العلىّ بن احمد بن علك « 1 » ، كه با وجود تبحّر در علوم شرعيّه به فصاحت لهجه امتياز داشت ، در بغداد وفات يافت . جميع اعيان آن بلده پياده به مشايعت جنازهء او بيرون رفتند غير از خواجه نظام الملك كه به عذر كبر سن و\r\n\r\n\r\n","description":"","footnote":"\r\n( 1 ) . ق ، ش : علل .\r\n","page_name":" 2509 ","page_number":289},
  {"content":"\r\n\r\nضعف پيرى سوار بود « 1 » . بعد از آنكه او را در پهلوى شيخ أبو اسحاق شيرازى مدفون ساختند ، سلطان ملكشاه نيز به زيارت تربت او رفت .\r\nو ديگر از مشاهير علما أبو نصر محمّد بن احمد بن علىّ بن حامد مروزى ، كه خصوصا در علم قرائت مقتداى اهل زمان خود بود و در آن علم وى را مصنّفات بسيار است ، نيز در اين سال داعى حقّ را اجابت نمود .\r\nدر تاريخ ابن كثير شامى مسطور است كه أبو نصر مروزى در طلب ، علم مسافرت بسيار مىكرد . اتّفاقا ، در يكى از سفرها كشتى او شكست و او گرفتار موجه شد ، گاه او را بالا مىآورد و گاه به زيرش مىبرد كه به يك ناگاه نظر او بر آفتاب افتاد كه از نصف النهار زايل گشته و وقت نماز ظهر رسيده فى الحال نيّت وضو كرد و غوطه خورد . همين‌كه سر از آب برآورد ، ديد كه تخته‌اى چوبين از پهلوى او مىگذرد . درساعت خود را بر آن تخته گرفت و از آن مهلكه به بركت نيّت اداى فريضه خلاص گشت . و بعد از آن ، مدّتى مديد در حيات بود تا آنكه در سن نود سالگى وفات يافت . ولادت او در اصفهان بود .\r\n\r\n\r\n","description":"","footnote":"\r\n( 1 ) . قول ابن أثير ناظر بر اين است كه نظام الملك از تشييع جنازهء عبد الرّحمان عذر آورد ولى بر مرگ او بسيار گريست ؛ - ترجمهء الكامل ، ج ، 17 ، ص 178 .\r\n","page_name":" 2510 ","page_number":290},
  {"content":"\r\n\r\n\r\nذكر وقايع سال چهار صد و هفتاد و پنجم از رحلت خير البشر\r\nدر روضة الصّفا مسطور است كه در اين سال ، سلطان ملكشاه فرمود كه در بغداد مسجد جامع بنا كردند و بهرام منجّم به عمل قبلهء آن مسجد با جمعى از ارباب علم نجوم مقرّر گشت . و خواجه نظام الملك و اكثر امرا و اعيان در اين سال از جهت خود در بغداد ، سرا و باغ طرح انداختند و مقرّر چنان شد كه هرگاه سلطان به بغداد درآيد ، هركس به منزل خود نزول نمايد . امّا مفرّق الأحباب و الجماعات « 1 » در همان سال جمعيّت ايشان را آنچنان متفرّق و پراكنده گردانيد كه گويا هرگز با يكديگر نبودند .\r\nاوّل وهنى كه در دولت سلطان ملكشاه ظاهر شد انحراف مزاج او بود نسبت به خواجه نظام الملك . و سبب انحراف او از خواجه نظام الملك آن بود كه ميانهء تركان خاتون ، دختر پادشاه تركستان ، كه منكوحهء سلطان ملكشاه بود و خواجه نظام الملك به واسطهء آنكه تركان خاتون ميل آن داشت كه وليعهد سلطان پسر او باشد محمود نام و خواجه نظام الملك مىخواست كه وليعهد و قائم‌مقام سلطان بركيارق ، كه از خاتون ديگر متولّد شده بود ، باشد ، نقار و وحشت به درجهء عداوت شديد رسيد « 2 » . بنابراين ، تركان خاتون هميشه در خلوات پيش سلطان خبث خواجه كردى و زلّات واقع و لا واقع او را خاطرنشان سلطان نمودى و افعال حسنهء او را در لباس زشتى جلوه دادى .\r\n\r\n\r\n","description":"","footnote":"\r\n( 1 ) . پراكنده‌كنندهء دوستان و گروهها ، منظور جمله هم مىتواند خداوند باشد و هم دست روزگار . - و .\r\n( 2 ) . نظام الملك در اين موقع چندى بوده است كه بر اثر سعايت بعضى از اصحاب ديوان از قبيل أبو الغنايم تاج الملك مرزبان بن خسرو فيروز شيرازى ، رئيس ديوان رسائل ملكشاهى ، سيّد الملك عارض لشكر ، و عميد الملك ، وزير فارس ، از نظر التفات ملكشاه افتاده بود ؛ - وزارت در عهد سلاطين بزرگ سلجوقى ، ص 50 .\r\n","page_name":" 2511 ","page_number":291},
  {"content":"\r\n\r\nتا آنكه روزى به عرض سلطان رسانيد كه خواجه نظام الملك دوازده پسر دارد كه ايشان را به مرتبهء ائمّهء اثنىعشر در چشم مردم عزيز گردانيده ممالك محروسهء سلطان را بر ايشان قسمت كرده و طرق منافع را بر ديگر خواص و مقرّبان مسدود ساخته و به واسطهء ايشان ، جميع خواص و مقرّبان سلطان آزرده‌خاطرند .\r\nسلطان از شنيدن اين كلمات بسيار متأثر گشته فى الحال كس پيش خواجه نظام الملك فرستاده پيغام داد كه : اگر تو را در ملك با ما شركتى هست در اين باب حجّتى و گواهى كه دارى ظاهر ساز تا بر ما اين معنى نيز مشخّص گردد ، و اگر نيست از براى چه حكومت ولايات را بىحكم و صوابديد ما به فرزندان [ 297 الف 
  ] مىدهى و در امور مملكت بر سبيل استقلال و استيلا دخل مىكنى ؟ بعد از اين ، اگر از اين شيوه دست بازداشتى و پشيمان و نادم گشتى فبها ، و إلّا بفرمايم كه دوات از پيش دست تو بردارند .\r\nخواجه در جواب گفت كه : موكّلان قضا و قدر ، دوات و دستار من با ديهيم و فرّ سلطان به‌هم پيوسته‌اند و ميان اين چهار جنس مختلف ملازمت ثابت كرده استقامت آن به سلامت اين منوط است و قوام آن به نظام اين مربوط « 1 » .\r\nناقلان به جهت خاطر تركان خاتون بر اين جواب چيزى چند موحش ديگر اضافه نموده به سمع سلطان رسانيدند ؛ چنانچه سلطان از شنيدن آن سخن به خشم شده فرمود كه تاج الملك قمر ، كه صاحب ديوان تركان خاتون بود و با خواجه عداوت قديم داشت ، تحقيق مهمّات و معاملات و محاسبات خواجه نموده به عرض رساند .\r\nدر اثناى اين حال ، سلطان در ماه رمضان از اصفهان متوجّه بغداد گشت و خواجه نظام الملك چون از ملازمت ممنوع شده بود ، بعد از سلطان به مدّتى روانه جانب بغداد شد . و چون به نهاوند « 2 » رسيد يكى از فدائيان حسن صبّاح ، كه احوال او بعد از اين بتفصيل مذكور خواهد شد ، به اشارت تاج الملك و اتّفاق او با حسن صبّاح ، خواجه را به قتل رسانيد .\r\nبه صحّت پيوسته كه چون خواجه نظام الملك در اين سفر نزديك نهاوند رسيد بر زبان خود گذرانيد كه : اين موضعى است كه در اوايل اسلام بسيارى از صحابهء كرام در اين زمين به شهادت رسيده‌اند . خوشا حال بنده [ اى 
  ] كه در اين زمين ، مرتبهء شهادت يابد . در اثناى اين\r\n\r\n\r\n","description":"","footnote":"\r\n( 1 ) . شعر معزّى ناظر بر همين قول است ، آنجا كه گويد :\r\n تو آن خجسته‌وزيرى كه از كفايت تو * كشيد دولت سلجوق سر به عليّين\r\nتو آن ستوده مشيرى كه در فتوح و ظفر * شده است كِلك تو با تيغ شهريار قرين \r\n( 2 ) . محل ترور خواجه نظام الملك ، در صحنه ، محلى بر سر كرمانشاه به همدان ، يا حدود نهاوند يا بروجرد اتّفاق افتاده است .\r\n","page_name":" 2512 ","page_number":292},
  {"content":"\r\n\r\nسخن ، جوانى « 1 » بر صورت صوفيّه از فدائيان حسن صبّاح به اشارت او كاردى به خواجه رسانيد « 2 » . و اين واقعه در غرّهء شهر رمضان اين سال روى نمود و روز ديگر ، آن وزير عالىگهر به روضهء رضوان خراميد « 3 » .\r\nدر اكثر تواريخ معتبره مسطور است كه خواجه نظام الملك بعد از زخم كارد خوردن ، اين قطعه در سلك نظم كشيده نزد سلطان فرستاد :\r\nقطعه\r\n يك چند به اقبال تو اى شاه جهاندار * گَرد ستم از چهرهء ايّام سِتُردم\r\nطُغراى نكونامى و منشورِ سعادت * پيش مَلِك العرش به توقيعِ تو بردم\r\nآمد ز قضا مدّت عمرم نود و سه * وندر سفر از ضربت يك كارد بمردم\r\nبگذاشتم آن خدمت ديرينه به فرزند * او را به خدا و به خداوند سپردم « 4 » \r\nو همانا موافق سخن خواجه كه گفته بود كه : موكّلان قضا و قدر ، دوات و دستار مرا با ديهيم و فرّ سلطان منوط و مربوط ساخته‌اند ، بعد از فوت خواجه ، به هيجده روز « 5 » ملكشاه در بغداد وفات يافت و معزّى شاعر اين قطعه را در اين باب نظم فرمود :\r\n رفت در يك مه به فردوس برين دستور سر * شاه بُرنا از پى او رفت در ماه ديگر\r\nكرد ناگه قهر يزدان عجز سلطان آشكار * قهر يزدانى ببين و عجز سلطانى نگر \r\nو چون سلطان ملكشاه در ميانهء سلاطين اسلام به شوكت و عظمت و شفقت و مرحمت بر خلايق امتياز تمام داشت ، چنانچه در ميانهء وزرا خواجه نظام الملك به جميع خصال حميده و صفات پسنديده آراسته بود ، شمّه‌اى از محاسن افعال و مكارم اقوال ايشان در اين اوراق ثبت نموده مىشود .\r\n\r\n\r\n","description":"","footnote":"\r\n( 1 ) . اين جوان يكى از ديلميان بوده ، ظاهرا از فدائيان اسماعيليه ؛ - زبدة النصره ( ترجمهء فارسى ، ص 72 ) ؛ راوندى ، راحة الصّدور ، ص 135 ؛ ابن جوزى ، المنتظم ، ج 9 ، ص 66 ؛ ابن خلّكان ، وفيات الأعيان ، ج 1 ، ص 414 .\r\n( 2 ) . رشيد الدّين فضل اللّه ( وفات 718 ه . ق ) به دليل دسترسى بر اسناد اسماعيليه در قلعهء الموت ، تأكيد بر اين دارد كه دشمنان خواجه نظام الملك ، در دربار ملكشاه با همدستى فدائيان اسماعيلى اسباب قتل وى را فراهم ساختند .\r\n( 3 ) . مرگ خواجه در تاريخ دهم رمضان چهار صد و هشتاد و پنج هجرى روى داد . نعش او را اصحاب وى به اصفهان بردند و در محلهء كرّان دفن كردند . محلى كه جسد وى دفن شد « تربت نظام » گفته مىشود ؛ - هندوشاه ، تجارب السّلف ، ص 280 .\r\n( 4 ) . شعر از برهانى شاعر ، پدر امير معزّى ، است كه به غلط به نظام الملك نسبت داده‌اند ؛ - عباس اقبال ، مقدّمهء ديوان معزّى ( به نقل از حاشيهء تاريخ گزيده ، ص 439 ) .\r\n( 5 ) . ما بين مرگ نظام الملك ( دهم رمضان ) و مرگ ملكشاه ( پانزدهم شوّال ) از چهل و سه تا چهل و پنج روز فاصله بوده است . ولى صاحب تجارب السّلف ( ص 281 ) اين فاصله را كم‌تر از يك ماه و صاحب تاريخ بيهق كم‌تر از چهل روز دانسته‌اند ؛ - وزارت در عهد سلاطين سلجوقى ، ص 51 .\r\n","page_name":" 2513 ","page_number":293},
  {"content":"\r\n\r\nدر بعضى از تواريخ معتبره مسطور است كه در اوايل سلطنت سلطان ملكشاه ، برادرش تكش در عراق عجم رايت مخالفت برافراشت و سلطان به عزم رزم او عنان عزيمت به جانب اصفهان منعطف داشت ، و چون به مشهد مقدّس امام ثامن ضامن ، عليه و آبائه و اولاده التّحيّة و السّلام ، رسيد ، يك شب بتمامه در آن روضهء مطهّرهء منوّره به عبادت و طاعت حقّ ، سبحانه و تعالى ، اشتغال داشت و على الصّباح از خواجه نظام الملك ، كه در ملازمت سلطان به مراسم احياى آن شب قيام داشت ، استفسار نمود كه : طلب و مناجات تو در اين آستانهء متبرّكه امشب چه بود ؟ خواجه فرمود : طلب و مناجات من در جميع امكنهء متبركه ، خصوصا امشب ، در اين روضة مطهّره از حضرت حقّ ، سبحانه و تعالى ، ازدياد دولت سلطان بود و در اين باب اين امام معصوم را شفيع خود ساخته انواع تضرّع و زارى كرده‌ام . سلطان فرمود كه : در اين بقعهء متبركه از حقّ ، سبحانه و تعالى ، اينچنين درخواست نمودم كه از ما دو برادر هركدام كه در تعمير بلاد و رفاهيت عبّاد سعى خواهيم نمود و آسايش جمهور خلايق در زمان او خواهد بود ، زمام مهام انام و سرانجام امور خواص و عوام به قبضهء اقتدار او كرامت فرماى و ابواب فتوحات و نصرت بر چهرهء او بگشاى .\r\nو لهذا در اوايل سلطنت حقّ ، سبحانه و تعالى ، او را بر خلوص نيّت به فتوحات ارجمند مثل زنده گرفتن ارمانوس قيصر روم « 1 » مخصوص گردانيد و بعد از گرفتن ارمانوس ، به رسم باج و خراج هر روز مبلغ ده لك « 2 » بر وى مقرّر گردانيده به اعزاز و اكرام تمام او را رخصت فرمود .\r\nو هم در اوايل جوانى به كفّار گرجستان محاربه نموده چند نفر از پادشاهان او گرفته به جاى حلقهء بندگى ، نعل اسب در گوش ايشان كشيد « 3 » .\r\nالقصّه ، سلطان ملكشاه پادشاه فرخنده‌سيرت و پاكيزه‌سريرت بود و در ايّام دولت خود با خلايق و رعايا بغايت عدالت سلوك مىنمود و پيوسته در آبادانى قلاع و بلاد و نزاهت باغ و بقاع سعى و اهتمام تمام مبذول مىداشت و همواره عالى نهمت بر ترفيهء حال سادات و علما و صلحا و فضلا و شعرا مىگماشت و بسيار به سفر و سير در آفاق و اقطار مايل و راغب بود ؛ چنانچه در ايّام سلطنت خود ، كه بيست ساله بود ، سه نوبت از أنطاكيهء شام تا اوزگند تركستان سير نمود و مىفرمود كه : غرض من از اين سفر ، آن است كه مبادا از ظالمى به مظلومى ستم رسيده باشد ، يا فقيرى از ستمكارى الم كشد و آمدن آن مظلومان به درگاه ما دشوار باشد .\r\n\r\n\r\n","description":"","footnote":"\r\n( 1 ) . به‌طورىكه در صفحات قبلى گذشت ، اسارت قيصر روم در زمان الب ارسلان اتفاق افتاده بود نه در دوران پادشاهى ملكشاه .\r\n( 2 ) . لك : لفظ هندى است به معنى يك‌صد هزار ؛ - آنندراج .\r\n( 3 ) . سلطان ملكشاه نخستين بار در سال چهار صد و هفتاد و يك به تن خويش آهنگ گرجستان كرده و اندكى بعد ، عمليّات جنگى در آن ناحيه را به احمد تركمان سپرد . وى دو سال بعد ، دوباره قارص را از گرجيان پس گرفت .\r\n","page_name":" 2514 ","page_number":294},
  {"content":"\r\n\r\nبنابراين ، ابواب تردّد بر چهرهء روزگار خود مىگشايم و تفحّص احوال خلايق مىنمايم .\r\nو دائم الاوقات در سفر و حضر چهل هزار و هفتصد سوار جلادت آثار ، ملازم ركاب نصرت انتساب ملكشاه مىبودند و هرگز از وى مفارقت نمىنمودند ، و اقطاعات ايشان در جميع ممالك محروسهء سلطان متفرّق بود تا در هر جا ايشان را در تهيّهء اسباب معاش احتياج به قرض نباشد و همه جا از إقطاعات خود آنچه خواهند به هم توانند رسانيد .\r\nو نيز به صحّت رسيده كه سلطان ملكشاه در نوبت ثالث ، كه به انطاكيّه و ملازقيهء مغرب كه از مشاهير بلاد آن ناحيه است ، رفته دو ركعت نماز به شكرانهء اين موهبت گزارد كه حقّ ، سبحانه و تعالى ، او را مملكتى از اقصى مشرق تا منتهاى درياى مغرب عطا فرمود .\r\nدر ترجمهء سير السّلاطين مسطور است كه سلطان ملكشاه روزى بر كنار زنده‌رود اصفهان شكار مىكرد و زمانى جهت استراحت در مرغزارى فرود آمد . از ملازمان او حاجبى خاص به دهى درآمده گاوى ديد بر كنار جويى مىچريد . بفرمود تا او را ذبح كردند و قدرى از گوشت آن كباب كرده تناول فرمود . آن گاو از آن پيره‌زنى بود كه معيشت او با چهار يتيم از شير آن گاو حاصل مىشد . چون پيره‌زن از آن واقعه خبر يافت بيامد و بر سر پلى ، كه گذرگاه سلطان بر آن بود ، منتظر گشت تا كوكبهء دولت ملكشاهى رسيد . برجست و عنان مركب سلطان بگرفت . همان غلام حاجب تازيانه‌اى برآورد و خواست كه او را بزند . سلطان گفت : بگذار كه مظلوم و بىچاره نمايد تا بنگرم كه تظلّم او چيست و ظالم او كيست .\r\nپس روى به پيره‌زن آورد . پيرزن بنابر آنكه گفته‌اند : مظلوم دلير باشد و خيره ؛ زبان بگشاد كه : اى پسر الب ارسلان ، اگر داد من بر سر پل زنده‌رود ندهى به عزّت و جلال خدا كه بر سر پل صراط تا انصاف خود از تو نستانم ، دست مخاصمت از دامن تو كوتاه نكنم . نيك انديشه كن كه از اين دو پل كدام اختيار كنى ؟\r\nسلطان ملكشاه از مهابت اين سخن پياده شد و گفت : زنهار اى مادر ، من طاقت آن سر پل ندارم . گوى كه بر تو كه ستم كرده ؟\r\nگفت : همين‌كه به حضور تو تازيانهء عقوبت بر سر من كشيد و چشمهء عيش مرا مكدّر ساخت . گاوى كه معيشت من و يتيمان من از شير او حاصل شدى ، كشت و كباب كرد .\r\nسلطان گفت تا آن غلام را به سياست هرچه تمام‌تر بكشتند و عوض يك ماده گاو هفتاد گاو از خالص مال خود به دو داد . و بعد از فوت سلطان ، پيره‌زن در حيات بود .\r\nنيم‌شبى به سر قبر سلطان آمده روى نياز به قبلهء دعا برآورده گفت : الهى ، بندهء تو كه در اين خاك است ، وقتى كه درمانده بودم ، دست من بگرفت . حالا كه او درمانده است ، تو به كرم دستگيرى او كن . من بىچاره بودم او به عاجزى [ 296 ب 
  ] و مخلوقيت خويش بر من ببخشود .\r\n\r\n","description":"","footnote":"","page_name":" 2515 ","page_number":295},
  {"content":"\r\n\r\nاين زمان او بىچاره است ، تو با قوّت خالقيّت خود بر او ببخشاى .\r\nيكى از زهّاد و صلحا ، سلطان ملكشاه را در خواب ديد . از او پرسيد كه : حقّ ، سبحانه و تعالى ، با تو چه كرد ؟ گفت : اگر دعاى آن پيره‌زن دادخواه به فرياد من نرسيدى ، كار بر من مشكل بود . حقّ ، سبحانه و تعالى ، به بركت دعاى او بر من رحم كرد .\r\n بر سر مأواى آن زار پير * گر به دعايم نشدى دستگير\r\nبىنظر مرحمت پادشاه * حال من غمزده بودى تباه\r\nدادِ من او را به دعا رو نمود * فيض دعايش در رحمت گشود \r\nو سلطان ملكشاه در ايّام سلطنت خويش پايهء قدر و منزلت ملازمان خود از خويش و بيگانه بلند گردانيده مملكت روم را به داود بن سليمان بن قتلمش بن اسرائيل ارزانى داشت و ماوراء النهر و تركستان را به سلطان شاه بن قاورد بن چغرى بيگ ، و مصر و شام را به برادر خويش تتش ، و خوارزم را به توشكين غرجه ، و حلب را به قسيم الدّوله آق‌سنقر ، و موصل را به حكرميش ، و ديار بكر را به آق تيمور ، و فارس و كرمان را به ركن الدّوله خمارتگين ، و خراسان را به ولد ارجمند خود سلطان سنجر . و سالهاى بسيار ، حكومت آن ديار و امصار بر آن جماعت و اولاد و احفاد ايشان مسلّم بود . و در ايّام دولت او علم نجوم بسيار رونق و رواج داشت ؛ چه ، او به فنون رياضى ميل تمام داشت . بنابراين ، فرمود تا علماى نجوم و محاسبان ، رصد تازه بستند و ايّام و شهور را به قرار بازآوردند و تاريخ جلالى ، كه المال در تقاويم مسطور مىشود ، در زمان او پيدا شد « 1 » . و مدّت حياتش سى و هشت سال بود .\r\nبر ارباب انصاف مخفى و مستور نماند كه آنچه صاحب روضة الصّفا آورده كه بعد از فوت خواجه نظام الملك به هيجده روز سلطان وفات يافت منافات دارد به آنچه از قطعهء معزّى فهم مىشود « 2 » ؛ چه ، مفهوم از آن قطعه آن است كه فوت سلطان در ماه ديگر واقع شده . و عجيب‌تر از آن اين است كه صاحب روضة الصّفا معزّى را مؤيّد روايت خود آورده و جمعى از متأخّرين كه اعتنا و اهتمام به نصّ تاريخ داشتند مثل قاضى غياث الدّين جامى ، اين روايت را بعينه نقل كرده و به تصحيح منافات آن متوجّه نشده [ اند 
  ] .\r\n\r\n\r\n","description":"","footnote":"\r\n( 1 ) . اصلاح تقويم و بستن زيج در سال چهار صد و شصت و هفت اتّفاق افتاد و در آن حكيم و شاعر بزرگ ايرانى خيام نيشابورى نيز شركت داشت .\r\n( 2 ) . دو بيت از آن قطعه كه معزّى در مرثيهء ملكشاه گفته و ناظر بر همين موضوع است ، آورده مىشود :\r\n رفت در يك مه به فردوس برين دستور پير * شاه برنا از پى او رفت در ماهى دگر . . .\r\nكرد ناگه قهر يزدان عجز سلطان آشكار * قهر يزدانى ببين و عجز سلطانى نگر \r\n","page_name":" 2516 ","page_number":296},
  {"content":"\r\n\r\nهمانا صحيح آن است كه در اكثر تواريخ معتبرهء عرب مثل تاريخ ابن كثير شامى و غيره آورده‌اند كه فوت سلطان ملكشاه در شب جمعه پانزدهم شهر شوّال سال مذكور روى نمود .\r\nاين روايت ، موافق است به آنچه از قطعهء معزّى معلوم مىشود كه : « شاه برنا از پى او رفت در ماه دگر » ، چه ، فوت خواجه در دوّم شهر رمضان بود و اگر بعد از هيجده روز فوت سلطان باشد ، هردو در يك ماه خواهد بود .\r\nو سبب فوت ملكشاه آن بود كه در شكارگاه گوشت شكارى تناول نموده مدّتى در آفتاب تردّد نمود . و اين باعث تبّ محرّق گشت . بعد از آن فصد كرد ، امّا آن مقدار خون كه مىبايستى بگرفت ، نگرفت . بنابراين ، اين مرض او روى به ازدياد نهاد تا آنكه در پانزدهم شهر شوّال از اين سراى فانى به نشأه جاودانى انتقال نمود « 1 » .\r\nامّا چون سلطان ملكشاه وفات يافت ، حرم محترم او تركان خاتون ، كه مشهور و معروف به « خاتون جلاليه » بود ، صوت او را پنهان داشته از بغداد متوجّه اصفهان گشت و هيچ احدى را بر فوت سلطان مدّتى مديد اطلاع نيفتاد ؛ چنانچه در ميان اهل تواريخ مشهور است كه پادشاهى كه بعد از فوت او هيچ‌كس طپانچه در تعزيّت او بر روى خود نزد ، سلطان ملكشاه بود .\r\nو در تاريخ ابن أثير جزرى مسطور است كه روزى روستايى [ ى 
  ] نزديك سلطان ملكشاه استغاثه نمود و گفت : من مردى فقيرم و فرزندان من آرزوى خربزه داشتند ، بنابر خاطر ايشان مزدورى كرده چندى پول به هم رسانيده خربزه جهت اطفال خود خريدم و سه نفر از ملازمان [ شما 
  ] به من رسيده آن خربزه را به زور از من گرفته بردند . اكنون مرا قدرت نيست كه خربزهء ديگرى جهت ايشان بخرم و از شرمندگى ايشان به خانه نيز نمىتوانم رفت . سلطان فرمود :\r\nبنشين تا خربزهء تو را پيدا كنم .\r\nپس فرّاشى را طلب داشته گفت : من ميل خربزه دارم و همين ساعت در ميان سپاهيان من تفحّص نماى ، هركه خربزه داشته باشد پيش من بيار .\r\nفرّاش بعد از ساعتى همان خربزه را ، كه از دست روستايى گرفته بودند ، برداشته پيش سلطان آورد روستايى گفت : اين خربزهء من است . سلطان فرّاش را فرمود كه آن كس را كه اين خربزه در منزل او بود حاضر سازد . چون حاضر ساخت ، معلوم شد كه يكى از مملوكان مقرّب\r\n\r\n\r\n","description":"","footnote":"\r\n( 1 ) . شادروان عبّاس اقبال از قول مورّخين قريب العهد ملكشاه ، از جمله صاحب مجمل التّواريخ و ابو الفضل بيهقى ، مرگ سلطان را در نتيجهء خوراندن سمى مهلك دانسته‌اند ؛ - وزارت در عهد سلاطين بزرگ سلجوقى ، ص 51 . ولى مترجم تاريخ ايران ، پژوهش دانشگاه كيمبريج ( ترجمهء فارسى ، ج 5 ، ص 210 ) مىنويسد : « كشته شدن ملكشاه صحّت ندارد . وى بر اثر بيمارى درگذشت . شايعهء مسموم كردن وى نيز ظاهرا در دست نيست . » اقوال ابن أثير و هندوشاه نخجوانى ( تجارب السّلف ، ص 281 ) نيز ناظر بر مرگ وى بر اثر تبّ شديد است .\r\n","page_name":" 2517 ","page_number":297},
  {"content":"\r\n\r\nسلطان بود . سلطان فرمود : اين خربزه از كجا آورده‌اى ؟ آن شخص گفت : غلامان من از بازار خريده آورده‌اند . سلطان فرمود : برو و آن غلام كه اين خربزه را خريده حاضر ساز . آن شخص رفت و ديد كه غلامان گريخته‌اند . بازگشته پيش سلطان آمد كه : غلامان ما از ترس گريخته‌اند و الحال ايشان را نمىيابم .\r\nسلطان آن مرد روستايى را پيش طلبيده فرمود كه : اى يار ، آن شخص كه خربزهء تو به ستم گرفته مملوك من است . من به عوض خربزهء او را به تو بخشيدم . امّا اگر تو او را رها كنى ، گردن تو را خواهم زد .\r\nروستايى دعا و ثناى سلطان گفته دست آن مملوك مقرّب سلطان را گرفته بيرون آمد .\r\nآخر الأمر ، آن مرد سيصد دينار به آن روستايى داده خود را باز خريد . روستايى پيش سلطان آمده حقيقت حال را به عرض رسانيد . سلطان فرمود : او ملك تو است . تو مىدانى . اگر خواهى از او زر قبول كن و او را خلاص ده ، و اگر نمىخواهى هرچه ارادهء تو است نسبت به او به فعل آر كه هيچ‌كس مانع و مزاحم تو نيست .\r\nو از عبد السّميع بن داود عبّاسى منقول است كه مىگفت : روزى در مجلس سلطان ملكشاه بودم كه دو مرد ، كه مشهور به « بنى غزال » بودند از قريهء حدّاديّهء عراق عرب ، نزد سلطان آمده در معرض دادخواهان ايستادند . سلطان ملكشاه چون ايشان را ديد پرسيد كه : چكار داريد ؟\r\nايشان گفتند : امير خمارتگين ، كه والى ولايت ماست ، از ما مبلغ هزار و سيصد دينار به ستم گرفته و دو دندان پيشين ما را شكسته .\r\nسلطان چون دندان شكستهء ايشان را ديد بسيار متغيّر و متأثّر گرديد و از كثرت اعراض فى الحال از اسب فرود آمده فرمود كه : هر يكى از شما يك آستين مرا گرفته كشان‌كشان مرا به در خانهء خواجه نظام الملك بريد . ايشان از ترس و هيبت ابا و امتناع آورده گفتند كه : اى پادشاه عالم ، ما را چه ياراى آن‌كه اينچنين جرأت توانيم كرد ؟ سلطان ملكشاه ايشان را سوگند داده فرمود كه : آنچه مىگويم به آن عمل بايد نمود كه صلاح من و شما و ساير خلايق در اين است . پس ايشان به مقتضاى المأمور معذور عمل نموده هر يكى آستين سلطان را گرفته مجرم‌وارش به طرف خانهء خواجه نظام الملك كشيدند .\r\nچون اين خبر ، به خواجه نظام الملك رسيد پيش از آنكه سلطان ملكشاه را به آنجا رسانند ، خواجه نظام الملك پابرهنه از خانه بيرون دويده در پيش سلطان ملكشاه زمين ادب ببوسيد و گفت : اى پادشاه جهان ، سبب بر اين معنى چيست ؟ سلطان فرمود : اى خواجه ، آيا حال من فرداى قيامت چگونه خواهد بود ؟ اگر اينچنين جماعتى از فقرا و مساكين كه در حقّ ايشان ظلم و ستم شده باشد دامن مرا بگيرند و از من پيش حقّ ، سبحانه و تعالى ، شكايت كنند ؛ و حال\r\n\r\n","description":"","footnote":"","page_name":" 2518 ","page_number":298},
  {"content":"\r\n\r\nآنكه من مهمّات خود را به تو سپرده‌ام كه در آن روز مرا گرفتارى نباشد .\r\nخواجه نظام الملك چون اين كلمات از زبان گهربار سلطان ملكشاه شنيد ، از خجالت و انفعال سر از زمين نتوانست برداشت . به‌هرحال از سلطان عذرخواهى نموده فى الحال خمارتگين را از ايالت آن ولايت معزول نموده فرمان داد كه : آنچه از اين دو مرد گرفته‌اى بايد كه ساعت به ايشان بدهى . و آن مرد را گفت كه : اگر شما اثبات شرعى مىكنيد كه دندان اين را خمارتگين شكسته ما مىفرماييم كه همين دو دندان او را در حضور شما بشكنند ، و إلّا ديت شرعى از وى گرفته به تو مىرسانيم .\r\nو نيز در تواريخ معتبره مسطور است كه در بلدهء هرات يكى از امراى سلطان ملكشاه ، كه مرتبهء نديمى سلطان داشت ، به خانهء يكى از علماى آن شهر ، كه نامش « عبد الرّحمن » بود ، فرود آمده بود . اتّفاقا ، روزى در حالت مستى به عرض سلطان رسانيد كه : شيخ عبد الرّحمن كه از مشاهير علماى شهر هرات است هميشه شراب مىخورد و عبادت اصنام مىكند .\r\nسلطان چون بر مستى او مطلع بود ، هيچ به آن سخن التفات نفرمود . امّا روز ديگر ، على الصّباح كه آن نديم از مستى به هوش خود آمده بود او را طلب داشته فرمود كه : اگر آنچه در حقّ شيخ عبد الرحمن امشب مىگفتى اثبات مىكنى فهو المراد ، و إلّا اينك [ 298 الف 
  ] به همين شمشير كه در دست دارم سرت از تنت برمىدارم .\r\nآن مرد متحيّر و مبهوت ماند . آخر الأمر ، گفت : اگر سلطان مرا به جان امان دهد ، راست به عرض مىرسانم . سلطان او را امان داد و فرمود كه به او آسيب جانى نرساند . آن شخص گفت كه : شيخ عبد الرّحمن ، سرايى فرح‌افزاى و زن زيبا و جميله‌اى دارد و من به طمع هردو آن مىخواستم كه چيزى چند از وى به عرض سلطان رسانم كه سلطان او را به قتل رساند تا من بعد از وى زن او را بخواهم و سراى او را تصاحب شوم .\r\nسلطان چون اين كلمات بشنيد از روى شكرانه سجده‌اى فرمود و گفت : الحمد للّه كه حقّ ، سبحانه و تعالى ، مرا توفيق كرامت فرمود و از ضلالت و گمراهى كه عبارت از متابعت شيطان است نگاه داشت . و فرمود كه به شكرانهء اين عطيه ، اموال بسيار بر فقرا و مستحقّين تصدق نمودند .\r\nو هم در تواريخ معتبره مسطور است كه روزى سلطان ملكشاه در ولايت ماوراء النهر شكار مىكرد . در آخر روز فرمود كه آنچه در اين شكار كشته شده بشمارند . ده هزار شكار به شمار درآمد . سلطان فرمود كه ده هزار دينار بر فقرا تصدّق نمايند كه مبادا حقّ ، سبحانه و تعالى ، مرا در روز قيامت بر كثرت خونريزى حيوانات بىضرورت معاتب و مؤاخذ گرداند . و بعد از آن مقرّر بود كه بر هر يك صيد يك دينار به فقرا مىدادند .\r\nدر روضة الصّفا آورده كه سلطان ملكشاه در آخر ايّام حياتش رقم عزل بر ارباب مناصب\r\n\r\n","description":"","footnote":"","page_name":" 2519 ","page_number":299},
  {"content":"\r\n\r\nديوان ، كه مدّتهاى مديد به آن اعمال اشتغال داشتند ، كشيد ؛ چنانچه منصب خواجه نظام الملك را به تاج الملك أبو الغنايم ، كه وزير تركان خاتون بود ، و به جاى شرف الدّوله ابو سعيد كاتب ، مجد الملك ابو الفضل قمى را تعيين نمود و منصب كمال الدّوله أبو الرضاء عارض را به عميد الدّوله أبو المعالى عنايت فرمود . و آن تغييرات و تبديلات بر سلطان مبارك نيامد .\r\nابو المعالى نخّاس « 1 » در اين باب چند بيتى گفته كه آخر آن ابيات اين است :\r\n چون از نظام و كمال و شرف تو سير شدى * ز تاج و مجد عميدت ببين چه پيش آمد « 2 » \r\n\r\nذكر شمّه‌اى از احوال خواجه نظام الملك طوسى\r\nنامش « حسن » و كنيتش « ابو على » بوده . پدرش علىّ بن اسحاق طوسى از جملهء ديوان غزنويّه بود . به واسطهء سخاوتى كه داشت دخلش به خرجش وفا نمىكرد . و از اين رهگذر بسيار مشوّش خاطر مىبود . تا آنكه حقّ ، سبحانه و تعالى ، او را پسرى ارزانى داشت « 3 » و چون چشمش به جمال قرّة العين روشنى پذيرفت ، فى الحال آن پريشانيها از خاطرش بيرون رفته همگى همّت خود را بر تربيت او مقصور گردانيد و در يازده سالگى حفظ قرآن نمود و بعد از آن ، همگى اوقات خود را به خدمت علما و مواظبت درس و اكتساب فضايل مصروف مىداشت تا آنكه در اندك‌مدّت ، در فقه شافعى ماهر شده آنگاه روى به غربت نهاد و با نويسندگان و ارباب قلم درآميخت و در آن فن مهارت تمام پيدا كرد .\r\nدر مبدأ حال ، چندگاهى با ابن شادان « 4 » ، عميد بلخ ، به‌سر مىبرد و به كتابت او اشتغال\r\n\r\n\r\n","description":"","footnote":"\r\n( 1 ) . از شاعران و خطّاطان عهد سلجوقى است كه در خدمت الب ارسلان ، ملكشاه ، بركيارق و سلطان محمّد ، شاهان سلجوقى ، خدمت كرد و سرانجام به خدمت المستظهر باللّه عباسى رفت و به وزارت رسيد ؛ - ريحانة الأرب ، ج 5 ، ص 175 .\r\n( 2 ) . نظر به اهميت تاريخى شعر مزبور ، ابيات قبلى آن نيز تقديم مىگردد :\r\n ز بو على بد و از بو رضا و از بو سعد * شها كه شير به پيش تو همچو ميش آمد\r\nدر آن زمانه ز هر كامدى به درگه تو * مبشّر ظفر و فتح نامه پيش آمد\r\nز بلغنايم و بلفضل و بلمعالى باز * زمين مملكتت را نبات نيش آمد\r\nگر از « نظام » و « كمال » و « شرف » تو سير شدى * ز « تاج » و « مجد » و « سديدت نگر چه پيش آيد \r\nجهت اطلاع از شرح اين قطعه و دانستن هويّت اين اشخاص ، كه از اكابر رجال زمان آل سلجوق بودند ؛ - وطواط ، حدائق السحر ، ص 121 ، حواشى مرحوم اقبال ؛ قزوينى ، يادداشتها ، ج 7 ؛ هندوشاه ، تجارب السّلف ، ص 258 . تعليقات مرحوم حسن قاضى طباطبايى\r\n( 3 ) . در تاريخ بيهق سال تولّد خواجه سال چهارصد و ده آمده ، ولى صاحب تجارب السّلف ( ص 280 ) تولّد او را روز جمعه پانزدهم ذيقعدهء سال چهار صد و هشت مىنويسد و محل تولّد او را « نوقان طوس » ذكر كرده است .\r\n( 4 ) . ابو على شادان ؛ بنابه تصريح صاحب اخبار الدّولة سلجوقيّه ( ص 27 ) هنگامى كه چغرى بيگ با پسر خود الب ارسلان در سال چهار صد و بيست و هشت به تسخير ترمذ در خراسان مشغول بوده ، سمت وزارت چغرى را به عهده داشت .\r\n","page_name":" 2520 ","page_number":300},
  {"content":"\r\n\r\nمىنمود . عميد هرگاه كه گمان مىبرد خواجه را چيزى از متاع دنيا حاصل شده با او مىگفت :\r\nاى حسن ، فربه شده‌اى ؛ و هرچه داشتى بستدى . و چون اين حركت ناپسنديده ، كه شيوهء خسيسان و لئيمان است ، چند نوبت از ابن شادان تكرار يافت ، خواجه نظام الملك از وى آزرده‌خاطر گشته به جانب مرو گريخت و به وسايط بعضى آشنايان به ملازمت چغرى بيگ سلجوقى رسيده شمّه‌اى از احوال خويش به عرض او رسانيد . چغرى بيگ به مقتضاى ارباب الدّول ملهمون و به قوّهء نور فراستى كه ارباب دول را مىباشد ، امارت اقبال در ناصيهء او مشاهده كرده فى الحال او را به خدمت پسر خود الب ارسلان فرستاده پيغام داد كه : بايد اين شخص ، كاتب و مشير و وزير تو باشد .\r\nدر اين اثنا ، عرضه داشتى از ابن شادان به مرد رسيده مضمون آنكه : در اين ولا نويسنده‌اى از بلخ گريخته به خدمت تو توسّل جسته و مهمّات اين ولايت معطّل مانده . اگر رأى عالى اقتضا فرمايد ، او را بازگردانيده به جانب بلخ فرستد .\r\nچغرى بيگ دست ردّ بر سينهء ملتمس ابن شادان نهاده فرمود كه : آن نويسنده در ملازمت فرزندم الب ارسلان مىباشد . ابن شادان را با او سخن بايد گفت .\r\nو چون قاصد ابن شادان بىنيل مقصود با اينچنين جواب مراجعت نمود ، ابن شادان دانست كه بعد از اين ، دست او به نظام الملك نخواهد رسيد .\r\nالقصّه ، چون نوبت جهانبانى به الب ارسلان رسيد ، زمام مهامّ جميع انام را در كف كفايت خواجه نظام الملك نهاده او را بر مسند وزارت متمكّن گردانيد . خواجه نوشيروان خالد در كتاب نفثة المصدور « 1 » آورده كه : من از لفظ مبارك خواجه نظام الملك شنيدم كه مىفرمود در بدايت حال موكّلان ديوانى بنابر امرى ، كه تفصيل آن چندان فايده ندارد ، مرا از جايى به جايى مىبردند و من بر اسب لاغر بدرفتار سوار بودم و از غايت پريشانى و بىسامانى ، روز روشن بر چشم من حكم شب تاريك داشت . بنابراين ، در كمال حزن و اندوه با ايشان قطع مسافت مىكردم .\r\nناگاه در آن صحرا و بيابان سوارى پيش من آمد كه نه من و نه موكّلان او را مىشناختند . آن شخص بر اسبى فربه راهوار سوار بود ، با من گفت : اى حسن ، مىخواهى كه اسب خود را با مركب من معاوضه كنى ؟ گفتم : اى جوان ، چه محلّ استهزاء و تمسخّر است ؟ گفت : و اللّه كه هزل و تمسخّر نمىكنم . و فى الفور از اسب خود پياده شد و مرا بر اسب خود سوار كرد و خود بر اسب من نشسته از ما درگذشت .\r\n\r\n\r\n","description":"","footnote":"\r\n( 1 ) . تأليف شهاب الدّين محمّد خرندزى زيدرى نسوى ، كه به سال هزار و سيصد و چهل و سه شمسى با ويرايش زنده‌ياد دكتر امير حسن يزدگردى به حليهء طبع آراسته گرديد .\r\n","page_name":" 2521 ","page_number":301},
  {"content":"\r\n\r\nاز مشاهدهء اين صورت من و متوكّلان متعجّب و حيران شده و من در خاطر خود اين حال را فال نيكو گرفتم و از آن تاريخ ، مدّت سى سال شده كه من در جهان حكومت مىكنم و پيوسته خواهانم كه آن جوان را كه اين نوع مروّت نسبت به من ظاهر ساخته بود ملاقات نموده عذرخواهى او چنانچه لايق كريمان است نمايم به هيچ‌وجه اثرى از آثار آن جوان نمىيابم .\r\nاكنون گمان من ، بلكه يقين آن است كه آن شخص از رجال غيب بود .\r\nو سديد الدّين محمّد بخارى آورده كه خواجه نظام الملك در هرات و بغداد و اصفهان و ساير بلاد عرب و بلاد روم بسيارى از بقاع خير طرح انداخته به اتمام رسانيد . از آن جمله ، در بغداد مدرسه‌اى ساخت كه او را « نظاميّه » مىگويند . و آن مدرسه‌اى بود بغايت متبرّك . هيچ كس از طلبه در آنجا تعلّم و تلمّذ ننمود كه از فنون علم بهره‌ور نگرديد و بسيارى از فحول علما در آن مدرسه ساكن گشته درس گفته‌اند ؛ مثل شيخ ابو اسحاق شيرازى ، حجّة الاسلام محمّد غزالى « 1 » .\r\nو به صحّت رسيده كه چون خواجه از عمارت آن مدرسه فراغت يافت ، خازنى دار الكتب را به شيخ ابو زكريا خطيب تبريزى « 2 » داد . و او هر شب شراب خوردى و شاهد آوردى . بوّاب مدرسه نوبتى شمّه‌اى از قضيّه به عرض خواجه رسانيدند . خواجه در جواب فرمود كه : هرگز اين معنى باور ندارم . اگرچه به چشم خويش ببينم ، امّا خلجانى به خاطر خويش راه يافته بود . تا آنكه شبى از شبها خواجه تغيير وضع نموده به مدرسه آمد و به بالاى بام رفته از روزنه احتياط نمود . آنچه بوّاب گفته بود به چشم خود مشاهده نمود .\r\nعلى الصّباح روز ديگر ، شيخ أبو زكريا خطيب را طلب داشته بسيار التفات و پرسش نمود .\r\nبعد از آن ، وظيفهء او را دوچندان ساخت . فقيه أبو زكريا خوشحال و خرّم به وثاق خود بازگرديد و خواجه برات وظيفهء او را مهر كرده به يكى از ملازمان خود داد و فرمود كه : اين برات پيش شيخ ابو زكريا بر و سلام من برسان و با او بگو كه فلان كس مىگويد به خدا سوگند كه در ابتدا نمىدانستم و معلوم من نبود كه آن جناب را اين نوع ، اخراجات ضرورى واقع مىشد ، و گرنه در آن زمان ، كه تعيين وظايف مىنمودم ، به آن مقدار وظيفه كه در شرط واقف به نام شيخ رقم شده رضا نمىدادم .\r\n\r\n\r\n","description":"","footnote":"\r\n( 1 ) . طرطوشى در كتاب سراج الملوك ( ص 216 ) داستان بناى اين مدرسه و اختلاس بخشى از وجوهى را كه براى آن تخصيص يافته بود نقل مىكند ؛ - تاريخ ايران ، پژوهش دانشگاه كيمبريج ، ج 5 ، پانوشت ص 212 ؛ هندوشاه ، تجارب السّلف ، ص 280 .\r\n( 2 ) . مراد ، يحيى بن علىّ بن محمد شيبانى تبريزى مكنى به « ابو زكريا » و معروف به « خطيب تبريزى » از ائمهء لغت و ادب است . تولّد وى به سال چهار صد و بيست و يك و وفاتش پانصد و دو بوده است ؛ - زركلى ، الأعلام .\r\n","page_name":" 2522 ","page_number":302},
  {"content":"\r\n\r\nچون فرستادهء خواجه با شيخ ابو زكريا ملاقات نموده صورت حال معروض داشت ، شيخ دانست كه خواجه بر اسرار او وقوف يافته . اين معنى سبب خجالت و انفعال او شده دست در انابه و توبه زده بعد از آن در مدّت حيات خود هرگز گرد معاصى نگشت و خود را از آلايش گناهان بپالود .\r\nدر روضة الصّفا مسطور است كه خواجه نظام الملك يكى از معتمدان خود را ، كه ملقّب و موسوم به « أبو سعيد احمد بن محمّد نيشابورى صوفى » بود ، مشرف عمارت نظاميّهء بغداد ساخت « 1 » . چون مدرسه به اتمام رسيد ، منهيان به عرض خواجه رسانيدند كه أبو سعيد خيانت كرده و زر بسيار از وجه عمارت تصرّف نموده . أبو سعيد از كيفيّت حادثه واقف شده به بصره گريخت و از گريختن پشيمان شده باز به بغداد مراجعت نموده پيش خواجه رفت و از روى تضرّع و استكانت گفت : اى خداوند ، [ 298 ب 
  ] تو اين مدرسه را خالصا لوجه اللّه بنا فرموده‌اى . هركه در او خيانت كرده به خدا واگذار تا تو ثواب يا بى و خائن و بال به قيامت برد .\r\nخواجه فرمود : اى احمد ، انديشهء من از مال نيست كه تو بردى ، بلكه اندوه من آن است كه زمان فوت شده و تدارك امكان ندارد ؛ چه ، من خواستم كه اين مدرسه در غايت رضانت « 2 » و استحكام باشد كه به مرور ايّام و شهور اعوام « 3 » انهدام به قواعد آن راه نيابد . القصّه ، خواجه به أبو سعيد زياده از اين سخن نگفت .\r\nو نيز در روضة الصّفا مسطور است كه شخصى از فضلا گويد كه در زمانى كه نوبت اوّل سلطان ملكشاه در بغداد بود ، بر خاطر خواجه نظام الملك انديشهء زيارت كعبه خطور كرد . از سلطان دستورى خواست . چون مرخّص شد ، فرمود تا احمال و اثقال او را به جانب غربى بغداد كشيدند و در آن موضع ، چند روز جهت سرانجام مهمّات ضرورى توقّف افتاد . نوبتى من به خدمت او شتافتم . چون نزديك به خيمهء خواجه رسيدم چشم من بر شخصى افتاد كه سيماى صلاح و ولايت از ناصيهء او هويدا بود . چون به نزديك او رفتم رقعه‌اى به من داد و گفت : اين امانتى است از وزير نزد من . لطف فرماى و به او برسان . من آن كاغذ پاره را از وى گرفته به خيمهء خواجه درآمدم ناخوانده به دست خواجه دادم و كيفيّت حال معروض داشتم .\r\nخواجه بعد از مطالعهء رقعه در گريه افتاد و گريستن او به مرتبه‌اى رسيد كه من از دادن رقعه\r\n\r\n\r\n","description":"","footnote":"\r\n( 1 ) . نظام الملك كه خود پيرو مذهب شافعى بود ، مقرّر كرده بود كه مدرّسان ، وعّاظ ، و كتابدار نظاميهء بغداد بايد شافعى باشد . احتمالا نظام الملك نخستين كسى بود كه رسم برقرار كردن مدد معاش براى طلّاب مدارس و مقرّرى براى مدرّسان را متداول كرد ؛ - سبكى ، طبقات الشافعيّه ، ج 3 ، ص 137 .\r\n( 2 ) . رضانت : به احتمال زياد املاى اين كلمه صحيح نيست و بايد « رزانت » باشد به معنى سنگينى و وقار كه با سياق جمله نيز تطبيق مىكند . - و .\r\n( 3 ) . شهور اعوام : ماه‌هاى ساليان . - و .\r\n","page_name":" 2523 ","page_number":303},
  {"content":"\r\n\r\nپشيمان گشتم و با خود گفتم : كاش من اين رقعه را به او نمىدادم . چون از گريستن فارغ شد ، گفت : صاحب اين رقعه را نزد من آور .\r\nبيرون رفتم و هرچه تفحّص كردم درويش را نيافتم . بالضّروره بازگشتم و از فقدان درويش خبر دادم . رقعه پيش من انداخت . در آنجا نوشته بود كه : دوش حضرت رسالت‌پناه ، صلّى اللّه عليه و آله ، را در خواب ديدم كه فرمود : نزد حسن رو و به او بگوى كه حجّ تو اينجاست ، به مكّه چرا مىروى ؟ من تو را گفته‌ام كه بر درگاه اين ترك ملازم باش و مطالب و مآرب از باب حاجات را به اسعاف « 1 » و انجاح « 2 » مقرون گردان و به فرياد درماندگان امّت من برس .\r\nو چون خواجه بر مضمون مكتوب اطلاع يافت فسخ آن عزيمت نموده با من گفت : هرگاه صاحب رؤياى صالحه را بينى او را نزد من آور .\r\nراوى گويد كه بعد از مدّتى ميانهء من و آن شخص اتّفاق ملاقات افتاد . با او گفتم كه : وزير بسيار مشتاق ديدار توست . اگر رنجه نشوى غايت لطف خواهد بود . جواب داد كه : وزير را امانتى نزد من بود به وى رسانيدم . بعد از اين ، او را به من و مرا با او كارى نيست .\r\nو در بعضى از تواريخ مسطور است كه در نوبت اوّل ، كه سلطان ملكشاه به بغداد رفت ، زوّار و ارباب حاجات و فقرا و مساكين بر درگاه خواجه نظام الملك جمع مىشدند و او هيچ‌كس را از آنچه لايق به حال او بود محروم نمىگذاشت و در وقت مراجعت فرمود كه محاسبات حساب آنچه او به مردم داده بود كردند . مبلغ صد و چهل هزار دينار در حيّز شمار درآمد . و در مرتبهء دويّم كه سلطان به مركز خلافت عبّاسى ، يعنى دار السّلام بغداد آمد ، خواجه نظام الملك در عطاياى معهوده تأخير فرموده سرهنگان و دربانان را حكم فرمود كه سائلان را بعد از اين ، بىرخصت او به مجلسى نگذارند .\r\nو در اين اثنا ، شيخ « 3 » واعظ كه از جملهء علما و صلحاى بغداد بود و به حليهء تقوى و ورع آراسته بود و پيش خواجه رفت و فصلى از تصنيف خود را كه آن را به النصحية النّظاميّة « 4 » موسوم گردانيده بود ، در آن مجلس بر خواجه خواند . جمعى از خوش‌آمدگويان كه هميشه در مجلس ارباب دول و خيل مىباشند و هرچند دخل ايشان مستلزم فساد بسيار مىشود ، امّا از آنجا كه طبايع جميع موجودات ، سيّما افراد انسان خصوصا اهل شوكت و حكومت ، به تعريف و خوش‌آمد شنيدن مايل مىباشند اگر ناعاقبت‌انديشان ملاحظهء عواقب امور ناكرده به اين تعريفات و توصيفات غيرواقعه خرسند گشته از مفاسدى كه بر آن مترتّب تواند بود غافل\r\n\r\n\r\n","description":"","footnote":"\r\n( 1 ) . اسعاف : برآوردن ، حاجت روا داشتن . - و .\r\n( 2 ) . انجاح : مترادف كلمهء پيشين است . - و .\r\n( 3 ) . مراد ، شيخ ابو سعيد معمّر بن أبى عمامه واعظ ، يكى از وعّاظ بغداد است كه ابن أثير وفات وى را در ذيل حوادث سال پانصد و شش هجرى ذكر مىكند .\r\n( 4 ) . ق ، ش : نخبة النظاميّه ؛ م : نصحة النظاميّه .\r\n","page_name":" 2524 ","page_number":304},
  {"content":"\r\n\r\nمىگردند ، درصدد منع شيخ أبو سعيد واعظ از خواندن آن نصايح درآمدند .\r\nچون خواجه نظام الملك دانست كه منع ايشان از قسم خوش‌آمد است ، بانگ بر ايشان زد و فرمود : اى شيخ ، آنچه خواهى بخوان .\r\nو چون اصل آن كتاب عربى « 1 » بود و ايراد عبارات آن بعينها مناسب اين تأليف نيست ، لاجرم به فحواى العاقل يكفيه الإشاره « 2 » ترجمهء بعضى از آن كتاب در اينجا آورده مىشود تا ارباب فطن سليمه از آنجا ، باقى را مقايسه نمايند . حاصل ترجمهء اوايل آن نسخه آنكه :\r\nبعد از تحميد و درود و بيان سيرت مرضيهء خواجه ، گويد كه اگر حاجتمندى به اميد عطا پيش يكى از توانگران امّت رود آن توانگر مخيّر باشد . اگر خواهد به او احسان كند و اگر ميل مبرّات نداشته باشد ، نكند ، وبالى به او نمىگردد ؛ چه ، او در آن امر متبرّع « 3 » و متطوّع « 4 » است . امّا كسى كه بارى حقّ ، سبحانه و تعالى ، زمام مصالح بلاد و عبّاد را در قبضهء اختيار او نهاده و كدخدايى جهان به او داده باشد ، او در ايصال فوايد موائد نعم الهى كه بر وى فايض گشته اختيارى نمىباشد ؛ چه ، او فى الحقيقه مزدورى است كه روزگار خود را فروخته و بهاى آن ستده . پس نتواند كه اوقات خويش به اختيار گذراند . او نه به فراغ البال با عيال تواند نشست و نه به مطالعهء كتب و قرائت حديث و قرآن مجيد و نه اعتكاف در مساجد به جاى تواند آورد ؛ زيرا كه اين اعمال و افعال نسبت به او از نوافل است و غمخوارى بندگان از واجبات به اجماع ترك نوافل تا به واجبات توان قيام نمود واجب است . خواجه اگرچه وزير است ، امّا در حقيقت اجير است كه سلطان ملكشاه او را به أجرت تمام گرفته است تا در دنيا و آخرت نيابت او كند ، در اين جهان ، به تنظيم بلاد و عباد پردازد و در آن جهان ، از جانب او جواب گويد ؛ زيراكه حضرت حقّ ، سبحانه و تعالى ، ملكشاه را در قيامت پيش خود برپاى دارد و با او خطاب كند كه : سلطنت روى زمين به تو ارزانى داشتيم و مهمّات خلايق به تو حواله نمودم با بندگان من ، كه بهين ودايع من‌اند ، چگونه معاش كردى ؟ او گويد : الهى ، تو مىدانى كه براى تدبير كافهء خلايق ، پيرى مدبّر عاقل اختيار كردم و ممالك خود به او سپردم تا به اقامت مراسم عدل و انصاف اشتغال نمايد و او را صاحب سيف و قلم گردانيدم تا به قلم حكم كند و به شمشير تأديب مجرمان و تربيت ظالمان فرمايد . اينك آن پير به صفات مذكوره موصوف در حضرت\r\n\r\n\r\n","description":"","footnote":"\r\n( 1 ) . متن عربى اين وعظ در تجارب السّلف ( ص 272 ) آمده است ، ولى در طبقات الشافعيّه كه اخبار خواجه را مبسوطا و دقيقا ثبت كرده است ، از آن وعظ و اندرز خبرى نيست ، همچنين در الكامل ابن اثير نيز نيامده است .\r\n( 2 ) . براى انسان عاقل اشاره‌اى بسنده است تا مطلب را دريابد . - و .\r\n( 3 ) . متبرّع : نيكوئىكننده براى رضاى خدا ؛ - دكتر معين ، فرهنگ فارسى .\r\n( 4 ) . متطوّع : مطيع و فرمانبردار ؛ - يعنى ، ناظم الاطباء .\r\n","page_name":" 2525 ","page_number":305},
  {"content":"\r\n\r\nصمديّت ايستاده . از وى سؤال فرماى كه زندانى او با برايا و رعايا چه‌سان بوده . اكنون قدوهء « 1 » انام و صدر اسلام نيك بينديشد كه در آن وقت كدام جواب مناسب‌تر آيد ؟ آنكه گويد حكومت ملك به من مفوّض شد ، در خانه بگشادم و حجاب حجّاب « 2 » از ميان برداشتم و با زائران و سائلان طريق افضال مرعى داشتم ؛ يا گويد بر ابواب بوّاب « 3 » گماشتم و بوّاب و حجّاب را گفتم تا زوّار و سوّال « 4 » را به مجلس من راه ندهند و قاصدان را بازگردانند و مأمول « 5 » اميدواران ، به حرمان مبدّل سازند ؟\r\nكسرى انوشيروان ، كه از جمله آتش‌پرستان بود ، به روى متظلّمان گشاده دربان را از در قصر خود دور كرد ، تا به حدّى كه رسول ملك روم با او گفت كه : ممكن است كه دشمنى در صورت سائل حاجتمند به مجلس پادشاه راه يابد و اين معنى مستلزم فساد عظيم تواند شد .\r\nنوشيروان جواب داد كه : حصن من عدل است . خداوند عزّ شأنه ، اين منصب خطير را جهت آن به من ارزانى داشته كه حاجات محتاجان برآورم و به فرياد مظلومان رسم . پس اگر در فراز « 6 » كنم و روى به خلق ننمايم ، داد مظلومان چگونه دهم و از عهدهء شكر اين عطيت كبرى و موهبت عظمى چه‌سان بيرون آيم ؟\r\nيكى از سلاطين هندوستان كه در زمرهء بت‌پرستان انتظام داشت ، از هردو گوش كر شد و از اين آسيب ، اندوهى و حزنى عظيم بر وى استيلا يافت . برهمنى او را تسلّى مىداد . او در جواب برهمن گفت : من از بطلان قوّهء سامعه اندوهناك نيستم ، بلكه اندوه من از آن جهت است كه سخن مظلومان استماع نتوانم كرد و به احوال ارباب حاجات ، كما هو حقّه « 7 » نتوانم پرداخت .\r\nآنگاه فرمود كه : هركرا حاجتى و تظلّمى باشد جامهء سرخ بپوشد و ديگران به لباس سرخ ملبس نشوند تا بر من مظلوم از غير آن مشخّص گردد و بىتكلّف گفت و شنود بر كيفيّت حال مظلوم واقف گشته كما ينبغى سعى نمايم .\r\nو تا آن پادشاه در قيد حيات بود غير از مظلوم و صاحب حاجت هيچ احدى را ياراى آن نبود كه لباس سرخ بپوشد . اكنون صدر اسلام از ساير ملوك و حكّام ، به نصفت [ 299 الف 
  ] عدل سزاوارتر است ، تا در آن روزگار ، كه پروردگار جزاى اعمال بندگان دهد و مردم در صحراى محشر از غايت حرارتى كه بر ذوات و انفس ايشان مستولى شده باشد در عرق غرق گردند و خواجه در سايهء فضل و احسان خويش آسوده‌خاطر بايستد و عدل و فضل دستگير وى گردد .\r\n\r\n\r\n","description":"","footnote":"\r\n( 1 ) . قدوه : رهبر ، پيشوا . - و .\r\n( 2 ) . حجّاب : پرده‌داران .\r\n( 3 ) . بوّاب : دربانان .\r\n( 4 ) . سوّال : جمع سائل .\r\n( 5 ) . مأمول : آرزو . - و .\r\n( 6 ) . فراز : از كلماتى است كه معنى متضاد دارد . هم به معنى بستن و هم به معنى گشودن به‌كار رفته است و در اينجا معنى بستن مراد است . - و .\r\n( 7 ) . چنان كه حق اوست . - و .\r\n","page_name":" 2526 ","page_number":306},
  {"content":"\r\n\r\nو اين معنى در اوهام چگونه صورت بندد كه صدر اسلام با وجود مكارم نفس و علوّ همّت ، كه سحاب ارضى است ، چگونه پسندد كه سحاب آسمان در اقطار و اطراف افاضه نمايد و سحاب زمين در ادرار ، اهمال و تكاسل ورزد ؟ مروّت كى جايز باشد كه حقّ ، سبحانه و تعالى ، وزير صاحب تدبير را حاكم روى زمين گردانيده و مدّت بقاى او را به طراز طول عمر مطرّز سازد و وى در مدينة السّلام امام اسلام باشد و با وجود مشرب عذب ، چشمهء مكارم خود را از حيلهء ازدحام تشنگان باديهء احتياج عاطل دارد « 1 » و دار السّلام بغداد را ، كه مقرّ امامت و مستقرّ خلافت و مستحقان فضل و انعام در وى بىشمار ، به زيور مواهب و عطاياى خود بيارايد .\r\nو هيچ عاقل را شكّ نيست كه خلود اشخاص انسانى در اين جهان فانى از قبيل محالات است . پس بهتر كه به قليلى كه محل عروض زوال و فناست ، كثير باقى را به دست آورد و فرصت را غنيمت داند و بداند كه من امانت گذاردم و شرط نصيحت به جاى آوردم ؛ و بدان خدايى كه داناى نهان و آشكار است كه مرا از تقرير اين كلمات هيچ غرض دنيوى نيست ، آب و زمين و باغ و بستان ندارم و هيچ آفريده‌اى را از اهل مشرق و مغرب با من خصومت و نزاع نيست و مرا از هيچ‌كس تظلّم .\r\nو چون خواجه اين مواعظ و نصايح شنيد به قبول آن بر خود منّت نهاد و واعظ مسرور و خوشدل گشت . خواجه مبلغ هزار دينار سرخ به اسم نذر فرمود كه به أبو سعيد دهند . امّا او قبول نكرد . خواجه به دستور سابق مواهب و عطايا به مستحقّان رسانيده و فرمود كه ديگر ، حاجبان ارباب احتياج را از آمدوشد منع نكنند .\r\nو در روضة الصّفا مسطور است كه خواجه نظام الملك مردى پاكيزه‌اعتقاد و رقيق القلب بود .\r\nغم آخرت بيش از اندوه دنيا داشت . نوبتى به خاطرش رسيد كه در كيفيّت معاش خود به رعايا و زيردستان محضرى نويسد و آن را به اسامى علما و صلحاى امّت و اعيان و اشراف ملّت موشّح گرداند تا آنكه آن محضر را بعد از وفات با او در قبر نهند . هرچند اين صورت معهود اسلام نبود ، امّا علماى دين و سالكان راه يقين ، بنابر حسن معيشت او با ساير خلق خدا التماس او را مبذول داشته اسامى خود را بر آنجا ثبت نمودند .\r\nو چون آن محضر را بعد از همه پيش ابو اسحاق شيرازى « 2 » بردند كه ايشان نيز به توقيع رفيع\r\n\r\n\r\n","description":"","footnote":"\r\n( 1 ) . مضمون اين جمله ، مأخوذ است از يك بيت عربى بسيار معروف كه متأسفانه قائلش معلوم نيست :\r\n يزدحم النّاس على بابه * و المورد العذب كثير الزّحام \r\n؛ - هندوشاه ، تجارب السّلف . ص 254 . مردم بر درگاه او تجمع مىكنند و بر چشمهء گوارا هميشه ازدحام است . - و .\r\n( توضيحات مرحوم حسن قاضى طباطبايى ) .\r\n( 2 ) . به قطع يقين اشتباه است . اين شخص امام ابو اسحاق فيروزآبادى ، مدرّس نظاميّه و صاحب كتاب التّنبيه است نه -\r\n","page_name":" 2527 ","page_number":307},
  {"content":"\r\n\r\nآن محضر را زيب و زينت دهند ، نوشت كه : خير الظّلمة حسن ، كتبه ابو اسحاق يعنى : بهترين ظالمان حسن ، يعنى نظام الملك ، است .\r\nچون نظر خواجه نظام الملك بر توقيع شيخ ابو اسحاق افتاد بسيار گريست و گفت : هيچ‌كس از اكابر سخن راست چنين ننوشت كه شيخ ابو اسحاق .\r\nگويند بعد از فوت خواجه نظام الملك ، او را به خواب ديدند و از كيفيّت حالش سؤال نمودند . جواب داد كه : ايزد تعالى بنابر آن كلمهء مطابق واقع ، كه شيخ ابو اسحاق نوشته بود ، بر من رحمت فرمود .\r\nو نيز در روضة الصّفا مسطور است كه سلطان ملكشاه در اصفهان مدرسه‌اى بنا فرمود « 1 » و در حين تحير وقفنامه از سلطان پرسيدند كه : كدام طايفه در اين بقعه ساكن و از اوقاف آن بهره‌ور و محظوظ باشند ؟ سلطان جواب دارد كه : اگرچه من حنفىمذهبم ، امّا چون اين عمارت را خالصا لوجه اللّه و طلب رضاى او ساخته‌ام ، قومى را محظوظ و بهره‌ور كردن و طايفه‌اى را مهموم و مأيوس گذاشتن وجهى ندارد . بنويسند كه اصحاب هردو امام حنفى و شافعى بر سبيل سويّه و برابرى از اوقاف آن مدرسه محظوظ و منتفع باشند . و لهذا ، خواستند كه به واسطهء خاطر سلطان ملكشاه ، نام أبو حنيفه را در وقفنامه مقدّم بر نام شافعى نويسند . خواجه نظام الملك مانع آمد . بنابراين ، مدّتى مديد كتابت وقفيّه در حيّز توقّف ماند .\r\nچون اين خبر ، به سلطان رسيد فرمود كه تا خواجه راضى نشود ننويسند . عاقبت قرار بر آن قرار گرفت كه در وقفنامه اينچنين نويسند كه : اين وقف است بر اصحاب امامين الامّه و صدرى الملّه .\r\nو اكثر اوقات ، مجلس خواجه با علما و صلحا پر بود ؛ چنانچه روزى به او شخصى گفت كه :\r\nاكثر اوقات اين جماعت در ملازمت و مصاحبت خواجه مىباشند ؛ بنابراين ، خواجه مطلقا به خود نمىتوانند پرداخت و آسايش يك ساعت ميسّر نيست . خواجه در جواب آن شخص گفت كه : اينچنين مگوى ؛ چراكه ، اين جماعت جمال و زينت دنياى و آخرت هستند . جاى دارد كه هميشه بر سر من نشينند .\r\nو به صحّت رسيده كه از كبار علماى زمان ، امام الحرمين أبو المعالى جوينى « 2 » و استاد\r\n\r\n\r\n","description":"","footnote":"\r\n- ابو اسحاق شيرازى ؛ - تجارب السّلف ، ص 277 . اين داستان را صاحب حبيب السّير ( ج 2 ، ص 500 چاپ خيام ) هم نقل كرده است .\r\n( 1 ) . اين مدرسه در محلهء كرّان اصفهان ساخته شد .\r\n( 2 ) . وى در عصر خويش بزرگ‌ترين متكلّم شافعى - اشعرى خراسان و مؤلّف رسالات معروف الشّامل ، الارشاد ، غياث الأمم و محقّق الحقّ بود . جوينى استاد امام محمّد غزالى و عماد الدّين كياهراسى ( وفات 504 ه . ق ) از مردم طبرستان است . مرگ امام الحرمين جوينى را سال چهار صد و هفتاد و هشت قيد كرده‌اند .\r\n","page_name":" 2528 ","page_number":308},
  {"content":"\r\n\r\nأبو القاسم قشيرى گاهى كه به مجلس خواجه درمىآمدند ، خواجه از جهت ايشان برمىخاست و ايشان را بر مسند خويش مىنشانيد . امّا هرگاه كه أبو على فارمدى « 1 » پيش او رفتى خواجه او استقبال نمودى و حريمى براى او مىگذاشتى و خود با ادب هرچه تمام‌تر در پيش وى نشستى . شخصى از محرمان به او گفت كه : سبب چيست كه امام الحرمين و استاد أبو القاسم قشيرى را برابر أبو على فارمدى تعظيم نمىكنى ، با وجود آنكه ايشان در رتبهء علمى زياده از أبو على فارمدىاند .\r\nخواجه در جواب آن شخص فرمود كه : سبب آن است كه هرگاه امام الحرمين و استاد أبو القاسم قشيرى نزد فقير مىآيند مرا ستايش بسيار مىكنند و همهء افعال و اقوال ما را نيك و مطابق نفس الأمر باز مىنمايند ؛ چنانچه نفس من به واسطهء ستايش و ثناى ايشان بسيار با خود عجب و نخوت پيدا مىكند ، و هرگاه ابو على فارمدى مرا بيند عيوب نفس مرا يك‌يك بر من بازمىگويد و هر ناشايسته‌اى كه از من صدور يافته دانسته يا نادانسته به من بازمىنمايد . از اين جهت ، نفس من زبون و شكسته مىشود .\r\nالقصّه ، خواجه نظام الملك در اداى تكاليف شرعيّه مطلقا تكاسل و تكاهل نورزيدى و سنن حضرت ختمىمرتبت را ، عليه و آله شرايف التّحيّات ، بسيار تتبّع فرمودى و بعد از شنيدن اذان هرگز به امور دنيا شغل نورزيدى تا از نماز فارغ نگشتى و به روزهء روز دوشنبه و پنجشنبه مواظب بودى ، و صوفيّه را بسيار دوست داشتى و در تعظيم ايشان داد مبالغه دادى تا آنكه خواجه را بر تعظيم مفرط طايفهء صوفيّه عتاب‌گونه‌اى اظهار نمود . خواجه در جواب او گفت كه : سبب اعتقاد من به اين طايفه آن بود كه در اوايل حال ، كه فقير به خدمت بعضى از امرا اشتغال داشت ، شخصى صوفىوضع پيش من آمد و گفت اى فلان ، خدمت كسى كن كه او را تواند نفع رسانيد و خدمت كسى مكن كه فردا طعمهء سگان خواهد شد . و من معنى سخن آن شخص نفهميدم و حمل بر جنون و خبط او نموده درگذشتم . اتّفاقا ، همان شب اميرى كه من ملازم او بودم مست به شراب شد . در نصف شب بيهوش‌وار از خانهء خود بيرون رفت . همين‌كه به كوچهء شهر درآمد سگان محلّه او را پاره‌پاره كردند . و على الصّباح ، من معنى كلام آن شخص را فهميدم و هرچند تفحّص او كردم اثرى از وى نيافتم و از آن اوان ، اعتقاد من به اين طايفه ثابت شده .\r\nو در تواريخ معتبره مسطور است كه در زمان خلافت النّاصر لدين اللّه بعضى از مردم نمّام\r\n\r\n\r\n","description":"","footnote":"\r\n( 1 ) . وى يكى از مشايخ خراسان در نيمهء سدهء پنجم هجرى است كه ملقّب به « شيخ الشّيوخ » بود . وى شاگرد أبو الحسن خرقانى ، ابو سعيد ابو الخير ، أبو القاسم گرگانى و قشيرى بود .\r\n","page_name":" 2529 ","page_number":309},
  {"content":"\r\n\r\nبه عرض او رسانيدند كه طلبهء مدرسهء نظاميهء بغداد همواره مرتكب نامشروعات مىشوند و اكثر اوقات خود را در صحبت جوانان امرد مصروف مىدارند . بنابراين ، خليفه ، النّاصر لدين اللّه ، حكم فرمود كه طلبه را از مدرسهء نظاميّه اخراج نموده به جاى ايشان استربانان خاصّه در آنجا قرار گيرند .\r\nبعد از اين ، به اندك‌زمانى خليفه النّاصر لدين اللّه شبى حضرت رسالت پناه ختمى ، عليه و آله كرايم التّسليمات ، را در آن مدرسه با خواجه نظام الملك به خواب ديد و به ادب هر چه تمام‌تر نزديك حضرت رفته مراسم تحيّت و سلام به تقديم رسانيد . امّا جواب نشنيد ، بلكه چنان مشاهده كرد كه آن سرور روى مبارك خود را از النّاصر لدين اللّه گردانيده به جانب ديگر متوجّه شد . خليفه ناصر مىگفت كه من فى الحال از آن طرف خود را به نظر انور خير البشر رسانيده تحيّت و سلام گفتم . باز ديدم كه آن حضرت جواب‌ناگفته از من روى مبارك بگردانيد . نوبت ثالث من باز پيش رفتم و از روى تضرّع و زارى به عرض رسانيدم كه :\r\nيا رسول اللّه ، از من چه جريمه‌اى صدور يافته كه موافق مزاج همايون آن حضرت نيفتاده ؟ آن حضرت فرمود كه : اى ناصر ، تا خواجه نظام الملك را از خود راضى نسازى من جواب سلام تو را نمىدهم و به حال تو نمىپردازم .\r\nآنگاه ، النّاصر لدين اللّه [ 299 ب 
  ] نزد خواجه رفته از حقيقت رنجش خاطر او استفسار نمود . خواجه فرمود كه : من جهت طلبهء علوم دينيّه مدرسه ساخته‌ام تا در آنجا متوطّن بوده تحصيل علوم شرعيّه نمايند و مثوبات آن سبب علوّ درجات من شود . به واسطهء خطايى كه يكى از متوطّنان آن بقعه صدور يافت ، رسم تعليم را از آن بقعه برانداختن و آنجا را طويلهء استران خود ساختن چه بود ؟ النّاصر لدين اللّه چون اين كلمات رنجش‌آميز از خواجه نظام الملك استماع نمود ، از روى نياز و استكانت « 1 » زبان به اعتذار گشاده گفت كه : من عهد كردم كه آن مدرسه را به رواج و رونق اوّل برده در اوقات آن بيفزايم و كتابخانه‌اى متّصل به آن بقعه راست كرده كتب نفيسه را بر آن مكان خجسته وقف نمايم .\r\nآنگاه خواجه راضى شد و حضرت رسالت‌پناه ختمى ، عليه و آله شرايف التّحيّات ، نسبت به خليفه ناصر عنايت و مرحمت ظاهر گردانيده او را در آغوش كشيد . و چون ناصر خليفه از خواب به حال انتباه درآمد ، همان ساعت حكم فرمود كه استربانان از مدرسهء نظاميّه بيرون روند و مقتضاى عهد را كه در خواب كرده بود به جاى آورده روز ديگر ، به بناى كتابخانه و وقف نمودن كتب نفيسه اشتغال نمود .\r\n\r\n\r\n","description":"","footnote":"\r\n( 1 ) . استكانت : زارى كردن ، عجز ، فروتنى . - و .\r\n","page_name":" 2530 ","page_number":310},
  {"content":"\r\n\r\n\r\nذكر احوال حسن صبّاح در طبرستان و خروج اسماعيليه در عراق\r\nدر اين سال ، كار حسن صبّاح حميرى ، كه از جمله دعاة نزار بن المستنصر باللّه علوى بود و قبل از اين سال در تاريخ چهار صد و هفتاد و پنجم هجرى بر قلعهء الموت « 1 » مستولى گشته بود ، بالا گرفت ؛ چه ، سلطان ملكشاه و خواجه نظام الملك همّت گماشته بودند كه حسن صبّاح را به دست آورده هلاك سازند . و از جمله غرايب امور آنكه لفظ « الموت » به حساب جمّل تاريخ استيلاى حسن صبّاح است بر قلعهء الموت « 2 » .\r\nاكنون چون اوّل از طايفهء دعاة نزاريّه ، كه در عراق عجم مردم را به مذهب علويّهء اسماعيليه دعوت مىنمودند ، حسن صبّاح حميرى بود كه از وى آن طايفه به « سيّدنا » تعبير مىكنند و او از جمله دعاة المصطفى لدّين اللّه نزار بن المستنصر باللّه علوى بود و مدّتى مديد جمعى كثير از اولاد او رايت سلطنت در عراق عرب برافراشته خود را از جملهء ملوك طوايف مىدانند ، اگر شمّه‌اى از احوال حسن صبّاح و معتقدات او بر وجهى كه در كتب اهل سنّت نقل نموده‌اند ، ايراد نموده شود ، هرآينه از حليهء مناسبت عارى نخواهد بود .\r\nاگرچه نقول مختلف اعتماد را نشايد ؛ چه ، اكثر آن است كه مخالف هرآينه بنابر اعتقادى كه بر بطلان وى دارد از اعتقادات فاسده و مسائل مضحكه آنچه توانند بىاطلاع بر حقيقت احوال ايشان نسبت مىنمايند ؛ چنانچه در جميع كتب معتبرهء اهل سنّت مسأله‌اى چند نسبت به اثنىعشريّه نموده‌اند كه نه در كتب ايشان اثرى از آنهاست و نه علماى آن مذهب را از آن مسائل خبرى ، بلكه در جميع كتب ايشان ، چنين مسطور و مزبور است كه از جملهء آن مسائل ، يكى نسبت كردن نفى كرامات اولياى امّت محمّد است به اعتقاد شيعهء اثنىعشرى و منحصر داشتن ايشان اوليا را در ائمّهء اثنىعشرى ، صلوات اللّه و سلامه ، و حال آنكه هردو اين نسبت از جملهء مفتريات محض است ؛ چه نزد شيعهء اثنىعشرى كرامت اولياى حقّ واقع است ؛ چه ، كرامت عبارت از ظهور امر خارق عادت است از شخصى كه به صلاح و تقوى آراسته باشد ؛ چه اگر از فاسقى يا كافرى امر خارق عادت ظاهر شود آن را استدراج خوانند ؛ چنانچهء كريمهء   سَنَسْتَدْرِجُهُمْ مِنْ حَيْثُ لا يَعْلَمُونَ ، وَ أُمْلِي لَهُمْ إِنَّ كَيْدِي مَتِينٌ   « 3 » بر آن واقف است .\r\n\r\n\r\n","description":"","footnote":"\r\n( 1 ) . الموت مخفّف إله آموت ( - إله آموخت ) است ، يعنى : « عقاب آموخت » ؛ چه ، « إله » به لغت ديلمى به معنى عقاب است و علّت آنكه آن را به اين اسم خوانده‌اند آن است كه يكى از امراى شكار دوست ديلم روزى عقاب خود را در پى شكار سرداد و عقاب بر اين موضع نشست . امير آن موضع را براى بناى قلعه‌اى بسيار مناسب ديد و آن را به همين سبب راهنمايى عقاب « إله آموت » و « الموت » ناميد . ترجمهء اين لغت به « آشيانهء عقاب » غلط است ؛ - منوچهر ستوده ، قلاع اسماعيليه ، ص 73 ؛ هاجسن ، فرقهء اسماعيليه ، ص 116 .\r\n( 2 ) . م : بر قلعهء رى .\r\n( 3 ) . اندك‌اندك [ به سوى عذاب 
  ] بكشيمشان ، از آنجا كه ندانند . و بر آن زمان دهم ، بىگمان مكر من استوار است ؛ ( أعراف ، 182 - 183 ) .\r\n","page_name":" 2531 ","page_number":311},
  {"content":"\r\n\r\nو بر واقفان سير و اخبار مخفى و مستور نيست كه امثال سلمان فارسى و ابوذر غفارى و اويس قرنى و معروف كرخى نزد اثنىعشرى از ائمّهء اثنىعشرى نيستند ، مع هذا چندين امر خارق عادت از ايشان نقل كرده‌اند كه انكار آن از قبيل مكابرهء « 1 » صرف خواهد بود .\r\nهمچنين آنچه در كتب معتبرهء ايشان نوشته‌اند كه نزد شيعه جايز است كه انبيا از جهت تقيّه اظهار كفر كنند ، محض افترا و بهتان است ؛ چه ، در جميع كتب آن طايفه مصرّح است كه تقيّه بر انبيا و ائمّه حرام است . غايتش آنكه معتقد ايشان اين است كه بعد از امام حسين ، عليه السّلام ، تا ظهور صاحب الزمان ، عليه السّلام ، ائمّه بين ، مأمور به جهاد مخالفى نبودند . و منشأ آن قوّت اعداى ايشان است . و همچنين نسبت نفى صلوة جماعت به ايشان از جملهء مفتريات محض است .\r\nاكنون چون كتب آن طايفه به نظر راقم حروف نرسيده ، بر نقل مخالفى از ايشان اكتفا مىرود . در روضة الصّفا آورده كه بعضى از مورّخان بر آن‌اند كه نسب حسن بن محمّد بن على صبّاح به حمير ، كه از جمله سلاطين ذوى الإقتدار ولايت يمن بوده ، مىرسد . امّا خواجه نظام الملك طوسى در اين نسب قدح « 2 » نموده ؛ چنانچه از كلام او ظاهر مىشود .\r\nخلاصهء سخنان خواجه نظام الملك در شأن حسن صبّاح آن است كه مىگويد : پدر حسن صبّاح ، علىنام ، شخصى متزهّد و متشيّد به مذهب خبيث العقيده بود و در مملكت رى اقامت داشت « 3 » . أبو مسلم رازى والى آن ولايت ، كه به صفاى سريرت و حسن عقيدت اتّصاف داشت .\r\nچنانچه از عادات اهل سنّت و جماعت است ، عداوت تمام به آن مفسد اظهار مىنمود و او هميشه نزديك أبو مسلم مىآمد و به اقوال كاذبه و ايمان فاجره قولا و فعلا برائت ساحت خويش باز مىنمود .\r\nچون در آن اوقات در بلدهء نيشابور ، كه دار الملك خراسان بود ، امام موفّق « 4 » نيشابورى پيشوا و مقتداى اهل سنّت بود ، مع هذا از كمال صلاح و تقوايى كه داشت مجرّب اهل آن روزگار شده بود و شهرتى تمام داشت و هر فرزندى كه پيش او قرآن مىخواند و حديث قرائت مىكند ، به دولت و اقبال مىرسيد ؛ بنابراين پدرم مرا با فقيه عبد الصّمد از طوس به\r\n\r\n\r\n","description":"","footnote":"\r\n( 1 ) . مكابره : معارضه و عناد كردن با كسى .\r\n( 2 ) . قدح : طعن و عيب كردن . - و .\r\n( 3 ) . در جامع التّواريخ ، پدر حسن ، على ، اصلا از مركز شيعه‌نشين عرب ، يعنى كوفه در عراق ، و از اعقاب يكى از پادشاهان نيرومند و افسانه‌اى حميرى ، كه در يمن در جنوب عربستان حكومت داشته‌اند ، دانسته شده است . جوينى ظاهرا در اينجا مطلب را درهم فشرده گويد پدر حسن از يمن به كوفه ، از كوفه به قم ، و از قم به رى مهاجرت كرده است ؛ - هاجسن ، فرقهء اسماعيليه ، ترجمه دكتر بدره‌اى ، توضيحات مترجم در مقدّمه .\r\n( 4 ) . امام موفّق يكى از علماى شافعى بزرگ نيشابور بود كه تعليم وى بر خواجه نظام الملك باعث شد شور و شوق وى به فقه حنفى و كلام اشعرى شكل پذيرد ؛ به‌طورىكه تعصّب در تعليم و تربيت و هواخواهى از اين دو ، ميدان معرفت را بعدها در ساختن مدارسى در نقاط مختلف عملا ثابت نمود . برحسب روايت تاريخ بيهقى ، در نخستين ورود سلجوقيّان به نيشابور در سال چهار صد و سى و نه هجرى ، همين امام موفّق پيش آنها رفت و در مجلس ايشان طرف خطاب بود .\r\n","page_name":" 2532 ","page_number":312},
  {"content":"\r\n\r\nنيشابور فرستاد تا در مجلس آن بزرگوار به استفاده و تعلّم قرآن مشغول گشتم . او را با من نظر عنايت و عاطفت بود و مرا به خدمت او الفتى و مؤانستى پيدا شد ؛ چنانچه مدّت چهار سال در خدمت او به‌سر بردم .\r\nدر اين اثنا ، حكيم عمر خيّام ، كه نيشابورى الأصل بود ، نيز به خدمت امام موفّق ، رحمة اللّه ، آمد و متعاقب او پدر حسن صبّاح نيز از براى رفع تهمت رفض از خود و طمع دولت و اقبال ، كه در شاگردى امام موفّق متوقّع بود ، آن مخذول ، يعنى حسن ، را به خدمت امام آورد « 1 » .\r\nحسن در آن وقت ، به سنّ من بود و جودت فهم در مرتبهء كمال داشت ؛ بنابراين ميانهء من و او اختلاط و آشنايى استحكام يافت و اكثر اوقات درسها را با يكديگر ، إعاده مىكرديم .\r\nپدرش بعد از آنكه پسر را پيش امام موفّق شاگرد ساخت ، خود به طريق زهد زاويه‌اى اختيار كرده و گاهى مردم ، سخنان إلحاد و إعتزال از وى روايت مىكردند . و وقتى به كفر و زنده‌اش منسوب مىساختند ، او خود را به عرب منسوب مىكرد و مىگفت : من از اولاد صبّاح حميرىام . پدرم از كوفه به قم و از قم به رى آمد . و ليكن مردم خراسان و اهالى ولايت طوس بر اين سخن انكار مىكردند و مىگفتند كه : پدران او از روستاى ولايت طوس‌اند .\r\nالقصّه ، آن مخذول روزى با من و عمر خيّام خطاب كرد و گفت : اشتهار تمام دارد كه شاگردان امام موفّق به دولت مىرسند . اكنون شكّ نيست كه اگر همه نرسيم ، يك كس از ما به دولت خواهد رسيد ، در آن وقت شرط و پيمان ميانهء ما چگونه خواهد بود ؟ گفتم : به هرچه فرمايى . گفت : عهد كرديم كه هركه را دولت روزى گردد ، على السويّه شريك باشند و صاحب آن دولت خود را ترجيحى ندهد . گفتم : چنين باشد .\r\nبر اين جمله معاهده واقع شد و روزگارى بر اين بگذشت و من از خراسان به ماوراء النهر و غزنين و كابل افتادم . چون معاودت نموده متقلّد وزارت سلطان الب ارسلان گشتم ، كه در آن ايّام حكيم خيّام نزد من آمد و آنچه از لوازم حسن عهد و مراسم حفظ پيمان و وفا باشد به‌جاى آورده مقدم او را به موجب اعزاز و اكرام تلقّى نمودم . بعد از آن گفتم : مردى صاحب كمالى ، ملازم سلطان بايد بود ؛ چه ، به معهود مجلس امام موفّق منصب مشترك است . شرح فضايل تو با سلطان بگويم و حال درايت و كفايت تو به نوعى در ضمير او متمكّن گردانم كه همچو من به درجهء اعتبار رسى ؟\r\nحكيم عمر خيّام گفت : عرق شريف و نفس كريم و طينت خجسته و همّت بلند تو را بر\r\n\r\n\r\n","description":"","footnote":"\r\n( 1 ) . داستان همدرس بودن اين سه بزرگ ، نه‌تنها در كتب معتبر تاريخ آمده است ، بلكه در يكى از كتب معروف اسماعيليان به نام سرگذشت سيّدنا مذكور است . عطاملك جوينى و خواجه رشيد الدّين فضل اللّه ، هردو اين كتاب را ديده و در تواريخ خويش از آن نقل كرده‌اند .\r\n","page_name":" 2533 ","page_number":313},
  {"content":"\r\n\r\nاظهار اين مكارم ترغيب مىنمايد ، و إلّا چون من ضعيفى را چه حدّ آن‌كه وزير [ 300 الف 
  ] مشرق و مغرب با وى اينچنين تواضع كند . شكّ نيست كه در اين تلطّفات صادقى نه متكلّف ، و امثال به جنب علوّ شأن و رفعت مكان تو مقدارى ندارد ، و ليكن حقوق و احسان تو نزد من متكثّر است . اگر همه عمر در مقام شكر باشم هنوز از عهدهء يك شكر مكرمت ، كه اكنون مىفرمايى ، بيرون نتوانم آمد . مرا تمنّى آن است كه هميشه با تو در مقام حسن عبوديّت باشم .\r\nاين مرتبه‌اى كه مرا دلالت به آن مىفرماييد اقتضاى آن نمىكند ؛ چه طبيعت اكثر مردم مجبول بر كفران نعمت است ، العياذ باللّه منه . اكنون كمال عنايت آن است كه به دولت تو در گوشه‌اى بنشينم و به نشر فوايد علمى و دعاى دولت و جان‌درازى تو مشغول باشم « 1 » .\r\nچون عمر خيّام بر همين سخن اكتفا نمود دانستم كه ما فى الضّمير خود را بىتكلّف مىگويد ، هرساله جهت اسباب او هزار و دويست مثقال طلا بر املاك نيشابور نوشتم . او بعد از آن معاودت نموده تكميل فنون كرده ، خصوصا در فن هيئت كه در آنجا به درجهء رفيع ترقّى و تعالى رسيد . القصّه ، كار عمر خيام به جايى رسيد كه مقتداى حكماى زمان خود شد ؛ چنانچه امام محمّد غزالى كتاب حكمة العين را پيش او خواند و در نوبت جهاندارى سلطان ملكشاه به مرو آمد و در علم حكمت تعريفات بسيار يافت و سلطان عنايتها فرموده به مراتب عاليه ، كه كبار علما و حكما را باشد ، رسيد « 2 » .\r\nامّا آن مخذول در ايّام سلطنت الب ارسلان گمنام بود و هيچ اثرى از وى ظاهر نشد . در ايّام دولت سلطان ملكشاه پيدا شده در وقتى كه سلطان از مهمّ قاورد فارغ شد و تسكين مواد فاسدهء او كرد ، در نيشابور آن مخذول پيش آمد . آنچه در وسع محافظان عهد و وفا و مراقبان صدق و صفا باشد ، از اعزاز و اجلال و اكرام ، حقّ المقدور با او به ظهور مىرسيد و يوما فيوما تلطّفى مجدّد و تفقّدى مشيّد « 3 » نسبت به او واقع مىشد تا آنكه روزى به من گفت : اى خواجه ، تو از اهل تحقيق و ارباب كمالى و پيش تو محقّق است كه دنيا متاع قليل است ، روا باشد كه از جهت جاه و محبّت دنيا نقض عهد كنى و در زمرهء  الَّذِينَ يَنْقُضُونَ عَهْدَ اللَّهِ *  « 4 » درآيى ؟ گفتم :\r\nحاشا . گفت : آرى ، مكارم بىغايت مبذول مىدارى و ليكن خود مىدانى كه معاهد ميانهء ما و شما اين بود ؟ گفتم : سمعا و طاعة . جاه و منصب ، بلكه ساير مؤنت و مكنت نيز در ميان است .\r\n\r\n\r\n","description":"","footnote":"\r\n( 1 ) . عمر خيام گفت : « سوداى ولايت دارى و سر امر و نهى ندارم . مرا بر سبيل مشاهره و مسانيه ، ادرارى وظيفه فرماى . » ؛ - سرگذشت سيّدنا ( به نقل از جامع التّواريخ ، ص 21 ) .\r\n( 2 ) . نجم الدّين دايه اگرچه عمر خيّام را به واسطهء استعداد ، دانايى ، هوش و حكمتش ستوده ، امّا او را در زمرهء آن دسته از فلاسفه و دهريون نگونبختى مىداند كه محروم از فيض الهىاند و در بيراههء حيرت و ضلالت افتاده‌اند ؛ - مرصاد العباد .\r\n( 3 ) . مشيّد : محكم و استوار . - و .\r\n( 4 ) . آنان كه پيمان خدا را [ پس از بستن 
  ] مىشكنند ؛ ( بقره ، 27 ؛ رعد ، 25 ) .\r\n","page_name":" 2534 ","page_number":314},
  {"content":"\r\n\r\nبعد از آن ، او را به مجلس سلطان بردم و در اوقات مناسبه تعريفات كردم و احوال گذشته كه ميانهء ما و او واقع بود به سلطان رسانيدم و چندان از وفور دانش و محامد سير و مرضىّ اخلاق او با سلطان گفتم كه به درجهء اعتماد و اعتقاد رسيد . امّا چون او نيز همچو پدر خود مشعبد و مزوّر و محيّل و مدبّر بود ، خود را آنچنان در مقام امانت و ديانت باز مىنمود كه در اندك‌فرصتى در مزاج سلطان تصرّف بسيار كرد و بدان‌مرتبه رسيد كه در بسى امور خطير و مهمّات جليل ، كه براستى و ديانت معلوم بود ، سلطان بنابر سخن او مىنهاد و بر آن عمل مىنمود « 1 » .\r\nغرض از تمهيد مقدّمات آنكه او را بدين درجات رسانيدم و عاقبت از قبح سيرت او مفسده‌ها پيدا گشت كه به شآمت آن نزديك بود كه ناموس چندين ساله ضايع شود ؛ چه ، در آخر خباثت نفس ظاهر گردانيد و آثار حسد از اقوال و افعال او به بدترين موضعى متولّد شد .\r\nدر اوايل نفاق ، محقّر سهوى و جزئى خللى كه در ديوان واقع شدى به انواع تصنّعات و حيله ، صورتى انگيختى تا به سلطان رسانيدى و تهييج كردى تا از وى كيفيّت آن استفسار نمودى و به توجيه موجّه و تقرير معقول فساد آن را در ضمير بنشاندى .\r\nاز جمله مفسده‌هاى او يكى آن بود كه در حلب نوعى از سنگ رخام مىباشد كه از آن ظروف مىسازند . وقتى كه سلطان در حلب بود بر زبان ايشان جارى شده بود كه : مقدارى از آن به اصفهان بايد برد ، ديگر ذكر آن نكرده و بر سر آن حكايت نرفته . اتّفاقا ، شخصى از اهالى سوق عسكر ، كه اين سخن به گوش او رسيده بود ، بعد از مراجعت دو كس از مكّاريان عرب را گفت : اگر پانصد من رخام به اصفهان رسانيد كرايهء معهود مضاعف دهم . هر يكى از آن دو تن پانصد من بار خاصّهء خود نيز داشتند و اين پانصد من سنگ رخام بر شتران خود قسمت نمودند . يك تن را شش شتر بود و يكى را چهار شتر . آن را مساوى بار كردند و به اصفهان آمدند .\r\nچون سوقى برسيد و خبر رسانيد ، سلطان مبتهج شده سوقى را خلعت داد و مكّاريان را هزار دينار انعام كرد . مرا گفتند كه : بر ما قسمت كن . صاحب شش شتر را ششصد دينار و صاحب چهار شتر را چهار صد دينار دادم . اين سخن به آن مخذول رسيد ، گفت : خواجه در قسمت خطا كرده و مال سلطان را به غيرمستحق داده و حقّ مستحقّ بر ذمّهء سلطان باقى گذاشته .\r\nهشتصد دينار به صاحب شش شتر بايد داد و دويست دينار به صاحب چهار شتر .\r\n\r\n\r\n","description":"","footnote":"\r\n( 1 ) . رشيد الدّين باز به استناد سرگذشت سيّدنا مىنويسد : « . . . نظام الملك [ به حسن صبّاح 
  ] گفت : توليت رى يا اصفهان اختيار كن . سيّدنا همّت عالى داشت ، بدان‌مقدار قانع نشد و قبول نكرد ؛ چه ، توقّع شركت در وزارت مىداشت .\r\nنظام الملك گفت : يا چند ملازمت سلطان نماى . » ؛ - جامع التّواريخ ، ص 22 .\r\n","page_name":" 2535 ","page_number":315},
  {"content":"\r\n\r\nهمان روز اين خبر ، به سلطان رسيد . سلطان مرا پيش خود طلبيده از روى انبساط و شگفتى قضيّهء هزار دينار مكّاريان عرب را استفسار نمود و آن مخذول خود را مقبوض و عبوس گرفته ايستاده [ بود 
  ] .\r\nالقصّه ، چون سلطان از وى پرسيد كه حقّ قسمت مبلغ مذكور چون بود ؟ او سخن آغاز كرد و در اوّل‌حال گفت كه : در اين قسمت مال سلطان را به ناحقّ داده و حقّ مستحق بر ذمّهء سلطان مانده . اهل مجلس گفتند : بيان كن تا حقيقت حال ظاهر شود . او گفت : تمامى بار اين ده شتر سه حصّه است . هر حصّه پانصد من و عدد شتر ده ؛ سه در ده سى باشد و ضرب عدد چهار شتر ، كه از آن يك تن است ، در سه دوازده مىشود ، و حاصل ضرب شش در سه هيجده ، كه مجموع سى باشد . پس هر حصّه را دو قسم كافى باشد و باقى فاضل . اكنون صاحب هيجده قسم را ، كه صاحب شش شتر است ، هشت قسم فاضل شد و صاحب دوازده قسم را ، كه مالك چهار شتر است ، دو قسم . و اين هردو فاضل آن است كه در حصّهء رخام پادشاه است . چون هزار دينار بر اين منقسم گردد ، هشتصد به هشت قسم رسد و دويست به دو قسم .\r\nالقصّه ، چون اين همه تعميه به فساد من و به عجز ديگران بيان كرد ، سلطان فرمود كه : چنان بيان كن كه من فهم كنم . گفت : ده شتر است و هزار و پانصد من بار . هر شترى را صد و پنجاه من . چهار شتر يك كس را باشد ، و او پانصد من خاصّهء خود دارد ، صد من رخام سلطانى بود . و شش شتر آن ديگرى نهصد من . پانصد من خود زياده دارد و چهار صد من رخام سلطانى باشد .\r\nپس هزار دينار حصّهء هر صد من دويست دينار باشد . بنابراين ، اين صاحب شش شتر را هشتصد دينار بايد داد و صاحب چهار شتر را دويست دينار ، كه دستور حساب غير از اين نيست ، و الّا كه إنعام است پس مناصفه بايد نمود .\r\nخواجه نظام الملك مىگويد كه چون آن مخذول آن تقرير كرد ، سلطان جهت مراقبت خاطر من به مطايبه گذرانيد ، امّا باطنا دانستم كه تأثير تمام كرد . و از اين‌گونه خيانت بسيار از وى ظاهر مىشد و اعظم مفاسد انتظام دفاتر جمع و خرج ممالك محروسه بود به عشر آن مدّت كه مهلت خواسته بودم ، و فى الواقع در آن باب يد بيضا نمود و كارى چنان خطير به اندك‌مدّتى كفايت كرد ، و ليكن چون كار او مبتنى بر وفور حقد و كثرت حسد بود به عون الهى و نصرت ايزدى تأييد نيافت و به وقت عرض آن دفتر خجالتى بر وى لاحق شد كه بر آن درگاه ، ديگرش مجال اقامت نماند .\r\nو بر ارباب انصاف مخفى و مستور نماند كه از اين نقل خواجه نظام الملك ، سادگى او بسيار ظاهر مىشود ؛ چه ، به صحّت رسيده كه خجالت حسن صبّاح در باب آن دفتر ، بنابر حيلهء خواجه بود نه به واسطهء آنكه او در دعوى خود كاذب بود . پس در حقيقت اين خجالت خواجه\r\n\r\n","description":"","footnote":"","page_name":" 2536 ","page_number":316},
  {"content":"\r\n\r\nباشد نه از آن وى . اگرچه خواجه نيز بنابر دفع شرّ او از خود ، بر آن حركت ملام نتواند بود .\r\nبه‌هرحال ، قصّهء آن حيله را مورّخان چنين آورده‌اند كه چون سلطان ملكشاه از ممرّ خواجه نظام الملك اندك‌غبارى بر حاشيهء ضمير او نشسته بود ، از وى استفسار نمود كه : چندگاه دفترى منقّح كه مشتمل باشد بر جمع و خرج ممالك محروسه ترتيب توان داد ؟ خواجه فرمود : در دو سال . سلطان گفت كه : بسيار دير است . حسن صبّاح از سلطان متعهّد شد كه به چهل روز تمام نمايد . سلطان بنابر التماس او تمام نويسندگان دفترخانه را به ملازمت حسن اشاره فرموده آن مهمّ خطير را به او حواله نمود . حسن به وعده وفا نموده در چهل روز دفترى پاكيزه مرتّب ساخت .\r\nخواجه نظام الملك چون اين خبر را شنيد مضطرب گشت . به روايتى غلام خود را كه با غلام حسن دوستى داشت ، گفت : اگر حيله‌اى كنى كه اوراق دفتر حسن صبّاح از هم فروريخته و ابتر گردد ، من تو را هزار دينار بدهم [ 300 ب 
  ] و آزاد گردانم . غلام حسن با غلام خواجه در گوشه‌اى رفته به حرف و حكايت مشغول گشتند . در اثناى صحبت ، غلام خواجه غلام حسن را غافل ساخته دفتر را ابتر گردانيد « 1 » .\r\nو طايفه‌اى از مورّخين بر آن‌اند كه پيش از عرض دفتر ، خواجه نظام الملك در بيرون بارگاه سلطان ملكشاه با جهرهء حسن ، كه دفتر مذكور را داشت ، گفت : اين اوراق را به من بنماى تا ببينم چگونه دفترى مرتّب داشته‌ايد . جهره را حيا مانع شد و دفتر را به دست خواجه داد .\r\nخواجه بر تنفيح آن وقوف يافت . آن دفتر را آنچنان بر زمين زد كه اوراقش پراكنده گشت و گفت : كلپتره‌اى « 2 » چند درهم بافته در اين دفتر نوشته . جهره از بيم صاحب خود آن اوراق ابتر را جمع نموده درهم بست و از ترس حقيقت حال به حسن صبّاح نگفت . تا وقت عرض رسيد و سلطان در سراى ديوان دفتر از حسن طلب داشته و حسن فى الحال دويد و از جهرهء خود دفتر را گرفته به مجلس درآمد . امّا چون دفتر را گشود ، ابتر يافت . متحيّر و مبهوت مانده اوراق را برهم نهاد . سلطان از جمع و خرج ، سخنان پرسيد . حسن در جواب هان و هون مىگفت . سلطان متغيّر شد . خواجه نظام الملك فرصت غنيمت دانسته گفت : دانايان كه سالها به ممارست اين اعمال اشتغال دارند در امرى كه دو سال مهلت خواهند و جاهلى كه دعوى نمايد كه در چهل روز تمام كند ، لاجرم در جواب جز هان و هون نباشد .\r\nو بعضى از ارباب تواريخ بر آن‌اند كه چون حسن صبّاح در بارگاه سلطان دفتر را ابتر يافت به تنظيم و ترتيب آن مشغول گشت و سلطان بر اطلاع آن تعجيل مىنمود . هرچه از حسن\r\n\r\n\r\n","description":"","footnote":"\r\n( 1 ) . اين حكايت به‌طور مشروح در جامع التّواريخ ( ص 20 - 22 ) آمده است .\r\n( 2 ) . كلپتره : سخن بىمعنى و ياوه .\r\n","page_name":" 2537 ","page_number":317},
  {"content":"\r\n\r\nمىپرسيد او در جواب تأخير مىكرد . تا سلطان ملول شده گفت : سبب اين همه تأخير چيست ؟\r\nحسن جواب داد كه : دفتر ابتر شده . خواجه نظام الملك فرصت يافته گفت : من پيشتر به عرض رسانيدم كه در طبيعت او طيشى تمام است و سخنان او را اعتبارى نيست . سلطان رنجيده خواست كه حسن را گوشمالى دهد ، امّا چون اوّلا درصدد تربيت او شده بود ، اين معنى را در توقّف داشت .\r\nالقصّه ، چون كار حسن صبّاح در مجلس از پيش نرفت ، آزرده‌خاطر بيرون آمده به ديارى رفت و از آنجا گريخته متوجّه اصفهان شد و در آن ولايت به خانهء رئيس ابو الفضل ، بنابر آنكه متعلّقان خواجه نظام الملك به اشارهء او در جستجوى او مىبودند ، پنهان شد . و رئيس ، مايل به صحبت او شده دعوتش مقبول افتاد و چندگاه با او به سر برد تا آنكه نوبتى حسن صبّاح در اثناى محاوره و مخاطبه ، حكايت سلطان و وزير در ميان آورده آهى سرد بركشيد و گفت :\r\nاگر دو يار موفّق مىداشتم مملكت اين ترك « 1 » و روستايى برهم مىزدم . ابو الفضل ، كه يكى از عظماى عقلاى روزگار بود ، با خود انديشيد كه : همانا به واسطهء كثرت زهد و عبادت دماغ حسن خبط يافته و مرض ماليخوليا بر وى استيلا گرفته ، و إلّا چگونه در خاطر كسى گذرد كه با دو كس در برابر سلطان ملكشاه ، كه حكم او از أنطاكيهء شام تا ولايت كاشغر جارى است ، آيد .\r\nرئيس ابو الفضل بىآنكه اين معنى بر حسن اظهار كند ، شب ديگر در وقت افطار شربت و غذايى ، كه تعلّق به قوّت دماغ داشت و ماليخوليا را زايل مىساخت ، حاضر گردانيد . حسن صبّاح به سبب كمال فطنتى كه داشت دانست كه رئيس الرؤسا ابو الفضل سخن او را بر خبط دماغ و جنون حمل نموده در مقام معالجه درآمده . بالضّروره ، همان شب از منزل رئيس عزم رحلت نمود و هرچند رئيس مبالغه نمود كه مفارقت جايز ندارد ، قبول نكرده متوجّه مصر گشت .\r\nو در تاريخ حافظ ابرو مسطور است كه از حسن صبّاح ، كه طايفهء اسماعيليهء نزاريّه « 2 » از وى به « سيّدنا » تعبير مىنمايند ، منقول است كه مىگفت كه از بدايت كودكى و ايّام هفت سالگى ، همّت بر تحصيل علم و اكتساب فضايل مقصور بود و من همچون پدران خويش ، در سلك شيعهء اثنىعشرى انتظام داشتم . مرا با يكى از رفيقان ، كه او را اميره ضرّاب « 3 » گفتندى ، اتّفاق صحبت افتاد و اساس محبّت ميان من و او استحكام يافت . عقيدهء من آن بود كه اسماعيليهء در روش مذهب موافق فلاسفه‌اند ؛ چه ، اكثر قول ايشان را موافق فلاسفه مىيافتم و كتب\r\n\r\n\r\n","description":"","footnote":"\r\n( 1 ) . گويند حسن صبّاح مىگفت كه تركان جن‌ّاند نه انسان ؛ - تاريخ ايران ، پژوهش دانشگاه كيمبريج ، ج 5 ، ص 402 .\r\n( 2 ) . اسماعيليهء نزاريّه مربوط است به نزار پسر المستنصر باللّه خليفهء فاطمى مصر ( 427 - 478 ه . ق ) كه پس از مرگ المستنصر باللّه ما بين دو پسرش نزار و مستعلى بر سر خلافت نزاع درگرفت و پس از مغلوب و اسير و كشته شدن نزار ، يارانش در اطراف پراكنده شدند و مردم را به خود جلب كردند .\r\n( 3 ) . هر سه نسخه : اميره صراف .\r\n","page_name":" 2538 ","page_number":318},
  {"content":"\r\n\r\nاعتقادى [ ى 
  ] ايشان ممزوج به حكمت بود . بنابراين ، گمان مىبردم كه حاكم مصر المستنصر باللّه علوى مردى متفلسف است « 1 » . به واسطهء اين عقيده ، هرگاه امير ضرّاب در تقويت مذهب اسماعيليه سخن بگفتى ، من با او در اين باب مناقشه مىكردم و در مسائل اعتقاديّه ميانهء من و او مباحثات و مناظرات بسيار مىرفت . و امير هرچند در قدح مذهب من كلمات مىپرداخت من آنها را مسلّم نمىداشتم ، امّا در دلم سخنان امير ضرّاب بسيار جاى مىگرفت .\r\nدر اين اثنا ، ميانهء من و اميره ضرّاب مفارقت واقع شد و در آن مفارقت مرضى صعب بر من طارى گشت و من در آن مرض ، با خود انديشه مىكردم و مىگفتم : مذهب اسماعيليه حقّ است و من از غايت تعصّب تصديق آن نكردم . اگر العياذ باللّه اجل محتوم در رسد به حقّ نارسيده هلاك شده باشم . عاقبت مرا حقّ ، سبحانه و تعالى ، از آن مرض شفا داد و بعد از آن صحّت ، به ديگرى از اسماعيليه ، كه او را « أبو نجم سرّاج » گفتندى ، مختلط شدم و از حقيقت روش اسماعيليه پرسيدم . أبو نجم چون بر دقايق آن مذهب اطلاع داشت و غوامض را كما هو حقه مىدانست ، لاجرم بر وجه تفصيل و تبيين ، آن مذهب را بيان نمود ؛ چنانچه از بيان آن مرا نيز بر غوامض آن مذهب اطلاع پيدا شد .\r\nبعد از آن ، با يكى از داعيان « 2 » مذهب مذكور ، كه « مؤمن » نام داشت و عبد الملك بن عطاش داعى مملكت عراق او را اجازت دعوت داده بود ، ملاقات كرده التماس نمودم كه در قبول دعوت با او بيعت كنم . او گفت : اين صورت چگونه مجوّز باشد ؟ چه ، رتبهء تو در علم فوق رتبهء من است .\r\nالقصّه ، چون الحاح من در آن امر از حدّ اعتدال تجاوز نمود ، به قبول بيعت رضا داد . بعد از آن ، در أوانى كه شيخ عبد الملك « 3 » به رى رسيد من به صحبت وى رسيدم و اطوار من در نظرش پسنديده آمده امر دعوت را به من حواله فرمود و گفت : تو را به مصر بايد رفت « 4 » تا به\r\n\r\n\r\n","description":"","footnote":"\r\n( 1 ) . عين كلام حسن صبّاح در خصوص مذهب و فلسفه اين است . « مرا هرگز در مسلمانى شكّ و شبهه نبوده است ، در آنكه خدايى هست حىّ ، قائم ، قادر ، سميع ، بصير ، و پيغمبرى و امامى ، و حلال و حرامى ، و بهشت و دوزخى ، و امر و نهى . و پنداشتم كه دين و اعتقاد اين است كه عوام دارند ، خصوصا شيعه . و هرگز گمان نبردم كه حقّ در خارج مسلمانى ببايد طلبيد ، و مذهب اسماعيليان فلسفه است ، و حاكم مصر متفلسف است . » ؛ - هاجسن ، فرقهء اسماعيليه ، ترجمهء دكتر بدره‌اى .\r\n( 2 ) . اين دعاة ، مبلّغين مذهب اسماعيليّه بودند كه پس از مرگ اسماعيل بن جعفر صادق ( ع ) در مناطق مختلف بلاد اسلامى منتشر شدند و علنا يا در خفا مردم را به اين مذهب مىخواندند . مهمّترين پيشرفت كار ايشان قبل از اهميت يافتن سلسلهء فاطميّان در افريقا ، قيام قرامطه است در سال دويست و هفتاد و هشت هجرى .\r\n( 3 ) . مراد ، عبد الملك عطاش ، كارگزار فاطميان در اصفهان است كه تمام آن نواحى تا آذربايجان و كرمان تابع وى بودند . و هم او بود كه مقام نمايندگى خود در مصر را به حسن صبّاح داد ؛ - هاجسن ، فرقهء اسماعيليه ، ص 109 .\r\n( 4 ) . گمان نمىرود كه اين عزيمت بىدرنگ صورت پذيرفته باشد ؛ زيرا در حقيقت حسن صبّاح چند سالى بعد از اين ديدار به مصر رفت .\r\n","page_name":" 2539 ","page_number":319},
  {"content":"\r\n\r\nسعادت خدمت امام المستنصر باللّه علوى فاطمى استسعاد « 1 » يا بى . و بدان كه الحال سلسلهء امامت به او رسيده و او در ولايت مصر و ساير مغارب بر مسند امامت متمكّن است . چون شيخ عبد الملك از رى به اصفهان رفت ، من به جانب مصر توجّه نمودم « 2 » .\r\nو چون احوالى كه در آن سفر ، حسن صبّاح را تا به مصر رفتن و باز آمدن به عراق عجم پيش آمده خود علىحدّه آن را در كتابى كه به سفرنامهء حسن صبّاح اشتهار دارد جمع نموده و در حين تأليف اين كتاب در نظر نبود ، بالضّروره بر آنچه در تواريخ مسطور است اكتفا مىرود .\r\nالقصّه ، چون حسن صبّاح به حدود مصر رسيد « 3 » المستنصر باللّه خبر يافته فرمان داد تا داعى الدّعاة أبو طاهر داود شريف قزوينى و ساير امرا و اكابر و اعيان آن ديار ، به رسم استقبال حسن صبّاح بيرون روند . چون حسن صبّاح را به مصر درآوردند ، به منزلى بزرگانه فرود آوردند و المستنصر باللّه ، خواص و مقرّبان خود را به ترتيب نزد او فرستاده پرسش نمود و انواع احسان و امتنان دربارهء او مبذول داشت . و به صحّت رسيده كه در مدّت يك سال و نيم ، كه حسن صبّاح در مصر اقامت داشت ، اگرچه به مجلس المستنصر باللّه نرسيد « 4 » ، امّا پيوسته المستنصر باللّه استكشاف احوال او مىنمود و زبان به مدح و ستايش او مىگشود و چندان در تعريف او مبالغه مىنمود كه نزديكان و ارباب دخل آن دولت گمان مىبردند كه در همان چند روز زمام اختيار امور آن ديار را به كف اقتدار او خواهد نهاد .\r\nدر خلال اين احوال ، غبار وحشت و نزاع ميانهء امير الجيوش « 5 » ، كه بر دولت اسماعيليه استيلا داشت ، و ميانهء ابن صبّاح بالا گرفت . منشأ اين نزاع ميانهء ايشان آن بود كه حسن صبّاح بنابر اصل مذهب خود خلايق را به نزار بن المستنصر باللّه دعوت مىنمود ؛ زيرا كه مستنصر ، نخست پسر بزرگتر خويش المصطفى لدّين اللّه نزار ، را وليعهد خود گردانيدند و بعد از آن ، از وى رنجيده او را خلع نمود و مردم را به بيعت پسر المستعلى باللّه احمد بن مستنصر دعوت مىفرمود و امير الجيوش و جمعى كثير با مستعلى بيعت كرده بودند . امّا حسن صبّاح از آنجا كه خود را از\r\n\r\n\r\n","description":"","footnote":"\r\n( 1 ) . استسعاد : سعادت جستن ، نيكبختى . - و .\r\n( 2 ) . اينجا لحن مستقيم نقل قول از خاطرات حسن صبّاح ، كه به احتمال قوى از جامع التّواريخ رشيد الدّين فضل اللّه نقل مىشد ، قطع مىشود .\r\n( 3 ) . ورود حسن صبّاح به مصر در سال چهار صد و هفتاد و يك هجرى بود . مسيرى كه حسن جهت رسيدن به مصر آن را طى كرده و حوادثى كه بر وى رسيده در فرقهء اسماعيليه هاجسن ، ص 110 ، به بعد به‌طور مشروح آمده است .\r\n( 4 ) . در جامع التّواريخ رشيد الدّين فضل اللّه يك جا مسطور است : « . . . و حسن صبّاح حميرى يمنى از عجم به صورت تجّار پيش المستنصر باللّه آمد ، و درخواست كه دعوت تو در بلاد عجم كنم ، او را اجازت داد ، و او به خلوت از مستنصر پرسيد كه بعد از تو بر كه دعوت كنم ؟ گفت : بر فرزندم نزار كه مهمتر است . » ؛ - ص 77 . ولى در جاى ديگر آورده است : « . . .\r\nاگرچه پيش مستنصر نرسيد » ( ص 101 ) . و در جهانگشا آمده است « . . . هرچند نزديك مستنصر رسيدم . » ؛ - جهانگشاى جوينى ، ج 3 ، ص 69 .\r\n( 5 ) . نام اين امير الجيوش ، بدر الجمالى بوده است .\r\n","page_name":" 2540 ","page_number":320},
  {"content":"\r\n\r\nمقيّدان آن مذهب مىدانست و نزار را وليعهد « 1 » ، مردم را به بيعت او ترغيب و تحريض مىنمود .\r\nو چون عداوت و تعصّب ميانهء حسن صبّاح و امير الجيوش از سر حدّ اعتدال تجاوز نمود ، امير الجيوش و جمعى كه با او در بيعت المستعلى باللّه احمد موافق بودند ، اتّفاق نمودند و المستنصر باللّه را بر اين داشتند كه حكومت قلعهء دمياط « 2 » را به حسن صبّاح بايد داد . و غرض ايشان از فرستادن ابن صبّاح به [ 301 الف 
  ] دمياط ، كه از اقاصى جزاير مغاربه است ، آن بود كه ديگر او در ميانهء معموره ، مردم را به نزار دعوت نكند و دعوى المستعلى باللّه انتشار يابد . امّا چون المستنصر باللّه به فرستادن حسن صبّاح به اينجا راضى نبود ، اين مهمّ در تعويق افتاد ؛ چه ، اگر به‌خاطر امير الجيوش صريحا جواب ايشان نمىداد ، امّا تصريح به فرستادن حسن نيز نمىفرمود .\r\nاتّفاقا ، در اين اثنا ، خبر رسيد كه برج قلعهء دمياط ، كه در غايت استحكام و متانت بود ، بيفتاد . اهل مصر از وقوع اين واقعهء عظمى تعجّب نموده آن را تفأل دانسته سقوط برج قلعه را بر كرامت المستنصر باللّه و حسن صبّاح حمل نمودند و نزاريه اين معنى را محض كرامت « سيّدنا » مىدانستند .\r\nعلى اىّ حال چون رفتن ابن صبّاح به دمياط صورت نگرفت ، امير الجيوش و متابعانش جمعيت نموده به المستنصر باللّه خاطرنشان نمودند كه اگر حسن صبّاح در اين ديار باشد عن‌قريب است كه ميانهء سپاه تو آنچنان تفرقه و خصومت ظاهر شود كه اطفاى نايرهء آن ، مقدور هيچ احدى نتواند بود . پس مصلحت آن است كه اين صبّاح را از اين ديار ، عذرخواهى نموده به هر جانبى كه اراده نمايد رخصت فرمايى .\r\nآخر الأمر ، مهمّ به آنجا كشيد كه ابن صبّاح را با طايفه‌اى از اهل فرنگ در كشتى نشانده به جانب مغرب فرستادند . چون كشتى به ميان دريا رسيد طوفانى صعب برخاست و كشتى آنچنان در تموّج و حركت آمد كه اهل كشتى همه از حيات مأيوس گشته شروع در تضرّع و زارى نمودند . هيچ‌كس در آن كشتى نبود كه قلق و اضطراب عظيم بر وى استيلا نيافته باشد ، إلّا حسن صبّاح كه به كمال آراميدگى و فارغ البال نشسته تفرّج مىنمود . يكى از اهالى كشتى از اين حال تعجّب نموده از وى پرسيد كه : اى حسن ، در اين حالت كه همهء مردم از حيات خود\r\n\r\n\r\n","description":"","footnote":"\r\n( 1 ) . ابن أثير مىنويسد كه « . . . حسن به المستنصر گفت : امام من بعد از تو چه كس خواهد بود ؟ المستنصر گفت : فرزندم نزّار و او بزرگترين فرزندان من است » ؛ - ترجمهء الكامل ، ج 17 ، ص 213 . ولى در منابعى كه توسط ضد نزّاريان نوشته شده ، اين داستان صبغهء تعصّب و هواخواهى به خود گرفته است . هاجسن مىنويسد : « حسن صبّاح ، از امام مستنصر پرسيد كه پس از وى امام كيست ؟ و مستنصر جواب داد : أبو منصور و اين كنيت نزّار بود . امّا ، مستنصر توضيح نداد كه پسر كوچكش مستعلى هم داراى همان كنيت است . » ؛ - فرقهء اسماعيليه ، ص 111 .\r\n( 2 ) . دمياط : شهرى در مصر ، واقع بر ساحل شعبهء شرقى نيل .\r\n","page_name":" 2541 ","page_number":321},
  {"content":"\r\n\r\nنااميد گشته كمال اضطراب و وحشت دارند تو را بسيار فارغ البال و مطمئن‌خاطر مىبينم ؟\r\nحسن در جواب گفت كه : آراميدگى من بنابر آن است كه مولانا المستنصر باللّه مرا خبر داده كه در اين سفر ، طوفانى عظيم به كشتى خواهد رسيد ، امّا اهل آن كشتى را آسيبى نخواهد رسيد .\r\nبه‌حسب اتّفاق ، بعد از لحظه‌اى شورش تسكين يافت و اهالى كشتى را به اين واسطه محبّت تمام و اعتقاد ما لا كلام نسبت به حسن صبّاح به هم رسيد و همه معتقد و مريد وى گشتند .\r\nاتّفاقا ، بار ديگر باز طوفان پيدا شد و كشتى را به شهرى از شهرهاى نصارى انداخت .\r\nقاضى آن شهر ، كه از علماى نصارى بود ، با حسن صبّاح ملاقات نموده از جمله معتقدان او گشت . و بعد از چند روز ، از آن شهر نيز در كشتى سوار شده با رفيقان خود متوجّه بلاد شام گشت ، و از شام متوجّه حلب گرديد . در آنجا چند روز اقامت نموده عازم بغداد شد و از بغداد به خوزستان و از خوزستان به اصفهان و از اصفهان به جانب يزد و كرمان توجّه نموده بر قاعدهء مذهب خود خلايق را دعوت مىنمود . و چون گماشتگان خواجه نظام الملك هميشه در جستجوى او مىبودند و در اين باب تمام اهتمام و سعى مبذول مىداشتند ، ابن صبّاح از ملاحظهء ايشان در هيچ شهرى توقّف بسيار نمىكرد . بنابراين ، بعد از اندك‌مدّت از كرمان باز متوجّه اصفهان گشت .\r\nو از بعضى تواريخ چنين معلوم مىشود كه حسن صبّاح در منزل رئيس ابو الفضل اصفهانى بعد از مراجعت از مصر بود . على اىّ حال ، اين نوبت چهار ماه در اصفهان اقامت نموده متوجّه خوزستان گشت و مدّت سه ماه در خوزستان توقّف نموده از آنجا به دامغان رفت . غرض اين از آن تردّدات محض آن بود كه جماعتى بله « 1 » و جايى محكم پيدا كند و نزد ايشان در آن منزل قرار گرفته دعوت خود را شايع سازد . لهذا در بعضى تواريخ مسطور است كه عادت حسن صبّاح در اين سفرها آن بود كه به هر شهر كه مىرسيد از عورات و اطفال آن شهر حكايت و احوال مىپرسيد و از جواب ايشان مقدار عقل و زيركى اهالى آن ديار را به قياس معلوم مىكرد .\r\nچنانچه در اثناى سير و سياحت ابن صبّاح به قصبه‌اى رسيد كه در آنجا مطلقا درخت نبود .\r\nحسن صبّاح از اين ، بسيار متعجّب گشت . اتّفاقا ، در اين حال كنيزكى كه كوزه‌اى آب بر سر داشت از پيش او درگذشت . حسن از وى پرسيد كه : اى جاريه ، سبب چيست كه در شهر شما اصلا درخت نيست ؟ آن كنيزك فى الفور در جواب گفت كه : رجالنا اشجارنا ؛ يعنى : مردان ما درختان مااند ، حسن با خود گفت كه : در اين شهر كار ما پيش نمىرود .\r\nو هم در اثناى سياحت به شهرى رسيد . ديد كه جمعى از كودكان بازى مىكنند . از يكى از\r\n\r\n\r\n","description":"","footnote":"\r\n( 1 ) . بله : جمع ابله ، كم‌خرد ، ساده‌دل . - و .\r\n","page_name":" 2542 ","page_number":322},
  {"content":"\r\n\r\nآنها پرسيد كه : اى پسر ، من مردى غريبم و امشب به اين شهر رسيده‌ام . اكنون بسيار گرسنه‌ام و يك تنكه دارم . مىخواهم كه در اين شهر چيزى از جنس خوردنى بخرم كه اين تنكه به حال خود باز به من عايد شود و شكم نيز سير گردد . پسر بىتأمّل در جواب او گفت كه : اى غريب ، در اين شهر شكنبهء گوسفند به يك تنكه مىفروشند . تو برو شكنبه‌اى پر بخر و آنچه در حشو اوست او را بخور كه سير شوى و شكنبه را باز به يك تنكه به فروش .\r\nحسن صبّاح در دامغان ، مدّت سه سال اشتغال داشت و خلايق بسيار در آن حدود دعوت او را قبول كردند و به ترّهات او فريفته شده در مقام اطاعت و انقياد درآمدند . و چون ابن صبّاح تعريف استحكام قلعهء الموت را شنيده بود « 1 » ، داعيان چرب‌زبان را به الموت فرستاده اهالى آن قلعه را دعوت نمود . اكثر اهالى آن قلعه دعوت او را قبول نموده در مقام اطاعت و فرمانبردارى درآمدند . همچنين اهالى بعضى قلاع ديگر ، كه در آن حوالى مىبودند ، نيز به دعوت او درآمدند .\r\nو چون حسن از جهت آن قلاع خاطر خود را مطمئن ساخت متوجّه جرجان گشت و از آنجا ارادهء رفتن ديلمان نمود ، امّا از ترس نظام الملك ، كه در طلب او نهايت سعى داشت و أبو مسلم رازى را بر آن گماشته بود كه از هرجا كه باشد حسن صبّاح را به چنگ آورد ، دليرى نتوانست كرد . بالضّروره ، از جرجان عنان عزيمت [ منعطف داشت و 
  ] به جانب سارى مازندران رفت و اهالى آن ديار را نيز به بيعت خود درآورده متوجّه ولايت دماوند گشت و از دماوند به قزوين و از قزوين به ديلمان و از آنجا به قصبه‌اى ، كه قريب به قلعهء الموت بود ، رفته در ظاهر آن قصبه به زهد و عبادت مشغول گشت ؛ چنانچه اهالى آن قصبه بتمامه آنچنان معتقد و مريد او گشتند كه الى يومنا هذا آثار اعتقاد ايشان ظاهر است .\r\nالقصّه ، در اين وقت حسين قاينى ، كه از جمله دعاة اسماعيليه بود ، به ملازمت ابن صبّاح رسيده در باب رام ساختن اهالى قلعهء الموت سعى بسيار و اهتمام بىشمار نموده در اين باب يد بيضا نمود و تمامى اهالى آن قلعه را به بيعت حسن درآورد ؛ چنانچه غير از يك مرد علوى ، كه نام او « مهدى علوى » بود و او در آن قلعه از قبل سلطان ملكشاه كوتوالى قلعه را داشت ، همهء مردم به مذهب اسماعيليه درآمده دعوت حاكم مصر را به واسطهء حسن صبّاح قبول كردند .\r\nو چون مهدى كوتوال اين معنى را دانست ، او نيز از ترس اظهار موافقت ايشان كرده خود\r\n\r\n\r\n","description":"","footnote":"\r\n( 1 ) . الموت از لحاظ طبيعى صخره‌اى بود بلند و بزرگ با دامنه‌هايى شيبدار كه از بيشتر جوانب صعب الوصول بود ، امّا بر فراز آن پهنهء وسيعى قرار داشت كه بر آوردن ابنيهء بزرگ را بر آن ميسّر مىساخت . سالها بعد از تسخير قلعه ، حسن صبّاح مريدان خود را واداشت تا انبارهاى بزرگى در دل صخره بكنند و در آنها مقادير زيادى آذوقه ذخيره سازند ؛ - تاريخ ايران ، پژوهش دانشگاه كيمبريج ، ج 5 ، ص 406 .\r\n","page_name":" 2543 ","page_number":323},
  {"content":"\r\n\r\nرا از اسماعيليه مىشمرد . امّا در باطن بسيار منكر آن طايفه بود . آخر الأمر ، چون ديد كه عن‌قريب است كه زمام اختيار آن قلعه از قبضهء اختيار او بيرون مىرود ، به مكر و حيله هر كسى را كه دعوت حسن قبول كرده بود از قلعه بيرون كرده در قلعه را بست « 1 » و گفت : اين قلعه از آن سلطان ملكشاه است . مخالفان دولت او را در اين قلعه نمىگذارم . آخر الأمر ، بعد از گفتگوى بسيار مردم مهدى علوى را به فريب و چاپلوسى بازى داده به قلعه درآمدند . و چون به اندرون قلعه داخل شدند ، به‌اتّفاق شروع در مخالفت مهدى مذكور كردند و كار به جايى رسيد كه بايستى نام ايشان را از دفتر ابلهان محو كرده نام مهدى علوى را به جاى اسامى ايشان نوشت ؛ چه ، اوّلا ايشان گول خورده از قلعه بيرون آمده بودند ، امّا آخر تلاقى آن نمودند .\r\nعلى اىّ حال ، اين نوبت حسن صبّاح را بىمشورت مهدى علوى خفيه به قلعه الموت درآوردند « 2 » . چون مهدى علوى بر آن اطلاع پيدا كرد دانست كه بودن او در آن قلعهء مناسب نيست . امّا حسن صبّاح چون مدار رشد او به زهد و تقوى بود ، به او گفت كه : از زمين اين قلعه مقدار يك پوست گاو به من به فروش تا من در آنجا بفراغت خاطر عبادت كنم . مهدى علوى اين معنى را قبول نمود و حسن صبّاح پوست گاو را [ 301 ب 
  ] به سان الفى بريده بر گرد قلعه كشيد و بهاى آن ، كه سه هزار دينار نوشته‌اند ، به مهدى علوى داد كه او آن مبلغ را از رئيس مظفّر حاكم كردكوه ، كه خفيه دعوت اسماعيليه را قبول نموده بود ، بستاند .\r\nالقصّه ، مهدى علوى خواهىنخواهى از قلعه بيرون آمد و با خود گفت كه رئيس مظفّر مردى ، حاكم ولايت كردكوه ، در كمال عظمت و شأن به نوشتهء اين مرد مجهول محال است كه اين مبلغ را به من برساند ، بلكه غير از مضحكه شدن پيش او صورت ديگر نخواهد رفت .\r\nبنابراين ، آن نوشته را نگاهداشت و به طلب آن نزد رئيس مظفّر نرفت . تا آنكه بعد از مدّتى ، گذرش به دامغان افتاد و فقر و احتياجش از حد بگذشت . با خود انديشيد كه : يك نوبت برات را به رئيس مظفّر بايد نمود . شايد كه كارها بر آن مترتّب شود . اگر تمامى مبلغ ندهد ، آنچه بدهد در اين وقت غنيمت است .\r\n\r\n\r\n","description":"","footnote":"\r\n( 1 ) . گويا امير الموت كه خطر تسلّط فدائيان اسماعيليه را دريافته بود ، براى آنكه رهبران اسماعيلى را بشناسد و خود را از دست آنان خلاص كند ، چنان وانمود كرده بود كه مذهب جديد را پذيرفته است ، امّا چندان نگذشت كه رازش از پرده برون افتاد و ديگر كار از دست شده بود و او اختيارى نداشت ؛ - منبع پيشين ، ص 605 ؛ هاجسن ، فرقهء اسماعيليه ، ص 115 .\r\n( 2 ) . چون أبو مسلم رازى ، عامل خواجه نظام الملك در رى ، سخت در طلب حسن صباح بود ، لذا وى از بيراهه راهى قزوين و از آنجا عازم الموت شد . با استناد به گفتهء رشيد الدّين فضل اللّه مسير حركت حسن صبّاح اينچنين بوده است :\r\nسارى ، از راه فاضى بشم به دماوند ، از آنجا به خوار رى ، و از آنجا به قزوين ؛ - هاجسن ، فرقهء اسماعيليه ، ص 114 توضيحات دكتر بدره‌اى . تصرّف در الموت در سال چهار صد و هشتاد و سه را هم اسماعيليه و هم سنّيان نخستين يورش بزرگ در قيام اسماعيليه مىدانستند .\r\n","page_name":" 2544 ","page_number":324},
  {"content":"\r\n\r\nاتّفاقا ، آن نوشته را به نظر رئيس مظفّر برسانيد . رئيس فى الحال بىتوقّف مبلغ سه هزار دينار سرخ بر وى شمرد . و صورت رقعهء رئيس مظفّر آن بود كه :\r\nرئيس مظفّر ، حفظه اللّه تعالى « 1 » ، مبلغ سه هزار دينار زر سرخ بهاى الموت به مهدى علوى رساند ، بالنبىّ المصطفى و آله السّلام . و  حَسْبُنَا اللَّهُ وَ نِعْمَ الْوَكِيلُ  « 2 » . و عادت ابن صبّاح در رقعه نوشتن هميشه اختصار عبارت مطلوب بود .\r\nالقصّه ، چون ابن صبّاح بر آن قلعه استيلا يافت ديد كه آب باوجود قلّت و هواى آن قلعه بسيار متعفّن است . بنابراين ، فرمود تا از دور جويى عظيم كنده آب را به پاى قلعه رسانيدند و باغات بسيار طرح انداختند « 3 » ، و به اندك‌روز هواى آن موضع را چنان به اصلاح آورد كه در آن ايّام به خوبى آنجا پيدا نمىشد . بعد از استيلا بر آن قلعه ، درصدد استخلاص نواحى الموت و مواضعى كه قريب به آن بود درآمده جبرا و قهرا تمامى ولايت رودبار را در حيطهء تصرف خود آورده و حسن قاينى را ، كه از جمله دعاة او بود ، با طايفه‌اى از رفيقان كه عبارت از فدويان باشند به دعوت اهل قهستان فرستاد . ايشان به موجب اشارت به آن ولايت رفته اهالى آن ولايت را دعوت نمودند و اكثر اعمال و مضافات آن ديار نيز به تصرف خود آوردند .\r\nحسن صبّاح در هر موضعى كه صعوبتى داشت قلعه‌اى مستحكم بنا نهاد تا آنكه در اندك فرصت چندين قلاع شامخه در آن ديار به اتمام رسانيد و طنطنهء كوس دولت اسماعيليه به مسامع دور و نزديك و ترك و تاجيك رسانيد و مردم بسيار ، روى به او نهاده در مقام اطاعت و فرمانبردارى درآمدند .\r\nدر خلال اين احوال ، يكى از امراى « 4 » سلطان ملكشاه را كه در نواحى قلعهء الموت اقطاع او بود ، عرق حميّت او در حركت آمده به آن مقدار سپاه كه داشت چند نوبت به پاى الموت لشكر مىكشيد و از تبعهء حسن صبّاح هركه را يافت به ضرب تيغ بىدريغ هلاك مىساخت و اموال آن جماعت را به تاخت و تاراج مىبرد . و چون در آن قلعه ، ذخيره و آذوقه چندان جمع\r\n\r\n\r\n","description":"","footnote":"\r\n( 1 ) . خداوند بلندمرتبه او را حفظ كناد . - و .\r\n( 2 ) . خدا ما را بسنده است و نيكو نگاهبان است ؛ ( آل عمران ، 172 ) .\r\n( 3 ) . حسن صبّاح با اين اقدامات اصلاح‌گرانه كه منتهى به امكان آبيارى كشتزارهاى پيرامون دژ الموت و ايجاد انبارهاى ذخيرهء آذوقه شد ، به قدر مقدور قلعه را به خودكفايى رسانيد و آنجا را به حالتى جنگى و نظامى درآورد هاجسن مىنويسد : « وى از آن روز كه به قلعهء الموت وارد شد تا هنگامى كه از دنيا رفت ، دو نوبت بيشتر از خانه‌اش بيرون نيامد . ضرورىترين اقداماتى كه وى بدانها دست يازيد ، آنها بود كه جنبهء دفاعى داشت ، مثل : كندن چاه و قنات و آوردن آب به مزارع و باغها ، استوار ساختن دژها ، تهيّهء تداركات ، و حراست آنها در برابر سلجوقيان بود ؛ - فرقهء اسماعيليهء ، ص 118 .\r\n( 4 ) . نام اين امير سلجوقى در فرقهء اسماعيليه ( ص 158 ) « آلتونتاش » آمده و جوينى و رشيد الدّين فضل اللّه « يورنتاش » ضبط كرده‌اند .\r\n","page_name":" 2545 ","page_number":325},
  {"content":"\r\n\r\nنشده بود ، متابعان حسن صبّاح از تاخت و تاراج آن امير به تنگ آمده با يكديگر چنين قرار دادند كه آن قلعه را به چند مرد جريده ، كه آذوقه‌اى قليل ايشان را مدّت كثير كافى باشد ، سپرده خود متوجّه جايى ديگر شوند .\r\nحسن صبّاح اين معنى را از آن جماعت فهميده با ايشان گفت كه : از امام ، يعنى المستنصر باللّه ، چيزى به من رسيد كه مىفرمودند ساكنان قلعهء الموت بايد كه از آن مكان نقل و تحويل نكنند كه بىشك آنها را در آن موضع اقبال عظيم روى خواهد نمود . اين سخن در خاطر اسماعيليان قرار گرفته آن انديشه را بر طرف ساختند و دل بر شدائد و مقاسات نهاده آن قلعه را « بلدة الإقبال » و آن مژده را « لذّة الاقبال » نام نهادند . و اكنون نيز در ميان آن طايفه متعارف است كه تعبير از قلعهء الموت به « بلدة الإقبال » مىنمايند .\r\nو فدائيان حسن صبّاح شروع در ايذا و اضرار اهل سنّت نموده جمعى كثير از علما و فضلاى آن طايفه را به قتل رسانيدند . و چون اين خبر ، به سمع سلطان ملكشاه رسيد ، امير ارسلان تاش نامى را با لشكرى آراسته جهت تسخير قلعهء الموت و استيصال حسن صبّاح نامزد فرمود . امير مشار اليه با طايفه‌اى از دليران بعد از قطع مراحل و منازل به آن حدود رسيده قلعهء الموت را محاصره نمود . در آن وقت از رفيقان حسن صبّاح زياده از هفتاد كس در آن قلعه نبودند و ايشان اندك ذخيره داشتند كه به آن سدّ رمق مىنمودند و در جنگ و جدال مراسم سعى و اجتهاد به جاى مىآوردند .\r\nدر اين اثنا ، حسن صبّاح كس پيش دهدار أبو على ، كه در نواحى قزوين به دعوت او مشغول مىبود و جمعى كثير را از ولايت قزوين و ابهر به بيعت او درآورده بود ، فرستاده پيغام داد كه :\r\nمحل مدد است . بايد كه بىتوقّف به سپاه و آذوقه امداد نمايى . دهدار أبو على فى الحال سيصد مرد مكمّل و مسلّح را به مدد او فرستاد و اين جماعت انتهاز فرصت نموده خود را به قلعهء الموت رسانيدند . بعد از آن به معاونت جماعتى از رودباريان ، كه در نواحى آن قلعه ساكن بودند ، بر سر لشكر امير ارسلان تاش شبيخوان آورده اكثر ايشان را به قتل رسانيدند و باقى روى به هزيمت نهاده متفرّق گشتند و غنايم بسيار به دست رفيقان افتاد و قلعهء ايشان از آذوقه پر شد .\r\nچون امير ارسلان تاش و گريختگان به اردوى سلطان ملكشاه ملحقّ گشت ، قزل سارق « 1 » را ، كه از امراى كبار سلطان ملكشاه بود ، حكم شد كه با لشكرهاى خراسان متوجّه دفع اسماعيليهء خراسان « 2 » ، كه مقدّم ايشان حسين قاينى بود ، گردد .\r\n\r\n\r\n","description":"","footnote":"\r\n( 1 ) . جوينى وى را « قزل ساريغ » و رشيد الدّين فضل اللّه « قزل ساروغ » ضبط كرده‌اند .\r\n( 2 ) . مقارن با فتح قلعهء الموت ، اسماعيليان با تصرّف چندين شهر كوچك در قهستان ، سرزمينهاى خشك و بىحاصل -\r\n","page_name":" 2546 ","page_number":326},
  {"content":"\r\n\r\nالقصّه ، قزل سارق به موجب فرمان واجب الإذعان متوجّه آن صوب شده حسين قاينى را در قلعه‌اى « 1 » از مفاضات مؤمن‌آباد محاصره نمود . هر روز از جانبين جنگهاى مردانه مىكردند تا آنكه كار بر اهل قلعه بسيار تنگ شد و مهمّ ايشان به حدّ اضطرار كشيد ، كه به يك ناگاه خبر فوت سلطان ملكشاه رسيد و قزل سارق خائب و خاسر از محاصرهء آن قلعه برخاست و لشكرش متفرّق گشت و اسماعيليهء قهستان فرصت غنيمت دانسته دست تعدّى و ظلم دراز كردند . و كار حسن صبّاح بالا گرفت ؛ چه ، فرزندان سلطان ملكشاه با يكديگر ، چنانچه عن‌قريب قلمى خواهد شد ، به خصومت و نزاع درآمده از دفع او غافل شدند .\r\nو در روضة الصّفا مسطور است كه چون دولت حسن صبّاح استقامت گرفت رئيس ابو الفضل به خدمتش مبادرت نموده در سلك اصحاب او منتظم گشت . حسن صبّاح با او گفت كه : اى رئيس ، چه مىگويى ؟ دماغ من مخبّط شده بود يا دماغ تو ؟ شربت معطّر و غذاى مزعفر « 2 » در خور تو بود يا لايق من ؟ اكنون ديدى كه چون دو يار موافق من جميع الوجوه سخن‌شنو يافتم چگونه به سخن خود وفا نمودم ؟\r\nو گويند كه حسن صبّاح بعد از قتل خواجه نظام الملك و فوت سلطان ملكشاه ، رئيس ابو الفضل را به اين حديث مخاطب و معاتب ساخت .\r\nدر تواريخ معتبره مسطور است كه نوبتى از متابعان حسن صبّاح نام آباء و اجداد او را بر اين نهج كه : حسن بن علىّ بن حسن بن محمّد صبّاح حميرى يمنى نوشته پيش او بردند . او بر ايشان انكار بليغ كرد و فرمود تا آن نوشته را به آب شستند و گفت كه : نزد بندهء مخلص ، امام بودن محبوب‌تر است از آنكه فرزند ناخلف او باشم ، چه جاى فرزند يكى از سلاطين .\r\n\r\nذكر شمّه‌اى از معتقدات اسماعيليه بر وجهى كه در كتب اهل سنّت ايراد نموده‌اند\r\nببايد دانست كه شمّه‌اى از تحقيق مذهب اسماعيليه قبل از اين در وقايع سال ابتداى دولت علويّهء مصر قلمى گشته بود . اكنون خلاصهء آنچه مير سيّد شريف جرجانى و غير او در بعضى از مصنفات خود از احوال ايشان ايراد نموده [ اند 
  ] در اين مقام ثبت مىافتد . و باللّه التّوفيق .\r\n\r\n\r\n","description":"","footnote":"\r\n- واقع در جنوب خراسان ، استقلال خود را از سلجوقيّان اعلام كردند . محتملا در ديلمان و قهستان ، هردو ، وجود سنن و شعائر شيعىمذهبان راه را براى قبول و پشتيبانى مردم از عقايد اسماعيليان هموار كرده بود . و بنابه تصريح مؤلّف فرقهء اسماعيليّه ، حسن قائنى خود اهل قهستان بود . ( ص 159 ) و نيز بىحرمتى عامل سلجوقى قهستان به خاندان سيمجورى ، كه مورد احترام اهالى محل بود ، از عوامل مهم نفوذ سريع آراء اسماعيليان در آن منطقه شد ؛ - تاريخ ايران ، پژوهش دانشگاه كيمبريج ، ج 5 ، ص 405 .\r\n( 1 ) . نام اين قلعه در تاريخ سيستان « حصاردرّه » ضبط شده است .\r\n( 2 ) . مزعفر : غذايى كه با زعفران پخته شده باشد .\r\n","page_name":" 2547 ","page_number":327},
  {"content":"\r\n\r\nبدان كه اسماعيليه را در كتب به القاب بسيار ذكر مىكنند « 1 » . از جملهء القاب ايشان باطنيّه « 2 » است ؛ چراكه ، معتقد ايشان آن است كه قرآن را باطنى و ظاهرى هست و مراد حقّ ، سبحانه و تعالى ، باطن قرآن است نه ظاهر او « 3 » كه از علم لغت معلوم مىشود ؛ چه ، نسبت ظاهر او به باطنش بعينه همچو پوست است به مغز ، لهذا كسى كه متمسّك به ظاهر او مىشود هميشه معذّب به تكاليف شاقّه از نماز و روزه و زكات و حجّ مىباشد و آنكه دست به باطن او مىزند از اين تكاليف خلاص يافته به راحت و استراحت مىرسد .\r\nو مستند ايشان در اين باب كريمهء  فَضُرِبَ بَيْنَهُمْ بِسُورٍ لَهُ بابٌ باطِنُهُ فِيهِ الرَّحْمَةُ وَ ظاهِرُهُ مِنْ قِبَلِهِ الْعَذابُ  « 4 » .\r\nو بر ارباب ، فطنت و انصاف مخفى و مستور نماند كه مضمون اين كريمه را كه مخبر از احوال دوزخ است ، به هيچ وجه دلالت بر مطلوب ايشان نيست ، غير از آنكه لفظ باطن و ظاهر [ 302 الف 
  ] در اين آيهء مذكور است و باطن را طرف رحمت دانسته ؛ چراكه ، عبارت از بهشت است و ظاهر او چون متّصل به دوزخ است آن را جهت عذاب دانسته .\r\nو اين استدلال واهى را باطنيّه از فرقهء منصوريّه ، كه اتباع أبو منصور عجلىاند ، فراگرفتند .\r\nو اين أبو منصور خود را از مخلصان و متابعان امام جعفر صادق ، عليه السّلام ، مىدانست . و چون به واسطهء بعضى از معتقدات فاسده ، آن حضرت از وى تبرّا نموده او را از پيش خود راند ، او دعوى امامت از براى خود كرد و گفت كه : امامت از امام محمّد باقر به من منتقل شده .\r\nو مىگفت : چون مرا به آسمان بردند ، حقّ ، سبحانه و تعالى ، دست خود بر سر من كشيده و گفت : اى پسرك ، برو و احكام مرا به خلايق برسان . بعد از آن ، من به صورت كف ، يعنى قطعه‌اى ابر پايين آمدم . و كريمهء  وَ إِنْ يَرَوْا كِسْفاً مِنَ السَّماءِ ساقِطاً يَقُولُوا سَحابٌ مَرْكُومٌ  « 5 » را به اعتقاد فاسد خود مؤيّد اين معنى باطل مىداند . و او قبل از آنكه دعوى امامت براى خود كند\r\n\r\n\r\n","description":"","footnote":"\r\n( 1 ) . نامهايى كه اسماعيليان بدانها خوانده شده‌اند بر دوگونه است : يكى نامهايى است كه خود بر خويشتن نهاده‌اند ، و ديگر نامهايى كه دشمنان آنها بدانها داده‌اند . اسماعيليان خود را سباعى ، اسماعيلى باطنى ، اصحاب تعليم ، اصحاب الدعوة الهاديه ، اصحاب دعوت هاديهء مهديه ، اسماعيليه ، اهل تأويل ، اهل تأييد ، اهل تربيت و اهل حقّ خوانده‌اند . و دشمنان بر آنها اسامى قرمطيه ، ملاحده ، زنديق ، معطل ، فاسق ، كافر ، ثنوى ، مجوسى ، اباحى ، مقنعيه ، بابكيه ، صباحيه ، محمره ، مبيضه ، فداويه ، حشيشيه و مزدكيه نهاده‌اند ؛ - هاجسن ، فرقهء اسماعيليه ، گفتار مترجم ، ص 16 .\r\n( 2 ) . در خصوص كيش باطنيّه و مسائل مربوط به ظاهر و باطن دين ؛ - ناصر خسرو ، وجه دين ، گفتار دهم ، ص 61 - 68 .\r\n( 3 ) . فريدون بدره‌اى مترجم فرقهء اسماعيليه از قول دكتر عبد الحسين زرّين‌كوب مىنويسد : « . . . در سلسله مراتب روحانى ، اسماعيليّه از روى تقليد عامّه تسليم به ظواهر نمىشده‌اند و لازم مىديده‌اند كه در وراى ظواهر به معرفت بواطن و حقايق هرچند البتّه به هدايت و ارشاد معلّم يعنى امام باشد نائل آيند . » ؛ - هاجسن ، فرقهء اسماعيليه ، ص 14 .\r\n( 4 ) . پس ميان ايشان ديوارى برآورند كه آن را دروازه‌اى باشد كه درون رحمت است و بيرون آن عذاب ؛ ( حديد ، 13 ) .\r\n( 5 ) . و اگر پاره‌هايى از آسمان را افتاده ببينند ، گويند : ابرى است برهم نشسته ؛ ( طور ، 44 ) .\r\n","page_name":" 2548 ","page_number":328},
  {"content":"\r\n\r\n« كشف » را در اين آيه تفسير و تأويل به علىّ بن أبى طالب مىكرد .\r\nو معتقد منصوريّه آن است كه رسل الهى تا روز قيامت منقطع نخواهد شد و هيچ زمانه‌اى بىرسول نمىتواند بود . و مىگويند كه بهشت عبارت از مردى است كه مأمور به محبّت و مؤالات اوييم ، و آن شخص امام وقت تواند بود . و دوزخ عبارت از كسى است كه ضد امام باشد و مأمور به عداوت و بغض اوييم ، مثل ابو بكر و عمر و عثمان . همچنين جميع فرايض شرعيّه را تأويل به جماعتى كه محبّت ايشان واجب است و محرّمات را تأويل به جماعتى كه بغض و عداوت ايشان لازم مىنمايند .\r\nو از جمله القاب اسماعيليه ، كه در كتب اهل سنّت واقع شده ، قرامطه است « 1 » . وجه تسميهء ايشان به قرامطه آن است كه اوّل‌كسى كه مردم را به مذهب ايشان دعوت كرد حمدان بن قرمط بود . قرمط قريه‌اى است از قراى واسط . به حرميّه نيز ايشان را تعبير مىنمايند ؛ به واسطهء آنكه ايشان جميع محرّمات را مباح مىدانند .\r\nو بابكيّه نيز از القاب ايشان است ؛ به واسطهء آنكه از دعاة اين طايفه بابك خرّمى آذربايجان بود كه در آذربايجان اين مذهب را شايع ساخت و جمعى كثير به متابعت او درآمدند .\r\nو محمره نيز از القاب ايشان است ؛ به واسطهء آنكه در اوّل ظهور اين طايفه ، شعار ايشان لباس سرخ بود . و بعضى از اهل سنّت لفظ « محمر » از حمير گرفته‌اند .\r\nو سبعيّه نيز از جملهء القاب ايشان است ؛ به واسطهء آنكه گمان ايشان آن است كه نطقاء ، يعنى رسل ، منحصر در هفت‌اند : آدم ، نوح ، ابراهيم ، موسى ، عيسى ، محمّد و هفتم محمّد مهدى « 2 » موعود . و مىگويند كه ميانهء هردو تن از اين نطقاء سبعه از هفت ائمّه ، كه شريعت ناطق اوّل را تا زمان ظهور ثانى حفظ مىنمايند ، ناچار است و در هر عصرى وجود يكى از اين هفت ضرورى است و مراتب اين هفت كس متفاوت است .\r\nمرتبهء اعلى مرتبهء امام است كه غايب اوّل است و احكام و اوامر را از حقّ ، سبحانه و تعالى ، مىرساند . بعد از مرتبهء امام مرتبهء حجّت « 3 » است ، و آن كسى است كه احكام از امام فرامىگيرد\r\n\r\n\r\n","description":"","footnote":"\r\n( 1 ) . قرمطى با فاطمى تفاوت بسيار دارد ، و نه تنها مشابهت آنها اين است كه هردو هفت‌امامى هستند و شعار هردو رايات سفيد بود و تأويلات پاره‌اى از مصطلحات آن هم شبيه يكديگر است . تعبير قرامطه دربارهء اسماعيليه غالبا از طرف دشمنان و مخالفان آنها بوده است و بعضى هم به واسطهء جهل به معتقدات اين فرق ، آنها را مخلوط به يكديگر كرده‌اند » - استاد همايى ، غزالىنامه ، پانوشت ص 26 .\r\n( 2 ) . مراد از اين محمّد ، محمّد بن اسماعيل بن جعفر الصادق ( ع ) است ؛ - جعفر بن منصور ، اسرار النطقاء ، ص 81 ( به نقل از مقالهء دكتر محقّق ، مجلهء يغما ، سال 11 ، ص 125 ) .\r\n( 3 ) . حجّت يكى از مراتب دعوت فاطمى بود ، و بر داعى بزرگى اطلاق مىشد كه دعوت يك ناحيهء خاص به دو واگذار شده بود . به‌عنوان مثال ناصرخسرو ، هنوز هم در ميان اسماعيليان جيحون عليا مقبول همگان است . و نيز حسن صبّاح ، -\r\n","page_name":" 2549 ","page_number":329},
  {"content":"\r\n\r\nو جهت خلايق به دلايل و حجج اثبات مىنمايد . بعد از مرتبهء حجّت مرتبهء دو مصّه است كه علم را از جهت حجّت به طريق مكيدن اخذ مىكند . بعد از مرتبهء دو مصّه مرتبهء داعى اكبر است كه كار او رفع درجات مؤمنين است . مرتبهء پنجم داعى مأذون است كه از طالبان حقّ عهود و مواثيق گرفته ايشان را به داعى اكبر مىرساند . مرتبهء ششم مكلب است و آن كسى است كه مردم را به دعوت خود ترغيب و تحريض مىكند ، امّا مأذون به دعوت كردن نيست . او به منزلهء سگ شكارى است كه شكار را نگاه مىدارد ، امّا تصرّف در آن نمىكند تا صاحب شكار برسد .\r\nمرتبهء هفتم مرتبهء مؤمنى است كه به دعوت داعى اكبر بعد از عهود و مواثيق به ذمّه درآيد « 1 » .\r\nهمچنين مراتب دعوت ايشان نيز بر هفت مرتبه است :\r\nاوّل مرتبهء رزق . و آن عبارت است از تفرّس حال مدعوّ كه آيا قابل دعوت است يا نى .\r\nلهذا در ميانهء اكابر آن طايفه مشهور است كه لا تلقوا البذر فى الأرض السنحه ، يعنى : تخم در زمين شوره ميندازيد . و مراد ايشان از آن كلام آن است كه كسى كه قابل دعوت نيست او را دعوت مكنيد و اسرار مذهب خود به او مگوييد . و نيز از ايشان منقول است كه لا تكلّموا فى بيت فيه سراج ؛ يعنى : سخن مگوييد در خانه‌اى كه در وى چراغ باشد . و غرض از ايشان از اين رمزى است به آنكه در جايى كه عالمى و دانايى باشد حرف مذهب خود ظاهر مسازيد . لهذا اوّل وصاياى اكابر آن طايفه نسبت به رعاياى خود آن است كه علم حجاب حقّ است و هركه به خواندن علم مشغول گشت هرآينه از دريافت حقّ ، سبحانه و تعالى ، كه مطلب اقصى است دور مىماند . و همانا كه عوام ايشان از اين كلام كه لا تكلّموا فى بيت فيه سراج ، اين معنى را فهميدند كه چراغ را بايد كشت و به افعالى كه خواهند به آن مشغول بايد شد .\r\nبعد از رزق ، مرتبهء تأنيس است . و آن عبارت است از استمالت دادن هر يكى را از آن جماعت كه ايشان را دعوت مىنمايند به آن چيزى كه آن شخص بالطّبع به آن مايل باشد . مثلا اگر كسى ميل به صلاح و زهد داشته باشد اين شيوه را در نظر او تحسين نمايند و ضدّ او را تقبيح كنند . همچنين به هر شخص كه بالطّبع ميل ارتكاب معاصى و ترك اوامر شرعيّه داشته\r\n\r\n\r\n","description":"","footnote":"\r\n- هم در ادبيات اسماعيلى و هم در ادبيات غير اسماعيلى ، لقب « حجّت اعظم » دارد ؛ - روضة التّسليم ، ص 174 ؛ مواقف ايجى ، ص 352 ( به نقل از فرقهء اسماعيليه ، ص 88 ) .\r\n( 1 ) . مراتب هفتگانهء سير اسماعيليان در فرقهء اسماعيليه ، ( ص سى ) گفتار مترجم بدين‌صورت آمده است :\r\nمستجيب ، مأذون ، داعى ، حجّت ، امام ، اساس ، ناطق .\r\nو توضيح مترجم فاضل آن آقاى فريدون بدره‌اى دالّ بر اين است كه هر شاخه‌اى از اسماعيليه ، اصطلاح خاصى در باب تسميهء اين مراتب دارد ؛ - پانوشت ص سى . و نيز ؛ - ديوان ناصر خسرو ، مقدّمه به قلم مرحوم سيد حسن تقىزاده ، ص مح .\r\n","page_name":" 2550 ","page_number":330},
  {"content":"\r\n\r\nباشد ، آن معنى را به دلايل داهيه در نظر او تصويب نمايند و خلاف آن را خطا دانند .\r\nو بعد از مرتبهء تأنيس مرتبهء تشكيك است . و آن عبارت است از شكّ انداختن در اركان شرعيّه به مقطّعات سور قرآنى كه در اوايل سور واقع شده‌اند . مثلا مىگويند « الم » ، « المص » ، « كهيعص » ، « طه » و امثال آن‌چه معنى دارد . همچنين قضاى روزهء حائض و عدم قضاى نماز و وجوب غسل بر خروج منى نه بر خروج بول ، تحكّم محض است . باز از جملهء تشكيكات آن طايفه عدد ركعات نماز است . مثلا مىگويند كه سبب چيست كه نماز صبح دو ركعت است و نماز شام سه ركعت و باقى چهار ركعت شده ؟ القصّه ، امثال اين امور مطفاة مىگويند و ايشان را در تشكيك مىاندازند تا دل ايشان به مذهبى كه به آن دعوت مىنمايد از روى اطمينان اقبال نمايد .\r\nبعد از مرتبهء تشكيك ، مرتبهء ربط است و آن عبارت است از اخذ عهود و ميثاق بر مدعو ؛ به اين طريق كه مىگويند سنّت الهى بر آن جريان يافته كه عهود و مواثيق از مؤمنين بگيرند ؛ چنانچه كريمهء  وَ إِذْ أَخَذَ اللَّهُ مِيثاقَ النَّبِيِّينَ  « 1 » به آن ناطق است . و از جمله مواثيق ايشان آن است كه افشاى سرّ ايشان نكنند و اگر در امرى از امور دينيّه مشكلى به ايشان پيش آيد ، حلّ آن موقوف به ظهور امام دارند .\r\nو بعد از مرتبهء ربط ، مرتبهء تأسيس « 2 » است . و آن عبارت است از تمهيد مقدّمات مسلّمهء ايشان .\r\nو بعد از مرتبهء تأسيس ، مرتبهء خلع است . و آن عبارت است از ترك اعمال شرعيّه ، مثل نماز و روزه و زكات و حجّ و امثال آن .\r\nو مرتبهء هفتم ، سلخ است . و آن عبارت است از سلب اعتقادات حقّه و شروع در آثام و محرّمات و استيفاى لذّات نموده احكام الهى را به مقتضاى هوا و هوس خود تأويل مىنمايند .\r\nمثل آنكه مىگويند وضو عبارت از مؤالات امام است و تيمّم عبارت از اخذ عقايد است از داعى مأذون وقت غيبت امام . و نماز عبارت از ناطق است ؛ يعنى رسول چنانچه كريمهء  إِنَّ الصَّلاةَ تَنْهى عَنِ الْفَحْشاءِ وَ الْمُنْكَرِ  « 3 » به آن ناطق است ؛ چه ، ناهى از فحشاء و منكر ، در حقيقت رسول مىتواند بود نه اين افعال و اركان مخصوصه .\r\nو احتلام نزد ايشان عبارت است از افشاى سرّى از اسرار مذهب به كسى كه اهل آن نبوده باشد بىعمد و قصد . غسل عبارت از تجديد عهد است . و زكات به معنى تزكيهء نفس است . و كعبه عبارت از نبى است و باب على . و همچنين صفا عبارت از نبى است و مروى از على . و\r\n\r\n\r\n","description":"","footnote":"\r\n( 1 ) . و آنگاه كه خدا پيمان از پيامبران گرفت ؛ ( آل عمران ، 81 ) .\r\n( 2 ) . در فرقهء اسماعيليه ( ص 22 ) قبل از مرتبهء تأسيس ، مرتبهء تدليس ذكر شده است .\r\n( 3 ) . بىگمان نماز تو را از زشتكارى و ناپسنديده بازمىدارد ؛ ( عنكبوت ، 45 ) .\r\n","page_name":" 2551 ","page_number":331},
  {"content":"\r\n\r\nتلبيه به معنى اجابت دعوت امام است نه عبارت از لبيك گفتن . و هفت نوبت طواف خانه نمودن عبارت از مؤالات ائمّهء سبعه است . و بهشت عبارت است از راحت ابدان از مشقّت تكاليف شرعيّه ، و دوزخ عبارت است از ابتلاى به آن تكاليف . و اعتقاد اين طايفه ، در تحقيق تنزيه ذات بارى تعالى آن است كه ذات حقّ ، سبحانه و تعالى ، نه موجود است و نه معدوم ، نه جاهل و نه عالم ، نه قادر و نه عاجز . همچنين جميع صفات ضدين را نفى از ذات وى نمايند .\r\nو چون استقصاى عقايد نه از وظايف كتب تواريخ است ، به اين مقدارى كه مذكور گشت اكتفا نموده شروع در مقصود مىنمايد « 1 » .\r\nدر تاريخ ابن أثير جزرى مسطور است كه چون سلطان ملكشاه وفات يافت ، حرم محترم او تركان خاتون فوت او را پنهان داشته پيش جمعى از امراى بزرگ كس فرستاده از ايشان جهت فرزند خود [ 302 ب 
  ] محمود بن ملكشاه ، كه در آن وقت در سنّ چهارده سالگى بود ، بيعت خواست و انواع تحف و هداياى آن جماعت را با خود متّفق گردانيد .\r\nچون آن جماعت از امرا ، كه مدار حلّ عقد و مهمّات سلطان ملكشاه بر ايشان بود ، با تركان خاتون « 2 » متّفق شدند ، به صوابديد ايشان كس پيش خليفه ، المقتدى بامر اللّه ، فرستاده از وى التماس نمود كه وى فرمايد كه در بلاد عراق عرب خطبا القاب محمود بن ملكشاه را بر رؤوس منابر ياد كنند . خليفه ملتمس او را مبذول داشت ، امّا به شرط آنكه ترتيب جيوش و مهمّات سپاه به رأى و رؤيت امير انر « 3 » ، كه از كبار امراى سلطان ملكشاه بود ، متعلّق باشد و مهمّات اخذ خراج از رعايا به تاج الملك ، كه وزير تركان خاتون بود ، مرجوع باشد .\r\nتركان خاتون اوّلا در جواب خليفه گفت كه : اين شرط صلاح دولت ما نيست ؛ چه ، هركدام از امراى سلطان را كه دولتخواه تو مىيابيم به او مهمّات مىفرماييم ، و شايد كه اين دو شخص كه الحال دولت خواهند تغيير اوضاع خود نمايند و آن زمان صلاح دولت ما در آن نباشد كه ايشان را مهمّات دهيم .\r\nالقصّه ، چون اين كلمات از زبان تركان خاتون به سمع خليفه ، المقتدى بامر اللّه ، رسانيدند ، خليفه ، محمّد غزالى طوسى را پيش تركان خاتون فرستاده پيغام داد كه : توليّت پسر تو كه هنوز در سن طفوليت است بر ساير برايا شرعا جايز نيست ، مگر آنكه ما از قبل جماعتى را كه هميشه\r\n\r\n\r\n","description":"","footnote":"\r\n( 1 ) . به‌طور مشروح در خصوص عقايد و آراء و عملكرد فرقهء اسماعيليان ؛ - مارشال هاجسن ، فرقهء اسماعيليه ، ترجمهء فريدون بدره‌اى ؛ ناصر خسرو ، ديوان ناصر خسرو ، مقدمهء مرحوم سيد حسن تقىزاده ، رشيد الدّين فضل اللّه ، جامع التّواريخ ، « قسمت اسماعيليان » ، ص 110 .\r\n( 2 ) . تركان خاتون ، زن سوگلى سلطان ملكشاه ، كه به « خاتون الجلاليّه » مشهور بود .\r\n( 3 ) . م : امير پرويز ؛ ق ، ش : امير ويز . اين نام در ديگر منابع از جمله الكامل ابن أثير ، سلجوقنامه به صورتهاى ديگر آمده است . اينجا از روى راحة الصّدور تصحيح شد .\r\n","page_name":" 2552 ","page_number":332},
  {"content":"\r\n\r\nصلاح خلايق و نيك‌انديشى ايشان منظور نظر خود داشته باشند نصب نماييم تا رتق‌وفتق مهمّات ساير برايا در دست ايشان باشد . و اين دو كس به اعتقاد ما به آن صفات موصوف‌اند .\r\nپس اگر شما ميل آن داريد كه اسم پسر تو را بر منابر اسلام بخوانند ، ناچار اين شرط قبول بايد كرد ، و إلّا ما را بر امر نامشروع صرف اقدام نمودن بسى مشكل است .\r\nچون تركان خاتون اين فصل سخن را از امام محمّد غزالى استماع نمود ، بالضّروره قبول آن كرد و خليفه ، المقتدى بامر اللّه ، حكم فرمود كه در بغداد و ساير بلاد عراق عرب خطبه به نام محمود بن ملكشاه خواندند ، تا آنكه در حرمين شريفين ، زادهما اللّه تعظيما « 1 » ، نيز به اسم آن طفل خطبه خواندند .\r\nو قبل از اين ، در حين احتضار سلطان ملكشاه ، تركان خاتون جمعى از معتمدان خود را بسرعت هرچه تمام‌تر به جانب اصفهان فرستاد كه بركيارق پسر سلطان را كه در آن وقت در اصفهان بود ، غافل ساخته در حبس نگاه دارند . و آن جماعت به اصفهان رسيده به اتّفاق جمعى كثير از دولتخواهان تركان خاتون ، بركيارق را گرفته حبس كردند .\r\nتركان خاتون چون خاطر خود را از قبل خليفه ، المقتدى بامر اللّه ، جمع ساخت و خليفه پسرش را به « ناصر الدّين و الدّنيا » ملقّب گردانيد ، منصب عظيم القدر وزارت را به تاج الملك مذكور داده متوجّه اصفهان گشت . چون نزديك به اصفهان رسيد ، جمعى كثير از غلامان خواجه نظام الملك اتّفاق نموده به سلاح‌خانهء نظام الملك درآمده همه مسلّح و مكمّل شده روى به خانه‌اى كه در آنجا بركيارق را بند كرده بودند نهادند و به ضرب شمشير آبدار بركيارق را از آنجا بيرون آورده و خلايق را به بيعت او دعوت نمودند و در اصفهان به نام بركيارق خطبه خواندند . و منشأ اتّفاق مماليك خواجه نظام الملك بر بيرون آوردن بركيارق آن بود كه ايشان از تاج الملك بسيار متوهّم بودند و باعث كلّى بر قتل خواجه نظام الملك او را مىدانستند .\r\nالقصّه ، چون تركان خاتون با لشكرى آراسته به قلعهء برجين رسيد ، لشكريان مواجب طلبيدند . تركان خاتون به تاج الملك حواله فرمود . تاج الملك سپاه را فرمود كه : پاره‌اى از خزانهء ملكشاه بالاى اين قلعه است ، من امروز بالا مىروم و فردا از براى شما زر مىآورم .\r\nچون به بالاى قلعه رفت ، اظهار كلمهء عصيان به تركان خاتون نموده از پايين آمدن ابا و امتناع نمود . چون سپاه تركان خاتون اين حال را از تاج الملك مشاهده نمودند ، به اشارهء او روى به دايرهء تاج الملك نهاده دست به نهب و غارت او دراز كردند . امّا چندان چيزى از دايرهء او بيرون نيامد ؛ چه ، او قبل از رفتن خود اسباب و اموال خود را به قلعهء مذكور فرستاده بود .\r\n\r\n\r\n","description":"","footnote":"\r\n( 1 ) . خداوند بزرگى آن دو را زياد گرداناد . - و .\r\n","page_name":" 2553 ","page_number":333},
  {"content":"\r\n\r\nامّا ، بركيارق چون اين خبر را شنيد كه تركان خاتون با لشكرى عظيم متوجّه اصفهان است و به نواحى آن بلده رسيده به واسطهء قلّت معاون از اصفهان بيرون آمده عنان عزيمت به جانب رى « 1 » منعطف داشت . تركان خاتون با شوكت و عظمت هرچه تمام‌تر به اصفهان درآمده پسر خود محمود را بر سرير سلطنت متمكّن ساخت و مدار مهمّات خلايق به رأى و رؤيت تركان خاتون مفوّض بود .\r\nو چون تاج الملك شنيد كه بركيارق طاقت مقاومت تركان خاتون نداشته به جانب رى رفته است ، از حركت خود پشيمان گشته متوجّه اصفهان گشت و به ملازمت تركان خاتون رسيده به عرض رسانيد كه : چون به بالاى قلعه‌اى رفتم ، كوتوال بىخبر مرا دستگير كرده نگاه داشت ، و إلّا من هميشه ملازم اين درگاه بوده‌ام . اكنون كه دولت سلطنت از روى استقلال پناه به اين درگاه آورده باشد ، من چگونه رويگردان باشم . و تركان خاتون عذر او را پذيرفته باز منصب سابق را به او بازگذاشت .\r\nو چون بركيارق به رى رسيد ، امير ارغش ، كه از كبار امراى آن دولت بود و صاحب ايماغ « 2 » بسيار ، به او ملحقّ شده او را بر اين داشت كه با تركان خاتون جنگ بايد كرد . و از اين جانب ، تركان خاتون لشكرى آراسته به جنگ بركيارق فرستاد . و قبل از آنكه سپاه تركان خاتون به آن حدود رسند بركيارق به اتّفاق امير ارغش قلعهء طبرك را ، كه از مشاهير قلاع آن ديار و محل محافظت خزاين ملوك ديالمه بود ، جبرا و قهرا به حيطهء تصرّف خود درآورد .\r\nدر اين اثنا ، لشكر تركان خاتون به نواحى بروجرد رسيد و بركيارق نيز با لشكرى جرّار متوجّه آن صوب گشت . چون ملاقات هردو طايفه روى نمود ، جمعى كثير از امرا از لشكر تركان خاتون جدا شده و ملازمت بركيارق را اختيار كردند « 3 » . اين معنى ، سبب قوّت بركيارق شد ؛ چنانچه بعد از اندك‌محاربه سپاه تركان خاتون طاقت مقاومت نياورده روى به اصفهان نهاده به هزيمت رفتند و بركيارق ايشان را تعاقب نموده تركان خاتون را در اصفهان محاصره نمود . تاج الملك كه مدبّر امور تركان خاتون بود چون از معركهء حرب روى گردانيده به اصفهان نارسيده ، در نواحى بروجرد سپاه بركيارق او را دستگير نموده به خدمت بركيارق رسانيدند .\r\nچون بركيارق بر كاردانى و كفايت او در امور ديوانى اطلاع تمام داشت ، مىخواست كه او را وزير خود سازد ، امّا از مماليك نظام الملك ، كه عمدهء لشكر او بودند ، ملاحظه داشت و تاج الملك بر اين معنى اطلاع پيدا كرده فى الحال مبلغ دويست هزار دينار به بزرگان آن طايفه ،\r\n\r\n\r\n","description":"","footnote":"\r\n( 1 ) . اين زمان حاكم رى ابو مسلم سروشيارى داماد خواجه نظام الملك بود .\r\n( 2 ) . ايماغ ، يا اويماق به معنى « قوم و قبيله » و « دودمان » است ؛ - شاد ؛ آنندراج ؛ دكتر معين ، فرهنگ فارسى .\r\n( 3 ) . الكامل : « از جمله گمشتگين جاندار و امير يلبرد . »\r\n","page_name":" 2554 ","page_number":334},
  {"content":"\r\n\r\nغير از تحف و هدايا ، داده « 1 » آنچنانكه اكثر ايشان با تاج الملك كمال اتّحاد و يگانگى پيدا كردند . و چون عثمان ، نايب خواجه نظام الملك ، بر اين حال اطلاع يافت فى الحال جمعى كثير از غلامان كوچك خواجه نظام الملك را ، كه تاج الملك از ايشان اعتبارى نگرفته و ملتفت به حال ايشان نشده بود ، بر آن داشت كه : اگر شما در اين وقت قاتل صاحب خود را نمىكشيد ، ديگر كى اينچنين فرصت به دست شما خواهد آمد ؟\r\nالقصّه ، عثمان مذكور آن جماعت را آنچنان تحريض و ترغيب بر قتل تاج الملك نمود كه فى الحال جمعى كثير از ايشان اتّفاق نموده در محرّم سال آينده « 2 » تاج الملك را پاره‌پاره كردند . و زمان حيات او چهل و هفت سال بود و به جميع فضايل و كمالات نفسانى آراسته بود ، إلّا آنكه اهتمام او به قتل خواجه نظام الملك تمامى محاسن او را در نظر عقلا به صورت مساوى و مقابح ظاهر ساخته بود . امّا چون كار تركان خاتون در محاصرهء اصفهان به اضطرار كشيد ، جمعى را ميان انداخت تا بر مبلغ پانصد هزار دينار صلح كردند و بركيارق وجه مصالحه را تصرّف نموده دست از محاصرهء اصفهان بازداشت و به جانب همدان رفت .\r\nبعد از مراجعت بركيارق ، تركان خاتون در مقام انتقام بركيارق شده ، كس پيش ملك اسماعيل ياقوتى خال بركيارق و پسر عمّ سلطان ملكشاه ، كه در آن وقت والى ولايت آذربايجان بود ، فرستاده و پيغام داد كه : اگر نظام عقد سلطنت بركيارق به سعى تو گسيخته شود ، من در عقد نكاح تو درمىآيم . و اگر نام بركيارق از خطبه و سكّه محو شود خطبهء تو را اجابت كنم .\r\nاسماعيل ياقوتى به اين پيغام فريفته شده آرزوى سلطنت و خطبهء منكوحهء سلطان ملكشاه در باطن او [ 303 الف 
  ] استيلا يافت . بنابراين ، از آذربايجان با لشكرى كه گوش سپهر از خروش او كر مىگشت روى به جنگ بركيارق نهاد . چون به نواحى اصفهان رسيد ، تركان خاتون لشكر بسيار به مدد او فرستاد .\r\nبركيارق چون بر حقيقت حال اطلاع يافت ، او نيز از حوالى همدان با لشكرى جرّار متوجّه دفع او گشت . بعد از تلاقى فريقين و اشتعال نايرهء جدال ، به واسطهء آنكه جمعى از امراى اسماعيل در حين تصفيهء صفوف از صف او جدا شده به ملازمت بركيارق آمدند ، اسماعيل طاقت مقاومت نياورده روى به گريز نهاد و در هيچ‌جا توقّف نانموده خود را به اصفهان رسانيد . تركان خاتون مقدم او را عزيز داشته نام او را در سكّه بعد از نام پسرش محمود نقش\r\n\r\n\r\n","description":"","footnote":"\r\n( 1 ) . بنابه تصريح مرحوم اقبال آشتيانى ، قرار بود تاج الملك اين مبلغ را به‌عنوان رشوه جهت دستيابى به مقام وزارت به بركيارق بدهد ؛ - تاريخ مفصّل ايران ، ص 339 .\r\n( 2 ) . دوازدهم محرّم سال چهار صد و هشتاد و شش . ابن اثير مىنويسد : « يكى از انگشتان بريده‌اش را به بغداد بردند . »\r\n","page_name":" 2555 ","page_number":335},
  {"content":"\r\n\r\nكرد و همچنين در خطبه ، نام او بعد از نام محمود ياد مىكردند و نزديك بود كه مهمّ ازدواج ميانهء اسماعيل و تركان خاتون محقّق شود كه جمعى از امرا با امير انر ، كه مدار حلّ و عقد مهمّات تركان خاتون بر او بود ، از اين معنى ابا و امتناع نموده در مقام قتل اسماعيل شدند .\r\nاسماعيل بر اين حال اطلاع يافته از روى اضطرار كس پيش خواهر خود زبيده ، كه والدهء بركيارق بود ، فرستاده التماس نمود كه از پسرش گناه او را درخواست نمايد . زبيده متقبّل اين معنى شده اسماعيل را پيش خود طلبيد . اسماعيل از اصفهان گريخته به اردوى بركيارق رفته و در خانهء خواهر خود مخفى گشت . زبيده خاتون از پسرش بركيارق گناه او را درخواست نموده او را از دغدغهء خاطر فارغ و مطمئن گردانيد ، تا آنكه در ماه رمضان سال چهار صد و هفتاد و هشتم از رحلت خاتم الانبياء امير گمشتگين « 1 » جاندار و آق‌سنقر كه از عظماى امراى بركيارق بودند و در خلوت با اسماعيل صحبت مىداشتند و خود را از مخلصان و دولتخواهان او باز مىنمودند ، از وى استفسار نمودند كه : مطلب و قصد تو چيست و الحال در حقّ خود چه فكر دارى ؟ آن ساده‌دل ايشان را مخلص حقيقى خود پنداشته گفت كه : مقصد و آرزوى من بر قتل بركيارق و تمكّن بر سرير سلطنت است . ايشان به مجرّد شنيدن اين كلمات از وى او را همانجا پاره‌پاره كردند و از شرّ او خلاص شدند .\r\nو در اين سال ، بركيارق منصب وزارت خود را به عزّ الملك « 2 » بن نظام الملك ، كه در وقت حكومت سلطان ملكشاه والى خوارزم بود و در آخر ايّام سلطان ملكشاه از خوارزم به ديدن پدر خود و سلطان به اصفهان آمده بود ، داد .\r\nو از جمله وقايع اين سال آنكه تتش به الب ارسلان ، كه والى دمشق بود ، به داعيهء آنكه در عراق عرب و ساير بلاد سلطان ملكشاه ، سكّه و خطبه به نام او خوانده شود متوجّه عراق عرب شد . و تفصيل اين مجمل آنكه قبل از فوت سلطان ملكشاه ، در وقتى كه سلطان بغداد را مضرب خيام « 3 » خود ساخته بود ، تتش به قصد ملازمت برادر از دمشق متوجّه آن صوب گشته بود و چون به بلدهء هيت رسيد خبر فوت سلطان ملكشاه انتشار گرفت . بنابراين ، تتش بلدهء هيت را به تصرّف خود درآورده عمّال و نوّاب خود را در آنجا نصب نموده به جانب دمشق رفت . و غرض از مراجعت او آن بود كه تهيّهء لشكر به نوعى كه بايد نموده متوجّه تسخير بلاد عراق عرب و عراق عجم گردد .\r\nو در اين سال ، لشكرى از مور و ملخ بيشتر به هم رسانيده متوجّه حلب گشت . چون والى\r\n\r\n\r\n","description":"","footnote":"\r\n( 1 ) . در بعضى از منابع سلجوقى به صورت « قمش‌تگين » ضبط شده است .\r\n( 2 ) . وى عزّ الملك حسين پسر بزرگ خواجه نظام الملك بود ، گويا دائم الخمر بود ؛ - تاريخ ايران ، پژوهش دانشگاه كيمبريج ، ج 5 ، ص 107 .\r\n( 3 ) . مضرب خيام : محل استقرار چادرها ، خرگاه خيمه‌ها . - و .\r\n","page_name":" 2556 ","page_number":336},
  {"content":"\r\n\r\nحلب ، قسيم الدّوله آق‌سنقر ، ديد كه طاقت مقاومت تتش ندارد و از جانب فرزندان سلطان ملكشاه ، كه با يكديگر در مقام نزاع و خصومت درآمدند ، امدادى به او نمىرسد ، بالضّروره در مقام اطاعت و انقياد تتش بن الب ارسلان درآمده در سلك ملازمان و امراى او منتظم گشت . همچنين امير باغى سيان « 1 » ، والى أنطاكيه ، و امير بوزان والى رها و حرّان به اطاعت تاج الدّوله تتش درآمده در بلاد خود خطبه و سكّه به نام او كردند .\r\nتتش چون جمعى كثير از امراى برادرش به متابعت خود درآورد از روى استقلال و استظهار تمام ، متوجّه تسخير رحبه شد و در محرّم اين سال آن بلده را در حوزهء تصرّف خود درآورده عنان عزيمت به صوب نصيبين منعطف داشت . چون اهالى نصيبين در مقام مخالفت و ممانعت درآمده ، تتش بعد از محاصرهء دور و دراز جبرا و قهرا شهر نصيبين را فتح نموده خلقى كثير از اهالى آن بلده را به قتل رسانيده و تمامى بلده را نهب و غارت نمود .\r\nبعد از فتح نصيبين ، امير محمّد بن شرف الدّوله عقيلى را به ايالت آن بلده نصب نموده عنان عزيمت به صوب موصل منعطف داشت . والى بلده ، فخر الدّولة بن جهير « 2 » ، چون از توجّه تتش به آن صوب اطلاع يافت فى الحال تحف و هداياى لايقه ترتيب نموده به استقبال او شتافت .\r\nتتش بن الب ارسلان مقدم فخر الدّوله را عزيز دانسته او را به منصب عظيم القدر وزارت خود سرافراز گردانيد . و هنوز تتش بلدهء موصل را به حوزهء تصرّف خود نياورده بود كه واقعهء ابراهيم بن قريش بن بدران امير بنى عقيل روى نمود .\r\nكيفيّت آن واقعه در تواريخ معتبره چنين آورده‌اند كه ابراهيم بن قريش را پيش از اين ، به چهار سال سلطان ملكشاه جهت محاسبه طلبيده بود ، و چون ابراهيم مذكور به ملازمت سلطان رسيد ، سلطان او را به علّت مطالبات و محاسبات حبس فرمود و فخر الدّولة بن جهير به ايالت آن ولايت فرستاد و الحال چون سلطان ملكشاه در حال حيات حاصل بلدهء موصل را به اقطاع عمّهء خود صفيه ، كه زوجهء شرف الدّوله بود و از وى پسرى داشت علىنام ، داده بود . و صفيهء مذكور را بعد از فوت شوهرش شرف الدّوله ، برادر او ابراهيم در حبالهء نكاح خود درآورده بود .\r\nدر اين اوقات كه خبر فوت سلطان منتشر گشت ، صفيه خاتون پسر خود ، على ، را برداشته متوجّه موصل شد . محمّد بن شرف الدّوله نيز به عزم تسخير آن بلده عنان عزيمت به آن صوب منعطف داشت و چون آن جماعت به حدود موصل رسيدند اعراب آن ديار دو فرقه شدند .\r\n\r\n\r\n","description":"","footnote":"\r\n( 1 ) . در راحة الصّدور و نسخ ألفى ، اين اسم به صور مختلف آمده . آن را برطبق الكامل ( ترجمه ج 17 ، ص 223 ) و العبر ( ج 2 ، ص 744 ) تصحيح كردم .\r\n( 2 ) . وى كافى بن فخر الدّولة بن جهير ، حاكم جزيرهء ابن عمر [ مولد ابن أثير 
  ] بود ؛ - ابن أثير ، ترجمهء الكامل ، ج 17 ، ص 197 .\r\n","page_name":" 2557 ","page_number":337},
  {"content":"\r\n\r\nطايفه‌اى به اطاعت صفيه خاتون و طايفه‌اى متابعت محمّد بن شرف الدّوله را اختيار كردند و بين الفريقين در حوالى موصل در موضعى ، كه به « كناسه » مشهور و معروف بود ، نايرهء جدال و قتال اشتعال يافت . آخر الأمر ، نسيم نصرت و ظفر بر پرچم علىّ بن شرف الدّوله وزيد و محمّد بن شرف الدّوله فرار برقرار اختيار نمود و على ، بلدهء موصل را در حوزهء تصرّف خود درآورد .\r\nدر اين اثنا ، ابراهيم بن قريش به آن حدود رسيده در موضع جهينه ، كه به چهار فرسخى موصل بود ، آمد و صفيه خاتون چون از قدوم او خبر يافت مقدم او را عزيز داشته بلدهء موصل را به او تسليم كرد . مقارن آنكه ابراهيم بن قريش به شهر موصل درآمد خبر رسيد كه تاج الدّوله تتش نصيبين و آمد را به حيطهء تصرّف خود كشيده . و در اين اثنا ، كس تتش تاج الدّوله به موصل رسيده به ابراهيم پيغام داد كه : اگر سكّه و خطبه به نام ما كنى فهو المراد ، و إلّا آمادهء جنگ باش . ابراهيم از اطاعت و انقياد تاج الدّوله إبا و امتناع نموده در مقام جمع لشكر شد . و از آن جانب تاج الدّوله تتش با ده هزار سوار آراسته كه ميمنهء آن به آق‌سنقر قسيم الدّوله حواله بود و ميسره به امير بوزان « 1 » ، متوجّه حرب او شد . و ابراهيم بن قريش موازى سى هزار سوار اعراب و اكراد جمع آورده در مقام محاربه و مجادلهء او قيام نمود .\r\nدر ماه ربيع الاوّل اين سال ، تلاقى فريقين روى نموده و نايرهء جدال و قتال اشتعال گرفت .\r\nبعد از كشش و كوشش بسيار ، نسيم ظفر بر پرچم علم تاج الدّوله وزيده ابراهيم را با جمعى كثير از امراى اعراب دستگير نموده همه را به گرسنگى هلاك گردانيد و اموال اعراب را نهب و تاراج نمودند و بسيارى از زنان عرب در اين واقعه ، خود را از خوف آنكه در دست أتراك اسير گردند هلاك ساختند .\r\nالقصّه ، چون تاج الدّوله تتش بر ولايت موصل استيلا يافت باز ايالت آن ولايت را به خاطر عمّهء خود صفيه خاتون به پسرش ، علىّ بن شرف الدّوله ، ارزانى داشت و از آنجا كس پيش خليفه المقتدى بامر اللّه ، فرستاده التماس آن نمود كه در بغداد خطبه به نام او خوانده شود .\r\nگوهرآيين اين معنى را قبول نموده امّا خليفه در مقام دفع الوقت شده انتظار خبر بركيارق مىكشيد و فرستادهء تاج الدّوله را بسيار اعزاز و اكرام نموده به جوابى كه ظاهرا چندان ناملايم نبود بازگردانيد .\r\nو از جمله وقايع اين سال آنكه تاج الدّوله تتش بعد از فتح موصل عنان عزيمت به عزم تسخير ولايت دياربكر ، متوجّه آن صوب گشت و به مجرّد رسيدن بلدهء ميّافارقين را متصرّف شد . همچنين به اندك‌توجّه ، تمامى ولايت ديار بكر را از دست بنى مروان انتزاع نمود . و بعد\r\n\r\n\r\n","description":"","footnote":"\r\n( 1 ) . ش ، ق : امير توران ؛ م : امير بوران .\r\n","page_name":" 2558 ","page_number":338},
  {"content":"\r\n\r\nاز تسخير ولايت ديار بكر بىتوقّف متوجّه تسخير ولايت آذربايجان گشت و چون به آن ولايت درآمد خبر رسيد كه [ 303 ب 
  ] ركن الدّوله بركيارق بن سلطان ملكشاه ، اكثر ولايت عراق عجم را به حوزهء تصرّف خود درآورده و از اطراف و جوانب ملوك كمند اطاعت و انقياد او را در گردن انداخته در مقام فرمانبردارى شدند . و چون بركيارق شنيد كه عمّش ، تاج الدّوله تتش ، به جهت تسخير ولايت آذربايجان با لشكرى آراسته به آن حدود آمده از عراق عجم بىتوقّف متوجّه دفع او گشت . و چون اين خبر ، به اردوى تاج الدّوله رسيد ، امير قسيم الدّوله آق‌سنقر و امير بوزان با يكديگر اتّفاق نموده گفتند كه : ما از روى اضطرار متابعت اين مرد ، يعنى تاج الدّوله ، را اختيار كرده بوديم ؛ چه ، در آن وقت طاقت مقاومت او نداشتيم و از امداد اولاد سلطان ملكشاه كه صاحب ما بود نيز مأيوس بوديم ، اكنون كه ركن الدّوله بركيارق ، ولايت پدر خود را ضبط نموده مطاع و منقاد خلايق گشته ، ما را چه ضرورت است كه همراه تاج الدّوله باشيم .\r\nالقصّه ، قسيم الدوله و بوزان با متابعان خود از لشكر تاج الدّوله جدا شده به اردوى ركن الدّوله « 1 » بركيارق ملحقّ شدند . بركيارق مقدم ايشان را عزيز داشته هريك را به عنايات پادشاهانه سرافراز گردانيده تاج الدّوله چون اين حالت را مشاهده نمود دانست كه او را قوّت مقاومت بركيارق نيست ، بالضّروره از آذربايجان به جانب شام كه ولايت اصلى او بود مراجعت نمود .\r\nچون سلطنت بر بركيارق قرار گرفت ، سعد الدّوله گوهرآيين از بغداد به ملازمت ركن الدّوله بركيارق آمده در مقام اعتذار شد ؛ چه ، شهرت يافته بود كه او ميل به تاج الدّوله تتش داشت و خليفه را بسيار بر خطبه خواندن او باعث بود . القصّه ، چون سعد الدّوله گوهرآيين به اردوى ظفرقرين ملحقّ گشت ، امير گمشتگين جاندار در مقام تعصّب شده تمام اقطاعات او را به امير يلبرد « 2 » داده و شحنگى بغداد را نيز از وى گرفته به امير يلبرد عنايت فرمود .\r\nسعد الدّوله منكوب و بدحال در اردوى مىبود . و باقى احوال او عن‌قريب مذكور خواهد شد .\r\nان شاء اللّه تعالى .\r\nو از جمله وقايع اين سال آنكه در ماه جمادى الثانى خليفه ، المستنصر باللّه علوى ، لشكرى به عزم تسخير مدينهء صور فرستاد . منشأ اين آن بود كه قبل از اين در وقايع سال چهار صد و هفتاد و دويّم از رحلت خير البشر مذكور شد كه سپاه المستنصر باللّه خليفه ، مدينهء صور و\r\n\r\n\r\n","description":"","footnote":"\r\n( 1 ) . اين لقب را خليفه مقتدى يك روز قبل از فوتش ( 14 محرّم سال 478 ه . ق ) به بركيارق داد و جانشين وى مستظهر نيز سلطنت بركيارق را تصديق نمود .\r\n( 2 ) . م ، ق : اميريكه ، ش : امير يكبر .\r\n","page_name":" 2559 ","page_number":339},
  {"content":"\r\n\r\nبعضى از ولايات شام را در حوزهء تصرّف خود آورده منير الدّوله را والى مدينهء صور و أمير الجيوش آن ناحيه ساختند . اتّفاقا ، ملازمان منير الدّوله چون چند روز در آن ولايت حكومت كرده و به استحكام مدينهء صور مغرور و فريفته گشت ، خيال عصيان و تمرّد از اطاعت خليفه ، المستنصر باللّه علوى ، بر وى استيلا يافت ، و هرچند اهالى صور و اعيان آن بلده او را از آن حركت منع نمودند او سخن ايشان را نشنيده اظهار مخالفت نمود . بنابراين ، در اين سال خليفه ، المستنصر باللّه ، از مصر لشكرى عظيم فرستاده كه منير الدّوله « 1 » را دستگير نموده به مصر فرستند .\r\nالقصّه ، چون سپاه مستنصر به حدود بلدهء صور رسيد ، منير الدّوله در مقام حفظ و ضبط آن ولايت درآمده آثار سعى و اهتمام به جاى آورد . امّا چون اكثر اهالى بلده با او در اين باب متّفق نبودند ، به مجرّد آنكه سپاه صور را محاصره نمودند ايشان از درون به شعار المستنصر باللّه فرياد برآوردند و به اين واسطه ، تمامى مردم دست از معاونت منير الدّوله بازداشته دروازه‌هاى شهر را بر روى سپاه المستنصر باللّه باز كردند و بندگان منير الدّوله را با امرا و اعيانش دستگير نموده به دست فرستادگان مستنصر سپردند و بلدهء صور باز در تصرّف المستنصر باللّه درآمد . چون منير الدّوله و اتباعش به مصر رسيدند به حكم المستنصر باللّه تمامى ايشان را به سياست هرچه تمام‌تر به قتل رسانيدند تا موجب عبرت ساير حرام‌نمكان گردد .\r\nاز جمله وقايع اين سال آنكه چون راه حجّ از عراق عرب بسته بود ، حاجيان از راه شام متوجّه حجّ شدند و امير تاج الدّوله تتش يكى از امراى خود را بدرقهء قافلهء حاج گردانيد تا آنكه ايشان را از راه سلامت گذرانيده به مكّه رسانيد . امّا چون حجاجّ بعد از اداى مراسم حجّ ، ارادهء مراجعت به اوطان خود نموده چند مرحله از مكّه دور شدند و والى مكّه ، كه محمّد بن ابو هاشم بود ، طايفه‌اى از اعراب خود را در عقب قافلهء حاجّ فرستاد كه ايشان را در نزديكى مكه نهب و غارت كردند . اهل قافله را چون مال و اسباب و مركوب به باد فنا رفت ، بالضّروره بازگشته به مكّه آمدند و احوال خود را به عرض محمّد بن ابو هاشم رسانيدند .\r\nو چون اين قطّاع الطّريق از سپاه صاحب مكّه بودند و اشتهار يافته بود كه به اشارهء او مرتكب اين امر شده‌اند و عامّ و خاصّ اين را بعلانيه « 2 » مىگفتند ، محمّد بن ابو هاشم از براى دفع تهمت تفحّص و تجسّس نموده اسباب بعضى از اعراب را بازگرفته به ايشان داده اكثر مردم چون از معاودت اسباب مأيوس گشتند ، به فلاكت هرچه تمام‌تر روى به وطن خود نهادند . و چون اين نوبت نيز چند مرحله از مكّه دور شدند به يكباره از اطراف و جوانب\r\n\r\n\r\n","description":"","footnote":"\r\n( 1 ) . وى در شهر صور با عنوان « منير الدّوله جيوشى » ناميده مىشد .\r\n( 2 ) . بعلانيه : آشكارا . - و .\r\n","page_name":" 2560 ","page_number":340},
  {"content":"\r\n\r\nاعراب ايشان را احاطه نموده جمعى كثير را به قتل رسانيدند و باقى اهل قافله مبلغى عظيم از زر به ايشان داده خلاص شدند .\r\nو از جمله وقايع اين سال آنكه أبو الخير اردشير بن منصور مروزى عبادى ، كه از جمله عبّاد و زهّاد و وعّاظ زمانه بود ، به بغداد آمد و وعظ و نصيحت خلق و منع ايشان از مناهى ، پيش نظر همّت خود ساخته هرروز جمعه در مسجد جامع به مراسم وعظ قيام مىنمود . وعظ او آنچنان به كيفيّت و حال بود كه مثل امام محمّد غزالى از علما و همچنين از علماى صوفيهء كبار و مشايخ آن زمانه ، بسيار در پاى وعظ او حاضر مىشدند و از سخنان دلپذير و پرتأثير او بهره‌ور مىگشتند . در معركهء اردشير ، آن مقدار خلايق از مرد و زن حاضر مىشدند كه محاسب وهم از احصا و شمردن به عجز معترف بود . آخر الأمر ، چون فقها ، فتواى اخراج او از شهر دادند ، او را از شهر بغداد بيرون كردند . و منشأ فتوى فقها به اخراج او آن بود كه اردشير بيع قراضهء صحيح را حرام مىدانست و مىگفت : اين بيع از جمله افراد رباست .\r\nو هم در اين سال ، در بغداد ميانهء جميع طوايف و اصناف آن بلده آنچنان فتنه‌اى پيدا شد كه هر يكى در مقام قتل و كشش يكديگر درآمده كار به جايى رسانيدند كه تردّد خلايق به آن منقطع شد ؛ سيّما اين فتنه ميانهء اهل محلّهء كرخ و باب الأرخ ، كه به باب « اهل بصره » اشتهار داشت ، وجود پيدا كرد ؛ چه ، هميشه ميانهء اهل اين دو محلّه به واسطهء تعصّب مذهب مخاصمه و محاربه قائم بود ، و امسال اين مخاصمت عام بر وى نيز افزود .\r\nالقصّه ، چون مهمّ به آنجا رسيد كه خلايق را به واسطهء عدم تردّد با يكديگر ، اسباب معيشت مختل گشت و هر يكى در تحصيل ضروريات خود متحيّر و سرگردان مىبودند ، عميد الأغرابى المحاسن دهستانى در صدد اصلاح درآمده به سعى و اهتمام بسيار ، نايرهء آن فساد عام را آنچنان منطفى ساخت كه فحول عقلا در اين باب انگشت تحيّر به دندان تعجّب گرفته بر وى آفرين كردند ؛ چه ، نزد جمهور حكما ، مقرّر و معيّن است كه همچنانكه در طبّ جسمانى صحّت بعضى از امراض بدنى را محال مىدانند ؛ مثل تب دق در مرتبهء راخير ، همچنين اطبّاى روحانى نيز ازالهء بعضى امراض روحانى را مثل جهل مركّب ، كه اكثر مدعيان رياست به آن متّصف مىباشند ، از جمله ممتنعات مىدانند . پس هر حكيمى كه ازالهء آن جهل از جماعتى كه ادّعاى حكومت و رياست ايشان را بر مجادله و مخاصمه يكديگر داشته انتظام خلايق را به فساد آن رسانيده تواند نمود و آن فساد عام را به اصلاح تواند آورد ، سزاوار آفرين تام نيز تواند نمود .\r\nو از جمله وقايع اين سال آنكه در ماه شعبان سيف الدّولة بن صدقه به قصد ملازمت ركن الدّوله بركيارق عازم اردوى سلطان شد و در نصيبين به ملازمت سلطان بركيارق مشرّف\r\n\r\n","description":"","footnote":"","page_name":" 2561 ","page_number":341},
  {"content":"\r\n\r\nگشته همراه اردوى ظفرقرين از راه موصل متوجّه بغداد شدند . اهالى بغداد همراه عميد الملك از براى استقبال سلطان بركيارق تا به عقرقوف « 1 » رفته به عزّ بساطبوسى مشرّف گشتند .\r\nو در اين سال حقّ ، سبحانه و تعالى ، المستظهر باللّه بن المقتدى باللّه را پسرى ارزانى فرمود كه مسمّى و مكنّى و ملقّب به فضل و ابو منصور و عمدة الدّين گشت . و در ايّام خلافتش به لقب « المسترشد باللّه » اشتهار يافت .\r\nو از جمله وقايع اين سال آنكه سلطان بركيارق امير انر را ، كه از امراى عظام سلطان ملكشاه بود و بركيارق در اوايل حال او را ترتيب نموده ، اقطاع [ 304 الف 
  ] سعد الدّوله گوهرآيين را با شحنگى بغداد به او عنايت فرمود ، اتّفاقا ، وقتى كه امير مذكور متوجّه بغداد شد جماعتى به سمع سلطان بركيارق رسانيدند كه وى نسبت به والدهء سلطان امور شنيعه و أفعال قبيحه به طريق إعلان در مجالس و محافل به زبان مىگذراند . بنابراين ، سلطان بركيارق طايفه‌اى را فرمود كه او را تعاقب نموده پيش از آنكه به بغداد رسد به قتل رسانند . اتّفاقا ، آن طايفه در موضع دقوقا به او رسيدند و مهمّ او را به فيصل رسانيدند ؛ چنانچه هيچ احدى ندانست كه قاتل او كه بود ، غير از آنكه او را على الصّباح در جاى خواب مقتول يافتند .\r\nو هم در اين سال ، امير أبو نصر علىّ بن هبة اللّه بن علىّ بن جعفر العجلى « 2 » المشتهر به « ابن ماكولا » مصنّف كتاب إكمال در بلدهء كرمان بر دست غلامان اتراك خود مقتول شد . مدّت حيات او هشتاد و چهار سال بود .\r\nو در جمادى الاوّل اين سال ، امير ابو الفضل جعفر بن المقتدى باللّه ، كه والده‌اش دختر سلطان ملكشاه بود ، در سنّ شش سالگى وفات يافت « 3 » ؛ چه ، او مولدش در سنهء ثمانين و اربعمائه [ - 480 
  ] هجرى بود .\r\n\r\n\r\n","description":"","footnote":"\r\n( 1 ) . عقرقوف : جغرافيادانان ، خرابه‌هاى اين شهر را در مغرب بغداد ذكر كرده و آن را « تل نمرود » نيز ناميده‌اند . مؤسّس آن « كيريگزلو » يكى از پادشاهان بابل است ( بين 1500 تا 1000 ق . م . ) و آن شهر در قديم ، به نام خود آن پادشاه موسوم بوده است ؛ - دكتر معين ، فرهنگ فارسى ، بخش اعلام .\r\n( 2 ) . وى از نسل أبو دلف قاسم بن عيسى عجلى است . ابن ماكولا ، يكى از فضلاى مشهور است و تتبّع الفاظ مشتبه در اسماى اعلام كرده و از اين اسماء عدّهء كثيرى گرد آورده است ؛ - لغتنامهء دهخدا .\r\n( 3 ) . اين همان طفلى است كه سلطان ملكشاه در دوّمين مرتبهء ورود به بغداد ( سال 485 ه . ق ) قصد داشت به هر ترتيبى كه شده خليفه را از بغداد تبعيد كند و اين طفل پنج‌ساله را به مقام خلافت برساند . ولى ترور خواجه نظام الملك و به دنبال آن فوت ناگهانى سلطان ملكشاه در همين سال ، تمام نقشه‌هاى سلطان سلجوقى بر آب شد و خليفه از دست وى رهايى يافت ؛ - راوندى ، راحة الصّدور ، ص 140 ؛ زبدة النصره ( ترجمهء فارسى ) ص 78 ؛ تاريخ سلاجقه ، ص 35 ؛ هندوشاه ، تجارب السّلف ، ص 283 .\r\n","page_name":" 2562 ","page_number":342},
  {"content":"\r\n\r\n\r\nذكر وقايع سال چهار صد و هفتاد و هفتم از رحلت خير البشر\r\nدر روز جمعه چهاردهم ماه محرّم اين سال ، در بغداد و ساير بلاد عراق عرب خطباى اسلام رؤوس منابر را به زيور القاب سلطان بركيارق زيب و زينت دادند و خليفه ، المقتدى بامر اللّه ، جهت سلطان بركيارق خلعت فرستاده حكومت بلاد اسلام را از نيابت خود به او تفويض فرمود .\r\nو در روز شنبه پانزدهم شهر محرّم ، خليفه ، المقتدى بامر اللّه ، به فجاه « 1 » فوت شد « 2 » . كيفيّت اين واقعهء غريبه را در تواريخ معتبره چنين ثبت نموده‌اند كه چون روز جمعهء مذكور ، خطبه به اسم بركيارق خوانده و از دار الخلافه خلعت نيابت خليفه پوشيده روز شنبه سلطان بركيارق ، چنانچه معهود آن زمان بود ، سجل نيابت خلافت خود را پيش خليفه ، المقتدى بامر اللّه ، فرستاده تا به توقيع وقيع « 3 » خاصهء او مسجّل گردد . اتّفاقا ، شمس النّهار « 4 » كه يكى از حرمان خليفه بود ، آن سجل را پيش برد و خليفه سجل از دست او گرفته فى الحال روى به شمس النّهار كرد و گفت كه : اى فلانه ، اين چه كسان‌اند كه به غير رخصت در اين خانه درآمدند ؟\r\nشمس النّهار گويد چون من نگاه كردم هيچ احدى را در آن خانه غير از خود و خليفه نديدم . از تحيّر آن سخن بازگشتم و به خليفه نگاه كردم . ديدم كه حال او متغيّر گشته و قوّت او ساقط شده . فى الحال او را خوابانيدم و دست او را سست كردم . در همان لحظه طاير روح او از قفس « 5 » بدنش پرواز نمود . زمان حياتش سى و هشت سال و هشت ماه و هفت روز بود . مدّت خلافتش نوزده سال إلّا هشت ماه و دو روز بود . والدهء او كنيزك [ ى 
  ] ارمنيّه بود كه او را\r\n\r\n\r\n","description":"","footnote":"\r\n( 1 ) . فجاه : ناگهان . - و .\r\n( 2 ) . مرگ المقتدى بامر اللّه يك روز بعد از خلعت فرستادن به بركيارق اتّفاق افتاد .\r\n( 3 ) . وقيع : معانى مختلفى دارد . از جمله كارد و شمشير تيز كرده به سنگ فسان ؛ بلند و رفيع كه معنى اخير مناسب مىنمايد . - و .\r\n( 4 ) . مراد ، شمس النّهار قهرمانه ، همسر سوگلى خليفه بود .\r\n( 5 ) . م : قفص .\r\n","page_name":" 2563 ","page_number":343},
  {"content":"\r\n\r\n« قرّة العين » گفتندى « 1 » . قرّة العين عمر دراز داشت ؛ چنانچه ادراك خلافت پسرش ، المقتدى بامر اللّه ، و پسر پسرش ، المستظهر باللّه ، و ادراك پسر پسر پسرش ، المسترشد باللّه ، بود .\r\nدر زمان خلافت مقتدى ، عباسيّه را رونقى و دولتى مجدّد روى نموده و آن ضعفى كه در خلافت ايشان حادث شده بود روى به قوّت نهاد ؛ چنانچه چندين محلّهء خراب در زمان او مثل محلّهء قطيعه ، محلّهء مقتديّه « 2 » ، محلّهء اجمه ، محلّهء درب القيار « 3 » ، خربة بن جرده ، خربة الهراس « 4 » و الخاتونتين آباد شد . و جميع مناهى و ملاهى و ارباب آن حتّى كبوتربازان را از بغداد اخراج كرده بودند . و در تمامى بلاد عراق زن با مرد بيگانه در كوچه و بازار حرف نمىتوانست زد ، تا آنكه ملاحان از ترس زن و مرد را در يك كشتى نمىگذاشتند ، بلكه كشتى مردان جدا بود و زنان جدا « 5 » .\r\n\r\nذكر خلافت المستظهر باللّه\r\nدر تاريخ ابن أثير جزرى مسطور است كه در روز دوّم از فوت المقتدى بامر اللّه اكابر و اعيان بغداد به اتّفاق وزير با المستظهر باللّه ، كه در آن وقت در سن شانزده سال و دو ماه بود ، بيعت كردند . بعد از انعقاد بيعت ، وزير سوار شده پيش سلطان بركيارق ، كه در آن حين در بغداد بود ، رفت و از وى بيعت المستظهر باللّه بگرفت . در روز سيم از فوت المقتدى بامر اللّه ، عزّ الملك بن نظام الملك وزير بركيارق به اتّفاق باقى امراى سلطان بركيارق و نقبا ، خصوصا نقيب طراد عباسى و معمر على با اتباع و اصحاب خود و از علما مثل غزالى و شاشى « 6 » ، كه در آن زمان مقتداى حنفيّه بود و براى تهنيت خلافت و تعزيت فوت پدر نزد المستظهر باللّه آمده بود ، بعد از اداى مراسم تعزيت به وظايف بيعت قيام نموده تمامى آن جماعت با المستظهر باللّه بيعت كردند .\r\nو از جمله وقايع اين سال ، كشته شدن قسيم الدّوله آق‌سنقر ، جدّ ملوك موصل ، بود بر دست تاج الدّوله تتش بن الب ارسلان . تفصيل اين مجمل آن است كه چون از آن زمان كه تاج الدّوله از آذربايجان به واسطهء جدا شدن قسيم الدّوله آق‌سنقر و امير بوزان « 7 » از لشكر وى ، طاقت مقاومت بركيارق نياورده به جانب شام مراجعت نمود ، در صدد جمع لشكر و استعداد محاربه مىبود . بعد از جمع سپاه بىكران و تهيّهء اسباب حرب ، امسال از دمشق متوجّه حلب گشت . از\r\n\r\n\r\n","description":"","footnote":"\r\n( 1 ) . نام اين بانو در الكامل ( ترجمهء ج 17 ، ص 206 ) به صورت « أرجوان » و در تجارب السّلف ( ص 283 ) به صورت « ارغوان » ضبط شده است .\r\n( 2 ) . م ، ق : مصيعه .\r\n( 3 ) . م : درب القيا ؛ ق ، ش : درب الفنا .\r\n( 4 ) . هر سه نسخه : مزابة الهراس .\r\n( 5 ) . و نيز قدغن كرد كسى بدون پوشش به گرمابه داخل نشود ؛ - ابن أثير ، الكامل . ( منظور آن است كه بدون بستن لنگ و ستر عورت كسى وارد حمام نشود )\r\n( 6 ) . ق : ساسى .\r\n( 7 ) . م : امير توران ؛ ق ، ش : امير يوران .\r\n","page_name":" 2564 ","page_number":344},
  {"content":"\r\n\r\nجانب سلطان بركيارق ، قسيم الدّوله آق‌سنقر كه مدّتى بود كه از قبل سلطان ملكشاه ايالت ولايت حلب به او متعلّق مىبود ، به اتّفاق امير بوزان ، والى أنطاكيه ، و امداد سلطان بركيارق ايشان را با امير بوقا متوجّه دفع تاج الدّوله تتش شدند . چون به شهر سيقر ، كه مسافت ميانهء آن بلده و شهر حلب شش فرسخ مىباشد ، رسيدند ، از آن جانب رايات تتشى ظاهر شد .\r\nالقصّه ، بعد از تلاقى فريقين در همان موضع ، نايرهء جدال و قتال اشتعال گرفت . در اثناى داروگير ، سپاه آق‌سنقر طاقت مقاومت نياورده روى به گريز نهادند و بندگان قسيم الدّوله آق سنقر ثبات ورزيده آن مقدار زمان توقّف نمود كه گرفتار گشت . چون قسيم الدّوله را پيش تاج الدّوله تتش بردند ، از وى پرسيد كه : اگر تو بر من ظفر مىيافتى و مرا اينچنين اسير كرده پيش تو مىآوردند ، با من چه مىكردى ؟ قسيم الدّوله گفت : تو را مىكشتم . گفت : راست مىگويى . اكنون من در حقّ تو آنچه تو در حقّ من وقت قدرت مىكردى به فعل مىآورم .\r\nبنابراين ، فرمود كه قسيم الدّوله را آن مقدار نگاه داشتند كه از گرسنگى بمرد .\r\nامّا امير بوزان و امير بوقا در اوايل زمان محاربه ، روى از معركه تافته به حلب رفته شهر را مضبوط ساختند . و تاج الدّوله بعد از كشتن قسيم الدّوله آق‌سنقر متوجّه تسخير حلب گشت ، و مدّتى مديد امير بوقا و امير بوزان در مقام مدافعت و ممانعت درآمده جنگهاى مردانه كردند .\r\nآخر الأمر ، كوتوال قلعه با تاج الدّوله متّفق شده دروازهء شهر را جهت سپاه تاج الدّوله تتش باز كرد . امير بوقا و امير بوزان را دستگير نموده به ملازمت تاج الدّوله آوردند . تاج الدّوله تتش ، امير بوزان را به دست جماعتى از معتمدان خود داده به جانب شهر حرّان و رها ، كه از اقطاعات او بودند ، فرستاد كه گماشتگان او ، او را ديده هر دو شهر را به عمّال و نوّاب تاج الدّوله سپارند . اتّفاقا ، آن جماعت چون امير بوزان را در دست سپاه تاج الدّوله تتش اسير و دستگير ديدند ، گفتند كه : ما ملازمان سلطان بركيارق‌ايم و اين شهرها از آن وى است كه به امير بوزان ارزانى داشته . الحال كه او گرفتار شده ما را چه لازم كه به واسطهء خاطر او ، شهرها را به دشمنان سلطان بركيارق سپاريم .\r\nالقصّه ، چون امير بوزان را بازگردانيده پيش تاج الدّوله تتش آوردند . تاج الدّوله فرمود كه سر امير بوزان را از بدنش جدا ساخته با لشكرى آراسته آن سر را به جانب شهر حرّان و رها باز فرستاد و فرمود كه : تا حرّان و رها را مسخّر خود نسازيد ، بازگشتن شما معنى ندارد . و امير بوقا را فرستاد كه در قلعهء حمص او را محبوس سازند . و وى در آن قلعه محبوس بود تا آنكه ملك رضوان بن تاج الدّوله تتش بعد از قتل پدرش او را از بند بيرون آورد .\r\nالقصّه ، در اين يورش تاج الدّوله تتش ، حرّان و رها و أخلاط و آذربايجان را در حوزهء تصرّف خود درآورده متوجّه تسخير همدان و ولايت جبل گشت . چون به همدان رسيد ،\r\n\r\n","description":"","footnote":"","page_name":" 2565 ","page_number":345},
  {"content":"\r\n\r\nفخر الملك بن نظام الملك ، كه قبل از اين از خراسان به قصد ملازمت سلطان بركيارق متوجّه اردوى او شده بود ، اتّفاقا در اثناى راه ، امير قماح كه مدبّر امور تركان خاتون و پسرش محمّد بن ملكشاه بود ، او را جبرا و قهرا به دست آورده به اصفهان برده بود و از مدّتى از اصفهان گريخته به همدان رفت و هنوز او در همدان بود كه [ 304 ب 
  ] اينك تاج الدّوله تتش بن الب ارسلان رسيد . القصّه ، اوّلا تاج الدّوله حكم به قتل او فرمود . آخر الأمر ، يكى از امراى تاج الدّوله ، كه او را « باغى سيان » گفتندى ، به تاج الدّوله گفت كه : اگر تو را ميل سلطنت است فرزندان خواجه نظام الملك را تربيت كن و وزارت خويش به ايشان سپار ، چه ، اكثر سپاه سلطان ملكشاه ، بلكه كلّ ايشان ، به سلسلهء خواجه نظام الملك اعتقاد و اخلاص تمام دارند ، به مجرّد آنكه بشنوند مدير امور مهمّات تو يكى از پسران خواجه نظام الملك است ، همه به خدمت تو مسارعت خواهند نمود و بىتشويش به آسانى مفاتيح سلطنت ، كه عبارت است از مردان كار ، به دست تو خواهند آمد .\r\nالقصّه ، تاج الدّوله سخن او را موافق مصلحت دانسته فخر الملك پسر نظام الملك را به منصب وزارت خود سرافراز گردانيد . بعد از آن ، به استصواب فخر الملك كس پيش خليفه ، المستظهر باللّه ، فرستاده از وى التماس نمود كه در بغداد و ساير بلاد عراق عرب خطبه به نام وى بخوانند . و در اين باب شحنهء بغداد ، امير رحب ، سعى و اهتمام بسيار مىنمود و خليفه ، المستظهر باللّه ، متوقّف بود تا آنكه خبر رسيد كه سلطان بركيارق از عمّ خود تاج الدّوله تتش شكست يافته با معدودى چند به جانب اصفهان رفت . و چون اين خبر ، در بغداد محقّق و مشخّص شد ، خليفه ، المستظهر باللّه ، حكم فرمود كه رؤوس منابر را به زيور القاب تاج الدّوله تتش بن الب ارسلان زينت دهند .\r\nامّا كيفيّت واقعهء انهزام سلطان بركيارق از عمّش تاج الملك در تواريخ چنين آمده است كه چون تاج الدّوله بعد از تسخير ولايت ديار بكر و حرّان و رها و ديار جزيره و ولايت آذربايجان با استيلا و شوكت هرچه تمام‌تر متوجّه همدان شد ، سلطان بركيارق در اين وقت در نصيبين بود . چون خبر استيلاى عمّش به او رسيد از نصيبين به راه موصل متوجّه دفع عمّ خود گشت . چون به اردبيل رسيد والى آنجا ، سرخاب بن بدر ، به مراسم اقامت و ضيافت قيام نموده از همراهى اعتذار خواست .\r\nالقصّه ، چون بركيارق به موضعى رسيد كه مسافت ميانهء او و اردوى عمش ، تاج الدّوله ، نه فرسخ بيش نبود ، در ملازمت سلطان بركيارق هزار سوار مانده بود و با عمّش پنجاه هزار سوار خونخوار حاضر بود . چون خبر رسيدن سلطان بركيارق و قلّت سپاه او به سمع تاج الدّوله رسيد ، امير يعقوب بن ارنق را با سپاه آراسته به دفع او نامزد فرمود . بعد از تلاقى فريقين ،\r\n\r\n","description":"","footnote":"","page_name":" 2566 ","page_number":346},
  {"content":"\r\n\r\nسلطان بركيارق طاقت مقاومت نياورده با جمعى معدود ، كه يكى از آنها امير ارنق و ديگرى گمشتگين جاندار و امير سارق بود ، روى به گريز نهاد . چون به نواحى اصفهان رسيد خبر فوت تركان خاتون مشخّص شد و جماعتى از امراى سلطان ، محمود بن ملكشاه را به استقبال او بيرون آوردند . سلطان بركيارق به اتّفاق برادر خود محمود به اصفهان درآمده بر سرير سلطنت قرار گرفت .\r\nامّا چون امرا ، كه در اين مدّت با تركان خاتون و بيعت پسرش يكجهت بودند و با سلطان بركيارق جنگها كرده بودند از وى بسيار متوهّم شده ، بنابراين با يكديگر قرار بر آن دادند كه سلطان بركيارق را ميل بر چشمان كشند كه از دغدغهء او بالكلّيه فارغ البال و مطمئن‌خاطر بوده سلطان محمود را به هر وضعى كه خواهند برآرند . چون اين جماعت در اين باب مجدّ شدند ، از قوّت طالع بركيارق در همان روز ، محمود تب كرد و اثر جدرى بر بدن او ظاهر شد . تركان بىخبر از اين حادثه خواستند كه بركيارق را مكحول سازند كه امين الدّولة بن تلميذ « 1 » طبيب ، كه ملك الاطباى آن زمانه بود و در پيش سلطان ملكشاه كمال اعتبار داشت ، به ايشان گفت كه : در باب ميل كشيدن سلطان بركيارق مصلحت آن است كه شتاب نكنيد ؛ چه ، محمود محموم شده و آثار جدرى در بدنش پيداست و معلوم نيست كه او از اين مرض خلاص شود يا نى . پس شما را تحمّل بايد كرد كه اگر محمود از اين مرض شفا يافت ميل كشيدن بركيارق آسان است . و اگر ، العياذ باللّه ، محمود از اين مرض خلاصى نيابد و شما بركيارق را نيز معيوب و مكحول ساخته باشيد ، بالضّروره تاج الدّوله تتش مالك ملك موروثى مىشود . شما اگر به سلطنت او ميل داريد توقّف در ميل كشيدن بركيارق مكنيد ، و إلّا صلاح در توقّف امر است .\r\nامرا سخن ابن تلميذ را موافق دولتخواهى دانسته از ارتكاب آن امر دست كوتاه داشتند .\r\nاتّفاقا ، در سلخ شهر شوّال محمود فوت شد « 2 » و سلطنت بر بركيارق قرار گرفت . بعد از سه روز ، سلطان بركيارق نيز تب كرده جدرى بر بدنش ظاهر شد . مردم اصفهان از سپاهى و رعيّت از جهت بيمارى سلطان بركيارق بسيار پريشان‌خاطر شده از حقّ ، سبحانه و تعالى ، صحّت او مسئلت نمودند . حقّ ، سبحانه و تعالى ، از خزانهء عنايت بىغايت خود بركيارق را از آن مرض شفاى كامل ارزانى داشت .\r\n\r\n\r\n","description":"","footnote":"\r\n( 1 ) . نام اصلى وى ، ابو الحسن هبة اللّه بن ابو العلاء ساعد بن ابراهيم است . أبو الحسن به خاطر اينكه به جاى عموى خود أبو الفرج يحيى بن التّلميذ ، يكى از پزشكان مسيحى بغداد ، نشست ، به نام او « ابن تلميذ » ناميده شد . در خصوص ترجمهء احوال وى و نحوهء طبابتش ؛ - ابن عبرى ، مختصر الدول ، ج 9 ، ص 258 ؛ ابن خلّكان ، وفيات الأعيان ، ج 3 ، ص 596 ؛ ياقوت ، معجم البلدان ، ص 243 ؛ ترجمهء تاريخ پزشكى ايران و . . . ، ص 192 ؛ عيون الأطباء ، ج 1 ، ص 261 .\r\n( 2 ) . مرگ محمود بر اثر آبله بود كه درست يك ماه بعد از فوت مادرش تركان خاتون اتفاق افتاد . - مجمل التّواريخ ، ص 409 ؛ راوندى ، راحة الصّدور ، 141 ؛ ابن جوزى ، المنتظم ، ج 9 ، ص 48 .\r\n","page_name":" 2567 ","page_number":347},
  {"content":"\r\n\r\nدر هيجدهم شهر ذيحجّهء اين سال ، خليفه ، المستنصر باللّه ، ابو تميم معدّ بن ابو الحسن على الطاهر لإعزاز دين اللّه علوى فاطمى بعد از آنكه مدّت شصت و چهار سال بر تمامى ولايت مغرب و ديار مصر و شام حكومت و خلافت كرد تا آنكه مدّت يك سال بساسيرى خطبهء او نيز در بغداد خواند ، چنانچه سابقا در وقايع آن سال قلمى شد ، در سن هفتاد سالگى وفات يافت . در اوان جلوس او بر مسند خلافت هفت ساله بود .\r\nبر متتبّعان كتب تواريخ مخفى و مستور نماند كه اگرچه صاحب روضة الصّفا تصريح به آن نموده كه حسن صبّاح حميرى ، كه از جمله دعاة نزار بن المستنصر باللّه است ، به صحبت خليفه المستنصر باللّه مشرّف نشده بود . امّا صاحب الكامل التّاريخ ابن أثير جزرى چنين آورده كه حسن صبّاح حميرى در زىّتّجار به مصر رفت و چون به ملازمت المستنصر باللّه رسيد ، مستنصر دعوت ديار عجم به او حواله فرمود . از وى منقول است كه من از المستنصر باللّه در وقت وداع پرسيدم كه : بعد از تو امام من كه خواهد بود ؟ المستنصر باللّه فرمود كه : بعد از من امام تو پسر من نزار خواهد بود . من بنابراين ، خلايق را به نزار بن مستنصر دعوت مىكنم ؛ چه ، معتبر در طريق ما نصّ اوّل امام است و خلع او معتبر نيست .\r\nو نيز از تاريخ روضة الصّفا و بعضى از تواريخ چنين ظاهر مىشود كه المستنصر باللّه به واسطهء رنجشى كه از نزار داشت او را خلع نموده پسر ديگر خود ، ابو القاسم احمد ، را وليعهد خود ساخت و او را به « المستعلى باللّه » ملقّب گردانيد .\r\nامّا از تاريخ ابن أثير جزرى چنين معلوم مىشود كه خلع نزار بن مستنصر بعد از فوت مستنصر بود و باعث بر خلع او ، أفضل بن بدر جمالى « 1 » كه امير الجيوش مستنصر بود و ميانهء او و نزار به واسطهء آنكه روزى در ايّام خلافت المستنصر باللّه بدر ، پدر افضل ، سواره از دهليز قصر گذشته به باب الذّهب رفت و نزار جايى ايستاده بود كه بدر ، پدر افضل ، او را نمىديد . اتّفاقا ، نزار فرياد برآورد كه : اى ارمنى سگ « 2 » ، اين چه سوارى است كه مىكنى . از اسب فرود آى . و اين سخن را أفضل بن بدر در خاطر ذخيره داشت تا آنكه در اين سال ، قبل از فوت المستنصر باللّه به يك ماه ، در ماه ذيقعده ، پدر او بدر وفات يافت و أفضل در امارت جيوش قائم‌مقام او گشت . و چون المستنصر باللّه از عالم فنا رحلت فرمود ، افضل بن بدر جميع امرا را از نزار برگردانيده خاطر ايشان را از وى متنفّر ساخت و از همه بيعت ابو القاسم احمد المستعلى باللّه بگرفت .\r\n\r\n\r\n","description":"","footnote":"\r\n( 1 ) . متن : بدر جمال . به قياس الكامل و روضة الصّفا تصحيح شد .\r\n( 2 ) . متن : اى ارمنى حلب . به قياس الكامل و روضة الصّفا تصحيح شد .\r\n","page_name":" 2568 ","page_number":348},
  {"content":"\r\n\r\nو نزار از ترس افضل گريخته به اسكندريه ، كه حاكم آنجا از قبل المستنصر باللّه ، ناصر الدّوله اقتكين بود ، رفت . ناصر الدّوله مقدم نزار را عزيز دانسته با او بيعت كرد و او را به المصطفى لدين اللّه ، ملقّب گردانيده فرمود كه در اسكندريّه و نواحى آن خطبه به نام نزار خواندند و أفضل بن بدر را بر منابر لعن كردند . قاضى اسكندريّه جلال الدّولة بن عماد ، كه مطاع و منقاد اهالى آن ديار بود ، در اين باب با ناصر الدّوله متّفق شده در مقام تقويت نزار شدند .\r\nچون افضل بر حقيقت حال اطلاع يافت ، با لشكرى عظيم متوجّه اسكندريّه شد . بعد از آنكه چند روز اسكندريّه را محاصره نمود مقهور و منكوب طاقت مقاومت نزاريّه نياورده به جانب مصر مراجعت نمود . امّا بعد از چند روز ، باز لشكرى بىكران جمع كرده به قصد انتقام عنان عزيمت به صوب اسكندريّه منعطف داشت . اين نوبت ، ايشان دليرانه پيش آمده احتياط نكردند و حرفهء « 1 » جنگ را مرعى نداشتند . بنابراين ، مغلوب و مقهور شدند . ناصر الدّوله را أفضل بن بدر بىحكم مستعلى به قتل رسانيد . همچنين قاضى جلال الدّوله را با اتباعش به سياست هرچه تمام‌تر هلاك ساخت و نزار را گرفته پيش برادرش ، المستعلى باللّه ، آورد .\r\nالمستعلى باللّه فرمود كه او را در [ 305 الف 
  ] ديوار گرفتند و در آنجا طاير روحش از قفس پرواز كرد .\r\nو از جملهء وقايع اين سال ، كشته شدن تاج الدّوله تتش بن الب ارسلان است بر دست برادرزادهء خود بركيارق بن سلطان ملكشاه . اين واقعه به روايت الكامل التّاريخ در ماه ربيع الاوّل اين سال ، در حدود رى روى نمود . و از تاريخ ابن كثير شامى « 2 » چنين ظاهر مىشود كه قتل تاج الدّوله تتش بن الب ارسلان در هشتم شهر صفر سال آينده است ؛ چه ، او در وقايع سال چهار صد و هفتاد و هشتم از رحلت سيّد البشر ، آورده كه در اوايل اين سال تاج الدّوله تتش ، يوسف بن أبو تركان را به بغداد پيش خليفه ، المستظهر باللّه ، فرستاده پيغام داد كه خطبه و سكّه به نام او كنند و خود متوجّه جنگ با برادرزادهء خود بركيارق بن سلطان ملكشاه شد .\r\nچون يوسف تركمان به بغداد درآمد ، اهالى آن ديار از وى ، بسيار انديشه داشتند . خليفه او را اعزاز و اكرام بسيار نموده در خطبه خواندن به نام تاج الدّوله توقّف و تأخير مىداشت و منتظر آن بود كه مهمّات عمّ و برادرزاده چگونه فيصل يابد كه به يكباره خبر رسيد كه در حدود رى تتش بن الب ارسلان در معركهء محاربه كشته شد « 3 » و بركيارق در سلطنت استقلال و استبداد به هم رسانيد .\r\n\r\n\r\n","description":"","footnote":"\r\n( 1 ) . ق : صرفه .\r\n( 2 ) . م : ابن أثير جزرى .\r\n( 3 ) . تتش را يكى از غلامان آق‌سنقر ، به انتقام خون خداوندش ، از پاى درآورد ؛ - تاريخ ايران ، پژوهش دانشگاه كيمبريج ، ج 5 ، ص 109 .\r\n","page_name":" 2569 ","page_number":349},
  {"content":"\r\n\r\nبعد از قتل تتش ، دقاق بن تتش متوجّه دمشق گشت و امير ساوتكين ، كه قائم‌مقام تتش بود ، در ولايت شام دقاق را به جاى پدرش متمكّن گردانيده در مقام اطاعت و انقياد او درآمد و پسر ديگرش ملك عبد اللّه بن تتش ، شهر حلب را متصرّف شد و تدبير امور او را جناح الدّوله حسين بن ابتكين متكفّل گشت و پسر سيّم او رضوان بن تتش ، كه او را « ملك عبد اللّه » نيز گفتندى ، بنابر وصيّت پدرش ، تتش ، وليعهد او بود ؛ چه ، تاج الدّوله تتش در حين توجّه ديار عجم ، جمعى كثير از امراى بزرگ خود را پيش پسر خود رضوان گذاشته بود و ايشان را وصيّت كرده كه : اگر قضيّه‌اى واقع شود بايد كه رضوان را قائم‌مقام من دانسته از اوامر و نواهى او تجاوز نكنيد . و از جمله امرايى كه تاج الدّوله تتش پيش رضوان گذاشته بود ، يكى ايلغارى ارتق بود و ديگرى امير وثّاب بن محمود بن صالح مرداس .\r\nالقصّه ، رضوان بن تتش در بلدهء هيت بود كه خبر قتل پدرش انتشار يافت . رضوان فى الحال به اتّفاق آن امرا ، والدهء خود را برداشته متوجّه حلب شد . أبو القاسم حسن بن على خوارزمى ، كه از جمله عظماى امراى تاج الدّوله تتش بود و شهر حلب و قلعه را تاج الدّوله به او سپرده بود ، مقدم رضوان را عزيز دانسته او را به اعزاز و اكرام تمام به شهر درآورد . در اين اثنا ، جناح الدّوله حسين بن ابتكين ، كه تاج الدّوله بعد از ولادت رضوان مادر او را به جناح الدّوله داده بود ، از معركهء قتل تاج الدّوله گريخته پيش رضوان آمد و به مجرّد آمدن جناح الدّوله ، رضوان قوّت تمام پيدا كرد .\r\nچون چند روز بر اين منوال بگذشت ، جناح الدّوله ، مغاربه را كه اكثر سپاه ايشان بود ، آنچنان استمالت نمود كه همه در هواخواهى رضوان يكدل و يكجهت گشتند . و چون أبو القاسم حسن بن على خوارزمى در قلعهء حلب مىبود و در آن شهر ، حكم او نافذ و جارى و بىرأى و رؤيت او ، هيچ امرى پيش نمىرفت ، جناح الدّوله در صدد استيصال او شده شبى به اتّفاق مغاربه و جمعى ديگر از اوباش و أجامرهء شهر حلب قلعه را محاصره نموده به شعار ملك رضوان فرياد برآورده در يك لحظه خود را به سراى أبو القاسم مذكور رسانيده او را دستگير نمودند .\r\nامّا ملك رضوان چون بر اين حال اطلاع يافت أبو القاسم را عذرخواهى نموده پيغام داد كه : اين معامله نسبت به ايشان بنابر آن وقوع يافته كه امروز مدّت دو ماه از قتل پدر من گذشته و تو هنوز خطبه به نام من نمىخوانى با وجود آنكه مىدانى كه پدرم در ايّام حيات خود مرا وليعهد خود ساخته . از اين تأخير تو ، چنين معلوم مىشود كه تو با من متّفق نيستى .\r\nالقصّه ، بعد از اين واقعه ، در بلاد حلب خطبه و سكّه به نام رضوان بن تتش داير و ساير گشت و در تدبير امور ملك جناح الدّوله استقلال و استبداد پيدا كرد و امير باغى سيان بن\r\n\r\n","description":"","footnote":"","page_name":" 2570 ","page_number":350},
  {"content":"\r\n\r\nمحمّد بن الب تركمان ، صاحب أنطاكيه ، در مقام مخالفت رضوان درآمده شروع در اظهار كلمهء عصيان نمود . ملك رضوان لشكرى آراسته به دفع او نامزد فرمود . آخر الأمر ، مهم ميانهء ايشان به صلح انجاميد و صاحب انطاكيه نيز مطيع و منقاد ملك رضوان گشت . و بعد از فراغ از مهمات أنطاكيه ، ملك رضوان لشكر به جانب ديار بكر كشيد و در اين يورش ملوك اطراف و جوانب ، كه تاج الدّوله ايشان را در سر حدّها تعيين فرموده بود ، به ملازمت ملك رضوان مستعدّ گشتند و ملك رضوان با لشكرى انبوه متوجّه شهر بروح « 1 » ، كه از بلاد ديار بكر بود ، گشت . اتّفاقا ، پيش از رسيدن ملك رضوان به آن بلده ، امير نعمان بن أرتق به آن شهر درآمده در مقام محافظت شهر شد . و چون ملك رضوان به نواحى شهر رسيد ، معلوم شد كه امير نعمان در مقام جدال و نزاع است .\r\nالقصّه ، ملك رضوان در صدد محاربه شده سپاه را جابجا قسمت نمود . چون محلّ درويدن زراعه بود رعايا پيش ملك رضوان آمده تضرّع و زارى نموده به عرض رسانيدند كه : اين شهر حقّ و ملك ملك است و اين كافرنعمت ، كه الحال بر شهر استيلا يافته ، معلوم است كه كارى نمىتواند ساخت و آخر الأمر به قهر ملك هلاك خواهد گشت . امّا اميد از الطاف پادشاه آن است كه در اين وقت اين نواحى را از لشكر خالى سازند كه موجب فساد زراعت فقرا مىشود .\r\nملك رضوان ملتمس رعايا را مبذول داشته عنان عزيمت به جانب شهر رها منعطف داشت . در آن اوان ، در شهر رها فارقليط « 2 » نام يهودى [ ى 
  ] كه آن بلده را از امير بوزان اجاره داشت ، مىبود . چون سپاه ملك رضوان به آن حدود رسيد ، فارقليط در مقام محاربه و مجادله درآمده آنچنان آثار شجاعت و مردانگى بر صفحهء روزگار ظاهر گردانيد كه عشرى از معشار آن از احدى متوقّع و متصوّر نبود . آخر الأمر ، بعد از فتح آن شهر ، امير باغى سيان قلعهء رها را از ملك رضوان خواست و ملك التماس او را مبذول داشته آن شهر و قلعه را به او ارزانى داشت .\r\nدر خلال اين احوال ، از اهالى بلدهء حرّان جماعتى به اردوى ملك رضوان ملحقّ شده به عرض رسانيدند كه : حاكم حرّان بسيار ظلم و تعدّى بر رعايا مىكند . ملتمس آن است كه ملك اين شهر را به حوزهء تصرّف خود درآورده به يكى از معتمدان خود ، كه به صفات حميده و مهربانى بر زيردستان آراسته باشد ، عنايت فرمايد .\r\nو قبل از آنكه ملك رضوان متوجّه آن صوب گردد والى حرّان پسر مفتى شهر را ، كه تاج الدّوله تتش در محافظت آن شهر بر وى اعتماد تمام داشت ، به اين سعايت متّهم گردانيده او را با برادران و بنى اعمام گرفته بر دار كشيد . و در اثناى آنكه اين خبر به سمع ملك رضوان\r\n\r\n\r\n","description":"","footnote":"\r\n( 1 ) . ق : بردع .\r\n( 2 ) . م : فادقليط .\r\n","page_name":" 2571 ","page_number":351},
  {"content":"\r\n\r\nرسيد ، ميانهء جناح الدّوله و امير باغىسيان كدورت و نزاع به حدّى رسيد كه قصد يكديگر كرده منتهز فرصت مىبودند . آخر الأمر ، بىرخصت ملك رضوان از اردوى او گريخته به حلب رفت و پيش مادر ملك رضوان شكايت بسيار كرد و ملك رضوان به اتّفاق امير باغىسيان آهسته از روى آراميدگى متوجّه حلب شده از آب فرات گذشتند . چون به نواحى شهر رسيدند ، معلوم شد كه جناح الدّوله پيش از ايشان به شهر درآمده است . امير باغىسيان چون بر اين حال اطلاع داشت درساعت از ملك رضوان مفارقت نموده عنان عزيمت به صوب أنطاكيه منعطف داشت و أبو القاسم خوارزمى نيز همراه او به أنطاكيه رفت .\r\nامّا ، احوال دقاق بن تتش را در تواريخ معتبره بر اين منوال آورده‌اند كه تاج الدّوله تتش در ايّام حيات سلطان ملكشاه ، او را به بغداد فرستاده التماس آن نمود كه سلطان ملكشاه يكى از كرايم خود را در سلك ازدواج او كشيده او را سرافراز گرداند . و چون دقاق به بغداد رسيد ، قبل از آنكه اين معنى از پردهء خفا به منصّهء ظهور جلوه‌گر شود ، سلطان ملكشاه داعى حقّ را اجابت نموده از اين سراى فانى به دار البقا رحلت فرمود و دقاق بالضّروره در ملازمت تركان [ 305 ب 
  ] خاتون و محمود بن ملكشاه به اصفهان رفت و در حين محاصرهء سلطان بركيارق اصفهان را ، دقاق گريخته پيش سلطان بركيارق آمد و مدّتى با ايشان مىبود تا آنكه تاج الدّوله تتش به قصد بلاد عراق عجم متوجّه آن صوب شد . در آن وقت دقاق از اردوى سلطان بركيارق بيرون آمده به پدر ملحقّ گشت و در معركه‌اى كه تاج الدّوله كشته شد دقاق حاضر بود .\r\nبعد از كشته شدن پدرش به اتّفاق ابتكين ، كه غلام تاج الدّوله بود ، به سر حدّ امارت رسيده روى به حلب نهاده به برادر خود ملك رضوان پيوست .\r\nچون چند روز گذشت ، امير ساوتكين خادم ، كه از قبل تاج الدّوله والى قلعهء دمشق بود ، خفيه پيش دقاق كس فرستاده پيغام داد كه : اگر لطف نموده متوجّه اين جانب شده ولايت شام را ، كه اوّل‌مملكت پدر است ، به قدوم مسرّت‌لزوم خود مشرّف سازند ، اسباب سلطنت و جهاندارى مهيّا و ميسّر است . دقاق چون اين بشارت شنيد بىتوقّف از روى سرعت و استعجال هرچه تمام‌تر متوجّه آن صوب گشت و ملك رضوان بر اين حال اطلاع يافته جمعى كثير را فرمود كه دقاق را تعاقب نموده از هرجا كه باشد گرفته بياورند . اتّفاقا ، آن جماعت هر چند تردّد و اهتمام نموده به گردش نرسيدند و دقاق در شهر دمشق درآمد و ساوتكين به مقدم او مسرور گشته شهر و قلعهء دمشق را به تصرّف او داد .\r\nدر اثناى اين حال ، امير باغىسيان از أنطاكيه كس فرستاده پيغام داد كه : همّت بلند كه مستلزم اطاعت و انقياد امرا و سپاه است آن است كه در حكومت طلب استقلال و استبداد بوده نقش متابعت ملك رضوان از صفحهء خاطر محو كنى تا ما جميع امراى اطراف و جوانب را به\r\n\r\n","description":"","footnote":"","page_name":" 2572 ","page_number":352},
  {"content":"\r\n\r\nملازمت ايشان آورده مهمّات آن حدود را آنچنان به نسق و انتظام درآرم كه مخالفان هميشه از بأس و سطوت جنود قاهرهء امير دقاق ، در خود و هراس بوده هرگز از روى تسلّط و تغلّب بر خاطر ايشان نگذرد .\r\nدر خلال اين حال ، امير طغتگين ، كه والدهء دقاق را تاج الدّوله به او داده بود و در زمان تاج الدّوله تتش به « معتمد الدّوله » ملقّب بود ، در معركهء حرب اسير سلطان بركيارق گشته به دمشق رسيد و با او جمعى كثير از سپاه تتش و خوّاص او ، كه بعد از قتل او در اطراف و جوانب متفرّق گشته بود ، به ملازمت دقاق رسيدند . دقاق به استظهار ايشان قوّت گرفت و در اعزاز و اكرام معتمدان طغتگين ، كه به منزله پدر امير دقاق بود ، نهايت مبالغه مىفرمود و او را بر تمامى ولايات شام حاكم مطلق گردانيد . اين معنى ، بر امير ساق‌تگين گران آمده در مقام نفاق شد . امّا ، قبل از آنكه از نفاق او اثرى يا نتيجه‌اى ظاهر شود ، معتمد الدّوله را به قتل رسانيد و خاطر از ممرّ او فارغ گردانيد و أبو القاسم خوارزمى را ، كه همراه امير باغىسيان از أنطاكيه به دمشق آمده بود ، به منصب وزارت سرافراز ساخت .\r\nو از جمله وقايع اين سال ، غدر شاه ملك تركى بود به يحيى بن تميم بن معزّ بن باديس .\r\nتفصيل اين مجمل آنكه شاه ملك ، كه از اولاد بعضى امراى تركى بلاد مشرق بود ، به واسطهء حركات ناشايسته كارش به جايى رسيد كه بودن او در وطنش متعذّر بود . بنابراين ، با صد سوار خاصّهء خود از ولايت خود به جانب مصر رفت و امير الجيوش ديار مصريّه ، افضل بن بدر ، در مقام رعايت و تربيت او درآمده او را اقطاعات لايق داد . بعد از چند روز ، چيزى چند از وى به امير افضل رسانيدند كه امير در صدد گرفتن او شده . شاه ملك بر ارادهء امير افضل اطلاع يافته پيش از آنكه امير افضل او را دستگير كند ، مسلّح و مكمّل شده با صد سوار متوجّه ديار مغرب شد . چون به طرابلس مغرب رسيد ، اهالى آن بلده به واسطهء ظلم و تعدّى والى خود مقدم شاه ملك را مغتنم دانسته با او اتّفاق كرده والى خود را از شهر بيرون كردند و شاه ملك را بر خود والى ساختند .\r\nچون تميم بن معزّ بر حقيقت حال اطلاع يافت بىتوقّف لشكرى بسيار به گرفتن شاه ملك و تسخير بلدهء طرابلس فرستاده در آن باب اهتمام و مبالغهء بسيار نمود .\r\nالقصّه ، چون سپاه تميم به شهر طرابلس رسيدند ، بعد از محاصرهء ممتدّه و محاربات متعدّده بر شهر استيلا يافتند و شاه ملك را با اتباعش به خدمت امير تميم بن معزّ رسانيدند . چون چشم امير تميم بر شاه ملك و اتباعش افتاده و فنون سپاهيگرى ايشان را مشاهده نمود و در مهارت ايشان بر علم حرب اطلاع يافت ، مسرور و خوشحال گرديد و گفت كه : امروز حقّ ، سبحانه و تعالى ، مرا صد پسر ارزانى داشته كه به هر يكى از ايشان انتقاع بسيار مىتوان گرفت . بنابراين ،\r\n\r\n","description":"","footnote":"","page_name":" 2573 ","page_number":353},
  {"content":"\r\n\r\nامير تميم بن معزّ همّت ذىنهمت خود را بر تربيت ايشان مصروف داشته هر يكى را فراخور احوال او رعايت كرد ، سيّما شاه ملك را به انواع الطاف پادشاهانه و عنايات خسروانه سرافراز ساخته مرتبهء او را از مراتب أقران و امثال ممتاز و بلند گردانيد .\r\nامّا ، بندگان شاه ملك بنابر خبث باطنى كه لازم ذات مشخص ايشان بود ، بعد از چند روز ، كار به جايى رسانيدند كه امير تميم بن معزّ از وى رنجيده در صدد تأديب و گوشمال او درآمد . در خلال اين حال ، كه هنوز امير تميم شروع در ناخوشى نكرده بود ، يحيى بن تميم به شكار مىرفت و شاه ملك اين نوبت نيز يحيى را ، چنانچه هميشه در شكار با او مىرفت ، همراهى نمود . به مقتضاى ارباب الدّول ملهمون ؛ اين نوبت امير تميم به پسرش مبالغهء بسيار نمود كه : زنهار ، هزار زنهار ! كه نوعى نكنى كه با شاه ملك تنها در شكارگاه باشى ، كه او غدّارى خبيث الباطن است . مع هذا ، چون يحيى به شكار مشغول گشت و با جمعى قليل از خواص در عقب شكار مىتاخت كه شاه ملك فرصت غنيمت دانسته خود را به يحيى بن تميم رسانيده او را با آن جماعت دستگير نموده متوجّه مدينهء سفاقس ، كه از اقصى بلاد مغرب است ، گشت .\r\nچون اين خبر ، به تميم رسيد از اطراف و جوانب لشكرها فرستاد كه شاه ملك را به دست آورند و يحيى را از چنگ وى خلاص نمايند . امّا لشكريان تميم هرچند تكاپوى نمودند به گرد شاه ملك نرسيدند و خائب و خاسر بازگشتند . شاه ملك ، يحيى را به مدينهء سفاقس رسانيد . والى آن مدينه ، كه او را « حموا » گفتندى ، مدّتى بود كه با امير تميم بن معزّ علم مخالفت برافراشته بود ، به استقبال يحيى بن تميم بيرون آمده در ركاب او پياده رفت و در مقام بندگى و خدمتكارى درآمده دقيقه‌اى از دقايق اطلاعات و انقياد فروگذاشت ننمود .\r\nتميم بن معزّ چون بر اين حال اطلاع يافت در باطن بسيار آزرده بود ، امّا اصلا اظهار آن ننمود . و چون يحيى وليعهد تميم بود در اين وقت امير او را از ولايتعهدى عزل نموده پسر ديگر خود مثنى بن تميم را به ولايتعهدى خود سرافراز گردانيد .\r\nدر اين اثنا ، حموا ، والى مدينهء سفاقس ، را از ممرّ يحيى بن تميم خوف و هراسى پيدا شد كه : مردم اين ديار ، يحيى را كه صاحب ولايت مغرب است ، مبادا بر خود امير ساخته قصد من كنند بنابراين ، مكتوبى به امير تميم بن معزّ نوشته معروض داشت كه : يحيى را من گناهكار نگاه داشته‌ام . اگر امير از سر گناه من گذرند به هر كه از معتمدان خود به اين حدود فرستند يحيى را به او مىسپارم .\r\nالقصّه ، امير تميم اين معنى را فوزى عظيم دانسته كس فرستاده يحيى را به دست آورده مدّتى مديد از وى نظر شفقت و التفات پدرانه دريغ مىداشت . و منشأ اين آن بود كه يحيى به\r\n\r\n","description":"","footnote":"","page_name":" 2574 ","page_number":354},
  {"content":"\r\n\r\nمقتضاى وصيّت پدر خود در شكارگاه حزم مرعى نداشته تا آنكه به دست شاه ملك گرفتار شد . آخر الأمر ، باز نسبت به يحيى در مقام مرحمت و شفقت درآمده او را با لشكرى عظيم به عزم تسخير ولايت سفاقس فرستاد . يحيى لشكر را به دو قسمت ساخته جمعى را در كشتيها نشانيده به جانب سفاقس فرستاد و خود با لشكرى جرّار از طرف برّ درآمده كار بر اهالى آن بلده تنگ ساخت .\r\nدر اين وقت ، مثنى بن تميم از پدر رنجيده مرتكب امرى چند شد كه امير تميم او را با اهل و اصحابش از مهديّه ، كه دار السّلطنهء او بود ، اخراج نمود . مثنى در كشتى نشسته متوجّه مدينهء سفاقس شد . والى آن مدينه چون مثنى را تمكين دخول آن شهر نداد ، بالضّروره به جانب مدينهء قابس ، كه والى آن مكنز بن كامل رهبانى بود ، رفت . مكنز مقدم مثنى را عزيز دانسته به استقبال او شتافت و در مقام خدمتكارى و فرمانبردارى درآمده مثنى را در شهر قابس درآورد . مثنى ، مكنز را تحريض بر تسخير ولايت پدرش نموده با او گفت كه : جميع امراى پدرم با من اگر تو متوجّه [ 306 الف 
  ] تسخير آن ولايت شده در مقام اعانت و امداد ما درآيى ، تمامى ولايت پدرم به اسهل وجهى مسخّر من مىگردد . و در آن وقت بعضى از آن ولايات را به تو ارزانى خواهم داشت . القصّه ، مكنز به سخنان يحيى فريفته شده در مقام جمع لشكر درآمد .\r\nدر اين اثنا ، شاه ملك نيز از سفاقس گريخته به مدينهء قابس آمده به مثنى بن تميم ملحقّ گشت . پس به اتّفاق يكديگر مثنى و مكنز و شاه ملك لشكرى آراسته متوجّه مدينهء سفاقس ، كه در آن تازگى يحيى بن تميم او را به حوزهء تصرّف خود درآورده و به يكى از امرا سپرده بود ، گشت . چون اين خبر ، به سمع امير تميم رسيد ، از براى حفظ و حراست مدينهء سفاقس لشكرى عظيم فرستاد . و چون مثنى دانست كه او را با اين لشكر ، طاقت مقاومت نيست ، بالضّروره از محاصرهء مدينهء سفاقس برخاسته عنان عزيمت به صوب تسخير مهديّه منعطف داشت . و در آن معنى ملازمان مثنى مضمون مثل مشهور بلت عن النقد و صلت على الاسد ، يعنى : از ترس ميش مىشاشى و بر شير حمله مىآورى ، را به كار برده بودند ؛ چه ، عجز از تسخير مدينهء سفاقس كه فوجى از صاحب مهديّه محافظت آن مىنمودند و عزم بر تسخير مهديّه كه دار السّلطنهء پدرش بود و محلّ اجتماع عساكر ، بعينه صورت آن مثل مشهور داشت .\r\nالقصّه ، چون به نواحى مهديّه رسيد ، برادرش ، يحيى بن تميم ، آثار شجاعت و مردانگى نموده آن‌چنان ايشان را مستأصل گردانيد كه به قبيح‌ترين احوال خائب و خاسر بازگشتند .\r\nو از جملهء وقايع اين سال ، اهالى سمرقند از سپاه و رعايا اتّفاق نموده والى آن بلده را به تهمت الحاد و زندقه به قتل رسانيدند . تفصيل اين مجمل آنكه سلطان ملكشاه در حين فتح\r\n\r\n","description":"","footnote":"","page_name":" 2575 ","page_number":355},
  {"content":"\r\n\r\nسمرقند ، احمد خان ، والى سمرقند ، را بند كرده به عراق عجم برده بود « 1 » و در آنجا چند مدّت او را به ديلميان سپرده و بعد از آنكه احمد خان از آن حبس خلاصى يافته بود باز به جانب سمرقند مراجعت نموده بر وى استيلا يافت . اهالى آن ديار ، چنانچه شيوهء ايشان است ، به مجرّد آنكه او در عراق با ديلميان مصاحب و مشهور بود او را به رفض و الحاد و زندقه نسبت مىكردند « 2 » و هر روز نسبت به او كلمه‌اى چند تهمت و افترا مىنمودند كه بعضى از آنها دالّ بر رفض و بعضى بر الحاد و ارتداد از دين بود .\r\nالقصّه ، چون اين نوع امور ، آن مقدار به وى نسبت نمودند كه در جميع آن ولايت انتشار و اشتهار پيدا كرد ، فقها و قضاة آن بلده جمع شده به امرا و سپاه او فتوى دادند كه : « قتل احمد خان بر شما واجب است ، و اگر همانا شما در قتل او تأخير جايز داريد شما نيز از دين برگشته باشيد . »\r\nو عجب حالتى است كه اهل سنّت لفظ اولى الأمر را كه در آيهء  أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ  واقع است ، تفسير و تأويل به پادشاهان مىكنند . و با وجود اين حال با پادشاهان مخالفت مىنمايند و اين معنى را ديندارى مىدانند .\r\nعلى اىّ حال ، چون فتاوى و اقوال فقها و روايات ايشان بر قتل احمد خان به حدّ تواتر و تعاضد « 3 » رسيد ، در شهر دست به وى نمىيافتند . بالضّروره ، از براى حفظ دين خود به زعم فاسد ايشان با ولينعمت و والى خود در مقام مكر و حيله شده كس پيش طغرل ينال « 4 » كه والى قلعهء كاشان ماوراء النهر بود ، فرستاده پيغام دادند كه : مصلحت آن است كه تو در مقام مخالفت احمد خان درآمده اظهار كلمهء عصيان نمايى تا احمد خان بىاختيار متوجّه دفع تو شود ، و ما در آنجا او را به دست آورده به سزايش برسانيم .\r\nو چون طغرل ينال شروع در عصيان و تمرّد نموده كار از سر حدّ اعتدال درگذرانيد ، احمد خان بالضّروره همّت ذىنهمت خود را بر دفع او مقصور داشته به عزم استيصال او از سمرقند متوجّه آن صوب گشت . چون به حوالى آن قلعه رسيده به مراسم محاصره و محاربه\r\n\r\n\r\n","description":"","footnote":"\r\n( 1 ) . ماجراى دستگيرى و اعزام احمد خان ابن خضر ، والى سمرقند ، كه برادرزادهء تركان خاتون ، زوجهء سلطان ملكشاه بود ، مربوط مىشود به وقاياى سال چهار صد و هفتاد و دو رحلت ( 482 ه . ق ) كه فقيهى شافعى موسوم به أبو طاهر بن عليك شكايت وى به دربار ملكشاه آورد و سلطان سلجوقى در همين سال احمد خان را در سمرقند به دست آورده به اصفهان فرستاد .\r\n( 2 ) . باسورث مىنويسد : « احمد خان تعاليم اسماعيلى پذيرفته و به مذهب اسماعيلى درآمده بود . » ؛ تاريخ ايران ، پژوهش دانشگاه كيمبريج ، ج 5 ، ص 96 .\r\n( 3 ) . تعاضد : كمك كردن به يكديگر . - و .\r\n( 4 ) . طغرل بن ينال كه احتمالا در اصل امير برسخان بود ، شايد همان قدر خان جبرائيل بن عمر بوده كه در سال چهار صد و نود و پنج هجرى به ماوراء النهر تاخت ؛ - تاريخ ايران ، پژوهش دانشگاه كيمبريج ، ج 5 ، فصل دهم از بخش اول .\r\n","page_name":" 2576 ","page_number":356},
  {"content":"\r\n\r\nقيام نمود ، سران سپاه اتّفاق نموده احمد خان را دستگير نموده به جانب سمرقند مراجعت نمودند . در بلدهء سمرقند فقها و قضاة جمع آمده دعوى ارتداد و الحاد و رفض بر وى كردند .\r\nاحمد خان از جميع آنچه به او نسبت مىكردند انكار مطلق مىنمود و ايشان بر وفق دعوى خود گواهان افترايى گذرانيده احمد خان را به چلّهء كمان هلاك ساختند و پسر عمّ او مسعود را قائم مقام او بر خود والى گردانيدند ، نعوذ باللّه من شرور هولاء الخبثاء .\r\nو هم در اين سال ، يكى از فدائيان حسن صبّاح زخم كارد به سلطان بركيارق رسانيد ، امّا چون كارگر نبود به اندك‌روز ، سلطان بركيارق شفا يافت . در تاريخ ابن أثير جزرى مسطور است كه فدائى [ ى 
  ] كه سلطان بركيارق را زخم زده بود دو نفر از اهل سيستان همراه او بودند .\r\nبعد از قتل فدائى ، كه زخم زده بود ، آن دو كس را دستگير نموده هرچند ايشان را شكنجه و تعذيب مىنمودند ، كه مقرّ شوند كه ايشان را كه فرستاده ، اقرار نمىكردند . آخر الأمر ، بعد از شكنجه‌هاى گوناگون يكى از ايشان گفت كه : ما را خلاص كنيد تا به شما بگوييم كه باعث ما كه بود . چون دست از شكنجهء او بازداشتند از روى فراغت خاطر پيش آن همراه ديگر رفت و گفت : يقين تو باشد كه از دست اين جماعت ما جان به سلامت نمىبريم . پس مناسب آن است كه اهل سيستان را به افشاى راز متّهم و فضيحت نسازيم . بعد از آن ، هرچند ايشان را آزار كردند مطلقا نام كسى نگفتند تا آنكه هردو در زير شكنجه هلاك شدند .\r\nو در اين سال ، امام محمّد غزالى ترك تدريس مدرسهء نظاميّه بغداد كرده متوجّه بيت المقدّس شد و در اين سفر ، شروع در رياضت و زهد نموده از لباس نرم درگذشته به پوشش خشن اكتفا نمود . و در اين سفر احياء العلوم را تصنيف كرد . در دمشق خلايق بسيار از وى استماع احياء العلوم كردند . در بغداد برادرش ، احمد غزالى ، قائم‌مقام او به تدريس مدرسهء نظاميّه قيام نمود . و غزالى بعد از يك سال حجّ گزارده به جانب بغداد مراجعت نمود ، امّا در بغداد توقّف ناكرده عنان عزيمت به صوب خراسان منعطف داشت .\r\nو هم در اين سال ، سلطان بركيارق ، مؤيّد الملك بن نظام الملك را از وزارت عزل نمود « 1 » .\r\nو سببش آن بود كه سلطان بركيارق بعد از قتل عمّش ، تاج الدّوله تتش ، مىخواست كه جماعتى را به اصفهان فرستد كه زبيده خاتون ، والدهء سلطان بركيارق ، را به اردوى ظفرقرين بياورند و\r\n\r\n\r\n","description":"","footnote":"\r\n( 1 ) . مدّت وزارت أبو بكر عبيد اللّه مؤيّد الملك دو ماه و چند روزى بيش نبود . وى بعد از معزولى ، مدّتى در عراق و همدان و اصفهان به اين و آن متوسل مىشد و ايشان را بر بركيارق و شمس الدّين مجد الملك قمى وزير زبيده ، مادر بركيارق ، به عصيان تشويق مىكرد ، تا آنكه به گنجه پيش محمّد برادر بركيارق رفت و او را كه امير ارّان و گنجه بود بر بركيارق شوراند . در خصوص ترجمهء احوال اين وزير ؛ - عبّاس اقبال ، وزارت در عهد سلاطين بزرگ سلجوقى ، ص 104 و 124 به‌بعد .\r\n","page_name":" 2577 ","page_number":357},
  {"content":"\r\n\r\nمؤيّد الدّوله بر اين حال اطلاع يافته با جمعى از امرا اتّفاق كرده به عرض سلطان بركيارق رسانيد كه : مصلحت درآوردن زبيده خاتون نيست ، و در اين باب مبالغهء تمام كردند تا آنكه سلطان بركيارق در جواب گفت كه : مرا سلطنت با مادرش خوش است ، كه اگر مادر پيش من نباشد مرا هيچ حظّى از سلطنت نيست . و چون اين خبر ، به زبيده رسيد كينهء مؤيّد الدّوله در دل بگرفت . مع هذا مجد الملك أبو الفضل ستلاستانى « 1 » كه از اصفهان در ملازمت زبيده خاتون متوجّه اردوى سلطان بركيارق بود به واسطهء آنكه ميانهء او و مؤيّد الملك نفاق خاطر بود ، هميشه در اوقات مناسبه ، بسى امور ناشايستهء او را در خاطر زبيده خاتون قرار مىداد و به عرض او مىرسانيد كه : مؤيّد الملك على الدّوام درصدد بدگويى شماست .\r\nالقصّه ، چون زبيده خاتون به اردوى پسرش رسيد ، فخر الملك بن نظام الملك به واسطهء عداوت برادر خود مؤيّد الملك ، شروع در ملازمت زبيده خاتون كرده و از جواهر نفيسه و ساير نفايس مبلغى عظيم به رسم تحفه براى زبيده خاتون گذرانيده و زبيده خاتون درصدد تربيت فخر الملك شده سلطان بركيارق را بر آن داشت كه مؤيّد الملك را از وزارت عزل نموده فخر الملك را به آن منصب عظيم القدر سرافراز گردانيد .\r\nو در اين سال ، از اعيان أبو شجاع محمّد بن الحسين بن عبد اللّه بن ابراهيم ، كه مدّتى مديد متقلّد وزارت المقتدى بامر اللّه بود ، وفات يافت « 2 » . او از صلحاى وزرا بود . در سخاوت از ابناى جنس امتياز داشت ؛ چنانچه به صحّت رسيده كه وزير أبو شجاع هرسال از مال خاصّهء خود مبلغ ششصد هزار دينار صرف ايتام و غربا مىنمود . و به صحّت رسيده كه در ايّام زمستان شخصى به عرض او رسانيد كه در فلان محلّه عورتى است چهار يتيم دارد و از ممرّ معيشت و لباس نهايت پريشانى مىكشد . وزير أبو شجاع فى الحال جهت ايشان نفقه و كسوه « 3 » فرستاد و جامه [ 306 ب 
  ] بر بدن نپوشيد تا خبر پوشش آن ايتام به او نرسيد .\r\nو در ماه شعبان اين سال ، از اكابر علما قاضى القضاة أبو بكر محمّد بن مظفّر شامى كه از اصحاب أبو طيّب طبرانى « 4 » بود وفات يافت . وى هرگز در ايّام قضا جانب شرع را فروگذاشت\r\n\r\n\r\n","description":"","footnote":"\r\n( 1 ) . اين مجد الملك وزير زبيده خاتون مادر بركيارق است و نام كامل او « شمس الدّين ابو الفضل اسعد بن محمّد بن موسى مجد الملك براوستانى قمى مشيّد الدّوله » بوده است ؛ - منبع پيشين ، ص 109 به بعد .\r\n( 2 ) . اين وزير كه در سال چهار صد و هشتاد و هشت هجرى وفات كرده و در قبرستان بقيع هم مدفون گرديده ممدوح شاعر مشهور ابيوردى است ، و همان است كه ذيلى هم بر تجارب الأمم ابن مسكويه نوشته است . اصل وى از همدان بوده و بعد از عزل عميد الدّوله ابن جهير به مقام وزارت مقتدى رسيد . براى اطلاع از اخبار اين وزير نيكوكار ؛ - ابن خلّكان ، وفيات الأعيان ، ج 4 ، ص 219 ؛ الوافى بالوفيات ، ج 3 ، ص 3 ؛ هندوشاه ، تجارب السّلف ، ص 285 به بعد .\r\n( 3 ) . كسوه : جامه ، لباس . - و .\r\n( 4 ) . مراد ، طاهر بن عبد اللّه بن طاهر ، فقيه شافعى است كه در سال سيصد و چهل و هشت هجرى در آمل تولّد يافت و -\r\n","page_name":" 2578 ","page_number":358},
  {"content":"\r\n\r\nنمىنمود و خاطر هيچ احدى را در حكم شرعى مرعى نمىداشت ؛ چنانچه ابن أثير آورده كه روزى در مجلس قاضى القضاة أبو بكر مذكور ، شخصى بر شخصى ديگر دعوى كرد . قاضى از مدّعى گواه طلبيد . آن شخص گفت : من دو شاهد دارم ؛ يكى فلانى و يكى فقيه مشطّب « 1 » فرغانى كه از فقها بود . قاضى ابو بكر گفت : امّا گواهى فقيه مشطّب در شرع محمّدى مسموع نيست ، زيرا كه او لباس حرير ، كه به نصّ حضرت رسالت‌پناه بر مردان امّت او حرام شده ، مىپوشد و از وى احتراز نمىنمايد .\r\nمدّعى مردى ترك بود . در جواب گفت : اى قاضى ، سلطان ملكشاه و خواجه نظام الملك نيز لباس حرير مىپوشند . قاضى أبو بكر گفت : گو مىپوشيده باشند . اگر ايشان هردو پيش من گواهى بدهند ، من گواهى ايشان را بر يك دسته سبزى نمىشنوم ، چه جاى چيز ديگر .\r\nبعد از فوت قاضى ابو بكر منصب قضا به ابو الحسن علىّ بن قاضى القضاة ابو عبد اللّه تعلّق گرفت .\r\nو هم در اين سال ، از مشاهير علما قاضى أبو يوسف عبد السّلام بن محمّد قزوينى كه مولدش در سنهء احدى عشر و اربعمائه [ - 411 
  ] هجرى بود و در اعتزال نهايت تعصّب و غلوّ مىورزيد و بعضى او را به مذهب زيدى منسوب مىداشتند ، وفات يافت « 2 » .\r\nو هم در اين سال ، از اكابر اهل حديث أبو عبد اللّه محمّد بن نصر فتوح بن عبد اللّه حميدى الأندلسى مصنّف جامع الصحّحين در ماه ذيحجّة وفات يافت و كتب خود را بر طلبهء علم وقف نمود .\r\nو هم در اين سال ، از سلاطين عظيم الشأن معتمد بن عباد ، صاحب بلاد اندلس مغرب ، در بند امير المسلمين يوسف بن تاشفين كه در سنهء اربع و ثمانين و اربعمائه [ - 484 
  ] هجرى بر بلاد او استيلا يافت و او را دستگير نموده در قلعهء اغمات « 3 » ، كه از مشاهير قلاع مغرب‌زمين است ، در بند داشت ، فوت شد « 4 » . آنچه از جميع تواريخ مغاربه معلوم مىشود آن است كه معتمد بن\r\n\r\n\r\n","description":"","footnote":"\r\n- بيش از يكصد سال عمر كرد و سرانجام در سال چهار صد و پنجاه هجرى در بغداد درگذشت ؛ - سمعانى ، الأنساب ، ج 9 ، ص 43 . أبو اسحاق شيرازى كه خود از خواص وى بوده ، بدون ذكر عناوين ، وى را صاحب آثارى در خلاف ، مذهب ، اصول و جدل دانسته است ؛ - طبقات الفقهاء ، به كوشش احسان عبّاس ، ص 128 . أبو طيّب علاوه بر مسند قضا ، به گفتهء ثعالبى ( تتمة اليتيمه ، ج 2 ، ص 66 ) ، وى توليّت ديوان رسائل را نيز به عهده داشته است .\r\n( 1 ) . مشطّب : جامهء خطّدار ؛ - شاد ، آنندراج .\r\n( 2 ) . زركلى از قول ذهبى مىنويسد كه وى تفسيرى بزرگ دارد در سيصد جزء ؛ - الأعلام ، ج 2 ، ص 521 ( به نقل از لغتنامهء دهخدا ) .\r\n( 3 ) . نام ناحيه‌اى است در سرزمين‌هاى اقوام بربر كه در كشور مغرب ( تونس ) نزديك مراكش قرار دارد ؛ - ياقوت ، معجم البلدان . - و .\r\n( 4 ) . معتمد در مدّت‌زمانى كه در زندان امير المسلمين بود اشعارى ناب سروده كه مبالغى از اين اشعار را ابن أثير در الكامل ( ج 10 ؛ ترجمهء فارسى ، ج 17 ، ص 226 به بعد ) آورده است .\r\n","page_name":" 2579 ","page_number":359},
  {"content":"\r\n\r\nعباد از جميع سلاطين مغرب در جميع صفات پسنديده ، از كرم و عدل و شجاعت و حلم و تواضع و غير آن ، آنچنان امتياز داشت كه به اتّفاق ايشان هيچ احدى به عشرى از معشار صفات كمال معتمد بن عباد نمىرسيد . لهذا در اين باب علماى مغاربه و اهل تواريخ آن بلاد كتب مبسوط تدوين نمودند و شعراى آن ديار در مدح معتمد قصايد دارند « 1 » . و اللّه أعلم بحقايق الامور فى العباد .\r\n\r\n\r\n","description":"","footnote":"\r\n( 1 ) . از جملهء اين شعرا أبو بكر بن اللبانه مدّاح خود معتمد است كه در زندان به ديدارش مىرفت و او را مدح مىكرد .\r\n","page_name":" 2580 ","page_number":360},
  {"content":"\r\n\r\n\r\nذكر وقايع سال چهار صد و هفتاد و نهم از رحلت خير البشر\r\nدر محرّم اين سال ، در بلدهء حلب يوسف بن اتق ، كه از عظماى امراى تاج الدّوله تتش بود و در حين توجّه تاج الدّوله تتش به جانب عراق عجم او را به بغداد فرستاده بود كه از براى او در آن بلاد خطبه و سكّه قرار دهد ، و چون اين امر پيش نرفت و تاج الدّوله كشته شد ، يوسف سواد بغداد را تاراج نموده با اموال بسيار به حلب آمده به ملك رضوان بن تتش ملحقّ شده از دست مردى ، كه او را « مجن » « 1 » گفتندى و رياست اجامره و اوباش آن بلده متعلّق به او بود ، كشته شد .\r\nكيفيّت كشته شدن او آنچنان بود كه مجن مذكور ، پيش جناح الدّوله رفت و گفت : يوسف بن اتق « 2 » هميشه مكتوبات به امير باغىسيان مىنويسد و با او متّفق است و مىخواهد كه ملك دقاق بن تتش را بر اين بلاد مستولى سازد . اگر تو مرا رخصت دهى و امداد نمايى من او را به قتل مىرسانم .\r\nجناح الدّوله جمعى را با او همراه كرد و رخصت داد كه يوسف را بكشد . مجن فى الحال جمعى كثير از اوباش و اجامره به هم رسانيده به اتّفاق آن جماعتى كه جناح الدّوله همراه ايشان كرده بود نصف‌شب بر خانهء يوسف ريخته او را به قتل رسانيد و خانهء او را نهب و غارت نمود .\r\nچون يوسف كشته شد ، بندگان مجن را داعيهء آن پيدا شد كه در ولايت رضوان حاكم على الإطلاق و امارت جيوش به او متعلّق باشد . بنابراين ، در اين باب مكر بسيار كرده رأيش بر آن قرار گرفت كه تا جناح الدّوله در اينجاست اين امر پيش نمىرود . پس بالضّروره دفع جناح الدّوله از جمله واجبات است . و چون دفع جناح الدّوله به زور أجامره و اوباش ممكن\r\n\r\n\r\n","description":"","footnote":"\r\n( 1 ) . ش : محن .\r\n( 2 ) . الكامل : يوسف بن آبق .\r\n","page_name":" 2581 ","page_number":361},
  {"content":"\r\n\r\nنبود از راه مكر و حيله پيش جناح الدّوله رفت و گفت كه : مرا ملك رضوان در خلوت طلبيده و گفته كه اگر جناح الدّوله را مانند يوسف از ميان بردارى من تو را آنچنان رعايت كنم كه فوق آن متصوّر نباشد . من اين معنى را قبول كرده‌ام ، امّا چون نمك تو بسيار خورده‌ام هرگز بر اين حركت اقدام نخواهم نمود . امّا تو را فكر خود بايد كرد .\r\nجناح الدّوله از كمال سادگى اين سخن را قبول كرده در ساعت از حلب متوجّه بلدهء حمص ، كه ايالت آن بلده متعلّق به او بود ، گشت . شهر حلب از امير صاحب وجود خالى مانده مدار مهمّات ملك رضوان بر رأى و رؤيت مجن چوب‌شكن مفوّض گشت . بعد از چندگاه ، امرى چند از وى به ظهور رسيد كه مزاج ملك رضوان از وى منحرف شد و در صدد قتل او درآمد . مجن اين معنى را فهميده اتباع و اصحاب خود جمع نموده و با وجود آنكه قدرت محاربهء ملك رضوان داشت ، فرمود كه اصحاب و اتباع او خانهء او را غارت كردند و هرچه در بساط داشت به اتباع و اصحاب خود داده خود به زىّ فقرا درآمده مختفى گشت . ملك رضوان چون خباثت ذاتى او را مىدانست در صدد تفحّص و تجسّس او شده او را به دست آورده با اولادش به قتل رسانيد .\r\nو از جمله وقايع اين سال آنكه در ماه محرّم ، منصور بن نظام الدّين نصر الدّولة بن مروان ، كه مدّتى مديد حكومت ولايت ديار بكر به آن سلسله متعلّق مىبود و ايشان را سلاطين بنى مروان گفتندى ، در خانهء يهودى [ ى 
  ] در بلاد جزيره وفات يافت . به فوت او ، دولت بنى مروان از ديار بكر منقرض شد . منشأ فوت او در خانهء يهودى در بلاد جزيره آن بود كه [ امير 
  ] جكرمش او را بعد از گرفتن به خانهء آن يهودى [ ى 
  ] سپرده بود . آخر الأمر ، در بند آن درگذشت . اين واقعه از جمله غرايب وقايع بود ؛ چه ، پادشاهى عظيم الشأن آخر كارش به جايى رسيد كه در بند يهودى [ ى 
  ] درگذشت . امّا بعد از فوتش زن او ، او را از آن زمين برداشته به مقابر آبا و اجدادش دفن نموده و از براى او به حجّ رفته بعد از مراجعت در حوالى قبر شوهرش دهى خريده به عبادت مشغول مىبود تا آنكه داعى حقّ را اجابت نمود .\r\nو از جمله وقايع اين سال آنكه تميم بن معزّ بن باديس مدينهء قابس را ، كه از مشاهير بلاد مغرب بود ، فتح نمود . سبب توجّه تميم بن معزّ به تسخير مدينهء قابس آن بود كه قبل از اين شخص [ ى 
  ] ، كه او را « قاضى ابراهيم بن بلمونه » گفتندى ، بر آن استيلا يافت و با تميم بن معزّ عصيان و مخالفت مىورزيد و تميم مطلقا به دفع او التفات نمىفرمود تا آنكه در اين سال قاضى مذكور فوت شد و اهل قابس برادر تميم بن معزّ ، عمرو بن معزّ ، را بر خود امير ساخته آن بلده را با لواحقش بر وى مسلّم داشته در مقام اطاعت و انقياد او درآمدند .\r\nچون تميم بر اين حال اطلاع يافت ، فى الحال لشكرى آراسته به عزم تسخير مدينهء قابس\r\n\r\n","description":"","footnote":"","page_name":" 2582 ","page_number":362},
  {"content":"\r\n\r\nفرستاد . در اثناى فرستادن لشكر ، شخصى به امير تميم گفت كه : عجب حالتى است كه در اين مدت كه قاضى بلمونه بر آن بلده استيلا داشت امير مطلقا متوجّه تسخير آن و دفع او نمىشد .\r\nاكنون كه برادر امير بر آن ولايت حكومت يافته سبب اين همه سعى و مبالغه در تسخير آن ولايت چيست ؟\r\nامير تميم در جواب آن شخص گفت كه : اى كم‌عقل ، قاضى بلمونه غلامى بود از غلامان ما . اگر مانند او بر شهرى يا ولايتى استيلا يابد زوال و استيصال او بر ما سهل و آسان است . امّا اكنون كه يك پسر معزّ در مهديّه حاكم باشد و پسر ديگر در قابس ، اين معنى مطلقا راست نمىآيد و تغافل را نشايد . بنابراين ، لشكر فرستاده و شهر قابس را به حيطهء تصرّف خود درآورد . عمرو بن معزّ گريخته به جانبى به در رفت .\r\nو از جمله وقايع اين سال آنكه در ماه ذيقعده قوام الدّوله أبو سعيد كربوقا ، كه تاج الدّوله تتش او را بعد از قتل آق‌سنقر و امير بوزان در بند كرده بود ، به حكم سلطان بركيارق ، ملك رضوان او را و آلتونتاش را از آن بند خلاص داد . چون قوام الدّوله و امير آلتونتاش از بند رهايى يافتند به اتّفاق يكديگر جمعى از اوباش و اجامره را با خود متّفق ساخته متوجّه بلدهء حرّان گشته آن بلده را به حوزهء تصرّف خود آوردند . در اين اثنا ، محمّد بن شرف الدّوله مسلم بن قريش ، كه والى نصيبين [ 307 الف 
  ] بود ، به اتّفاق ثروان بن وهب « 1 » و أبو الهيجاى كرد مكتوبى نوشته ايشان را تحريض بر جنگ برادرش علىّ بن شرف الدّوله ، كه از قبل تاج الدّوله حاكم موصل بود ، نمود . بنابراين ، قوام الدّوله كربوقا عنان عزيمت به صوب نصيبين منعطف داشت . چون به دو منزلى شهر نصيبين رسيد ، محمّد بن شرف الدّوله با او ملاقات نموده او را از دخول شهر مانع آمد . قوام الدّوله در باب تسخير شهر جدّ و اهتمام ورزيده بعد از محاصرهء چهل روزه ، او را به حوزهء تصرّف خود درآورد و از آنجا متوجّه بلدهء موصل گشته به محاصرهء آن شهر قيام نمود . بعد از مدّتى ، چون از گرفتن آن مأيوس گشت ، بازگشته به نصيبين رفت و محمّد بن شرف الدّوله را ، كه در ايّام غيبت او باز به عزم تسخير آن بلده آمده بود ، گرفته به قتل رسانيد .\r\nو چون خاطرش از ممرّ نصيبين مطمئن گشت باز به صوب موصل مراجعت نموده در يك فرسخى آن فرود آمد ، و امير آلتونتاش نيز از قبل شرقى موصل با جماعتى كه همراه او بودند در مقام محاصرهء شهر شد . علىّ بن مسلم ، والى موصل ، چون طاقت مقاومت ايشان نداشت ، بالضّروره از امير جكرمش ، صاحب بلاد جزيره ، امداد خواست و امير جكرمش با\r\n\r\n\r\n","description":"","footnote":"\r\n( 1 ) . متن : بروان بن رهيت .\r\n","page_name":" 2583 ","page_number":363},
  {"content":"\r\n\r\nلشكرى آراسته متوجّه موصل گشت . امير آلتونتاش و قوام الدّوله چون بر اين حال اطلاع يافتند مصلحت در آن ديدند كه يكى از ايشان به دفع جكرمش متوجّه گشته در اثناى راه ايشان را گوشمالى براصل دهد . آخر الأمر ، آلتونتاش متكفّل اين معنى شده متوجّه آن صوب گشت . در اثناى راه ، تلاقى فريقين روى نموده و نايرهء جدال و قتال اشتعال گرفت . امّا بعد از كشش و كوشش بسيار امير جكرمش روى به گريز نهاده به جانب جزيره مراجعت نمود . چون از آثار اقبال الدّوله ، ظاهر و لايح بود كه موصل را مسخّر خواهد ساخت ، امير جكرمش در مقام اطاعت و انقياد قوام الدّوله درآمده به مراسم امداد و اعانت قيام نمود . مهمّ اهل موصل در محاصره به جايى رسيد كه هيزم جهت طبخ طعام در شهر ناپيدا شد و چند روز مدار بر قير و پنبه‌دانه و امثال آن نهادند .\r\nالقصّه ، چون قحطى و تنگى از حدّ متجاوز شد ، علىّ بن شرف الدّوله مسلم شهر موصل را گذاشته به صوب حلب ، كه والى آن امير صدقة بن مزيد بود ، گشت . اهالى شهر به واسطهء آنكه مكرّر شنيده بودند كه امير آلتونتاش در مقام نهب و غارت شهر است و قوام الدّوله كربوقا او را از اين اراده مانع است ، شهر را به قوام الدّوله تسليم نموده به اطاعت و انقياد او درآمدند و جانب امير آلتونتاش را بالكليّه فروگذاشتند . بنابراين ، بعد از آنكه قوام الدّوله كربوقا و امير آلتونتاش به شهر درآمدند ، قوام الدّوله در مقام رعيّت‌پرورى و دادگرى درآمده قلوب وضيع و شريف را به خود مايل و راضى گردانيد . بندگان امير آلتونتاش در مقام جمع زر و اموال شده اعيان شهر را به مطالبات ودايع ملوك عرب موأخذه نمود و در اين باب كمال شدّت و غلظت مىفرمود و قوام الدّوله را مطلقا به نظر درنمىآورد . چون ظلم و تعدّى امير آلتونتاش از حدّ بگذشت ، در روز سيّم به اشارهء قوام الدّوله ، اهالى شهر او را به قتل رسانيدند .\r\nچون قوام الدّوله كربوقا ، خاطر از جانب موصل نيز جمع ساخته ، متوجّه بلدهء رحبه گشت ، اهالى آن شهر در مقام ممانعت و مخالفت درآمدند . قوام الدّوله جدّ و اهتمام بسيار نموده جبرا و قهرا آن شهر را متصرف گشت . امّا به واسطهء آنكه اهالى آن بلده بسيار بىاندامى كرده بودند ، سپاه را به نهب و غارت آن شهر امر فرمود . بعد از نهب و غارت ، يكى از امراى خود را بر رحبه حاكم كرده به جانب موصل مراجعت نمود .\r\nو در اين سال ، شش كوكب ، كه عبارت از آفتاب و ماهتاب و مشترى و زهره و مرّيخ و عطارد باشد ، در برج حوت جمع شدند . بنابراين ، جميع منجّمين حكم كردند كه در اين سال ، طوفانى مثل طوفان زمان نوح ، عليه السّلام ، حادث خواهد شد . اين قضيّه اشتهار يافت . خليفه ، المستظهر باللّه ، ابن عيسون منجّم را طلب داشته از حقيقت اين استفسار نمود . ابن عيسون به عرض خليفه رسانيد كه : در زمان نوح ، عليه السّلام ، سيّاره در برج حوت جمع شده بود و الحال\r\n\r\n","description":"","footnote":"","page_name":" 2584 ","page_number":364},
  {"content":"\r\n\r\nزحل در برج حوت نيست . اگر همانا زحل نيز در برج حوت مىبود بعينه مثل طوفان نوح حادث مىشد . امّا الحال گمان من آن است كه در شهر يا در صحرايى ، جمع كثيرى از جميع بلاد مشرق و مغرب جمع شوند و همه به سيلاب غرق گردند .\r\nچون خليفه اين كلمه از ابن عيسون منجّم استماع نمود ، بسيار از جهت خرابى بغداد انديشناك شد ؛ چه ، در بغداد از جميع بلاد مشرق و مغرب خلقى بسيار جمع شده بودند .\r\nبنابراين ، در استحكام طرق آب داد مبالغه داد و هرجا كه خوف زيادتى آب بود مستحكم ساختند . اتّفاقا ، در خلال اين احوال خبر رسيد كه حاجّ مكّه در وقت مراجعت در وادى مناقب فرود آمده بودند كه به يك ناگاه سيلى عظيم آمده همهء ايشان را هلاك گردانيد ، الّا طايفهء قليلى كه در بلندى كوه جاى گرفته بودند . خليفه از استماع اين خبر ابن عيسون منجّم را خلعت فاخره داده بسيار تحسين نمود .\r\nو هم در اين سال ، بنى خفاجه لشكرى آراسته بر سر ولايت سيف الدّوله رفتند . چون سيف الدّوله بر اين حال اطلاع يافت ابن عمّ خود قريش بن بدران را به دفع ايشان نامزد فرمود .\r\nبعد از تلاقى فريقين ، بنى خفاجه غلبه كرده قريش بن بدران را اسير گرفتند . امّا باز او را رها كرده متوجّه مشهد امام حسين ، عليه السّلام ، شدند و در آن بقعهء طيّبه بسى به فساد و منكر قيام نمودند . سيف الدّوله بار ديگر لشكرى انبوه به دفع ايشان نامزد فرمود . اين نوبت سپاه سيف الدّوله ايشان را تعاقب نموده در همان مشهد امام حسين اكثر ايشان را به قتل رسانيدند ؛ حتّى جمعى كه در ضريح آن حضرت پناه برده بودند ، ايشان را در اندرون آن بقعه قتل كردند .\r\nو يكى از بنى خفاجه با اسبش سواران از آن بلده خود را بيرون انداخته به سلامت خود و اسبش بيرون رفت .\r\nو از جمله وقايع اين سال آنكه از اعيانى كه در اين سال وفات يافتند يكى عبد اللّه بن ابراهيم بن عبد اللّه خبرى بود ، و خبر يكى از بلاد فارس است ، و وى در فقه و حديث تلميذ شيخ ابو اسحاق شيرازى بود و در علم فرايض مهارت تمام داشت و در آن علم او مصنّفات عجيبه دارد و هميشه كتابت مصحف جهت تحصيل قوت خود مىكرد . فوت او اينچنين بود كه روزى در اثناى كتابت قرآن قلم از دست بگذاشت و پشت بر ديوار نهاده و گفت : و اللّه اگر موت اين است ، بسيار خوش‌آينده است . بعد از اين كلمه ، به حرفى ديگر تكلّم نانموده داعى حقّ را اجابت نمود .\r\nو هم در اين سال ، از اعيان علما منصور بن محمّد التميمى المروزى أبو المظفّر السمعانى داعى حقّ را اجابت كرده به عالم آخرت شتافت . در طبقات شافعيّه مسطور است كه أبو المظفّر سمعانى اوّلا حنفىمذهب بود و در مدينهء طيّبه از آن مذهب به مذهب شافعى انتقال نمود . در\r\n\r\n","description":"","footnote":"","page_name":" 2585 ","page_number":365},
  {"content":"\r\n . \r\n","description":"","footnote":"","page_name":" 2586 ","page_number":366},
  {"content":"\r\n\r\n\r\nذكر وقايع سال چهار صد و هشتادم از رحلت خير البشر\r\nدر اوايل اين سال ، سلطان بركيارق به واسطهء آنكه به مسامع عزّ و جلال او رسيد كه عمّش ، ارسلان ارغون ، در خراسان علم عصيان و طغيان برافراشته داعيهء ملك‌گيرى دارد و جمعى كثير از دليران صف‌شكن در ظلّ رايت او جمع آمده‌اند ، برادر خود ، سنجر بن ملكشاه ، را با امير قماج ، كه به اتابگ « 1 » [ ى 
  ] سنجر مقرّر شده بود به دفع عمّ خود ، ارسلان ارغون ، نامزد فرمود و خود نيز متعاقب سنجر متوجّه آن صوب گشت .\r\nسلطان بركيارق با وجود آنكه چندان از مردان كار و دليران شيرشكار ، كه محاسب وهم از شمارهء آن به عجز معترف بود ، جمع آورده بود ، از صولت ارسلان‌ارغون انديشهء بسيار داشت .\r\nامّا چون اقبال دولت او بلند بود ، پيش از آنكه به يكديگر برسند ، در وقت وصول سنجر بن ملكشاه ، به بلدهء دامغان خبر قتل ارسلان ارغون « 2 » اشتهار يافت .\r\nو كيفيّت قتل ارسلان ارغون را صاحب روضة الصّفا چنين آورده كه بندگان ايشان به مباشرت غلامان ميل تمام داشتند و به اين فعل شنيع ، كه حيوانات عجم از كمال شناعت و قباحت بر آن اقدام نمىنمايند ، بسيار اقدام مىنمودند . اتّفاقا ، در اين وقت نيز مىخواستند كه با يكى از پسران نرد معاشرت و مباشرت بازد ، بنابراين ، آن غلام را به خلوت طلبيد . چون\r\n\r\n\r\n","description":"","footnote":"\r\n( 1 ) . لفظ تركى است مركّب از آتا ( - پدر ) + بك - بگ - بيگ ( - بزرگ ) به معنى مؤدّب ، . مربّى كودك ( مخصوصا مربّى شاهزادگان ) ؛ - دكتر معين ، فرهنگ فارسى .\r\n( 2 ) . مؤلّفين غربى علّت قتل ارسلان ارغون را مربوط به كثرت ظلم و بىداد وى در خراسان مىدانند . باسورث مىنويسد :\r\n« . . . دست‌درازيها و بىاعتداليهاى وى سبب گرديد كه در سال چهار صد و نود هجرى يكى از غلامان خاصّه‌اش او را به قتل رساند . » ؛ - تاريخ ايران ، پژوهش دانشگاه كيمبريج ، ج 5 ، ص 108 . نيز ؛ - به صفحات آتى همين كتاب .\r\n","page_name":" 2587 ","page_number":367},
  {"content":"\r\n\r\nغلام بر ارادهء او اطلاع يافت به زخم خنجر آبدار نقد حيات او را در ششدر فنا انداخت . و مبشران اقبال از روى استعجال استقبال بركيارق نموده به وسيلهء اين خبر مسرّت‌اثر به عزّ بساط بوس رسيده به عنايات پادشاهانه سرافراز گشتند و سلطان بركيارق بىكلفت و مشقّت ملك خراسان را به حوزهء تصرّف خود آورده برادر خود ، سنجر ، را به ايالت آن ولايت سربلند گردانيد .\r\n\r\nذكر شمّه‌اى از احوال ارسلان ارغون و كيفيّت استيلاى او بر خراسان\r\nدر تواريخ معتبره مسطور است كه سلطان ملكشاه در ايّام سلطنت خود از ولايت خراسان اقطاعى چند كه حاصل آن مبلغ هشت هزار دينار مىشد به ارسلان ارغون داده بود ، امّا هميشه او را از ركاب ظفر انتساب خود جدا نمىكرد . چون سلطان ملكشاه در بغداد فوت شد ، ارسلان ارغون فرصت غنيمت شمرده با هفت نفر از غلامان خود گريخته به همدان آمد و در همدان جماعتى از سپاه بر وى جمع شدند و به استظهار ايشان متوجّه تسخير نيشابور گشت .\r\nچون به حوالى آن بلده رسيد دانست كه تسخير آن بلده فوق قدرت اوست . بالضّروره ، به جانب مرو رفت ، به واسطهء آنكه شحنهء مرو امير قودون « 1 » ، كه از مماليك سلطان ملكشاه بود و باعث بر قتل خواجه نظام الملك ، غايبانه دم از اخلاص ارسلان ارغون مىزد .\r\nالقصّه ، چون ارسلان ارغون به حوالى مرو رسيد امير قودن استقبال نموده شهر مرو را بر وى مسلّم داشت . چون ارسلان ارغون بر مرو استيلا يافت از اطراف و جوانب سپاه به ملازمت او شتافته جمعيّتى انبوه به هم رسانيد . چون لشكرى آراسته در ظلّ رايت او جمع شدند فى الحال متوجّه تسخير بلخ ، كه حاكم آنجا فخر الملك بن نظام الملك بود ، گشت . فخر الملك چون مىدانست كه طاقت مقاومت او ندارد بلخ را انداخته به جانب عراق رفت و در عراق به ملازمت تاج الدّوله تتش رسيده به منصب وزارت او سرافراز گشت . ارسلان ارغون اين معنى را از جمله اقبال خود دانسته بلخ را نيز در حيطهء تصرّف خود آورده متوجّه ترمد گشت و آن بلده نيز بىمنازع و مكابر مسخّر او گشت ، و همچنين نيشابور را نيز با عامهء بلاد خراسان متصرّف گشت .\r\nچون تمامى ولايت خراسان به تصرّف او درآمد ، ايلچى [ ى 
  ] پيش بركيارق فرستاده معروض داشت كه : ملتمس آن است كه همچنانكه ولايت خراسان غير از نيشابور بر جدّ من داود مسلّم بود اكنون نيز اين ولايت بر من مسلّم باشد ، و من مطلقا منازعت و مخاصمت به\r\n\r\n\r\n","description":"","footnote":"\r\n( 1 ) . ق : امير قرون ؛ ش : امير قدون .\r\n","page_name":" 2588 ","page_number":368},
  {"content":"\r\n\r\nسلطان بركيارق نمىكنم و به هر خدمتى كه مىفرمايد اقدام مىنمايم .\r\nسلطان بركيارق چون اين پيغام شنيد به واسطهء كثرت مخالفان و منازعان ، مثل تركان خاتون و پسرش محمود بن ملكشاه و عمّش تاج الدّوله تتش ، سكوت ورزيد و به جواب او التفات نفرموده به دفع برادرش محمود و عمّش تاج الدّوله ، چنانچه تفصيل آن سابقا قلمى گشت ، پرداخت . و ارسلان ارغون اين معنى را غنيمت دانسته دست تعدّى و ظلم در بلاد خراسان دراز نمود و عماد الملك أبو القاسم بن نظام الملك را به وزارت خود سرافراز كرد .\r\nدر اين اثنا ، از قبل سلطان بركيارق امير بورىبرس « 1 » با لشكرى به دفع او نامزد شد . بعد از تلاقى فريقين ، ارسلان ارغون هزيمت يافته به بلخ رفت و امير بورىبرس در هرات قرار گرفت . از جانب ديگر ، جمعى از امراى سلطان بركيارق مرو را نيز از عمّال و نوّاب ارسلان ارغون انتزاع نموده به حوزهء تصرّف خود آوردند . ارسلان ارغون بر اين حال اطلاع يافته در بلخ سپاه بىشمار به هم رسانيده متوجّه مرو گشت و آن بلده را بعد از محاربهء دور و دراز جبرا و قهرا فتح نموده حصار آن شهر را خراب كرد .\r\nدر خلال اين ، حال امير بورىبرس از هرات به عزم محاربهء ارسلان ارغون متوجّه آن صوب گشت . اين نوبت بعد از تلاقى فريقين و اشتعال نايرهء قتال ، امير بورىبرس به واسطهء نفاق بعضى امرا كه بركيارق همراه او كرده بود و ميل ايشان به جانب ارسلان ارغون بود ، طاقت مقاومت نياورده روى به گريز نهاد .\r\nو از آن جمله امير آخر « 2 » ملكشاه ، كه ميانهء او و ارسلان ارغون مودّت و محبّت قديمى بود .\r\nو نيز از آن جمله امراى عظيم الشأن امير مسعود بن تاجر ، كه در دولت سلجوقيّه خصوصا در ايّام سلطان ملكشاه در نظر كافهء خلايق اعتبارى و شأنى عظيم داشت و پدرش مقدّم لشكر داود سلجوقى بود ، در اين وقت با پسرش بىخبر به ديدن امير اخى ملكشاه رفت . و چون امير مسعود بر نفاق امير اخى ملكشاه اطلاع نداشت بىاستعداد به خيمهء او درآمد . امير اخى ملكشاه اين معنى را فوزى عظيم دانسته فى الحال او را با پسرش گرفته به قتل رسانيد .\r\nچون امير مسعود كشته شد ، سپاه از امير بورىبرس ، كه سالار لشكر بود ، متفرّق شدند و بندگان ايشان را با برادرش اسير نموده به ملازمت ارسلان ارغون رسانيدند . ارسلان ارغون مدّتى ايشان را در ترمد حبس نمود . آخر الأمر ، فرمود تا به زه كمان ايشان را هلاك ساختند .\r\nهمچنين از اعيان خراسان جمعى كثير كه خوف مخالفت و فتنه از ايشان متوقّع بود به قتل رسانيد و قلاع اكثر بلاد خراسان مثل قلعهء سبزوار و مرو شاهجان و قلعهء سرخس و\r\n\r\n\r\n","description":"","footnote":"\r\n( 1 ) . م : امير بوزمرس ؛ ق ، ش : امير بوربوس . وى عموى بركيارق بود .\r\n( 2 ) . متن : امير اخى ملكشاه .\r\n","page_name":" 2589 ","page_number":369},
  {"content":"\r\n\r\nسورشارستان و امثال آن را خراب ساخت ، و وزير خود عماد الملك بن نظام الملك را بعد از تحصيل سيصد هزار دينار از وى ، به قتل رسانيد . بعد از قتل ارسلان ارغون ، امرا پسرش را ، كه در سن هفت سالگى بود ، بر خود امير گردانيده در مقام اطاعت و انقياد او درآمدند .\r\nامّا چون خبر وصول رايات سلطان بركيارق به آن حدود رسيد ، پسر ارسلان ارغون را از خراسان برداشته به كوهستان ولايت طخارستان برده متحصّن گشتند . تا آنكه سلطان بركيارق در ولايت خراسان درآمده در مقام گرفتن پسر ارسلان ارغون شده مىخواست كه لشكرى به آن حدود فرستد كه ايلچى امرا رسيده از سلطان بركيارق امان خواستند . سلطان ملتمس ايشان را مبذول داشته ايلچى را به عنايات پادشاهانه سرافراز گردانيده با امان‌نامه رخصت مراجعت فرمود . بنابراين ، امراى ارسلان ارغون خاطر جمع ساخته پسر ارسلان ارغون را با پنج هزار سوار به ملازمت سلطان بركيارق فرستاده سلطان پسر عمّ خود را به لطف و مرحمت تلقّى فرموده [ 308 الف 
  ] مبلغ هفت هزار دينار از ولايت خراسان ، چنانچه سلطان ملكشاه به پدرش مىداد ، به اقطاع او داد و او را به والدهء خود سپرد كه در مقام تربيت و محافظت او مىبوده باشد و آن پنج هزار سوار او را متفرّق ساخته هر طايفه‌اى را حوالهء يكى از امرا فرمود .\r\nچون خاطر سلطان بركيارق از اين مهمّ فارغ گشت عنان عزيمت به صوب ترمد منعطف داشت و از ترمد به بلخ رفته مدّت هفت ماه در آن بلده اقامت نموده ايلچيان به سمرقند و ساير بلاد ماوراء النهر فرستاد كه خطبه و سكّه به نام او كنند . حكّام آن ولايت تمامى از روى طوع و رغبت در مقام اطاعت آمده سكّه و خطبه را به نام نامى سلطان بركيارق مزيّن ساخته انواع تحف و هدايا به طريق پيشكش فرستادند « 1 » .\r\nدر اواخر اين سال ، چون سلطان از خراسان معاودت نموده متوجّه عراق گشت امير محمّد بن سليمان [ بن چغرى بيگ داود 
  ] ، كه به « امير اميران » اشتهار داشت و پسر عمّ سلطان ملكشاه بود ، علم عصيان و طغيان برافراشته به بلدهء بلخ درآمده به صاحب غزنين ارسلان شاه بن مسعود بن محمود غزنوى ملتجى گشت . ارسلان شاه لشكرى بسيار به امداد « امير اميران » فرستاده به شرط آنكه هر ولايتى كه از خراسان فتح نمايد خطبه و سكّه به نام ارسلان شاه غزنوى باشد .\r\nالقصّه ، چون اين خبر ، به سمع سنجر بن ملكشاه رسيد فى الحال جريده ، بىآنكه خبر توجّه او اشتهار يابد ، متوجّه دفع امير اميران گشت و آنچنان به ايلغار رايات سنجرى بر سر امير\r\n\r\n\r\n","description":"","footnote":"\r\n( 1 ) . بركيارق اوضاع آشفته‌اى را كه بعد از خلع و مرگ احمد خان قراخانى در سال چهار صد و هشتاد و هشت هجرى و مرگ جانشين وى مسعود ، كه اندكى بعد اتّفاق افتاد ، به وجود آمده بود ، با گماشتن سليمان و بعد محمود خان به امارت سمرقند ، تا حدودى سروسامان داد ؛ - راوندى ، راحة الصّدور ، 144 ؛ ابن فندق ، تاريخ بيهق ، ص 53 ؛ نيشابورى ، سلجوقنامه ، ص 37 .\r\n","page_name":" 2590 ","page_number":370},
  {"content":"\r\n\r\nاميران رسيد كه او مطلقا آگاه نشد . بعد از وصول سنجر بن ملكشاه ساعتى ميانه ايشان نايرهء جدال و قتال بالا گرفت . امّا چون امير اميران بىاستعداد بود همان‌لحظه اسير و دستگير سنجر شد و سنجر فى الحال فرمود كه ميل در جهان بيش كرده نايرهء آن فتنه را منطفى ساختند .\r\nو از جمله وقايع اين سال آنكه امير يارقطاش « 1 » و امير قودن مخالفت سلطان بركيارق را اظهار نموده امير اكنجى « 2 » [ بن قچقار 
  ] را كه از قبل سلطان بركيارق والى خوارزم بود و سلطان او را ملقّب به « خوارزمشاه » « 3 » ساخته بود به قتل رسانيد .\r\nتفصيل اين واقعه آنكه امير قودن بعد از فوت امير قماج ، از سلطان بركيارق متوحّش شده خود را به بيمارى انداخت و به بهانهء بيمارى در حين توجّه سلطان بركيارق از مرو به جانب عراق از ملازمت ايشان تأخير نمود . چون سلطان عازم عراق شد ، امير اكنجى خوارزمشاه با ده هزار سوار از خوارزم به عزم ملازمت سلطان بيرون آمده متوجّه آن صوب گشت . چون يك منزل از خوارزم طىّ نمود با سيصد سوار جرّار از لشكر خود پيش افتاده به مرو درآمد و تا آمدن سپاه به عيش و طرب مشغول گشت .\r\nچون امير قودون بر اين حال اطلاع يافت كس پيش امير يارقطاش فرستاده پيغام داد كه :\r\nصلاح در آن است كه امير اكنجى خوارزمشاه را در اين شهر به قتل رسانيده به اتّفاق يكديگر ولايت خوارزم را به تصرّف خود درآورده ، با يكديگر قسمت برادرانه نماييم .\r\nالقصّه ، امير يارقطاش و امير قودن به اتّفاق يكديگر با پانصد سوار متوجّه منزل خوارزمشاه گشته در حالت مستى او را به دست آورده فى الحال او را به قتل رسانيدند . بعد از قتل خوارزمشاه در ساعت هر دو متوجّه خوارزم گشته به اهالى آن ولايت گفتند كه : سلطان بركيارق ايالت اين ولايت را به هر دوى ما ارزانى داشته .\r\nچون اين خبر ، به سمع سلطان بركيارق رسيد خواست كه عنان عزيمت به جانب خوارزم منعطف داشته ايشان را به سياست رساند ، كه مقارن اين حال خبر رسيد كه در اصفهان مؤيّد الملك بن نظام الملك ، كه از وزارت سلطان معزول شده بود ، امير انر « 4 » پسرخواندهء سلطان ملكشاه را بر مخالفت سلطان بركيارق تحريض نموده در آن ولايت علم عصيان برافراشته داعيهء ملك‌گيرى پيدا كرده‌اند و خزاين را بر سپاه قسمت نموده لشكر بىكران به هم رسانيده‌اند .\r\n\r\n\r\n","description":"","footnote":"\r\n( 1 ) . ق ، ش : امير بارقطاش .\r\n( 2 ) . هر سه نسخه : النجى . به قياس الكامل تصحيح شد .\r\n( 3 ) . با سورث از قول ابن أثير ( كامل ، ج 10 ، ص 247 - 248 ) و جوينى ( جهانگشا ، ج 1 ، ص 277 ) مىنويسد كه :\r\n« اميرداد حبشى بن آلتونتاق ، فرمانده سپاه اعزامى بركيارق به خوارزم ، پس از فروگرفتن امير قودن و امير يارقطاش ، قطب الدّين محمّد انوشتگين غرچه‌اى ، سرسلسلهء دودمان شاهانى را كه مىبايست در دهه‌هاى پيش از تهاجم مغولان نقش بزرگى در تاريخ ايران ايفا كنند ، را با لقب « خوارزمشاه » به حكومت خوارزم گماشت ؛ - تاريخ ايران ، پژوهش دانشگاه كيمبريج ، ج 5 ، ص 110 .\r\n( 4 ) . ق : امير اتسز .\r\n","page_name":" 2591 ","page_number":371},
  {"content":"\r\n\r\nسلطان بعد از اطلاع بر اين حال دفع فتنهء امير انر را اهمّ دانسته رايات نصرت آيات را به صوب دار السّلطنهء اصفهان به اهتزاز درآورد ، و از براى دفع فتنهء امير يارقطاش و امير قودن ، كه در ولايت خوارزم روى نموده بود ، اميرداد [ حبشى 
  ] بن آلتونتاق « 1 » را با لشكرى انبوه نامزد فرمود . اميرداد به موجب فرموده عنان عزيمت به صوب خراسان منعطف داشت . چون به هرات رسيد جهت تهيّهء اسباب لشكر و جمعيّت سپاه چند روز توقّف فرمود .\r\nچون اين خبر ، به سمع امير بن ، يعنى امير يارقطاش و امير قودن ، رسيد ، ايشان با پانزده هزار سوار خوارزم متوجّه جنگ اميرداد شده چند مرحله پيش آمدند . اميرداد با وجود آنكه در خاطر خود بسيار متوهّم و هراسان بود و خود را حريف ايشان نمىدانست ، بالضّروره از آب جيحون گذشته چند منزل پيش رفت . در اين اثنا ، بنابر قوّت طالع اميرداد نوعى شد كه امير يارقطاش از امير قودن پيش افتاده متوجّه حرب اميرداد شد . اميرداد اين معنى را فوزى عظيم دانسته پيش از آنكه امير قودن به او ملحقّ شود بر لشكر او حمله آورده او را اسير گرفت .\r\nچون اين خبر ، در اردوى امير قودن اشتهار يافت سپاه او بر خزانهء او ريخته تمامى خزاين او را نهب و غارت كردند و بندگان امير قودن با هفت نفر گريخته به بخارا رفت . والى بخارا او را در بند كرد و بعد از چند روز از بندش بيرون آورده در مقام رعايتش شد . آخر الأمر ، از بخارا گريخته به بلخ آمد و در سلك ملازمان سنجر بن ملكشاه انتظام يافت و به مرتبهء وكالت رسيد . امّا در اوايل وكالت مرضى بر وى مستولى شد و به آن مرض وفات يافت . و امّا امير يارقطاش در بند اميرداد مىبود تا آنكه اميرداد فوت شد و وى از حبس اخلاص يافت . و باقى احوال او مذكور خواهد شد .\r\n\r\nذكر شمّه‌اى از احوال امير انر\r\nدر تواريخ آورده‌اند كه مؤيّد الملك معزول در حين غيبت سلطان بركيارق با انر ، كه يكى از بندگان سلطان ملكشاه بود ، بساط اختلاط و انبساط گسترانيده با وى گفت كه : تو به منزلهء پسر سلطان مرحومى ، و مهابت تو در نظرهاى خلايق بيش از اولاد سلطان است . مصلحت آن است كه به هنگام فرصت بر مسند شاهى نشسته مرغ دل سپاهى و رعيّت را به دانهء انعام و احسان صيد كنى و ملك عراق و فارس و كرمان را به حيطهء تصرّف خود درآرى .\r\nامير انر بدين دم و افسون مغرور گشته خيال مخالفت سلطان بركيارق به خود قرار داده از وخامت كفران نعمت پادشاه خود ، كه چندين حقوق تربيت بر وى داشت ، نينديشيده پاى از\r\n\r\n\r\n","description":"","footnote":"\r\n( 1 ) . هر سه نسخه : التياش .\r\n","page_name":" 2592 ","page_number":372},
  {"content":"\r\n\r\nدايرهء اطاعت و انقياد بيرون نهاد . چون سلطان بركيارق در حين توجّه به جانب خراسان ايالت ولايت فارس را به او ارزانى داشته بود و او بعد از آنكه در ولايت درآمد ، شبانكاره « 1 » ، كه بر ولايت فارس استيلا يافته بودند ، به امداد والى كرمان ، ابن قاورد سلجوقى ، امير انر را در آن ولايت دخل نداده بيرون كردند . و چون او طاقت مقاومت آن جماعت نداشت ، بالضّروره به اصفهان ، كه دار السّلطنه بود ، آمده ارادهء رفتن پيش سلطان نمود .\r\nاتّفاقا ، قبل از آنكه او متوجّه اردوى سلطان شود ، از آنجا حكم سلطان رسيد كه : چون ولايت فارس را نتوانستى نمود و دفع آن جماعت متغلّبه مقدور تو نبود ، بايد كه تا آمدن رايات نصرت آيات به ولايت جبل ، كه ايالت آن را مجدّدا به تو ارزانى داشتيم ، رفته ساكن شوى . و متعاقب اين حكم فرمان ديگرى رسيد كه : امير انر را به ايالت ولايت عراق سرافراز ساخته امير الامراى آن حدود گردانيديم . بايد كه جميع امرا و حكّام آن ناحيه در مقام اطاعت و انقياد او بوده باشند و از صوابديد او بيرون نروند .\r\nالقصّه ، چون سلطان مرتبهء او را به ايالت عراق عجم بلند گردانيد ، مؤيّد الملك بن نظام الملك ، كه به واسطهء عزل از وزارت آزرده‌خاطر مىبود ، او را از راه بيرون برده بر مخالفت سلطان جرى گردانيد . بنابراين ، امير انر هزار سوار جرّار را با خود متّفق ساخته به داعيهء سلطنت برآمده كس پيش سلطان بركيارق فرستاده كه : من بندهء زرخريد سلطانم ، امّا به شرط آنكه مجد الدّوله باسلانى « 2 » را كه دست تعدّى به سپاه و رعيّت دراز كرده از استيفا معزول ساخته به ما سپارى ، و إلّا اگر مجد الملك در سر كار سلطان دخل خواهد داشت ، ما در مخالفت معذوريم .\r\nالقصّه ، چون فتنهء امير انر بالا گرفت ، سلطان بركيارق همّت بر دفع او گماشته [ 308 ب 
  ] متوجّه عراق شد . چون رايات سلطان بركيارق به خوار رى رسيد ، خبر قتل امير انر انتشار گرفت .\r\nكيفيّت قتل او در تواريخ معتبره چنين مسطور است كه امير انر هميشه ايّام البيض « 3 » را روزه مىداشت . اتّفاقا ، در وقت افطار سه نفر از أتراك خوارزم درآمده يكى روى به مشعلدان نهاده و مشعل آن را درهم شكسته و ديگرى دويده شمعدان را از آن مجلس برداشته بر زمين زد و ثالثى خود را به امير انر رسانيده كاردى بر شكم وى زد كه همان ساعت جان به قابض ارواح سپرد . در آن تاريكى آنچنان وحشتى ظاهر شد كه خزانهء امير انر به غارت رفت و امير جاندار ، كه از كبار امراى او بود ، نيز در آن تاريكى به قتل رسيد .\r\n\r\n\r\n","description":"","footnote":"\r\n( 1 ) . هر سه نسخه : نشوكار . مراد ، كردان شبانكاره است .\r\n( 2 ) . مراد ، مجد الملك أبو الفضل بلاسانى وزير سلطان بركيارق است كه تمايلات شيعه داشت .\r\n( 3 ) . ايّام البيض : روزهايى كه شبهاى آن روشن و ماهتابى است . شبهاى سيزدهم و چهاردهم و پانزدهم هر ماه قمرى . - و .\r\n","page_name":" 2593 ","page_number":373},
  {"content":"\r\n\r\nچون تدبير مؤيّد الملك در اين مقام آنچنانكه خيال كرده بود برنيامد ، بالضّروره خائب و خاسر به طرف گنجه ، كه محل اقامت محمّد بن ملكشاه بود ، شتافت و او را نيز بر مخالفت سلطان بركيارق و طلب ملك پدر تحريض و ترغيب نمود . سلطان محمّد بن ملكشاه را قبل از اين هميشه اين داعيه بود . اكون ترغيبات مؤيّد الملك او را به حركت درآورده اظهار آن معنى نمود و حكم فرمود كه از اطراف و جوانب سپاه در گنجه جمع شوند . و باقى حالات سلطان محمّد بن ملكشاه با بركيارق عن‌قريب در وقايع سالى كه ميانهء ايشان محاربات واقع شده مذكور خواهد شد . ان شاء اللّه تعالى .\r\nاز جمله وقايع اين سال آنكه در ماه ربيع الاوّل سپاه خليفهء مصر ، المستعلى باللّه علوى ، مدينهء صور را از كتيله « 1 » ، كه در آن بلده دم از استقلال و استبداد مىزد ، انتزاع نموده خلقى بسيار در آن شهر به قتل رسانيدند و بندگان كتيله را اسير كرده به مصر بردند ، و خليفه ، المستعلى باللّه ، به قتل او اشاره فرمود .\r\nو از جمله وقايع اين سال آنكه ملك رضوان بن تاج الدّوله تتش سپاه بىكران جمع آورده به عزم تسخير ولايت شام و استيصال برادرش دقاق متوجّه آن صوب گشت . چون به نواحى دمشق رسيد ، دانست كه گرفتن آن از دست دقاق بسى اشكال دارد . بنابراين ، عنان عزيمت از دمشق مصرف داشته به جانب مدينهء تابلس شام منعطف داشت ، و از تابلس به عزم تسخير بيت المقدّس به آن صوب رفت . امّا آخر الأمر ، لشكر از وى جدا شده و او با امير باغى سيان ، صاحب أنطاكيه ، و جناح الدّوله به فلاكت هرچه تمام‌تر از تحصيل جميع آرزو و خيالات فرومانده به جانب حلب مراجعت نمود . در اثناى راه امير باغى سيان نيز از وى مفارقت نموده به جانب دمشق رفته در سلك امراى دقاق منتظم گشت و دقاق را بر محاصرهء حلب و دفع ملك رضوان ، كه الحال كمال بىسامانى دارد ترغيب نمود . بنابراين ، دقاق با لشكرى آراسته از دمشق متوجّه حلب گشت .\r\nچون حقيقت حال بر ملك رضوان ظاهر شد ، او نيز در مقام استعداد حرب درآمده كس پيش امير سقمان بن ارتق ، والى بلدهء سروج « 2 » ، فرستاده از وى امداد طلبيد . امير سقمان ايلچى ملك رضوان را به احترام و تعظيم تلقّى نموده فى الحال با لشكرى انبوه به قصد امداد و اعانت او روى به حلب نهاد . بعد از وصول امير مذكور به حلب ، به اتّفاق ملك رضوان متوجّه جنگ دقاق شدند و در قنسّرين هر دو طايفه به هم رسيده دست به جنگ برآورده نايرهء قتال و جدال اشتعال گرفت . آخر الأمر ، بعد از كشش و كوشش بسيار نسيم نصرت بر پرچم علم ملك رضوان\r\n\r\n\r\n","description":"","footnote":"\r\n( 1 ) . ش : كيتله .\r\n( 2 ) . متن : سراوج .\r\n","page_name":" 2594 ","page_number":374},
  {"content":"\r\n\r\nدميد و دقاق فرار بر قرار اختيار كرده از پيش او بيرون رفت . سپاه ملك رضوان اردوى او را غارت كرده غنايم بسيار به دست آوردند . بعد از وقوع اين واقعه ، دقاق از حركت خود نادم و پشيمان گشته كس پيش ملك رضوان فرستاده در مقام عذرخواهى درآمد و قرار به آن داد كه در دمشق خطبه و سكّه به نام ملك رضوان مىخوانده باشند .\r\nو از جمله وقايع اين سال آنكه ملك رضوان در جميع ولايات خطبهء عباسيّه را بر طرف ساخته رؤوس منابر را به ذكر المستعلى باللّه علوى فاطمى مزيّن گردانيد . باعث بر اين امر ، آن بود كه چون جناح الدّوله از خوفى كه از ملك رضوان به هم رسانيده بود از پيش او گريخته به حمص ، كه از اقطاع او بود ؛ چنانچه حقيقت اين حال سابقا قلمى شد . بعد از رفتن جناح الدّوله ، ملك رضوان ، حكيم اسعد را ، كه منجّم او بود ، تربيت نموده جاى جناح الدّوله را به او ارزانى داشت . و چون حكيم مذهب اسماعيليه داشت ، ملك رضوان را نيز به لطايف الحيل حكيمانه به آن مذهب درآورد و طرز عباسيّه را در نظر او بسيار تقبيح نمود .\r\nدر خلال اين احوال به اشارهء حكيم أسعد از طرف قيصر ، ايلچى [ ى 
  ] آمده ملك رضوان را به اطاعت ايشان دعوت نمود و از زبان خليفه ، المستعلى باللّه ، پيغام رسانيد كه : اگر ملك رضوان در بلاد خود سكّه به نام من كند يقين است كه در امداد و اعانت او و دفع اعداى او دقيقه‌اى فروگذاشت نخواهد شد .\r\nالقصّه ، چون ملك رضوان بنابر سخنان حكيم أسعد ميل به آن مذهب پيدا كرده و حقيقت آن طريق را خاطرنشان خود ساخته بود فى الحال حكم فرمود كه در جميع بلاد ، خطبه و سكّه به نام المستعلى باللّه خوانده شود . بنابراين ، چندگاه خطبهء اسماعيليه در دمشق و حلب و نواحى آن ، غير از أنطاكيه ، كه امير باغى سيان قبول آن ننموده بود شايع شد . آخر الأمر ، امير سقمان بن ارتق و امير باغى سيان ، صاحب أنطاكيه ، پيش ملك رضوان رفته او را بر تغيير خطبه ، تخويف و تهديد نموده قرار به آن دادند كه باز خطبه را به نام المستظهر باللّه عباسى بخواند و كس پيش المستظهر باللّه عباسى فرستاده عذرخواهى نمايد . امير باغى سيان چون ملك رضوان را باز به اطاعت و انقياد عباسيّه درآورد ، خود رخصت گرفته متوجّه أنطاكيه گشت . بعد از وصول به أنطاكيه ، به سه روز ، فرنگ به محاصرهء أنطاكيه آمد ؛ چنانچه عن‌قريب در وقايع سال آينده قلمى خواهد شد . ان شاء اللّه تعالى .\r\nو در اين سال ، در خراسان ميانهء اهالى سبزوار و اهالى خسروگرد در خراسان محاربه‌اى عظيم واقع شد و از جانبين خلقى كثير به قتل رسيدند . و هم در اين سال ، خواجه عثمان وكيل خواجه نظام الملك به تهمت آنكه او هميشه از اينجا احوال به صاحب غزنين مىنويسد و ايشان را تطميع اين ولايت مىكند ، اوّلا در بند كردند و چون بعد از چند روز ظاهر شد كه هنوز او\r\n\r\n","description":"","footnote":"","page_name":" 2595 ","page_number":375},
  {"content":"\r\n\r\nترك اين شيوه نمىكند و همچنين در ارسال اخبار به جانب صاحب غزنين مجدّ است ، او را به قتل رسانيدند .\r\nو هم در اين سال ، عبد الرّحمن نميرى « 1 » وزير زبيده خاتون ، والدهء سلطان بركيارق ، بر دست شخصى باطنى به قتل رسيد . و در ماه شعبان اين سال ، ستاره‌اى بزرگ دنب‌دار ظاهر شد و مدّت بيست روز ظاهر بود . بعد از آن غايب شد . و هم در اين سال ، ارغش نظامى ، كه اصل او از جملهء مماليك خواجه نظام الملك بود امّا آخر الأمر مرتبهء او به جايى رسيده بود كه دختر عمّ سلطان بركيارق را در سلك ازدواج خود كشيده بود ، بر دست يكى از فدائيان حسن صبّاح به قتل رسيد .\r\nو هم در ماه رمضان اين سال ، امير برسق كه از امراى سلطان طغرل بيگ بود و اوّل‌كسى كه سلاطين سلجوقيّه او را به شحنگى بغداد فرستاد او بود ، بر دست فدائى [ ى 
  ] كشته شد .\r\nو از نقباى نقيب أبو الغنايم محمّد بن عبد اللّه ، كه در مذهب تحنّف كمال تعصّب مىورزيد ، در اين سال از اين سراى انتقال نمود و پسرش ، ابو الفتوح حيدره ، قائم‌مقام او شد « 2 » .\r\n\r\n\r\n","description":"","footnote":"\r\n( 1 ) . الكامل : عبد اللّه سميرمى .\r\n( 2 ) . خود أبو الغنايم بعد از پدرش أبو الفتوح حيدره به نقابت گمارده شده بود .\r\n","page_name":" 2596 ","page_number":376},
  {"content":"\r\n\r\n\r\nذكر وقايع سال چهار صد و هشتاد و يكم از رحلت خير البشر\r\nدر اين سال ، بعد از محاصرهء هشت ماهه ، فرنگيان مدينهء أنطاكيه را مسخّر ساختند و امير باغىسيان « 1 » به قتل رسيد . تفصيل اين مجمل آنكه قبل از اين در وقايع سال سنهء ثمان و سبعين و اربعمائه [ - 478 
  ] استيلاى فرنگ بر مدينهء طليطله و غير آن از بلاد اندلس مذكور شده بود و در وقايع سنهء اربع و ثمانين و اربعمائه [ - 484 هجرى 
  ] مذكور شد كه [ اهل 
  ] فرنگ جزيرهء صقليّه را از اهل اسلام انتزاع نموده به حوزهء تصرّف خود درآورده بودند و در اطراف و جوانب بلاد افريقيه سپاه فرنگ منتشر شده تاخت و تاراج مىكردند و ارادهء تسخير بلاد افريقيه را با خود مصمّم ساخته بودند تا آنكه در سال سابق يكى از امراى فرنگ ، كه او را « ترديك » گفتندى ، لشكرى بسيار جمع آورده به عزيمت تسخير بلاد افريقيه و جهاد اهل اسلام متوجّه آن صوب گشت و قبل از بيرون آمدن ، ايلچى خود را پيش رحار فرنگى كه جزيرهء صقليّه را مالك شده بود فرستاده پيغام داد كه : من سپاه بسيار [ 309 الف 
  ] به قصد جهاد والى افريقيه و تسخير آن ولايت جمع كرده متوجّه آن صوبم . ملتمس آنكه در حين مرور سپاه من به جزيرهء صقليّه ، مزاحم ايشان نشويد ، بلكه تا توانيد در اعانت و امداد تقصير نفرماييد كه بعد از تسخير افريقيه در جميع بلاد مغاربه ، دين نصرانى شايع خواهد شد و مخالفت دين روح اللّه مطلقا از اين ولايت مستأصل خواهد گشت .\r\nالقصّه ، ايلچى ترديك اين پيغام را به رحار فرنگى رسانيد . رحار امرا و ندماى خود را جمع نموده با ايشان در اين باب مشورت كرد . ايشان به اتّفاق يكديگر گفتند كه اين معنى بسيار\r\n\r\n\r\n","description":"","footnote":"\r\n( 1 ) . متن : امير ياغىبسن .\r\n","page_name":" 2597 ","page_number":377},
  {"content":"\r\n\r\nخوب و معقول است ؛ چه ، مسلمانان بالكليّه از اين ديار مستأصل مىشوند و دين نصارى ازدياد و قوّت پيدا مىكند . چون رحار اين كلمات از امرا و ندماى خود استماع نمود ، فى الحال پاى خود را برداشته آنچنان بادى از اسافل خود رها كرد كه از آوازش گوش مستمعان در تزلزل و اضطراب افتاد . بعد از آن ، روى به آن جماعت آورد و گفت : به حقّ دين خود كه اين بادى كه از من جدا شد ، بسيار و بمراتب بهتر بود از كلامى كه شما در جواب من گفتيد ؛ چه ، الحال من در جزيره صقليّه نشسته‌ام با امير تميم ، والى افريقيه ، عهد و قول درست داشته‌ام ما يحتاج اين جزيره تمامى از آن ولايت مىآيد . هرگاه اين جماعت متوجّه آن ولايت شوند قطع‌نظر بر آنكه بر آن ولايت استيلا يابند ، آن مقدار خسارت و نقصان به من راه مىيابد كه تلافى آن به سالها ممكن نخواهد بود . بعد از آنكه ايشان بر ولايت افريقيه مستولى شوند يقين است كه ما يحتاج اين جزيره از غلّه و غير آن به اينجا نخواهند فرستاد و اين معنى موجب خرابى ما خواهد بود . و اگر همانا به آنجا روند و كارى نتوانند كرد ، بالضّروره تميم بن معزّ با من در مقام محاربه و مخاصمه خواهد شد و بعد از مخاصمه و منازعه ، چون نقض عهد از من شده باشد ، يقين كه به شآمت نقض پيمان او غالب و من مغلوب خواهم بود .\r\nچون رحار فرنگى از تقرير اين فصل فارغ گشت ، امرا و ندما همه آفرين گفته به عرض رسانيدند كه : به مقتضاى ارباب الدول ملهمون حقّ و صلاح دولت همين است كه تقرير فرمودند و ما در آنچه صواب پنداشته بوديم كمال خطا كرديم . مصلحت آن است كه به آنچه به خاطر شريف ايشان رسد عمل نمايند .\r\nپس رحار فرنگى ، ايلچى ترديك را طلب داشته گفت : از من به ترديك سلام برسان و از زبان من بگوى اگر تو ميل ثواب اخروى دارى بايد كه با اين سپاه كه جمع آورده‌اى به عزم تسخير ولايت شام و انتزاع بيت المقدّس از دست اهل اسلام ، كه موجب افتخار تو بر ساير طوايف فرنگ تواند بود ، متوجّه آن صوب شوى ؛ چراكه ، چون ميانهء من و والى افريقيه عهود و مواثيق مؤكّد به ايمان غلاظ شده مىترسم كه به شآمت نقض ايمان من ايشان نيز در آن ولايت كارى نتوانند ساخت و منجر به استيصال من گردد ؛ چه ، اين معنى نزد حكماى كبار اولى الأيدى و الأبصار به تجربهء بسيار به سرحدّ يقين انجاميده كه مرتكب بر خلف عهد و پيمان هرچند ظاهرا اسباب شوكت و عظمت بسيار داشته باشد هرگز ظفر نمىيابد و چهرهء مقصود را مشاهده نمىكند و واقف بر سير سلاطين ماضيه و متتبّع احوال ايشان مىداند كه هر صاحب جاهى كه خلف عهد و پيمان را شيوهء خود سازد بىشكّ دولت او زوال و انتقال مىيابد . اكنون ملتمس آنكه ايشان مرا تكليف امرى ننمايند كه موجب زوال دولت من تواند بود .\r\n\r\n","description":"","footnote":"","page_name":" 2598 ","page_number":378},
  {"content":"\r\n\r\nچون ايلچى ترديك از پيش رحار فرنگى ، والى جزيرهء صقليّه به اين پيغام مراجعت نمود ، ترديك عزيمت تسخير افريقيه را فسخ نموده عنان عزيمت به صوب ولايت شام منعطف داشت و به اين عزيمت متوجّه قسطنطنيّه شد كه از آن حوالى ، از آب گذشته از راه خشكى متوجّه ولايت شام گردد . چون به قسطنطنيّه رسيدند ، قيصر روم ايشان را از عبور بر بلاد خود مانع آمد و گفت : من به شرط اين شما را مىگذارم كه عهد و پيمان كنيد كه أنطاكيه را به من بدهيد .\r\nغرض قيصر روم ، چنانچه در تاريخ ابن جزرى آورده ، آن بود كه ايشان را بر جهاد اهل اسلام تحريض نمايد تا آنكه ايشان از روى غرور متوجّه آن بلاد شده از دست أتراك سلجوقيّه بتمامه مستأصل گردند ؛ چه ، هيبت سلجوقيّه در دل قيصر روم بسيار مؤثّر بود ؛ چرا ، كه مكرّر از افواج ايشان هزيمت يافته و آثار شجاعت و مردانگى ايشان بكرّات و مرّات مشاهده نموده .\r\nالقصّه ، ترديك [ تسليم 
  ] أنطاكيه به قيصر روم قبول كرده از خليج قسطنطنيه عبور نمود .\r\nاوّلا مرور سپاه او بر بلدهء قونيّه ، كه پايتخت قلج ارسلان بن سليمان بن قتلمش بود افتاد . قلج ارسلان چون اين خبر شنيد ، لشكرها جمع آورده متوجّه حرب ايشان شد . امّا ، بعد از تلاقى فريقين و اشتعال نايرهء جدال نسيم نصرت و ظفر بر پرچم علم فرنگيان وزيد و لشكر اسلام روى به هزيمت نهاده در اطراف بلاد متفرّق شدند و فرنگيان مملكت قونيّه را به تصرّف خود آورده متوجّه أنطاكيه شدند .\r\nامير باغى سيان ، صاحب أنطاكيه ، چون خبر توجّه فرنگ را به آن صوب شنيد ، از تجّار فرنگ ، كه قبل از اين در أنطاكيه متوطّن مىبودند و ساير اصناف نصارى كه در آن بلده از قديم الايّام ساكن بودند بسيار انديشناك گشت كه مبادا از ايشان حركتى به ظهور رسد كه موجب تسلّط سپاه فرنگ شود . بنابراين ، روز اوّل امر فرمود كه جميع مسلمانان أنطاكيه بيرون آيند و خندق را استحكام دهند .\r\nالقصّه ، آن روز غير از مسلمانان هيچ احدى را نگذاشت كه در خندق كار كند . روز ديگر فرمود كه جميع نصارى ، خواه تاجر باشند و خواه صنعتگر ، بيرون روند و در خندق كار كنند .\r\nچون نصارى بيرون آمده تمام روز به حفر خندق گذرانيدند و شب متوجّه شهر أنطاكيه شدند ، به اشارهء امير باغىسيان دروازه‌هاى شهر را بر ايشان بسته به ايشان پيغام داد كه : صلاح مملكت در آن است كه شما در بيرون باشيد تا اين مهمّ ميانهء ما و امراى فرنگ صورت پذيرد . ايشان هر چند فرياد كردند كه : ما رعيّت شماييم ، ما را به سپاه فرنگ چه كار ؟ مطلقا فايده‌اى بر آن مترتّب نشد . امير باغى سيان به ايشان گفت كه : اگر اين اضطراب شما به واسطهء اهل و عيال شماست كه در اين شهر مىباشند ، من متكفّل احوال ايشانم و ايشان به منزلهء فرزند من‌اند . شما\r\n\r\n","description":"","footnote":"","page_name":" 2599 ","page_number":379},
  {"content":"\r\n\r\nرا از جهت ايشان مطلقا چيزى به خاطر نرسد . امّا ، حزم و دورانديشى ملوك در اين وقت اقتضا مىكند كه شما در اين حصار نباشيد .\r\nالقصّه ، فرنگيان مدّت شش ماه شهر أنطاكيه را محاصره داشتند و در اين مدّت هرچند جنگها كردند و مكر و حيله انگيختند ، به هيچ‌وجه چهرهء ظفر بر ايشان منكشف نمىشد ؛ چه ، امير باغىسيان آنچنان به جودت رأى شهر را نگاه مىداشتند كه از هيچ ممرّ فرنگيان رخنه نمىتوانستند يافت . مع هذا در لشكر فرنگ وبايى پيدا شد كه خلقى بسيار هلاك شدند . با وجود آن ، دست از محاصره بازنمىداشتند و روزبروز در اهتمام و سعى ، اشتداد مىنمودند تا آنكه آخر الأمر ، يكى از مستحفظان برج شباك روى به وادى داشت به زر بسيار فريب داده با خود متّفق ساختند . چون صاحب برج شباك « زداد » نام با فرنگ همزبان شده يك شب ايشان را از آن برج بالا آورد ، باغىسيان از ممرّ مستحفظان قلعه ، سيّما زداد ، خاطر جمع داشته در صدد انديشهء دفع فرنگ مىبوده كه به يك ناگاه وقت سحر پانصد فرنگى بالاى قلعه آمده از چندجا بوقها زدند . چون آواز بوغات فرنگ به گوش امير باغىسيان رسيد هوش از سر وى بيرون رفت و گفت : اين آواز از كجاست ؟ گفتند كه : اين آواز نگاهبانان برج و باروست . و جمعى متحيّر و مبهوت مانده بودند كه به يكباره خبر رسيد كه فرنگيان از برج شباك برآمدند و اينك متوجّه دار الاماره‌اند .\r\nامير باغىسيان چون بر حقيقت حال اطلاع يافت ، فى الحال خود با سى نفر از غلامان روى به بيرون شهر نهاد و سپاه فرنگ به اندرون شهر أنطاكيه درآمده شمشير در مسلمانان نهاده صغير و كبير و زن و مرد را به ضرب تيغ آبدار هلاك ساختند و اموال ايشان را به نهب و غارت بردند . و امّا ، امير باغىسيان چون از شهر بيرون رفت ، بعد از طلوع آفتاب در صحرا تأسف و غصّهء بسيار به خود راه داده بر خود نفرين مىكرد [ 309 ب 
  ] از جهت اين‌كه : چرا اهل و عيال خود و جمعى كثير از مسلمانان را به دست كفّار داده گريختم . كاشكى در جنگ ايشان به مرتبهء شهادت فايز مىشدم .\r\nالقصّه ، آن مقدار اندوه و تأسّف خورد كه از اسب بيهوش بيفتاد و جماعتى كه همراه او بودند از غلامان خاصه ، چون حال او بدان منوال مشاهده كردند دانستند كه بيرون بردن او از اينجا مقدور نيست ، بالضّروره او را در همان صحرا گذاشتند و خود به جانبى به در رفتند . بعد از ساعتى ، شخصى كه در آن صحرا جهت هيزم مىگشت به آنجا رسيد ، امير باغىسيان را شناخت كه در حال نزع است . فى الحال سرش را از تن جدا ساخته روى به أنطاكيه نهاد و سرش را پيش ترديك فرنگى برده صلهء آن را گرفت .\r\nبعد از اين ، از امراى اسلام امير قوام الدّوله كربوقا به عزم محاربهء ايشان لشكرها جمع\r\n\r\n","description":"","footnote":"","page_name":" 2600 ","page_number":380},
  {"content":"\r\n\r\nآورده در نواحى شام به موضعى ، كه به « مرج دانق » اشتهار دارد ، فرود آمد و دقاق بن تتش با عساكر شام با وى متّفق شد ، و همچنين طغتگين اتابك و جناح الدّوله صاحب حمص و ارسلان به اين صاحب سنجار و سليمان بن ارتق و ساير امراى آن حدود اتّفاق كرده متوجّه دفع فرنگ شدند . چون امراى فرنگ ، از اجتماع اهل اسلام و اتّفاق ايشان خبر يافتند بسيار خوف و هراس بر ايشان غلبه كرد ؛ چراكه ، در ميانهء ايشان بيمارى و قحطى پيدا شده بود و كار به جايى رسيده بود كه اكابر و اعيان اسبان را كشته قوت مىساختند و باقى سپاه ايشان به ميّتان و برگ درختان اوقات مىگذرانيدند . بنابراين ، جمعى از امراى بزرگ ايشان مثل ترديك ، ضحيك ، لندمرى و قمصر صاحب بلدهء رها و هميث ، كه قبل از اين صاحب أنطاكيه بود با يكديگر نشسته صلاح در آن ديدند كه كس پيش امير قوام الدّوله كربوقا فرستاده از وى امان طلبيده بيرون روند . و چون كس ايشان پيش امير كربوقا آمده امان خواست ، امير كربوقا در جواب ايشان گفت كه :\r\nميانهء ما و شما امان غير از دم شمشير تيز چيزى ديگر نخواهد بود .\r\nو چون اين خبر ، به فرنگيان رسيد بسيار متحيّر و سرگردان شده قرار به مرگ دادند و هيچ چارهء خلاصى نمىديدند . در خلال اين احوال ميانهء امراى اهل اسلام به واسطهء تكبّر و نخوت امير كربوقا نفاقى به هم رسيد كه فوق آن متصوّر نبود ؛ چنانچه جمعى از امراى اسلام با خود اين قرار دادند كه در وقت مقابلهء فريقين ، ما با افواج خود از ميانه بيرون مىرويم تا ببينيم امير كربوقا چه كار تواند كرد .\r\nالقصّه ، چون نفاق اين طايفه به مرتبه‌اى اشتهار يافت كه به فرنگيان ، كه در شهر به محاصره بودند ، نيز رسيد . امّا سپاه فرنگ از بس كه خوف بر ايشان استيلا يافته بود جرأت بر جنگ نمىتوانستند نمود ، و چون اين معنى مشاهدهء امراى فرنگ شده در مقام حيله و مكر درآمده خواستند كه نوعى كنند كه سپاه ايشان دلير به جنگ درآيند . بنابراين ، راهبى كه در ميان ايشان به عظمت شأن ممتاز بود و همه سخن او را اطاعت و انقياد مىنمودند ، فرنگيان را جمع كرده گفت كه : در كتب ما نوشته‌اند كه يكى از آلات حرب مسيح ، عليه السّلام ، در قيار أنطاكيه ، يعنى ميدان أنطاكيّه ، مدفون است . هر لشكرى كه آن حربه را از آن ميدان به دست آورد بىشكّ و شبهه بر خصم خود ، هرچند بسيار باشوكت باشند ، غالب مىآيد .\r\nروز ديگر ، جمع فرنگيان آن راهب را پيش انداخته به آن ميدان رفتند و در جميع جهات آن ميدان بنياد كندن كردند و تمام روز به كندن زمين ميدان مشغول بودند تا آنكه نزديك به شام راهب اشاره به موضعى كرد كه در آنجا آن حربه را دفن كرده بودند . اتّفاقا ، چون آن موضع را شكافتند حربه‌اى به صورت عجيب پيدا شد . فرنگيان چون اين حالت را مشاهده كردند همه را يقين شد كه در اين جنگ مظفّر خواهند شد و آن راهب مشعبد نيز ايشان را بر\r\n\r\n","description":"","footnote":"","page_name":" 2601 ","page_number":381},
  {"content":"\r\n\r\nجنگ اهل اسلام تحريض مىنمود و بشارت نصرت و ظفر به ايشان مىرسانيد ، بنابراين ، بعد از پنج روز ، تهيّهء اسباب محاربه كرده از شهر بيرون آمدند و آن راهب حربهء عيسى ، عليه السّلام ، را پيش‌پيش بر روى تخت نهاده به تعظيم هرچه تمام‌تر مىبرد .\r\nدر وقت بيرون آمدن فرنگيان ، جمعى از سپاه اهل اسلام به امير كربوقا گفتند مناسب آن است كه در اين وقت كه ايشان اندك‌اندك از شهر بيرون مىآيند در صدد قتل ايشان درآييم كه آسان است . امير كربوقا قبول اين معنى نكرده و گفت : بايد توقّف كرد تا جميع فرنگيان از شهر بيرون آيند . و طايفه‌اى از سپاه اهل اسلام سخن امير كربوقا را اعتبار نكرده خود را به فرنگيان ، كه از شهر بيرون آمده بودند ، رسانيده جمعى كثير را به قتل رسانيدند . امّا چون بندگان امير كربوقا بر آن حال اطلاع يافت خود به آن جانب رفته آن جماعت را منع بليغ و اهانت عظيم نموده بازگردانيد .\r\nالقصّه ، چون فرنگيان بتمامهمّ از شهر بيرون آمده به هيئت مجموعى روى به مسلمانان نهادند و مسلمانان بنابر آزردگى خاطر ، كه از امير كربوقا داشتند ، جنگ‌ناكرده عنان مراكب گردانيده روى به فرار نهادند ؛ چنان كه فرنگيان اوّلا اين معنى را حمل بر مكر و حيله نموده ساعتى در همان موضع توقّف نمودند . آخر الأمر ، مشخص شد كه آن مكر نبود ، بلكه غرض ايشان تضييع امير كربوقا بود . و امير كربوقا نيز چون معاونى و ممدّى در معركه مشاهده نمىنمود ، روى به گريز نهاده از ميدان بيرون رفت . همچنين امير سقمان بن ارتق و جناح الدّوله ، كه در كمينگاه تعيّن يافته بودند ، چون حال را بر اين منوال مشاهده كردند فرار بر قرار اختيار نمودند ، مگر اندكى از اهل اسلام كه غرض ايشان محض اقامت مراسم جهاد ، كه اعظم اركان اسلام است ، سيّما وقت استيلاى كفّار بر بلاد اسلام كه گريختن در آن وقت حرام محض و محض حرام است ، ثبات قدم ورزيده با فرنگيان جنگ مىكردند تا به سعادت عظمى كه عبارت از شهادت تواند بود فايز گشتند . در اين معركه ، آن مقدار اسباب شوكت و سلطنت به دست فرنگيان افتاد كه از شرح و شماره بيرون بود .\r\nبعد از اين فتح ، فرنگيان دلير شده عنان عزيمت به صوب تسخير بلدهء معمّرة النعمان منعطف داشتند . چون آن بلده را محاصره كردند اهالى آن چند روز مردى و مردانگى نمودند كه فرنگيان از گرفتن آن مأيوس مطلق شدند ، امّا با وجود آن حال برابر حصار شهر برجى از چوب راست كردند كه مشرف بود بر اهالى قلعه ، و چون تفنگ‌اندازان فرنگ بالاى آن برج برآمدند ، اهالى آن قلعه بالضّروره بارو را گذاشته در ميان عمارات درآمدند و فرنگيان فى الحال نردبانها نهاده بر بالاى قلعه درآمدند و به ضرب تيغ بىدريغ صد هزار نفس را شربت فنا چشانيدند و عورات و اطفال را به اسيرى بردند و چهل روز آن شهر را غارت كردند .\r\n\r\n","description":"","footnote":"","page_name":" 2602 ","page_number":382},
  {"content":"\r\n\r\nبعد از چهل روز ، به عزم تسخير قلعهء غرفه « 1 » روى به آن صوب نهاده مدّت چهار ماه به محاصرهء آن اشتغال داشتند . اهالى آن بلده در اين مدّت جنگهاى مردانه مىكردند و خلقى بسيار از فرنگ در پاى آن حصار هلاك شدند ، و ايشان در چند جا نقبها زده به اندرون درمىآمدند ، امّا اكثرى در همان نقبها كشته مىشدند . آخر الأمر ، چون فرنگيان از تسخير غرفه مأيوس شدند و اهالى آن بلده نيز از قحط بسيار ، به تنگ آمده بودند امير منقذ ، صاحب بلدهء شيزر « 2 » ، در ميان افتاده مهمّ ايشان را به مصالحه گذرانيد و فرنگيان از آنجا برخاسته متوجّه بلدهء حمص گشتند .\r\nدر حمص ، جناح الدّوله صاحب آن بلده چون طاقت ايشان نداشت و امداد از اهل اسلام متصوّر نبود ، بالضّروره در مقام ملايمت و فروتنى درآمده با ايشان مصالحه نمود و امراى فرنگ از سر محاصرهء حمص برخاسته از راه نواقير متوجّه تسخير بلدهء عكا شدند . امّا چون در آنجا كارى از پيش نرفت خائب و خاسر به جانب بيت المقدّس رفتند . و احوال آن بلده در وقايع سال آينده مذكور خواهد شد . ان شاء اللّه تعالى .\r\nو از جمله وقايع اين سال اسير شدن دولتشاه سلجوقى بر دست طايفه‌اى از سپاه سنجر بن ملكشاه است . مفصّل اين مجمل آنكه دولتشاه از ابناى ملوك سلجوقيّه بود و بعد از فوت يبغو برادر طغرل بيگ سپاه يبغو ، دولتشاه را به امارت خود برداشته از طخارستان بيرون رفته ولايت الح و كميح را به تصرّف خود آورده در آنجا مىبودند ، و در اين مدّت از سلاطين سلجوقيّه كس متعرّض ايشان نمىشد تا آنكه در اين سال سنجر بن ملكشاه ، كه از قبل برادر خود سلطان بركيارق حاكم خراسان بود ، لشكرى بر سر دولتشاه فرستاد .\r\nاوايل ماه رجب ، افواج سنجرى به آن ولايت رسيده و دولتشاه با وجود آنكه مىدانست طاقت مقاومت ايشان ندارد ، با سپاه قليل متوجّه حرب آن طايفه شد . [ 310 الف 
  ] در ابتداى حرب بندگان دولتشاه اسير و دستگير شدند . چون ايشان را پيش سلطان سنجر آوردند از سر قتل او درگذشته اشاره به حبس او فرمود . بعد از چند روز دولتشاه از دست سنجر مكحول گشت .\r\nو هم در اين سال ، افواج سنجرى مدينهء ترمد را فتح نموده به امير طغرل تكين سپردند .\r\nو هم در اين سال ، صاحب افريقيهء مغرب تميم بن معزّ بن باديس را فتوحات عظيم روى نمود ؛ چه ، جزيرهء جريه و جزيرهء فرقنه ، كه از اعاظم جزاير بلاد مغرب است ، در اين سال به تصرّف او درآمد و مدينهء يونس را در اين سال داخل ولايت خود گردانيده عمّال و نوّاب سابق را اخراج نمود .\r\n\r\n\r\n","description":"","footnote":"\r\n( 1 ) . ق : عرفه .\r\n( 2 ) . متن : شيراو .\r\n","page_name":" 2603 ","page_number":383},
  {"content":"\r\n\r\nو در اين سال ، از اعيان محدّثين طراد بن محمّد بن علىّ بن الحسين بن محمّد بن عبد الوهّاب ، كه نقيب « 1 » النقباى عباسيّه بود و اكابر علما و فحول فضلا مثل أبو عبد اللّه دامغانى در مجلس حديث او حاضر مىبود و از وى املاى حديث مىكردند ، در سنّ نود و چند سالگى وفات يافت و در مقابر شهدا ، كه ضريح امام موسى كاظم ، عليه السّلام ، در آنجاست ، مدفون گشت .\r\nو هم از اكابر بغداد ابو الفتح مظفّر بن رئيس الرؤسا ، ابو القسم بن مسلمه كه منزل او در بغداد مجمع اهل علم و ادب بود ، از اين سراى فانى به نشأهء جاودانى رحلت نمود . و شيخ ابو اسحاق شيرازى نيز در اين سال داعى حقّ را اجابت كرد .\r\n\r\n\r\n","description":"","footnote":"\r\n( 1 ) . نقيب : به معنى رئيس و زعيم و كفيل و سرپرست قوم آمده است . در اصطلاح رجالى ، نقيب لقب اسماعيل بن حسن و تقى بن ابو طاهر و رضا بن داعى است ؛ - ريحانة الأدب ، ( ج 6 ، ص 235 ) نقل به معنى .\r\n","page_name":" 2604 ","page_number":384},
  {"content":"\r\n\r\n\r\nذكر وقايع سال چهار صد و هشتاد و سيّم از رحلت خير البشر\r\nدر اين سال ، فرنگيان بيت المقدّس را از دست مصريان جبرا و قهرا انتزاع نموده خلقى بىشمار را در آن بلده به قتل رسانيدند . تفصيل اين مجمل آنكه تاج الدّوله تتش ، بيت المقدّس را به اجارهء امير سقمان و برادرش ايلغازى پسران ارتق داده بود . بعد از تاج الدّوله تا زمان استيلاى فرنگ بر أنطاكيه ، بيت المقدّس را امير سقمان و برادرش داشت ، و چون به واسطهء استيلاى فرنگ بر بلادى كه قبل از اين قلمى شده وهنى عظيم در سپاه امير سقمان و ساير امراى آن حدود پيدا شده بود ، امير افضل بن بدر جمالى كه امير الجيوش المستعلى باللّه علوى بود با لشكرى انبوه متوجّه بيت المقدّس گشته بعد از چهل روز محاصره در ماه شعبان سنهء 481 « 1 » امير سقمان امان خواسته مدينهء بيت المقدّس را به امير افضل تسليم نمود و امير سقمان خود به جانب مدينهء رها رفت و برادرش به جانب عراق رفت . امير افضل ، ايالت آن بلده را به مردى كه به « افتخار الدّوله » اشتهار داشت ارزانى داشته به جانب مصر مراجعت نمود .\r\nو در اين سال ، فرنگيان چون از گرفتن مدينهء عكا نااميد گشتند به اتّفاق جمعيّت كرده روى به بيت المقدّس نهادند و در وقت چاشت روز جمعه بيست و سيّم افواج كفّار آن بلدهء مباركه را به تصرّف آورده چندان از اهل آن به قتل رسانيدند كه از شماره بيرون بود . در تواريخ معتبر مسطور است كه عدد مقتولان اندرون مسجد اقصى زياده از هفتاد هزار نفس بود و چندان غنايم از آن بلده به دست اهل فرنگ افتاد كه محاسب وهم از احصاى آن به عجز معترف بود و آنچه از اندرون مسجد اقصى از قناديل و غير آن از آلات زينت برداشتند ، در اكثر كتب\r\n\r\n\r\n","description":"","footnote":"\r\n( 1 ) . ق : 489 ؛ ش : 480 .\r\n","page_name":" 2605 ","page_number":385},
  {"content":"\r\n\r\nمعتبرهء تواريخ آورده‌اند كه چهل و دو قنديل نقره ، كه وزن هر يكى از آنها سه هزار و ششصد درم بود ، از حوالى سخره بيت المقدّس برداشتند و تنورى كه از نقره ، كه وزنش چهل رطل شامى بود ، و بيست و سه قنديل طلا نيز از آن مكان شريف به دست ايشان افتاد .\r\nالقصّه ، مدّت يك هفته فرنگيان مسلمانان را على الاتّصال مىكشتند و بعد از يك هفته ، جمعى قليل از اهل اسلام را پناه به محراب داود ، على نبيّنا و آله و عليه الصلاة و السّلام ، برده بودند امان داده از بيت المقدّس به جانب عسقلان فرستادند . و اشتهار اين قضيّهء عظمى در بلاد اسلام موجب تعزيت تمام گشت ؛ چه ، چندين هزار علما و زهّاد و عباد كه از اطراف و اكناف عالم ترك اوطان خود كرده در آن بلدهء طيّبه متوطّن شده بودند و در مسجد اقصى به عبادت الهى شغل داشتند ، در آن روز به قتل رسيدند و فضلاى زمان در آن باب مرثيتهاى عام بسيار گفتند كه به واسطهء آنكه به زبان عربى بود [ ند 
  ] ايراد آن [ ها 
  ] در اين مقام مناسب نمىنمود .\r\nو چون اين خبر به مصر رسيد امير الجيوش ، امير افضل ، با لشكرى بسيار متوجّه محاربهء ايشان شده به عسقلان آمده كس پيش امراى فرنگ فرستاده ايشان را تهديد و تخويف بسيار نمود . امراى فرنگ چون شدّت و صولت سپاه مصر را مىدانستند ، فرستادهء امير الجيوش را به ملايمت بازگردانيده و خود متعاقب آن شخص ، بلامهلت تهيّهء اسباب محاربه نموده متوجّه عسقلان گشتند ؛ چنانچه نماز شام ايلچى ايشان رفته جوابى كه از فرنگيان شنيده بود به عرض امير الجيوش رسانيد و صبح ، قبل از طلوع آفتاب ، افواج فرنگ بر اردوى مصريان ريخته شروع در جنگ كردند . سپاه مصر چون خالى الذّهن بود و مطلقا در مخيّلهء ايشان اين معنى نمىگنجيد ، سراسيمه و مضطرب هر يكى خود را به اسبى رسانيده روى به گريز نهادند .\r\nفرنگيان تمامى اردوى امير الجيوش را غارت نموده ايشان را تعاقب نمودند .\r\nاتّفاقا ، عساكر امير الجيوش بعد از اين واقعه ، هريك در بيشه‌اى ، كه از كثرت درختان خاردار دخول در آنجا بسى اشكال داشت ، جمع آمده با يكديگر مىگفتند كه : صلاح آن است كه الحال كه آن جماعت به نهب و غارت و تاراج اردوى ما مشغول‌اند ، به هيئت اجتماعى بر سر ايشان حمله آريم كه تمامى دستگير خواهند شد .\r\nچون تقدير الهى به نصرت فرنگ جارى شده بود هنوز سپاه اسلام در اين فكر بودند كه جمعى از فرنگيان به حوالى آن بيشه رسيده معلوم كردند كه سپاه مصر بتمامه در اين بيشه جمع شدند . ايشان فى الحال اطراف و جوانب بيشه را آتش زدند كه تمامى خلايق كه در آنجا جمع شده بودند ، بسوختند . امير الجيوش با جمعى از مخصوصان خود گريخته به مصر رفت و فرنگيان روى به عسقلان نهادند و اهالى آن بيست هزار دينار به رسم پيشكش آورده شهر را از نهب و غارت خلاص ساختند .\r\n\r\n","description":"","footnote":"","page_name":" 2606 ","page_number":386},
  {"content":"\r\n\r\n\r\nذكر شمّه‌اى از احوال سلطان محمّد بن ملكشاه « 1 » و ابتداى ظهور دولت او\r\nمحمّد بن ملكشاه و سنجر هردو برادر حقّى يكديگرند و بركيارق از مادر ديگر بود « 2 » و در وقت سلطان ملكشاه ، محمّد همراه بود امّا چون به واسطهء تسلّط و تغلّب تركان خاتون كار او پيش نمىرفت ، بالضّروره به اتّفاق تركان خاتون از بغداد به اصفهان آمد و در حين محاصرهء سلطان بركيارق از اصفهان گريخته پيش والد خود ، كه در اردوى سلطان بركيارق مىبود ، رفت و سلطان بركيارق با او اگرچه در ظاهر در مقام عنايت مىبود امّا باطنا در گرفتن و ميل كشيدن او جدّ تمام داشت و بندگان سلطان محمّد چون بر ارادهء سلطان بركيارق اطلاع يافت پيش از آنكه او دستبردى نمايد به اتّفاق جمعى ، از اردوى او گريخته به طرف گنجه و بردع رفت و آن ولايت را به حوزهء تصرّف خود درآورد و در مقام جمع سپاه شد و سلطان بركيارق به واسطهء مهمّات خراسان و عمّش تاج الدّوله تتش از وى فراموش كرد .\r\nتا آنكه در اين سال ، مؤيّد الملك ( بن نظام ) « 3 » الملك از خوف سلطان بركيارق روى به اردوى سلطان محمّد بن ملكشاه نهاد و سلطان مقدم مؤيّد الملك را به اعزاز و احترام تلقّى نموده او را به منصب وزارت سرافراز گردانيد و مؤيّد الملك او را بر مخالفت برادر و طلب ملك پدر تحريض نموده قرار به آن داد كه سلطان محمّد بن ملكشاه لشكرهاى فراوان جمع آورده به عزم محاربهء سلطان بركيارق از گنجه متوجّه گشت .\r\nاتّفاقا ، از قوّت طالع سلطان محمّد ، پيش از آنكه برادران به يكديگر برسند ، هرج‌ومرج به حال سلطان بركيارق راه يافت و وهنى عظيم در امور مملكت او ظاهر شد . منشأ اين امر آن بود كه چون مجد الملك قمى « 4 » ، كه ديوان إستيفاى سلطان بركيارق به او متعلّق مىبود ، بر تمامى ممالك محروسهء سلطان آنچنان استيلا يافته بود كه طرق منافع اركان دولت را بتمامها مسدود ساخته در وقتى كه رايات نصرت آيات سلطان بركيارق به قهستان عراق رسيد امرا و اركان دولت « 5 » متّفق شدند و به سلطان بركيارق پيغام دادند كه : اگر سلطان ما را در كار دارد\r\n\r\n\r\n","description":"","footnote":"\r\n( 1 ) . ق : سلطان محمّد و سنجر بن ملكشاه .\r\n( 2 ) . مادر سلطان محمّد و سلطان سنجر « تاج الدّين خاتون سفريه » است و مادر سلطان بركيارق « زبيده » . سلطان محمّد ، سوّمين پسر سلطان ملكشاه است بعد از بركيارق و احمد ، كه اين دوّمى سه سال قبل از تولّد محمّد در سال چهار صد و هشتاد و يك در يازده سالگى فوت كرد . بعد از سلطان محمّد ، سنجر و محمود پسران ديگر سلطان ملكشاه بودند .\r\n( 3 ) . از اضافات « ش » است .\r\n( 4 ) . شمس الدّين ابو الفضل اسعد بن محمّد بن موسى مجد الملك براوستانى قمى مشيد الدّوله . در خصوص شرح احوال و عاقبت وى ؛ - وزارت در عهد سلاطين بزرگ سلجوقى ، ص 109 به بعد .\r\n( 5 ) . باسورث از قول بندارى ( زبدة النصر ، ص 89 ) و ظهير الدّين نيشابورى ( سلجوقنامه ، ص 38 ) و راوندى ( راحة الصّدور ، ص 146 ) آق بورى و زنگى را از جمله محرّكين امرا و اركان دولت بركيارق در دستگيرى و قتل -\r\n","page_name":" 2607 ","page_number":387},
  {"content":"\r\n\r\nمجد الملك را بايد به ما سپارد كه ما او را به سزايش رسانيم ، و الّا ترك نوكرى كرده هر يكى در اطراف عالم متفرّق مىگرديم .\r\nچون سلطان بنابر رعايت حقوق [ 310 ب 
  ] قديمى مجد الملك بىظهور خيانتى و ارتكاب جريمه‌اى سپردن او به آن جماعت از مروّت دور مىديد ، دست ردّ بر سينهء ملتمس آن جماعت نهاده در مقام حمايت مجد الملك درآمد . و امرا چون از دست تحكّمات مجد الملك به تنگ آمده بودند ، ممانعت سلطان را اعتبارى ننهاده روى به خيمهء مجد الملك آوردند . بندگان ايشان چون بر حقيقت حال اطلاع يافتند از خيمهء خود به حرم سلطان بركيارق گريختند و امرا او را تعاقب نموده حوالى سراپردهء سلطان را احاطه كرده كس پيش سلطان بركيارق فرستاده مجد الملك را طلب نمودند . سلطان متحيّر و متفكّر بماند . مجد الملك چون ديد كه كار از دست رفته به عرض سلطان بركيارق رسانيد كه : مرا به ايشان سپار تا فتنه زياد نشود ؛ امّا سلطان با وجود اين حال به آن معنى راضى نشد و در ممانعت و مدافعت ايشان از وى اصرار مىنمود . امراى حرام‌نمك چون جدّ و اهتمام سلطان را در باب مجد الملك مشاهده نمودند ، حرمت پادشاه را ، كه در شريعت ملكدارى از جمله واجبات است و در طريق جانسپارى از مقولهء مفترضات ، بر طاق نسيان نهاده به درون حرم درآمدند و مجد الملك را در حضور سلطان بركيارق پاره‌پاره كردند .\r\nو از تاريخ ابن أثير جزرى چنين ظاهر مىشود كه بعد از آنكه امراى سلطان بركيارق در باب مطالبهء مجد الملك جدّ و اهتمام از حدّ اعتدال بيرون بردند كه اگر امرا جبرا و قهرا گرفته به قتل رسانند موجب كسر شأن و وهن دولت سلطان مىشود و اگر به حكم سلطان من كشته شوم هيچ قصورى و فتورى به دولت ايشان راه نخواهد يافت سلطان قبول اين معنى نكرد تا آنكه مبالغه امرا به جايى رسيد كه خوف هتك حرمت مشخّص شد و در اين وقت ، سلطان كس پيش امرا فرستاده كه : شما سوگند ياد كنيد كه قصد جان مجد الملك نكنيد و او را در قلعه‌اى از قلاع محبوس داريد ، او را به شما مىسپارم . امرا قبول اين معنى كرده سوگند ياد كردند و سلطان ، مجد الملك را پيش ايشان فرستاد . امّا پيش از آنكه مجد الملك به امرا رسد در راه غلامان او را پاره‌پاره كردند .\r\nو نيز در تاريخ ابن أثير مسطور است كه قبل از كشته شدن مجد الملك به چند روز ، روزى غلام ركابدار او سر صندوقى را باز كرده كفنى آراسته از آن صندوق ظاهر شد . مجد الملك\r\n\r\n\r\n","description":"","footnote":"\r\n- مجد الملك قمى ، كه تمايلات شيعى داشت ، معرّفى مىكند ؛ - تاريخ ايران ، پژوهش دانشگاه كيمبريج ، ج 5 ، ص 111 .\r\n","page_name":" 2608 ","page_number":388},
  {"content":"\r\n\r\nگفت : اين چيست ؟ غلام گفت : اين كفنى است كه فلانى از مكّه جهت شما آورده بود .\r\nمجد الملك گفت : اين كفن به كار من نخواهد شد و من مقتول خواهم شد .\r\nامّا به مقتضاى روايت روضة الصّفا ، كه سابقا قلمى شد ، كه در حين هجوم امرا به حرمسراى سلطان و بيرون كشيدن مجد الملك ، سلطان از هول آن واقعه ، دامن خيمه برداشته بيرون آمده به منزل آخربيك « 1 » كه يكى از اعيان ملك بود شتافته تملّق آغاز نمود و از وى درخواست كرد كه با امراى عاصى ملاقات نموده اين فتنه را به نوعى تسكين دهد كه موجب تنفّر سپاه نشود .\r\nاخريك به حسب ظاهر متقبّل اين معنى شده پيش ايشان رفت ، امّا چون باطنا با آن جماعت متّفق بود مطلقا در آن باب سعى نكرد ، به مجرّد ملاقات امرا بازگشته به خدمت سلطان آمده معروض داشت كه : هرچند ارباب عصيان را نصيحت كردم قبول نيفتاد . اكنون مصلحت آن است كه سلطان جريده با چند غلام خاصه از ميان فتنهء آن جماعت بيرون رود تا سالم ماند .\r\nسلطان بركيارق چون چاره جز امتثال نداشت ، بالضّروره با دويست نفر از غلامان خاص خود روى به صوب رى نهاد و سلطان محمّد بىارتكاب مشقّت و كلفت بر چهار بالش سلطنت تكيه زده و بندگان مؤيّد الملك بىزحمت حسّاد و اضداد به منصب وزارت سرافراز گشته شروع در تدبير مصالح بلاد و عباد نمود . و سلطان بركيارق چون به رى رسيد مسرعان به جرجان و خراسان و ساير بلادى ، كه در تحت تصرّف او بود ، فرستاده به احضار لشكر فرمان داد و با لشكرى كه از حدّ و گمان و تخمين بيرون بود متوجّه محاربهء برادر شد و در ماه رجب سال چهار صد و هشتاد و سيّم از رحلت خير البشر ، تلاقى فريقين روى نمود و نايرهء جدال و قتال اشتعال گرفت . آخر الأمر ، نسيم نصرت و ظفر بر پرچم علم سلطان محمّد وزيد و بركيارق فرار برقرار اختيار نموده به جانب اصفهان رفت و از اصفهان به خوزستان « 2 » ، سعد الدّوله گوهرآيين در اين معركه به قتل رسيد و وزير سلطان بركيارق ، ابو المحاسن الأعزّ « 3 » دستگير شد .\r\nامّا مؤيّد الملك او را اعزاز و اكرام بسيار نموده و او را به بغداد فرستاد كه پيش خليفه ، المستظهر باللّه ، رفته التماس نمايد كه خليفه به اسم سلطان محمّد خوانده شود .\r\n\r\n\r\n","description":"","footnote":"\r\n( 1 ) . م : اخريك ؛ ق : اخربك .\r\n( 2 ) . بنابه تصريح باسورث ( تاريخ ايران ، پژوهش دانشگاه كيمبريج ، ج 5 ، ص 111 ) اين جنگ كه نخستين نبرد از نبردهاى پنجگانهء ميان دو سلطان رقيب بود پايان مصيبت‌بارى براى بركيارق داشت . محل درگيرى كنار سفيدرود در چند فرسخى همدان بود .\r\n( 3 ) . ابو المحاسن الأعزّ : نظام الدّين ابو المحاسن عبد الجليل أعزّ بن محمّد دهستانى ، وزير بركيارق كه از صفر چهار صد و نود و سه تا تاريخ قتلش در دوازدهم ذيحجّه چهار صد و نود و پنج در مقام خود بود . ابن أثير او را « الوزير الأعزّ » مىنويسد و صاحب راحة الصّدور او را « اعزّ الملك » خوانده و در زبدة التّواريخ لقب فارسى جهت او ذكر مىكند كه « دردانه » است ؛ - وزارت در عهد سلاطين بزرگ سلجوقى ، ص 115 .\r\n","page_name":" 2609 ","page_number":389},
  {"content":"\r\n\r\nبنابراين ، ابو المحاسن به بغداد رفته خليفه را بر اين داشت كه در روز چهاردهم رجب در بغداد و ساير بلاد عراق عرب رؤوس منابر را به ذكر القاب سلطان محمّد زيب و زينت دادند « 1 » . و چون بندگان وزير ابو المحاسن اين خدمت شايسته به تقديم رسانيد ، مؤيّد الملك سركارى امارت بغداد به او حواله فرمود .\r\nو از بعضى تواريخ معتبره مثل الكامل التّاريخ و غير آن ، چنين ظاهر مىشود كه سلطان بركيارق بعد از شكست يافتن ، جمعى كثير از سپاه آنجا بر وى جمع آمدند و سلطان بركيارق به استظهار ايشان عنان عزيمت به صوب خراسان منعطف داشت . چون به أسفراين رسيد كس پيش اميرداد حبشى بن آلتونتاق ، كه حكومت اكثر ولايت خراسان و طبرستان و جرجان به او تعلّق داشت ، فرستاده او را به امداد خود طلب نمود . چون فرستادهء سلطان بركيارق پيش اميرداد رسيده پيغام سلطان رسانيد ، اميرداد در جواب او گفت كه : صلاح در آن است كه به نيشابور درآيد كه پايتخت ولايت خراسان است تا از اطراف و جوانب خلايق به او رجوع نمايند . من اينك نيز با سپاه ، مستعدّ شده متوجّه و ملازمت مىشوم . امّا چون دولت سلطان بركيارق روى به إدبار داشتند به مجرّد رسيدن به نيشابور رؤساى آن بلده را به مطالبات بىحساب گرفته انواع ايذا و اهانت به ايشان رسانيدند ، آخر الأمر ، اكثر مردم را كشتند . امّا در باب مصادرهء عميدان خراسان كه عبارت از ابو محمّد و ابو القاسم باشد ، در آن محنت وفات يافتند و آن ديگرى همچنان گرفتار بود كه از جانب اميرداد ، مسرعى رسيده معروض داشت كه : سلطان سنجر بن ملكشاه با لشكرهاى بلخ و بخارا متوجّه خراسان است و مرا طاقت مقاومت او نيست . اگر سلطان متوجّه اين جانب شوند اميد كه در ركاب ظفر انتساب ايشان دفع اين فتنه به آسانى روى نمايد .\r\nچون اين خبر ، به سمع سلطان بركيارق رسيد هيچ‌كس را از حقيقت حال اطلاع نداده با هزار سوار متوجّه آن صوب گشت و اميرداد با بيست هزار ، كه پنج هزار از طايفهء باطنيهء اسماعيليه بودند ، به اردوى سلطان ملحقّ شده و سلطان با بيست و يك هزار سوار به عزم محاربهء برادرش سلطان سنجر بيرون رفت . در ظاهر نوشجان « 2 » ، تلاقى فريقين دست داد و از جانبين تسويهء صفوف نموده منتظر قتال و جدال مىبودند . ميمنهء سلطان سنجر به امير بزغش حواله شده بود و ميسرهء او به امير كيندگر « 3 » و امير رستم در قلب سپاه جاى گرفت .\r\n\r\n\r\n","description":"","footnote":"\r\n( 1 ) . خليفه وى را ملقّب به « غياث الدّنيا و الدّين » كرد . بنابه تصريح باسورث ( ترجمهء تاريخ ايران ، پژوهش دانشگاه كيمبريج ، ج 5 ، ص 111 ) سلطان محمّد مشهور به « محمّد تپر » بود . مترجم محترم كتاب مزبور در توضيح لفظ « تپر » نوشته‌اند : « تپر به تركى يعنى آنكه به دست مىآورد ، مىيابد . » بايد گفت تلفظ صحيح كلمهء مزبور « تاپار » است .\r\n( 2 ) . محل درگيرى سپاه سنجر و سپاه بركيارق ، « بوژگان » يا « بوزجان » يكى از آباديهاى بين نيشابور و هرات بود .\r\n( 3 ) . الكامل : كذكز .\r\n","page_name":" 2610 ","page_number":390},
  {"content":"\r\n\r\nاوّل‌كسى كه در اين معركه اسب در ميدان مبارزه تاخت به نفس نفيس ، سلطان بركيارق بود كه در حملهء اوّل قلب سپاه سلطان سنجر را پراكنده كرد و به يك طعن نيزه ، امير رستم را از پشت اسب درانداخت . چون سپاه سلطان بركيارق ديدند كه قلب سپاه خصم پراكنده شد ، از ميمنه و ميسره مطلقا انديشه ناكرده به نهب و غارت سلطان سنجر نهادند . چون صاحب ميمنه امير بزغش و امير كيندگر اين حالت را مشاهده نمودند ، فرصت غنيمت دانسته از يمين و يسار روى به آن جماعت كه به نهب و غارت اشتغال داشتند [ آورده 
  ] به ضرب تيغ بىدريغ ، دمار از روزگار آن طايفه برآوردند .\r\nچون رجالهء سپاه سلطان بركيارق اين حالت را مشاهده نمودند همه روى به گريز نهاده در ميان دو كوه ، كه نزديك آن معركه بودند ، متحصّن شدند و جمعى از امراى سپاه سلطان سنجر بر اين حال اطلاع يافته فرمودند كه از عقب آن درّه رودخانهء عظيمى را ، كه مشرف بر آن درّه بود ، سر به آن جماعت دادند ، كه تمامى ايشان غرق شدند و هيچ متنفّسى از آن ميان خلاص نيافت .\r\nدر اين معركه ، مرتبهء اوّل كه سلطان بركيارق قلب سپاه را پراكنده ساخته بود و سپاهش [ 311 الف 
  ] به تاراج اردوى سلان‌سنجر پرداخته بودند ، والدهء سلطان سنجر اسير شد . سلطان بركيارق او را تعظيم بسيار نموده گفت : خاطر جمع دار كه من قصد تو نمىكنم ، اگرچه پسر تو مادر مرا كشته « 1 » ، اما من تو را كفو مادر خود نمىدانم كه به عوض او تو را قصاص نمايم . امّا چون جماعتى از امراى من پيش پسر تو گرفتارند ، تا آن جماعت را پيش من نمىفرستد من تو را نيز رها نمىكنم .\r\nالقصّه ، در اين اثنا ، قضيّه برعكس شد و هزيمت بر بركيارق افتاد و كار به جايى رسيد كه سلطان بركيارق با هفده هزار سوار روى به صحرا نهاده به جانبى به در رفت و اميرداد چينى به جانب ديگر افتاد و در حوالى بعضى مزارع جمعى از تركمانان او را گرفتند و اميرداد مبلغ صد هزار دينار به ايشان قبول مىكرد كه آسيبى به او نرسانند و بگذارند كه سر خود گرفته هر جا كه خواهد برود . امّا آن جماعت از وى قبول آن مبلغ ناكرده او را پيش امير بزغش برسانيدند . امير بزغش فى الحال بدنش را از بار سر سبك گردانيد . سلطان بركيارق باز به حدود رى رسيده سه هزار بر وى جمع شدند و مردم اصفهان مكتوبى نوشته او را طلب داشتند ، امّا پيش از آنكه سلطان بركيارق به اصفهان رود ، سلطان محمّد از حقيقت حال اطلاع يافته متوجّه دفع او شد و سلطان بركيارق چون طاقت مقاومت او نداشت ، بالضّروره به جانب خوزستان\r\n\r\n\r\n","description":"","footnote":"\r\n( 1 ) . زبيده خاتون مادر بركيارق در رى دستگير شد و به اشارهء مؤيّد الملك وزير سلطان محمّد كشته شد ؛ - تاريخ ايران ، پژوهش دانشگاه كيمبريج ، ج 5 ، ص 111 . اين قتل در شوّال سال چهار صد و نود و دو اتّفاق افتاد . مؤيّد الملك در همين ماه ( 18 شوّال ) شمس الدّين ابو الفضل مجد الملك براوستانى وزير بركيارق را نيز به قتل رسانيد .\r\n","page_name":" 2611 ","page_number":391},
  {"content":"\r\n\r\nرفت . باقى احوال و محاربات او با سلطان محمّد در وقايع سال آينده مذكور خواهد شد . إن شاء اللّه تعالى .\r\nو از جمله وقايع اين سال آنكه تميم معزّ بن باديس ، صاحب افريقيه ، به تدبير پادشاهانه مدينهء سفاقس را از دست ملك حمو « 1 » انتزاع نموده باز به حوزهء تصرّف خود آورد . تفصيل اين مجمل آنكه صاحب مدينهء سفاقس به تدبير وزيرى كه داشت باز ولايت خود را از دست نوّاب و عمّال تميم بن معزّ گرفته آنچنان بر ولايت استيلا يافته بود كه خوف آن داشت كه براى آن وزير صائب التّدبير ، تصرّف در ولايت تميم بن معزّ نيز تواند نمود . بنابراين ، تميم مكرّرا خفيه كس پيش آن وزير مىفرستاد و او را ترغيب و تحريض ملازمت خود مىنمود و هرچند در اين باب تميم بن معزّ سعى و اهتمام از حدّ گذرانيد اثرى بر آن مترتّب نمىشد و آن وزير ، جانب صاحب خود را به هيچ وجه از دست نمىداد و [ در 
  ] دولتخواهى او مساعى جميله به هم مىرسانيد .\r\nچون تميم از فريب دادن وزير مأيوس و نااميد گشت ، سپاه فراوان جمع آورده يكى از امراى عظيم الشأن خود را سردار ايشان ساخته ايشان را به عزم تسخير مدينهء سفاقس فرستاد و در وقت وداع ، امير سپاه را خفيه طلب داشته نصيحت بسيار نمود و گفت : يقين تو باشد كه تا حمو آن وزير دارد هيچ‌كس بر وى مستولى نمىتواند شد . پس مصلحت آن است كه آن وزير را از ميان برداريم . من در اين باب تدبيرى انديشيده‌ام كه اگر تو آن انديشه را به عمل آوردى يقين شرّ او مندفع خواهد شد .\r\nامير معروض داشت كه : آنچه پادشاه فرمايد بر وجه احسن و أتمّ به عمل آورده خواهد شد . تميم فرمود : تدبير آن است كه چون تو به حوالى مدينهء سفاقس رسيدى هرچه در بيرون حصار آن شهر است از عمارات و باغات همه را خراب كن و به آتش نابود ساز ، إلّا عمارات و باغات آن وزير را كه به ايشان بايد كه به هيچ‌وجه آسيبى نرسد ، بلكه اگر جماعتى به منازل او التجا برند ايشان را نيز متعرّض نگردى و نوعى ملاحظهء جانب او نمايى كه بر همگنان ظاهر شود كه وى از مخصوصان اين درگاه است . و چون به اين تدبير قيام خواهى نمود اثرش بر تو فى الفور ظاهر خواهد شد و شهر بىكلفت جنگ مسخّر تو خواهد شد .\r\nالقصّه ، سپاه تميم بن معزّ به نواحى شهر سفاقس رسيده تمامى باغات را خراب كردند غير از رقبات « 2 » وزير صائب التّدبير كه به هيچ‌وجه به متعلّقان او آسيبى نرسانيدند ، بلكه شفاعت متعلّقان وزير را در باب هركس كه مىخواستند قبول مىكردند . و چون اين خبر ، به سمع حموا ، والى مدينهء سفاقس ، رسيد با خود يقين كرد كه وزير با تميم متّفق است ، بنابراين\r\n\r\n\r\n","description":"","footnote":"\r\n( 1 ) . ق : ملك حموا ؛ ش : ملك حمرا .\r\n( 2 ) . رقبات : املاك و مستغلات . - و .\r\n","page_name":" 2612 ","page_number":392},
  {"content":"\r\n\r\nفى الحال تأمّل ناكرده آن وزير دولتخواه خود را به قتل رسانيد . و چون اين وزير صائب التّدبير به قتل رسيد ، مهمّات او روى به اختلال نهاد و همچنانكه تميم گفته بود به اندك روز شهر سفاقس بىكلفت جنگ به دست سپاه تميم درآمد و ملك حموا از شهر گريخته پيش مكن به كامل رحمانى « 1 » رفت و در آنجا مىبود تا آنكه داعى حقّ را اجابت نمود .\r\nو از جمله وقايع اين سال آنكه در ماه ذيقعده گمشتگين بن طايلو ، كه مشهور به « ابن دانشمند » بود و وجه تسميهء گمشتگين به « ابن دانشمند » آن است كه پدرش معلّم طايفه‌اى از تركمانان بود و ايشان او را « دانشمند » گفتند ، با سمندر « 2 » فرنگى ، كه از اعاظم امراى فرنگ بود ، در حوالى ملطيه محاربه نموده سمندر را زنده به دست آورد . در اثناى اين حال ، هفت كشتى كلان ، كه در اصطلاح ايشان آن را « قانصه » گويند ، پر از سپاه فرنگى به قصد استخلاص سمندر « 3 » رسيد . امّا چون به گمشتگين نتوانستند رسيد ، متوجّه قلعهء انگوريه گشته آن شهر را از دست اهل اسلام انتزاع نموده مسلمانان را قتل‌عام كردند . و بعد از قتل و غارت انگوريّه ، متوجّه قلعهء ديگر كه در آن حوالى بود و والى آن قلعه اسماعيل بن دانشمند بود ، گشته آن قلعه را محاصره نمودند .\r\nابن دانشمند گمشتگين بر اين حال اطلاع يافته با لشكرى فراوان متوجّه حرب ايشان گشت .\r\nعدد فرنگ سيصد هزار بود . گمشتگين چون به نزديك ايشان رسيد جمعى كثير از سپاه خود جدا ساخته در كمينگاه تعيين نمود و خود با باقى سپاه صفها آراسته متوجّه فرنگ شد . و چون فرنگ سپاه گمشتگين را بسيار كم مشاهده نمودند ، دليرانه روى به ايشان آورده شروع در جنگ نمودند . و در اثناى اشتعال نايرهء قتال ، آن جماعت از كمينگاه بيرون آمده به ضرب تيغ بىدريغ دمار از روزگار كفّار نگونسار برآوردند ؛ چنانچه از سيصد هزار فرنگ غير از سه هزار نفر كسى ديگر خلاص نيافت و غنايم بسيار به دست دانشمنديان افتاد .\r\nگمشتگين بعد از اين فتح ، روى به ملطيه ، كه از اعظم بلاد فرنگ بود ، نهاد . صاحب ملطيه را نيز اسير نموده پهلوى سمندرش نشانيد . در اين وقت ، امراى فرنگ كه در أنطاكيه بودند جمعيّت كرده متوجّه حرب ابن دانشمند گشتند . اتّفاقا ، در اين جنگ نيز سپاه اسلام مظفّر و منصور گشته چندين فرنگ را به قتل رسانيدند كه از شمار بيرون و از احصا افزون بود .\r\nدر ماه رجب اين سال ، همند « 4 » نام فرنگى [ ى 
  ] با لشكرى انبوه به عزم تسخير قلعهء فارميه « 5 » متوجّه آن صوب گشت و مدتى آن قلعه را محاصره داشت و زراعت اهالى آن قلعه را خراب\r\n\r\n\r\n","description":"","footnote":"\r\n( 1 ) . ق : مكر بن كامل دهمانى ؛ ش : مكم بن كامل دحمانى .\r\n( 2 ) . الكامل : بيمند .\r\n( 3 ) . ق : سمند .\r\n( 4 ) . الكامل : بيمند .\r\n( 5 ) . الكامل : افاميه .\r\n","page_name":" 2613 ","page_number":393},
  {"content":"\r\n\r\nساخت . آخر الأمر ، چون كارى از پيش نرفت خائب و خاسر بازگشت .\r\nو در اواخر ماه رمضان اين سال ، امير مللتكين « 1 » ، شحنهء اصفهان ، به كارد يكى از فدائيان اسماعيليه كشته شد . در تواريخ معتبره مسطور است كه امير مللتكين از باطنيّه بسيار ملاحظه مىنمود ؛ چنانچه چندين سال گذشت كه او از ترس باطنيّه هرگز بىزره نبود . اتّفاقا ، در همان شب كه اجلش رسيده بود ، در اندرون خانهء خود زره از بدن خود كنده كه ساعتى به فراغت بخوابد ، كه ناگاه يكى از فدائيان خود را به او رسانيده آنچنان كارد بر تهيگاه او بزد كه در ساعت طاير روحش از قفس « 2 » بدنش پرواز نمود .\r\nو در ماه شوّال ، از اعيان وزرا عميد الدّوله بن جهير در حبس دار الخلافه وفات يافت . و از حكماى كبار ابن جزله يحيى بن عيسى بن جزالة الطّيب فوت شد . وى اوّلا نصرانى بود و پيش شيخعلى بن وليد معتزلى تلمّذ مىنمود و شيخعلى هميشه او را به اسلام ترغيب مىفرمود و دلايل معقوله و امارات منقوله بر حقيّت دين خاتم الانبيا ، عليه و آله شرايف التّحيّات ، به او القا مىكرد ، تا آنكه حقّ ، سبحانه و تعالى ، او را توفيق اسلام بخشيد . بعد از اسلام ، مرتبهء او روز به روز در ترقّى مىبود ؛ چنانچه كار او به جايى رسيد كه در دار القضاى قاضى ابو عبد اللّه دامغانى نوشتن سجّلات به او مرجوع شد . و بعد از مدّتى ، ترك آن كرده به معالجه مشغول گشت و اوقات خود را از معالجه مىگذرانيد ، امّا از فقرا چيزى نمىگرفت ، بلكه دواى ايشان از سر كار خود مىداد .\r\nوى را تصانيف از كتب و رسائل بسيار است . امّا آنچه الحال از تصانيف او اشتهار يافته منهاج الأدويه و تقويم الأبدان است . و چون ابن جزله بعد از اسلام ، مذهب حنفى گرفته بود در وقت وفات كتب خود را بر مزار امام اعظم وقف نمود .\r\nو از اعاظم صوفيّه عبد الرّزاق غزنوى ، كه در رباط عتاب متوطّن مىبود و چند نوبت به طريق تجريد راه باديه قطع [ 311 ب 
  ] نموده ، به طواف بيت اللّه الحرام و زيارت مدينهء رسول ، عليه و آله السّلام ، مشرف گشته در ماه شوّال از اين سراى فانى به عالم جاودانى انتقال فرمود .\r\nگويند در وقت احتضار زنش با وى گفت : اگر تو بميرى ما فضيحت مىشويم . گفت : سبب فضيحت چيست ؟ زنش در جواب گفت : هيچ فضيحت برابر اين هست كه آن مقدار چيزى از مال دنيا كه كفن تو را از آن مستعد توان ساخت در خانهء ما پيدا نمىشود ؟ وى در جواب گفت :\r\nاى بىعقل ، اگر بهاى كفن در خانه و تركهء من موجود مىبود فضيحت مىشدم . اكنون كه آن در مخلفات ما يافت نمىشود هيچ فضيحت ندارم .\r\n\r\n\r\n","description":"","footnote":"\r\n( 1 ) . الكامل : امير بلكابك .\r\n( 2 ) . متن : قفص . - و .\r\n","page_name":" 2614 ","page_number":394},
  {"content":"\r\n\r\nو در ماه رمضان اين سال ، عزّ الدّوله ابو المكارم محمّد بن سيف الدّوله صدقة بن مزيد وفات يافت .\r\nو هم در اين سال ، از شيّادان صوفيه ابو الحسن بسطامى وفات يافت . وى در ايّام زندگانى ، كوس زهد و عبادت به فلك رسانيده و التزام لباس صوف كرده مردم را از جميع زخارف دنيا منع مىفرمود و در اين باب نهايت سعى مىنمود به‌خلاف عبد الرّزاق مذكور ، كه او در لباس ملاحظه نكرده و هرچه از لباس مشروع ميسّر شدى پوشيدى ، مع هذا بعد از فوت ابو الحسن بسطامى ، مبلغ چهار هزار دينار زر سرخ از حجرهء عبادت او ظاهر شد و مردم تعجّبها نمودند ؛ چه ، در ايّام زندگانى ، مردم به زهد و ترك دنياى ابو الحسن بسطامى بيشتر اعتقاد داشتند .\r\nآخر الأمر ، عكس آن ظاهر شد .\r\n\r\n","description":"","footnote":"","page_name":" 2615 ","page_number":395},
  {"content":"\r\n . \r\n","description":"","footnote":"","page_name":" 2616 ","page_number":396},
  {"content":"\r\n\r\n\r\nذكر وقايع سال چهار صد و هشتاد و چهارم از رحلت خير البشر\r\nاز جمله وقايع اين سال آنكه در ثالث شهر جمادى الثانى باز ميان سلطان بركيارق و سلطان محمّد محاربه واقع شد . تفصيل اين مجمل آنكه در وقايع سال گذشته قلمى شد كه سلطان بركيارق بعد از هزيمت چون در عراق نتوانست بود به جانب خوزستان رفت ، در عسكر مكرّم امير زنگى و امير البكى و پسران امير برسق به او ملحقّ شده در مدّت دو ماه استعداد و تهيّهء حرب نموده متوجّه جنگ سلطان محمّد شد . چون به همدان رسيدند امير اياز نيز از اردوى سلطان محمّد برآمده به ملازمت سلطان بركيارق رسيد .\r\nو سبب مفارقت امير اياز از ملازمت سلطان محمّد ، آن بود كه چون امير اخر فوت شد ، امير اياز در مجالس و محافل مؤيّد الملك را به زهر دادن امير اخر متّهم مىداشت و اين مضمون را ظاهر مىساخت . بنابراين ، ميانهء اياز و مؤيّد الملك عداوت به هم رسيد . و چون مؤيّد الملك وزير مستقل بود و علاج او از امير اياز برنمىآمد ، بالضّروره گريخته به خدمت سلطان بركيارق رفت .\r\nالقصّه ، چون اين نوبت برادران با لشكر فراوان به هم رسيدند تيغ كين در يكديگر نهادند .\r\nدر اين معركه ، اقبال سلطان بركيارق زياده بود . سپاه سلطان محمّد طاقت مقاومت نياورده روى به هزيمت نهادند و بندگان مؤيّد الملك بن نظام الملك اسير گشت « 1 » . سلطان بركيارق به\r\n\r\n\r\n","description":"","footnote":"\r\n( 1 ) . مؤيّد الملك به دست يكى از غلامان مجد الملك بلاسانى اسير شد ؛ - ابن أثير ، ترجمهء الكامل ، ج 17 ، ص 278 .\r\nعماد كاتب از قول أنوشروان بن خالد ، معاصر او كه در دستگاه اين وزير كار مىكرد ، مىگويد كه مؤيّد الملك شخصى عديم النّظير بود و در ذكا و حيا و رأى و لطف و مهربانى نادرهء زمان بود و در بلاغت و نظم و نثر يگانهء زمان ؛ - وزارت در عهد سلاطين سلجوقى ، ص 124 .\r\n","page_name":" 2617 ","page_number":397},
  {"content":"\r\n\r\nحبس او امر فرمود و چون چند روز از حبس و قيد او گذشت ، به ارسال تحف و هدايا و تقبّلات بسيار ، خاطر امرا و ندماى سلطان بركيارق را به دست آورده به سلطان پيغام داد كه : اگر سلطان رقم عفو بر جرايم من كشد و مرا به مرتبهء وزارت رساند مبلغ صد هزار دينار تسليم نمايم .\r\nسلطان بركيارق چون نام صد هزار دينار شنيد از سر خون او درگذشت و حكم فرمود كه چون مبلغ مذكور را و اصل خزانه سازد منصب وزارت به او مفوّض باشد . اتّفاقا ، از قوهء إدبار بندگان مؤيّد الملك و نامساعدتى بخت ناهموار ، ميانهء او و ارباب خزانهء سلطان بركيارق مضايقه واقع شد مهم به روز ديگر افتاد . روز ديگر ، قيلول ، طشتدار سلطان بركيارق ، به تصوّر آنكه سلطان در خواب است با يكى از مقرّبان سلطان بر سبيل حكايت مىگفت كه : اين سلجوقيّه قومى عظيم بىحميّت‌اند و اصلا غيرت ندارند . كسى كه آن همه كفران نعمت از وى صادر شده و مدّتى به شآمت عصيان و طغيان او ، سلطان بركيارق آن مقدار پريشانى كشيد كه هر روز به جايى و هر شب به مقامى سر مىبرد ، اكنون به طمع مال باز بر وى اعتماد كرده وزارت خود را به او تفويض مىنمايد و به گفتار ناموافق به كردار آن غدّار فريفته گشته سررشتهء مهمّ خود را به وى مىسپارد .\r\nسلطان بركيارق چون اين كلمات را استماع نمود دانست كه وزارت او به مؤيّد الملك امرى است نالايق و مستلزم استهزا أوانى خلق است . بنابراين ، از آرامگاه خود شمشير برداشته بيرون آمده فرمود كه مؤيّد الملك را حاضر سازند . چون نظر سلطان بركيارق بر مؤيّد الملك افتاد ، درساعت بىتأمّل به يك ضرب تيغ بىدريغ رشتهء حيات او را منقطع گردانيد « 1 » . بعد از قتل او از روى غضب روى به طشتدار آورده گفت : حميّت سلجوقيّه را ديدى كه چگونه بود ؟\r\nو سلطان بركيارق چون مظفّر و منصور از آن معركه برآمد عنان عزيمت به صوب بغداد منعطف داشت و سلطان محمّد با جماعتى معدود به جانب رى شتافت و از رى به جرجان رفت و در آنجا برادر كهترش سنجر بن ملكشاه به دو پيوست . چون سلطان محمّد و برادرش سلطان سنجر در جرجان با يكديگر ملاقات نمودند ، عهود و مواثيق را به ايمان مؤكّد و مقرّر ساختند و به اتّفاق يكديگر از جرجان به عزم جنگ سلطان بركيارق متوجّه عراق شدند . چون به دامغان رسيدند ، سپاه خراسان دست تعدّى دراز كرده در مقام نهب و تاراج شدند . بنابراين ، اهالى دامغان آن شهر را خالى گذاشته به جانب قلعهء كردكوه رفتند . و به واسطهء عبور لشكر دو برادر در آن بلاد آنچنان خرابى شد كه قحطى عظيم روى نمود و كار مردم به آنجا رسيد كه بر\r\n\r\n\r\n","description":"","footnote":"\r\n( 1 ) . بندارى ( ترجمهء زبدة النصر ، ص 100 ) و ظهير الدّين نيشابورى ( سلجوقنامه ، ص 39 ) و راوندى ( راحة الصّدور ، ص 149 ) قتل مؤيّد الملك به دست بركيارق را به خاطر قصاص خون مادرش زبيده خاتون نوشته‌اند .\r\n","page_name":" 2618 ","page_number":398},
  {"content":"\r\n\r\nخوردن سگ و گربه و خوك و ساير محرّمات اقدام مىنمودند . آخر الأمر ، چون سگ و گربه يافت نمىشد ، مردم يكديگر را قصد مىكردند و هركسى كه بر ديگرى تسلّط مىيافت بىملاحظه او را قوت خود مىساخت .\r\nالقصّه ، سلطان محمّد و سلطان سنجر با سپاه فراوان به عزم استيصال سلطان بركيارق عنان عزيمت به صوب بغداد منعطف داشتند . سلطان بركيارق قبل از آنكه خبر اتّفاق اين دو برابر به او برسد ، لشكر خود را ، كه صد هزار بودند ، به واسطهء نايافتن عليق و ساير ما يحتاج اليه به اطراف و جوانب فرستاد « 1 » كه هر يك از امراى او به ولايت خود رفته در مقام تهيّه و استعداد باشند ، مثل آنكه رئيس بن صدقه پيش بدر به حلّه رفت و مودود بن اسماعيل ياقوتى به آذربايجان و همچنين قوام الدّوله كربوقا با ده هزار سوار خود به جانب ولايت خود رفت و امير اياز به قصد آنكه ماه رمضان در همدان گذراند رخصت گرفته متوجّه آن صوب گشت ( و سلطان بركيارق با جمعى قليل از سپاه عزيمت بغداد نمود كه در اين اثنا ، خبر توجّه سلطان محمّد و سلطان سنجر به جنگ سلطان بركيارق اشتهار يافت . ) « 2 »\r\nو چون سلطان بركيارق بر حقيقت حال اطلاع يافت از روى استعجال به قصد آنكه به امير اياز ملحقّ گردد به صوب همدان شتافت و قبل از آنكه سلطان به همدان رسد ، مشخّص شد كه امير اياز كس پيش سلطان محمّد فرستاده اظهار اطاعت و انقياد نموده . بنابراين ، فسخ اين عزيمت كرده عنان عزيمت به جانب خوزستان منعطف داشت . امّا امير اياز هرچند كسان خود را پيش سلطان محمّد فرستاده تملّق نمود ، سلطان محمّد اصلا به سخن او التفات ننموده سپاه به عزم تسخير ولايت او تعيين فرمود . امّا امير اياز چون خبر توجّه سلطان محمّد به جانب همدان شنيد فى الحال اهل و عيال خود برداشته متوجّه اردوى سلطان بركيارق شد و در حوالى حلوان در سلك ملازمان ايشان انتظام يافته به اتّفاق ايشان باز عزيمت بغداد مصمّم داشتند و سپاه سلطان محمّد به همدان رسيده جميع اسباب و اشياى امير اياز را نهب و غارت كرد . و از جمله غنايمى كه از سركار امير اياز و اصل سركار سلطان محمّد شد پانصد ماديان عربى بود كه بهاى ايشان ميانهء سيصد تا پانصد مثقال طلا مىشد و همچنين جميع عمّال و نوّاب امير اياز را مصادرت نموده از هر يك مبلغهاى عظيم گرفتند ؛ چنانچه از رئيس همدان مبلغ صد هزار دينار حاصل نمودند .\r\nو سپاه سلطان بركيارق و امير اياز به پنج هزار رسيده از حلوان باز به جانب بغداد مراجعت\r\n\r\n\r\n","description":"","footnote":"\r\n( 1 ) . ناتوانى بركيارق در پرداخت مستمرى به افراد سپاه نيز از عوامل ترك امرا بود .\r\n( 2 ) . م : مطلب بين ( ) را ندارد .\r\n","page_name":" 2619 ","page_number":399},
  {"content":"\r\n\r\nنموده در سابع عشر « 1 » ذيقعدهء اين سال به نواحى بغداد رسيدند و خليفه ، امين الدّولة بن موصلايا را به استقبال ايشان فرستاد و بعد از چند روز ، انتشار سپاه سلطان محمّد و سلطان سنجر در ولايت عراق عجم اشتهار يافت و از اطراف و جوانب مردم روى به ايشان نهادند و احوال سلطان بركيارق روزبه‌روز در تنزّل مىبود تا آنكه كار به جايى رسيد كه خزانهء او آخر شد و سپاهش مراسم از وى مىطلبيدند . بنابراين ، سلطان بركيارق كس پيش خليفه فرستاده به طريق مساعدت و امداد مبلغى كلّى طلب نمود . بعد از گفتگوى [ 312 الف 
  ] بسيار ، مبلغ پنج هزار دينار خليفه جهت سلطان بركيارق فرستاد ، مع هذا بندگان سلطان و امراى او دست به اهالى بغداد دراز كرده از هر يكى مطالبات بسيار نمودند . از اين جهت اهالى بغداد بسيار آزرده‌خاطر بوده و هميشه دعاى زوال او را از حقّ ، سبحانه و تعالى ، مسئلت مىنمودند .\r\nدر خلال اين احوال ، ابو محمّد عبد اللّه بن منصور المشتهر به « ابن صليجه » قاضى جبله كه بر بعضى از بلاد شام استيلا يافته بود به بغداد آمده و اموال و اسبابى بىنهايت داشت و سلطان بركيارق در اسباب او طمع كرده مبلغى عظيم از وى گرفت .\r\nو تفصيل احوال قاضى جبلهء مذكور بر وجهى كه در تواريخ معتبره مسطور است آن است كه وى در ايّام روميّهء پيش ، بر بلاد جبل استيلا يافت و چون دولت روميّه از آن بلاد زايل گشت و اهل اسلام آن ولايت را از دست ايشان انتزاع نمودند و به آن حكومت و استيلا ، منصور عامرى به حال خود بود . و بعد از فوت منصور پسرش ابو محمّد قائم‌مقام او گشت و وى در جميع مهمّات از پدر رشيدتر بود . و چون آوازهء رشد و شهامت ابو محمّد اشتهار يافت ابن عمّار ، كه از قبل والى مصر امير الامراى آن ديار بود در مقام استيصال او درآمده خواست كه او را ضايع مطلق سازد و ابو محمّد چون بر اين حال اطلاع يافت فرمود تا در ولايت جبله خطبه و سكّه به نام عباسيّه خواندند .\r\nو ابن عمّار بعد از اطلاع بر مخالفت و عصيان ابو محمّد مبلغى عظيم نزد دقاق بن تتش فرستاده التماس نمود كه امداد و اعانت او نمايد كه شايد دست بر ابو محمّد تواند يافت .\r\nبنابراين ، دقاق بن تتش يكى از امراى عظام خود را ، كه به « اتابك طغرل تگين » « 2 » اشتهار داشت ، با لشكرى انبوه بر سر قلعهء ابو محمّد فرستاد و بعد از محاصره و مقاتله ، ناگاه از قلعه تيرى بر زانوى اتابك طغرل تگين آمد و سپاه او از تسخير ولايت ابو محمّد عاجز آمده بازگشتند و بندگان ابو محمّد ، حاكم مطلق العنان شده مدّتى بر سرير حكومت آن بلاد متمكّن بودند تا آنكه باز فرنگيان به عزم تسخير ابن صليجه ، متوجّه آن صوب شدند و به محاصرهء آن\r\n\r\n\r\n","description":"","footnote":"\r\n( 1 ) . سابع عشر : هفدهم . - و .\r\n( 2 ) . ق : طغتگين .\r\n","page_name":" 2620 ","page_number":400},
  {"content":"\r\n\r\nقيام نمودند . و ابن صليجه چون طاقت مقاومت ايشان نداشت ، شروع در حيل و تدبيرات نموده آواز انداخت كه : اينك سلطان بركيارق متوجّه بلاد شام است ؛ و فرنگيان چون مكرّر از سلاطين سلجوقيّه هزيمت يافته بودند ، به مجرّد استماع اين خبر ، از سر محاصرهء آن قلعه برخواسته متوجّه ولايت خود گشتند . و در اثناى راه ، معلوم شد كه آوازهء آمدن بركيارق به جانب ولايت شام دروغ محض بود ، بنابراين ، باز از نيمه‌راه مراجعت نموده به محاصره پرداختند .\r\nدر اين نوبت ، باز ابو محمّد آوازه انداخت كه اينك خليفهء مصر لشكرهاى پياپى به امداد من بيرون كرده امروز يا فردا سپاه بيشتر از مور و ملخ به اين حدود مىرسند و دمار از روزگار كفّار نگونسار غدّار نابكار برمىآرند . اين نوبت ، فرنگيان به مجرّد شنيدن اين آواز ترك محاصره كرده در صدد تدبير درآمدند . آخر الأمر ، با يكى از مستحفظان قلعه متّفق شدند و او را به زر بسيار فريب داده سيصد مرد كارى از فرنگ از آن برجى ، كه حارس او با فرنگيان اتّحاد مىورزيدند ، به اندرون قلعه درآمدند . و چون فرنگ يك‌يك به درون قلعه آمدند ابو محمّد سر راه بر ايشان گفته هر يكى را كه سر برمىآورد به صحراى عدمش مىفرستاد تا آنكه تمامى آن نفرات را به قتل رسانيد و على الصّباح سرهاى ايشان را بيرون انداخت .\r\nچون سپاه فرنگ بر اين حال اطلاع يافتند بسيار خوف و هراس بر ايشان غالب شد .\r\nبنابراين ، در مقام احتياط شده به‌اتّفاق قرار به آن دادند كه در برابر اين قلعه برجى از چوب ساخته كه مشرف بر اندوه قلعه باشد و بعد از اتمام آن برج ، ابو محمّد نيز در مقام حيله و تدبير شده جماعتى از نقّابان را حكم فرمود كه در چند موضع سواران بلده را از اندرون نقب زنند .\r\nروز ديگر كه اين نقبها مهيّا شده بودند ، بندگان ابو محمّد با جماعتى معدود از دروازهء شهر بيرون آمده متوجّه حرب فرنگ شدند . فرنگيان چون جماعتى معدود را مشاهده نمودند ، دليرانه جمعى انبوه پيش آمدند و بر ايشان حمله برآوردند . ابو محمّد بنابر مواضعه كه با سپاه خود نموده بود ، فى الحال روى به گريز نهاده متوجّه درون قلعه گشت و فرنگيان ايشان را تعاقب نمودند ، و چون از سر نقبها گذشته نزديك به ديوار قلعه رسيدند آن جماعتى كه ابو محمّد ايشان را در سر نقبها گذاشته بود شمشيرها كشيده روى به فرنگيان نهاده آن جماعت را به قتل رسانيدند و امير ايشان ، كه به « كند اصطبل » اشتهار داشت ، اسير و دستگير سپاه ابو محمّد ابن صليجه گشت . چون او را پيش ابو محمّد آوردند مال فراوان داده خود را خلاص گردانيد .\r\nچون ابو محمّد را محقّق و مشخّص شد كه فرنگيان از سر اين قلعه نخواهند گذشت و امداد و اعانت او از هيچ جانب متصوّر نيست ، بالضّروره كس پيش اتابك طغرل تگين فرستاده التماس نمود كه يكى از امراى خود را به آنجا فرستد تا سرحدّ ولايت جبله را به او سپارد .\r\n\r\n","description":"","footnote":"","page_name":" 2621 ","page_number":401},
  {"content":"\r\n\r\nبنابراين ، اتابك طغرل تگين ، تاج الملك را با سپاه انبوه به آن ولايت فرستاد . ابو محمّد قلعه و شهر را به او تسليم نموده خود به جانب دمشق رفت و از دمشق عزيمت بغداد نموده به انبار رسيد .\r\nدر تاريخ [ ابن أثير 
  ] جزرى مسطور است كه چون ابن صليجه با اسباب خود از جبله به دمشق آمد ، صاحب طرابلس ، ابن عمّار ، كس پيش ملك دقاق فرستاده پيغام داد كه : ملتمس آن است كه اسباب و اموال ابن صليجه را در سر كار خاصّهء خود ضبط فرموده او را دست و گردن بسته پيش من فرست كه من به عوض او مبلغ سى هزار دينار به خزانهء عامره و اصل مىگردانم ؛ و دقاق دست ردّ بر سينهء ملتمس ابن عمّار زده ابو محمّد را با جماعتى از معتمدان خود به جانب بغداد روانه ساخت .\r\nو چون به بغداد رسيد ، سلطان بركيارق به واسطهء تنگدستيى كه او را روى نموده بود طمع در اموال او كرده بود مبلغى عظيم از نقد و جنس از وى تحصيل نمود . و اين معنى موجب بدنامى تمام بركيارق شد ؛ چه ، طمع كردن در مال شخصى كه پناه به او آورده باشد كمال بىمروّتى است ؛ خصوصا از سلاطين كامگار و خواقين ذوى الإقتدار ، ظهور اين‌چنين امرى موجب تنفّر قلوب صغار و كبار مىگردد و آن مستلزم اختلال امور سلطنت مىشود .\r\nو امّا احوال تاج الملوك كه بعد از بيرون آمدن ابو محمّد بن صليجه از ولايت جبله به واسطهء ظلم و تعدّى بر اهالى آن ناحيه منجر شد كه اكابر و اعيان آنجا كس پيش قاضى فخر الملك ابو على عمّار بن محمّد بن عمّار ، صاحب ولايت طرابلس ، فرستاده بعد از اظهار شكايت بسيار از ظلم تاج الملك ، التماس آن نمود كه : اگر فوجى از سپاه قاضى فخر الملك با يكى از امراى صاحب قدرت متوجّه آن ولايت گردند ما تاج الملوك را از آن ولايت اخراج نموده شهر و ولايت را تسليم فرستادگان شود . قاضى فخر الملك التماس ايشان را قبول نموده آن ولايت را به پسر خود ، عسكر بن عمّار ، مبذول داشته با لشكرى آراسته به دفع تاج الملوك و ضبط ثغر جبله نامزد فرمود .\r\nو چون سپاه قاضى به نواحى آن ولايت رسيد ، اهالى آن ولايت به ايشان ملحقّ شده شروع در جدال و قتال تاج الملوك نمودند . آخر الأمر ، عسكر بن عمّار ولايت جبله را به حوزهء تصرّف خود آورد و تاج الملوك را گرفته پيش پدرش ابن عمّار فرستاد و ابن عمّار او را اكرام و تعظيم بسيار نموده پيش پسرش به دمشق فرستاد و اعتذار بسيار از وى خواست كه : چون اهالى ولايت جبله به تو ميل نداشتند ، اگر ما آن ولايت را متصرّف نمىشديم يقين كه ايشان بالضّروره ثغور را به فرنگيان مىدادند و آن مستلزم تسلّط كفّار بر بلاد اسلام مىشد .\r\nو از جمله وقايع اين سال آنكه در ماه شعبان سلطان بركيارق حكم فرمود كه هرجا كه اسماعيليّه باشد او را به قتل رسانند . و در تواريخ معتبره مسطور است كه سبب قتل سلطان\r\n\r\n","description":"","footnote":"","page_name":" 2622 ","page_number":402},
  {"content":"\r\n\r\nبركيارق اسماعيليّه را آن بود كه در زمان حكومت او شوكت و عظمت آن طايفه بسيار شد و جماعتى كثير از امراى سلجوقيّه به دست فدائيان كشته شدند . و چون اكثر مقتولان اسماعيليه از دولتخواهان سلطان محمّد بن ملكشاه بودند ، مثل شحنهء اصفهان سر مزوارغش و كحمح و پدرزن او ، مردم سلطان بركيارق را متّهم به آن داشتند كه وى اسماعيلى باطنى شده ؛ خصوصا در وقتى كه سلطان محمّد از برادر خود سلطان بركيارق هزيمت يافت در اردوى سلطان بركيارق آن مقدار از طايفهء باطنيّه ظاهر شدند و مردم را به مذهب خود دعوت مىنمودند كه از حدّ احصاى بيرون بود و دليرى ايشان به مرتبه‌اى رسيد كه [ 312 ب 
  ] هركه دعوت ايشان قبول نمىكردند تهديد به قتل مىنمودند ، لهذا جميع مردم از ترس ايشان زره پوشيده آخر الأمر ، كار به جايى رسيد كه مقرّبان سلطان بركيارق به غرض او رسانيدند كه : ما از خوف باطنيّه هيچ جا بىزره و آلات حرب نمىتوانيم بود ، حتّى در خدمت سلطان نيز بىزره و شمشير بودن ما مشكل است ؛ چه ، مىتواند بود كه يكى از ايشان در ميان ما باشد . و در خلال اين حكايات ، كناية و تصريحا ، به عرض بركيارق رسانيدند كه : عامّهء خلايق نيز سلطان را متّهم به آن مىدارند و مىگويند كه اگر سلطان ميل به مذهب باطنيّه نداشت هرگز ايشان را ياراى آن نبود كه در اردوى سلطان اظهار مذهب الحاد كنند .\r\nالقصّه ، چندان چيزها در اين باب مذكور ساختند كه سلطان بركيارق ملجأ « 1 » شد به آنكه از براى رفع تهمت جمعى از ايشان را به قتل رساند . بنابراين ، حكم فرمود كه : هرجا در اردوى ما ملحد باطنى يابند به قتل رسانند . مردم كه اين حكم از سلطان بركيارق شنيدند شروع در قتل و غارت آن طايفه نمودند ، بلكه چندين بىگناهان را به مجرّد تهمت آن مذهب هلاك ساختند .\r\nاز آن جمله ، امير محمّد بن شهريار بن علاء الدّوله ابو جعفر بن كاكويه ، والى مدينهء يزد ، متّهم بود به اينكه او از جملهء ملاحدهء باطنيّه است . و در اين وقت كه اين حكم صادر شد و خلقى بسيار به قتل رسيد ، وى در اردوى سلطان بركيارق بود از ترس آنكه مبادا او را نيز بكشند تنها بر اسب خود سوار شده از اردوى بيرون رفت . اتّفاقا ، در اوّل شب راه گم كرد و چون صباح شد هنوز در حوالى اردوى بود . او را نيز گرفته فى الحال به قتل رسانيدند .\r\nو از جمله كسانى كه در آن روز به تهمت الحاد و باطنيّه به قتل رسيد پسر كيقباد حاكم بلدهء تكريت بود و ابراهيم اسدآبادى كه از قبل سلطان بركيارق به رسالت خليفهء بغداد رفته بود كه از آنجا اموال و اسباب مؤيّد الملك بن نظام الملك را تحقيق نموده به خدمت سلطان بركيارق رساند ، در بغداد به اشارهء بعضى از امراى سلطان بركيارق گرفته در بند كردند و بعد از چند\r\n\r\n\r\n","description":"","footnote":"\r\n( 1 ) . ملجأ : مجبور ، مضطر . - و .\r\n","page_name":" 2623 ","page_number":403},
  {"content":"\r\n\r\nروز حكم به قتل كردند . او را چون متيقّن شد كه كشته خواهد شد گفت : شما اگرچه مرا مىكشيد ، امّا به عوض من معلوم خواهد شد كه چند كس از اعيان شما كشته خواهد شد . مع هذا اگر شما را غيرت مردى دامنگير شده بايد كه آن جماعت را ، كه چندين قلاع در ميان ولايت شما گرفته داعيهء سلطنت دارند ، دفع كنيد ، و إلّا از قتل يك كس به مجرّد تهمت چه نفع به شما خواهد رسد ؟ القصّه ، به سخن او التفات ناكرده او را گردن زدند و جسدش را در بيرون بغداد انداختند . و پسر ابراهيم اسدآبادى در اردوى سلطان بركيارق كشته شد .\r\nو در اكثر تواريخ معتبره مسطور است كه در زمان سلطان ملكشاه مذهب باطنيّه آن‌طور اشتهار يافت كه مردم بسيارى از علماى متبحرين را به اين مذهب نسبت مىكردند ؛ چنانچه در وقتى كه سلطان محمّد بن سلطان ملكشاه به بغداد رفت . جماعتى از مفسدان علىّ بن محمّد بن علىّ بن عماد الدّين ابو الحسن طبرانى « 1 » ، كه مشهور به « كياهراسى » « 2 » و از كبار علماى شافعيّه بود ، چنانچه مدّتى مديد تدريس نظاميّه به او تعلّق داشت به تهمت آنكه وى از باطنيّه است ، حبس كردند . آخر الأمر ، خليفه ، المستظهر باللّه ، كس پيش سلطان محمّد فرستاده به صحّت عقيدهء او شهادت داد و جمعى ديگر از علما نيز تصديق شهادت خليفه نموده بر نهايت علم و فضل او گواهى دادند . بنابراين ، سلطان محمّد او را از حبس بيرون كرد .\r\nو اين ابو الحسن طبرانى و امام محمّد غزالى هر دو از كبار تلامذهء امام الحرمين ابو المعالى جوينى بودند و فصاحت و تنقيح كياهراسى زياده از غزالى بود و ايشان هميشه با يكديگر كدورت و نزاع داشتند ؛ چنانچه جماعتى در باب لعن يزيد بن معاويه استفسا « 3 » نوشته نزد كياهراسى ، يعنى ابو الحسن طبرانى ، بردند . در جواب ايشان نوشت كه : لعن يزيد بن معاويه جايز است و در جواز لعن او هيچ دغدغه نيست . بحث در وجوبش مىرود . چون اين فتوى به محمّد غزالى رسيد ، وى از براى زعم او اظهار مخالفت كرده در باب منع لعن يزيد بن معاويه دلايلى اختراع نمود .\r\nدر تاريخ ابن أثير جزرى مسطور است كه اوايل ظهور قرامطه ، كه ايشان را « باطنيّه » و\r\n\r\n\r\n","description":"","footnote":"\r\n( 1 ) . اين طبرانى را نبايد با سليمان بن أحمد بن ايّوب بن مطير لخمى ( وفات 360 هجرى ) صاحب المعجم الاوسط ، المعجم الصغير و المعجم الكبير ، اشتباه كرد . طبرانى منسوب است به طبريّهء شام مشهور به « مسند الدنيا » ؛ - ابن خلّكان ، وفيات الأعيان ، ج 1 ، ص 231 ؛ زركلى ، الأعلام ، ج 4 ، ص 2993 .\r\n( 2 ) . هر سه نسخه كبار هراسى . بنابه تصريح محمّد على مدرس تبريزى ( ريحانة الأدب ، ج 6 ، ص 359 ) اين طبرانى ملقّب به كياهراسى در اصل از اهالى طبرستان بود ، و در نيشابور ، درس استاد خود امام الحرمين جوينى را بعد از اتمام درس ، مجدّدا به شاگردان حوزه تقرير و اعاده مىنمود . كتاب لتوّامع الدلايل از تأليفات اوست . باز بنابه تصريح مؤلّف فوق الذكر خطاب طبرانى به صاحب ترجمه غلط است ؛ چراكه طبرانى منسوب است به طبريّهء شام ، در حالى كه كياهراسى متولّد طبرستان است به همين جهت مشهور است به عماد طبرى ، عماد الدّين طبرى ، عمادكيا ، عماد الدّين كيا ؛ - ريحانة الأدب ، ج 5 ، ص 106 ، واژهء « كيا » ؛ زركلى ، الأعلام ، ج 5 ، ص 3933 .\r\n( 3 ) . ق : استفتا .\r\n","page_name":" 2624 ","page_number":404},
  {"content":"\r\n\r\n« اسماعيليه » نيز مىگويند ، در زمان سلطان ملكشاه به اين طريق بود كه هيجده نفر از اين طايفه در ساوه به هم رسيده مردم را به مذهب خود دعوت مىنمودند و اين حكايت اشتهار يافت و در روز عيد ، كه آن هيجده كس در يك مجلس جمع شده بودند ، شحنهء ساوه بر حال ايشان اطلاع يافته بىخبر بر ايشان ريخت و بىخبر ايشان را گرفته در بند كرد . بعد از آن ، ايشان شفاعت كرده او آنها را از زندان خلاص كرد و ايشان از ساوه به اصفهان شتافتند و در اصفهان مقرى ساوى را به مذهب خود دعوت نمودند . چون او سخن ايشان را قبول نكرد از ترس آنكه مبادا با جماعتى اظهار آن معنى كند ، او را به قتل رسانيدند . و اين اوّل خونى بود كه ملاحدهء اسماعيليه بر آن اقدام نمودند .\r\nچون قتل مقرى مذكور به سمع خواجه نظام الملك رسيد در باب پيدا كردن قاتل او ، بسيار مبالغه فرمود . آخر الأمر ، بعد از تفحّص و تفتيش بسيار ، طاهر نجّار را به قتل او متّهم داشته به قصاص رسانيدند و اين اوّل مقتولى بود از گروه باطنيّه « 1 » . و طاهر را بعد از قتل مثله كردند و ريسمان در پايش كرده جسدش را در تمام شهر اصفهان گردانيدند . پدر طاهر مردى بود واعظ در بغداد و پيش سلطان بركيارق اعتبار تمام داشت و از بغداد به بصره رفت و متقلّد قضاى بصره گشت . بعد از آن ، از بصره به رسم رسالت به كرمان آمد و در كرمان به تهمت آنكه باطنى است كشته شد . و آن مقتول دويّم بود از آن طايفه . و چون نظام الملك به قتل رسيد ، باطنيّه مىگفتند كه : اينك ما خون طاهر نجّار را گرفتيم « 2 » .\r\nدر زمان تركان خاتون در بلدهء اصفهان باطنيّه آنچنان مستولى شده بودند و مردم را مىكشتند كه هيچ احدى ، تنها از خانهء خود بيرون نمىرفت و هركس به وقت معتاد به خانهء خود نمىآمد اقربا و اصحاب او ، او را از جمله مقتولان مىدانستند و بىتأمّل به مراسم تعزيت قيام مىنمودند ؛ چنانچه روزى مؤذّن اصفهان را همسايه‌اش كه باطنى بود گرفته در خانهء خود نگاهداشت و اهل و اولاد او چون آمدن او از وقت معتاد گذشت بنياد نوحه و زارى نمودند و چون باطنى آواز گريه و زارى ايشان را شنيد ، آن مرد مؤذّن را بر پشت‌بام آورد و گفت : ببين كه زن و فرزندت در فراق تو چه مىكنند . آن مرد فقير گريه و زارى زن و فرزند خود را به چشم خود مىديد و از ترس باطنيان تكلّم نتوانست نمود .\r\n\r\n\r\n","description":"","footnote":"\r\n( 1 ) . ابن جوزى نخستين قتل باطنيّان را به دست جلال الدّين در سال چهار صد و هفتاد و چهار نوشته است ؛ - مجلهء فرهنگ اسلامى ، ج 9 ، ص 1935 ، ص 555 ( به نقل از : هاجسن ، فرقهء اسماعيليه ، ترجمهء فريدون بدره‌اى ، پابرگ ص 113 ) .\r\n( 2 ) . اسماعيليان به كشتن وزيرى ( نظام الملك ) به انتقام رفتارش با يك نجّار ، كه جدا گفته مىشد كه با وزير برابر است ، فخر مىكردند ؛ - هاجسن ، تاريخ ايران ، پژوهش دانشگاه كيمبريج ، ج 5 ، ص 402 . و نيز در خصوص فرمان قتل طاهر نجّار ، پسر يك واعظ ، از طرف خواجه نظام الملك ؛ - هاجسن ، فرقهء اسماعيليه ، ترجمهء فريدون بدره‌اى ، ص 113 .\r\n","page_name":" 2625 ","page_number":405},
  {"content":"\r\n\r\n\r\nذكر قلاعى كه در ايّام استيلاى اسماعيليهء نزاريّه در حوزهء تصرّف ايشان درآمد\r\nاوّل‌قلعه‌اى كه به دست طايفهء باطنيّه افتاد قلعه‌اى [ بود 
  ] در حوالى اصفهان كه بانى آن قلعه ، سلطان ملكشاه بود . و سبب بناى آن قلعه در تواريخ معتبره چنين آمده كه يكى از اكابر روم به طريق رسالت پيش سلطان ملكشاه آمده بود . اتّفاقا ، روزى آن شخص در ملازمت سلطان به شكار رفت . در اثناى راه ، سگى از سگان خاصّهء سلطان ملكشاه ، كه در شكار گرفتن بهترين سگان سلطان ملكشاه بود ، گريخته بر قلّهء كوهى كه صعود بر آن بسيار صعب بود رفت و سلطان از بس كه آن سگ را معتبره مىدانست خود بر بالاى كوه رفته و ايلچى روم نيز در آنجا همراهى نمود . چون نظر رومى بر وضع آن كوه افتاد بسيار تحسين كرد و گفت : اگر اين كوه در جايى از روم باشد البتّه در اينجا قلعه‌اى مستحكم بنا مىكردند . سلطان ملكشاه سخن او را به اجابت تلقّى نموده فى الحال حكم فرمود كه در اين موضع قلعه‌اى پادشاهانه بنا كنند و هرچند ، خواجه نظام الملك در آن باب منع كرد كه : قلعه اينجا مناسب نيست ؛ چه ، محل تحصّن قطّاع الطّريق و مفسدان خواهد بود ، به سخن او سلطان مطلقا التفات نكرده در بناى آن قلعه « 1 » مبالغه فرمود .\r\nو چون بناى قلعه به اتمام رسيد محافظت آن را به شخصى ، كه او را « دزدار » گفتندى ، مفوّض گشت . و تا سلطان ملكشاه در قيد حيات بود حفظ و حراست آن قلعه به همان دزدار متعلّق مىبود . بعد از فوت [ 313 الف 
  ] سلطان ، تركان خاتون جلاليّه دزدار را از حكومت آن قلعه عزل نموده زيادنام شخصى را به حكومت آن قلعه فرستاد . بعد از اندك‌روز ، زياد فوت شد و يكى از مردم خوزستان بر آن قلعه استيلا يافت و احمد بن عطاش « 2 » ، كه از اطباى مشهور آن زمان بود و از جمله دعاة اسماعيليه [ بود و 
  ] به مزيد اعتبار و انقياد آن طايفه ، امتياز تمام داشت ، چنانچه جميع طوايف باطنيّه عراق عجم او را به بزرگى قبول داشته تاجى بر سر نهاده هر سال اموال بسيار جمع كرده جهت او مىفرستادند ، با آن شخص خوزستانى طرح آشنايى او را آنچنان معتقد و مريد خود گردانيد كه فوق آن متصوّر و ممكن نبود ؛ چه ، يقين است كه هرگاه مردى حكيم در مقام فريفتن عامى درآيد آنچنان قلّادهء اطاعت در گردن او خواهد كرد كه آلت محض باشد و هيچ قدرت و اختيار در مهام خود نداشته باشد .\r\nأحمد بن عطاش چون از رهگذر پهلوان دزدار ، كه حاكم اوّل آن قلعه بود ، مردى صاحب اعتبار و منقاد اهل آن ديار بود ؛ چنانچه در ايّام غيبت او هميشه مردم آنجا ياد او مىكردند\r\n\r\n\r\n","description":"","footnote":"\r\n( 1 ) . مراد قلعهء شاه‌دژ نزديك اصفهان است كه در سال پانصد هجرى به دست محمّد بن ملكشاه فتح شد و اسماعيليان از آنجا به فارس گريختند و احمد بن عبد الملك عطاش همراه پسرش به قتل رسيدند ؛ - راوندى ، راحة الصّدور ، ص 155 ؛ بندارى ، ترجمهء زبدة النصره ، ص 103 .\r\n( 2 ) . ق : عطاس .\r\n","page_name":" 2626 ","page_number":406},
  {"content":"\r\n\r\nدغدغهء خاطر داشت ، بالضّروره تحصيلا لمقصوده « 1 » با پهلوان دزدار نيز آشنايى را به مرتبهء كمال رسانيده او را نيز از جمله معتقدان صادق الإعتقاد خود گردانيد ؛ چنانچه بندگان دزدار در جميع مهمّات بىمشورت ابن عطاش كار نمىكرد و مدار امور و مهمّات خود را بر صوابديد او نهاده .\r\nالقصّه ، در خلال اين حال دزدار وفات يافت و أحمد بن عطاش بر آن قلعه مستولى گشت و فدويان او ، راه مىزدند و مردم را قتل و غارت مىكردند . و افساد ساكنان آن قلعه به مرتبه‌اى رسيد كه مردم مىگفتند كه : قلعه‌اى كه هادى و دلالت‌كننده بر موضع آن سگ باشد و باعث بر بناى آن تحسين نصرانى رومى باشد ، يقين كه ثمرهء آن غير از قتل مسلمانان و غارت اموال ايشان نخواهد بود .\r\nو قلعه‌اى كه داعى اكبر ايشان يعنى حسن صبّاح بر آن استيلا يافت ، قلعهء الموت بود در نواحى قزوين . واقف و بانى آن يكى از سلاطين قديم ديالمه بود و باعث بر بناى آن قلعه در تواريخ معتبره چنين آمده كه روزى آن پادشاه ديلمى به عقاب شكار مىكرد ، اتّفاقا ، در اثناى شكار عقاب پرواز نموده بر قلعهء آن كوه ، كه الحال الموت بنا شده ، قرار گرفت . چون بندگان ملك ديلم جهت گرفتن عقاب بر بالاى آن كوه برآمد ديد كه آن موضع لياقت بناى قلعه دارد .\r\nبنابراين ، حكم فرمود كه در آن موضع قلعه‌اى مستحكم بنا كردند و آن را اله‌اموت نام كرد ؛ چه ، « إله » در زبان ديلميان عقاب است و « آموت » مخفّف آموخت فرس است و معنى اين لفظ ، به زبان ديلمى « آموختهء عقاب » « 2 » است . و طريق استيلاى حسن صبّاح بر آن قلعه سابقا قلمى گشته .\r\nو از جمله قلاعى كه اسماعيليه بر آن استيلا داشتند قلعهء طبس بود و بعضى از قلاع قهستان .\r\nسبب استيلاى اسماعيليه بر آن قلاع آنكه از ابناى بنى سيمجور كه امير الامراى خراسان بود در زمان غزنويّه در آن ديار مانده بودند و بزرگ ايشان شخصى منوّرنام كه مطاع و منقاد اهالى آن ديار بود و خاصّ و عامّ آن ولايت از حكم او تجاوز نمىنمودند و چون در آخر زمان سلطان ملكشاه حكومت قهستان را به امير گلسارع ارزانى داشتند مردم از كثرت ظلم و تعدّى امير مذكور به جان آمده از حقّ ، سبحانه و تعالى ، هلاك آن امير مسئلت مىنمودند و بندگان امير مذكور ، دست از ظلم بازنداشته در صدد قتل منوّر درآمده فرصت مىجست كه به يك بار ملك منوّر بر حقيقت حال اطلاع يافته در مقام دفع ضرر از خود شده در آن باب ، چاره غير از آن نديده كه به اسماعيليه ملتجى گردد . بنابراين ، كس پيش دعاة آن طايفه فرستاده پيغام داد كه :\r\n\r\n\r\n","description":"","footnote":"\r\n( 1 ) . براى دست يافتن به خواستهء خود . - و .\r\n( 2 ) . در اين باب ؛ - هاجسن ، فرقه اسماعيليه ، ترجمهء فريدون بدره‌اى ، توضيحات مترجم .\r\n","page_name":" 2627 ","page_number":407},
  {"content":"\r\n\r\nمن دعوت شما را قبول كرده از روى اخلاص به مذهب اسماعيليه درآمدم و اگر شما امداد كنيد من قلاع اين ولايت را در تصرّف شما در مىآورم .\r\nچون اين پيغام ، به حسن صبّاح ، كه داعى الدّعاة آن طايفه بود ، رسيد بسيار مبتهج و مسرور گشته پىدرپى كسان به امداد ملك منوّر فرستاد و ملك منوّر به اندك‌توجّه ، امير گلسارع را از آن قلعه دفع نمود . از جمله قلاع آن ديار ، قلعهء خود و حوسف و زوزن و قاين و تون را به تصرّف گماشتگان حسن صبّاح درآورد و به اين واسطه ، شوكت و عظمت آن طايفه از حدّ اعتدال تجاوز نمود و صيت استيلاى ايشان عالم را فروگرفت .\r\nو از جملهء آن قلاع قلعهء وسمكن است قريب به أبهر و اهالى آن قلعه بعد از استيلاى اسماعيليه بر آن به استغاثه پيش سلطان بركيارق آمدند و سلطان يكى از امراى ذىجاه خود را با لشكرى بسيار به استخلاص آن قلعه از دست اسماعيليه نامزد فرمود . و آن امير بعد از محاصرهء هشت ماهه آن قلعه را فتح نموده صغير و كبير آن طايفه را به قتل رسانيد .\r\nو از جمله قلاعى كه در حوزهء تصرّف ايشان درآمد قلعهء خالنجان « 1 » بود قريب به اصفهان كه از آثار مؤيّد الملك بن نظام الملك بود و بعد از فوت مؤيّد الملك ، حكومت آن قلعه به چاولىسقاوو تعلّق گرفت و او به نيابت خود يكى از ملازمان ترك خود را به آنجا فرستاد و احمد بن عطاش طبيب در مقام تسخير آن قلعه شده يكى از فدائيان خود را فرمود كه : تسخير اين قلعه بر ذمّهء همّت تو لازم است . بنابراين ، آن شخص هديه‌اى لايق برداشته به خدمت آن ترك ساده‌دل رفته نوكرى او را اختيار نمود و چندان در خدمت آن ترك جدّ و جهد نمود و مساعى جميله در باب مهمّات او به ظهور رسانيد كه محل اعتماد او شد و كارش به جايى رسيد كه كليدهاى آن قلعه به او حواله شد .\r\nچون چند روزى بر اين بگذشت ، از براى آن ترك و اصحابش طرح مهمانى انداخته آن مقدار شراب به ايشان داد كه همه مست و بيهوش گشتند و در همان خانه به خواب غفلت فرو رفتند . آن شخص فى الحال فرصت غنيمت دانسته فى الفور جماعتى را ، كه ابن عطاش فرستاده بود ، به اندرون قلعه درآورده تمامى ايشان را به قتل رسانيدند و غير از آن ترك ، كه مقدّم آن طايفه بود ، هيچ احدى از دست ايشان نرست و كار ابن عطاش طبيب قوّت گرفت .\r\nو از جمله قلاعى كه در حوزهء تصرّف ايشان بود قلعهء اسفراين بود كه ميان رى و آمل واقع است . و ديگر قلعهء ازدهن است كه خواهرزادهء حسن صبّاح ، ابو الفتوح ، آن را مفتوح ساخته بر\r\n\r\n\r\n","description":"","footnote":"\r\n( 1 ) . مارشال هاجسن اين قلعه را به صورت « خان لنجان » ضبط كرده است ؛ - فرقهء اسماعيليه ، ترجمهء فريدون بدره‌اى ، ص 179 .\r\n","page_name":" 2628 ","page_number":408},
  {"content":"\r\n\r\nحوالى آن قلعه استيلا يافته . و قلعهء گردكوه كه از مشاهير قلاع رودبار بود نيز از جملهء آن قلاع است . و قلعهء ناطور خوزستان و قلعهء طنبور ، كه ميانهء او و بلدهء ارجان دو فرسخ مىباشد ، نيز از جمله قلاع آن طايفه بود و قلعهء طنبور را ابو حمزه اسكاف ارجانى ، كه او نيز از جمله دعاة آن طايفه بود ، مسخّر ساخته بود . و وى نيز در ايّام حسن صبّاح از ارجان به مصر رفت و از خلفاى علويه منشور دعوت به اسم خود گرفته به جانب بلاد خود مراجعت نمود و خلايق بسيار را دعوت نموده به مذهب اسماعيليه درآورد و قلعهء طنبور را به دست آورده مسكن خود و متابعان خود گردانيد . و قلعهء خلارجان را ، كه ميانهء فارس و خوزستان واقع است ، نيز باطنيان ارجان از دست دزدار امير ، كه از قبل سلطان ملكشاه والى آن ناحيه بود ، انتزاع نمودند . و طريق استيلاى ايشان بر آن قلعه در تواريخ معتبره مسطور است كه باطنيّه ، شخصى پيش دزدار فرستاد كه : چون تو را در حقيّت مذهب ما تردّد است اگر رخصت باشد ما يكى از دانايان مذهب خود به خدمت تو فرستيم تا او حقيقت اين مذهب را بر ملازمان به دلايل معقوله و منقوله واضح سازد و هر دغدغه كه به خاطر شريف ايشان مىرسيده باشد به وجه معقول دفع آن نمايد .\r\nچون اين پيغام ، به سمع دزدار رسيد قبول اين معنى نموده رخصت داد كه : اگر شخصى حقيّت اين مذهب ، خاطرنشان من كند ، مرا در اطاعت مذهب حقّ هيچ توقّف نخواهد بود .\r\nبنابراين ، باطنيّه يكى از ديلميان را به آن قلعه فرستاد كه به دلايلى كه در طرق ايشان مىباشد حقيّت آن مذهب خاطرنشان دزدار نموده او را به آن مذهب درآورد . ديلمى چون به آن قلعه رسيد ، چند روز هر روز ميانهء او و دزدار در تحقيق مذهب [ 313 ب 
  ] اسماعيليه سخنان مىگذشت . در خلال اين حال ديلمى در مقام فريفتن يكى از غلامان دزدار ، كه قربش پيش او به مرتبه‌اى رسيده بود كه مفاتيح آن قلعه به او سپرده بود ، درآمده آن غلام را آنچنان معتقد و مريد خود گردانيد كه بر قتل صاحبش با او متّفق شد .\r\nو چون ديلمى صحبت را به اين سرحدّ رسانيد ، كس به ارجان فرستاده جمعى از فدويان را طلب داشت . چون آن جماعت به حوالى آن قلعه رسيدند ، ديلمى به اتّفاق آن غلام دروازهء قلعه را باز كرده در نصف شب ايشان را به درون قلعه درآورده همان‌لحظه بىخبر بر خانهء دزدار ريخته او را دست و گردن بسته در زندان كردند . و چون اكثر اهالى آن قلعه را رند ديلمى به مذهب خود درآورده بود ، همه در مقام اطاعت و انقياد شده قلعه را به او تسليم كردند .\r\nغير از اين قلاع چندين قلعهء ديگر نيز در تحت تصرف آن طايفه درآمده بود .\r\nو از جمله وقايع اين سال آنكه امير چاولى سقاوو تمامى باطنيّه را كه بر بلاد خوزستان استيلا يافته بودند به قتل رسانيد . تفصيل اين مجمل آنكه چون از بلدهء رامهرمز تا ارجان داخل\r\n\r\n","description":"","footnote":"","page_name":" 2629 ","page_number":409},
  {"content":"\r\n\r\nاقطاعات امير چاولى سقاوو بود و باطنيّه بر قلاع آن ديار مستولى گشته دست عمّال و نوّاب امير مذكور را از تصرّف در آن ولايت كوتاه گردانيده بودند ، امير چاولى سقاوو در باب دفع ايشان تدبيرات مىكرد . آخر الأمر ، رأيش بر آن قرار گرفت كه جمعى از هواخواهان خود را فرمود كه : مصلحت در دفع اين طايفه آن است كه شما با من مخالفت ورزيده پيش ايشان رفته به مذهب ايشان درآييد و چندان اظهار اخلاص نماييد كه معتمدان طايفه شويد . چون ايشان را نسبت به شما اعتماد حاصل شود به من اعلام نماييد تا مهمّ ايشان را صورت بر اصل داده آيد .\r\nبنابراين ، جمعى كثير از ملازمان چاولىسقاوو اظهار مخالفت او نموده از وى مفارقت نموده پيش اسماعيليه رفتند و چندان اخلاص و اعتقاد ايشان را ظاهر ساختند كه در اندك مدّت ايشان را اعتماد كلّى بر آن طايفه پيدا شد . و چون اين خبر ، به سمع چاولى سقاوو رسيد دانست كه ايشان را از رهگذر آن جماعتى كه امير چاولى سقاوو فرستاده هيچ دغدغه در خاطر نمانده آواز انداخت كه : پسران امير برسق قصد ولايت من دارند و چون من طاقت مقاومت ايشان ندارم مناسب آن است كه من با اموال و اسباب خود به جانب همدان رفته در مقام استعداد و تهيّهء مدافعت و ممانعت ايشان باشم . بنابراين ، از خوزستان متوجّه همدان گشت و خفيه كس پيش آن جماعت فرستاده پيغام داد كه : اكنون وقت آن است كه ايشان را ترغيب و تحريض بر اخذ اموال ما كرده در عقب من بيرون آريد و چون تلاقى فريقين روى نمايد از آن جانب شما و از اين طرف سپاه من دمار از روزگار ايشان برآورده خلايق را از شرّ ايشان خلاص سازيد .\r\nالقصّه ، چون امير چاولى سقاوو متوجّه همدان گشت به فرمودهء او در مقام تحريض و ترغيب باطنيّه درآمده خاطرنشان ايشان كردند كه : امير چاولى سقاوو با چندين اموال و نفايس جواهر از ترس پسران امير برسق ولايت خود را انداخته به جانب همدان مىرود . اگر شما در مقام گرفتن او و اموال و اسباب او باشيد بهتر از اين فرصت ميسّر نخواهد شد ؛ چه ، وى اكنون با جماعتى قليل هراسان و ترسان مىرود . به مجرّد رسيدن آواز ما به گوش او اموال و اسباب خود را گذاشته به جانبى بيرون خواهد رفت .\r\nدعاة باطنيّه چون آن جماعت را مخلص خود مىدانستند مشورت ايشان را محض دولتخواهى خود دانسته سيصد نفر چيده با آن جماعت متوجّه گرفتن امير چاولى سقاوو شدند . چون فريقين به يكديگر رسيدند ، امير مذكور با سپاه خود صف‌آرايى نموده در مقام جدال و قتال درآمد و از اين طرف باطنيّه نيز به اعتماد هرچه تمام‌تر متوجّه حرب او شدند . در اين اثنا ، آن جماعت از صف باطنيّه جدا شده به جانب امير چاولى سقاوو آمده به اتّفاق\r\n\r\n","description":"","footnote":"","page_name":" 2630 ","page_number":410},
  {"content":"\r\n\r\nيكديگر روى به ايشان آورده به ضرب تيغ بىدريغ تمامى ايشان را غير از سه نفر به صحراى عدم فرستادند .\r\nو از جمله وقايع اين سال كشته شدن صاحب كرمان امير تيرانشاه بن تورانشاه « 1 » بن قاورت بك بود . مفصّل اين مجمل آنكه قبل از اين ، امير تيرانشاه دو نفر از اتراك اسماعيليه را به قتل رسانيده بود و ده هزار نفر ديگر را دستها بريده بود . و اين اتراك نه از طايفهء اسماعيليهء باطنيّه‌اند ، بلكه ايشان منسوب‌اند به امير اسماعيل كه از اهل سنّت بود . و اين أتراك نيز از جمله اهل سنّت بودند .\r\nسبب قتل امير تيرانشاه را چنين آورده‌اند كه ابو زرعه نام شخصى ، كه مدّتى مديد كاتب خوزستان بود ، امير تيرانشاه را به مذهب اسماعيليه درآورده آنچنان او را در آن مذهب متعصّب گردانيد كه بر قتل دو هزار از اهل سنّت و قطع دست دو هزار ديگر اقدام نمود « 2 » . بعد از قتل و سياست آن جماعت ، فقيه احمد بن الحسين بلخى ، كه از مشاهير فقهاى حنفيه بود و اهالى آن زمان به فتوى او عمل مىنمودند ، در مجلس امير تيرانشاه حاضر شد و مدّتى با وى صحبت مىداشت . و چون فقيه مذكور از مجلس او بيرون آمد امير تيرانشاه شخصى را فرمود كه در عقب او رفته او را هلاك سازد .\r\nچون صباح شد مردم بندگان فقيه را كشته يافتند و شحنهء شهر بر اين حال اطلاع يافته از روى اضطراب تمام پيش امير تيرانشاه رفته گفت : اى ملك ، احمد بن الحسين بلخى را كه كشته ؟ امير تيرانشاه از روى اعراض در جواب او گفت : شحنهء شهر تويى و از من قاتل احمد را استفسار مىنمايى ؟\r\nچون شحنه اين جواب را شنيد ، از مجلس برخاست و گفت : من قاتل او را مىشناسم . پس با سيصد سوار از وى مفارقت نموده به اصفهان پيش سلطان محمّد بن سلطان ملكشاه رفت . بعد از رفتن شحنه به جانب اصفهان ، قاضى كرمان با لشكريان اتّفاق نموده ارسلانشاه بن كرمان بن قاورت بك را به سلطنت برداشتند . تيرانشاه چون بر حقيقت حال اطلاع يافتند با جمعى از\r\n\r\n\r\n","description":"","footnote":"\r\n( 1 ) . احمد خان وزيرى وى را « ايرانشاه » ضبط كرده و مىنويسد : « . . . به سبب مصاحبان بد ، الحاد مىورزيد و با سپاهى و رعيّت بىداد مىكرد . قضات كرمان به اباحهء خونش فتوى دادند . » ؛ - تاريخ كرمان ، به كوشش استاد باستانى پاريزى ، ج 1 ، ص 363 .\r\n( 2 ) . ظاهرا در جمله آشفتگى ديده مىشود ، آنچه كه يقين است در اين سالها تيرانشاه بن تورانشاه ، و يا ايرانشاه بن تورانشاه بنابه قول مؤلّف تاريخ كرمان ، به دليل قدرت و موقعيّت و كثرت جمعيّت طايفهء اسماعيليهء مذكور ، ابتدا آنان را قلع و قمع كرده ، ولى بعدا شايد به علّت قدرت آنان مجبور به مراوده و مكاتبهء با آنان شده است و به همين علت مورد تكفير و قتل قرار گرفته است ؛ - احمد عليخان وزيرى ، تاريخ كرمان ، ج 1 ، ص 363 ؛ توضيح باستانى پاريزى در پابرگ .\r\n","page_name":" 2631 ","page_number":411},
  {"content":"\r\n\r\nغلامان خاصهء خود گريخته به مدينهء بم كرمان رفت . اهالى بم او را تمكين نداده در مقام محاربه و مقاتله درآمدند . و چون امير تيرانشاه را قدرت مقاومت ايشان نبود ، بالضّروره فرار بر قرار اختيار نموده به جانب قلعهء سميرم رفت و اكثر اموال و اسباب و خزاين او را اهالى بم غارت كردند .\r\nچون امير تيرانشاه به نواحى قلعهء سميرم رسيد ، كس پيش امير آن قلعه ، كه محمّد بهستون بود ، فرستاده به او التجا آورد . محمّد بهستون او را به آن قلعه درآورده در مقام اطاعت و انقياد شده شرايط خدمتكارى به جاى آورد .\r\nدر اين اثنا ، ارسلانشاه لشكرى بر سر قلعهء سميرم فرستاد كه تيرانشاه را به دست آورند و اگر محمّد بهستون مخالفت ورزد او را نيز گوشمالى بر اصل دهند تا عبرت ديگران شود . القصّه ، چون سپاه به حوالى قلعهء سميرم رسيدند محاصره نمودند . محمّد بهستون دانست كه او را با آن استعدادى كه دارد دفع سپاه ارسلانشاه كردن از جمله محالات است . بنابراين ، كس پيش امير تيرانشاه فرستاده پيغام داد كه : آنچه از لوازم مهماندارى از دست ما درآمد در انجام آن خود را معاف نداشتيم . اكنون لشكر ارسلانشاه اين قلعه را در محاصره دارند و ما را چون قوّت و قدرت مدافعت و ممانعت ايشان نيست مناسب آن است كه شما از اين قلعه بيرون رويد تا اين فتنه فرونشيند . من مرد مسلمان نيك‌اعتقادم ، به واسطهء تو دين خود را متهم نمىتوانم كرد .\r\nبنابراين ، تيرانشاه بالضّروره از سميرم بيرون رفته محمّد بهستون كس پيش سپاه ارسلانشاه فرستاد كه : اينك تيرانشاه مىرود ، شما مىدانيد و او پس جمعى از سپاه ارسلانشاه تعاقب نموده او را با ابو زرعهء باطنى به دست آورده نزد ارسلانشاه فرستادند و ارسلانشاه هردو را به قتل رسانيده « 1 » ولايت كرمان بىمنازع و مشارك بر ارسلانشاه قرار گرفت . « 2 »\r\nو از جمله وقايع اين سال آنكه امير نرغش ، كه از عظماى امراى سلطان سنجر بن ملكشاه بود ، لشكرى انبوه به هم رسانيده متوجّه دفع و استيصال اسماعيليهء خراسان شده چند قلعه از ايشان را خراب ساخت و خلقى بسيار از آن طايفه به قتل رسانيد . آخر الأمر ، به عزم تسخير بلدهء طبس عنان عزيمت به صوب آن بلده منعطف داشت و مدّتى مديد آن بلده را محاصره نموده به ضرب منجنيقها ، اكثر سور آن شهر را خراب گردانيد . و چون اهالى آن بلده از\r\n\r\n\r\n","description":"","footnote":"\r\n( 1 ) . در جامع التّواريخ حسنى ابن شهاب ، نام مقدّم امراى ترك « چلق بازدار » نوشته شده و نام قضاتى كه فتوى قتل تيرانشاه دادند قاضى ابو العلا و سلطان تاج القرا آمده و نام كسى كه به تعقيب تيرانشاه [ - ايرانشاه 
  ] رفته « فرج چقماق » ذكر شده است . و در تاريخ سلاجقه ( ص 24 ) نام مقدّم امرا « خلق بازدار » و نام تعقيب‌كننده « فرخ قفجاق » آمده است .\r\n- احمد خان وزيرى ، تاريخ كرمان ، ج 1 ، ص 365 . توضيحات باستانى پاريزى در پابرگ .\r\n( 2 ) . ارسلانشاه مدت چهل و دو سال بر كرمان و مكران حكم راند ؛ - منبع پيشين ، ص 364 .\r\n","page_name":" 2632 ","page_number":412},
  {"content":"\r\n\r\nممانعت و مدافعت عاجز آمدند مبلغى عظيم به امير نرغش فرستاده التماس آن نمودند كه : از سر آن [ 314 الف 
  ] شهر درگذرد كه ما هر سال مبلغى معيّن به سركار امير مىرسانيم . و چون امير نرغش نيز از محاربه و مجادله به تنگ آمده بود ، اين معنى را فوزى عظيم دانسته از سر محاصرهء ايشان برخاست و اهالى طبس باز در مقام عمارت آنچه از سور شهر خراب شده بود ، شده در اندك‌زمان تمامى سور را مستحكم ساختند و در صدد جمع ذخاير و آذوقه و سلاح و غير آن شده استعداد دفع اعدا را ، آنچنان كه بايد ، به هم رسانيدند . بعد از سه سال ديگر ، باز امير نرغش به عزم تسخير آن بلده آمده محاصره نمود . تفصيل آن واقعه در وقايع آن سال مذكور خواهد شد . ان شاء اللّه تعالى .\r\nو از جمله وقايع اين سال كشته شدن كندمرى ، ملك فرنج ، بود . تفصيل اين مجمل آنكه در وقايع سال چهار صد و هشتاد و دويّم از رحلت سيّد البشر ، عليه و إله التّحيّة من الملك الأكبر ، مذكور شده بود كندمرى ، ملك فرنج ، با جمعى از امراى فرنگ ، كه اسامى ايشان سابقا تحرير يافته ، بر بسى از بلاد اسلام سيّما بر بيت المقدّس مستولى شده بود و در اين سال ، از بيت المقدّس لشكرى آراسته به عزم تسخير بلدهء عكا ، كه سابقا هرچند در تسخير آن سعى و اجتهاد نمودند اثرى بر آن مترتّب نگشته بود ، متوجّه آن صوب گشت . چون به حوالى بلدهء عكا رسيد شروع در جنگ كردند .\r\nدر اثناى محاربه و مقاتله ، تيرى بر مقتل كندمرى ، ملك فرنج ، رسيد كه به يك لحظهء بىمهلت به جايى كه در نشأه آخرت براى او مهيّا ساخته بودند و اصل گشت . وى در ايّام زندگانى شهر انبار را معمور ساخته به يكى از امراى فرنگ ، كه نامش طنكرى بود ، سپرده بود .\r\nبعد از كشته شدن كندمرى ، برادرش بغدوبن « 1 » [ ؟ 
  ] با پانصد سوار و پياده متوجّه بيت المقدّس گشت . چون دقاق بن تتش ، صاحب دمشق ، بر اين حال اطلاع يافت با لشكرى متوجّه او شد و امير جناح الدّوله در اين يورش در ملازمت ملك دقاق بن تتش بود . بعد از تلاقى فريقين و اشتعال نايرهء جدال و قتال نسيم نصرت و ظفر بر پرچم علم دقاق وزيد و از سپاه فرنگ آنچه از دست اهل اسلام خلاصى يافتند روى به گريز نهادند و به قبيح‌ترين وجهى از معركه بيرون رفتند .\r\nامّا باز در همين سال ، جمعى از امراى فرنگ ، كه قبل از اين به واسطهء اتّفاق و امداد ارامنهء بلدهء رها بر آن بلده استيلا يافته بودند ، شهر سروح را از دست تركمانان انتزاع نموده به حوزهء تصرّف خود درآوردند و تركمانان بسيار در آن معركه به قتل رسيدند و چون فرنگ به بلدهء\r\n\r\n\r\n","description":"","footnote":"\r\n( 1 ) . ق : بعدون بن .\r\n","page_name":" 2633 ","page_number":413},
  {"content":"\r\n\r\nسروح درآمدند شروع در نهب و غارت كرده آن شهر را بالكليّه خراب و مستأصل كردند و اهل و عيال مسلمانان را به اسيرى بردند . بعد از فتح بلدهء سروح ، به عزم تسخير مدينهء حيفا ، كه قريب به عكا واقع است ، متوجّه آن صوب شده و آن بلده را جبرا و قهرا از دست اهل اسلام انتزاع نمودند و از آنجا عنان عزيمت به عزم تسخير مدينهء رسوف منعطف داشته به حوالى آن بلده رسيدند . اهالى آن بلده ، چون طاقت مقاومت ايشان نداشتند ، بالضّروره امان خواسته شهر رسوف را به ايشان تسليم نمودند و در ماه رجب اين سال ، مدينهء قيساريّه را ، كه از مشاهير بلاد اسلام بود ، به ضرب شمشير متصرّف شدند .\r\nو در الكامل التّاريخ مسطور است كه در ماه رمضان اين سال ، خليفه ، المستظهر باللّه عباسى ، بر خلاف عادت خلفاى سابق به مسجد جامع قصر آمده به مراسم صلوة تراويح « 1 » قيام نمود و امر فرمود كه « بسم اللّه الرّحمن الرّحيم » را بلند بگويند . قبل از اين ، ترك جهر « 2 » به بسم اللّه الرّحمن الرّحيم بنابر مخالفت خلفاى علويّهء مصر بود كه ايشان بنابر مذهب خود هميشه در نماز جهر به تسميه « 3 » مىنمودند قرار يافته بود نه آنكه ترك جهر به تسميه مبتنى بر متابعت مذهبى از مذاهب اسلام بوده باشد ؛ چه ، در جميع مذاهب اسلام جهر به آن منقول است . غايتش چون عداوت ميانهء خلفاى علويهء مصر و خلفاى عباسى به واسطهء امور سلطنت از حدّ اعتدال تجاوز يافته سرايت در امور دينى نيز كرده از جملهء آثار آن عداوت ترك جهر به تسميه بود . و همچنين المستظهر باللّه حكم فرمود كه در نماز قنوت شافعيّه مىخوانده باشند .\r\nملا سعد الدّين تفتازانى « 4 » در تلويح اصول فقه چنين آورده كه ترك جهر به بسم اللّه در زمان معاوية بن ابو سفيان شايع شد ؛ چه ، معاويه در آخر ايّام حكومت خود به مكّه رفت و بعد از اداى مراسم حجّ باز به شام آمد . و در آن ايّام ، انس بن مالك نيز در شام مىبود . القصّه ، چون معاويه حجّ گذارده به شام رفت در نماز ، ترك جهر به تسميه و ترك تكبيرات نمود . اتّفاقا ، روزى انس بن مالك در وقت نماز حاضر بود . چون آن نماز را مشاهده كرد ، روى به معاويه آورد و گفت : آيا بعد از آنكه به مكّه رفتى و مراسم حجّ بيت اللّه الحرام به جاى آوردى از نماز چيزى دزديدى ، و الّا پس تسميه و تكبيرات كه پيغمبر ما ، صلّى اللّه عليه و إله ، به جاى مىآورد كجاست ؟ معاويه گفت : تو نماز پيغمبر را كجا مىدانى ؛ به واسطهء آنكه تو در آن زمان كوچك\r\n\r\n\r\n","description":"","footnote":"\r\n( 1 ) . تراويح : جمع ترويحه ، نشستن‌ها ، جلسه‌ها ، منظور از صلوة تراويح نمازهايى است كه در شب‌هاى ماه رمضان خوانند . - و .\r\n( 2 ) . جهر : بلند خواندن .\r\n( 3 ) . تسميه : بسم اللّه الرّحمن الرّحيم گفتن .\r\n( 4 ) . مسعود عمر بن عبد اللّه تفتازانى ، متولد هفتصد و بيست و دو هجرى در قريهء تفتازان نزديك فسا . گويند نخستين تأليف وى شرحى است بر التّصريف زنجانى كه آن را در شانزده سالگى نوشته است ؛ - ادوارد براون ، تاريخ ادبيات ايران ، ج 3 ، ص 373 به بعد .\r\n","page_name":" 2634 ","page_number":414},
  {"content":"\r\n\r\nبودى . انس در جواب معاويه گفت : هرچند كه من كوچك بودم ، امّا در خدمت آن حضرت آن مقدار قرب داشتم كه آفتابه به طهارتخانه مىبردم و چندين سال ملازمت آن حضرت ، صلّى اللّه عليه و إله ، كردم و بر جميع افعال و اقوال او اطلاع يافتم و تو كه از جملهء مؤلّفة القلوب « 1 » بودى و همگنان را در اسلام تو شكّ بوده چگونه بر افعال و اقوال آن حضرت وقوف يافته‌اى .\r\nالقصّه ، انس بن مالك بسيار درشتى كرد و معاويه اغماض ورزيده متوجّه جواب او نگشت و از ترس تشنيع انس چند مرتبه در نماز آنچنان تسميه مىگفت كه حاضران صف اوّل مىشنيدند و بس . و چون انس در وقت نماز حاضر نمىشد اكثر مردم نيز از آن جهت تنفّر مىنمودند و در وقت نماز حاضر نمىشدند . بنابراين ، معاويه ، عمروعاص را بر آن داشت كه انس را به وعد و وعيد و احسان بسيار راضى ساختند كه در وقت نماز حاضر مىشده باشد .\r\nعلى اىّ حال از مضمون هر دو اين روايت آن مقدار مشخّص مىشود كه ترك جهر به تسميه از جمله امور مستحدثه است و در زمان حضرت ختمى مرتبت ، عليه و إله شرايف التّحيّات ، نبوده . و العلم عند اللّه تعالى « 2 » .\r\n\r\n\r\n","description":"","footnote":"\r\n( 1 ) . اشراف مكّه كه پس از فتح مكّه به پيامبر گرديدند ، چون صفوان بن اميه و أبو سفيان . و پيامبر ( ص ) عطيات آنان را بيش از ديگر صحابه قرار داد تا با دشمنان همدستى نكنند ؛ - لغتنامهء دهخدا ، ذيل واژهء « مؤلّفه » .\r\n( 2 ) . و دانش تنها در نزد خداوند بلندمرتبه است . - و .\r\n","page_name":" 2635 ","page_number":415},
  {"content":"\r\n . \r\n","description":"","footnote":"","page_name":" 2636 ","page_number":416},
  {"content":"\r\n\r\n\r\nذكر وقايع سال چهار صد و هشتاد و پنجم از رحلت خير البشر\r\nدر ماه صفر اين سال ، باز نوبت ثالث ميانهء سلطان بركيارق و برادرش سلطان محمّد محاربه واقع شد . كيفيّت اين قضيّه در تواريخ معتبره چنين آورده‌اند كه چون در وقايع سال ماضى مذكور شد كه سلطان محمّد به بغداد درآمده و سلطان بركيارق از بغداد به جانب واسط رفت و سلطان محمّد بقيّهء آن سال در بغداد توقّف نمود و در اين سال به اتّفاق برادرش سنجر بن ملكشاه متوجّه بلاد عجم شده سلطان سنجر قاصد خراسان گشت و سلطان محمّد عنان عزيمت به صوب همدان منعطف گردانيد . امّا چون محمّد چند مرحله از بغداد بيرون رفت اخبار متواتر رسيد كه سلطان بركيارق نوّاب و عمّال خليفه ، المستظهر باللّه ، را از واسط بيرون كرده إقطاعات خاصّه خليفه را متصرّف گشته به خليفه امور قبيحه نسبت مىنمايد و در صدد آن است كه به بغداد مراجعت نموده دار الخلافه را نهب و غارت نمايد .\r\nالقصّه ، چون اين حكايات از بركيارق اشتهار و انتشار يافت ، خليفه ، المستظهر باللّه ، بسيار هراسان شده پياپى مكتوبات به طلب سلطان محمّد فرستاده او را از اثناى راه بازگردانيد . چون سلطان محمّد به بغداد آمد ، خليفه او را بر جنگ سلطان بركيارق ترغيب و تحريض نموده آن مقدار در آن باب مبالغه فرمود كه اظهار آن كرد كه خود نيز در اين جنگ همراه بوده باشد .\r\nسلطان محمّد چون مبالغهء خليفه را در اين مرتبه مشاهده نمود ، در مقام استعداد محاربه گشته از خليفه عذر خواست كه : براى اين مهمّ احتياج حركت شما نيست . ان شاء اللّه تعالى به يمن همّت شما به اسهل وجهى ، دفع مخالفان كرده خواهد شد .\r\nالقصّه ، سلطان محمّد بعد از تهيّهء سپاه ، ابو المعالى فضل بن عبد الرزّاق را از قبل خود جهت اخذ اموال ، و ايلغارى را به شحنگى آن بلده تعيين نموده خود\r\n\r\n","description":"","footnote":"","page_name":" 2637 ","page_number":417},
  {"content":"\r\n\r\nبا سپاه فراوان از روى استعجال متوجّه مدينهء رودبار گشت .\r\nامّا احوال سلطان بركيارق بعد از مفارقت او از بغداد بدين منوال گذشت كه در [ 314 ب 
  ] اثناى راه ، مزاج ايشان از حدّ اعتدال انحراف يافته آن مقدار ضعف بر وى استيلا يافت كه تردّد ايشان بىمحفّه ممكن نبود ، مع هذا چون خبر رايات ايشان به شهر واسط رسيد ، سپاه آن بلده از ترس سلطان بركيارق زن و فرزند و اموال و اسباب خود را برداشته از راه دريا به جانب زبيديّه رفته در آن بلده اقامت نمودند . و چون سلطان بركيارق به واسط رسيد مرض او روى به ازدياد نهاد ، مع هذا وبايى عام در سپاه سلطان بركيارق ظاهر شد كه اكثر دوّاب ايشان هلاك گشت و عامّهء سپاه پياده ماندند .\r\nمقارن اين حال ، خبر توجّه سلطان محمّد با لشكرى فراوان اشتهار گرفت و از اين سبب خوف و هراسى عظيم بر سپاه سلطان بركيارق استيلا يافت . بنابراين ، امير صدقه ، صاحب حلّه ، كه در ملازمت سلطان بركيارق مىبود ، مصلحت چنان ديد كه سلطان بركيارق با سپاهش از جانب غربى واسط عبور نموده به جانب شرقى فرود آيد و هرجا كه پلى بر آب بسته باشد ويران بايد كرد تا سلطان محمّد به آسانى عبور نتواند نمود .\r\nالقصّه ، چون در عين اشتداد مرض ، خبر توجّه سلطان محمّد به سمع سلطان بركيارق رسيد ، فى الحال مرض از وى مفارقت نمود و اين معنى موجب قوّت متابعان او گشت . و چون قبل از وصول سلطان بركيارق اكثر مردم آنجايى كشتىها را به جانب زبيده برده بودند ، الحال سپاه سلطان ، كه ارادهء عبور نمودند ، غير از يك كشتى پيدا نمىشد . بنابراين ، سلطان بركيارق از عبور آب عاجز و متحيّر مانده چارهء كار خود نمىدانستند و از اهالى واسط جماعتى كه در شهر مانده بودند از ترس سلطان بركيارق مطلقا قدم از خانه‌هاى خود بيرون نمىنهادند و هر يكى در زاويهء إختفا خزيده منتظر فرج مىبودند . آخر الأمر ، قاضى واسط ابو على فارقى به لشكرگاه سلطان درآمده با امير اياز ملاقات كرد و از براى تسلّى رعايا ، شحنه جهت شهر قرار داد كه دست تعدّى و ظلم سپاه از رعيّت باز دارد و نگذارد كه هيچ احدى ظلم و تعدّى تواند نمود .\r\nچون رعايا را خوف و هراسى كه داشتند بر طرف شد ، به فرمودهء سلطان جمعى كثير از ساكنان واسط را ، كه شنا مىدانستند ، به أجرت گرفتند كه اسبان سپاه سلطان را دست گرفته از آب گذرانيد . و چون اسبان و استران سپاه عبور نمودند ، سلطان خود به آن كشتى ، كه همراه خود از بغداد آورده بود ، سوار شده از آب گذشت . و به مجرّد آنكه سلطان بركيارق از آب عبور نمود سپاهش دست به نهب و غارت دراز نموده واسطيان را غارت نمودند و قاضى ابو على اين معنى را به عرض سلطان رسانيده مجدّدا حكم ديگر فرستاد كه : زنهار ! هزار زنهار ! كه هيچ احدى در مقام ايذا و اهانت اهالى واسط نشود و به ظلم و تعدّى از ايشان چيزى\r\n\r\n","description":"","footnote":"","page_name":" 2638 ","page_number":418},
  {"content":"\r\n\r\nنطلبد . و متعاقب فرمان يكى از امراى خود را به قدغن فرستاد كه هركه : از سپاه من بر رعايا ظلم و تعدّى مىكرده باشد همان‌جا به سياستش برسان تا عبرت ديگران شود .\r\nو چون سلطان بركيارق از غربى واسط عبور نموده به جانب شرقى قرار گرفت ، سپاهيان آن بلده ، كه از ترس سلطان به زبيديّه رفته بودند ، كس پيش سلطان فرستاده به عرض رسانيدند كه : اگر سلطان از سر گناه ما درگذشته امان‌نامه‌اى به خطّ و مهر خود به ما عنايت فرمايد ما همه كمر اطاعت در ميان جان بسته لوازم بندگى و خدمتكارى را آنچنانكه بايد به ظهور مىرسانيم .\r\nسلطان بركيارق اين معنى را فوزى عظيم دانسته فى الحال خطّ امان جهت ايشان فرستاد . و چون آن سپاه در سلك ملازمان سلطان انتظام يافتند ، سلطان عنان عزيمت به صوب بلاد بنى برسق منعطف داشت و ايشان نيز خدمت سلطان بركيارق را مغتنم دانسته از روى اخلاص و اعتقاد همراهى نمودند .\r\nالقصّه ، چون سلطان بركيارق با چهار هزار سوار تركمان متوجّه دفع برادر خود سلطان محمّد شد و بندگان سلطان محمّد به قصد محاربهء سلطان بركيارق قطع مراحل و منازل نموده در حوالى مدينهء بردوار « 1 » ، تلاقى فريقين روى نمود . چون زمان زمستان و شدّت سرما بود ، روز اوّل از طرفين صفوف آراستند . امّا چون به واسطهء شدّت سرما هيچ احدى را طاقت محاربه نبود ، بالضّروره به مجرّد مشاهدهء يكديگر اكتفا نمودند و بازگشتند .\r\nروز دويّم بار ديگر ، جانبين صفها آراسته در برابر يكديگر ايستادند و بعد از لحظه‌اى يكى از جانب سپاه سلطان بركيارق اسب در ميدان راند و از آن جانب نيز نظير او به ميدان تاخت . چون هر دو به يكديگر رسيدند معانقهء يكديگر نموده به جانب صفهاى خود بازگشتند .\r\nهمچنين يكى از اين جانب و يكى از آن جانب از صف بيرون مىآمدند و با يكديگر معانقه مىنمودند ، مانند دوستان جانى از ديدن يكديگر مسرور و خوشحال مىشدند . آخر الأمر ، مهمّ به آنجا رسيد كه از صف سلطان محمّد امير بلداحى با جمعى ديگر از امرا و از صف سلطان بركيارق امير اياز و وزيرش ، امير اعزّ ، بيرون آمده با يكديگر ملاقات كرده قرار بر صلح دادند ؛ چه ، يقين ايشان شد كه محاربهء ميان ايشان منجر به آن مىشد كه دولت از سلجوقيّه بيرون رود . بنابراين ، صلح بر آن قرار دادند كه سلطنت به اسم بركيارق باشد و از براى سلطان محمّد نيز ، نوبت مىزده باشند « 2 » و ولايت آذربايجان و شيروان و ديار بكر و جزيره و موصل به او متعلّق باشد ، مع هذا سلطان بركيارق بايد كه او را در تسخير بلاد روميّه امداد نمايد .\r\n\r\n\r\n","description":"","footnote":"\r\n( 1 ) . بندارى ، زبدة النصرة و نخبة العصره ( ترجمهء فارسى ، ص 314 ) ؛ ابن جوزى ، المنتظم ، ج 9 ، ص 120 ؛ حسينى ، أخبار الدولة السلجوقيّه ، ص 177 محل تلاقى سپاه دو برادر را « روذاراور » قيد كرده‌اند .\r\n( 2 ) . نوبت زدن : نقاره و طبل زدن . معمول كه در نقاره‌خانه شاهان در شبانه‌روز چند بار نقاره مىزدند . - و .\r\n","page_name":" 2639 ","page_number":419},
  {"content":"\r\n\r\nالقصّه ، در چهارم شهر ربيع الأوّل مصالحه مشخّص شد و سلطان بركيارق عنان عزيمت به صوب اصفهان ، كه دار السّلطنهء او بود ، منعطف داشت و سلطان محمّد به جانب اسدآباد توجّه نمود و از اسدآباد به جانب قزوين رفت . در آنجا جمعى او را از صلح پشيمان ساخته خاطرنشان او كردند كه : آن جماعت از امرا كه به مصالحه راضى شدند همه با سلطان بركيارق زبان دارند و هميشه منتظر فرصت آن مىباشند كه تو را گرفته به او سپارند .\r\nچون سلطان محمّد اين حكايت را استماع نمود در فكر دفع آن جماعت شده رئيس قزوين را پنهانى طلب داشته فرمود كه : تو فردا بر سر ديوان مرا به ضيافت خود تكليف نماى و هرچند من از قبول آن معنى إبا و امتناع كنم تو بايد كه الحاح و تضرّع بسيار كرده چنين ظاهر سازى كه چون شهر قزوين به قدوم سلطان مشرّف گشته مىخواهم كه خانهء اين داعى در اين شهر امتيازى داشته باشد .\r\nالقصّه ، روز ديگر رئيس قزوين به فرموده عمل نموده در باب ضيافت خود سلطان را و به خانهء خود بردن بسيار الحاح و زارى كرد . آخر الأمر ، چون سلطان مطلقا قبول آن معنى نمىكرد رئيس قزوين باز به اشارهء سلطان از امرا ، خصوصا از امير مسمل و امير أبتگين ، كه مقصود بالذّات از اين مواضعه ايشان بودند ، التماس نمود كه ايشان پيش سلطان رفته التماس رئيس را به انجاح مقرون سازند . چون امرا در اين باب التماس نمودند ، سلطان از روى كراهت ظاهرى قبول نمود كه به خانهء رئيس رود . و روز ديگر ، جمعى از غلامان خود را فرمود كه :\r\nپنهانى سلاح خود را همراه داشته باشيد كه در منزل رئيس امير مسمل را بايد به قتل رسانيد و امير أبتگين را ميل بايد كشيد .\r\nروز ديگر ، سلطان محمّد به خانهء رئيس قزوين رفت و امراى مذكوره نيز در ملازمت بودند . در اثناى صحبت به اشارهء سلطان محمّد ، چنانچه قرار يافته بود ، يكى را به قتل رسانيدند و ديگرى را مكحول ساختند . و سلطان بعد از اين واقعه از قزوين متوجّه رى گشت « 1 » .\r\nچون اين خبر ، به سمع سلطان بركيارق رسيد دانست كه برادرش از مصالحه پشيمان شده ميل جنگ دارد . سلطان بركيارق نيز ترك عزيمت اصفهان نموده به قصد محاربهء سلطان محمّد ، عنان بادرفتار را به صوب رى منعطف داشت . در ظاهر ساوه ، تلاقى فريقين روى نمود . بعد از تسويهء صفوف ، از سپاه سلطان بركيارق امير سرخاب بن كيخسرو الديلمى صاحب آرده بر امير ينال بن امير أنوشتگين ، كه از كبار امراى سلطان محمّد بود ، حمله آورده و امير ينال طاقت مقاومت حملهء امير سرخاب نياورده روى به هزيمت نهاد . به مجرّد همين ، تمامى\r\n\r\n\r\n","description":"","footnote":"\r\n( 1 ) . اين بازگشت درست پس از دو ماه از تاريخ انعقاد صلح سلطان محمّد و سلطان بركيارق بوده است .\r\n","page_name":" 2640 ","page_number":420},
  {"content":"\r\n\r\nسپاه سلطان روى به گريز [ 315 الف 
  ] نهاده متفرّق شدند . از اين دو لشكر عظيم بىآنكه يكى كشته شود روى به هزيمت نهاده آنچنان پراكنده گشتند كه سلطان محمّد علم خود را برداشته راه اصفهان پيش گرفت .\r\nسلطان بركيارق بعد از نهب و تاراج خزاين سلطان محمّد او را تعاقب نموده در اصفهان او را محاصره نمود . محاصرهء سلطان بركيارق اصفهان را در اين نوبت به هشت ماه كشيد ؛ چه ، سلطان محمّد بعد از هزيمت در ماه ربيع الاوّل به اصفهان درآمده شروع در عمارت قلعه و كندن خندق نمود ؛ چنانچه در مدّت دو ماه هر شكستگى كه قلعه داشت تعمير آن كرده خندق را به آب رسانيد . در ماه جمادى الأوّل ، رايات سلطان بركيارق به عزم تسخير بلدهء اصفهان و به دست آوردن برادرش ، محمّد ، به ظاهر اصفهان رسيده شروع در جنگ كردند و تا عاشر « 1 » ذيحجّه ، هميشه ميانهء اين دو برادر محاربه و مجادله بود . آخر الأمر ، چون در اندرون شهر قحط به جايى رسيد كه ده من گندم به يك دينار و چهار من گوشت به يك دينار و هر چهل من كاه به يك دينار رسيد ، مردم به تنگ آمدند و سلطان محمّد نيز دانست كه روزبه‌روز مهمّات او روى به انحطاط مىنهد و در اين محاصره ، آخر كارش به جايى خواهد رسيد كه او را دستگير نموده به برادرش سپارند . بنابراين ، مصلحت چنان ديد كه خود را از محاصره بيرون انداخته به جانبى رود كه سپاه بر وى جمع شوند و بعد از آن ، در مقام دفع برادر شود .\r\nآخر الأمر ، رأيش بر آن قرار گرفت كه به جانب خوى و سلماس رفته تركان آن نواحى را به امداد خود خواند و به استظهار ايشان مهمّى از پيش ببرد . بنابراين ، در روز عيد أضحى با صد و پنجاه سوار از اصفهان بيرون آمده راه آذربايجان پيش گرفت .\r\nسلطان بركيارق چون بر اين حال اطلاع يافت فى الحال امير اياز را با سپاه فراوان به عقب او فرستاد و بسيار مبالغه در باب گرفتن او نمود . آخر الأمر ، امير اياز هرچند سعى كرد به گردش نرسيد . بعضى از مورّخين بر آن‌اند كه امير اياز به او رسيد ، امّا سلطان محمّد كس پيش او فرستاده التماس نمود كه از سر گرفتن او درگذرد . بنابراين ، امير اياز إغماض كرده به راه ديگر رفت و از براى سلطان محمّد اسب تازه‌اى نيز فرستاد ؛ چه ، اسب او مانده بود .\r\nو از روضة الصّفا چنين ظاهر مىشود كه سلطان محمّد اين نوبت از حصار بيرون آمده با سلطان بركيارق جنگ كرده ديگربار شكست يافته به خوى رفت و سلطان بركيارق از عقبش شتافته و باز مهمّ ميانهء ايشان به محاربه انجاميد . امّا باز سلطان محمّد طاقت مقاومت نياورده از معركه بيرون شده به طرف گنجه رفته و بعد از آن ، در جمادى الاولى سنه تسع و تسعين و\r\n\r\n\r\n","description":"","footnote":"\r\n( 1 ) . عاشر : دهم . - و .\r\n","page_name":" 2641 ","page_number":421},
  {"content":"\r\n\r\nاربعمائه « 1 » [ - 499 
  ] هجرى ميانهء ايشان مصالحه واقع شد ، مقرّر آنكه شام و ديار بكر و آذربايجان و موغان و أرمن و گرجستان از آن سلطان محمّد باشد و باقى ولايت از آن سلطان بركيارق و نام هيچ يك از برادران را در ممالك ديگرى بر سر منبر ياد نكنند تا مادهء نزاع و فساد بالكليّه مرتفع باشد . و اين مصالحه تا آخر ايّام سلطان بركيارق بر حال خود بود و به هيچ وجه إختلال به انتظام او راه نيافت .\r\nو در دوازدهم شهر صفر اين سال ، وزير سلطان بركيارق أعزّ ابو المحاسن عبد الجليل دهستانى « 2 » وقتى كه از خيمهء خود سوار شده متوجّه ملازمت سلطان بود ، به دست جوانى أشقر « 3 » به قتل رسيد . گويند آن جوان غلام ابو سعيد حدّاد بود كه وزير مذكور در سال سابق ، او را كشته بود و اين غلام از آن روز ، فرصت مىجست . و بعضى مىگويند كه آن جوان أشقر از باطنيّه بود . على اىّ حال ، وزير أعزّ ابو المحاسن در ميان وزرا به كرم و حسن‌خلق و نيكومعاملگى مشهور و معروف بود ؛ چنانچه مشهور است كه يكى از سوداگران به او متاعى فروخته به هزار دينار . روزى وزير آن تاجر را گفت كه : به عوض هزار دينار برو از برادان « 4 » پنجاه كرّ « 5 » گندم بگير . و در آن روز ، بهاى هر كر بيست دينار بود . سوداگر از قبول گندم ابا و امتناع نموده گفت : من گندم نمىخواهم ، مرا هزار دينار نقد بايد .\r\nاتّفاقا ، روز ديگر سعر « 6 » غلّه بالا رفت و ثمن يك كرّ گندم به پنجاه دينار رسيد . روز ديگر ، چون سوداگر به مجلس وزير درآمد رو به او كرد و گفت : اى تاجر صاحب بخت ، امروز خبر دارى كه بهاى گندم به چند است ؟ سوداگر چون ديروز گندم قبول نكرده بود امروز باز اظهار آن معنى نمود و گفت : من وقتى صاحب بخت توانستم بود كه گندم قبول كرده بودم .\r\nوزير گفت : اگرچه تو قبول نكردى ، امّا ما عقد خود را فسخ نكرديم . برو پنجاه كرّ گندم خود را بگير و به فروش .\r\nتاجر گويد ، من فى الحال روى به برادران آورده از ثمن گندم دو هزار و پانصد دينار گرفتم\r\n\r\n\r\n","description":"","footnote":"\r\n( 1 ) . قطعا اين تاريخ اشتباه است ؛ چراكه پنجمين و آخرين نبرد بين دو سلطان سلجوقى در جمادى الآخر سال چهار صد و نود و شش هجرى ( هزار و صد و سه ميلادى ) در خوى اتّفاق افتاد كه به شكست سلطان محمّد انجاميد ؛ - ابن جوزى ، المنتظم ، ج 9 ، ص 138 ؛ ابن أثير ، الكامل ، ج 10 ، ص 236 .\r\n( 2 ) . نظام الدّين ابو المحاسن عبد الجليل أعزّ بن محمّد دهستانى ، كه از صفر چهار صد و نود و سه تا تاريخ قتلش در دوازدهم ذيحجّهء سال چهار صد و نود و پنج مقام وزارت سلطان بركيارق را داشت . ابن أثير او را « الوزير الأعزّ » مىنويسد و صاحب راحة الصّدور او را أعزّ الملك خوانده و در زبدة التّواريخ لقب فارسى جهت او ذكر مىكند كه « دردانه » است ؛ - عبّاس اقبال ، وزارت در عهد سلاطين بزرگ سلجوقى ، ص 115 .\r\n( 3 ) . أشقر : كسى كه رنگ پوستش سرخ و سفيد باشد . - و .\r\n( 4 ) . كذا فى المتن . مفهوم نشد .\r\n( 5 ) . ق : گو . پيمانهء خواربار كه مر اهل عراق است ؛ - منتهى الارب ( به نقل از : لغتنامهء دهخدا ) .\r\n( 6 ) . سعر : قيمت . - و .\r\n","page_name":" 2642 ","page_number":422},
  {"content":"\r\n\r\nو مثل آن مبلغ بر وى اضافه نموده پنج هزار دينار آورده باز با وزير معامله كردم . اتّفاقا ، هنوز موعد اين معامله نرسيده بود كه بندگان وزير به قتل رسيدند و اموال خلايق بسيار كه با وى معامله داشتند ضايع شد ؛ چه ، متروكات « 1 » او را بتمامه به سر كار سلطان بركيارق بردند و هيچ احدى را از اموال او چيزى ندادند .\r\nبعد از قتل وزير أعزّ ، منصب وزارت سلطان بركيارق به وزير خطير [ الملك 
  ] ابو منصور ميبدى « 2 » كه قبل از آن وزير سلطان محمّد بود تعلّق گرفت . منشأ جدايى ابو منصور ميبدى از ملازمت سلطان محمّد آن بود كه در وقتى كه سلطان بركيارق در اصفهان برادر خود سلطان محمّد را محاصره داشت يك برج قلعه حوالهء ابو منصور مذكور بود . چون مدّت محاصره امتداد يافت و خزانهء سلطان محمّد خالى گشت امير ينال بن انوشتگين روى به وزير ابو منصور ميبدى آورده گفت : وقتى كه ما از رى مىخواستيم به جانب همدان رويم تو كس پيش ما فرستادى كه : شها ، ترك همدان نموده به اصفهان بياييد كه من خرج يك سال سپاه شما را از مال خود مىدهم . اكنون تا اين زمان چون سلطان محمّد در خزانه زر داشت به شما تكليف اين امر نمىكردم ، امّا چون خزانهء سلطان محمّد خالى شده و سپاه زر مىخواهد ، بر تو لازم است كه به وعدهء خود وفا نموده مؤنهء « 3 » يك سال سلطان محمّد از خاصّهء مال خود ادا نمايى و منتظر باشى كه عن‌قريب در عوض آن اضعاف « 4 » مضاف رعايت خواهى يافت .\r\nوزير ابو منصور چون اين حكايت از امير ينال شنيد صلاح در آن ديد كه ظاهرا قبول آن نموده در باب خلاصى خود فكرى انديشه نمايد . بنابراين ، در جواب امير ينال گفت : آنچه من متعهدّ شدم در اداى آن تعلّل نخواهد شد . بايد كه امير خاطرجمع باشد .\r\nالقصّه ، چون شب درآمد بندگان وزير از همان دروازه كه به او سپرده بودند بيرون آمده راه ميبد پيش گرفت و در آنجا در قلعهء آن بلده متحصّن شد . و چون اين خبر ، به سمع سلطان بركيارق رسيد فى الحال جماعتى به طلب او فرستاده حكم فرمود كه اگر ابو منصور در آمدن تعلّل نمايد شما قلعهء ميبد را در محاصره آورده او را به دست آوريد .\r\nچون سپاه سلطان بركيارق به حوالى قلعهء ميبد رسيدند پيغام سلطان بركيارق به وزير ابو منصور رسانيدند . وزير از آن جماعت امان خواسته بيرون آمد . ايشان بندگان ابو منصور را\r\n\r\n\r\n","description":"","footnote":"\r\n( 1 ) . متروكات : جمع متروكه . مالى كه از ميّت باقى ماند . - و .\r\n( 2 ) . ابو منصور خطير الملك محمّد بن حسين ميبدى كه از ذيحجّهء سال چهار صد و نود و پنج تا ربيع الآخر چهار صد و نود وزير بركيارق بود . قبل از اين هم يك بار از ذيحجّهء سال چهار صد و نود و چهار تا ذيحجّه چهار صد و نود و پنج وزير سلطان محمّد بود ؛ - اقبال ، منبع پيشين ، 150 .\r\n( 3 ) . مؤنه : يا مؤونت : هزينه و خرج . - و .\r\n( 4 ) . اضعاف : دوبرابر ، دوچندان .\r\n","page_name":" 2643 ","page_number":423},
  {"content":"\r\n\r\nبر استر بىزين بالاى پالان سوار كرده متوجّه اردوى سلطان بركيارق شدند . قبل از وصول به اردو ، خدّام وزير أعزّ ابو المحاسن به نوعى كه قلمى شد به قتل رسيد و به مجرّد رسيدن ابو منصور ، حكم سلطان بركيارق عزّ صدور يافت كه ابو منصور را خلعت وزارت پوشانيده به خدمت حاضر سازند « 1 » .\r\nو از جمله حوادثى كه عبرت از آن توان گرفت آن است كه در سال چهار صد و هشتاد و سيّم از رحلت ، جماعتى از وزراى بنى جهير كشته شدند و اموال و اسباب ايشان را حتّى خانه‌هاى ايشان را در معرض بيع درآورده مؤيّد الملك بن نظام الملك متصرّف شده و بعد از آن به يك سال مؤيّد الملك كشته شد و تمامى اموال و اسباب او را جماعتى ديگر متصرّف شدند و نمىدانند كه عن‌قريب ديگرى به قسمت اموال و متروكات ايشان اشتغال خواهد داشت .\r\nو در ماه رجب اين سال ، ميانهء سپاه امير ايلغازى بن أرتق [ 315 ب 
  ] شحنهء بغداد و عامّهء مردم بغداد نايرهء جدال و قتال اشتعال گرفت . منشأ آن فتنه ، آن بود كه امير ايلغازى از خراسان به بغداد آمده بود و جمعى از سپاهيان او به واسطهء عبور از دجله ملّاحان را فرياد مىكردند .\r\nاتّفاقا ، چون ملاحان در آمدن تعلّل مىنمودند يكى از آن ميان تيرى به جانب ملّاح انداخت و آن تير آنچنان بر ملاح رسيد كه فى الحال فوت شد . ملّاحان جمعيت نموده آن شخص را كشان‌كشان به دار الخلافه مىبردند كه در اثناى راه سوق موضع الثلثا پسر امير ايلغازى رسيده آن شخص را از دست ملّاحان گرفت و ملّاحان با ساير اهل بازار ، روز سه‌شنبه پسر ايلغازى را آنچنان سنگباران كردند كه ايشان از مقاومت عامّه عاجز آمده روى به گريز نهاده و پيش امير ايلغازى رفته شكايت كردند و امير ايلغازى در مقام انتقام گرفتن درآمده فرمود تا مردم او مسلّح و مكمّل بر سر محلهء ملّاحان رفته بعد از نهب و غارت ، خانه‌هاى ايشان هركه پيش آيد به قتل رسانند .\r\nچون سپاهيان امير ايلغازى به موجب فرمودهء او عمل نموده محلّهء ملاحان را كه به « مربعة القطانين » اشتهار داشت ، نهب و غارت مىنمودند ، به يك ناگاه جماعتى از عياران از قبل ملّاحان بر سپاه امير ايلغازى حمله آورده جمعى كثير را از ايشان به ضرب تيغ بىدريغ هلاك ساختند و جمعى از ايشان چون راه گريز نداشتند از ترس عياران خود را به كشتيهاى ملّاحان انداختند و ملاحان اين معنى را فوزى عظيم دانسته كشتيها را در ميان آب برده سوراخ كردند و خود را از كشتى بيرون انداختند تا آن جماعت همه در ميان دجله غرق شدند .\r\n\r\n\r\n","description":"","footnote":"\r\n( 1 ) . خطير الملك ميبدى به گفتهء انوشروان بن خالد مردى جاهل و نالايق بود و از ادبيّت و عربيّت خالى ، ابو طاهر خاتونى در هجو او دو بيت به فارسى گفته كه اصل آنها را انوشروان بن خالد در كتاب نفثة المصدور خود آورده است ؛ - منبع پيشين ، ص 153 .\r\n","page_name":" 2644 ","page_number":424},
  {"content":"\r\n\r\nالقصّه ، بندگان امير ايلغازى به يك بىتحمّلى خود ، تمامى لشكر خود را به باد فنا داد و بعد از وقوع اين واقعه باز بقيّة السّيف تركمانان را جمع نموده خواست كه جانب غربى بغداد را تاراج كند . و چون خليفه ، المستظهر باللّه ، بر ارادهء او اطلاع يافت قاضى القضاة بغداد و كبار الهراسى ، مدرّس نظاميّهء بغداد ، را پيش او فرستاده او را از آن اراده منع فرمود .\r\nو از جمله وقايع اين سال آنكه در روز بيستم شهر شوّال امير اسماعيل صاحب بصره به عزم تسخير مدينهء واسط از راه دريا متوجّه آن صوب گشت و چون كارى نتوانست ساخت بازگشته به جانب بصره رفت .\r\nمفصّل اين مجمل آن است كه امير إسماعيل بن سلانجق در ايّام سلطان ملكشاه ، شحنهء بلدهء رى بود و چون در آن بلده سلوك ناهموار مىكرد بعد از چندگاه ، از شحنگى آن بلده معزول گشت . آخر الأمر ، چون بصره را سلطان ملكشاه به إقطاع امير قماج داد امير قماج به نيابت خود امير اسماعيل را به بصره فرستاد و مدّتى مديد در بصره نايب امير قماج بود . چون امير قماج ترك ملازمت سلطان بركيارق نموده به خراسان پيش سلطان سنجر رفت ، امير اسماعيل را خيال استقلال و استبداد در حكومت بصره و نواحى آن در خاطر سر زده شروع در ضبط آن شهر نموده و مردم آنجايى او را به بزرگى قبول داشته در مقام اطاعت و انقياد او درآمدند .\r\nچون اين خبر ، شهرت يافت والى بطيحه ، مهذّب الدّولة بن ابو الخير ، به اتّفاق معقل بن صدقه لشكرى جمع آورده متوجّه حرب امير اسماعيل شدند . چون به قلعهء مطارا رسيدند از آن جانب امير اسماعيل نيز با لشكرى آراسته رسيد . بعد از تلاقى فريقين و اشتعال نايرهء قتال ، ناگاه تيرى بر مقتل ابن صدقه رسيد و درساعت جان به قابض الأرواح سپرد و مهذّب الدّوله بر اين حال اطلاع يافته روى به گريز نهاده به جانب بطيحه مراجعت فرمود و امير اسماعيل تمام كشتيهاى ايشان را متصرّف شد و اموال و اسباب بسيار از آن كشتيها به دست سپاه امير أسماعيل افتاد . و اين واقعه در سنهء احدى و تسعين و اربعمائه « 1 » هجرى وقوع يافت .\r\nو چون مهذّب الدّوله به بطيحه رسيد درصدد انتقام گرفتن از امير اسماعيل درآمده كس پيش سعد الدّوله گوهرآيين فرستاده از وى امداد و اعانت طلبيد . اميرآيين در مقام امداد و نصرت او شده ابو الحسن هروى و عياش بن ابو الخير را با لشكرى انبوه به مدد مهذّب الدّوله فرستاد . اتّفاقا ، چون اقبال امير اسماعيل بلند بود ، اين نوبت نيز بعد از تلاقى طائفتين ، سپاه مهذّب الدّوله روى به هزيمت نهادند و عياش بن ابو الخير و ابو الحسن هروى هر دو اسير و دستگير امير اسماعيل شد . امّا امير اسماعيل ، عياش را به اعزاز و اكرام تمام رخصت فرمود و\r\n\r\n\r\n","description":"","footnote":"\r\n( 1 ) . سال چهار صد و نود و يك . - و .\r\n","page_name":" 2645 ","page_number":425},
  {"content":"\r\n\r\nابو الحسن هروى را مدتى در حبس خود نگاهداشته ، آخر الأمر مبلغ پنجاه هزار دينار بر وى مقرّر ساخته او را نيز از بند خلاص گردانيد ، و اگرچه از آن مبلغ مقرّر يك دينار و اصل سركار اسماعيل نشد ، اما شوكت و عظمت امير اسماعيل در نظر خلايق زياده از آن قرار گرفت كه توان گفت . بنابراين ، اسماعيل بعد از مراجعه ، چند قلعه مستحكم بنا كرد كه يكى از آن قلعهء ابلّه بود و يكى قلعهء شاطى برابر قلعهء مطارا كه از آثار امير ينال بود .\r\nو در اين سال ، جمعى از رؤساى سپاه واسط به امير اسماعيل نوشتند كه : اگر متوجّه اين ولايت شوى ، بىكلفت جنگ ما اين شهر را تسليم امير مىنماييم و خود همه كمر اطاعت و انقياد در ميان جان بسته در مقام بندگى و فرمانبردارى مىباشيم . چون اين مكتوب به امير اسماعيل رسيد ، طمع او در باب گرفتن واسط زياد شد . بنابراين ، لشكرى انبوه به هم رسانيده از راه برّ و بحر متوجّه واسط شد . چون به حوالى واسط رسيد آن جماعت از طلب او پشيمان شده در مقام محاربه و ممانعت درآمده خلقى بسيار از سپاهيان او را به قتل آوردند . در خلال اين احوال خبر رسيد كه صاحب عمّان و جنابه و سيران ، ابو سعد محمّد بن نصر با لشكرى عظيم متوجّه تسخير بصره شده امّا اسماعيل از شنيدن اين خبر ، مضطرب گشته درساعت عنان عزيمت به صوب بصره منعطف داشت . چون به حوالى بصره رسيد ، ميانهء او و ابو سعد مكرّر محاربات واقع شد . آخر الأمر ، چون امير اسماعيل ديد كه ديگر طاقت مقاومت ابو سعد ندارد ، كس پيش وكيل خليفه فرستاده التماس آن نمود كه ميانهء او و ابو سعد به صلح قرار دهد . ابو سعد چون غالب مطلق بود به صلح راضى نمىشد . آخر الأمر ، به سعى وكيل خليفه مهمّات ميانهء ايشان به صلح قرار گرفت و ابو سعد به جانب بلاد خود مراجعت نمود و هر يكى از براى ديگر تحف و هداياى لايق فرستاده اظهار اتّحاد و يگانگى نمودند .\r\nو از جمله وقايع اين سال آنكه در ماه ذيقعده امير كربوقا ، صاحب موصل كه در اين سال بركيارق او را به آذربايجان فرستاده بود ، در چهار فرسخى قصبهء خوى وفات يافت و موسى تركمان شهر موصل را متصرّف شد .\r\nو تفصيل اين مجمل آنكه قوام الدّوله امير كربوقا در حين مراجعت از آذربايجان در حوالى خوى بيمار شد و بعد از سيزده روز داعى حقّ را اجابت كرد و در حين احتضار ، سپاه خود را به اطاعت سنقرچه وصيّت فرمود . سنقرچه بعد از دفن امير كربوقا در خوى با لشكرى عظيم روى به موصل نهاد . به مجرّد رسيدن در موصل درآمده از روى استقلال و استبداد شروع در حكومت نمود . چون اهالى موصل قبل از آمدن سنقرچه كس به پيش موسى تركمان ، كه از قبل امير قوام الدّوله حاكم حصن‌كيف بود ، فرستاده بودند ، بعد از سه روز از آمدن سنقرچه و حكومت كردن او ، بندگان موسى تركمان به طلب اعيان موصل به شهر درآمد .\r\n\r\n","description":"","footnote":"","page_name":" 2646 ","page_number":426},
  {"content":"\r\n\r\nسنقرچه چون وصول موسى به موصل شنيد به استقبال او بيرون رفت . و چون به يكديگر رسيدند از اسب فرود آمده معانقه نمودند و بر فوت امير قوام الدّوله كربوقا اظهار رقّت كرده بسيار گريستند .\r\nبعد از آن ، در اثناى مكالمه و محاوره ، سنقرچه به موسى تركمان گفت كه امير قوام الدّوله جميع سپاه خود را به اطاعت من وصيّت فرموده و جاى خود را به من ارزانى داشته . موسى در جواب گفت كه : امثال ما را دعوى ولايت و حكومت كردن بىمعنى است ؛ چه ، در اين عرصه پادشاهى است كه مهمّات حكومت و ايالت ولايت تعلّق به رأى و رؤيت او دارد ، هركه را خواهد به ايالت هرجا كه خواهد سرافراز سازد .\r\nسنقرچه در جواب او سخنى چند درشت گفت و او در جواب او سخنان خشونت‌آميز گفت . آخر الأمر ، مهمّ آن دو به جايى رسيد كه سنقرچه شمشير كشيد و آنچنان بر سر موسى تركمان زد كه مجروح گشت و موسى با وجود جراحت سنقرچه را گرفته بر زمين انداخت . پسر منصور بن مروان ، صاحب ديار بكر ، كه [ 316 الف 
  ] همراه موسى بود چون اين حالت را مشاهده نمود ، فى الحال كارد بيرون آورده سر سنقرچه را از بدنش جدا ساخت و موسى از روى استقلال به شهر موصل درآمده اصحاب سنقرچه را رعايت نموده با خود متّفق ساخته حكومت ولايت موصل بر موسى قرار گرفت .\r\nو چون اين خبر ، به شمس الدّوله چكرمش ، صاحب ولايت جزيره ، رسيد ، به عزم تسخير ولايت موصل و انتزاع از دست موسى تركمان لشكرها جمع آورده متوجّه نصيبين شد .\r\nنصيبين را به مجرّد رسيدن در حوزه تصرّف درآورده روى به موصل نهاد .\r\nموسى تركمان چون خبر از توجّه چكرمش يافت او نيز لشكرها جمع آورده به عزم حرب امير چكرمش از موصل بيرون رفت . چون تلاقى فريقين روى نمود جميع سپاه موسى تركمان از وى مفارقت كرده پيش چكرمش رفتند و موسى از روى اضطرار با جمعى از غلامان خاصّهء خود روى به موصل نهاد و به شهر درآمده به ضبط و استحكام برج و بارو مشغول گشت و چكرمش او را تعاقب نموده شهر موصل را محاصره كرد . مدّتى مديد با يكديگر محاربات و منازعات مىكردند . آخر الأمر ، موسى از مقاومت او عاجز آمد ، كس پيش امير سقمان بن ارتق ، كه در آن زمان والى ولايت ديار بكر بود ، فرستاده حصن‌كيف را به او قبول نمود و مبلغ ده هزار دينار نقد نيز جهت خرج سپاه او فرستاده از وى امداد خواست . امير سقمان التماس او را قبول نموده با لشكرى انبوه متوجّه دفع چكرمش گشت .\r\nچون چكرمش بر حقيقت حال اطلاع يافت ، پيش از آمدن امير سقمان از حوالى موصل كوچ كرده به جانب ولايت خود مراجعت فرمود . چون امير سقمان به نواحى موصل رسيد ،\r\n\r\n","description":"","footnote":"","page_name":" 2647 ","page_number":427},
  {"content":"\r\n\r\nموسى تركمان به رسم استقبال او از شهر موصل بيرون آمد . چون به حوالى قلعهء كرائا رسيد ، جماعتى از غلامان قوام الدّوله كربوقا از كمين برآمده ناگاه يكى آنچنان تيرى بر موسى انداخت كه به مجرّد آن يك تير ، بندگان موسى تركمان اين نشأه فانى را وداع گفته سپاهش پراكنده و متفرّق گشتند . او را در حوالى همان قريه بر تلّى ، كه الآن ، به « تلّ موسى » اشتهار دارد ، دفن كردند .\r\nامير سقمان چون بر اين حال اطلاع يافت بازگشته حصن‌كيف را متصرّف شد و بعد از آن تا سنهء عشرين و ستمائه « 1 » هجرى حصن‌كيف در تصرّف اولاد امير سقمان بود و چكرمش موصل را تصرف نمود و با مردم آنجا سلوك به طريق عدالت مىنمود . امّا منسوبان امير كربوقا را بتمامهم به عوض موسى تركمان به قتل رسانيد و به نهر خابور و اكراد نيز مستولى گشت .\r\nو از جمله وقايع اين سال ، محاربه منجيل « 2 » فرنگى بود با اهل اسلام . و مفصّل اين مجمل آنكه قبل از اين مذكور شد كه ضجيل با صد هزار مرد كارزار به جنگ قلج ارسلان بن سليمان بن قتلمش ، صاحب قونيّه ، رفت و بعد از كشش و كوشش بسيار ، نسيم نصرت و ظفر بر پرچم علم قلج ارسلان وزيد و خلايق نامحصور از فرنگيان به قتل رسيدند ؛ چنانچه ضجيل با سيصد نفر گريخته به جانب شام رفت .\r\nچون اين خبر ، به صاحب طرابلس ، فخر الملك بن عمّار ، رسيد كس پيش وكيل جناح الدّوله والى حمص فرستاده پيغام داد كه ضجيل فرنگى با جمعى معدود هزيمت يافته مىرود . مناسب آن است كه او نگذارند و جماعتى به امداد ما فرستند تا به يمن همّت اهل اسلام اين عمود كفر بالكليّه منهدم گردد . و به همين پيغام شخصى را پيش دقاق بن تتش نيز فرستاد . بنابراين ، نايب جناح الدّوله خود به امداد او از حمص متوجّه طرابلس گشت و دقاق بن تتش هزار سوار به امداد فخر الملك فرستاد .\r\nچون اين خبر ، به ضجيل فرنگى رسيد سپاه خود را جمع كرده گفت : زنهار ! هزار زنهار ! كه شما را اين خبر پريشان نسازد ؛ چه ، اين نوع لشكرى كه هر جماعتى از جايى جمع آورده‌اند اگر به عدد صد هزار باشند هرگز بر صد مرد مردانه كه در ظلّ رايت سردار خود ثبات‌قدم ورزند ظفر نمىتواند يافت ، و اين معنى مكرّر مشاهده افتاده .\r\nالقصّه ، ضجيل با آن سيصد نفر مطلقا از اين جماعت ملاحظه نكرده متوجّه طرابلس شد .\r\nاتّفاقا ، در اثناى آنكه سپاه فرنگى به نواحى طرابلس رسيد اين جماعت از شام و حمص نيز به آنجا رسيده نفير كشيدند و فخر الملك نيز جماعتى را از شهر به امداد آن جماعت بيرون\r\n\r\n\r\n","description":"","footnote":"\r\n( 1 ) . ششصد و بيست . - و .\r\n( 2 ) . ق ، ش : ضخيل .\r\n","page_name":" 2648 ","page_number":428},
  {"content":"\r\n\r\nفرستاد . ضجيل چون نيك انديشيد ديد كه اهل اسلام سه فرقه شدند . سپاه دقاق كه از شام آمده‌اند على حدّه‌اند و نايب جناح الدّوله ، كه از حمص آمده جدا فوجى راست كرده و سپاه فخر الملك ، كه از شهر طرابلس برآمده‌اند ، به سر خود صف آراسته منتظر حرب‌اند . ضجيل نيز سپاه خود را به سه قسم منقسم ساخته صد سوار را به دفع اهل طرابلس نامزد فرمود و صد سوار ديگر را در مقابل هزار سوار دقاق بن تتش فرستاده و پنجاه سوار را به جنگ اهل حمص تعيين فرمود و خود با پنجاه سوار علم را نگاهداشته بايستاد .\r\nاتّفاقا ، اهل حمص به مجرّد ديدن فرنگ روى به گريز نهادند و از پيش بيرون رفتند . چون دمشقيان اين حال را مشاهده نمودند ايشان نيز در عقب ايشان دست به آلات جنگ نرسانيده گريختند . اهل طرابلس ثبات قدم ورزيده با آن صد كس كه در مقابل ايشان افتاده بودند جنگ مردانه كردند . امّا چون ضجيل ديد كه معركه خالى شد و غير از طرابلسيان كسى نماند با آن دويست كس ديگر بر ايشان حمله آورده در يك ساعت هفتصد كس از طرابلسيان را به قتل رسانيدند و شهر را محاصره نمودند و از اطراف و جوانب كوهستان آن ولايت چندان نصارى بر ضجيل جمع آمدند كه از حساب و شماره بيرون بود .\r\nچون فخر الملك ديد كه طاقت مقاومت ايشان ندارد ، بالضّروره از در مصالحه درآمده مبلغى نقد و جنس و چند رأس اسب قبول نمود و ضجيل از ظاهر شهر طرابلس كوچ نموده به جانب مدينهء أنطوطوس ، كه از مشاهير بلاد ولايت طرابلس بود ، رفت و بعد از محاصرهء جبرا و قهرا بر آن شهر استيلا يافتند و اهل اسلام آن بلده را به ضرب تيغ بىدريغ هلاك ساختند و از آنجا روى به حصن مطويان ، كه مقدّم آن حصن را « ابن عريض » گفتندى ، نهاد . ابن عريض مردانه پيش آمده قصاص اهل أنطوطوس را از ضجيل گرفت ؛ چه ، خلقى بسيار از سپاه فرنگ به قتل رسانيد و ضجيل با جمعى معدود گريخته به جانبى بيرون رفت . ابن عريض يكى از اكابر امراى ضجيل را اسير گرفت ؛ چنانچه ضجيل مبلغ ده هزار دينار براى استخلاص او مىفرستاد و ابن عريض قبول آن ننموده او را نيز به عدم‌آباد فرستاد .\r\nو از جمله وقايع اين سال آنكه امير دانشمند ، همند فرنجى صاحب أنطاكيه را كه در بند او بود ، چنانچه سابقا قلمى شده بود ، بعد از گرفتن مبلغ صد هزار دينار به شرط آنكه دختر باغىسنان كه در بند اوست خلاص كند . همند فرنجى بعد از خلاص از بند دانشمند به شرط وفا نموده دختر امير باغى را فرستاد و خود باز بر أنطاكيه استيلا يافته كس به مدينهء عواصم و قنّسرين و ساير نواحى آنجا فرستاده عمّال نصب نمود و به اين واسطه ، مسلمانان بلاد بسيار پريشانى كشيدند .\r\nو بندگان ضجيل باز در همين سال جمعيّت به هم رسانيده به عزم تسخير حصن أكراد ، كه از\r\n\r\n","description":"","footnote":"","page_name":" 2649 ","page_number":429},
  {"content":"\r\n\r\nمشاهير قلاع آن سرحدّ بود ، متوجّه آن صوب گشت و جناح الدّوله بر اين حال اطلاع يافته به جمع سپاه فرمان داد و مىخواست كه خود به جنگ ضجيل رفته او را بالكليّه مستأصل گرداند .\r\nاتّفاقا ، قبل از آنكه جناح الدّوله بيرون رود روز جمعه در مسجد جامع يكى از باطنيّه در زىّ صوفيّه درآمده خود را به جناح الدّوله رسانيده به يك ضرب كارد او را از جملهء اموات گردانيد . گويند كه آن شخص را ملك رضوان بن تتش فرستاده بود . و اللّه اعلم بحقايق .\r\nو چون ضجيل خبر فوت جناح الدّوله را شنيد فى الحال از محاصرهء حصن اكراد برخاسته روى به حمص نهاد . به مجرّد رسيدن ، تمامى ولايات و اعمال جناح الدّوله را به حوزهء تصرّف خود آورد . و در ماه جمادى الآخر يكى از قمصان ، يعنى از امراى فرنگ ، به عزم تسخير بلدهء عكّه آمده شهر را محاصره نمود و از اطراف و جوانب آن شهر منجنيقها نصب نموده كار بر اهالى آنجا به تنگ آورد ؛ و او را شانزده كشتى كلان بود كه آذوقه و ما يحتاج ايشان از آن كشتيها مىرسيد . اتّفاقا ، چون كار بر اهل اسلام به جان رسيد از اطراف و جوانب مسلمانان هجوم آوردند و آن كشتيها را آتش زده بتمامها بسوختند . همچنين برجها و منجنيقها ، كه نصب كرده بودند ، همه را آتش زدند و قمص با سپاه خود روى به هزيمت نهاده به جانب ولايت خود رفت .\r\nو در اين سال ، قمص ديگر كه والى مدينهء رها بود به عزم تسخير مدينهء بيروت ، كه از اعمال سواحل شام است ، آمده آن شهر را مدّتى مديد محاصره نمود . آخر الأمر ، بعد از سعى و كوشش [ 316 ب 
  ] بسيار چون ظفر نداشت خائب و خاسر از محاصرهء آن برخاسته به جانب رها رفت .\r\nدر ماه رجب اين سال ، عساكر مصر به عزم تسخير ولايت عسقلان و انتزاع آن نواحى از فرنگيان ، عنان عزيمت به صوب آن ديار منعطف داشتند . چون امير الامراى فرنگيان آن سرحدّ ، تردديك كه صاحب بيت المقدّس بود ، بر اين حال اطلاع يافت با هفتصد سوار جرّار فرنگى متوجّه محاربهء مصريان گشت و در نواحى عسقلان تلاقى فريقين روى نمود و نايرهء جدال و قتال ، اشتعال گرفت . آخر الأمر ، نسيم نصرت و ظفر بر پرچم علم سپاه مصر وزيد و فرنگيان به ضرب شمشير مجاهدان فى سبيل اللّه راه عدم پيش گرفته به مستقر خود رفتند و تردديك در بيشه‌اى ، كه در آن ولايت بود ، مختفى گشت .\r\nاتّفاقا ، سپاه اسلام بعد از فتح نادانسته آتش به آن بيشه انداختند . تردديك مضطر مانده كار به جايى رسيد كه آتش بعضى از جسد او را بسوخت و او به آن حال نيم‌سوخته گريخته به جانب رمله رفت . مجاهدان اسلام از حال او خبر يافته به جانب رمله شتافتند . تردديك پيش از رسيدن ايشان به زىّ فقراى آن ديار درآمده به جانب فرنگستان رفت . در اين جنگ چندان غنايم به دست سپاه مصر افتاد كه محاسب وهم از شمارهء آن به عجز معترف بود .\r\n\r\n","description":"","footnote":"","page_name":" 2650 ","page_number":430},
  {"content":"\r\n\r\nو از جمله وقايع اين سال آنكه قلعهء حصب « 1 » باز به تصرّف امير سرخاب بن بدر درآمد . قبل از اين ، اين قلعه به واسطهء تركمانان از دست او بيرون رفته بود . تفصيل اين واقعه را در تواريخ معتبر چنين آورده‌اند كه قرابل تركمان ، كه به « سلغر » اشتهار داشت ، نوبتى با خيل و حشم خود به حوالى بلاد امير سرخاب بن بدر بن مهلهل آمده خواست كه چندگاه جهت كثرت آب و علف در آنجا باشد ، كه اين معنى بر خاطر سرخاب گران آمده فرمود كه او را از آنجا بيرون كردند . و جمعى كثير از مردم او را به قتل رسانيدند . بنابراين ، قرابل به استغاثه پيش تركمانان رفته لشكرى عظيم برداشته به عزم جنگ امير سرخاب و اخذ انتقام از وى متوجّه آن صوب گشت . چون امير سرخاب بر اين حال اطلاع يافته ، او نيز كردان را جمع‌آورده متوجّه دفع او شد . اتّفاقا ، بعد از تلاقى فريقين و اشتعال نايرهء قتال ، دو هزار مرد از سپاه امير سرخاب در معركه به قتل رسيد و امير سرخاب گريخته به جبال آن بلاد متحصّن گشت .\r\nچون اين خبر ، به سمع نگاهبانان قلعهء مذكور رسيد ، دو كس را از آن ميان ميل استقلال و استبداد حكومت آن قلعه پيدا شد . بنابراين ، با يكديگر اتّفاق نموده قلعه را متصرّف شدند و دست به ذخاير و اموال سرخاب دراز كرده اهالى آن قلعه را از سپاهى و رعايا به احسان مطيع و منقاد خود ساختند .\r\nدر خلال اين احوال ، گذر رايات سلطان بركيارق بر آن قلعه افتاد . آن دو شخص از خوف سلطان مبلغ دويست هزار دينار از خزينهء امير سرخاب برداشته به رسم پيشكش به خدمت سلطان بركيارق رسانيدند و تركمانان تمامى بلاد امير سرخاب را به حوزهء تصرّف خود آورده بودند غير از دقوقا و شهرزور .\r\nدر اين سال ، ميانهء آن دو شخص ، كه به اتّفاق يكديگر قلعهء مذكور را متصرّف شده بودند ، خصومت و نزاع به آنجا رسيد كه يكى از آنها بر دست ديگرى كشته شد و بعد از كشته شدن ، شريك او كس پيش امير سرخاب فرستاده به عرض رسانيد كه : اگر امير از گناه من درگذرد و به آنچه از من صادر شده مؤاخذه ننمايد ، من قلعه را باز به ايشان مىسپارم و خود همچنانكه بندهء فرمانبردار ايشان بودم در مقام اطاعت و انقياد درآمده هر خدمتى كه فرمايند به تقديم مىرسانم .\r\nامير سرخاب التماس او را مبذول داشته از سر زلّات گذشتهء او درگذشت . بعد از تسليم قلعه ، به وعدهء خود وفا نموده به او هيچ قسم مضرّت نرسانيد ، حتّى آنكه آنچه از اموال او گرفته بود از وى مطالبه نفرمود . و اين شيوهء اكابر سلاطين بود كه امير سرخاب به فعل آورده و به اين\r\n\r\n\r\n","description":"","footnote":"\r\n( 1 ) . ق : حصب بندگان .\r\n","page_name":" 2651 ","page_number":431},
  {"content":"\r\n\r\nواسطه ، اكثر متمرّدان كه به تركمانان زبان داشتند مطيع و منقاد او شده تمامى بلاد او را به تصرّف او درآوردند ؛ لهذا حكما گفته‌اند كه هيچ خصلتى ، سلاطين را بهتر از وفا به عهد نيست .\r\nو از جمله وقايع اين سال ، كشته شدن قدر خان والى سمرقند است كه در حين غيبت سلطان سنجر بن ملكشاه قصد بلاد خراسان كرده به آن نواحى آمده بود . مفصّل اين مجمل آنكه چون در اين وقت سلطان سنجر به امداد برادر خود سلطان محمّد از خراسان به بغداد رفته بود و ميان اين دو برادر و سلطان بركيارق مكرّر محاربات و منازعات واقع شد و هنوز مهمّات برادران صورت نيافته بود كه در اين وقت امير كندعزى از قبل سلطان سنجر والى خراسان بود ، به واسطهء حسدى كه بر تقرّب و تسلّط امير نرغش « 1 » داشت ، كس پيش قدر خان صاحب سمرقند فرستاده پيغام داد كه : سلطان سنجر در بغداد است و هنوز ميانهء برادران مهمّات صورت نيافته ، اگر ميل خراسان دارند فرصتى بهتر از اين نخواهند يافت ، و من كه از قبل سلطان سنجر والى خراسانم مطلقا به شما مضايقه ندارم و هميشه مخلص و خواهان دولت شما بوده‌ام .\r\nالقصّه ، چون اين نغمه به گوش قدر خان رسيد فى الحال صد هزار مسلمان و كافر جمع آورده متوجّه خراسان گشت . قبل از توجّه ، خبر بيمارى سلطان سنجر اشتهار يافت و اين معنى نيز باعث جدّ قدر خان گشت ؛ چه ، امير كندعزى مكرّر مىنوشت كه : سلطان سنجر معلوم نيست كه از اين بيمارى بهتر شود و اگر از بيمارى نيز شفا يابد آن مقدار بعد مسافت از خراسان دارد كه امداد او به خراسان نمىتواند رسيد .\r\nاتّفاقا ، در خلال اين حال كه خبر توجّه قدر خان به جانب خراسان اشتهار يافت ، حقّ سبحانه و تعالى ، سلطان سنجر را از آن مرض مهلك شفا داد و سلطان سنجر از روى سرعت و استعجال هرچه تمام‌تر به عزم دفع قدر خان متوجّه آن صوب گشت و از امرا كندعزى همراه او بود و أقارب و عشاير او از قبل او در خراسان به حفظ و حراست آن بلاد مشغول بودند .\r\nالقصّه ، سلطان سنجر به اندك‌زمان از بغداد به بلخ رفت و از آن جانب قدر خان نيز به آن نواحى رسيد ؛ چنانچه مسافت ميانهء ايشان پنج روزه راه بود . در اين وقت امير كندعزى از اردوى سلطان سنجر گريخته پيش قدر خان رفت . سلطان سنجر از رفتن او بسيار متأثر گرديد ؛ چه ، از وى مطلقا اين توقّع نداشت ، مع هذا ملاحظهء آن مىكرد كه مجموع سپاه كارآمدنى سلطان سنجر به شش هزار مىرسيدند و قدر خان صد هزار سوار ترك همراه داشت ، اكنون از آن مىترسيد كه آن حرام‌نمك رفته قدر خان را دلير سازد . بنابراين ، چون قدر خان بر رفتن امير كندعزى دلير شده پيش آمد ، سلطان سنجر كس پيش او فرستاده او را از عهود و مواثيقى\r\n\r\n\r\n","description":"","footnote":"\r\n( 1 ) . ق : امير برغش .\r\n","page_name":" 2652 ","page_number":432},
  {"content":"\r\n\r\nكه از قبل از اين ميانهء ايشان استحكام يافته بود ياد داد . امّا قدر خان مطلقا به آن سخنان التفات ننموده بر عزيمت خود مصمّم بود و سلطان سنجر چون مىدانست كه سپاه او در برابر سپاه قدر خان قدر محسوسى ندارند ، هميشه جاسوسان بر قدر خان گماشته بود كه شايد نوعى شود كه او را با جماعتى قليل ملاقات نموده اين مهمّ را فيصل بدهد .\r\nاتّفاقا ، چون اقبال سلطان سنجر بلند بود ، روزى جاسوسان به سلطان سنجر خبر آوردند كه : امروز على الصّباح قدر خان با سيصد سوار به شكار رفت . سلطان سنجر از شنيدن اين خبر مسرّت‌اثر بسيار مبتهج و مسرور گشته درساعت امير نرغش را با سه هزار سوار به قصد قدر خان فرستاد . امير نرغش در حين شكار به او رسيده بدنش را از بار سر سبك گردانيد و آن فتنهء عظيم به آسانى فرونشست و لشكر قدر خان متفرّق و پراكنده شده هر يكى به جانبى رفتند و چندان غنايم به دست سلطان سنجر افتاد كه از حيّز عدّ و إحصا بيرون بود .\r\nلهذا در سير السّلاطين مذكور است كه اگر از دو پادشاه يا دو خصم يكى در مقام صلح درآمد ، فروتنى نمايد و التماس مصالحه كند و آن ديگرى در مقام تجبّر و بزرگى شده از قبول مصالحه ابا و امتناع نمايد ، غيرت الهى به مقتضاى حديث نبوى ، عليه و آله شرائف التّحيّات ، من تواضع اللّه وفعه اللّه و من تكبّر وضعه اللّه ، يعنى : هركه از براى خدا تواضع و فروتنى نمايد حقّ ، سبحانه و تعالى ، مرتبهء او را بلند گرداند و هركه ترفّع و تجبّر پيش گيرد حقّ ، سبحانه و [ 317 الف 
  ] تعالى ، او را به فحواى حديث قدسى من لم يقبل المصالحة اذلّه اللّه او اهلكه « 1 » ، البته ذليل و خوار گرداند آن يكى را كه از قبول مصالحه امتناع ورزد .\r\nو اين معنى مكرّر در وقايع سلاطين به محك تجربه رسيده .\r\n\r\n\r\n","description":"","footnote":"\r\n( 1 ) . كسى كه مصالحه و آشتى را نپذيرد خداوند او را خوار يا هلاك مىكند . - و .\r\n","page_name":" 2653 ","page_number":433},
  {"content":"\r\n . \r\n","description":"","footnote":"","page_name":" 2654 ","page_number":434},
  {"content":"\r\n\r\n\r\nذكر وقايع سال چهار صد و هشتاد و ششم از رحلت خير البشر\r\nاز جمله وقايع اين سال آنكه سلطان بركيارق برادر خود سلطان محمّد را باز در اصفهان محاصره نموده كار بر وى تنگ كرد و سلطان محمّد چون ديد كه توقّف در اينجا روزبه‌روز موجب تسلّط و تغلّب اعدا است ، بالضّروره از اصفهان برآمده متوجّه ساوه گشت و سلطان بركيارق ، امير اياز را فرمود كه او را تعاقب نموده به دست آورد . امّا امير اياز به او نتوانست رسيد و قبل از بيرون آمدن سلطان محمّد از اصفهان ، جمعى از امراى او ، كه براى حفظ و حراست گنجه و بلاد ارّان و بعضى از ولايات آذربايجان گذارده بود ، خبر محاصرهء او را شنيدند با لشكرهاى آراسته متوجّه امداد او شدند .\r\nاز جملهء آن امرا ، يكى امير عرقل و امير منصور بن نظام الملك و برادرزادهء او محمّد بن مؤيّد الملك بود . اتّفاقا ، چون اين جماعت به رى رسيدند معلوم شد كه سلطان محمّد از اصفهان برآمده به ساوه رسيده . پس ايشان نيز متوجّه ملازمت او شده در همدان به او ملحقّ شدند و با سلطان محمّد غير از اين جماعت از امرا امير ينال و امير على ، پسران أنوشتكين ، همراه بودند .\r\nالقصّه ، چون چند روز در همدان توقّف نمودند ، اخبار متعاقب و متواتر رسيد كه سلطان بركيارق با لشكرى انبوه و استعداد تمام ، متوجّه همدان است . بنابراين ، سلطان محمّد عنان عزيمت به صوب شيروان منعطف داشت و پسران أنوشتكين از وى مفارقت نموده به جانب رى رفتند . امّا چون سلطان محمّد به أردبيل رسيد پسر خال سلطان بركيارق ، ملك مودود بن اسماعيل ، كه والى بعضى از ولايات آذربايجان بود و با سلطان بركيارق از جهت خون پدرش امير اسماعيل كينه مىورزيد ، كس پيش سلطان محمّد فرستاده پيغام داد كه : بر سلطان مخفى و\r\n\r\n","description":"","footnote":"","page_name":" 2655 ","page_number":435},
  {"content":"\r\n\r\nمستور نيست كه اگرچه من پسر خال سلطان بركيارق‌ام ، امّا چون پدرم را كه خال خودش باشد كشته هرگز او را بر من اعتماد نخواهد بود و من نيز هرگز از وى امن و مطمئن نتوانم بود . پس مصلحت آن است كه سلطان عنايت فرموده عنان عزيمت به صوب آذربايجان منعطف دارد تا به اتّفاق يكديگر ، دفع مخالفان نموده شود .\r\nسلطان محمّد چون اين پيغام شنيد از روى سرعت هرچه تمام‌تر متوجّه آن صوب گشته ، اتّفاقا ، در اثناى راه ، روزى سلطان محمّد ميانهء اردبيل و بيلقان از سپاه جدا افتاده به شكار مشغول بود كه ناگاه پلنگى از بيشه بر وى حمله آورده بازوى سلطان را مجروح و افگار ساخت . امّا سلطان محمّد از روى مردى فى الحال كارد كشيده شكم پلنگ را بدريد و از آن ورطهء مهلكه نجات يافت .\r\nسلطان بركيارق چون بر اين حال اطلاع يافت در ساعت لشكرى آراسته متوجّه آذربايجان گشت و قبل از وصول سلطان بركيارق به آذربايجان اگرچه بندگان ملك مودود فوت شدند ، امّا سپاه او بتمامهم در اطاعت و انقياد سلطان درآمده كمر خدمت و فرمانبردارى او بر ميان جان بستند . از جمله امراى بزرگ ملك مودود ، يكى امير سلمان قطب بود و ديگر محمّد بن باغىسيان « 1 » ، صاحب أنطاكيه ، و قزل أرسلان بن المسيح أحمد .\r\nالقصّه ، سلطان محمّد با لشكرى آراسته در ظاهر خوى فرود آمده بود كه سلطان بركيارق رسيد و وقت غروب آفتاب ميانهء هر دو برادر نايرهء قتال و جدال اشتعال گرفت و تا ربعى از شب آتش محاربه ساعت به ساعت در تزايد و إشتداد بود و جمعى كثير از طرفين به قتل رسيدند و آثار كلال « 2 » و ماندگى بر سپاه هر دو طرف ظاهر و هويدا گشت كه در اين اثنا ، امير اياز با پانصد سوار تازه‌زور از يك جانب برآمده بر لشكر سلطان محمّد حمله آورد . امّا چون شب تاريك بود هيچ معلوم نمىشد كه اين جماعت از قبل كدام برادرند و در صدد دفع كدامين برآمده‌اند . بنابراين ، هر دو سپاه رو بازگردانيده در شب تاريك هر يكى به جانبى افتادند ؛ چنانچه سلطان بركيارق به كوهستانى كه ميانهء مراغه و تبريز واقع است افتاد « 3 » و چون در آن كوه ، آب و علف فراوان بود سلطان بركيارق چند روز جهت استراحت ستوران در آنجا توقّف نمود و سلطان محمّد با جمعى كثير از اصحاب خود به جانب بلاد ارمنيه رفتند و در نواحى بلدهء ارجيس ، كه از عمال أخلاط است ، قرار گرفت و در آنجا امير على ، صاحب ارزن الرّوم ، صاحب روم و منوچهر برادر فضول راورى با سپاه بسيار به ملازمت او شتافته در مقام خدمتكارى و جانسپارى\r\n\r\n\r\n","description":"","footnote":"\r\n( 1 ) . ق : محمّد بن باعرستان ؛ م : ياغىسنان .\r\n( 2 ) . كلال : خسته شدن ، مانده گرديدن . - و .\r\n( 3 ) . مراد كوه سهند است در آذربايجان .\r\n","page_name":" 2656 ","page_number":436},
  {"content":"\r\n\r\nدرآمده مصلحت چنان ديدند كه سلطان بىتوقّف متوجّه آذربايجان گردد .\r\nو اين مصاف پنجم بود ميانهء دو برادر « 1 » ، و باقى احوال ايشان در وقايع سنوات آينده مذكور خواهد شد .\r\nو از جمله وقايع اين سال آنكه در منتصف شهر ربيع الاوّل گمشتگين قيصرى از قبل سلطان بركيارق به شحنگى بغداد نامزد شده عازم آن صوب گشت . چون خبر توجّه گمشتگين به سمع امير ايلغازى ، كه از قبل سلطان محمّد شحنهء بغداد بود ، رسيد ، كس پيش برادر خود سقمان بن أرتق كه والى ولايت حصن‌كيفا بود ، فرستاده او را به بغداد طلبيد كه به معاضدت او گمشتگين قيصرى را نگذارد كه به بغداد درآيد و خود سوار شده پيش سيف الدّولة بن صدقه ، صاحب حلّه ، رفته به او نيز عهد و سوگند ياد كرده قرار به آن دادند كه گمشتگين را به بغداد راه ندهند .\r\nالقصّه ، امير سقمان به طلب برادر خود امير ايلغازى متوجّه بغداد گشت . در اثناى راه ، چون به بلدهء تكريت رسيد جمعى از تركمانان را چند مشك عسل و روغن داده به تكريت فرستاد و به ايشان قرار داد كه : امشب ما به فلان دروازهء شهر خواهيم آمد . بايد كه شما دربانان را به قتل رسانيد و دروازه را باز كنيد .\r\nاتّفاقا ، مردم تكريت چون خبر آمدن سقمان شنيده بودند از رهگذر او بسيار هراسان و خائف بودند . و چون ابن تركمانان با مشكهاى عسل و روغن به شهر درآمدند ، مردم خبر امير سقمان از ايشان پرسيدند . تركمانان گفتند ما همراه اردوى امير سقمان بوديم و چون او عزيمت آمدن اين طرف فسخ نموده به جانب ولايت خود مراجعت فرمود ، ما از وى مفارقت نموده به اين شهر درآمديم كه اين عسل و روغن خود را فروخته به جانب ولايت خود بازگرديم .\r\nاهالى بلدهء تكريت از شنيدن اين خبر خوشحال و مطمئن‌خاطر گشته به خانه‌هاى خود از روى فراغت خوابيدند و تركمانان نزديك آن دروازه قرار گرفته در صدد فروختن عسل و روغن شدند و چون نصفى از شب گذشت آوازهء سپاه به گوش تركمانان رسيد ، فى الحال از جاى برخاسته جماعتى مفلوك را ، كه به محافظت دروازه گذاشته بودند ، به قتل رسانيدند و دروازه را گشودند و سپاه امير سقمان به شهر درآمده دست به نهب و غارت آن شهر دراز كردند و چندان فساد و خرابى در آن شهر از ايشان صادر شد كه فوق آن متصوّر نبود و بعد از آن روى به بغداد نهاده در رمله فرود آمد .\r\n\r\n\r\n","description":"","footnote":"\r\n( 1 ) . محل دقيق اتّفاق پنجمين نبرد بين سلطان محمّد و سلطان بركيارق در خوى ميان درياچه‌هاى اروميه و وان بود ؛ - ابن جوزى ، المنتظم ، ج 9 ، ص 138 ؛ حسينى ، اخبار الدولة السلجوقيّه ، ص 78 .\r\n","page_name":" 2657 ","page_number":437},
  {"content":"\r\n\r\nگمشتگين قيصرى در اوّل ماه ربيع الاوّل به حوالى بغداد در موضعى ، كه به « قرمتين » اشتهار دارد ، فرود آمده كس پيش جماعتى كه در بغداد به دولتخواهى سلطان بركيارق مشهور و معروف بودند فرستاده از آمدن خود اعلام نمود . بنابراين ، جماعتى از هواداران سلطان بركيارق به اتّفاق بنديجين به استقبال او شتافته او را از حقيقت اعلام بخشيده مصلحت چنان ديدند كه گمشتگين پيش از آنكه سيف الدّولة بن صدقه به ايشان ملحقّ شود به بغداد درآيد كه او را طاقت مقاومت دولتخواهان سلطان بركيارق نيست . پس صوابديد آن جماعت گمشتگين از روى استعجال متوجّه بغداد شده در منتصف ماه ربيع الاوّل به شهر درآمد .\r\nامير ايلغازى چون بر اين حال اطلاع يافت از خانهء خود بيرون آمده پيش برادر خود امير سقمان به رمله رفت و ايشان به اتّفاق يكديگر سوار شده شروع در نهب و غارت بعضى دهات رمله نمودند . در اين اثنا ، طايفه‌اى از سپاه گمشتگين سوار شده به رسم قراولى بيرون آمدند و [ 317 ب 
  ] چون نظر آن جماعت بر سپاه امير ايلغازى و امير سقمان افتاد توقّف ناكرده بازگشتند و گمشتگين قيصرى خطبهء سلطان محمّد را قطع نموده فرمود كه رؤوس منابر را به ذكر القاب سلطان بركيارق زيب و زينت دادند و كس خود را با حاجب خليفه پيش سيف الدّوله بن صدقه فرستاده او را به اطاعت سلطان بركيارق خواند .\r\nسيف الدّوله اظهار مخالفت سلطان بركيارق پيش گرفته با سپاه خود متوجّه بغداد شد . چون به جسر صرصر رسيد منع خطبهء سلطان بركيارق نمود . آخر الأمر ، قرار به آن گرفت كه در بغداد غير از نام خلفاى عباسيّه اسم كسى را در خطبه ياد نمىكردند .\r\nو در همين موضع ، يعنى جسر صرصر ، امير ايلغازى و امير سقمان به سيف الدّوله ملحقّ گشته شروع در نهب و غارت سواد بغداد كردند و تركمانان زن و فرزندان مردم را مىكشيدند و لشكرى كه از بغداد متوجّه دفع ايشان شده طاقت مقاومت ايشان نياورده به هزيمت بازگشتند . آخر الأمر ، خليفه ، المستظهر باللّه ، به واسطهء آنكه فتنه و فساد به جايى رسيد كه قحط عظيم در بغداد پيدا شد و مردم از گرسنگى هلاك شدند ، قاضى القضاة ابو الحسن دامغانى و تاج الرؤسا ابن موصلايا را پيش سيف الدّوله فرستاده او را از اين افعال ناشايسته و نهب و غارت مسلمانان منع فرمود .\r\nسيف الدّوله در جواب ايشان گفت كه : مادام كه گمشتگين قيصرى در بغداد خواهد بود ، اين مهمّ صورت نخواهد يافت و ميانهء ما و او غير از شمشير تيز ، چيزى ديگر حاكم نخواهد بود .\r\nپس اگر خليفه ميل رفاهيّت خلايق و آسايش رعايا ، كه ودايع الهىاند ، را دارد او را از بغداد بيرون كرده خطبه به نام سلطان محمّد بخواند تا ما دست از اين افعال برداشته به ولايات خود مراجعت نماييم ، و الّا روزبه‌روز در اين باب سعى و اهتمام بيشتر از پيشتر خواهيم كرد و\r\n\r\n","description":"","footnote":"","page_name":" 2658 ","page_number":438},
  {"content":"\r\n\r\nوزر « 1 » اين همه ، بر ذمّهء خليفه است كه دفع اين فتنه مىتواند نمود و مع هذا تغافل مىورزد .\r\nچون اين جواب به سمع خليفه ، المستظهر باللّه ، رسيد دانست كه سيف الدّوله غليظ است و تسكين اين فتنه بىاخراج قيصرى صورت‌پذير نخواهد بود . بنابراين ، از گمشتگين قيصرى عذر خواسته در عاشر شهر ربيع الآخر او را از بغداد بيرون كردند . و چون اين خبر ، به سمع سيف الدّوله رسيد او نيز دست از نهب و غارت بازداشته به جانب حلّه رفت .\r\nدر اين اثنا ، خبر رسيد كه گمشتگين قيصرى به واسط رفته اهالى آنجا را بر خطبهء سلطان تكليف مىنمايد و حال آنكه در بغداد و اكثر بلاد عراق عرب باز خطبه به نام سلطان محمّد خوانده شده . بنابراين ، سيف الدّوله باز با لشكرى آراسته عنان عزيمت به صوب واسط منعطف داشت به قصد آنكه اين نوبت گمشتگين قيصرى را تنبيه بر اصل نموده از حدود عراق عرب بيرون كند .\r\nامير ايلغازى چون خبر توجّه سيف الدّوله را به جانب واسط شنيد ، او نيز با مردم خود عزيمت آن جانب نموده به سيف الدّوله ملحقّ گشت . گمشتگين قيصرى قبل از وصول ايشان به واسط از آنجا بيرون آمده به رمله رفت و در آنجا متحصّن گشت و سيف الدّوله به اتّفاق امير ايلغازى تعاقب او نموده رمله را محاصره كردند . سپاه گمشتگين چون كثرت سپاه و شوكت سيف الدّوله را مشاهده نمودند متفرّق شدند و قيصرى با معدودى از غلامان خود در قلعه ماند . آخر الأمر ، چاره‌اى غير از آن نديد كه از سيف الدّوله امان خواسته به او ملحقّ شود .\r\nسيف الدّوله نيز التماس او را مبذول داشته او را امان داد .\r\nچون گمشتگين به مجلس سيف الدّوله آمد احترام و اكرام بسيار نسبت به او ظاهر گردانيده تمامى سپاه او را غير از دو كس ، كه ايشان را خميرمايهء فتنه مىدانست ، امان داد . و چون مردم بنابر امان سيف الدّوله از زواياى اختفا بيرون آمدند سيف الدّوله ، گمشتگين را رخصت داد كه پيش سلطان بركيارق رود و در واسط نيز رؤوس منابر را به ذكر القاب سلطان محمّد زيب و زينت دهد و امير ايلغازى مرخص شده به جانب بغداد رفت و سيف الدّوله متوجّه حلّه شد و پسر كوچك خود منصور را همراه امير ايلغازى به بغداد فرستاد كه از خليفه ، المستظهر باللّه ، عذرخواهى نموده ارضاى پدر خود حاصل كند .\r\nخليفه ، منصور را به بشاشت و خوشحالى تلقّى نموده از سيف الدّوله اظهار رضا فرمود .\r\nو از جمله وقايع اين سال آنكه سيف الدّوله بر مدينهء هيت استيلا يافت و ايالت آن بلده را به پسر خود ثابت بن كامل ارزانى داشت . تفصيل اين مجمل آنكه سلطان الب ارسلان مدينهء هيت\r\n\r\n\r\n","description":"","footnote":"\r\n( 1 ) . وزر : گناه ، بار گران ، نكبت . - و .\r\n","page_name":" 2659 ","page_number":439},
  {"content":"\r\n\r\nرا به شرف الدّوله مسلم بن قريش داده بود و بعد از فوت شرف الدّوله ، سلطان بركيارق آن را به اقطاع بهاء الدّوله ثروان بن وهب ، كه از رؤساى بنى عقيل بود ، داده و اين بهاء الدّوله در حلّه با سيف الدّوله مىبود و هميشه به زيارت او مىرفت و ميانهء ايشان الفت و اتحاد زياده از حدّ بود .\r\nبعد از آنكه به واسطهء آنكه سيف الدّوله دختر خود را ، كه مكرّر به بهاء الدّوله خطبهء آن كرده بود و سيف الدّوله قبول آن نمىكرد ، به يكى از بنى اعمام بهاء الدّوله تزويج نمود ، ميانهء ايشان مصادقت به منافرت و مخالفت انجاميد و كار به آنجا رسيد كه بهاء الدّوله بنى عقيل را جمع كرده با يكديگر سوگند خوردند كه در مخالفت سيف الدّوله متّفق اللّفظ و المعنى بوده باشند .\r\nو چون اين معنى ، به سيف الدّوله رسيد ، او نيز در مقام آزار و اهانت ايشان شده در طرفگى نمود . و چون اين جماعت در حلّه مىبودند و با سيف الدّوله ، كه والى آن بلده بود ، مقاومت ايشان ممكن نبود ، بالضّروره بهاء الدّوله ثروان به حجّ رفت و بعد از مراجعت از آنجا در راه بيمار شد و مىخواست كه به هيت رود كه سيف الدّوله جماعتى را بر سر راه او فرستاد و او را به حلّه آورده به موكّل سپرد كه : تا مدينهء هيت را به من تسليم نكنى از دست من خلاص نخواهى شد .\r\nبندگان بهاء الدّوله ثروان چون چاره غير از تسليم نداشتند حاجب خود را با مكتوبى ، كه به جانب نايب خود محمّد بن رافع بن نفاع نوشته بود ، فرستاد كه مدينهء هيت را تسليم پسر امير سيف الدّوله كه متوجّه آن صوب است نمايد . و چون دبيس بن سيف الدّوله همراه حاجب بهاء الدّوله به آنجا رسيده مكتوب او را به محمّد بن رافع رسانيد محمّد بن رافع مطلقا به مضمون كتابت بهاء الدّوله التفات ننموده در مقام ممانعت و مدافعت دبيس بن سيف الدّوله شده او را در آن شهر تمكين نداد . بنابراين ، دبيس بن سيف الدّوله بازگشته پيش پدر خود آمد . و چون در اين سال ، سيف الدّوله واسط را گرفت در حين مراجعت با لشكرى آراسته به جانب هيت رفت و آن بلده را به حوزهء تصرّف خود آورده به پسر عمّ خود ثابت بن كامل سپرد .\r\nو در ماه شعبان اين سال ، سديد الملك وزير خليفه را به واسطهء جهل او با مورد ديوانى از وزارت عزل نموده چندگاه در حبس كردند و مهمّ وزارت را به امين الدّوله سعد بن موصلايا حواله فرمودند . قبل از عزل سديد الملك به چند روز ، در خانهء عميد الدّولة بن جهير ، كه سديد الملك در آن سراى ساكن بود ، عيسى غزنوى كه از مشاهير وعاظان زمان بود حاضر شد و بندگان سديد الملك او را تكليف وعظ نمود . عيسى در اثناى وعظ و نصايح سودمند ، روى به سديد الملك آورده گفت : من شرب من رمقة السّلطان تنفتله حرق و لو كان بعد مدّة ، يعنى :\r\nهركه بياشامد از شورباى سلطان لبهاى او البتّه مىسوزد و اگرچه بعد از مدّتى باشد .\r\nبعد از آن به سراى عميد الملك وزير اشاره كرد و اين آيهء كريمه را كه  وَ سَكَنْتُمْ فِي مَساكِنِ \r\n\r\n","description":"","footnote":"","page_name":" 2660 ","page_number":440},
  {"content":"\r\n\r\n الَّذِينَ ظَلَمُوا أَنْفُسَهُمْ وَ تَبَيَّنَ لَكُمْ كَيْفَ فَعَلْنا بِهِمْ وَ ضَرَبْنا لَكُمُ الْأَمْثالَ  « 1 » . تلاوت نمود . و حاصل كريمه اين است كه : شما ساكن گشته‌ايد در سراى كسانى كه بر نفسهاى خود ظلم كرده بودند و حال آنكه بر شما ظاهر و هويدا شده كه عاقبت كار ايشان به چه انجاميد و ما چگونه سزاى افعال ايشان داديم و چگونه براى شما بيان امثال گذشتگان مىكنيم .\r\nالقصّه ، بعد از اين مجلس وعظ ، به اندك‌روز بندگان سديد الملك معزول شد و انواع اهانت و ايذا به او رسيد .\r\nو از جمله وقايع اين سال ، آنكه در ماه شعبان ملك دقاق بن تتش مدينهء رحبه را به حيطهء تصرّف خود درآورد . در زمان سلطان الپ‌ارسلان والى آن شهر يكى از مماليك او ، كه او را [ 318 الف 
  ] « قايمز » گفتند ، بود و بعد از قتل امير كربوقا ، ملك دقاق به اتّفاق طغد اتابك خود به عزم تسخير آن بلده رفته بودند ، امّا چون از دست قايمز نتوانستند گرفت مأيوس بازگشتند تا آنكه قايمز در اين سال فوت شد و حسن‌نام غلام ترك مدينهء رحبه را به تصرّف خود آورده با اهالى آن شهر از اكابر و اعيان ، كه از ايشان دغدغهء خاطر داشت ، در مقام خصومت و آزار شده جماعتى از اعيان آن شهر را قتل كرد و جماعتى را در حبس نگاهداشت و اكثر اغنياى آن شهر را مصادره نموده زر بسيار گرفت .\r\nچون اين احوال به سمع ملك دقاق رسيد با لشكرى آراسته به عزم تسخير آن بلده متوجّه آن صوب گشت . چون به حوالى آن شهر رسيد ، اكثر عامّهء آن شهر بيرون آمده به ملك دقاق پيوستند و شهر را به او تسليم نمودند . بندگان حسن به قلعهء آن شهر پناه برده در مقام ممانعت و مدافعت درآمد . آخر الأمر ، ملك دقاق او را امان داده از قلعه بيرون آورد . چون حسن به مجلس دقاق درآمد ، ملك او را إقطاع بسيار از ولايت شام داده همراه خود به دمشق برد و مدينهء رحبه را به نوّاب و عمّال خود سپرده بازگشت .\r\nو از جمله وقايع اين سال آنكه امير افضل امير الجيوش مصر يكى از مماليك خود را ، كه به « قواسى » اشتهار داشت و لقبش « سعد الدّوله » بود ، با لشكرى بسيار به جنگ فرنگ فرستاد كه ايشان را از بيت المقدّس و نواحى بلاد شام بيرون كند . از جانب فرنگ بغدوبن ، كه صاحب بيت المقدّس بود ، با لشكرى آراسته متوجّه دفع سعد الدّوله شد و در ما بين رمله و يافا « 2 » ، تلاقى فريقين دست داد و فرنگيان به هيئت مجموعى آنچنان حمله بر مسلمانان آوردند كه ايشان از طاقت مقاومت آن حمله ، عاجز آمده روى به هزيمت نهادند .\r\n\r\n\r\n","description":"","footnote":"\r\n( 1 ) . و ساكن شديد در مسكنهاى آن كسان كه به نفسهاى خود ستم كردند و براى شما آشكار گشت كه با ايشان چگونه عمل كرديم و براى شما مثلها زديم ؛ ( ابراهيم ، 45 ) .\r\n( 2 ) . متن : نافا .\r\n","page_name":" 2661 ","page_number":441},
  {"content":"\r\n\r\nو عجب آن است كه به سعد الدّوله يكى از منجّمين هميشه مىگفت كه فوت تو به اين طريق خواهد بود كه از جايى بلند يا از پشت اسب بر زمين مىافتى . بنابراين ، هميشه بندگان سعد الدّوله از سوارى اسب ملاحظه مىكردند و اكثر اوقات در محفّه مىنشستند . اما چون تقدير چنين جارى شده بود كه فوت او به همان طريق كه منجم يافته بود باشد ، در وقت اين هزيمت ، ناگاه اسب او به زمينى رسيد كه بلوط بسيار در آنجا ريخته بود ؛ اتّفاقا ، اسب او در دويدن در آن زمين سكندرى خورده بندگان سعد الدّوله از بالاى اسب آنچنان بر زمين خورد كه طاير روحش از قفس « 1 » بدنش پرواز نمود و فرنگيان تمامى اردوى او را غارت و تاراج كرده چندان اموال و اسباب به دست آوردند كه از حساب و شمار بيرون بود .\r\nو چون اين خبر ، به سمع امير افضل رسيد فى الحال پسر خود ، شرف المعالى ، را با سپاه بسيار به اخذ انتقام سعد الدّوله فرستاد . در حوالى قصبهء بازور ، كه در نواحى بلدهء رمله واقع است ، تلاقى فريقين روى داد و نايرهء جدال و قتال اشتعال گرفت . آخر الأمر ، بعد از كشش و كوشش بسيار ، نسيم نصرت و ظفر بر پرچم علم شرف المعالى وزيد و از فرنگيان خلايق بسيار به قتل رسيد و مقدّم ايشان بغدوبن خود را در بيشه‌اى كه در آن حوالى بود انداخته در ميانهء علفزار پنهان گشت . و چون سپاه شرف المعالى از آن موضع دور شدند بندگان بغدوبن خود را به رمله انداخته در قلعهء آن شهر متحصّن شد و شرف المعالى بر اين حال اطلاع يافته متوجّه رمله شد . و در قلعهء رمله هفتصد نفر از اعيان فرنج به اتّفاق بغدوبن پناه برده بودند .\r\nچون شرف المعالى آن قلعه را محاصره كرد ، بغدوبن از هراسى كه بر وى از شرف المعالى نشسته بود از آنجا بيرون آمده به جانب مدينهء يافا رفت و خدّام شرف المعالى بعد از پانزده روز ، تمامى آن هفتصد نفر اعيان فرنج را به دست آورده چهار صد نفر را به گرسنگى هلاك كرد و سيصد ديگر را در قيد آهنين كرده به جانب مصر فرستاد .\r\nبعد از اين فتح نامى ، ميانهء امرا و اصحاب شرف المعالى مخالفت و نزاع واقع شد ؛ چه ، راى بعضى مقتضى آن بود كه بايد به جانب بيت المقدّس رفت و آن بلدهء طيّبه را از دست فرنگيان بايد انتزاع نمود . و بعضى مىگفتند كه مصلحت آن است كه اوّلا به مدينهء يافا رفته بغدوبن را به دست آوريم و بعد از گرفتن او بيت المقدّس بىتكلّف جنگ به دست ما خواهد آمد .\r\nاتّفاقا ، اين جماعت هنوز بر يك رأى قرار نگرفته بودند كه خبر رسيد خلايق بسيار از فرنگ از راه دريا به قصد زيارت بيت المقدّس آمدند و بغدوبن از شهر يافا بيرون رفته به ايشان ملحقّ شد و اينك به اطاعت و استظهار ايشان عنان عزيمت\r\n\r\n\r\n","description":"","footnote":"\r\n( 1 ) . متن : قفص . - و .\r\n","page_name":" 2662 ","page_number":442},
  {"content":"\r\n\r\nبه صوب عسقلان منعطف داشته متوجّه تسخير آن بلده است .\r\nشرف المعالى چون اين خبر را در عسقلان شنيد ، دانست كه وى را طاقت مقاومت آن جماعت نيست ؛ بنابراين ، متحيّر مانده بود كه به يك ناگاه چون سپاه فرنگ به نواحى عسقلان رسيده استحكام برج و باروى آن شهر را مشاهده كردند از گرفتن آن مأيوس شدند و همان شب به جانب مدينهء يافا رفتند . شرف المعالى اين معنى را فوزى عظيم دانسته به جانب مصر رفت و امير افضل به عوض او از مماليك خود يكى را ، كه ملقّب به « تاج العجم » بود ، با چهار هزار سوار از راه خشكى به دفع فرنگ نامزد كرد و از راه دريا قاضى بن قادوس را به جنگ فرنگ فرستاد .\r\nپس ابن قادوس از راه دريا آمده به نواحى مدينهء يافا فرود آمد و تاج العجم به عسقلان رفت و قاضى بن قادوس كس پيش تاج العجم فرستاد كه : مصلحت آن است كه متوجّه اين جانب شوى تا به اتّفاق يكديگر ، دفع اين فرنگيان ، كه در مدينهء يافا جمع آمده‌اند ، نموده آن مدينه را به حوزهء تصرّف خود آوريم و بعد از آن به جانب بيت المقدّس رفته آن را نيز مسخّر گردانيم .\r\nتاج العجم در جواب او گفت كه : افضل مرا نفرموده كه من به اعانت تو مىرفته باشم .\r\nبنابراين ، قاضى بن قادوس كس پيش قاضى عسقلان فرستاده محضرى به خطوط اكابر و اعيان به هم رسانيد . مضمون محضر آن بود كه : قاضى بن قادوس بيست روز در نواحى مدينهء يافا فرود آمده بود و هرچند از تاج العجم امداد خواست مطلقا متوجّه او نشد و كس به مدد او نفرستاد .\r\nچون اين محضر ، به امير افضل رسيد يكى از امراى خود را ، كه جمال الملك نام داشت ، فرستاد كه تاج العجم را به مصر فرستد و خود در عسقلان باشد و امير الأمرائى ناحيهء شام به او متعلق مىبوده باشد و بايد كه هرجا كه مدد مىبايد ، امداد مىنموده باشد و اگر محتاج به امداد نشود ، خود نيز با لشكرى آراسته به احتياط هرچه تمام‌تر در دفع فرنگ كوشش نمايد .\r\nالقصّه ، در اين سال از فرنگيان بيت المقدّس را نتوانستند گرفت ، بلكه غير از عسقلان ، كه شرف المعالى گرفته بود ، جميع بلادى كه قبل از اين فرنگيان از اهل اسلام گرفته بودند مثل فلسطين و يافا و رسوف و قيساريّه و حيفا و طبريّه و اردن و لازقيّه و أنطاكيّه و جزيره و رها و سروج همه در تصرّف ايشان باقى مانده بودند .\r\nو هم در اين سال ضجيل فرنگى به عزم تسخير مدينهء طرابلس شام رفته فخر الملك بن عمّاد را در آن شهر محاصره نموده و فخر الملك جماعتى را در كشتيها سوار ساخته بر سر گذرها فرستاد كه از براى ضجيل نگذارند كه آذوقه برسد . بنابراين ، ضجيل به تنگ آمده از سر محاصرهء طرابلس برخاست .\r\n\r\n","description":"","footnote":"","page_name":" 2663 ","page_number":443},
  {"content":"\r\n\r\nاز جمله وقايع اين سال ، سيّده دختر خليفه ، القائم بامر اللّه ، كه زوجهء سلطان طغرل بود ، وفات يافت و در رصافه مدفون گشت . اين سيّده در صلاح و تقوى و رعايت فقرا و ضعفا از ساير خواتين روزگار ممتاز بود و خليفه ، المستظهر باللّه ، به واسطهء آنكه به او رسانيده بودند كه : سيّده به خلافت تو راضى نيست و بسى سعى در ازالهء دولت تو مىنمايد ، وى را در خانهء خود نگاهداشته ، ابواب آمدوشد بر وى مسدود داشته بود .\r\nو هم در اين سال ، از مشاهير صلحا ، كه خلايق از وى كرامات و خارق عادات نقل مىكردند ، ابو المعالى ساكن باب الطّاق وفات يافت .\r\n\r\n","description":"","footnote":"","page_name":" 2664 ","page_number":444},
  {"content":"\r\n\r\n\r\nذكر وقايع سال چهار صد و هشتاد و هفتم از رحلت خير البشر\r\nدر محرّم اين سال ، ايلك « 1 » بن بهرام بن ارتق بعد از آنكه سروج را فرنگيان از وى گرفتند ، بلدهء عانه را از بنى بعيش بن عيسى بن خلاط انتزاع نمود . بنى بعيش چون از مقاومت ايلك عاجز شدند به استغاثه پيش سيف الدّولة بن صدقه رفتند و سيف الدّوله با لشكرى آراسته به اعانت بنى بعيش متوجّه بلدهء عانه گشت . ايلك چون بر اين حال اطلاع يافت عانه را گذاشته به جانبى بيرون رفت و چون سيف الدّوله بازگشت ، ايلك با دو هزار تركمان بر سر بلدهء عانه رفت و اهالى آن بلده در مقام ممانعت و مدافعت درآمده سعى و اهتمام بسيار نمودند . آخر الأمر ، ايلك جبرا و قهرا شهر را گرفته زن و فرزندان ايشان را به اسيرى برد و بعد از فتح عانه به عزم تسخير هيت متوجّه آن صوب گشت . و چون به حوالى آن بلده رسيد شنيد كه سپاه سيف الدّوله متوجّه حرب او شده است ، بنابراين بندگان ايلك از توجّه خود به آن جانب پشيمان شده بازگشت .\r\nو از جمله وقايع اين سال آنكه در ماه ربيع الآخر ، ميانهء سلطان بركيارق و سلطان محمّد مصالحه واقع شد و باعث بر مصالحهء برادران آن بود كه به واسطهء كثرت محاربات و منازعاتى كه ميان ايشان روى داده بود تمامى بلاد روى به خرابى نهاد و خزاين ايشان خالى گشت و بيگانگان را طمع در ملك پيدا شد و امراى ايشان به واسطهء تغلّب و تسلّط خود ، مطلقا به مصالحه راضى نمىشدند . بنابراين ، سلطان بركيارق با خود انديشيد كه : اگر صحبت ميانهء من و برادرم به اين طرز امتداد يابد عن‌قريب است كه ملك را بيگانگان از دست ما بيرون مىبرند ،\r\n\r\n\r\n","description":"","footnote":"\r\n( 1 ) . ق : ملك .\r\n","page_name":" 2665 ","page_number":445},
  {"content":"\r\n\r\nپس اولى و انسب آن است كه ميانهء ما و سلطان محمّد مصالحه واقع شود « 1 » . و چون اين معنى را با بعضى از دولتخواهان خود اظهار كرد ، همه تحسين نموده به‌عرض رسانيدند كه : آنچه به خاطر سلطان رسيده عين صواب است و نگاهداشتن ملك بى اين ممكن نيست .\r\nالقصّه ، سلطان بركيارق ، قاضى ابو المظفر جرجانى حنفى و ابو الفرج حمد بن غفار همدانى را ، كه به « صاحب قراتگين » اشتهار داشت ، پيش سلطان محمّد فرستاده پيغام داد كه : مناسب دولت آن است كه بعد از اين ما دو برادر نزاع و خصومت را قطع نموده ملك موروثى را بر وجهى كه لايق دانند قسمت نماييم .\r\nچون اين جماعت در حدود مراغه به ملازمت سلطان محمّد رسيده پيغام برادرش سلطان بركيارق را به او رسانيدند ، سلطان محمّد از شنيدن اين سخن اظهار بشاشت و خوشحالى كرده فرمودند كه : آنچه برادر بزرگ ما را در باب صلح به خاطر رسيده عين صواب است . اكنون به هر وجهى كه لايق دانند قرار دهند كه من از صوابديد ايشان بيرون نمىروم .\r\nآخر الأمر ، بعد از ارسال رسل و رسائل مهمّ مصالحه بر آن قرار گرفت كه از سفيدرود دار المرز تا باب الأبواب شيروان و بلاد ديار بكر و جزيره و موصل و شام و از بلاد عراق عرب آنچه تعلّق به سيف الدّولة بن صدقه دارد همه به سلطان محمّد متعلّق باشد به شرط آنكه در بلاد هر يكى از برادران نام ديگرى در خطبه مذكور نسازند و سلطان بركيارق در اين باب با برادر مناقشه ننمايد و با يكديگر كتابت ننويسند ، بلكه اگر غرصى متعلّق به نوشتن كتابت باشد ، وزير هر يكى به وزير ديگرى آنچه مقصود باشد بنويسد . و ولايت خراسان از حدّ جرجان تا به ماوراء النهر در تصرّف سلطان سنجر بود . و او در آن ولايت خطبه به نام برادرش سلطان محمّد بخواند « 2 » .\r\nو چون امر مصالحه قرار گرفت سلطان محمّد كسان خود را از اصفهان طلب داشت و سلطان بركيارق اهل و عيال سلطان محمّد را به إعزاز و احترام تمام روانهء آن جانب ساخت ؛ چنانچه در تواريخ معتبر مسطور است كه سيصد شتر و صد و بيست استر در زير بار ايشان بودند و لشكرى بسيار همراه ايشان فرستاد كه ايشان را به سلطان محمّد رسانند . چون خبر مصالحه ميانهء برادران به بغداد رسيد ، امير ايلغازى ، كه قبل از اين از قبل سلطان محمّد شحنهء\r\n\r\n\r\n","description":"","footnote":"\r\n( 1 ) . باسورث علّت اصلى تمايل سلطان بركيارق به صلح با سلطان محمّد را در بيمارى بركيارق و تحليل رفتن منابع وى دانسته است ؛ - تاريخ ايران ، پژوهش دانشگاه كيمبريج ، ج 5 ، ص 113 .\r\n( 2 ) . اين نخستين تجزيه در امپراتورى سلجوقى بود كه هر دو امير در سرزمينهاى تحت امر خود سلطان گرديدند ، ولى يك سال بعد كه سلطان بركيارق درگذشت ، سلطان محمّد از طريق موصل آهنگ بغداد كرد و دوباره سلطان سراسر قلمرو سلجوقى گرديد ؛ - ابن جوزى المنتظم ، ج 9 ، ص 141 ؛ مجمل التّواريخ ، ص 410 .\r\n","page_name":" 2666 ","page_number":446},
  {"content":"\r\n\r\nبغداد بود ، فى الحال به ديوان خلافت آمده التماس آن نمود كه خطبه را به نام سلطان بركيارق بخوانند . خليفه ، المستظهر باللّه ، التماس او را مبذول داشته فرمود كه در نوزدهم شهر جمادى الآخر خطبه به نام سلطان بركيارق بخوانند .\r\nهمچنين در واسط و اكثر بلاد عراق عرب كه خلفا رؤوس منابر را به ذكر القاب سلاطين زينت مىدادند ، ذكر سلطان بركيارق كرده از ذكر سلطان محمّد ساكت شدند . و امير ايلغازى در باب تزويج خطبهء سلطان بركيارق اهتمام تمام مىورزيد . و چون اين خبر ، به سمع سيف الدّوله رسيد ، كس پيش خليفه فرستاده به عرض رسانيد كه : قبل از اين ، هر فتنه و فسادى كه در بغداد و نواحى آن ظاهر مىشد خليفه آن را نسبت به من مىكردند و مرا به آثار فتنه متّهم مىداشتند . اكنون از اوضاع ناپسنديدهء امير ايلغازى بايد كه بر حضرت خلافت دستگاه واضح و روشن شده باشد كه قبل از اين نيز باعث بر جميع فتنه و فساد ، بندگان ايشان بودند و هيچ مصدّقى بر قبايح امير ايلغازى بهتر از آن نيست كه به مجرّد آنكه بغداد در حصّهء سلطان بركيارق واقع باشد ايشان از ولينعمت خود ، يعنى سلطان محمّد كه مدّتى مديد از نيابت او به شحنگى بغداد قيام مىنمودند ، روىگردان شده اين مقدار جدّ و اهتمام در باب دفع اسم او از خطبه مىكرده باشند .\r\nو به امير ايلغازى پيغام فرستاد كه : دانسته باش كه اينك من به اخراج تو از بغداد متوجّه آن صوب هستم . امير ايلغازى از شنيدن اين خبر ، بسيار مضطرب گشته در صدد جمع تركمانان درآمد كه در اين اثنا ، خبر رسيد كه اينك سيف الدّوله به بغداد درآمده در مقابل باب التّاج تقبيل زمين ادب نموده به جانب غربى بغداد فرود آمد .\r\nامير ايلغاى بعد از اطلاع بر اين حال فى الحال از بغداد بيرون آمده به جانب بعقوبا رفت و از آنجا كس پيش سيف الدّوله فرستاده پيغام داد كه : منشأ اطاعت من به سلطان بركيارق آن بود كه إقطاعات ما در ولايت حلوان است و آن بلاد الان تعلّق به سلطان بركيارق دارد .\r\nالقصّه ، چون امير ايلغازى ملايمت بسيار به سيف الدّوله نمود ، سيف الدّوله عذر او را قبول كرده به جانب حلّه بازگشت . و در ماه ذيقعدهء اين سال ، از دار الخلافه خلعتى جهت سلطان بركيارق و امير اياز و وزيرش فرستادند .\r\nو از جمله وقايع اين سال آنكه فرنگيان مدينهء عكاى شام و بلدهء صيل را از دست اهل اسلام انتزاع نموده در حوزهء تصرّف خود درآوردند . تفصيل اين مجمل آنكه در اوايل اين سال ، كشتى بسيار از فرنگ پر از سپاه و آذوقه « 1 » آمد و ضجيل فرنگى به استظهار آن سپاه ، بار ديگر\r\n\r\n\r\n","description":"","footnote":"\r\n( 1 ) . ق : پر از سپاه بلاذقيه .\r\n","page_name":" 2667 ","page_number":447},
  {"content":"\r\n\r\nمتوجّه محاصرهء مدينهء طرابلس شام گشته از جانب برّ و بحر ، آن شهر را فروگرفت و كار بر اهالى آنجا به تنگ آورد . امّا بعد از مدتى از گرفتن طرابلس مأيوس گشته به جانب بلدهء صيل رفتند و آن شهر را بعد از محاصرهء دور و دراز ، به طريق أمان از اهل اسلام گرفتند . بعد از استيلا بر آن بر عهد خود وفا نكرده تمامى اموال و اسباب اهالى آن شهر را نهب و غارت نمودند و مردم را به انواع عقوبات معاقب ساختند و بعد از آنجا به تحريك ملك بغدوبن ، صاحب بيت المقدّس ، متوجّه مدينهء عكا گشته با والى آن ، سائر الدّوله ، مكرّر محاربات نمودند .\r\nآخر الأمر ، چون سائر الدّوله جيوشى از مقاومت ايشان عاجز آمدند مدينهء عكا را گذاشته به جانب دمشق گريخت و فرنگيان به شهر درآمده انواع فساد به فعل آوردند و بندگان سائر الدّوله جيوشى بعد از آنكه چند روز در دمشق توقّف فرمود به جانب مصر رفت و از امير الجيوش امير افضل عذر خواست [ 319 الف 
  ] كه : چون هرچند من سعى و اهتمام نمودم با سپاه فرنگ كه روزبه‌روز مدد به ايشان مىرسيد مقاومت نتوانستم كردن . بنابراين ، از روى اضطرار ، خود را از آن ورطهء مهلكه بيرون انداختم . امير أفضل بعد از تحقيق و تفتيش احوال ، عذر او را قبول نموده از سر گناه او درگذشت .\r\nو از جمله وقايع اين سال آنكه امير سقمان و امير چكرمش با يكديگر اتّفاق نموده به جنگ فرنگ رفتند و خلايق بىشمار از كفّار به قتل آورده چندان غنايم و اسباب از فرنگيان گرفتند كه از حدّ احصا و شماره بيرون بود .\r\nتفصيل اين مجمل آنكه چون فرنگ بر اكثر بلاد شام استيلا يافتند در اين وقت به عزم تسخير بلدهء حرّان رفته آن شهر را محاصره كردند . والى حرّان يكى از مملوكان سلطان ملكشاه بود كه او را « قراجا » گفتندى . چون قراجا بسيار ظالم بود ، رعايا از ظلم و جور او به تنگ آمده با محمّد اصفهانى ، كه از قبل او حاكم آنجا بود ، راست آمده در غيبت قراجا ، محمّد اصفهانى را بر خود امير ساختند . چون محمّد اصفهانى مردى ، در شجاعت و همّت از ابناى روزگار امتياز تمام داشت در مقام ضبط شهر حرّان درآمده آنچنان عدل و انصاف پيش گرفت كه جميع اصناف سكّان آن بلده از وى راضى و شاكر مىبودند .\r\nو محمّد اصفهانى جميع متعلّقان قراجا را از شهر حرّان بيرون كرد غير از يك غلام تركش ، كه او را « چاولى » گفتندى ، كه به واسطهء رشدى كه در وى مشاهده مىنمود او را سپهسالار خود ساخته در مقام تربيت او شد و هميشه او را در مجلس شراب خود مىطلبيد . آخر الأمر ، چاولى با يكى از غلامان محمّد اصفهانى اتّفاق كرده در حالت مستى او را به قتل رسانيد .\r\nو چون اين خبر ، اشتهار گرفت ، فرنگيان فوت محمّد اصفهانى را نعمت غير متوقّع دانسته فى الحال با لشكرى عظيم متوجّه حرّان شده محاصره نمودند .\r\n\r\n","description":"","footnote":"","page_name":" 2668 ","page_number":448},
  {"content":"\r\n\r\nو چون اين خبر ، به سمع معين الدّوله سقمان و شمس الدّوله چكرمش رسيد ، با وجود آنكه ميانهء ايشان به واسطهء آنكه شمس الدّوله ، برادرزادهء امير سقمان را كشته بود ، نزاع و خصومت در درجهء أعلى بود و هميشه معين الدّوله أمير سقمان از چكرمش مطالبه مىنمود ؛ خصوصا در اين وقت كه هر يكى از ايشان در مقام تهيّهء سپاه و استعداد آلات محاربه بودند ، هر يكى ايلچى خود را پيش ديگرى فرستاده پيغام دادند كه : مصلحت آن است كه ما هر دو امشب ساعتى با يكديگر ملاقات كرده در باب حرّان ، كه فرنگى او را محاصره نموده ، فكرى كنيم كه باز اين ولايت تازه از اهل اسلام به دست كفّار نيفتد .\r\nبنابراين ، در ساحل نهر خابور ايشان با يكديگر رسيده قرار به آن دادند كه ترك مخاصمت و نزاعى كه در ميانهء خود داشتند نموده در مقام دفع فرنگ شوند و در اين باب عهود و مواثيق مؤكّد به ايمان ساخته امير سقمان با هفت هزار سوار و امير چكرمش با سه هزار سوار تركمان و عرب و كرد متوجّه دفع فرنگ شدند . چون به شهر ثلج رسيدند ، از آن جانب لشكر فرنگ كه در دور بلدهء حرّان نشسته بودند ، نيز مسلّح و مكمّل شده متوجّه دفع ايشان شدند . بعد از تلاقى فريقين و اشتعال نايرهء حرب ، سپاه اسلام به اشارهء سرداران روى به گريز نهاده مقدار دو فرسخ جنگ‌كنان مىرفتند و فرنگيان از گريختن ايشان دلير شده در مقام تعاقب شدند .\r\nالقصّه ، چون تمامى سپاه فرنگ به صحرا درآمده متفرّق شدند ، مجاهدان فى سبيل اللّه بازگشته به هيئت مجموعى بر ايشان حمله آورده اكثر ، بلكه كلّ ، ايشان را به ضرب تيغ بىدريغ هلاك ساختند ؛ چنانچه از آن جماعت فرنگيان ، كه تعاقب نموده بودند ، هيچ متنفّسى خلاص نيافت . غايتش ، چون دو امير از امراى خود فرنگيان ، كه يكى بيمند « 1 » صاحب أنطاكيّه و ديگرى تنكوى ، صاحب ساحل ، در وقت تسويهء صفوف در كمين گذاشته بودند ، ايشان از دست غازيان ديندار فرار نموده جان به سلامت به در بردند و چندان غنايم به دست مسلمانان افتاد كه از حدّ احصا متجاوز بود .\r\nو از تاريخ [ ابن أثير 
  ] جزرى چنين ظاهر مىشود كه همند فرنگى و تكنوى چون بر شكست سپاه خود اطلاع پيدا كردند ، در همان كمينگاه تا شب مختفى گشتند و چون شب روى به گريز نهاده و سپاه اسلام بر اين حال اطلاع يافتند ايشان را تعاقب نموده خلايق بىشمار از آن جماعت به قتل رسانيدند و ايشان هر دو با شش نفر گريخته از ميان بيرون رفتند .\r\nو قمص تردديك ، صاحب مدينهء رها ، در اوّل ، هزيمت با جماعتى از جوانان جلد خود را بر\r\n\r\n\r\n","description":"","footnote":"\r\n( 1 ) . متن : همند ؛ الكامل : بيموند .\r\n","page_name":" 2669 ","page_number":449},
  {"content":"\r\n\r\nنهر ثلج زده خواست كه بيرون رود ، ناگاه در زمين ججمه « 1 » افتادند و اسبان ايشان فرورفت و ايشان پياده شده اهتمام بيرون آمدن مىكردند كه به يك بار جمعى از تركمانان امير سقمان به آنجا رسيده تردديك را شناختند و آن را غنيمت دانسته با جمعى از اعيان امراى او ، كه همراه وى بودند ، گرفته به اردوى امير سقمان آوردند .\r\nو چون اين خبر ، به سمع سپاه چكرمش رسيد ، ايشان جمع شده پيش چكرمش رفته به عرض رسانيدند كه : تمامى اموال و اسباب امير فرنگ را مردم امير سقمان گرفتند و ما را از غنايم ، مطلقا بخشى ندادند . اكنون اگر ما اينچنين دست خالى بازگرديم ، در نظر مردم چه اعتبار خواهيم داشت و همهء مردم تشنيع خواهند كرد كه غنايم را تركمانان بردند ، و حال آنكه ما به جنگ فرنگى مشغول بوديم و ايشان به نهب و غارت . اكنون مصلحت آن است كه اين قمص تردديك را ، كه ايشان گرفته‌اند ، ما از دست ايشان انتزاع نموده با خود همراه بريم تا مطلقا در نظر خلايق بىاعتبار نباشيم .\r\nامير چكرمش سپاه خود را رخصت فرمود و ايشان پيش از آنكه امير سقمان از معركه به اردوى خود رود جمعيت نموده به خيمه‌گاه رفته قمص تردديك را كشيده به اردوى خود آورد . و چون امير سقمان بر اين حال اطلاع يافت بسيار خشمناك شده فرمود كه مردم مستعدّ شده و بروند و تردديك را از اردوى چكرمش كشيده بياورند و اگر مردم او ممانعت و مدافعت نمايند ، به ضرب شمشير آبدار دمار از روزگار ايشان برآرند و هيچ ملاحظه ننمايند .\r\nبندگان امير چكرمش از اين معنى خبر يافته بسيار مضطرب گشت ؛ چه ، مردم او به واسطهء قلّت عدد طاقت مقاومت سپاه امير سقمان نداشتند ، بنابراين ، در مقام ملايمت و فروتنى درآمده كس پيش امير سقمان فرستاده پيغام داد كه : التماس آن است كه اين خوشحالى مسلمانان را ، كه از اين فتح حاصل شده ، به سبب مخالفت با يكديگر ، مبدّل به غم نسازند كه موجب شماتت دشمنان اسلام خواهد بود . و چون غنايم فرنگ همه به دست سپاه شما افتاده اگر يكى از اميران ايشان را ما گرفته باشيم در آن مضايقه نمودن از مروّت نيست .\r\nالقصّه ، امير سقمان بعد از استماع اين پيغام از سر مخاصمت درگذشته با لشكر خود سوار شده به جانب قلعهء سخيان رفت . چون به نواحى آن قلعه ، كه در استحكام و حصانت از مشاهير قلاع آن ناحيه بود و خزاين فرنگ را در آن قلعه نگاه مىداشتند ، رسيد ، تمام سپاه خود را حكم فرمود كه لباس فرنگيان بپوشند . چون سپاه او ملبّس به لباس فرنگ شدند ، امير سقمان\r\n\r\n\r\n","description":"","footnote":"\r\n( 1 ) . اين تركيب بدرستى مفهوم نشد ؛ اگر اين كلمه را « جمجمه » تلفظ كنيم در لغتنامهء دهخدا از جمله معانى متعدد آن يكى هم « چاه در شوره‌زار » آورده شده است . - و .\r\n","page_name":" 2670 ","page_number":450},
  {"content":"\r\n\r\nبىملاحظه متوجّه قلعه شد . فرنگيان كه در قلعه بودند چون اين جماعت را ديدند يقين ايشان شد كه اين افواج امراى فرنگ است كه فتح نموده بازگشته‌اند . به اين گمان فى الحال به رسم استقبال ايشان از قلعه بيرون آمدند .\r\nچون به نزديك ايشان رسيدند ، امير سقمان فرمود تا تمامى ايشان را به ضرب تيغ بىدريغ هلاك ساختند و قلعه‌اى آنچنان را ، كه در استحكام و متانت عديم النّظير بود ، بىآنكه يك نفر از سپاه او ضايع شود ، به حوزهء تصرّف خود آورده اموال بىنهايت از آن قلعه به دست آورد .\r\nو امير چكرمش از وى مفارقت نموده به حرّان رفت و حرّان را به نوّاب خود سپرده به جانب موصل مراجعت فرمود و قمص تردديك را ، كه از دايرهء امير سقمان گرفته بود ، مبلغ سى و پنج هزار دينار و صد و سى اسير از مسلمانان گرفته خلاص كرد .\r\nو صاحب الكامل التّاريخ آورده كه عدد مقتولان فرنگ در اين معركه به دوازده [ 319 ب 
  ] هزار رسيده بود . و اللّه أعلم .\r\nو از جمله وقايع اين سال ، فوت دقاق بن تتش والى دمشق بود . بعد از فوت او طغدكين « 1 » اتابك ، پسر او را در سنّ يك سالى به جاى او بر سرير سلطنت نشانيده خطبه به نام او كردند .\r\nبعد از چند روز ، نام پسر دقاق را از خطبه و سكّه انداختند و خطبه و سكّه را به نام پسر ديگر دقاق بن تتش ، كه در آن وقت در سنّ دوازده سالگى بود ، كرده او را بر سرير حكومت متمكّن گردانيدند . و بعد از اندك‌مدّت طغدكين ، بلتاش را با لشكرى آراسته همراه كرده به گرفتن مدينهء رحبه فرستاد و بلتاش به آن صوب رفته مدينهء رحبه را در حوزهء تصرّف خود آورده به جانب دمشق مراجعت نمود . و چون به حوالى دمشق رسيد ، طغدكين او را از دخول دمشق مانع آمده دروازه‌هاى شهر را بر روى او بست . بنابراين ، بلتاش بازگشته به جانب قلعهء جند ، كه در تصرّف او بود ، رفت و طغدكين اتابك ، پسر دقاق را باز به جاى پدرش نشانيده خطبه و سكّه به نام او ساخت .\r\nو در الكامل التّاريخ مسطور است كه وحشت ميانهء بلتاش بن تتش و طغدكين آن بود كه مادر بلتاش او را از طغدكين ترسانيد و گفت : طغدكين شوهر مادر دقاق است و عن‌قريب است كه قصد تو مىكند . زنهار ! هزار زنهار ! كه بر وى اعتماد مكن . و اگر خواهى امر سلطنت اين شهر بر تو قرار گيرد با فلان و فلان ، كه ميانهء ايشان و طغدكين عداوت و مخالفت است ، متّفق بايد باشد كه تا ايشان در مقام استظهار و اعانت تو درآمده باشند شرّ طغدكين از تو دفع نمايند .\r\nبنابراين ، بلتاش آن جماعت را ، كه مادرش به او رهنمونى كرده بود ، با خود متّفق ساخته به\r\n\r\n\r\n","description":"","footnote":"\r\n( 1 ) . ق : طغرل‌تكين ؛ ش : طغدكين ؛ العبر : طغتكين .\r\n","page_name":" 2671 ","page_number":451},
  {"content":"\r\n\r\nبعلبك رفت و در آنجا تهيّهء محاربه نموده متوجّه دمشق شد و طغدكين اتابك را جبرا و قهرا از شهر دمشق بيرون كرد و بر مملكت شام از روى استقلال مستولى گشت .\r\nطغدكين چون از دمشق بيرون رفت ، امير ابتكين حلبى را ، كه والى بصره بود ، با خود متّفق ساخته جمعى كثير از مخالفان بلتاش را جمع آورده كس پيش بغدوبن فرنگى ، صاحب بيت المقدّس ، فرستاده با او عهود و مواثيق مؤكّد به ايمان ساخته متوجّه دمشق گشت .\r\nو چون بلتاش دانست كه طاقت مقاومت ايشان ندارد دمشق را گذاشته بيرون رفت و امر حكومت و ايالت دمشق باز بر طغدكين اتابك قرار گرفت .\r\nو هم در اين ماه شوّال ، سيف الدّولة بن صدقه لشكرى فراهم آورده به واسط رفت و از سپاهيانى كه در آن بلده مىبودند بعضى به جانب بغداد گريختند و بعضى متوجّه اردوى سلطان بركيارق شده خود را به ملازمت سلطان رسانيدند و جماعتى قليل ملازمت سيف الدّوله اختيار كرده در مقام اطاعت و انقياد او درآمدند .\r\nو چون سيف الدّوله بر واسط استيلا يافت مهذّب الدّولة بن ابو الخير ، صاحب بطيحه ، را طلب داشته واسط را يك‌ساله به پنجاه هزار دينار اجاره داده به جانب حلّه بازگشت و مهذّب الدّوله تا به ششم ذيقعده در واسط اقامت نمود و بعد از فراغ مهمّات زراعت و نسق آن ولايت ، مهذّب الدّوله باز به جانب بطيحه مراجعت نمود .\r\nو در ماه ربيع الآخر اين سال ، ابو المعالى سديد الملك را خليفه ، المستظهر باللّه ، از بند خلاص كرد و سديد الملك بعد از خلاصى از بند گريخته به حلّه پيش سيف الدّوله رفت و از آنجا فرار نموده به جانب اصفهان رفته در سلك ملازمان سلطان بركيارق منتظم گشت و سلطان او را به نظر عنايت سرافراز ساخته منصب عظيم القدر « اشراف الملك محروسه » را به وى ارزانى داشت .\r\nاز جمله وقايع اين سال آنكه سلطان سنجر وزير خود ، ابو الفتح طغرايى ، را از وزارت عزل نمود . منشأ عزل او آن بود كه در خانهء سپهسالار سلطان رقعه‌اى يافتند كه در آنجا نوشته بودند كه : امير بزغش ، بدان و آگاه باش كه سلطان سنجر قصد تو خواهد كرد و رقعه‌اى ديگر در ديوانخانهء سلطان سنجر يافتند كه مضمون آن رقعه چنين بود كه : تا امير بزغش دخل در مهمّات دارد امور ملكى سلطان انتظام نخواهد كرد و سلطان در امور سلطنت استقلال و استبداد به هم نمىتواند رسانيد .\r\nو چون مضمون اين دو رقعه اشتهار يافت سلطان سنجر ، امير بزغش را فرمود كه علما و امرا را جمع كرده تحقيق كنند كه اين هر دو رقعه خط كيست . آخر الأمر ، بعد از تحقيق و تفتيش معلوم شد كه آن دو رقعه ، خطّ كاتب ابو الفتح طغرايى است . بنابراين ، سلطان سنجر بر وى\r\n\r\n","description":"","footnote":"","page_name":" 2672 ","page_number":452},
  {"content":"\r\n\r\nغضب كرده حكم به قتلش فرمود . امّا امير بزغش درخواست عفو گناه او نموده قرار به آن داد كه او را از خراسان اخراج كرده به جانب غزنين فرستند .\r\nبعد از اين واقعه ، سلطان سنجر امير بزغش را حكم فرمود كه لشكرى عظيم فراهم آورده متوجّه استيصال اسماعيليه ، كه در طبس و نواحى آن جمعيت نموده بودند ، گردد . بنابراين ، امير بزغش با لشكرى آراسته متوجّه آن صوب گشت . چون به آن نواحى رسيد اكثر قلاع اسماعيليه را خراب كرده خلقى بسيار از آن طايفه را به قتل رسانيد . آخر الأمر ، اسماعيليهء آن حدود از روى تضرّع و زارى درآمده التماس مصالحه نمودند و امير بزغش التماس ايشان را قبول نمود ، امّا به شرط آنكه بعد از اين ايشان قلعه‌اى تازه بنا نكنند و سلاح نخرند و مردم را به مذهب خود دعوت ننمايند « 1 » . چون امر مصالحه قرار يافت ، بندگان امير بزغش به قصد ملازمت سلطان سنجر مراجعت نمود . اتّفاقا ، در اثناى راه وفات يافت .\r\nهم در اين سال از مشاهير محدّثين ، كه در تصوّف يد طولايى داشت ، ابو بكر علىّ بن احمد بن زكرياى طوسى وفات يافت . در ماه رجب قاضى كوفه ابو الحسين احمد بن محمّد ثقفى ، كه از أعاظم تلامذه قاضى دامغانى بود ، فوت شد . مولد او در ماه ربيع الأوّل سنهء اثنين و عشرين و اربعمائه [ - 422 
  ] هجرى بود . بعد از فوت او پسرش ، ابو البركات بن ابو الحسين ، در منصب قضاى كوفه قائم‌مقام پدر گشت . و از مشاهير محدّثين ابو الحسين على اليسرى نيز در اين سال وفات يافت .\r\n\r\n\r\n","description":"","footnote":"\r\n( 1 ) . اكثر مورّخين معتقدند كه بزرگترين دست‌آورد سنجر در جنگ باطنيّه دست يافتن وى به توافقى بود با باطنيّان داير بر آنكه آنها داوطلبانه فعاليتهاى خود را محدود سازند ؛ - هاجسن ، فرقهء اسماعيليه ، ترجمهء فريدون بدره‌اى ، ص 159 ، 182 - 183 .\r\n","page_name":" 2673 ","page_number":453},
  {"content":"\r\n . \r\n","description":"","footnote":"","page_name":" 2674 ","page_number":454},
  {"content":"\r\n\r\n\r\nذكر وقايع سال چهار صد و هشتاد و هشتم از رحلت خير البشر\r\nدر اوايل اين سال ، سلطان بركيارق مرض بواسير پيدا كرد . و بعد از مدّتى مرض سل نيز بر وى طارى گشت و چون به واسطهء اين مرض ، سلطان از توطّن اصفهان به تنگ آمده بود عزيمت بغداد فرمود كه شايد به واسطهء تغييرات هوا مزاج او از انحراف به اعتدال و استقامت مبدّل گردد . بنابراين ، فرمود تا او را در محفّه‌اى نهاده متوجّه بغداد شدند . چون به بلدهء بروجرد رسيد آنچنان ضعف بر وى استيلا يافت كه در محفّه نيز نتوانستى نشست . بنابراين ، در بلدهء مذكور مدّت چهل روز توقّف فرمود . آخر الأمر ، چون روزبه‌روز ضعف او قوّت مىگرفت و قوّهء بنيهء او روى به ضعف آورده كار به جايى رسيد كه سلطان از حيات نااميد گشت و اطبّاى حاذق نيز از معالجهء او عاجز آمده صلاح در آن ديدند كه سلطان هركرا مصلحت داند وليعهد خود گرداند .\r\nبنابراين ، سلطان امرا و اعيان دولت خود را طلبيده در حضور ايشان پسر خود ملكشاه را ، كه در آن وقت در سن چهارسالگى بود ، وليعهد گردانيده بر سرير سلطنتش متمكّن ساخت و از امرا ، امير اياز را خلعت پادشاهانه داده حكم فرمود كه با پسرش ملكشاه بيعت كند . بعد از امير اياز ، جميع امرا و اعيان دولت و همچنين علما و فضلا با سلطان ملكشاه بيعت كردند و در حضور پدرش او را به سلطنت قبول كردند و امير اياز را به اتابگى سلطان ملكشاه تعيين فرمود .\r\nچون سلطان بركيارق از سفارش پسرش نسبت به امرار فارغ گرديد ايشان را فرمود كه به اتّفاق ملكشاه به بغداد رفته خليفه ، المستظهر باللّه ، را بر آن دارند كه ملكشاه را به ولايتعهدى برداشته در بغداد و ساير بلاد عراق عرب خطبه را به نام او خوانند و سلطان بركيارق خود عزيمت مراجعت به جانب اصفهان مصمّم گردانيد .\r\n\r\n","description":"","footnote":"","page_name":" 2675 ","page_number":455},
  {"content":"\r\n\r\nاتّفاقا ، چون ملكشاه بن بركيارق به موجب فرمودهء پدرش از بروجرد بيرون آمده به دوازده فرسخى رسيد ، سلطان بركيارق داعى حقّ را اجابت نمود . و چون اين خبر ، به امير اياز رسيد وزير خطير يلبدى را فرستاد كه نعش سلطان بركيارق را به اصفهان دفن نمايد و خود با جميع امرا و اعيان دولت سلطان ملكشاه بن سلطان بركيارق را برداشته متوجّه بغداد گشت .\r\nمدّت حيات سلطان بركيارق بيست و پنج سال بود ، از جمله دوازده سال و چهار [ 320 الف 
  ] ماه بر سرير سلطنت متمكّن بود و اكثر اوقات او به حرب گذشت ، و در جميع معارك او مظفّر و منصور بود غير از يك معركه ؛ چنانچه تفاصيل معارك او قلمى شد .\r\nو در تاريخ ابن أثير جزرى مسطور است كه سلطان بركيارق از محبّت و دوستى رعايا حظّى عظيم داشت و لهذا در آن ايّام ، كه ميانهء او و برادرش سلطان محمّد منازعت و مخاصمت بود و هرچند روز ، در بغداد به اسم يكى از آنها خطبه مىخواندند با وجود آنكه مكرّر به تجربه پيوسته بود كه هرگاه در بغداد خطبه به نام سلطان بركيارق مىخواندند قحط عظيم پيدا مىشد و مردم از گرسنگى هلاك مىشدند ، اهالى بغداد او را دوست مىداشتند و خواهان او بودند « 1 » .\r\nو در روز پنجشنبه سلخ شهر ربيع الآخر ، در ديوان خلافت بغداد خطبه به نام سلطان ملكشاه بن بركيارق خواندند و به القاب جدّش « جلال الدّوله » ملقّب گردانيدند . و در روز جمعهء ديگر ، در جميع جوامع بغداد خطبا بر رؤوس منابر ، القاب سلطان ملكشاه بن بركيارق را ياد كردند و سلطان بركيارق را به طلب رحمت و مغفرت مخصوص ساختند .\r\n\r\nذكر شمّه‌اى از محاربات سلطان محمّد چكرمش در حين محاصرهء سلطان محمّد مدينهء موصل را\r\nتفصيل اين مجمل آنكه چون سابقا در وقت قسمت ممالك محروسهء سلطان ملكشاه بر اولاد او ، بلاد موصل و جزيره از جمله ولايتى بود كه به سلطان محمّد تعلّق گرفته بود و سلطان محمّد بعد از آنكه در تبريز آن مقدار توقّف نمود كه مردمش از اصفهان به او رسيدند ، در ماه صفر اين سال از تبريز به جانب مراغه رفت و وزارت ولايت جزيره و موصل را ، كه در آن وقت در حوزهء تصرّف چكرمش بود ، به ابو المحاسن سعد الملك ارزانى داشت .\r\nو چون قبل از آنكه سعد الدّوله ابو المحاسن متوجّه آن صوب گردد متواتر و متعاقب اخبار\r\n\r\n\r\n","description":"","footnote":"\r\n( 1 ) . باسورث از قول بندارى مىنويسد : « منابع از بركيارق بسردى سخن مىگويند و چندان رضايتى از وى ابراز نمىدارند ، امّا محمّد را به‌عنوان « مرد كامل سلجوقيّان و نريان پرتوان آنها » مىستايند و از تعصّب وى نسبت به سنّت ، و نفرت وى از باطنيّه تمجيد مىكنند . » ؛ - تاريخ ايران ، پژوهش دانشگاه كيمبريج ، ج 5 ، ص 116 .\r\n","page_name":" 2676 ","page_number":456},
  {"content":"\r\n\r\nمىرسيد كه : چكرمش قدم از دايرهء اطاعت سلطان محمّد بيرون نهاده دم از موالات سلطان بركيارق مىزند و اگر سلطان محمّد عمّال خود را به آن ولايت فرستد چكرمش تمكين ايشان نمىكند . سلطان محمّد از استماع اين خبر ، به عزم تسخير مدينهء موصل و اخراج چكرمش از آن ولايت از مراغه به جانب اربيل رفت .\r\nچون چكرمش خبر وصل سلطان محمّد به اربيل شنيد ، دانست كه به قصد او مىآيد .\r\nبنابراين ، در مقام استعداد حرب شده فرمود كه از تمامى ولايات جزيره غلّه‌ها را به شهر درآرند ؛ چنانچه در اندك‌روز آن مقدار غلّه از ولايات به شهر آوردند كه تخمينا سپاه چكرمش و رعاياى بلده را ده سال كفايت مىكرد و در عمارت سور بلده و محافظت برج و بارو داد مبالغه داده هرجا كه شكستى بود تعمير نموده هر موضعى را به يكى از معتمدان خود سپرد « 1 » . و چون اهالى آن بلده به واسطهء كمال عدالت چكرمش را مىخواستند و او را بسيار دوست مىداشتند ، در اين وقت در استظهار و إعانت او از جان و مال دريغ نمىكردند .\r\nالقصّه ، چون سلطان محمّد به آن حدود رسيد ، دانست كه چكرمش در مقام مخالف است صلحنامه‌اى به مهر سلطان بركيارق و ساير اعيان و امرا پيش چكرمش فرستاده پيغام داد كه : به مقتضاى اين مصالحه ، اين بلاد به ما تعلّق گرفته . اگر همانا تو در مقام اطاعت و انقياد ما درآيى و از جملهء هواخواهان ما باشى ، اين إقطاعات را با اضافهء ولايت به تو ارزانى مىداريم . و اگر همانا ميل ما ندارى ، ولايت را به ما تسليم نما و خود پيش سلطان بركيارق رفته به معاوضهء اين ولايت ولايت ديگر بستان .\r\nچكرمش در جواب اين پيغام چنين گفت كه : من حكم سلطان بركيارق را قبول دارم و اين را نيز مىدانم كه در آن صلحنامه مهر سلطان بركيارق هست ، امّا بعد از مصالحه ، سلطان حكمى به من نوشته كه زنهار ! هزار زنهار ! كه ولايت جزيره را بىحكم مجدّد به كسى ندهى .\r\nبنابراين ، من بر محافظت اين شهر اقدام نمودم .\r\nچون سلطان محمّد را متيقّن شد كه چكرمش مطلقا ملايم نخواهد شد ، شروع در محاصرهء شهر نموده هر روز از درون قلعه جماعتى و از اردوى سلطان محمّد طايفه‌اى بيرون آمده جنگ مىكردند و هر روز جماعتى از طرفين كشته مىشدند . تا آنكه مدّت محاصره امتداد يافت . امّا سعر شهر مطلقا تغيير نيافته بلكه غلّه و ساير ما يحتاج ايشان از علف و روغن به همان نرخى كه قبل از محاصره داشت معين و مقرّر بود . بنابراين ، سلطان محمّد هرچند سعى\r\n\r\n\r\n","description":"","footnote":"\r\n( 1 ) . روش « زمين سوخته » يكى ديگر از اقدامات نظامى چكرمش بود كه در مقابله با هجوم سلطان محمّد به كار برد بدين‌صورت كه پس از آنكه تمامى مردم را در درون باروهاى شهر گرد آورد ، روستاهاى اطراف را به كلى ويران كرد تا لشكر سلطان محمّد را از دستيابى به آذوقه محروم گرداند ؛ - ابن أثير ، الكامل ، ج 10 ، ص 238 .\r\n","page_name":" 2677 ","page_number":457},
  {"content":"\r\n\r\nمىنمود اثر نصرت و ظفر در چهرهء سپاه او نمىنمود ، بلكه غلبهء اهل موصل ظاهر و هويدا بود .\r\nآخر الأمر ، چون در عاشر شهر جمادى الاوّل خبر فوت سلطان بركيارق به امير چكرمش رسيد ، امير چكرمش بسيار اندوهگين گشته اوّلا أكابر و اعيان شهر را طلب داشته فرمود كه : تا اين زمان ما به استظهار سلطان بركيارق و اميد امداد او جنگ مىكرديم . اكنون چون سلطان بركيارق به عالم آخرت شتافته مصلحت شما چيست ؟ شهر را به سلطان محمّد بسپاريم يا همچنان در مقام محافظت او باشيم تا مهمّات سلطان با برادرزاده‌اش ملكشاه بن سلطان بركيارق مشخّص گردد ؟\r\nبزرگان شهر موصل بعد از دعا و ثنا گفتند كه : ما به واسطهء عدالت و شفقت امير غير از وى هيچ‌كس را بر خود امير نمىسازيم و در إمداد امير از مال و جان خود دريغ نمىداريم .\r\nباقى صلاح كار امير بهتر مىداند .\r\nبعد از آن ، چكرمش امراى خود را طلب داشته در اين باب با ايشان مشورت نمود . امرا به اتّفاق گفتند كه : ما قبل از اين ، به اعتماد سلطان بركيارق با اين جنگ مىكرديم . اكنون كه سلطان بركيارق از ميان رفت ، وارث ملك غير از اين كسى ديگر نيست و يقين كه برادرزادهء او با او مقاومت نمىتواند نمود ؛ چه ، پدرش از مقاومت او عاجز آمده به صلح راضى شد . پس صلاح دولت آن است كه امير الحال به اطاعت او درآيد .\r\nچكرمش اين سخن را پسنديده فى الحال كس پيش سلطان محمّد فرستاده به عرض رسانيد كه : تا اين زمان ، ما به واسطهء حكم برادر بزرگ تو ، سلطان بركيارق ، بر مخالفت تو اقدام نموده بوديم ، اكنون چون سلطان بركيارق به رحمت حقّ ، سبحانه و تعالى ، و اصل شد ما را كه بندهء اين دودمان عظيم الشأن‌ايم غير از اطاعت و بندگى سلطان ، چاره‌اى نيست . امّا ملتمس آن است كه سلطان وزير خود سعد الملك را با امان‌نامهء من و متابعان من از سپاهى و رعايا ، پيش من فرستد تا من به اتّفاق سعد الملك متوجّه ملازمت گشته در سلك بندگان دولتخواه منسلك گردم .\r\nچون اين پيغام به سلطان محمّد رسيد ، فى الحال سعد الملك وزير را با امان‌نامه پيش چكرمش فرستاد . سعد الملك به مجرّد رسيدن ، دست چكرمش را گرفته متوجّه ملازمت سلطان گشت و با وى گفت كه : خاطر جمع دار كه سلطان همين ولايت را به تو وامىگذارد و جميع ملتمسات تو را مبذول مىدارد .\r\nالقصّه ، چون چكرمش به ملازمت سلطان محمّد رسيد ، سلطان بسيار اعزاز و اكرام نموده بعد از معانقه با او ، بنابر آنكه قبل از آمدن به سمع سلطان محمّد رسانيده بودند كه اهالى موصل از صغار و كبار ، مرد و زن ، بر مفارقت چكرمش زارزار مىگريند ، فى الحال او را رخصت مراجعت نموده گفت : برو پيش رعيّت خود كه خاطر ايشان متعلّق به توست و همه چشم‌انتظار در راه تو دارند .\r\n\r\n","description":"","footnote":"","page_name":" 2678 ","page_number":458},
  {"content":"\r\n\r\nپس امير چكرمش زمين ادب بوسيده به جانب شهر موصل بازگشت و روز ديگر ، كس پيش سلطان فرستاده التماس آن نمود كه سلطان به شهر درآيند . چون سلطان قبول اين معنى نكرد ، امير چكرمش بسى از تحف و هداياى نفيسه جهت سلطان با اقامت ضيافت عامّهء سپاه فرستاده از سلطان عذرخواهى نموده و جهت وزير سعد الملك تحف لايق فرستاد .\r\nچون سلطان محمّد از رهگذر امير چكرمش مطمئن‌خاطر گشت ، عنان عزيمت به صوب بغداد منعطف داشت و امير چكرمش نيز همراه سلطان متوجّه بغداد شد . در اثناى راه ، پسران سيف الدّوله بدران و دبيس به ملازمت سلطان رسيده عريضهء پدر را ، كه مشتمل بود بر تحريض سرعت سير سلطان به جانب بغداد ، به سلطان رسانيدند . سلطان محمّد بعد از اطلاع بر مضمون نوشتهء سيف الدّوله ، بىتوقّف كوچ بر كوچ متوجّه بغداد گشت .\r\nچون خبر توجّه سلطان محمّد به جانب بغداد به سمع امير اياز رسيد ، وى نيز با لشكرى آراسته از بغداد بيرون آمده در ظاهر آن بلده ، صحراى زاهر « 1 » را مضرب خيام خود گردانيده و امرا و اعيان دولت خود را جمع آورده در باب محاربه يا مصالحه با سلطان محمّد ، با ايشان مشورت نمود . [ 320 ب 
  ] ايشان به‌اتّفاق ، اظهار جلادت نموده گفتند كه : ما نوكر و دولتخواه سلطان بركيارق بوديم . اكنون هركه را وليعهد خود كرده باشد ما از جانب او با هركه باشد جنگ مىكنيم و سلطان محمّد اگر به همان مصالحه ، كه با سلطان بركيارق داشت ، راضى باشد ما نيز با او مضايقه نخواهيم كرد ، و إلّا در دفع او تا جان مىكوشيم .\r\nو از جمله امراى سلطان بركيارق ، امير ينال و امير صباوه در اين باب بسيار مبالغه داشتند و مردم را بر جنگ سلطان محمّد ترغيب و تحريض مىنمودند .\r\nالقصّه ، چون امرا از پيش امير اياز بيرون رفتند وزيرش ، صفى ابو المحاسن ، پيش رفت و بعد از دعا و ثناى امير اياز به عرض رسانيد كه آنچه امرا در باب محاربهء سلطان محمّد گفتند صلاح دولت امير در آن نيست ؛ چه ، امرا از روى نفاق و حسدى كه با امير دارند اين مشورت مىنمايند ، و إلّا مصلحت امير در آن است كه با سلطان محمّد مصالحه كند و در مقام اطاعت و انقياد درآيد كه وى جميع إقطاعات امير را با زيادتى ديگر از خود بر امير مسلّم خواهد داشت .\r\nو چون صفى ابو المحاسن اين مضمون را به عرض رسانيد ، امير اياز را بسيار معقول افتاد ، امّا در ظاهر همچنان در مقام تهيّهء آلات حرب و استعداد محاربه مىكوشيد و راه دريا و خشكى را آنچنان ضبط نمود كه هيچ احدى را مجال آمد و رفت به اردوى سلطان محمّد ميسّر نمىشد . تا آنكه روز جمعه بيست و دويّم شهر جمادى الآخر ، سلطان محمّد به جانب غربى\r\n\r\n\r\n","description":"","footnote":"\r\n( 1 ) . زاهر : درخشان ، روشن . - و .\r\n","page_name":" 2679 ","page_number":459},
  {"content":"\r\n\r\nبغداد در موضعى كه به « زنابا » اشتهار داشت نزول فرمود و در آنجا خطبه به نام سلطان محمّد خوانده شد و در جانب شرقى بغداد هم ، همچنان خطبه به نام ملكشاه بن سلطان بركيارق مىخواندند ، و امّا خطيب جامع منصور نام هيچ احدى را صريحا در خطبه نبرده بر اين مقدار كه اللّهمّ اصلح سلطان العالم اكتفا نمود .\r\nروز ديگر امير اياز با فوجى از سپاه خود سوار شده به جانب اردوى سلطان محمّد رفته بر موضعى كه مشرف بر اردوى او بود برآمده ملاحظهء لشكر او نموده باز به جانب يورت خود مراجعت نمود . و چون شب درآمد ، كس به طلب امرا و اعيان دولت فرستاده كه بار ديگر باهم همسوگند شوند . اين نوبت ، بعضى از امرا ، اياز را اجابت نموده به طلب او حاضر شدند و بعضى جواب فرستادند كه : ما يك بار سوگند خورديم . اگر وفا خواهيم نمود همان سوگند كافى است ، و اگر به سوگند خود وفا نمىكنيم چه يك سوگند و چه متعدّد .\r\nامير اياز چون اين جواب را شنيد ، دانست كه سخن وزيرش ابو المحاسن اصلى داشته بنابراين ، روز ديگر ، امير اياز وزير خود ابو المحاسن را فرمود كه از دجله عبور كرده با وزير سلطان محمّد ، سعد الملك ، ملاقات نموده سخن مصالحه در ميان آرد و از سلطان محمّد امان‌نامه از براى او و ساير متابعان او گرفته متوجّه اين صوب گردد .\r\nچون ابو المحاسن ، پيش سعد الملك رفته سخن مصالحه در ميان آورد ، سعد الملك بسيار خوشحال و مسرور گشته درساعت ابو المحاسن را با قاضى القضاة و نقيبين يعنى نقيب هاشمى و عباسى برداشته به مجلس سلطان محمّد رفته به عرض رسانيد كه : امير اياز در مقام اطاعت و انقياد سلطان درآمده . اما چون از سطوت سلطانى هراسى بر وى غالب شده اگر سلطان امان‌نامه به خطوط اعيان و علماى بغداد جهت او بفرستد امير اياز در سلك ساير بندگان منتظم گشته آثار دولتخواهى خود را بر منصّهء ظهور جلوه‌گر خواهد ساخت .\r\nسلطان محمّد در جواب فرمود كه : امّا ملكشاه ، برادرزادهء من ، به منزلهء فرزند من است و پيش من ميانهء او و پدرش هيچ فرقى نيست و امير اياز را با جميع امراى سلطان بركيارق امان است غير از دو كس : ينال و صاوارا .\r\nپس امان‌نامه‌اى به خطوط اكابر و اعيان علما رسانيده از قبل سلطان محمّد ، كياهراسى مدرّس مدرسهء نظاميه پيش امير اياز رفته روز ديگر ، امير اياز را در مجلس سلطان محمّد حاضر گردانيد و سلطان بسيار به تعظيم و اكرام او را ملاقات نموده به انواع الطاف خسروانه سرافراز گردانيد . و در خلال اين احوال ، سيف الدّولة بن صدقه ، صاحب حلّه ، نيز به ملاقات سلطان مشرف شده به اصناف عنايات پادشاهانه سرافراز گشت .\r\nو از بعضى تواريخ چنين معلوم مىشود كه چون خبر امير اياز به سمع سلطان محمّد رسيد ،\r\n\r\n","description":"","footnote":"","page_name":" 2680 ","page_number":460},
  {"content":"\r\n\r\nبه طريق شكار سوار شده او را با سيف الدّوله در اثناى راه ، ملاقات نموده يكى را به دست راست و يكى را به دست چپ جاى داد . بعد از اين مصالحه ، سلطان محمّد تا ماه شعبان در بغداد توقّف نموده در اوايل شهر رمضان ، عنان عزيمت به صوب اصفهان منعطف داشت .\r\nو از جمله وقايع اين سال آنكه در سيزدهم شهر جمادى الآخر اين سال ، بندگان امير اياز بفرمودهء سلطان محمّد به قتل رسيدند . مفصّل اين مجمل آنكه چون امير اياز سلطنت را به سلطان محمّد مسلّم داشته ملكشاه را پيش او برده خود در سلك امراى او انتظام يافت ، سلطان محمّد روزبه‌روز او را به نظر عنايت درآورده مرتبهء او را بر مرتبهء جميع امرا مقدّم گردانيد و مدار مهمّات ولايت عراق عرب به رأى و رؤيت او مفوّض داشت . بنابراين ، در هشتم شهر جمادى الآخر اين سال ، امير أياز ، اسباب ضيافت سلطان محمّد را مرتّب داشته به عرض رسانيد كه : اگر سلطان منزل او را به قدوم مسرّت لزوم خود مشرّف ساخته التفات خود را نسبت به امير اياز بر خاص و عام ظاهر سازد ، از مرحمت سلطانى دور نخواهد بود . سلطان محمّد ملتمس او را مبذول داشته به منزل او رفت و امير اياز انواع تحف و هدايا از جواهر گرانمايه و أقمشهء نفيسه به رسم پيشكش گذرانيد . در اين أثنا ، امير اياز را به خاطر رسيد كه غلامان خود را مكمّل و مسلّح ساخته به نظر سلطان درآرد . بنابراين ، غلامان را فرمود كه همه زيب و زينت سپاهيانه به كار داشته مسلّح و مكمّل شده حاضر شوند . اتّفاقا ، مردى بود از أبهر عراق عجم كه در بغداد با اكابر و اشراف آنجايى مسخركى آشنايى مىنمود و مردم او را به قدر رعايت مىنمودند . در اين روز ، آن شخص حاضر شد و غلامان امير أياز ، او را بر اين داشتند كه او نيز همراه ايشان به نظر سلطان درآيد . آن مرد هرچند كه در اين باب مضايقه نمود ، فايده نكرد . آخر الأمر ، زرهى در اندرون جامه پوشيده در سر سلاح بستن ميانهء ايشان مطايبه به جايى رسيد كه آن مرد خود را از دست غلامان امير اياز خلاص ساخته پناه به غلامان سلطان برده در ميانهء ايشان درآمد .\r\nاتّفاقا ، نظر سلطان بر وى افتاد و ديد كه مردى بيگانهء مضطرب ، وارد ميانهء خواصان [ ؟ 
  ] او درآمده . چون نيك تحقيق نمود گفتند مردى است از عجم و به خانهء امير اياز آمدورفت دارد . سلطان يكى از غلامان خود را فرمود كه آهسته به نوعى كه هيچ احدى را اطلاع حاصل نشود ، پهلوى آن مرد رفته ملاحظه نمايد كه آيا در زير جامه چيزى ديگر پوشيده يا نى .\r\nچون آن غلام ، به اشارهء سلطان محمّد به آنجا رفته نيك ملاحظه نمود ، ديد آن مرد زره در زير جامه داشت . سلطان محمّد از آن حال بسيار متأثر شده با خود گفت : در مجلسى كه مسخرهء ايشان زره‌پوش شده باشد البتّه خالى از خيالى نيست . بنابراين ، فى الحال از منزل امير اياز بيرون آمده به دار الاماره رفت و از امير أياز در خاطر خود بسيار متوهّم بود . تا آنكه در\r\n\r\n","description":"","footnote":"","page_name":" 2681 ","page_number":461},
  {"content":"\r\n\r\nروز سيزدهم همين ماه امرا را جمع نموده كس پيش ايشان فرستاد كه : به ما چنين رسيده كه قلج ارسلان بن سليمان بن قتلمش به قصد ديار بكر و جزيره لشكرى جمع آورده متوجّه آن صوب گشته . اكنون شما با يكديگر مصلحت و مشورت ديده قرار دهيد كه از اين امرا كدام لايق است كه به جنگ او فرستاده شود .\r\nامرا بعد از مشورت به‌اتّفاق به عرض رسانيدند كه : اين مهمّ به غير از امير أياز از دست هيچ احدى متمشّى « 1 » نگردد .\r\nامير أياز به عرض رسانيد كه : من به اتّفاق سيف الدّوله رفع قلج‌ارسلان را قبول مىكنم .\r\nچون اين پيغام ، به سمع سلطان محمّد رسيد ، فرمود كه امير أياز و سيف الدّوله و سعد الدّوله وزير را به حضور طلبند و در دهليزخانه‌اى كه سلطان نشسته بود جماعتى را نگاهداشته بود كه :\r\nهرگاه امير أياز به اين دهليز درآيد [ 321 الف 
  ] بىتوقّف سرش را از بدن جدا ساخته پيش من رسانيد .\r\nاتّفاقا ، چون امير أياز و سيف الدّوله و سعد الملك متوجّه اندرون شدند و به دهليزخانه درآمدند يكى از آن جماعت قدم پيش نهاده آنچنان شمشير تيز بر گردن امير أياز رسانيد كه گويا سرش مطلقا بر بدنش نبود .\r\nچون سيف الدّوله اين حالت را مشاهده نمود ، هر دو چشم خود را برهم نهاده بيرون رفت و بندگان وزير سعد الملك بيهوش شده همان‌جا بيفتاد . غلامان به موجب اشارهء سلطان جسد امير أياز را در گليمى پيچيده بيرون انداختند . آخر الأمر ، جماعتى از فقرا او را برداشته در مقبرهء ابو حنيفهء كوفى دفن كردند .\r\nو از جمله وقايع اين سال آنكه در حدود دمشق امير سقمان بن ارتق صاحب ، حصن‌كيفا و ماردين ، وفات يافت . شرح اين قضيّه در تواريخ معتبره چنين ايراد نموده‌اند كه در اين سال ، فخر الملك عمّار ، صاحب طرابلس ، كس پيش امير سقمان فرستاده او را به امداد خود و دفع فرنگيان ، كه مكرّر به قصد طرابلس مىآمدند ، طلبيد و مبلغى عظيم از زر نقد جهت او فرستاد .\r\nامير سقمان التماس فخر الملك بن عمّار را مبذول داشته در مقام تهيّهء اسباب سفر شد كه در اين وقت ، مكتوبى از قبل طغدكين ، صاحب دمشق ، رسيد ؛ مضمون آنكه : بيمارى من به جايى رسيده كه اميد حيات منقطع گشته و چون در دمشق كسى كه شهر را تواند نگاهداشت نيست ، يمكن كه اگر امير سقمان در اين وقت حاضر نشود و مرا قضيّهء ضرورية الوقوع پيش آيد فرنگيان ، دمشق را نيز از دست اهل اسلام انتزاع نموده در حوزهء تصرّف خود خواهند آورد .\r\n\r\n\r\n","description":"","footnote":"\r\n( 1 ) . متمشّى : جريان يافتن ، سرانجام يافتن ، روا شدن كار . - و .\r\n","page_name":" 2682 ","page_number":462},
  {"content":"\r\n\r\nملتمس از امير سقمان آن است كه به مجرّد رسيدن اين مكتوب بىتوقّف متوجّه دمشق شوند كه شايد وقت وصيّت حاضر باشند .\r\nچون امير سقمان بر مضمون مكتوب طغدكين مطّلع شد ، از روى سرعت هرچه تمام‌تر متوجّه آن صوب گشت . چون به حوالى دمشق ، به موضعى كه به « قريتين » اشتهار دارد ، رسيد ، امير طغدكين از ترس آنكه مبادا حيلهء او ظاهر شود ، مرض مصنوع خود را آنچنان ظاهر ساخت كه روزبه‌روز در تزايد و اشتداد است و امرا و اعيان دولت امير طغدكين در مقام حيله‌انديشى بوده با خود مصلحت مىديدند كه چگونه دفع امير سقمان توان نمود كه به يك ناگاه ، خبر رسيد كه امير سقمان به مجرّد رسيدن به قريتين به مرض صرعى ، كه هميشه عارض او مىشد ، وفات يافت .\r\nچون اين خبر ، به سمع امير طغدكين رسيد فى الحال از مرض مصنوع خود برخاست و آن مقدار خوشحالى و مسرّت به او روى نمود كه فوق آن متصوّر نبود .\r\nبعد از فوت امير سقمان ، پسرش ابراهيم او را در صندوق نهاده به حصن‌كيفا برده دفن نمود .\r\nدر كامل التاريخ مسطور است كه كيفيّت تسخير امير سقمان بلدهء ماردين را روّات ثقات چنين نقل مىكنند كه امير كربوقا از موصل به قصد آمد بيرون آمد و چون به حدود آمد رسيد ، خبر فوت والى آن ديار ، كه يكى از تركمانان بود ، اشتهار يافت . و چون قبل از آمدن امير كربوقا ، صاحب آمد كس پيش امير سقمان فرستاده از وى در دفع امير كربوقا امداد خواسته بود ، در اين وقت امير سقمان به قصد استظهار و اعانت صاحب آمد به آن حدود رسيده ميانهء او و امير كربوقا آتش جدال و قتال اشتعال گرفت . چون آثار نصرت و ظفر ، از جانب امير سقمان به ظهور رسيدن گرفت ، امير كربوقا فرمود كه عماد الدّين زنگى بن آق‌سنقر را ، كه در لشكر همراه بود ، در ميان معركه بيندازند تا سپاه بدانند كه روى از معركه تافتن و پسر صاحب خود را در معركه گذاشتن بسى نامردى است .\r\nالقصّه ، چون سپاه آق‌سنقر ديدند كه پسر كوچك او را در معركه انداختند ، بالضّروره شروع در جنگ و جدال كرده امير سقمان را از پيش برداشتند و برادرزادهء او پسر ياقوتى بن ارتق را اسير و دستگير نموده پيش امير كربوقا بردند . سپاه امير سقمان متفرّق شده هر يكى به جانبى رفتند و بندگان امير سقمان خود با جمعى معدود از سپاه خود به جانب حصن‌كيفا مراجعت نمود و امير كربوقا برادرزادهء او را در قلعهء ماردين محبوس ساخت .\r\nوالى آن قلعه ، مردى بود از مغنيّان « 1 » سلطان بركيارق كه از سلطان التماس آن كرده بود كه\r\n\r\n\r\n","description":"","footnote":"\r\n( 1 ) . ق : مفتيان .\r\n","page_name":" 2683 ","page_number":463},
  {"content":"\r\n\r\nماردين را به إقطاع او گذارند . و در اين وقت ، چون برادرزادهء امير سقمان در آن قلعه محبوس گشت ، زوجهء ارتق نزد امير كربوقا رفته التماس آن نمود كه برادرزادهء او را خلاص كند . امير كربوقا التماس او را مبذول داشته به إطلاق او امر فرمود و وى بعد از خلاصى از بند ، بلدهء ماردين را خوش كرده در همان جا رحل اقامت انداخت و هميشه در آن مقام مىبود كه بلكه به حيله ، آن بلده را از دست مغنّى انتزاع نموده در حوزهء تصرّف خود درآورد .\r\nآخر الأمر ، چون مكرّر أكراد آن حدود ، بر ماردين ريخته نهب و غارت مىنمودند و مغنّى از مقاومت ايشان عاجز بود ، برادرزادهء امير سقمان كس پيش بندگان مغنّى فرستاده پيغام داد كه : چون ميانهء ما و شما الحال كه در اين بلده متوّطن گشته‌ام قواعد دوستى استحكام يافته اگر ميل دارند كه بلدهء ماردين معمور شود من اين كردان را ، كه هربار دست غارت و نهب به اهالى آن بلده دراز كرده‌اند ، گوشمالى بر اصل داده هر سال مبلغى كلّى از ايشان گرفته به شمار رسانم كه در وجه عمارت شهر خود صرف نموده آنچه از آن روى به خرابى نهاده آبادان ساخته شود .\r\nپهلوان مغنّى ، اين معنى را فوزى عظيم دانسته اظهار خوشحالى و بشاشت نمود و گفت : اگر اين معنى به ظهور رسد ، بسى سعادت ما خواهد بود . بنابراين ، ابن ياقوتى بن ارتق جمعى از سپاه خود را به هم رسانيده شروع در تاخت قبايل نمود و هر روز بر يكى از قبايل ايشان مىتاخت و غنايم بسيار به دست مىآورد و بر سپاه خود قسمت مىنمود .\r\nو چون اين معنى ، مكرّر وقوع يافت و مردمى كه همراه او به تاخت و تاراج رفته اموال و اسباب بسيار به دست آورده به شهر درآمدند ، جمعى از سپاه قلعهء ماردين نيز در اين مرتبه همراهى ابن ياقوتى اختيار كرده به تاخت و تاراج كردان رفته غنايم بسيار به دست آوردند . و ابن ياقوتى با آن جماعت ، آنچنان سلوك برادرانه و هموار مىنمود كه نوبت ديگر ، اكثر اهالى آن قلعه را از روى اطمينان خاطر همراه برادرزادهء امير سقمان به تاخت كردان رفتند و وقت مراجعت چون به نزديك قلعه رسيدند ، بندگان ابن ياقوتى حكم فرمود كه جميع اهالى قلعه را دستگير نمودند و خود را پيش از آنكه اين خبر اشتهار يابد به قلعهء ماردين رسانيده جبرا و قهرا آن قلعه را متصرّف گشت و بعد از چند روز ، لشكرى جمع آورده به عزم تسخير بلدهء نصيبين رفت و در اثناى راه ، بلدهء جزيرة بن عمر را ، كه از إقطاعات امير چكرمش بود ، غارت كرده با اموال و اسباب بسيار بازگشتند .\r\nچون اين خبر ، به سمع امير چكرمش رسيد ، با لشكرى انبوه متوجّه دفع ايشان گشت . اتّفاقا ، قبل از آمدن امير چكرمش ، ابن ياقوتى را مرضى صعب روى نمود كه از سوار شدن عاجز شد .\r\nدر اين وقت ، امير چكرمش رسيده در مقام تسويهء صفوف قتال شد . ابن ياقوتى را به هر وضعى كه بود بر اسب كرده در ميان لشكر آوردند . به مجرّد رسيدن او در معركه ، تيرى از جانب لشكر\r\n\r\n","description":"","footnote":"","page_name":" 2684 ","page_number":464},
  {"content":"\r\n\r\nچكرمش آمده بر مقتل ابن ياقوتى رسيد كه فى الحال از اسب درافتاد و سپاهش روى به گريز نهادند .\r\nامير چكرمش وقتى بر سر ابن ياقوتى رسيد كه در عين جان دادن بود . چون چشم امير چكرمش بر وى افتاد ، بسيار بگريست و گفت : اى ياقوتى ، چه چيز تو را بر اين افعال مىداشت ؟ ياقوتى در جواب هيچ نگفته داعى حقّ را اجابت نمود .\r\nچون اين خبر ، به جدّهء او رسيد ، پيش امير سقمان رفته او را بر انتقام خون برادرزاده مجّد ساخت . امير سقمان چون از سخن والدهء خود تجاوز نتوانست كرد ، بالضّروره لشكرى بسيار از تركمانان جمع آورده متوجّه جنگ امير چكرمش شد . چون به نواحى نصيبين رسيد ، امير چكرمش دانست كه طاقت مقاومت او ندارد ، مبلغى عظيم خفيه به امير سقمان فرستاده التماس آن نمود كه : از سر محاربه درگذر ؛ چه ، برادرزادهء شما در معركه به قتل رسيد و هيچ‌كس را در كشتن او گناهى نيست . بنابراين ، امير سقمان از سر محاربهء امير چكرمش قطع‌نظر نموده به جانب ماردين مراجعت نمود و آن بلده را به حوزهء تصرّف خود درآورد و والدهء [ 321 ب 
  ] خود را تسلّى داده باز به جانب حصن‌كيفا رفت .\r\nو از جمله وقايع اين سال آنكه جمعى كثير از اسماعيليهء خراسان در نواحى بيهق جمعيت نموده شروع در نهب و غارت آن نواحى نموده زن و فرزند مسلمانان را به اسيرى بردند . در اين أثنا ، قافلهء حاجّ از ماوراء النهر و خراسان و هند و ساير بلاد در حدود بيهق جمع آمده بود كه به يك ناگاه وقت سحر باطنيّه بر ايشان ريخته اكثر حجّاج را به قتل رسانيدند و تمامى اموال و اسباب ايشان را نهب و غارت نمودند .\r\nدر ماه شعبان اين سال ، ميانهء تنكرى افرنجى ، صاحب أنطاكيّه ، و ميانهء ملك رضوان ، صاحب حلب ، محاربه‌اى عظيم واقع شد و فرنگيان تمامى سپاه ملك رضوان را به قتل رسانيدند و چندان اموال و اسباب به دست فرنگيان افتاد كه از حدّ احصا و شماره بيرون بود .\r\nباعث بر اين محاربه ، آن بود كه تنكرى ، صاحب أنطاكيّه ، قلعهء ارتاج « 1 » را ، كه از مشاهير قلاع ولايت ملك رضوان بود ، محاصره نموده كار را بر اهالى آن قلعه بسيار تنگ ساخت . و نايب قلعه ابو الحسن نام شخصى بود . چون از ممانعت و مدافعت سپاه فرنگ عاجز آمد ، كس پيش ملك رضوان فرستاده احوال عجز خود و استيلاى فرنگ بر آن قلعه اعلام نمود .\r\nملك رضوان بعد از اطلاع بر حقيقت حال لشكرى انبوه به هم رسانيده متوجّه جنگ تنكرى فرنگى گشت . چون به حوالى آنجا رسيد ، فرنگيان از مشاهدهء كثرت سپاه اهل اسلام انديشيده\r\n\r\n\r\n","description":"","footnote":"\r\n( 1 ) . م ، ش : رباح .\r\n","page_name":" 2685 ","page_number":465},
  {"content":"\r\n\r\nدر مقام مصالحه درآمده كس پيش ملك رضوان فرستادند و التماس مصالحه نمودند . ملك رضوان مىخواست كه به موجب التماس ايشان صلح كند و بازگردد كه اسپهبد صباوه ، كه بعد از قتل امير أياز از سلطان محمّد گريخته پيش ملك رضوان رفته بود ، او را از صلح مانع آمد .\r\nچون تنكرى افرنجى از مصالحه مأيوس شد ، بالضّروره در مقام تسويهء صفوف درآمده از جانبين دليران رزم‌جوى به قصد يكديگر بيرون آمده در ميدان رزم به جولان درآمدند و تنكرى فرنگى با سپاه خود چنين قرار داده بود كه : به مجرّد حملهء لشكر اسلام ، بايد شما روى به گريز نهاده از پيش بيرون رويد و اردوى خود را از خيمه و خرگاه همچنان بگذاريد تا آنكه سپاه مسلمانان به نهب و غارت آن مشغول شده از انتظام خود بيفتند . در آن وقت ، به هيئت مجموعى بازگشته بر ايشان حمله بايد آورد .\r\nبعد از تسويهء صفوف ، چون سپاه ملك رضوان بر فرنگيان حمله آوردند فرنگيان به مقتضاى قرارداد سرهنگ خود مدافعه ننموده روى به گريز نهادند . سپاه اسلام به گمان آنكه ايشان طاقت مقاومت نياورده روى به گريز نهادند ، تعاقب ايشان نمودند . و چون فرنگيان به اردوى خود رسيده مطلقا ملتفت اموال و اسباب خود نشده همچنان به هيئت مجموعى مىرفتند ، عامهء سپاه اسلام روى به خيمه‌گاه ايشان نهاده دست به نهب و غارت برآوردند و جمعى قليل ، پاره‌اى راه پى ايشان رفته بازگشتند . ايشان نيز روى به خيمه‌گاه فرنگ نهاده از هم جدا شدند كه در اين وقت ، فرنگيان به هيئت مجموعى خود بازگشته بر سپاه اسلام ، كه مانند بنات النعش هر يكى به جانبى رفته بودند ، حمله آورده شروع در قتل و كشتن ايشان نمودند .\r\nبنابراين ، سپاه اسلام هزيمت يافته روى به گريز نهادند و اكثر ايشان هلاك شدند ، مگر اندكى از بزرگان ايشان كه خود به تاراج نرفته بودند ، به هزار حيله ، خود را از آن مهلكه بيرون انداخته جان به سلامت بردند . از جملهء آن جماعت اسپهبد صباوه بود كه از معركه گريخته به دمشق رفته در سلك اصحاب طغدكين منتظم گشت .\r\nو از جمله وقايع اين سال ، محاربهء فرنگيان با مصريان بود . تفصيل اين مجمل آنكه در وقايع سال سابق مذكور شد كه امير أفضل ، كه امير الجيوش خليفهء مصر بود ، پسر خود شرف المعالى را به جنگ فرنگ فرستاده بود و شرف المعالى بعد از آنكه رمله را از دست فرنگيان انتزاع نموده در حوزهء تصرّف خود آورده بود ، ميانهء مصريان و اعراب آن بلاد مخالفت و نزاع پيدا شد و هر طايفه آن فتح را نسبت به خود مىدادند .\r\nدر اين اثنا ، باز فرنگيان جمعيت نموده به عزم محاربهء ايشان متوجّه آن صوب گشتند و ايشان بنابر مخالفت و منازعتى كه در ميان خود پيدا كرده بودند ، هر طايفه‌اى دست از محاربهء آن جماعت بازداشته دفع ايشان را به آن ديگرى حواله مىنمودند و مىگفتند كه : اگر فتح رمله\r\n\r\n","description":"","footnote":"","page_name":" 2686 ","page_number":466},
  {"content":"\r\n\r\nاز شما بود اينك بىمعاونت و استظهار ما دفع ايشان نموده بر همگنان ظاهر سازيد .\r\nالقصّه ، چون شدّت عصبيّت آن طايفه به جايى رسيد كه نزديك بود كه فرنگيان شرف المعالى را دستگير نمايد ، شرف المعالى از ميانهء آن طايفه بيرون آمده به جانب مصر رفته حقيقت حال را به عرض پدر خود رسانيد و پدرش ، امير أفضل ، فى الحال پسر ديگر خود سناء الملك [ حسين 
  ] را با جماعتى از امرا ، كه يكى از آنها جمال الملك والى عسقلان بود ، به جنگ فرنگ فرستاد .\r\nسناء الملك ، چون به حوالى عسقلان رسيد ، كس پيش اتابك طغدكين فرستاده پيغام داد كه : از آن جانب بايد كه سپاه شما متوجّه جنگ فرنگ شوند و از اين جانب ، سپاه ما كه به‌اتّفاق و استظهار يكديگر ، اين كفّار برگشته‌روزگار را از ميانه بيرون كنيم .\r\nطغدكين اسپهبد صباوه را با سه هزار سوار به امداد سناء الملك نامزد فرمود و سناء الملك خود با پنج هزار سوار جرّار مصرى متوجّه حرب بعدوبن فرنگ ، صاحب بيت المقدّس ، شده در ما بين مدينهء عسقلان و مدينهء يافا « 1 » ، تلاقى فريقين روى نمود و آتش جدال و قتال زبانه كشيدن گرفت ؛ چنانچه در معركه هزار و دويست نفر از فرنگ و برابر همين از اهل اسلام به قتل رسيد و جمال الملك امير عسقلان را در معركه كشتند . آخر الأمر ، هيچ يك بر ديگرى دست نيافته به جانب ولايت خود مراجعت نمودند و اسپهبد صباوه نيز از سناء الملك رخصت گرفته به جانب دمشق رفت .\r\nدر اين محاربه ، جمعى كثير از مسلمانان مثل بلتاش بن تتش ، كه از طغدكين گريخته پناه به بغدوبن فرنگى برده بود ، و با سپاه فرنگ همراه بود و از قبل ايشان با مسلمانان جنگ مىكرد .\r\nنعوذ باللّه من شرر انفسنا و من سيّئات اعمالنا « 2 » .\r\nو از جمله وقايع اين سال آنكه جمعى از تركمانان ، كه در راه عراق و خراسان قبل از اين گاه‌گاه رهزنى مىكردند و اموال و اسباب متردّدين را به زور مىگرفتند امّا بر قتل كسى اقدام نمىنمودند ، دليرى نموده شروع در قتل كردند و جمعى كثير از متردّدين آن راه را به قتل رسانيدند . چون اين خبر ، به سمع سلطان محمّد رسيد ، امير ايلغازى ، شحنهء بغداد ، را در آن باب معاتب داشته در دفع ايشان مبالغهء تمام فرمود . امير ايلغازى برادرزادهء خود ، ملك بن بهرام بن ارتق ، را به دفع ايشان نامزد فرمود و ملك بن بهرام به آن حدود رسيده آنچنان گوشمالى به آن جماعت داد كه مطلقا از ايشان بعد از آن ، حركت ناشايسته‌اى به ظهور نرسيد .\r\nچون بندگان ملك بن بهرام را خاطر از ممرّ آن تركمانان فارغ و مطمئن گشت با لشكرى\r\n\r\n\r\n","description":"","footnote":"\r\n( 1 ) . ق : نافا .\r\n( 2 ) . از بدكردارى و بدرفتاريهاى خود به خدا پناه مىبريم . - و .\r\n","page_name":" 2687 ","page_number":467},
  {"content":"\r\n\r\nآراسته به عزم تسخير قلعهء حانيا ، كه از اعمال سرخاب بن بدر بود رفته ، آن قلعه را بعد از محاصره و محاربهء بسيار فتح نمود .\r\nو در ماه شعبان اين سال ، سلطان محمّد ، قسيم الدّوله آق‌سنقر برسقى را ، كه به ديانت و مروّت و حسن‌عهد از ابناى روزگار ممتاز بود ، شحنهء عراق گردانيد .\r\nو هم در اين ماه ، كوفه را به إقطاع امير قايماز ارزانى داشته سيف الدّولة بن صدقه حاكم حلّه را در باب منع بنى خفاجه از غارت كوفه ، كه مكرّر از ايشان به ظهور رسيده بود ، سفارش بسيار نمود .\r\nو در ماه رمضان اين سال ، سلطان محمّد با شوكت و ابهّت هرچه تمام‌تر بىمنازع و مزاحم ، به اصفهان درآمد و بساط عدل و احسان در آن بلده گسترانيده دلهاى خاص و عام آن بلده را به دست آورد « 1 » .\r\nو در تابستان اين سال ، در اكثر معمورهء روى زمين مرض حصبه و جدرى پيدا شد و اطفال زياده از حدّ شمار به آن مرض هلاك شدند . و از اعيان اهل حديث ، احمد بن احمد ابو على البرزانى « 2 » ، كه [ 322 الف 
  ] مولدش در سنهء ست و عشرين و اربعمائه « 3 » هجرى بود ، در ماه شوّال اين سال وفات يافت .\r\nهمچنين در ماه جمادى الآخر ، ابو المعالى ثابت بن بيدار بن ابراهيم ، كه مولدش در سنهء ست و اربعمائه « 4 » هجرى بود و از أعظم تلامذه ابو بكر برقانى و ابو على بن شاذان بود وفات يافت .\r\nو از وزرا ، ابو نصر خواهرزادهء ابن موصلايا ، كه از جمله كتّاب خليفه ، المستظهر باللّه ، بود ، در سن هفتاد سالگى وفات يافت . از وى هيچ وارثى نماند ؛ چه ، وى در آخر عمر از دين نصارى برگشته به دين رسالت‌پناه محمّدى ، عليه و آله شرائف التّحيّات ، درآمد و اهل و عيالش همچنان بر ملّت نصرانيت باقى ماندند . بنابراين ، از متروكات وى چيزى به ايشان ندادند .\r\n\r\n\r\n","description":"","footnote":"\r\n( 1 ) . پس از اين ، دورهء آرامش است كه سلطان محمّد مىتواند دلگرميهاى اخلاقى و مبالغى كمك غيرمستقيم به امراى سوريه بدهد كه براى جلوگيرى از پيشروى جنگجويان صليبى با آنها در حال جنگ بودند ؛ حتّى از اين مهمّتر ، وى قادر مىگردد بر ضد اسماعيليان ، كه از اوضاع آشفتهء گذشته بهره‌بردارى كرده و موقع خود را در ديلم و فارس و كوهستان تحكيم بخشيده بودند ، دست به اقدام بزند .\r\n( 2 ) . الكامل : احمد بن محمّد ابو على بردانى .\r\n( 3 ) . چهار صد و بيست و شش . - و .\r\n( 4 ) . چهار صد و شش . - و .\r\n","page_name":" 2688 ","page_number":468},
  {"content":"\r\n\r\n\r\nذكر وقايع سال چهار صد و هشتاد و نهم از رحلت خير البشر\r\nدر محرّم اين سال ، در نواحى نهاوند شخصى مدعى نبوّت پيدا شد و چهار نفر از اصحاب كبار خود را به اسامى اصحاب أربعه ، كه عبارت از ابو بكر و عمر و عثمان و على ، عليه السّلام ، باشد ، مسمّى گردانيد و از رؤساى آن ولايت ، خلايق بسيار به نبوّت او گرويدند و املاك و اسباب خود را فروخته ثمن او را ، تقربا الى اللّه و طلبا مرضائه « 1 » ، پيش آن مفترى كذّاب مىبردند و او نيز دست به جود و عطا برآورده هرچه پيش او مىبردند به هركه مىخواست از وى دريغ نمىداشت . آخر الأمر ، بعد از اندك‌روز ، در همان نواحى به قتل رسيد و هنگامهء عوام درهم شكست .\r\nو هم در اوايل اين سال ، منكبرس « 2 » بن الملك بورس بن الب ارسلان به واسطهء ضيق معيشت ، از اصفهان گريخته به جانب نهاوند رفت و جمعى از سپاهيان ، با وى متّفق شده نهاوند را به حوزهء تصرّف درآوردند . از كم‌حوصلگى او يكى آن بود كه به مجرّد استيلا بر نهاوند ، خطبه به نام خود خوانده بنى برسق را ، كه از امراى كبار دولت سلجوقيّه بودند ، به واسطهء آنكه سلطان محمّد ، زنگى بن برسق را گرفته در بند داشت ، به اطاعت و انقياد خود دعوت مىنمود .\r\nچون اين خبر ، به زنگى بن برسق رسيد ، به برادران خود نوشت كه : زنهار ، هزار زنهار ! كه به خيال متابعت منكبرس به خاطر خود راه ندهيد ، كه او قابل دولت نيست ، بلكه اگر توانيد او را دستگير نموده به خدمت سلطان محمّد بياوريد كه باعث خلاصى من خواهد شد . و در اين باب زنگى به برادران مبالغهء تمام نوشته بود .\r\n\r\n\r\n","description":"","footnote":"\r\n( 1 ) . براى نزديكى به خدا و جلب رضايت او . - و .\r\n( 2 ) . ق : منكرين ؛ ش : منكسرس .\r\n","page_name":" 2689 ","page_number":469},
  {"content":"\r\n\r\nچون مكتوب زنگى بن برسق به برادران او رسيد قبل از آنكه مضمون او اشتهار يابد ايشان يكى از معتمدان خود را پيش منكبرس فرستاده اظهار اطاعت و انقياد نمودند . و بندگان منكرين چون بر اين حال اطلاع يافت از روى انبساط و خوشحالى تمام متوجّه يورت ايشان شد و ايشان نيز با سپاه خود به قصد ملازمت او بيرون آمده در حدود خوزستان تلاقى فريقين دست داد و بنى برسق در ملاقات اوّل ، او را دستگير نموده در قيد كشيدند و اصحاب و أتباع او چون بنات النّعش متفرّق گشته هر يكى به جانبى رفتند .\r\nو چون بنى برسق ، او را به اصفهان رسانيدند ، سلطان محمّد دربارهء ايشان اصناف الطاف پادشاهانه به ظهور رسانيده زنگى بن برسق را از بند بيرون آورده به مرتبهء اوّلش رسانيده و ولايت دينور را به إقطاع برادران زنگى برسق ارزانى داشت و اقطاعات اوّلين ايشان را بر ولايت زنگى اضافه فرمود و منكبرس را با پسر عمّ ديگرش تكش‌نام در بند كرد .\r\nو اهل نهاوند مىگفتند كه در اين سال در ولايت ما يكى دعوى نبوت كرد و ديگرى دعوى سلطنت . چون هر دو مرتكب خلاف نفس الأمر شده بودند مطلب هيچ‌يك حاصل نشد .\r\nو از جمله وقايع اين سال است محاربهء طغدكين اتابك با فرنج و نصرت يافتن او بر آن جماعت . كيفيّت اين واقعه [ را 
  ] در تواريخ معتبره چنين آورده‌اند كه چون ميانهء طغدكين اتابك و بغدوبن فرنجى ، صاحب بيت المقدّس ، چنانچه در وقايع سنوات سابقه قلمى گشته ، مكرّر محاربات واقع شده بود و در آن محاربات گاهى غلبه به جانب فرنگيان مىبود . در اين اوقات بغدوبن ميانهء بيت المقدّس و دمشق در سرحدّ خود قلعه‌اى مستحكم بنا كرده جمعى از سپاه را در آنجا گذاشت . و چون طغدكين اتابك بر اين حال اطلاع يافت دانست كه غرض او از بناى اين قلعه تسخير ولايت شامات است . بنابراين ، لشكرى فراوان جمع آورده به عزم خراب كردن قلعه متوجّه آن صوب گشت .\r\nچون بغدوبن از توجّه طغدكين اطلاع يافت او نيز سپاه خود را جمع آورده از بيت المقدّس به عزم معاضدت قمص خود ، كه در آن قلعه مىبود ، متوجّه آن صوب گشت . و چون قمص ، صاحب قلعه ، خبر يافت كه بغدوبن به نصرت او متوجّه آن صوب است ، كس پيش او فرستاده به عرض رسانيد كه : احتياج آمدن ملك نيست . من از عهدهء سپاه طغدكين بيرون مىآيم .\r\nبغدوبن چون اين پيغام را شنيد ، عنان عزيمت به صوب عكا ، كه از بلاد او بود ، منعطف داشت و اتابك طغدكين به حدود آن قلعه رسيده قمص ، صاحب قلعه ، نيز با لشكرى آراسته از قلعه بيرون آمد و بعد از تلاقى فريقين ، نايرهء جدال و قتال اشتعال گرفت . در اثناى كارزار ، دو امير از امراى طغدكين روى به گريز نهاده از معركه بيرون رفتند . طغدكين چون بر اين حال اطلاع يافت فى الحال در عقب ايشان تاخته هر دو را به قتل رسانيد و سپاه خود را بر جنگ تحريض نمود .\r\n\r\n","description":"","footnote":"","page_name":" 2690 ","page_number":470},
  {"content":"\r\n\r\nچون فرنگيان اين حال را از اتابك طغدكين مشاهده نمودند و جدّ و جهد مجاهدان فى سبيل اللّه را در باب محاربهء كفّار ديدند ، طاقت مقاومت نياورده روى به گريز نهاده در قلعه درآمدند . و طغدكين در اردوى خود منادى فرمود كه : هركه يك سنگ از سنگهاى اين قلعه پيش من آرد پنج دينار مىدهم .\r\nچون رجّاله و عوام النّاس اين منادى شنيدند هجوم عام كرده خود را به قلعه رسانيدند و به ضرب تيشه و تبر در يك لحظه ركنى عظيم از ديوار قلعه را شكسته سنگها را پيش اتابك طغدكين مىآوردند و پنج دينار مىگرفتند .\r\nالقصّه ، چون مردم ديدند كه اتابك طغدكين به وعدهء خود وفا مىنمايد و در مقابل هر سنگ از سنگهاى قلعه ، كوچك و بزرگ ، پنج دينار سرخ مىدهد ، سپاهى و غيرسپاهى خيال پنج دينار را نصب العين خود ساخته و تير و تفنگ اهالى قلعه را معدوم انگاشته روى به قلعه نهادند .\r\nفرنگيان از هجوم و دليرى خلايق متحيّر و مبهوت شده آنچنان سراسيمه و مضطرب گشتند كه گويا قدرت مدافعه فى الجمله از ايشان بالكليّه مسلوب گشته بود . بنابراين ، در اندك زمان قلعه‌اى به آن استحكام و متانت را ، كه مدّتى مديد فرنگيان آن را به اتمام رسانيده بودند ، آنچنان خراب كردند كه در جاى قلعه اثرى از آثار سنگ نماند ، بلكه در نزديك اردوى طغدكين اتابك پشته‌هاى سنگ نمايان شد .\r\nچون طغدكين بعد از قتل و كشتن هركه از سپاه فرنگ در آن قلعه فارغ شد ، از روى فراغت و اطمينان خاطر ، منصور و مظفّر عنان عزيمت به صوب دمشق منعطف داشت . اهالى دمشق شهر را آيين بسته هفت روز در دمشق به واسطهء اين فتح نامى به عيش و عشرت گذرانيدند .\r\nو اتابك طغدكين بعد از هفت روز به عزم تسخير حصن رقيته ، كه از مشاهير قلاع ولايت شام بود و فرنگيان بر آن استيلا يافته بودند و در آن وقت خواهرزادهء ضجيل فرنگى كه طرابلس را در محاصره داشت و والى آن قلعه بود ، از دمشق بيرون آمده متوجّه آن صوب گشت . و چون به آن نواحى رسيد ، بعد از محاصره‌اى اندك‌روز ، آن قلعه را نيز فتح نموده پانصد فرنگى را به قتل رسانيد .\r\nو از جمله وقايع اين سال ، محاربهء ميانهء بنى خفاجه و بنى عبّاده بود . منشأ محاربه ميانهء اين دو قبيله ، آن بود كه روزى يكى از بنى عبّاده دو شتر داشت و جماعتى از بنى خفاجه ، آن دو شتر را از وى انتزاع نمودند و هرچند آن شخص به ايشان التماس مىنمود ، نه شترانش را مىدادند و نه بهاى آنها را . بنابراين ، استغاثه به قبيلهء خود برده و جمعى از جوانان عبّاده به قصد انتقام بيرون آمده يازده شتر را به عوض آن دو شتر از قبيلهء بنى خفاجه رانده بردند . خفاجه چون بر اين حال اطلاع [ 322 ب 
  ] يافتند در عقب ايشان رفته يكى را از عبّاده به قتل رسانيدند\r\n\r\n","description":"","footnote":"","page_name":" 2691 ","page_number":471},
  {"content":"\r\n\r\nو دست ديگرى را بريدند . و اين واقعه در حوالى حلّه واقع شد .\r\nالقصّه ، چون اين خبر ، به قبيلهء عبّاده رسيد ، ايشان نيز با يكديگر اتّفاق نموده به قصد انتقام خفاجه به جانب عراق آمدند و با امراى خود متّفق شده در مقام اخذ انتقام از بنى خفاجه شدند .\r\nو چون خفاجه را طاقت مقاومت ايشان نبود ، ناچار بزرگان ايشان در مقام ملايمت شده كس پيش بنى عبّاده فرستاده پيغام دادند كه : چون اين حركت از نادانان هردو قوم به هم رسيده ما ديهء مقتول و مقطوع را تسليم ورثهء ايشان مىنماييم كه جنگ رفته از ميان برخيزد .\r\nبنى عبّاده اين معنى قبول نكرده در مقام ناخوشى درآمدند . خفاجه با وجود اين كس پيش سيف الدّوله « 1 » فرستاده التماس آن نمودند كه بنى عبّاده را به صلح راضى سازند . سيف الدّوله نيز هرچند پيش بنى عباده كس فرستاده صلح ميانهء ايشان درخواست نمود ، اصلا ثمرى بر وى مترتّب نشد . آخر الأمر ، بالضّروره در حوالى كوفه ميانهء اين دو قبيله ، آتش قتال و جدال اشتعال گرفت و كار به جايى رسيد كه بعد از سه روز ، از طرفين نيزه‌ها انداخته به ضرب شمشير و خنجر قصد يكديگر كردند تا آنكه ابطال « 2 » هر دو طايفه را از بسيارى طعن و ضرب آنچنان ماندگى حاصل شد كه به يكديگر نگاه مىكردند و قوّت حركت نداشتند ، كه در اين وقت سيصد سوار تازه‌زور به امداد خفاجه رسيده بر عبّاده حمله آوردند و چندان از آن طايفه به قتل رسانيدند كه فوق آن ممكن نبود ؛ چنانچه از اعيان عبّاده دوازده نفر در آن معركه به قتل رسيدند و همچنين از خفاجه نيز جمعى كثير كشته شده بودند ، امّا عاقبت كار عبّاده به اقبح وجهى هزيمت يافته به جانب حلّه رفتند .\r\nو چون سيف الدّوله ايشان را به آن حال مشاهده نمود ، از روى استهزا و سخريّه ايشان را تهنيت سلامت گفت . بنابراين ، يكى از بزرگان عبّاده روى به سيف الدّوله آورده گفت :\r\nايّها الأمير ، ما در اين جنگ از اوّل تا آخر غالب بوديم و كار خفاجه به آنجا رسيده بود كه روى به گريز نهاده به جانبى بيرون روند كه به يك ناگاه جماعتى تازه‌زور به امداد ايشان رسيدند و ما مدافعت ايشان نيز مىتوانستيم نمود ، امّا چون نظر ما به أشقر خاصّهء امير افتاد ، يقين ما شد كه امير در مقام امداد ايشان است . بنابراين ، مردم ما سست شده روى به هزيمت نهادند .\r\nو چون سيف الدّوله اين حكايت از آن شخص استماع نمود ، تبسّم نموده هيچ جواب او نگفت .\r\nو از جمله وقايع اين سال آنكه سيف الدّوله صدقهء شهر بصره را از دست اسماعيل بن\r\n\r\n\r\n","description":"","footnote":"\r\n( 1 ) . سيف الدّوله صدقهء مزيدى معروف به « ملك عرب » كه در جنگهاى بين بركيارق و محمّد همواره از محمّد پشتيبانى مىكرد ، بالاخره در سال پانصد و يك هجرى به اتّهام داشتن تمايلات اسماعيلى در جنگ با سلطان محمّد كشته شد . وى اعتقادات راسخ شيعى داشت .\r\n( 2 ) . ابطال : دليران ، دلاوران . - و .\r\n","page_name":" 2692 ","page_number":472},
  {"content":"\r\n\r\nأرسلان ، « 1 » كه قبل از اين شمّه‌اى از احوال او مذكور شد ، انتزاع نموده نوّاب و عمّال خود را در آنجا نصب فرموده به جانب حلّه مراجعت نمود .\r\nتفصيل اين مجمل آنكه امير اسماعيل بن أرسلان بعد از تسلّط بر نواحى بصره ، اظهار اطاعت سيف الدّوله مىكرد و خود را از جملهء هواخواهان او مىدانست و اكنون چون امر حكومت و سلطنت بر سلطان محمّد قرار گرفته بود يكى از كتّاب خود را به بصره فرستاد كه آنچه از اموال ديوانى در آن بلده باشد تحصيل نموده متوجّه درگاه شود . چون فرستادهء سلطان محمّد به بصره رسيد امير اسماعيل او را تمكّن نداده از شهر بصره بيرون كرد .\r\nچون اين خبر ، به سمع سلطان محمّد رسيد ، كس پيش سيف الدّوله صدقه فرستاد كه : بصره را به تو ارزانى داشتيم . بايد كه خود به آنجا رفته دست اسماعيل طاغى را از تصرّف در آن بلده كوتاه گردانى .\r\nو در اثناى آنكه سيف الدّوله در مقام استعداد و تهيّهء اسباب سفر شده بود ، كه خبر عصيان منكبرس بر سلطان محمّد و توجّه او به واسط اشتهار يافت و اسماعيل به واسطهء توجّه منكرين به جانب واسط بسيار خوشحال گرديد و كس پيش او فرستاده اظهار اخلاص و انقياد نمود . و در خلال اين حال ، سيف الدّوله حاجب خود را پيش اسماعيل فرستاده پيغام داد كه : آنچه محصول اعمال و إقطاع مهذّب الدّوله ابو الخير در ولايت بصره است همراه حاجب من روانهء اين جانب بايد كرد . اتّفاقا ، حاجب پيش از آنكه پيش اسماعيل رود مبلغ چهار صد دينار از وجه محصول اعمال مهذّب الدّوله تحصيل نموده در مقام تحصيل مابقى سعى و اهتمام مىنمود . و چون امير اسماعيل بر اين معنى ، اطلاع يافت ، حاجب سيف الدّوله را بعد از ايذا و اهانت بسيار در بند كرد و مبلغ مذكور را از وى بازگرفت . و چون اين ماجرا به سيف الدّوله رسيد ، فى الحال با لشكرى انبوه به قصد مدينهء رحبه متوجّه آن جانب شد و چون پاره‌اى راه به سمت رحبه رفت ، عنان عزيمت به صوب بصره منعطف داشته به رسم ايلغار عازم بصره گشت ؛ چنانچه اسماعيل مطلقا خبر نيافت مگر وقتى كه سيف الدّوله به نواحى بصره رسيده بود .\r\nالقصّه ، چون امير اسماعيل بر حقيقت حال اطلاع يافت سراسيمه و مضطرب گشت ؛ چه ، فرصت جمع سپاه نداشت . بنابراين ، جمعى از اصحاب خود را به حفظ قلاع خود فرستاده و وجوه عباسيّه و هاشميّه و علويه را پيش خود نگاهداشته در مقام حفظ و حراست شهر درآمد .\r\nروز اوّل ، ميانهء جمعى از سپاهيان سيف الدّوله و طايفه‌اى از اهل بصره محاربه‌اى عظيم\r\n\r\n\r\n","description":"","footnote":"\r\n( 1 ) . الكامل : ارسلانجق .\r\n","page_name":" 2693 ","page_number":473},
  {"content":"\r\n\r\nواقع شد كه در آن معركه پسر خازن سيف الدّوله ، ابو النجم بن ابو القاسم « 1 » ، به قتل رسيد . و چون مهمّ به اينجا كشيد سيف الدّوله در مقام انتقام درآمده با خود قرار بر آن داد كه تا اسماعيل را به دست نيارد از آنجا برنخيزد . با وجود آنكه بعضى از امراى او اظهار آن مىكردند كه : نشستن در اين مقام بىفايده است و هيچ اثرى بر آن مترتّب نخواهد بود ؛ و اكثرى كه با سيف الدّوله متّفق بودند ، در سبب انتقام جدّ و جهد داشتند .\r\nو چون مدّت محاصره ممتد شد ، روزى امير اسماعيل لشكرى آراسته از شهر بيرون آمده در مقام تسويهء صفوف و استعداد حرب گشت و از اين جانب امير سيف الدّوله نيز ميمنه و ميسره و قلب و جناح راست كرده متوجّه ميدان گشت . در اثناى نايرهء جدال و قتال ، جمعى از سپاه سيف الدّوله از عقب سيف الدّوله رفته به شهر درآمدند و جميع اهل سواد را ، كه سپاهى سپاه اسماعيل بودند ، به قتل رسانيدند .\r\nچون اسماعيل بر اين حال اطلاع يافت ، فرار بر قرار اختيار نموده به جانب قلعه‌اى كه در جزيره داشت گريخت . و در اثناى گريز ، جمعى از سپاه سيف الدّوله به او رسيده خواستند كه به قتلش رسانند كه يكى از غلامان او پيش آمد و گفت : اسماعيل منم . پس آن شخص را به ضرب همان تيغى كه بر اسماعيل كشيده بودند به قتل رسانيده سرش را پيش سيف الدّوله بردند و اسماعيل از آن مهلكه خلاص شده خود را به آن قلعه رسانيد .\r\nسيف الدّوله به شهر درآمده تمامى آن شهر را غير از محلّهء مجاورين قبر طلحه و محلّهء مربذ « 2 » نهب و غارت كردند . و در اين أثنا ، مهذّب الدّولة بن ابو الجبر « 3 » فرصت غنيمت دانسته لشكرى بسيار در كشتيها سوار كرده به عزم تسخير قلعهء مطارا ، كه از مشاهير قلاع اسماعيل بود و در استحكام و متانت از جميع قلاع آن ناحيه امتياز داشت ، فرستاد و سپاه مهذّب الدّوله اين قلعه را جبرا و قهرا مسخّر خود ساخته اكثر متابعان اسماعيل را به ضرب تيغ بىدريغ هلاك ساختند و جماعتى را زنده در قيد كشيده پيش سيف الدّوله فرستادند .\r\nچون اسماعيل را بر اين حال وقوف افتاد ، بسيار هراس و خوف بر وى استيلا يافت .\r\nبنابراين ، كس پيش سيف الدّوله فرستاده از براى خود و اموال و اسباب و اتباع خود امان خواست . سيف الدّوله التماس او را مبذول داشته هفت روز او را مهلت داد تا از جميع اسباب و اموال خود آنچه لايق برداشتن بود ، برداشته در كشتى نهاد و آنچه حملش متعذّر بود در آب انداخت و بعد از هفت روز ، قلعه را به سيف الدّوله تسليم نمود و سيف الدّوله نيز به وعدهء خود وفا نموده مطلقا متعرّض او نشد .\r\n\r\n\r\n","description":"","footnote":"\r\n( 1 ) . وى پسردايى سيف الدّوله صدقه بود . ابن أثير سه بيت شعر در مدح سيف الدّوله و رثاى ابو النجم نقل كرده است ؛ - الكامل ، ج 10 ، « وقايع سال چهار صد و نود و نه » .\r\n( 2 ) . ش : مرثد .\r\n( 3 ) . ق : ابو الخير .\r\n","page_name":" 2694 ","page_number":474},
  {"content":"\r\n\r\nسيف الدّوله بعد از شانزده روز كه در بصره بود ، نوّاب و عمّال خود را در آن ولايت نصب نموده در ثالث « 1 » جمادى الآخر ، عنان عزيمت به صوب حلّه منعطف داشت و اسماعيل اهل و عيال خود را با تمامى اموال و اسباب خود در كشتى نشانيده متوجّه فارس گشت .\r\nدر اثناى راه ، دماغ او از اعتدال انحراف ورزيده ماليخوليا بر وى استيلا يافت ؛ چنانچه هر ساعت زن و خدمتكارى خود را دشنام مىداد و ايذا مىكرد كه : شما پسر من افراسياب را زهر داديد . [ 323 الف 
  ] و چون ايذا و اهانت او از حدّ تجاوز نمود زنش از وى جدا شده به بغداد رفت و اكثر خدمتكاران او نيز از وى مفارقت نموده متفرّق گشتند . و چون بندگان به رامهرمز رسيدند از خيمهء خود يك شبانه‌روز غايب شدند . آخر الأمر ، او را مرده يافتند و اسباب و اموال او را بقيهء خدمتكاران او ميانهء يكديگر قسمت نموده بردند .\r\nو چون والى رامهرمز از اين معنى ، خبر يافت آن جماعت را گرفته به سياست هرچه تمام‌تر متروكات اسماعيل را از ايشان بازيافت نمود و او را در حوالى ايذج « 2 » دفن نمود .\r\nو از جمله وقايع اين سال ، محاصرهء ملك رضوان بن تتش بود بلدهء نصيبين را و معاودت نمودن او از آن بلده بىاستيلا بر آن .\r\nتفصيل اين مجمل آنكه در ماه رمضان اين سال ، ملك رضوان ، ايلغازى بن ارتق ، شحنهء عراق ، و اسپهبد صباوه « 3 » و الغوين « 4 » أرسلان بن تاش را ، كه داماد چكرمش بود ، با خود متّفق ساخته از حلب به عزم محاربهء فرنگ بيرون آمد . چون يك مرحله از حلب بيرون رفتند ايلغازى پيش ملك رضوان آمده به عرض رسانيد كه : مصلحت ما در آن است كه اوّلا پاره‌اى از بلاد چكرمش را متصرّف شويم تا سپاه بر ما جمع شود ، بعد از آن به استظهار كثرت سپاه در مقام محاربهء فرنگ درآييم . و الغوين ارسلانتاش نيز اين رأى را پسنديد . بنابراين ، ملك رضوان عنان عزيمت به صوب نصيبين ، كه از بلاد چكرمش بود ، منعطف داشت .\r\nگماشتگان چكرمش ، چون از توجّه ملك رضوان خبر يافتند در مقام حفظ و حراست شهر درآمده برج و بارو و سور را مستحكم ساختند . اتّفاقا ، روز اوّل تيرى از اندرون شهر بر داماد چكرمش رسيد و او مجروح شده به جانب سنجار ، كه از اقطاعات او بود ، بازگشت .\r\nچون اين خبر ، به چكرمش ، كه در آن وقت به سرچشمهء آبگرمى كه در نواحى طنزه واقع است رفته بود ، رسيد ، فى الحال به موصل رفته در مقام تهيّهء سپاه گشت و قبل از بيرون آمدن خود از موصل ، چند كس خود را به اردوى ملك رضوان فرستاده امرا را از سر گرفتن ولايت او درگذرانيد ؛ چنانچه غير از ايلغازى كه ميانهء او و چكرمش عداوت قديمى بود ، جميع امرا با\r\n\r\n\r\n","description":"","footnote":"\r\n( 1 ) . سوم . - و .\r\n( 2 ) . ا - د خ ؛ ش : ابذح .\r\n( 3 ) . ق : صبادرا ؛ ش : سقادا .\r\n( 4 ) . الكامل : البى .\r\n","page_name":" 2695 ","page_number":475},
  {"content":"\r\n\r\nاو متّفق شدند . مع هذا به عمّال خود كه در نصيبين بودند نوشت كه : « شما بايد اظهار اطاعت ملك رضوان نموده به رسم اقامت فلان مبلغ را پيش او فرستاده عذرخواهى نماييد . »\r\nبعد از آن ، يك كس ديگر را پيش ملك رضوان فرستاده پيغام داد كه : اخلاص و اعتقاد ما نسبت به ملك نه در آن مرتبه است كه مستحقّ اين جزا شده باشيم . به‌هرحال ، اگر ملك ايلغازى را كه شرارت و نفاق او بر تمامى مردم ظاهر است از ميان بردارد ، من بندهء فرمانبردار ملك خواهم بود و به هر خدمتى كه فرمايند ، چنانچه بايد و شايد ، به انجام خواهم رسانيد .\r\nچون پيغام به ملك رضوان رسيد انحرافى كه قبل از اين از ايلغازى به هم رسانيده بود اشتداد و تزايد گرفت . بنابراين ، با جمعى از امراى خود اتّفاق نموده ايلغازى را طلب داشت و گفت : ما را اوقات صرف كردن به ولايت چكرمش ، كه در اطاعت ما درآمده ، ماحصل ندارد .\r\nبايد كه متوجّه محاربهء كفّار شده كارى از پيش بريم .\r\nايلغازى به غرور لشكر تركمان و اعتماد بر قوّت ايشان كرده در جواب ملك رضوان سخنان درشت و خشونت‌آميز گفت . بنابراين ، ملك رضوان فرمود تا او را در همان مجلس گرفته در بند كردند و تركمانان او را تسلّى نموده داخل نوكران خود گردانيد و از آنجا كوچ كرده به جانب حلب مراجعت نمود .\r\nبعد از مراجعت ملك رضوان ، متعاقب او امير چكرمش با لشكرى انبوه به قصد جنگ او به حدود بلعفر رسيده خبر يافت كه ملك رضوان بازگشته به جانب حلب رفت . بنابراين ، امير چكرمش عنان عزيمت به صوب بلدهء سنجار منعطف داشت كه داماد خود را گوشمالى بر اصل داده متنبّه سازد تا ديگر به مخالفان او متّفق نشود .\r\nچون به سنجار رسيد داماد او فرمود كه او را در محفّه كرده پيش امير چكرمش برند . چون نظر او بر چكرمش افتاد ، زبان به اعتذار برآورده به عرض رسانيد كه : من گناهكارم و به كردهء خود گرفتار . اكنون امير حاكم است .\r\nو چون الغوين ارسلان در آن وقت بيمارى [ ى 
  ] صعب داشت امير چكرمش از سر گناه او درگذشت و باز سنجار را به او گذاشته به جانب موصل مراجعت نمود و قبل از آنكه امير چكرمش به موصل رسد ، خبر فوت دامادش رسيد و متعاقب آن خبر رسيد كه جماعتى از سپاه الغوين ارسلان‌تاش اظهار عصيان امير چكرمش كرده شهر سنجار را به ضبط خود آورده‌اند .\r\nبنابراين ، باز امير چكرمش عنان عزيمت به صوب آن بلده منعطف داشته اواخر شهر رمضان و تمامى شهر شوّال ، محاربهء ايشان قيام نمود . آخر الأمر ، چون از محاربات مهمّى پيش نمىرفت عمّ الغوين ارسلان‌تاش به خدمت امير چكرمش آمده مصالحه كرده هر ساله مبلغى معيّن قبول نموده و امير چكرمش شهر را به او سپرده باز به جانب موصل بازگشت .\r\n\r\n","description":"","footnote":"","page_name":" 2696 ","page_number":476},
  {"content":"\r\n\r\nو از جمله وقايع اين سال آنكه ملك طغدكين اتابك شهر بصره را از گماشتگان آيتكين حلبى انتزاع نموده در حوزهء تصرّف خود آورده با مردم آنجا آنچنان سلوك به عدالت مىكرد كه همه در مقام اطاعت و انقياد درآمدند .\r\nو از جمله وقايع اين سال آنكه فرنگيان قلعهء افاميه را ، كه از مشاهير قلاع ولايت شام بود ، از مسلمانان گرفته به حيطهء تصرّف خود آوردند .\r\nو تفصيل اين مجمل آنكه خلف بن ملاعب كلابى ، كه بر بلدهء حمص به طريق تغلّب استيلا يافته هميشه مردم او راهزنى مىكردند ، چون مكرّر از وى شكايت به سمع تتش بن الب ارسلان رسيد ، لشكرى بر سر او فرستاده جبرا و قهرا بلدهء حمص را از دست او بيرون كردند و خلف بالضّروره به جانب مصر رفت و مدّتى مديد در آن ديار مىگشت و هيچ‌كس متوجّه احوال او نمىشد . تا آنكه مستحفظ قلعهء افاميه از قبل ملك رضوان از وى رنجيده كس پيش خليفهء مصر فرستاده معروض داشت كه : چون حقّ ، سبحانه و تعالى ، مرا به توفيق لم يزلى و هدايت أزليّهء ، خود از مذهب باطل عباسيّه برآورده به مذهب حقّ علويه درآورده ، ملتمس آن است كه از درگاه خلافت دستگاه شخصى معتمد را به اين حدود فرستند تا من قلعهء افاميه را تسليم او نموده خود به خدمت آن درگاه رسيده بر أقران و أمثال خود افتخار نمايم .\r\nچون اين خبر ، در مصر اشتهار يافت خلف بن ملاعب پيش امير الجيوش مصر رفته به عرض رسانيد كه : چون من هميشه ميل جهاد با فرنگ دارم و ايشان از من اعتبارى تمام مىگيرند و مدّتى مديد در آن ولايت بوده‌ام و كارهاى نمايان كرده‌ام ، ملتمس آن است كه محافظت قلعهء افاميه از قبل خليفه حوالهء اين مخلص شود كه عن‌قريب است كه به يمن همّت ذىهمّت حضرت خلافت دستگاه اكثر ولاياتى كه فرنگيان از دست اهل اسلام گرفته‌اند جبرا و قهرا از دست ايشان بازگرفته شود .\r\nالقصّه ، خلف بن ملاعب چندان ملازمت و چاپلوسى امير الجيوش به فعل آورد كه منشور قلعهء افاميه به نام او نوشتند و اهل و عيال او را در مصر نگاهداشته او را روانهء قلعهء افاميه گردانيدند .\r\nخلف چون به آن قلعه درآمد ، بىتوقّف اظهار مخالفت خليفهء مصر نموده به رأى خود آنچه مىخواست مىكرد و به احكام خليفهء مصر ، مطلقا التفات نمىنمود .\r\nو چون امير الجيوش بر اين حال اطلاع يافت ، مكتوبى مشتمل بر تهديدات بسيار ، كه از جمله يكى عقوبت فرزندان او باشد ، به او فرستاده او را از مخالفت منع فرمود . وى در جواب آن مكتوب نوشت كه : اگر فرزندان مرا پاره‌پاره كرده اعضاى ايشان را پيش من فرستيد من از اين قلعه بيرون نمىآيم و آن اعضاى فرزندان را كباب ساخته تناول مىنمايم .\r\n\r\n","description":"","footnote":"","page_name":" 2697 ","page_number":477},
  {"content":"\r\n\r\nچون اين خبر ، به امير الجيوش رسيد از اطاعت او مأيوس گشته قطع‌نظر از وى كردند و خلف همچنان در آن قلعه به عادت معهود خود راه مىزد و اوقات خود مىگذرانيد و از اوباش و رنود ، خلقى بسيار در آن قلعه بر وى جمع شده بود . در اين أثنا ، فرنگيان هجوم آورده بلده ترمس را از اعمال حلب ، كه اهالى آن بلده بتمامهم از غلاة شيعه بودند ، از دست ايشان انتزاع نموده بر آن بلده استيلا يافتند و اهالى آن بلده متفرّق گشتند و هر يكى به جانبى رفتند . قاضى آن بلده ، پيش خلف بن ملاعب به افاميه رفت و خلف بن ملاعب قاضى را به اعزاز و اكرام هرچه تمام‌تر تلقّى نموده وى را از جمله معتمدان گردانيد و در جمع مهمّات به رأى و رؤيت او كار مىكرد .\r\nو چون چند [ 323 ب 
  ] گاه بر اين بگذشت ، قاضى در مقام خلف درآمده مكتوبى به ابو طاهر ، كه به « صايغ » « 1 » اشتهار داشت و از اعيان ملك رضوان و دعاة باطنيّه بود ، نوشت و با وى قرار داد كه : مصلحت در آن است كه خلف بن ملاعب را كه از جمله متغلّبين اين ناحيه است از ميان برداريم و اين قلعه را باز تسليم ملك رضوان كنيم .\r\nاتّفاقا ، در اين اثنا ، پسران خلف از مصر گريخته پيش پدر آمدند و ايشان به عرض پدر رسانيدند كه : از اين قاضى كه نزد شما اين‌قدر اعتبار دارد اينچنين سخن به ما رسيده . و چون ناقلان اين حكايت اكثر مردم بىغرض هستند ، ظاهر آن است كه به حيلهء صدق آراسته باشد .\r\nالقصّه ، خلف چون اين حكايت نسبت به قاضى شنيد ، كس به طلب قاضى فرستاد . قاضى از اداى سخن دانست كه غرض از مطالبهء او چه تواند بود . بنابراين ، مصحفى در آستين خود پنهان ساخته به مجلس خلف درآمد . چون خلف قاضى را ديد خلاصهء آنچه دربارهء وى گفت . قاضى در مقام تضرّع و زارى درآمده گفت : ايّها الأمير ، تمامى مردم مىدانند كه من در كمال فلاكت و پريشانى از خوف جان گريخته پناه به درگاه ملك آورده‌ام و ملك كمال الطاف و عنايت در حقّ من مبذول داشته مرا از مرتبهء خمول و گمنامى به اين مرتبهء بلند ، كه موجب حسد تمامى اهالى اين قلعه شده ، رسانيده . اكنون اگر جمعى از حسادين مخلص بنابر اغراض فاسدهء خود ، چيزى دربارهء من به عرض رسانيده باشند بايد كه ملك به مجرد سخن ايشان قبول از معنى نكرده در مقام تحقيق و تفتيش اين قضيّه شده آنچه بعد از تحقيق و تفحّص ظاهر شود بر آن عمل نمايند . و اگر ملك به سوگند مصحف من اعتماد دارند اينك من به اين مصحف سوگند مىخورم بر آنكه آنچه دشمنان من نسبت به من به عرض ملك رسانيده‌اند محض كذب و افتراست و اگر به سوگند من اعتماد ندارد ، التماس بنده آن است كه آنچه از اسباب و اموال اين\r\n\r\n\r\n","description":"","footnote":"\r\n( 1 ) . ق : ضايغ ؛ ش : صايع .\r\n","page_name":" 2698 ","page_number":478},
  {"content":"\r\n\r\nمخلص به هم رسانيده بتمامه از فقير گرفته همچنانكه قلندر آمده بودم مرا بيرون كنند .\r\nو چون خلف اين فصل از قاضى استماع نمود عذر او را مسموع داشته همچنان بر مهمّات خود او را گذاشت . قاضى چون از آن مهلكه خلاص يافت ، با خود گفت : اين مهمّ را پيش از آنكه اشتهار يابد بايد فيصل داد . بنابراين ، بار ديگر به ابو طاهر صايغ نوشت كه : گرفتن اين قلعه افاميه موقوف بر آن است كه سيصد مرد از مردم ترمس « 1 » را با چيزى چند از سلاح و لباس و مراكب فرنگيان به اين جانب فرستاده شود كه ايشان پيش خلف بن ملاعب آمده چنين ظاهر سازند كه ما به‌اتّفاق يكديگر به قصد ملازمت ملك متوجّه اين جانب بوديم كه به يك ناگاه در راه فوجى از فرنگ رسيده و ميانهء ما و ايشان نايرهء جدال و قتال اشتعال گرفت . آخر الأمر ، بعد از كشش و كوشش بسيار حقّ ، سبحانه و تعالى ، ما را مظفّر و منصور ساخت و كفّار نگونسار فرار بر قرار اختيار نموده به اطراف و جوانب متفرّق شدند . جماعتى از جوانان ما ايشان را تعاقب نموده اين اسباب را از ايشان انتزاع نموده آوردند .\r\nابو طاهر صايغ به صلاحديد قاضى سيصد مرد را همچنانكه قاضى گفته بود ترتيب داده پيش خلف فرستاد . چون آن جماعت به ظاهر قلعه رسيدند قاضى به عرض ملك خلف رسانيد كه : جمعى از ترمس به قصد ملازمت ملك [ مى 
  ] آمده‌اند و در راه ، فوجى از فرنگ را كشته سلاح و مراكب ايشان را نيز جهت ملك آورده‌اند .\r\nخلف بن ملاعب چون اين حكايت از قاضى شنيد بسيار مسرور و خوشحال گرديده آن جماعت را طلب داشته بعد از تحقيق احوال در سلك نوكران خود منتظم گردانيد . بعد از چند روز ، شبى در وقتى كه حارسان قلعه به خواب غفلت فرورفته بودند ، قاضى با جمعى از محرمان خود بر شفير « 2 » قلعه برآمده طنابها انداخته آن سيصد نفر را بالا كشيده به‌اتّفاق يكديگر ، روى به منازل بنى أعمام خلف آورده تمامى ايشان را به قتل رسانيدند . بعد از آن ، متوجّه منزل او شده چون به نزديك موضعى كه در آنجا مىبود رسيدند ، آواز جمعى به گوش او رسيد . از خواب بيدار شد ، فرياد برآورد كه : در بيرون كيست ؟ بندگان قاضى جواب دادند كه : ملك الموت است كه به قبض روح تو آمده . خلف او را هرچند سوگند داد ، فايده نكرد . او را به ضرب شمشير پاره‌پاره كردند .\r\nپسرانش چون بر اين حال اطلاع پيدا كردند ، سوار شده روى به گريز نهادند . گماشتگان قاضى تعاقب ايشان كرده يكى را به قتل رسانيدند و ديگرى از مهلكه نجات يافت و خود را به ابو الحسن بن منقد ، صاحب مدينهء شيرز ، رسانيد .\r\n\r\n\r\n","description":"","footnote":"\r\n( 1 ) . ق : قومس .\r\n( 2 ) . شفير : كرانهء هرچيز ، كنار . - و .\r\n","page_name":" 2699 ","page_number":479},
  {"content":"\r\n\r\nو چون اين خبر ، به سمع ابو طاهر صايغ رسيد ، فى الحال به خيال آنكه قاضى بىتوقّف ، قلعهء افاميه را به او تسليم خواهد نمود ، متوجّه آن صوب گشت . چون به ظاهر قلعه رسيد ، قاضى مردم را با خود متّفق ساخته به او پيغام فرستاد كه : اگر در مقام اطاعت و انقياد ما از روى اخلاص درمىآيى ، ما تو را در اين قلعه جاى مىدهيم ، و إلّا سعى بىفايده نبايد كرد كه اين قلعه را به آسانى به دست نياورده‌ام و در گرفتن او ، بسيار ورطات مهلكه گذرانيده‌ام .\r\nالقصّه ، صايغ چون اين پيغام شنيد دانست كه قاضى در اين مدّت با او در مقام مكر و حيله مىبود . بنابراين ، خائب و خاسر از آنجا برگشت .\r\nدر اين اثنا ، خبر رسيد كه اينك لشكرى عظيم از فرنگ متوجّه افاميه‌اند . و باعث بر تحريض فرنگ به آن صوب ، پسر خلف بن ملاعب بود كه قبل از اين ، به مدّتى از پدر خود رنجيده به دمشق پيش اتابك طغدكين رفته از قبل او ، حارس يكى از قلاع آن ولايت شده بود و بعد از چند روز چون به سيرت پدر خود عمل نموده شروع در نهب و غارت متردّدين كرد ، طغدكين اتابك در مقام گرفتن او شده جمعى به اين مهمّ نامزد فرمود . بنابراين ، وى از ترس طغدكين اتابك گريخته پناه به فرنگ برد .\r\nو چون در اين وقت ، خبر كشته شدن پدر شنيد فرنگيان را تحريض و ترغيب نمود كه : مهمّ قلعهء افاميه به آن متانت و حصانت الحال به واسطهء قلّت آذوقه به آنجا رسيده كه به محاصرهء پانزده روزه ، غايتش به محاصرهء يك ماهه ، بىكلفت به دست توان آورد .\r\nچون فرنگيان ، حقيقت قلعهء افاميه و قلّت آذوقه در آن را از پسر خلف بن ملاعب تحقيق نمودند ، از روى استعجال لشكرى آراسته متوجّه گرفتن آن قلعه شدند . اتّفاقا ، همچنانكه پسر خلف گفته بود ، بعد از محاصرهء يك ماهه ، اهالى قلعه از گرسنگى عاجز آمده به فرياد آمدند و فرنگيان جبرا و قهرا بر قلعه مستولى شده قاضى را به قتل رسانيدند .\r\nو ابو طاهر صايغ را نيز در همين سال ، پسر خلف بن ملاعب به عوض خون پدر بكشت .\r\nو از جمله وقايع اين سال آنكه جمعى از عربان به اتّفاق بنى ربيعه به بصره درآمده غلام سيف الدّوله ، آلتونتاش ، را با جمعى كثير از سپاهش به قتل رسانيدند و مدّت سى و دو روز شهر را غارت كردند ، و با وجود نهب و غارت و اقسام بىناموسى كه به سكّان آن بلده رسانيده بودند اكتفا به آن ناكرده اكثر شهر را در اين مدّت ، آنچنان سوختند كه از عمارات مشهورهء آن بلده اثرى نماند . كتابخانهء قاضى ابو الفرج بن ابو البقاء ، كه از مشاهير فضلاى آن زمان بود ، و كتب نفيسه بيش از حدّ و عدّ و احصا جمع كرده بود ، در اين حادثه به تاراج رفت .\r\nچون اين خبر ، به سمع سيف الدّوله رسيد لشكرى آراسته به دفع عربان فرستاد ، اتّفاقا ، پيش از آنكه سپاه سيف الدّوله به آنجا رسند ، عربان از شهر بصره بيرون رفته بودند و سلطان محمّد\r\n\r\n","description":"","footnote":"","page_name":" 2700 ","page_number":480},
  {"content":"\r\n\r\nبعد از اطلاع بر اين قضيّه ، بصره را از سيف الدّوله گرفته از قبل خود شحنه و عميد به آنجا فرستاده در مقام عمارت و آبادانى شهر درآمد .\r\nذكر شمّه‌اى از مآل حال بلدهء طرابلس كه از مشاهير بلاد اسلام بود و مدّت پنج سال در محاصرهء ضجيل فرنگى و محاربهء او با صاحب آن بلده با فخر الملك بن عمّار گذشته .\r\nدر تاريخ ابن أثير جزرى مسطور است كه چون ضجيل فرنگى از گرفتن طرابلس با وجود جدّ و اهتمام جميع فرنگيان به تسخير آن بلده و امداد ايشان به ضجيل به رجال و مال مأيوس گشت ، در برابر آن شهر ، قلعه‌اى مستحكم بنا نهاد و در آنجا با سپاهش متوطّن گشته منتهز فرصت مىبود . اتّفاقا ، فخر الملك ، ابو على بن عمّار ، كه از شجاعان روزگار و مدبّران عالم‌مدار بود ، بر ما فى الضّمير ضجيل اطلاع يافت ، پيشدستى نموده روزى از شهر بيرون آمده آن‌طور آتش در قلعه انداخت كه تمامى آن بسوخت و ضجيل ، خود با جمعى گريخته بر بالاى بامى از بامهاى آن قلعه برآمده و از حرارت [ 324 الف 
  ] زبانهء آتش متضرّر شده بعد از ده روز به عالم آخرت شتافت و فخر الملك خاطر جمع كرده باز به جانب شهر رفت و فرنگيان نعش ضجيل را برداشته به بيت المقدّس برده آنجا دفن كردند .\r\nقيصر روم بعد از اطلاع بر آن ، در باب تسخير طرابلس جدّ و اهتمام بيشتر از پيشتر كرده چند كشتى پر از سپاهى و آذوقهء بسيار پر ساخته از راه لازقيّه به امداد آن جماعتى كه با ضجيل مىبودند فرستاد و فخر الملك على بن عمّار بر اين حال وقوف يافته چند كشتى پر از سپاه ساخته به سر راه كشتيهاى قيصر روم فرستاد . بعد از تلاقى فريقين ، آتش رزم زبانه كشيد .\r\nآخر الأمر ، مسلمانان غالب آمده يك كشتى از كشتيهاى قيصر روم پر از مردم و اسباب گرفته به طرابلس آوردند و بقيّه روى به گريز نهاده از پيش به‌در رفتند .\r\nبعد از معاودت سپاه فخر الملك ، فرنگيان آن ناحيه اتّفاق نموده باز بر سر طرابلس آمده جنگ درانداختند . چون مدّت محاصره و محاربه از پنج سال تجاوز نمود ، اهالى طرابلس از قلّت آذوقه و ساير ما يحتاج اليهم به تنگ آمدند و فقراى شهر ، اكثر هلاك شدند و اغنيا محتاج شدند و فخر الملك آنچه از جنس و نقد داشت با مردم سپاهى و رعايا قسمت مىكرد ، امّا به آن مقدار كفايت مردم نمىكرد .\r\nو چون خزينهء فخر الملك نيز آخر شد ، شروع در آن نمود كه از مردم شهر قسط جهاد را حاصل كند و بر سپاه قسمت نمايد . بنابراين ، دو كس از اغنياى شهر را طلب داشته از ايشان مبلغى به رسم قسط جهاد گرفت . آن دو شخص از فخر الملك به واسطهء اخذ آن مبلغ ، رنجيده از شهر بيرون رفته به فرنگيان پيوستند و به ايشان گفتند كه : اينك ما از براى شما اين شهر را مىگيريم ؛ چه ، غلّهء اين شهر از فلان كوه مىآيد . اگر شما آن راه را ضبط نماييد ، اهالى آن شهر\r\n\r\n","description":"","footnote":"","page_name":" 2701 ","page_number":481},
  {"content":"\r\n\r\nاز گرسنگى عاجز آمده بىكلفت جنگ و جدل شهر را به شما مىسپارند .\r\nفرنگيان فى الحال جماعتى را به راه آن كوه فرستاده آمدوشد غلّه بر اهالى شهر طرابلس بستند . فخر الملك چون اين معنى را دانست ، زر بسيار پيش فرنگيان فرستاده آن دو شخص را طلب داشت . فرنگيان قبول آن ناكرده در مقام حمايت آن دو كس شدند . آخر الأمر ، فخر الملك دل از نگاهداشتن آن شهر برداشت و جماعتى را بر آن گماشت كه به هر نحوى كه باشد آن دو مردك نامسلمان را به قتل رسانند . آن مقدار زمان انتظار داشت كه خبر كشته شدن آن دو كس به گوش آن رسيد . بعد از آن ، شهر طرابلس را انداخته به جانب دمشق رفت .\r\nو از جمله وقايع اين سال آنكه در ماه ربيع الآخر ، كوكبى ذوذوابه ظاهر شد كه دنبالهء او مانند قوس قزح ملوّن به الوان مختلفه بود و از مغرب طلوع مىكرد و تا به وسط السّماء مىرسيد ، و قبل از ظهور اين كوكب ، در شبها چند نوبت آنچنان هيئت كوكب دنباله‌دار در روز ، قريب به آفتاب نمودار شده بود و بعد از چند روز غايب گشت .\r\nو در همين سال ، قلج أرسلان بن سليمان بن قتلمش ، صاحب بلاد روم ، به قصد مدينهء رها « 1 » شد . در اثناى راه ، گماشتگان امير چكرمش بر بلدهء حرّان كس پيش قلج أرسلان فرستاده به عرض رسانيد كه : مدينهء حرّان بىصاحب است ، اگر همانا رايات سلطنت‌پناهى ، مايل اين جانب شوند اين شهر را تسليم ايشان مىنمايم .\r\nبنابراين ، قلج أرسلان عنان عزيمت از صوب مدينهء رها منعطف داشته متوجّه مدينهء حرّان گشت ، به مجرّد رسيدن به آنجا گماشتگان امير چكرمش استقبال كرده شهر را تسليم ايشان نمودند و قلج أرسلان هر يكى را از آن جماعت لايق به حال او رعايت نموده از خود راضى و شاكر گردانيد . امّا بعد از چند روز ، كه در حرّان اقامت داشت ، مزاج او از اعتدال انحراف يافت و مرض روزبه‌روز در تزايد و اشتداد بود . بنابراين ، از حرّان بيرون آمده روى به ملطيه نهاد .\r\nو از جمله وقايع اين سال آنكه يكى از ملوك مغرب ، از سلاطين ملثّمه « 2 » ، بعد از اداى مناسك به بغداد آمد و همراه او يكى از وعّاظ مغرب ، كه مشهور به « فقيه المسلمين » بود ، نيز به بغداد آمد و چند روز در بغداد مجالس وعظ او منعقد شد و مردم از سخنان او بسيار متّعظ مىشدند و او به رسم ملثّمه در بغداد نيز روى خود را مىبست ؛ چنانچه غير از چشم او هيچ چيز نمايان نمىبود .\r\nمنشأ آمدن اين دو كس به بغداد آن بود كه مغاربه بنابر سوء اعتقاد به خلفاى علويه هرگز به\r\n\r\n\r\n","description":"","footnote":"\r\n( 1 ) . شهر قديم و پرثروتى بود در بين النهرين شمالى و يونانيان آن را ادس  ( Edesse )  مىگفتند و امروزه به « اورفا » معروف است ؛ - دكتر معين ، فرهنگ فارسى .\r\n( 2 ) . ملثّمه : يا ملثّمين ، قومى از مغاربه كه بر اندلس فرمانروايى يافتند و به مرابطين نيز مشهورند ؛ - لغتنامهء دهخدا . - و .\r\n","page_name":" 2702 ","page_number":482},
  {"content":"\r\n\r\nمصر نمىرفتند و اگر به حجّ مىآمدند در حين مراجعت مطلقا عبور ايشان به مصر نمىافتاد ؛ چه ، در اوايل هرچند امير الجيوش مصر امير بدر در مقام آن شد كه مغاربه را با خلفاى علويه رام سازد فايده نداد . بنابراين ، حكم فرمود كه هر مغربى را كه مصريان بيابند به قتل رسانند .\r\nلهذا در زمان امارت او هيچ مغربى در مصر نمىنهاد .\r\nو چون امير بدر از ميان رفت و امارت جيوش آن ديار به پسرش امير افضل قرار گرفت ، امير افضل به ملايمت و مدارا و كثرت احسان ، آنچنان مغربيان را مطيع و منقاد خود گردانيد كه اكثر مغاربه به مصر مىآمدند و از طرف امير افضل به جنگ فرنگ مىرفتند . و اين دو نفر نيز از جمله كسانى بودند كه از مغرب‌زمين به مصر آمده با اهل مصر مختلط شده بودند ، و چون روى رفتن به مغرب نداشتند ، از راه مكّه به بغداد آمدند و واعظ بعد از چند روز ، از بغداد باز به قصد جهاد فرنگ رفت و در جنگ ايشان كشته شد .\r\nهم در اين سال ، قاضى ابو العلاء صاعد بن ابو محمّد نيشابورى ، كه از مشاهير فقهاى حنفيه آن زمان بود ، در جامع اصفهان به دست باطنى به قتل رسيد . و هم در ماه محرّم همين سال ، قاضى بصره ابو الفرج عبد اللّه الحسن ، كه از اعاظم فقهاى شافعيه بود ، و در فقه از تلامذهء ماوردى و ابو اسحاق شيرازى بود و در نحو از تلامذهء رقى و رهان و ابن برهان بود در سنّ هشتاد و سه سالگى وفات يافت . هم در محرّم اين سال ، سهل بن احمد بن على الازعيانى كه بعد از تبحّر در علوم ظاهر ، ترك مناظره و مباحثه نموده و در رباطى كه خود بنا كرده به عبادت الهى و اداى وظايف شرعيّه ، سيّما قرائت قرآن ، اشتغال داشت تا آنكه در اين سال ، داعى حقّ را اجابت كرده به منزلى كه جهت او مهيّا و مستعد بود انتقال نمود .\r\nو در ماه صفر اين سال ، امير مهارش بن محلى بن عكيث كه خليفه ، القائم بامر اللّه ، در حادثهء بساسيرى ، يك سال در حديثه پيش او مىبود در سنّ هشتاد سالگى وفات يافت . او را خيرات و مبرّات بيش از حدّ بود .\r\n\r\n","description":"","footnote":"","page_name":" 2703 ","page_number":483},
  {"content":"\r\n . \r\n","description":"","footnote":"","page_name":" 2704 ","page_number":484},
  {"content":"\r\n\r\n\r\nذكر وقايع سال چهار صد و نودم از رحلت خير البشر\r\nاز جمله وقايع اين سال آنكه در ماه صفر كيقباد بن هزاراسب ديلمى بعد از آنكه مدّت دوازده سال حاكم قلعهء تكريت و آن نواحى بود ، آن قلعه را تسليم سيف الدّوله نمود .\r\nمجملى از احوال قلعهء تكريت و آن نواحى ، كه در استحكام و متانت از ساير قلاع ولايت جزيره و دياربكر ممتاز است ، آن است كه اصل آن قلعه از بنى مقن العقيليين « 1 » بوده و تا آخر سنهء سبع و عشرين و اربعمائه « 2 » هجرى در دست رافع بن حسين بود . بعد از فوت رافع ، در سال مذكور ، برادرزادهء او ابو منعه حميس بن تغلب بن حمّاد بر آن قلعه استيلا يافت و از اموال عمّ خود رافع ، پانصد هزار دينار نقد و غير آن از اسباب و حلّى بىشمار به دست او افتاد و مدّت هشت سال ابو منعهء مذكور حاكم آن قلعه بود .\r\nبعد از فوت ابو منعه ، پسرش ، ابو غشام ، والى آن قلعه گشت و مدّت نه سال ابو غشام حكومت آن قلعه كرد و بعد از انقضاى آن مدّت برادرش عيسى بن ابو منعه جماعتى را با خود متّفق گردانيده ابو غشام را گرفته در زندان كرد و خود بر آن قلعه استيلا يافت . مدّت چهار سال ، عيسى مذكور حكومت آن ديار به استقلال مىكرد تا آنكه در سنهء ثمان و اربعين و اربعمائه « 3 » هجرى عبور سلطان طغرل بيگ فرستاده هر سال مبلغى معيّن قبول نموده و چون طغرل بيگ از آن نواحى بيرون رفت ، زن عيسى مذكور به توهّم آنكه مبادا بعد از موت شوهرش ابو غشام را از بند بيرون آورند و زمام مهام اين قلعه را به دست او سپارند ، قصد\r\n\r\n\r\n","description":"","footnote":"\r\n( 1 ) . هر سه نسخه : بنى مقر فقليين .\r\n( 2 ) . چهار صد و بيست و هفت . - و .\r\n( 3 ) . چهار صد و چهل و هشت . - و .\r\n","page_name":" 2705 ","page_number":485},
  {"content":"\r\n\r\nابو غشام كرده بعد از آنكه مدّت چهار سال در بند بود ، او را به قتل رسانيد .\r\nاتّفاقا ، در اين أثنا ، عيسى نيز فوت شد و ابو الغنايم بن محلبان قلعه را تسليم طغرل بيگ كرد و زن عيسى ، كه قاتلهء ابو غشام [ 324 ب 
  ] بود ، چون اين حال را مشاهده نمود تاب حكومت بيگانگان نياورده به جانب موصل رفت و پسر ابو غشام ، كه در موصل مىبود ، زن عمّ خود را به عوض خون پدر به قتل رسانيد و تمامى اموال و اسباب او را شرف الدّوله مسلم بن قريش متصرّف گشت و طغرل بيگ حكومت آن قلعه را به ابو العباس رازى ارزانى داشت . بندگان ابو العباس مذكور ، نيز بعد از شش ماه فوت شد و ابو جعفر محمّد بن احمد بن خشنار ، كه به « مهرباط » اشتهار داشت و اصل او از بلدهء ثغر « 1 » بود ، بر آن قلعه استيلا يافته مدّت يازده سال در حكومت آن نواحى مستقل بود .\r\nبعد از فوت او ، چند سال پسرش قائم‌مقام او شد تا آنكه آخر الأمر ، تركان خاتون جلاليه آن قلعه را از پسر ابو جعفر گرفته به گوهرآئين داد و بعد از فوت سلطان ملكشاه ، قسيم الدّوله آق‌سنقر ، كه صاحب حلب بود ، آن قلعه را از دست گماشتگان گوهرآئين انتزاع نموده به حوزهء تصرّف خود آورد . و چون قسيم الدّوله كشته شد امير گمشتگين جانداران قلعه را متصرّف شده شخصى را ، كه مشهور به « ابن مصارع » بود ، والى آن قلعه گردانيد . و چون گوهرآئين بر اين حال اطلاع يافت جمعيّت نموده آن قلعه را از دست گماشتگان امير گمشتگين بيرون آورده باز نوّاب و عمّال خود را نصب نمود .\r\nبعد از آن ، مجد الملك بلاسانى آن قلعه را از گوهرآئين اجاره نموده از قبل خود كيقباد بن هزار اسب ديلمى را حاكم آن قلعه گردانيد و مدّت دوازده سال كيقباد در آنجا به استقلال حكومت كرد . آخر الأمر ، چون شروع در ظلم و تعدّى كرد ، مردم از وى شكايت پيش سقمان بن ارتق بردند . بنابراين ، سقمان با لشكرى آراسته به عزم تسخير آن قلعه رفت . امّا بعد از مدّتى ، غير از تاخت و تاراج آن نواحى ، هيچ كارى نساخت ، بلكه كار به آنجا رسيد كه روز مردم سقمان تاراج مىكردند و شب مردم كيقباد .\r\nو اكنون چون امر سلطنت بر سلطان محمّد قرار گرفت ، آن ولايت را به إقطاع امير آق‌سنقر برسقى ، شحنهء بغداد ، مقرّر داشت . بنابراين ، آق‌سنقر به آن حدود رفته مدّت هفت ماه قلعهء تكريت را محاصره نمود . و كيقباد در اين مدّت ، مردانه مدافعت و ممانعت مىنمود . آخر الأمر ، چون بنابر قلّت آذوقه ، كار بر كيقباد تنگ شد ، كس پيش سيف الدّوله فرستاده پيغام داد كه : اگر ميل قلعهء تكريت دارند بىتوقّف متوجّه اين جانب گردند كه قلعه را تسليم ايشان نمايم .\r\n\r\n\r\n","description":"","footnote":"\r\n( 1 ) . شهرى نزديك كرمان بر ساحل درياى هند ؛ - لغتنامهء دهخدا .\r\n","page_name":" 2706 ","page_number":486},
  {"content":"\r\n\r\nسيف الدّوله چون اين بشارت شنيد ، درساعت بر جناح استعجال متوجّه آن صوب گرديد .\r\nو چون آق‌سنقر برسقى ديد كه كيقباد قلعه را به سيف الدّوله داده خائب و خاسر مراجعت نموده به بغداد رفت . و سيف الدّوله در ماه صفر اين سال ، به قلعهء تكريت درآمد و كيقباد بعد از هشت روز وفات يافت و سيف الدّوله از قبل خود ورام بن ابو فراس بن ورام را والى آن قلعه ساخته به جانب حلّه مراجعت نمود .\r\nو از جمله وقايع اين سال آنكه در ماه ربيع الأول ، باز ميانهء عبّاده و خفاجه محاربه واقع شد و عبّاده انتقام خود از خفاجه گرفتند . باعث بر اين محاربه ، آن بود كه سيف الدّوله صدقه به واسطهء آنكه مكرّر رعاياى بعضى ولايات او ، كه در سرحدّ ولايات بطيحه بودند ، شكايت از جور و تعدّى خفاجه پيش او برده بودند ، پسر خود بعدران را با لشكرى انبوه به آن ولايت فرستاد كه تحقيق احوال ايشان نموده اگر تظلّمى داشته باشند ظالمان را گوشمالى داده متنبّه سازد .\r\nچون پسر سيف الدّوله به آن حدود رسيد ، از خفاجه بىاندامى بسيار مشاهده نمود .\r\nبنابراين ، احوال ايشان را پيش پدر نوشته ارسال داشت . سيف الدّوله بعد از اطلاع بر حقيقت حال كس فرستاده عبّاده را طلبيد . چند رؤوس قبيلهء عبّاده حاضر شدند سيف الدّوله گفت : اگر ميل انتقام گرفتن از خفاجه داريد اينك لشكر مستعد به امداد شما مىفرستم . شما نيز مهيّا شده متوجّه آن صوب شويد .\r\nعبّاده اين معنى را فوزى عظيم دانسته فى الحال قبيلهء خود را جمع آورده با سپاه سيف الدّوله متوجّه حرب خفاجه گشتند و پيش از آنكه اين خبر به خفاجه رسد شبى بىخبر بر يك قبيله‌اى از قبايل خفاجه ، كه ايشان را « بنى كليب » گفتندى ، ريختند ؛ چنانچه چون عبّاده به آن قبيله در تاريكى شب درآمدند ، ايشان از اندرون خيمه‌هاى خود فرياد برآوردند كه : اين جماعت كيان‌اند ؟ عبّاده در جواب گفتند : ما قرض‌خواهان شماييم . » خفاجه دانستند كه عبّاده‌اند .\r\nالقصّه ، آن قبيله را قتل‌عام كرده اموال و اسباب ايشان را به غارت بردند . و چون سيف الدّوله مبالغهء بسيار كرده بود كه اسير نگيرند كسى به زن و بچهء ايشان دست نرسانيد . و پسر سيف الدّوله به سپاهيان خود سفارش كرده بود كه آنچه از اموال و مواشى خفاجه به دست عبّاده درآيد بايد كه شما در آنجا شريك نشويد ؛ چراكه ، در سال سابق تمامى اموال و اسباب عبّاده را به امداد و اعانت ما خفاجه به تاراج بردند .\r\nالقصّه ، اين نوبت به مقتضاى كريمهء  إِنْ يَمْسَسْكُمْ قَرْحٌ فَقَدْ مَسَّ الْقَوْمَ قَرْحٌ مِثْلُهُ  « 1 » عبّاده خفجاچه را به قتل و غارت مستأصل ساخته از حدود ولايت سيف الدّوله بيرون كرده خود در\r\n\r\n\r\n","description":"","footnote":"\r\n( 1 ) . اگر زخمى به شما برسد ، بىگمان بدان قوم نيز زخمى به مانند آن رسيده است ؛ ( آل عمران ، 140 ) .\r\n","page_name":" 2707 ","page_number":487},
  {"content":"\r\n\r\nآنجا ساكن شدند و بقيّة السّيف خفاجه اهل و عيال خود را برداشته به نواحى بصره رفتند .\r\nبعد از وقوع اين واقعه ، عورتى از بنى خفاجه در مجلس سيف الدّوله درآمد و گفت :\r\nايّها الأمير ، تو زنان و اطفال ما را اسير كردى و قوّت ما از ما سلب كردى و حرمت ما را ضايع ساختى . اميدوارم كه به زودى زود حقّ ، سبحانه و تعالى ، مكافات اين عمل به تو رساند .\r\nسيف الدّوله تحمّل اين سخن كرده او را به رفق و مدارا و رعايت بسيار خوشنود گردانيده رخصت داد « 1 » . امّا با وجود آن ، بعد از اندك‌روز ، چنانچه عن‌قريب تفصيل آن مذكور خواهد شد ، سيف الدّوله را مثل آن حوادث پيش آمد . و اللّه اعلم بالصّواب .\r\nو از جمله وقايع اين سال آنكه چون امير چاولى سقاوو بر اهالى بلاد خوزستان ، كه از جملهء إقطاعات او بود ، ظلم و تعدّى بسيار مىكرد و به اندك‌گناه گوش و بينى مردم مىبريد و چشم ايشان را مىكشيد ، جمعى كثير از اعيان ولايت شكايت او را پيش سلطان محمّد برده در باب عزل او از آن ولايت سعى و اهتمام بسيار نمودند . بنابراين ، سلطان محمّد ، امير مودود بن آلتوبتگين را به دفع چاولى سقاوو فرستاد .\r\nچون امير مودود به آن نواحى رسيد ، مدّت هشت ماه چاولى سقاوو را محاصره نمود و هر روز از جانبين جمعى به قتل مىرسيدند . و چون به واسطهء كمى آذوقهء سپاه امير چاولى به تنگ آمده شروع در گريختن كردند . امّا چاولى كس پيش سلطان محمّد فرستاده معروض داشت كه :\r\nغير از مودود ، هركس را سلطان به اين جانب مىفرستد بنده اين ولايت را تسليم او نموده در سلك بندگان درگاه منتظم مىگردد . امّا مودود اگر هزار سال در اينجا بنشيند من شهر را به او نمىدهم و غير از جنگ چاره‌اى ندارم .\r\nسلطان محمّد التماس او را مبذول داشته خاتم خود را با امير ديگر به آن جانب فرستاد . و چون اين امير خاتم سلطان را به چاولى فرستاد ، چاولى فى الحال از شهر بيرون آمده و شهر را به فرستادهء سلطان تسليم نموده خود متوجّه اصفهان گشت . سلطان محمّد او را به اعزاز و اكرام تلقّى نموده و فرمود : ولايت موصل و جزيره را به تو ارزانى داشتيم . بايد كه به آنجا رفته و دست امير چكرمش را از تصرّف در آن ولايت كوتاه گردانى و در دفع فرنگ مساعى جميله به ظهور رسانيده باشى .\r\nو منشأ قطع إقطاعات امير چكرمش آن بود كه وى در حين مراجعت از ملازمت سلطان محمّد به جانب موصل در مقام خلاف ظاهر شده در اداى مال مقرّرى و خدمت در خانه استنكاف مىنمود .\r\n\r\n\r\n","description":"","footnote":"\r\n( 1 ) . و چهل شتر به او بخشيد . - ابن أثير ، ترجمهء الكامل ، ج 18 ، ص 16 .\r\n","page_name":" 2708 ","page_number":488},
  {"content":"\r\n\r\nالقصّه ، امير چاولى سقاوو با لشكرى آراسته متوجّه موصل گشت . و در وقت رفتن از بغداد مدينهء بوازيج « 1 » را ، كه از بلاد عظيمهء امير چكرمش بود ، رفته آن شهر را نهب و غارت نمود و بعد از آن ، عمّال و نوّاب خود را در آنجا تعيين فرموده عنان عزيمت به صوب بلدهء أربيل منعطف داشت .\r\nچكرمش بعد از اطلاع بر حقيقت حال در مقام جمع سپاه درآمده به اطراف و جوانب ولايت ، مسرعان فرستاده مردم خود را طلب داشت . در خلال اين احوال ، مكتوب ابو الهيجاء بن موسك كرد هذبانى « 2 » ، صاحب أربيل ، به امير چكرمش رسيد ؛ مضمون آنكه : چاولى سقاوو بر مدينهء بوازيج [ 325 الف 
  ] استيلا يافته . اگر امير بر سبيل استعجال متوجّه اين جانب شود ، يقين كه چون من طاقت مقاومت او ندارم متابعت او بايدم كرد . اگر پيش از آمدن ايشان خود را به اين حدود برسانند ، ان شاء اللّه تعالى ، دفع او به‌اتّفاق يكديگر آسان خواهد بود .\r\nامير چكرمش چون بر مضمون مكتوب ابو الهيجاء وقوف يافت ، پيش از آنكه از اطراف و جوانب لشكر جمع شود با سپاه موصل بر جناح استعجال متوجّه آن صوب شد . چون به حوالى قريهء باكلبا ، كه از اعمال أربيل است ، رسيد ، ابو الهيجاء با لشكرى آراسته به استقبال او شتافته داخل سپاه او گشتند . در همان موضع ، چاولىسقاوو با هزار سوار به ايشان رسيد و امير چكرمش با دو هزار سوار در برابر ايشان صف‌آرايى نموده در مقام جدال و قتال درآمد .\r\nچون سپاه چكرمش در نظر سه برابر سپاه چاولىسقاوو مىنمود ، اكثر مردم چكرمش با خود چنين قرار داده بودند كه به مجرّد رسيدن ، چاولى را دستگير خواهند نمود .\r\nاتّفاقا ، چون صفوف فريقين در برابر يكديگر قرار گرفتند ، امير چاولى بىتوقّف و انديشه ، باد رفتار آتش‌كردار خود را پاشنه نموده از قلب سپاه خود برآمده بر قلب لشكر امير چكرمش تاخت . چون سپاه امير چكرمش ، آن حالت را مشاهده نمودند امير چكرمش را در قلب لشكر گذاشته هر يكى به جانبى متفرّق گشتند . امير چكرمش به واسطهء فالجى كه داشت در محفّه بماند . چاولى خود را به محفّه رسانيده خواست كه خود را به امير چكرمش رساند كه ركابدار حبشى پيش آمده چاولى را ممانعت و مدافعت نمود .\r\nدر اين أثنا ، جوانى ديگر از اولاد ملك قاورت بيگ بن داود ، كه او را « احمد بيگ » گفتندى ، و مدّتى مديد بود كه پيش امير چكرمش از جملهء مقرّبان و معتبران او مىبود ، نيز از قبل امير چكرمش به جنگ درآمده آن مقدار تردّد نمود كه شجاعان آن معركه او را آفرين گفتند .\r\n\r\n\r\n","description":"","footnote":"\r\n( 1 ) . شهرى است قديمى بر دجله ، بالاى بغداد ؛ - لغتنامهء دهخدا .\r\n( 2 ) . ق ، ش : همدانى .\r\n","page_name":" 2709 ","page_number":489},
  {"content":"\r\n\r\nامّا ركابدار حبشى تا رمقى در بدن داشت هيچ‌كس از سپاه چاولى نزديك محفّهء امير چكرمش نتوانست رسيد . بنابراين ، جمعى كثير هجوم آورده آن حبشى را به قتل رسانيدند . بعد از قتل او ، امير چكرمش را با محفّه‌اش برداشته پيش چاولى آوردند و چاولى او را برداشته متوجّه موصل گشت .\r\nقبل از رسيدن ايشان به موصل ، أعيان سپاه آن بلده چون خبر گرفتارى امير چكرمش را شنيدند ، پسر او زنگى بن چكرمش را ، كه در آن وقت در سن يازده سالگى بود ، بر سرير حكومت نشانيده خطبه به نام او خواندند و اغنياى آن شهر را طلب داشته التماس نمودند كه به مال ايشان را امداد نمايند .\r\nايشان قبول اين معنى نموده مبلغى عظيم را جهت ايشان توجيه نمودند . و غلام چكرمش ، كه قلعه را به او سپرده غزغلى « 1 » نام ، آن زرها را جمع نموده بر سپاه قسمت نموده و اسبان چكرمش را نيز به لشكريان داده مردانه در مقام مدافعت و ممانعت درآمد . مع هذا به حكّام آن نواحى مثل سيف الدّوله و قلج ارسلان و برسقى شحنهء بغداد ، مسرعان فرستاده التماس آن نمود كه هركدامى از ايشان متوجّه موصل شده رفع چاولى نمايد ، بلدهء موصل را تسليم او نموده خود با زنگى ، ولد چكرمش ، متوجّه ملازمت سلطان محمّد گردد .\r\nچون مسرعان غزغلى ، غلام چكرمش ، به اين مردم رسيدند ، سيف الدّوله جواب صريح گفت كه : مرا تاب مخالفت سلطان محمّد نيست . و قلج ارسلان چون بر مضمون مكتوب غزغلى واقف شد فى الحال در مقام جمع سپاه شده عزيمت رفتن به آن صوب مصمّم گردانيد .\r\nهمچنين برسقى نيز به هوس حكومت موصل در صدد تهيّهء اسباب و آلات درآمد .\r\nامّا قبل از رسيدن ايشان به آن حدود ، چاولىسقاوو ، چكرمش را همراه برداشته بر ظاهر شهر موصل درآمده شهر را محاصره نموده و هر روز مىفرمود كه چكرمش را بر اشترى نشانده نزديك به شهر مىبردند و فرياد مىكردند كه : اينك امير چكرمش زنده در دست ماست . اگر مىخواهيد شهر را تسليم نماييد و امير خود را زنده و سلامت بستانيد . هرچند ، اين فرياد مىكردند ، آن جماعت مطلقا اقبال نمىكردند . تا آنكه بعد از چند روز ، على الصّباح امير چكرمش را مرده يافتند . مدّت زندگانى او شصت سال بود .\r\nبعد از فوت امير چكرمش ، جماعتى به عرض چاولىسقاوو رسانيدند كه : يكى از اعيان امير چكرمش ، ابو طالب موصلى ، كه مشهور به « ابن كسيرات » است ، از معركهء حرب گريخته به أربيل پيش ابو الهيجاء رفته است . و چون پسران ابو الهيجاء در بند اميرند اگر ميل گرفتن موصل\r\n\r\n\r\n","description":"","footnote":"\r\n( 1 ) . ش : عزعلى .\r\n","page_name":" 2710 ","page_number":490},
  {"content":"\r\n\r\nدارند بايد كس پيش ابو الهيجاء فرستاده ابن كسيرات را طلب دارند كه به مجرّد آمدن او ، اهالى موصل شهر را تسليم خواهند نمود .\r\nبنابراين ، امير چاولى كس پيش ابو الهيجاء فرستاده پيغام داد كه : پسران تو اسير شده‌اند . اگر همانا ميل پسران داريد بايد كه ابو طالب موصلى را به اين جانب فرستيد تا اولاد تو را صحيح و سالم پيش تو فرستاده شود .\r\nابو الهيجاء اين معنى را از جملهء نعم غيرمتوقعه دانسته فى الحال ابن كسيرات را گرفته روانهء اردوى امير چاولى گردانيد . امير چاولى نيز به مقتضاى وعده ، پسران او را خلعت داده پيش ابو الهيجاء فرستاد .\r\nچون ابن كسيرات به خدمت امير چاولى رسيد به‌عرض رسانيد كه : امير خاطر خود را از ممرّ تسخير ولايت چكرمش جمع ساخته مطلقا در اين باب فكرى و انديشه‌اى به خود راه ندهد كه عن‌قريب است بىكلفت جدال و قتال ، تمامى ولايات و جزاير امير چكرمش به تصرّف ايشان خواهد درآمد .\r\nچون چاولى اين كلمات را از ابن كسيرات استماع نمود ، او را به انواع الطاف عنايات سرافراز ساخته به وعدهء مناصب ارجمند اميدوار گردانيد .\r\nو قاضى موصل ، ابو القاسم بن ودعان ، كه ميانهء او و ابن كسيرات عداوت قديمى بود ، چون بر اين حال اطلاع يافت خفيه كس پيش امير چاولىسقاوو فرستاده پيغام داد كه : اگر موصل را مىخواهى ، بايد كه ابن كسيرات را به قتل رسانى .\r\nو چاولى فى الحال به سخن قاضى سر ابن كسيرات را بريده جهت قاضى فرستاد . قاضى چون سر او را ديد ، بسيار خوشحال گرديد و اموال و اسباب او را متصرّف شد . و تركمانان موصل چون اين حال را مشاهده نمودند از اعراض آنكه قاضى بىمشاركت ايشان تمامى اموال و اسباب ابن كسيرات را بلع نموده بر سر قاضى رفتند و او را نيز به ابن كسيرات رسانيدند و اسباب و اموال هر دو را ميانهء خود قسمت نمودند .\r\nو در اين أثنا ، خبر رسيد كه اينك قلج ارسلان با لشكرى انبوه متوجّه موصل شده در ظاهر نصيبين فرود آمده . چاولىسقاوو از استماع اين خبر وحشت‌اثر ، مضطرب گشته از ظاهر شهر موصل كوچ كرده به جانب سنجار رفت .\r\nهم در اين وقت ، برسقى ، شحنهء بغداد ، به طمع موصل از روى استعجال خود را به حوالى موصل رسانيده در جانب شرقى آن شهر نزول نمود . اهالى شهر موصل او را معدوم انگاشته مطلقا به او التفات نكردند . و از احوال او نپرسيدند ؛ چه ، يقين مىدانستند كه هيچ كدام ايشان را طاقت مقاومت قلج ارسلان نيست . بنابراين ، در آخر همان روز ،\r\n\r\n","description":"","footnote":"","page_name":" 2711 ","page_number":491},
  {"content":"\r\n\r\nبرسقى نااميد و مأيوس شده به جانب بغداد مراجعت نمود .\r\nقلج ارسلان در نصيبين آن مقدار توقّف نمود كه از اطراف و جوانب سپاهش به او رسيده جمعيّتى عظيم به هم رسيد . و چاولىسقاوو به سنجار رسيده أحمال و أثقال خود را در آن بلده گذاشته در مقام جمع سپاه شد . و در اين موقع ، امير ايلغازى بن أرتق با جمعى از سپاه امير چكرمش به او ملحقّ شده عدد سواران ايشان نزديك به چهار هزار رسيد .\r\nدر اثناى اين حال ، مكتوب ملك رضوان به چاولىسقاوو رسيد ؛ مضمون مكتوب آنكه :\r\n« فرنگيان اهالى دمشق را عاجز ساخته نزديك به آن رسانيده‌اند كه دمشق را از دست اهل اسلام انتزاع نمايند . مصلحت وقت آن است كه شما به اتّفاق امير ايلغازى متوجّه اين صوب گرديد تا به اعانت و استظهار يكديگر ، كفّار را از اين ولايت بيرون كنيم . »\r\nبنابراين ، امير چاولى از سنجار به جانب رحبه رفت و اهالى موصل جماعتى از اعيان خود را پيش قلج ارسلان فرستاده از وى عهود و مواثيق گرفته روز بيست و پنجم شهر رجب او را به شهر درآورده در معرفه فرود آوردند و پسر چكرمش با يكى از اعيان دولت خود به مجلس قلج أرسلان درآمده به اصناف الطاف پادشاهانه سرافراز گشت و غزغلى ، مملوك چكرمش ، قلعه را نيز تسليم ايشان نمود . و قلج ارسلان خطبهء سلطان محمّد را قطع كرده رؤوس منابر را [ 325 ب 
  ] به القاب خود مزيّن گردانيد و غزعلى را باز دزدار آن قلعه گردانيد و رسوم محدثه ، كه در آن شهر پيدا شده بود ، همه را بر طرف ساخت و فرمود كه در شهر منادى كردند كه هركه سعايت و غمّازى كسى پيش من خواهد آورد ، من ساعى را به قتل خواهم رسانيد .\r\nو قاضى ابو محمّد عبد اللّه بن قاسم شهرزورى را به قضاى آن بلده تعيين فرمود و رياست آن بلده را به ابو البركات محمّد بن حسن ارزانى داشته آنچنان رسوم عدل و احسان در آن شهر شايع گردانيد كه اهالى آن بلده از وضيع و شريف ، غنى و فقير ، صغير و كبير ، زن و مرد سرا و علانية ، ليلا و نهارا « 1 » از حقّ ، سبحانه و تعالى ، ازدياد دولت او مسئلت مىنمودند .\r\nو چون قلج ارسلان در موصل قرار گرفت از امراى او ابراهيم بن ينال تركمان ، كه از آن زمان كه تاج الدّوله تتش ديار بكر را گرفته آمد « 2 » را به او داده بود والى آمد بود ، از وى جدا شده به جانب حصن زياده كه مسكن او بود توجّه نمود .\r\nو در سبب استيلاى محمّد بن جبق بر قلعهء زياده ، كه بلدهء رها و أنطاكيّه از اعمال آن قلعه بود ، در تواريخ معتبره چنين آورده‌اند كه اوّلا اين حصن در تصرّف فلادروس رومى ،\r\n\r\n\r\n","description":"","footnote":"\r\n( 1 ) . در باطن و آشكارا و در شب و روز . - و .\r\n( 2 ) . نام شهرى قديم و مستحكم در شمال بين النهرين ؛ - لغتنامهء دهخدا .\r\n","page_name":" 2712 ","page_number":492},
  {"content":"\r\n\r\nترجمان ملك روم ، بود تا آنكه چون سليمان بن قتلمش « 1 » أنطاكيّه را از وى انتزاع نمود و فخر الدّولة بن جهير ديار بكر را متصرّف شد و فلادروس رومى به واسطهء منع ايشان از بردن غلّه به آن حصن ، بسيار به تنگ آمد و محمّد بن جبق بر اين حال اطلاع يافته بىتوقّف با سپاه خود متوجّه آن صوب گشته آن قلعه را از دست فلادروس گرفت و فلادروس پيش سلطان ملكشاه رفته به شرف اسلام مشرّف شد و سلطان ملكشاه ايالت بلده رها را به او ارزانى داشت و تا آخر عمر وى حاكم آن بلده بود .\r\nبعد از فوت وى ، آن بلده را امير بزان متصرّف گشت و در حوالى حصن زياد قلعه‌اى ديگر بود بسيار با استحكام و متانت و والى آن شخصى بود از قبل ملك روم كه او را « افرنجى » گفتندى . محمّد بن جبق در صدد گرفتن آن قلعه درآمده هرچند خيال كرد يقين او شد كه گرفتن آن قلعه به جنگ ممكن نيست . بالضّروره ، در مقام مكر و حيله درآمده به ارسال تحف و هدايا ميانهء خود و افرنجى قواعد محبّت و يگانگى را به مرتبه‌اى رسانيد كه با يكديگر عهود و مواثيق را به ايمان مؤكّد ساخته قرار به آن دادند كه در جميع مهمّات معاون يكديگر باشند .\r\nبعد از مدّتى كه افرنجى را اعتماد تمام بر دوستى و خصومت ابن جبق حاصل شد ، ابن جبق كس پيش او فرستاده پيغام داد كه : من عزيمت تسخير بعضى محال كه رعاياى آنجا سركشى مىنمايند مصمّم گردانيده متوجّه آن نواحى شده‌ام . ملتمس آن است كه جمعى از سپاهيان خود را ، كه آثار شجاعت و مردانگى از چهرهء ايشان هويدا بوده باشد ، به استظهار و امانت ما فرستاده شود كه به يمن همّت آن برادر خاطر از ممرّ آن جماعت سركش فارغ و مطمئن ساخته آيد .\r\nبنابراين ، افرنجى جمعى كثير از سپاه خود را همراه محمّد بن جبق فرستاد و محمّد بن جبق با سران سپاه خود قرار داده بود كه : در أثناى راه ، كسان افرنجى را بتمامهم دستگير نموده متوجّه قلعهء ايشان خواهم شد .\r\nالقصّه ، چون مردم افرنجى به ابن جبق ملحقّ گشته همراه او روانه شدند و در أثناى راه ، كسان افرنجى را بتمامهم دستگير نموده سلاح و آلات حرب از ايشان گرفته ايشان را بر اشترها سوار كرده عنان عزيمت به صوب قلعهء افرنجى منعطف داشتند . و چون به پاى آن قلعه رسيدند ، آن جماعت را پيش آورده فرياد برآوردند كه : اگر افرنجى را گرفته به ما سپاريد فهو المراد ، و إلّا اين جماعت را بتمامهم گردن خواهيم زد و قلعه را جبرا و قهرا از دست شما گرفته بر هيچ احدى از مرد و زن ترحّم نخواهيم نمود و همه را به ضرب تيغ بىدريغ هلاك خواهيم ساخت .\r\n\r\n\r\n","description":"","footnote":"\r\n( 1 ) . پدر قلج ارسلان .\r\n","page_name":" 2713 ","page_number":493},
  {"content":"\r\n\r\nچون اهالى قلعه اين حال را مشاهده نمودند از خوف جانهاى خود فى الحال افرنجى را گرفته تسليم ابن جبق دادند و قلعه را نيز به تصرّف او داده اهل و عيال خود را از قتل و غارت خلاص ساختند . بندگان ابن جبق فى الحال افرنجى را فرمود تا پوست او را پر كاه ساخته در اطراف و جوانب گردانيدند . مردم به واسطهء اين قضيّه از ابن جبق بسيار راضى و شاكر شدند ؛ چه ، افرنجى هميشه راه مىزد و متردّدين آن راه از بازرگانان و غير آن از دست او بسيار آزرده‌خاطر مىبودند .\r\n\r\nقتل قلج ارسلان و استيلاى امير چاولى بر موصل\r\nسابقا قلمى شد كه امير چاولى چون خبر وصول قلج ارسلان به نصيبين را شنيد ، از حوالى موصل كوچ كرده به سنجار رفت و از آنجا به طلب ملك رضوان عنان عزيمت به صوب دمشق منعطف داشت . امّا در اثناى راه به رحبه رسيده آن شهر را محاصره كرد . والى آن شهر ، در آن وقت محمّد بن سبّاق شيبانى بود كه او را دقاق بن تتش به ايالت آنجا تعيين كرده بود و اولاد او را همراه خود به دمشق برده و بعد از فوت ملك دقاق ، محمّد بن سبّاق جماعتى را فرستاد كه فرزند او را از دمشق برآورده به رحبه رسانيدند .\r\nمحمّد سبّاق چون فرزند خود را از دمشق بيرون آورد فى الحال از اطاعت حكّام دمشق بيرون آمده خطبه و سكّه به نام قلج ارسلان گردانيد و الحال امير چاولى او را محاصره نموده از ملك رضوان امداد خواست . ملك رضوان قبول اين معنى نموده ، امّا به شرط آنكه بعد از تسخير رحبه امير چاولى در دفع فرنگ از آن ولايت با ملك رضوان همراهى نموده مساعى جميله به ظهور رساند .\r\nچون امير چاولى اين شرط قبول كرد و عهود و مواثيق ميانهء ايشان مستحكم گشت ، ملك رضوان با لشكرى انبوه به قصد امداد و اعانت امير چاولى متوجّه آن صوب شده كار بر محمّد سبّاق تنگ آورد . آخر الأمر ، جماعتى از اهل رحبه كه محمّد سبّاق يكى از برجهاى قلعه را به او سپرده بود به امير چاولى راست آمده امان‌نامهء خود و متعلّقان خود از وى گرفته قرار به آن دادند كه در نصف شب ، سپاه امير چاولى را از آن برج به اندرون قلعه برند .\r\nچون سپاه امير چاولى در شب موعود به پاى آن قلعه رفته آن جماعت را خبردار كردند ، ايشان بنابر قرارداد خود فى الحال ايشان را به اندرون قلعه كشيدند . چون جمعى كثير از سپاه چاولى به اندرون قلعه درآمدند شروع در طبل و بوق زدن كردند . اهالى قلعه همه در مقام اطاعت و انقياد درآمدند و دروازهء شهر را جهت امير چاولى باز كردند .\r\nو در روز بيست و چهارم شهر رمضان ، چاولى به شهر رحبه درآمده و تا نماز پيشين به\r\n\r\n","description":"","footnote":"","page_name":" 2714 ","page_number":494},
  {"content":"\r\n\r\nنهب و تاراج شهر پرداخت . بعد از آن ، حكم كرد كه هيچ احدى به احدى دست‌درازى نكند .\r\nبعد از آن ، محمّد سباق شيبانى نيز از قلعه پايين آمده در سلك اصحاب چاولى منسلك گشت .\r\nو در اين أثنا ، خبر رسيد كه اينك قلج ارسلان پسر خود ملكشاه را ، كه در آن وقت در سنّ يازده سالگى بود ، در دار الإمارهء موصل قائم‌مقام خود گذاشته با لشكرى متوجّه اين جانب است . و چون قلج ارسلان اكثر سپاه خود را به مدد قيصر روم فرستاده بود و الحال با او زياده از چهار هزار سوار نبود و لشكر امير چاولى با سپاه ملك رضوان نيز به چهار هزار مىكشيد ، امّا شجاعان ايشان بيشتر بودند ، بنابراين ، چون قلج ارسلان به حوالى ايشان رسيد از سطوت لشكر ايشان باخبر شد انديشناك گشت و كس به طلب سپاه خود فرستاده در رفتن به آن جانب مماطلت مىنمود . مع هذا چون قلج ارسلان به حدود خاپور رسيد ، هزار سوار ديگر از اطراف و جوانب به او ملحقّ گشت ، امّا از شجاعت و شوكت امير چاولى خوف و هراس بسيار داشتند ؛ چه ، اكثر سپاه قلج ارسلان مردم متفرّق بودند و لشكر امير چاولى همه اويماق و قبيلهء يكديگر بودند .\r\nبنابراين ، امير چاولى فرصت غنيمت دانسته در بيستم شهر ذيقعده به عزم محاربه در برابر قلج ارسلان درآمده صفوف سپاه را راست كرده طبل جنگ بنواخت . و از آن جانب نيز قلج ارسلان با لشكر خود متوجّه ايشان گشته بعد از تسويهء صفوف ، اولا خود بر قلب لشكر امير چاولى حمله آورده به ضرب اوّل دست علمدار او را از بازو انداخت و خود را به امير چاولى رسانيده آنچنان شمشيرى بر فرق سر او نواخت كه خيال مردم آن بود كه او را تا سينه [ 326 الف 
  ] شكافته باشد . اتّفاقا ، آن شمشير كارگر نيامد . خود او را بريد و بر بدن امير چاولى آزار نرسانيد .\r\nدر اين وقت ، سپاه امير چاولى به هيئت مجموعى بر سپاه قلج ارسلان حمله آوردند . به مجرّد حملهء اوّل سپاه قلج ارسلان مانند بنات النّعش از هم جدا شده هر يكى به جانبى رفتند .\r\nچون قلج ارسلان ديد كه سپاهش روى به گريز نهادند ، ناچار خود را از خوف آنكه مبادا در دست امير چاولى گرفتار شود خود را در نهر خابور « 1 » انداخت و جماعتى را كه قصد او كردند نيز از خود دور ساخت . آخر الأمر ، چون آب آن نهر عميق و تندرو بود ، اسب از آنجا به ساحل نتوانست رفت و بندگان قلج ارسلان غرق شدند و بعد از هفت روز در حوالى قريهء شمسانيّه ظاهر شد و در همان‌جا دفنش كردند .\r\nو امير چاولى عنان عزيمت به صوب موصل منعطف داشت بىمنازع و مدافع آن بلده را\r\n\r\n\r\n","description":"","footnote":"\r\n( 1 ) . نهر خابور از زيرابه‌هاى دجله است . ابن جوزى مىنويسد چون قلج ارسلان خود را شورشگرى مىدانست كه سلطان محمّد تنها فرصت اندكى به وى مىدهد كه به گناه خود اعتراف كند ، لذا خود را در نهر خابور غرق كرد ؛ - المنتظم ، ج 9 ، ص 146 .\r\n","page_name":" 2715 ","page_number":495},
  {"content":"\r\n\r\nمتصرّف گشته باز خطبه و سكّه به نام سلطان محمّد گردانيد .\r\nامير چاولى بعد از گرفتن موصل متوجّه جزيرهء بن عمر ، كه حبشى بن زنگى با غزغلى غلام چكرمش در آنجا مىبود ، گشته چند روز آن جزيره را محاصره داشت . آخر الأمر ، جماعتى در ميان افتاده بر مبلغ شش هزار دينار و چند رأس اسب و چند جامهء زربفت صلح كرده امير چاولى را از آنجا برگردانيدند . و ملكشاه بن قلج ارسلان را امير چاولى به خدمت سلطان محمّد فرستاد .\r\nو هم در اين سال ، فخر الملك « 1 » بن نظام الملك بر دست يكى از باطنيّه به قتل رسيد . و در الكامل التّاريخ مسطور است كه فخر الملك بعد از آنكه در سنهء ثمان و ثمانين و اربعمائه « 2 » از وزارت سلطان بركيارق معزول گشته به نيشابور رفت و سلطان سنجر بن ملكشاه او را منصب وزارت خود ارزانى داشت . تا آنكه در اين سال ، در شب عاشورا فخر الملك در خواب ديد كه امام حسين ، عليه السّلام ، به او خطاب مىفرمود كه اى فخر الملك ، شتاب كن و زود متوجّه مجلس ما شو ، و بايد كه امشب افطار تو پيش ما باشد .\r\nعلى الصّباح فخر الملك اين خواب را به ياران خود بازگفت . ياران گفتند : مناسب آن است كه ملك امروز از خانه بيرون نرود و به تلاوت قرآن و عبادت حقّ ، سبحانه و تعالى ، مشغول باشد .\r\nبنابراين ، آن روز تا نماز ديگر فخر الملك به تلاوت و عبادت اشتغال داشت و تصدقات بسيار فرمود . بعد از نماز عصر ، از ديوانخانهء خود بيرون آمده متوجّه حرم گشت كه ناگاه آواز گريه و زارى شخصى كه از دست ظالمى شكايت داشت و مىگفت : سبحان اللّه ! جماعتى از اكابر عظما كه به فرياد مظلومان مىرسيدند از صفحهء روزگار برخاستند و رحم و شفقت در دل بزرگان اين زمان نمانده ، به گوش هوش فخر الملك رسيد . از سخنان او متأثر گشته فرمود كه او را حاضر سازند . چون آن شخص را پيش فخر الملك آوردند از وى پرسيد كه : از كه شكايت دارى ؟\r\nآن مرد فى الحال رقعه‌اى از كيسهء خود درآورده به فخر الملك داد . چون فخر الملك دست دراز كرد ، آن ملبّس به لباس مظلوم ، آنچنان كاردى به زير بغل او زد كه همان لحظه از اين سراى فانى به عالم جاودانى انتقال نمود .\r\nچون آن شخص را پيش سلطان سنجر بردند ، تحقيق احوال نموده جماعتى را نام برد كه :\r\n\r\n\r\n","description":"","footnote":"\r\n( 1 ) . فخر الملك ابو الفتح مظفر بزرگترين پسر خواجه نظام الملك است كه در سال چهار صد و سى و چهار تولّد يافته است .\r\nبا اينكه وى پسر ارشد پدر بوده متأسفانه در تواريخ راجع به زندگانى وى در ايّام وزارت پدرش هيچ‌گونه اطلاعى در دست نيست . مرحوم اقبال مطالب ذىقيمتى در خصوص صاحب ترجمه ارائه داده است ؛ - وزارت در عهد سلاطين بزرگ سلجوقى ، ص 202 به بعد .\r\n( 2 ) . چهار صد و هشتاد و هشت . - و .\r\n","page_name":" 2716 ","page_number":496},
  {"content":"\r\n\r\nايشان مرا بر اين داشته بودند . سلطان سنجر آن جماعت را با قاتل به قتل رسانيد .\r\nو از جمله وقايع اين سال ، فوت امير المسلمين يوسف بن تاشفين است كه از جملهء سلاطين عظيم الشأن ديار مغرب « 1 » و اندلس بود و در احسان و رعايت علما و ترتيب فضلا از ساير ملوك امتياز تمام داشت و در سادگى و اطاعت فقهاى زمانه به مرتبه‌اى بود كه بعد از آنكه بر تمامى ولايت مغرب و جزاير اندلس استيلا يافت ، فقهاى آن بلاد را جمع نموده به اصناف عنايات و انواع انعامات ايشان را محظوظ گردانيد و آن جماعت در مقابل آن رعايتها اتّفاق نموده به او گفتند كه : اگر خواهى كه اطاعت تو بر جميع خلايق واجب گردد ، بايد كه كس پيش خليفهء وقت فرستى و منشور ايالت و حكومت اين بلاد را جهت خود حاصل كنى .\r\nپس او از مغرب تحف و هداياى بسيار به بغداد پيش خليفه ، المستظهر باللّه ، فرستاده از وى منشور ايالت به نام خود حاصل كرد و خلعتى را ، كه خليفه جهت او فرستاده بود ، استقبال كرده چند روز در ولايت خود آئين بسته شاديها نمود .\r\nو از جمله حكايات عجيبه كه از وى در تواريخ مذكور است ، آن است كه روزى سه شخص در كنج فلاكت نشسته ، چنانچه رسم مفاليك است ، هر يكى آرزوى چيزى مىكردند .\r\nيكى از آنها مىگفت : آرزوى من آن است كه هزار دينار داشته باشم كه آن را مايهء خود سازم و به تجارت اوقات خود مىگذرانيده باشم . ديگرى مىگفت كه : آرزوى من آن است كه امير المسلمين مرا به يكى از اعمال ديوانى خود سرافراز گرداند . و ثالثى مىگفت كه : آرزوى من غير از اين نيست كه نفزاويه « 2 » ، كه حرم محترم امير المسلمين است و در حسن و ملاحت بر ساير اهل حرم تفوّق تمام دارد ، يك شب پيش من باشد تا من از صحبت او بهره‌مند گردم .\r\nاتّفاقا ، ماجراى اين هر سه كس را به سمع امير المسلمين يوسف بن تاشفين رسانيدند .\r\nامير المسلمين فرمود تا هر سه كس را حاضر ساخته آن يكى را كه تمناى هزار دينار كرده بود آن مبلغ عنايت فرمود . ديگرى را به عملى از أعمال ديوانى سرافراز ساخت . و آن ثالث را گفت : اى نادان ، چرا آرزوى چيزى بايد كرد كه وصول به آن محال بوده باشد ؟ بعد از آن ، فرمود كه او را در منزلى از منازل نگاهداشته هر روز يك قسم طعام جهت او مىفرستاده ، غايتش در رنگ طعامها را مختلف مىساختند ؛ چنانچه روزى زردبرنج ، روزى سرخ‌برنج و روز ديگر سبزبرنج ، على هذا القياس .\r\n\r\n\r\n","description":"","footnote":"\r\n( 1 ) . مغرب در زمان قديم به قسمت جنوب غربى اسپانيا بويژه پرتغال جنوبى اطلاق مىشده است ؛ - ألمنجد ، بخش اعلام .\r\n( 2 ) . ق ، ش : ثغراويه . نام محلى است در الجزيره حاوى مجموعه‌اى از واحه‌ها كه در آن چاههاى ارتزين زده شده و قريب پانصد هزار درخت خرما دارد ؛ - ألمنجد ، بخش اعلام .\r\n","page_name":" 2717 ","page_number":497},
  {"content":"\r\n\r\nبعد از چند روز ، او را طلب داشته پرسيد كه : در اين روزها چه طعام تناول كردى ؟\r\nوى در جواب گفت كه : در اين ايام يك قسم طعام مىخوردم .\r\nيوسف بن تاشفين گفت : اى نادان ، زنان نيز مانند طعام همه يك نوع‌اند و امتيازى كه به لباس و تجملات به هم رسانند امرى است عارضى كه در انتفاع مرد دخل ندارد . بعد از آن ، به او نيز رعايت لايق فرمود . بعد از فوت وى ، پسرش علىّ بن يوسف به جاى او بر سرير سلطنت متمكّن شده به « امير المسلمين » ملقّب گشت .\r\nو از جمله وقايع اين سال آن است كه چون مكرّر بازرگانان راه عراق از دست احمد بن عبد الملك « 1 » بن عطّاش كه از جمله دعاة اسماعيليه بود و بعد از فوت سلطان ملكشاه به مكر و حيله ، چنانچه سابقا قلمى گشت ، بر قلعهء شاه‌دز كه از بناهاى سلطان ملكشاه بود در وقتى كه ميانهء برادران ، يعنى سلطان بركيارق و سلطان محمّد بازار نزاع و خصومت قائم بود استيلا يافته ، شكايت به درگاه سلطان محمّد برده بودند ، در اين وقت سلطان محمّد چون از منازع و مزاحم فارغ البال و مطمئن‌خاطر گشت ، تسخير آن قلعه و استيصال احمد بن عبد الملك را پيشنهاد همّت ذىنهمت خود ساخته متوجّه آن صوب گشت .\r\nچون اين خبر ، به احمد بن عبد الملك رسيد در مقام مكر و تزوير درآمده از زبان مردمان ثقهء بغداد مكتوبات نوشته به اردوى سلطان محمّد فرستاد كه : قلج ارسلان با لشكرى عظيم به عزم تسخير بغداد متوجّه آن صوب است . همچنين از زبان ثقات اهل خراسان مكتوبات قلمى نموده ارسال داشت كه : سلطان سنجر عزيمت عراق دارد .\r\nچون اين اخبار و أراجيف اشتهار يافت ، سلطان محمّد در مقام تفحّص و تفتيش اين اخبار شده چند روز از رفتن به جانب شاه‌دز متوقّف گشت . آخر الأمر ، چون كذب آن اخبار و اراجيف متحقّق شد ، سلطان محمّد از روى جدّ و اهتمام تمام عنان عزيمت به صوب آن قلعه منعطف داشت .\r\nچون به حوالى آن قلعه رسيد ، فرمود كه سرير او را بر بالاى كوهى ، كه محاذى آن قلعه واقع شده بود ، نهادند و خود بالاى آن كوه رفته بر آن سرير قرار گرفت و سپاه را حكم فرمود\r\n\r\n\r\n","description":"","footnote":"\r\n( 1 ) . عبد الملك مردى اديب و بليغ و خوش‌خط و عفيف بود و در نصرت مذهب باطنيّه سعى بسيار كرد و حسن صبّاح در سال چهار صد و شصت و چهار هجرى در رى به خدمت او ، كه داعى عراق بود ، رسيده و عبد الملك در دعوت نيابت خود را در اين تاريخ به حسن داده و او را به رفتن به مصر تشويق كرده . حسن به پاس همين مقامات عبد الملك ، پسر او احمد را با اينكه مردى جاهل و بىاطلاع بود معظّم و محترم مىداشت ؛ - ابو القاسم كاشى ؛ زبدة التّواريخ ، جوينى ، جهانگشا ، ج 3 ، ابن أثير ، الكامل ، سال پانصد ( به نقل از : عباس اقبال ، وزارت در عهد سلاطين سلجوقى ، ص 158 ) .\r\n","page_name":" 2718 ","page_number":498},
  {"content":"\r\n\r\nكه از جميع اطراف قلعهء شاه‌دز « 1 » هجوم آورده خلايق را از شرّ آن طايفه خلاص سازند . چون سپاه سلطان محمّد از جميع جوانب هجوم آورده متوجّه قلعه شدند ، از اندرون آن جماعت در مقام محاربه و مدافعه درآمده آنچنان سعى و اهتمام نمودند كه هيچ يكى از مردم سلطان محمّد ، روز اوّل از ترس تير و سنگ منجنيق ايشان قدم پيش نتوانستند نهاد .\r\nآخر الأمر ، چون كار بر ايشان تنگ شد ، باز در مقام حيله و مكر درآمده مكتوبى به طريق استفتا نوشته نزد فقهاى اردوى سلطان محمّد فرستادند . مضمون مكتوب آن بود كه : چه مىفرمايند علماى دين و فقهاى شرع مبين در إباحت خون جماعتى كه قائل به وحدانيّت حقّ ، سبحانه و تعالى ، و اتّصاف او به صفات كمال و تنزّه او از سمات « 2 » نقص و زوال باشند و اقرار [ 326 ب 
  ] به نبوّت سيّد المرسلين و خاتم النبيّين محمّد رسول اللّه ، صلّى اللّه عليه و آله ، و به حقيّت آنچه آن حضرت از حقّ ، سبحانه و تعالى ، آورده باشند ؟ غايتش آنكه مخالفت ميانهء ايشان و ساير فرق اسلام در تعيين امام باشد . و آيا بر پادشاه وقت حفظ و حراست اينچنين جماعت و مهادنهء « 3 » ايشان جايز است يا نى ؟\r\nچون استفتا به علماى مذاهب اربعه رسيد ، همچنانكه شيوهء قديم ايشان است ، با يكديگر در مقام اختلاف درآمده بعضى چنين فتوى مىدادند كه چون مبحث امامت از فروع است ، مخالفت در آن با وجود اتّفاق در اصول محقون الدّم است . بعضى ديگر به‌خلاف اين فتوى مىدادند و آن جماعت را واجب القتل مىدانستند . و بعضى در اين باب توقّف نموده به هيچ طرف حكم نمىكردند .\r\nآخر الأمر ، ابو الحسن علىّ بن عبد الرّحمن سمنجانى « 4 » ، كه از كبار علماى شافعيه بود ، در مجلسى كه علماى وقت حاضر بودند گفت كه : قتل آن جماعت واجب است و جايز نيست كه ايشان را در مكانى تمكين كنند ، و تلفظ به شهادتين ايشان جايز نيست ؛ چرا ، كه ايشان آنچه شارع بر ما حلال گردانيده حرام مىدانند و آنچه حرام كرده حلال مىدانند ، و هركه تحريم ما حلّل اللّه و تحليل ما حرّم اللّه نمايد خون او مباح است .\r\nو در اين مسئله چند روز ميانهء علم مناظرات و مباحثات واقع شده بر هيچ طرفى قرار نگرفت . در اين أثنا ، باطنيّه كس پيش سلطان محمّد فرستاده التماس آن نمودند كه : سلطان عنايت كرده جمعى از أعلام علماى خود را به اين قلعه فرستد تا ما با ايشان مناظره از روى\r\n\r\n\r\n","description":"","footnote":"\r\n( 1 ) . شاه‌دز با قلعهء جلالى از آثار سلطان جلال الدّين ملكشاه كه بر بالاى كوه آتشگاه اصفهان ساخته شده بود .\r\n( 2 ) . سمات : علامتها ، نشانيها . - و .\r\n( 3 ) . مهادنه : آشتى و صلح . - و .\r\n( 4 ) . در زبدة التّواريخ ابو القاسم كاشى به صورت « السليمانى » ضبط شده است ، ولى در جامع التّواريخ رشيد الدّين فضل اللّه ( ص 121 ) مطابق متن آمده است .\r\n","page_name":" 2719 ","page_number":499},
  {"content":"\r\n\r\nانصاف كنيم . اگر ايشان بطلان ما معقول سازند بر ما واجب شود كه از اين مذهب ، كه تا اين زمان به حقّيت او اعتقاد داريم ، برگشته به مذهب حقّ درآييم . و اگر ما حقيقت خود خاطرنشان ايشان كنيم ، بايد كه سلطان از سر قلعهء ما برخيزد و در مقام استيصال ما كه با وجود حقيّت مذهب از تمامى عالم كرانه گرفته به شواهق جبال اكتفا نموده‌ايم ، نپردازد ؛ چه ، قصد اينچنين جماعت كردن موجب زوال دولت مىباشد .\r\nچون اين پيغام ، به سمع سلطان محمّد رسيد از مشاهير علماى حنفيّه قاضى ابو العلاء صاعد بن يحيى ، كه در آن وقت در اصفهان قدوهء اصحاب حنفيّه بود ، با جمعى ديگر از فحول علماى باقى مذاهب به آن قلعه فرستاده منتظر مراجعت ايشان مىبود . و چون غرض اهالى قلعه نه مناظره و مباحثه بود ، بلكه مقصود ايشان آن بود كه شايد در اثناى اين مماطلات حادثه‌اى روى نمايد كه سلطان محمّد بىاختيار از سر محاصرهء اين قلعه برخيزد ، چند روز ايشان را نگاهداشته رخصت مراجعت دادند .\r\nچون آن جماعت به خدمت سلطان رسيده حقيقت حال به عرض رسانيدند ، سلطان در باب گرفتن آن قلعه جدّ و جهد بيشتر از پيشتر ظاهر ساخته سپاه را حكم فرمود كه بىدرنگ خود را به قلعه رسانيده مهمّ را فيصل دهند .\r\nاهالى قلعه چون اين حال را مشاهده نمودند ، از روى عجز و اضطرار ، كس پيش سلطان محمّد فرستاده معروض داشتند كه : ما اين قلعه را تسليم ملازمان سلطان مىكنيم ، امّا ملتمس ما آن است كه چون ما جماعتيم كه اكثر مذاهب اسلام به مقتضاى  كُلُّ حِزْبٍ بِما لَدَيْهِمْ فَرِحُونَ  « 1 » مذاهب خود را حقّ اعتقاد كرده ما را از جملهء كافران واجب القتل مىدانند ، ناچار ما را جايى كه در آنجا از حوادث روزگار محفوظ توانيم نمود و دشمنان بر ما به آسانى تسلّط نيابند ، پس اگر سلطان عنايت فرموده به عوض قلعهء شاه‌دز قلعهء خالنجان « 2 » ، كه در هفت فرسخى اصفهان واقع است ، به ما ارزانى دارند كه ما با اهل و عيال خود به آن قلعه درآمده به دعاى دوام دولت سلطان مشغول باشيم و از ممرّ تسلّط اعداء فارغ البال ، از رعيّت‌پرورى و بنده‌نوازى دور نخواهد بود .\r\nسلطان در اين باب با دانايان لشكر خود مشورت نمود . اكثر ايشان به عرض سلطان رسانيدند كه : مصلحت آن است كه سلطان ملتمس ايشان را اجابت كرده الحال ايشان را از اين قلعه ، كه تسخيرش بسيار مشكل است ، بيرون آورده به آن قلعه فرستد . باز اگر از ايشان حركتى\r\n\r\n\r\n","description":"","footnote":"\r\n( 1 ) . و هر گروهى بدانچه در دست داشتند شادمان بودند ؛ ( روم ، 32 ) .\r\n( 2 ) . در زبدة التّواريخ ابو القاسم كاشى كه ترجمهء خلاصه‌مانندى است از الكامل ابن أثير به صورت « خان‌لنجان » ثبت شده و فاصلهء آن تا اصفهان پنج فرسخ ذكر شده است .\r\n","page_name":" 2720 ","page_number":500},
  {"content":"\r\n\r\nبه ظهور رسد تنبيه ايشان در قلعهء خالنجان به اسهل وجوه متصوّر است ، به‌خلاف شاه‌دز كه متحصّن به او هرچند كم‌زور و بىاستعداد باشد استيلا بر وى به آسانى ممكن نيست .\r\nبنابراين ، سلطان محمّد التماس ايشان را مبذول داشته قبول اين معنى نمود كه به عوض شاه‌دز قلعهء خالنجان را به ايشان دهد .\r\nچون سلطان قبول اين معنى نمود ، باز كس فرستاده التماس نمودند كه تا نوروز ، ايشان را مهلت دهند كه أحمال و أثقال خود را از روى فراغت خاطر به آنجا نقل كنند . و بندگان سلطان بعد از اين ، در باب ايشان سخنان دشمنان استماع ننمايد و هركس كه از آن طايفه نزد سلطان باشد ، عنايت نموده او را اخلاص ساخته پيش ايشان فرستد . و التماس ديگر آنكه تا نوروز هر روز به رسم اقامت از مأكول آنچه ايشان را كفايت كند براى ايشان مىفرستاده باشند .\r\nو غرض ايشان از اين مطالبات و مسئولات غير از درنگ كردن و مماطله نمودن ، كه شايد حادثه‌اى روى نمايد كه سلطان محمّد از سر گرفتن ايشان درگذرد چيزى ديگر نبود .\r\nالقصّه ، چون سلطان جميع ملتمسات ايشان را به اجابت مقرون داشت ، وزير خود سعد الملك را فرمود كه بعد از اين هر روز از اطعام و ميوه و حلاوى آن مقدارى كه ايشان را كافى باشد مىفرستاده باشند .\r\nچون سعد الملك بنابر فرمودهء سلطان هر روز اقامت مىفرستاد ، ايشان اندكى از آن مىخوردند و اكثرش را خشك ساخته ذخيرهء خود مىنهادند . مع هذا فوجى از فدويان خود را به اردوى سلطان مىفرستادند كه از امراى سلطان آن كس را كه در باب اخذ قلعهء شاه‌دز از ايشان سلطان را ترغيب و تحريض بسيار مىنمودند ، به ضرب خنجر آبدار هلاك سازند .\r\nبنابراين ، جمعى از فدويان به اردوى سلطان درآمده يكى از امراى كبار را كه در باب گرفتن و استيصال ايشان مبالغهء تمام داشت ، مجروح ساختند .\r\nچون اين خبر ، به سمع سلطان محمّد رسيد ، فرمود كه قلعهء خالنجان را خراب ساختند و ايشان را بار ديگر محاصره نمودند كه به هر نحو كه باشد شاه‌دز را از دست ايشان انتزاع نمايند . چون اين نوبت كار بر ايشان تنگ گرفتند ، ايشان از روى اضطرار باز التماس نمودند كه چون سلطان قلعهء خالنجان را خراب ساخت ، جماعتى را همراه أثقال و أحمال ما جهت محافظت ايشان حكم فرموده كه بعضى از مردم ما فرود آمده به جانب قلعهء ناظر ، كه در حدود ارجان است متوجّه گردند و بعد از وصول آن جماعت به آن قلعه ، كه در تصرّف آن طايفه بود ، چون خبر وصول ايشان به اين طايفه ، كه در شاه‌دز مانده‌اند برسد ، ايشان نيز متوجّه آن صوب گشته شاه‌دز را تسليم عمّال و نوّاب سلطان نمايند . سلطان اين نوبت نيز قبول ملتمسات ايشان نموده فرمود كه هركه از ايشان بيرون آيد او را متعرّض نگردند .\r\n\r\n","description":"","footnote":"","page_name":" 2721 ","page_number":501},
  {"content":"\r\n\r\nالقصّه ، جماعتى از آن طايفه از قلعهء شاه‌دز بيرون آمده به قلعهء ناظر و جماعتى به جانب طبس و بعضى به جانب الموت رفتند . و چون خبر وصول ايشان به ابن عطاش رسيد ، باز در مقام مكر و حيله درآمده شروع در امورى چند نمود كه بر سلطان ظاهر شد كه غرض ايشان مماطله و مدافعه است و مىخواهند كه نوعى شود كه شاه‌دز از دست ايشان بيرون نرود .\r\nبنابراين ، در ثانى ذيقعده ، سلطان حكم فرمود كه تمامى سپاه هجوم آورده به قلعهء شاه‌دز درآيند . چون اين مرتبه ، سپاه سلطان متوجّه قلعه شدند با وجود آنكه در قلعهء ايشان جماعتى قليل مانده بودند ، در محاربه و مدافعه داد مردى و مردانگى دادند ؛ چنانچه به هيچ وجه سپاه سلطان را قدرت آن نمىشد كه پيش توانند رفت . آخر الأمر ، يكى از اعيان ايشان ، كه در آن قلعه بود ، كس پيش سلطان فرستاده به‌عرض رسانيد كه : اگر سلطان مرا و متعلقان مرا امان دهد من قلعه را جهت سلطان مىگيرم .\r\nسلطان قبول آن معنى كرده امان‌نامه‌اى جهت ايشان فرستاد . بنابراين ، آن شخص پيش سلطان آمده گفت كه : از فلان موضع بايد كه سپاه سلطانى به پاى قلعه درآيند ؛ چراكه ، آنجا از كسان آنها كسى نيست .\r\nجماعتى از سپاه سلطان گفتند كه : ما به آن طرف رفته‌ايم ، آن مقدار مردم مسلّح مكمّل در آن جانب قلعه محافظت مىنمايند كه از جانب ديگر عشر عشير آن نيست .\r\nآن مرد به عرض رسانيد كه : اصل الحال در اين قلعه هشتاد نفر بيش نيست و آن جماعت كه مسلّح و مكمّل كه ايشان نشان مىدهند آنها صور آدمى هستند كه از دور به آدمى مىمانند ، و إلّا هيچ ذىحياة در آن [ 327 الف 
  ] آن طرف نيست .\r\nبنابراين ، جمعى از دليران سپاه سلطان محمّد ، متوجّه آن جانب گشته در يك طرفة العين بر بالاى قلعه برآمده صدق قول آن شخص را به عين اليقين مشاهده نمودند و تمامى باطنيّهء آن قلعه را به ضرب تيغ بىدريغ هلاك ساختند و ابن عطّاش را دستگير نموده پيش سلطان آوردند . بعد از يك هفته ، سلطان فرمود تا پوست ابن عطّاش را پر كاه ساخته به اطراف و جوانب ولايات بگردانند « 1 » . و شاه‌دز را آنچنان خراب و ويران ساختند كه اثرى از آثار آن نماند .\r\nو از جمله وقايع اين سال آنكه بين سيف الدّوله صدقه و مهذّب الدّوله ، صاحب بطيحه ، نزاع و خصومت واقع شد و بعد از آن باز با يكديگر صلح نمودند .\r\nو تفصيل اين مجمل آنكه چون سلطان محمّد مدينهء واسط را به اقطاع سيف الدّوله ارزانى\r\n\r\n\r\n","description":"","footnote":"\r\n( 1 ) . ابن أثير ضمن وقايع سال پانصد هجرى مىنويسد كه احمد عطّاش را همراه پسرش سر بريدند و سرهاى بريده را به بغداد فرستادند ، و زنش تمام جواهر نفيسه را به كوفتن و شكستن ضايع كرد و خود را از بالاى قلعه فروانداخت .\r\n","page_name":" 2722 ","page_number":502},
  {"content":"\r\n\r\nداشت ، مهذّب الدّوله آن را به رسم اجاره از سيف الدّوله قبول نموده فرزندان خود را به آنجا فرستاد . اتّفاقا ، پسران مهذّب الدّوله به واسطهء نادانى و غرور جوانى ، دست تعدّى و ظلم در مدينهء واسط دراز كرده رعايا را متفرّق ساختند . و چون سال به آخر رسيد ، سيف الدّوله مال الإجاره را طلب داشت و به واسطهء پريشانى رعيّت و ظلم و تعدّى پسران مهذّب الدّوله هيچ قدرى معتدبه از آن مال به حصول نمىرسيد . بنابراين ، سيف الدّوله ، مهذّب الدّوله را گرفته در حبس كرد . آخر الأمر ، به سعى بدران بن سيف الدّوله ، كه داماد مهذّب الدّوله بود ، از سر گناه او درگذشت و او را از بند بيرون آورده باز به ولايت خود بطيحه فرستاد و حمّاد بن ابو الجبر ، كه از بنى أعمام مهذّب الدّوله و دامادش بود ، پيش سيف الدّوله آمده واسط را اجاره كرد . چون حمّاد به واسط رفت ، ميانهء او و مهذّب الدّوله نزاع و خصومت پيدا شد و سيف الدّوله در مقام امداد او شده پياپى او را به لشكر امداد مىنمود . و از آن جانب ، نفيس بن مهذّب الدّوله با لشكرى انبوه به جنگ حمّاد آمد . بعد از تلاقى فريقين ، حمّاد روى به گريز نهاده پيش سيف الدّوله به حلّه رفت . سيف الدّوله اين نوبت نيز لشكر تازه‌زور همراه او كرده به جنگ مهذّب الدّوله فرستاد .\r\nمهذّب الدّوله چون بر اين حال اطلاع يافت مسرعان به اطراف و جوانب ولايات فرستاده آن مقدار سپاه به هم رسانيد كه از حدّ شمار بيرون بود . حمّاد اين معنى را به عرض سيف الدّوله رسانيد ، اظهار عجز از مقاومت سيف الدّوله نمود . بنابراين ، سيف الدّوله اين نوبت نيز امير الامراى خود سعد بن حميد عمرى را با جمعى كثير از بزرگان سپاه خود به جنگ مهذّب الدّوله فرستاد .\r\nچون سپاه سيف الدّوله از راه خشكى و دريا متوجّه ولايت بطيحه شده به حوالى آن ولايت رسيدند ، ديدند كه درآمدن در آن ولايت بسى اشكال دارد . امّا چون سيف الدّوله مبالغهء تمام داشت ، ناچار جدّ و اهتمام مىنمودند . و چون حمّاد در بخل مرتبهء كمال داشت و مهذّب الدّوله در جود يد طولايى ، فى الحال از براى رفع فتنه و فساد بسيارى از تحف و هدايا با رسوم اقامت جهت سعد بن حميد ، امير الجيوش سيف الدّوله ، فرستاده او را با خود متّفق ساخت و پسر خود نفيس را همراه سعد بن حميد پيش سيف الدّوله فرستاده عذرخواهى نمود . سيف الدّوله اين نوبت ، نيز عذر او را قبول نموده پسرش را با اعزاز و اكرام تلقى نمود و ميانهء او و دامادش مصالحه فرمود .\r\nو از جمله وقايع اين سال آنكه در ماه شوّال ، سلطان محمّد وزير خود ، سعد الملك ابو المحاسن « 1 » ، را با چهار نفر از اعيان اصحاب فرمود كه بر دروازهء شهر اصفهان بر دار كشند .\r\n\r\n\r\n","description":"","footnote":"\r\n( 1 ) . نصير الدّين ابو المحاسن سعد الملك سعد بن محمّد آبى ، كه در حدود ماه محرّم سال چهار صد و نود و هشت هجرى -\r\n","page_name":" 2723 ","page_number":503},
  {"content":"\r\n\r\nو باعث بر قتل سعد الملك مذكور چنانچه در تواريخ معتبره مسطور است آن بود كه چون در ايّام غيبت سلطان محمّد از اصفهان احمد بن عطّاش ، كه از جمله دعاة باطنيّه بود و بر قلعهء شاه‌دز ، كه او را « دزكره » نيز گويند ، چنانچه سابقا قلمى شد ، استيلا يافته دست تعدّى و ظلم به نهب و غارت متردّدين آن راه دراز كرده بود ، مردم مكرّر شكايت او را پيش سلطان محمّد برده بودند . بنابراين ، سلطان محمّد در وقت مراجعت از دار السّلام بغداد عنان عزيمت به صوب دزكره منعطف داشته در محاصرهء آن داد مبالغه داد .\r\nو چون ايّام محاصره امتداد يافت و آذوقهء احمد بن عطّاش به آخر رسيد ، قاصدى نزد وزير سعد الملك اوحى ، كه در خفيه دعوت اسماعيليه قبول كرده بود و در سلك ايشان انتظام يافته بود ، فرستاده پيغام داد كه : نه در قلعه ذخيره مانده و نه مردان كار . بالضّروره در اين دو سه روزه قلعه را تسليم خواهيم نمود .\r\nسعد الملك خبر فرستاد كه : يك هفته صبر بايد نمود كه تا من اين سگ ، يعنى سلطان ، را از ميانه بردارم . و چون به واسطهء غلبهء حرارت بر مزاج سلطان محمّد و استيلاى خون بر باقى أخلاط ، هر ماهى ايشان را فصد مىكردند ، در اين ماه نيز چون وقت فصد رسيد ، سلطان فصّاد را طلبيد . سعد الملك وزير هزار دينار و يك خلعت گرانمايه به فصّادى كه هميشه فصد سلطان مىكرد داد تا به نيشتر زهرآلوده سلطان را فصد كند .\r\nاتّفاقا ، حاجبى از حجاب سعد الملك بر اين ماجراى بتمامه وقوف يافت و اين راز را با زن خويش در ميان نهاد و آن مستوره اين حالت به معشوق خود گفت و به مقتضاى قول مشهور كه :\r\nكلّ سرّ جاوز الاثنين شاع « 1 » ، اين حكايت فى الحال به سمع سلطان رسيد . بنابراين ، روز ديگر سلطان تمارض كرده فصّاد را طلب نمود . چون فصّاد بازوى شاه را بسته خواست كه نشتر فرو كند ، سلطان از روى غضب در وى نگريست . فصّاد از مهابت نظر سلطان لرزه بر بدن افتاد و صورت واقعه را كما هى به عرض سلطان رسانيد . سلطان فرمود تا به همان نشتر فصّاد را فصد كردند . او فى الحال جان به قابض الأرواح سپرد . سلطان دانست كه سخن آن جماعت ، كه هميشه سعد الملك را به الحاد متّهم مىداشتند ، موافق نفس الأمر بوده « 2 » .\r\n\r\n\r\n","description":"","footnote":"\r\n- در تبريز به مقام صدارت سلطان محمّد سلجوقى رسيد . وى اوّلين وزير سلطان محمّد محسوب مىشود ؛ - عباس اقبال ، وزارت در عهد سلاطين بزرگ سلجوقى ، ص 155 به بعد .\r\n( 1 ) . هر رازى كه از دو تن گذشت فاش شد . - و .\r\n( 2 ) . ابن أثير در اتّهام سعد الملك به طرفدارى از باطنيّه ساكت است ، فقط مىگويد كه وى به خيانتى در حقّ سلطان متّهم گرديد . سپس خدمات او را كه در حقّ مخدوم خود انجام داده شرح مىدهد و مىنويسد : « هذا آخر خدمة الملوك » ؛ -\r\n","page_name":" 2724 ","page_number":504},
  {"content":"\r\n\r\nالقصّه ، بعد از كشتن سعد الملك و متعلّقانش ، به يك هفته احمد بن عطّاش را دستگير نموده پيش سلطان آوردند و به فرمودهء سلطان او را بر شتر برهنه نشانده به شهر اصفهان درآوردند . زياده از صد هزار كس به استقبال او بيرون آمده به رسم نثار سرگين و خاكستر و امثال آن بر سر و ريش او مىريختند .\r\nدر اين اثنا ، شخصى از وى پرسيد كه : تو دعوى مهارت علم نجوم مىكردى . چون است كه اين حالت را در طالع خويش نديده بودى ؟ جواب داد كه : در احكام طالع خويش مشاهده كرده بودم كه در اين سال با خلق بسيار و لشكرى سنگين به اصفهان درمىآيم . امّا به اين كيفيّت ندانسته بودم .\r\nو در الكامل التّاريخ آورده كه بعد از قتل سعد الملك ، سلطان محمّد با امرا و ندما در باب تعيين وزير مشورت نموده گفت : نام جماعتى كه لياقت وزارت داشته باشند نوشته بياريد تا هر كدام كه مناسب‌تر باشد او را به آن منصب سرافراز گردانيم .\r\nامرا به موجب فرمودهء سلطان نام جمعى را نوشته به عرض سلطان رسانيدند . سلطان هيچ يك از آن جماعت را لايق آن منصب نديد . در اين أثنا ، يكى از اولاد خواجه نظام الملك ، كه او را « ابو نصر احمد » « 1 » گفتندى ، بعد از انقضاى دولت آباء و اجدادش در همدان متوطّن گشته اوقات خود را به زراعت مىگذرانيد و به واسطهء ظلم و تعدّى رئيس همدان بر وى ، پيش سلطان محمّد آمد . چون نظر سلطان محمّد بر وى افتاد فرمود كه : خواجه نظام الملك را بر سلاطين سلجوقيّه حقوق بسيار است و او شريك اين دولت بود و فرزندان او پروردهء نعمت آباء و اجداد مااند و دخل ايشان در اين دولت مبارك است .\r\nبنابراين ، ابو نصر احمد را به عنايات پادشاهانه سرافراز ساخته در همان مجلس منصب عظيم القدر وزارت ممالك محروسهء خود را به او ارزانى داشت . و اين معنى ، از جملهء فرج بعد الشدّة تواند بود ؛ چه ، شخصى كه به شكايت رئيس همدان رود و هنوز شمّه‌اى از آن معنى اظهار نكرده به مرتبهء وزارت و حكومت عالم برسد ، يقين كه صاحب بخت بلند خواهد بود .\r\nو در ماه صفر اين سال ، خليفه ، المستظهر باللّه ، وزير خود ، ابو القاسم علىّ بن جهير ، را از وزارت عزل نمود . او بعد از عزل از بغداد گريخته پيش سيف الدّوله صدقه به حلّه رفت و\r\n\r\n\r\n","description":"","footnote":"\r\n- الكامل ، ج 10 ، ص 437 . و مرحوم اقبال از قول عماد كاتب صاحب خريدة سعايت قاضى القضاة ابو اسماعيل عبيد اللّه را در قتل سعد الملك مؤثر مىداند ؛ - عبّاس اقبال ، منبع پيشين ، ص 159 .\r\n( 1 ) . قوام الدّين ، صدر الاسلام ، خواجهء بزرگ ، ضياء الملك ، نظام الملك احمد بن خواجه نظام الملك كه از شوّال سال پانصد تا پانصد و چهار وزير سلطان محمّد و از سال پانصد و شانزده تا پانصد و هفده وزير مسترشد خليفه گرديد ؛ - منبع پيشين ، ص 163 .\r\n","page_name":" 2725 ","page_number":505},
  {"content":"\r\n\r\nخليفه ، المستظهر باللّه ، به اين واسطه بيشتر با او در مقام آزار شده فرمود كه خانهء او را ، كه از مشاهير عمارات آن بلده بود ، خراب ساختند .\r\nو در ماه شوّال اين سال ، امير الفوارس سرخاب بن بدر بن مهلّهل ، كه به « ابو الشوك كرد » اشتهار [ 327 ب 
  ] داشت وفات يافت و برادرش ، ابو منصور بن بدر ، قائم‌مقام او گشت و مدّت صد و سى سال امارت كردان در سلسلهء ايشان باقى بود .\r\nو در تاريخ حافظابرو مسطور است كه چون استيلاى باطنيّان از حدّ اعتدال تجاوز نمود ، على نوشتكين به خدمت سلطان محمّد بن ملكشاه رفته به عرض رسانيد كه : كار باطنيّه به جايى رسيده كه اگر تدارك ايشان نكنيد عن‌قريب كار از دست مىرود . بنابراين ، سلطان محمّد ، احمد بن نظام الملك را به قصاص خون پدر با لشكرى متكاثر و سپاهى متوافر به عزم تسخير قلعهء الموت فرستاد و خود با خاصگيان خود به چربادقان « 1 » مقام كرده منتظر فتح مىبود .\r\nاحمد از اوّل فصل بهار تا فصل خريف ، قلعهء الموت را محاصره نموده غلّه‌هاى ايشان را بسوخت و مزروعات ايشان را بالتمامه ضايع ساخت ، مع هذا هيچ فايده بر آن مترتّب نشد ، و فصل زمستان از افراط برف و باران بازگشته از رودبار بيرون آمد . چون به بغداد رسيد ، يكى از فدائيان او را بر در مسجد به ضرب كارد هلاك گردانيد . بنابراين ، در ماه جمادى الاوّل اين سال ، سلطان محمّد قارون بن شهريار ، پادشاه طبرستان ، را با سپاهى گران از گيل و ديلم به دفع ملاحده به مدد لشكرها فرستاد . او به اتّفاق على نوشتكين و امير قفشد و ديگر امرا با دوازده هزار كس به رودبار آمده در مقام جدال و نزاع با حسن صبّاح درآمد . و از آن جانب حسن صبّاح در مقابلهء ايشان صفوف رجال آراسته شروع در محاربه نمودند .\r\nدر أثناى اشتعال نايرهء جدال و قتال ، سپاه سلطان محمّد خرمن غلّه را ، كه در ميان معركه واقع شده بود ، آتش زدند تا دود بر روى رفيقان زند . اتّفاقا ، در اين وقت بادى مخالف پيدا شده آن دودها را به جانب ايشان بازگردانيد ؛ چنانچه از كثرت دود از ديدن حسن صبّاح عاجز آمده روى به گريز نهادند و تمامى اموال و اسباب ايشان به دست رفيقان افتاد .\r\nچون سلطان محمّد از انهزام سپاه خود خبر يافت ، بسيار مضطرب و پريشان‌حال شده فرمود تا تمامى امرا را حاضر ساختند . چون امرا حاضر شدند سلطان محمّد روى به امرا آورده فرمود كه : چون مرا هيچ كارى مهم‌تر از كار اين گروه ، يعنى اسماعيليه ، نيست ، با خود چنين قرار داده‌ام كه اگر تمام لشكر و خزاين من بر سر اين كار رود ، دست از ايشان بازندارم تا انتقام از ايشان نگيرم ؛ چه ، اكنون جميع آرزوهاى من منحصر در قلع و قمع اين طايفهء ملاحده است .\r\n\r\n\r\n","description":"","footnote":"\r\n( 1 ) . گلپايگان .\r\n","page_name":" 2726 ","page_number":506},
  {"content":"\r\n\r\nو چون امرا مىدانستند كه در خصمى ايشان هيچ اثرى و فايده‌اى مترتّب نمىشود ، همه ساكت شدند و هيچ احدى در برابر سخن سلطان جوابى از نعم و لا بر زبان نگذرانيد ، إلّا اتابك شيرگير كه مردى گستاخ و مشهور بود « 1 » . او از آن ميان برخاسته به عرض سلطان رسانيد كه : به دولت سلطان بنده اين مهمّ را قبول دارم .\r\nسلطان محمّد از گفتهء او خوشحال شده حكم او بر جملهء لشكر و خزاين نافذ گردانيد . و اتابك شيرگير با لشكرى فراوان متوجّه الموت گشت . و سلطان هر روز از نزل و غلّه و اجناس و هر چه ما يحتاج لشكريان بودى با نوازش و دلدارى بسيار يوما فيوما « 2 » از براى ايشان مىفرستاد و ايشان را بر جنگ ملاحده ترغيب و تحريض بسيار مىنمود .\r\nشيرگير در غرّهء محرّم سنهء ثلث و خمسمائه « 3 » هجرى به در قزوين فرود آمد تا از اطراف و جوانب لشكرهاى متفرّق به دو رسند . چون لشكرهاى جميع جوانب به او ملحقّ شدند ، بندگان ايشان به استظهار هرچه تمام‌تر با لشكرى آراسته عنان عزيمت به صوب قلعهء لمسر « 4 » منعطف داشت و بعد از تاخت و تاراج بسيار ، چون فايده‌اى ديگر بر وى مترتّب نمىشد بازگشته به جانب قزوين رفت .\r\nدر ماه صفر سال مذكور ، باز بندگان اتابك شيرگير از سر نو ترتيب لشكر داده به اتّفاق پسرش ، امير برسق ، چاولىسقاوو ، قراچه‌ساقى ، بهرام پسر طغان بيگ ، اسفنديار بن بغرا و امير أياز ، كه اين همه از جمله مقرّبان سلطان بودند ، و لشكر گيلان و ديلم بديشان پيوسته مجموع به رودبار درآمدند . و رفيقان شبى فرصت يافته بر ايشان شبيخون آورده شصت مرد معتبر از ايشان بكشتند ، و ايشان مادر مردآويج را ، كه از سنّ هفتاد سال گذشته بود ، كشته بدان مباهات و مفاخرت مىنمودند .\r\nآخر الأمر ، بعد از جنگ و جدل بسيار ، قرار به آن يافت كه يكى از دانشمندان اردوى سلطان محمّد پيش سيّدنا ، كه عبارت از حسن صبّاح است در اصطلاح ايشان ، رفته با او مناظره نمايد تا حقّ از باطل ممتاز گردد . بنابراين ، مقرّر بر آن شد كه ابو العباس ارجانى به آن مهمّ پيش حسن صبّاح رود .\r\nاو در اوّل مناظره با وى گفت كه : اسماعيليان در روى زمين بسيارند ، امّا مسلمانان را نمىكشند ، و خلايق بسيار مذهب شما دارند ، امّا اين نمىكنند كه شما مىكنيد .\r\nحسن صبّاح از جواب اين سخن اغماض نموده در جواب او گفت كه : مردم به كتاب خدا و\r\n\r\n\r\n","description":"","footnote":"\r\n( 1 ) . هاجسن ، اتابك شيرگير را مردى خداترس و متقّى معرفى كرده است ؛ - فرقهء اسماعيليه ، ترجمهء فريدون بدره‌اى ، ص 198 .\r\n( 2 ) . روزانه ، روزبه‌روز . - و .\r\n( 3 ) . پانصد و سه . - و .\r\n( 4 ) . م : مليسره ؛ ق : ميلسره ؛ ش : ميسره . به قياس فرقهء اسماعيليه ( ترجمهء فريدون بدره‌اى ، ص 166 ) تصحيح شد .\r\n","page_name":" 2727 ","page_number":507},
  {"content":"\r\n\r\nسنّت رسول ، صلّى اللّه عليه و آله و سلّم ، رستگار شوند . زعم خصمان ما آن است كه به خرد و انديشه خداى ، سبحانه و تعالى ، را مىشناسيم و خداىشناس خود به دوزخ نمىرود . اكنون ما به كتاب و سنّت مىگوييم و ايشان به خرد و انديشه و رأى و قياس و نظر و اجتهاد .\r\nبعد از آن دانشمند ارجانى گفت كه : قرآن مخلوق است يا نه ؟\r\nسيّدنا گفت : خداى تعالى قرآن مجيد را كلام خود خوانده ؛ حيث قال سبحانه و تعالى :  وَ إِنْ أَحَدٌ مِنَ الْمُشْرِكِينَ اسْتَجارَكَ فَأَجِرْهُ حَتَّى يَسْمَعَ كَلامَ اللَّهِ  « 1 » . اكنون بدان كه فدويان و ديگر مببّدعان مىگويند قرآن مخلوق است ، و اين بدعت است و هر بدعت ضلالت ، و هر صاحب ضلالت جايش دوزخ است .\r\nبعد از آن گفت : در همهء عالم امروز صاحب حديث به غير از ما كسى نيست ؛ چه ، ديگران همه متابع رأىاند .\r\nدر اين أثنا ، يكى از مشاهير فضلاى اردوى سلطان محمّد ، كه نام او « ابو نصر » بود ، از خدمت سلطان محمّد بيامد تا با داعيان مناظره كند و جواب ايشان بگويد . چون ابو نصر آمد گفت : آن چيست كه شما از ديوار و درزها آواز مىدهيد كه : لا إله الّا اللّه ببايد گفت و اگرنه ، پيغمبر گردن شما بزند . ما هم مىگوييم . كدام مسلمان باشد كه نگويد ؟ و شما خرد را منكريد و كسى كه خرد ندارد ديوانه باشد .\r\nكيابزرگ اميد « 2 » گفت : معتقد ما از خصمان نبايد شنيد . بناى مذهب ما بر آن است كه مردم را خرد بايد و با خرد پيغمبر ، صلّى اللّه عليه و آله ؛ چه ، هركه بىخرد بود ديوانه بود ، و اگر سخن پيغمبر نشنود كافر . و مثال اين چنان است كه چشم ببايد و با چشم نورى ، كه اگر چشم دارد و چراغ ندارد به تاريكى هيچ نتواند ديد ، و به‌عكس اين اگر چراغ دارد و چشم نه ، نيز ديدن متصوّر نيست . اكنون ما مىگوييم كه مردم را دينى بايد دانستن كه حقّ ، سبحانه و تعالى ، به زبان پيغمبر ، صلّى اللّه عليه و آله ، فروفرستاده و قرآن به آن ناطق است و در حقّ و باطل و حلال و حرام چنان بايد به دو قيام نمود كه پيغمبر ، صلّى اللّه عليه و آله ، فرموده است تا آن كس بىدين نباشد .\r\nابو نصر در جواب او گفت كه : چون خداى تعالى را به خرد نتوان دانستن ، اگر پيغمبر را نفرستادى بر مردم واجب بودى خداى را دانستن ؟ اكنون تمام اقوام مسلمانان كافر باشند .\r\nاعيان گفتند كه : مسلمانان به سخن پيغمبر ، صلّى اللّه عليه و آله ، مسلمانند . اگر معرفت خداى را بر پيغمبر حاجت نباشد به چه مسلمان باشند ؟ و اگر بىپيغمبر به خود مسلمان باشند ، پس در\r\n\r\n\r\n","description":"","footnote":"\r\n( 1 ) . و اگر يكى از مشركان از تو پناه خواست پناهش ده تا اينكه سخن خدا را بشنود ؛ ( توبه ، 6 ) .\r\n( 2 ) . مراد جانشين حسن صباح است ؛ - فرقهء اسماعيليه ، ترجمهء بدره‌اى ، ص 200 .\r\n","page_name":" 2728 ","page_number":508},
  {"content":"\r\n\r\nعالم كافر كيست ؟ چه ، جهود و گبر و ترسا و مشرك همه خردمندانند و پيغمبر ، صلّى اللّه عليه و آله ، فرموده كه ستفترق امّتى ثلثا و سبعين فرقة واحدة ناجية و الباقون هلكى « 1 » . و از فرقهء ناجيه سؤال كردند ، فرمود كه اهل السّنّة و الجماعة . پرسيدند كه اهل سنّت و جماعت كيان‌اند ، فرمود كه قوله عليه السّلام ، ما عليه اليوم الّا انا و اصحابى .\r\nابو نصر گفت : اكنون فرقهء ناجيه ماييم .\r\nاعيان گفتند كه : فرقهء ناجيه از آن دوست آيد كه به قاعده اصل رجوع كنيم ، چنانچه پيغمبر ، صلّى اللّه عليه و آله ، فرموده است : لا إله الّا اللّه ، محمّد رسول اللّه . و اين كلمهء شهادت است ، و هركه اين كلمه را به تعليم نبى فراگرفت و به خرد حقيقت آن را تحقيق كرد و به مضمون آن تصديق نمود به اين مجموع اسلام او تمام شد نه به عقل و خرد مجرّد .\r\nدر اين وقت ، سيّدنا به ايشان از اندرون اين فصل بيرون [ 328 الف 
  ] فرستاد كه : اين جماعت مقرّند به آنكه صانع را ، جلّ جلاله ، در هستى تعليم و تقرير خلق حاجت نيست . قال تعالى  وَ لَئِنْ سَأَلْتَهُمْ مَنْ خَلَقَهُمْ لَيَقُولُنَّ اللَّهُ  « 2 » بماند آنكه مسائل ديگر بر اصول و فروعى هست كه ائمّهء طوايف در آن مذاكره و محاوره مىفرمايند و طوايف مختلفه در آن معانى رجوع به ايشان كنند و پرسند و آموزند . اين جماعت را نيز دانشمندى هست مقتدى از اولاد مصطفى ، صلّى اللّه عليه و آله ، كه در مسائل مختلفه رجوع به ايشان كنند و حقايق و دقايق اين معانى او مىداند . اكنون دانشمندان حفظهم اللّه و وفقهم لما يرضاه در اين معنى چه فرمايند روا باشد يا نى . اگر روا دارند متفضلا و مأجورا فتوى فرمايند تا اهالى دايرهء اسلام دست و زبان متعرضان از اين جماعت باز دارند و فتنه‌هاى عظيم فرونشيند و دين محمّدى را نصرت دهند و همهء اهل اسلام ، كثرهم اللّه تعالى ، بر اعدا به‌اتّفاق يد واحد باشيم و دشمنان و مخالفان امّت و ملّت اسلامى را پست كنيم .\r\nپس اگر كسانى باشند كه من بعد ما جائهم اليقين و استيقان انفسهم ظلما و عنوا معانده كنند ، چندان مدارا و مواسات كه ممكن باشد بكنيم . اگر فايده ندهد بايد كه يقين دانند كه اعذر من انذر . و اين جماعت مىگويند كه حقّى نيست و آن حقّ را اهلى و حقّ را از اهلش قبول بايد كردن . حقّ چيست ، لا إله الّا اللّه ، محمّد رسول اللّه و نايب او در هر روز ، كار كسى تواند بود كه اين كلمه را فرمايد گفتن ، اگر قبول نكنند ، چنانچه در ايّام پيغمبر ، صلّى اللّه عليه و آله ، اگرچه مشرك و جهود و ترسا و غير ايشان از اهل كفر اين كلمه مىگفتند ، امّا چون نه به قول اهل اين\r\n\r\n\r\n","description":"","footnote":"\r\n( 1 ) . امت من به هفتاد و سه گروه منشعب مىشوند يك گروه نجات مىيابند و ديگران هلاك مىشوند . - و .\r\n( 2 ) . و اگر از آنها بپرسى كه ايشان را آفريد ؟ البته گويند خدا [ آفريد 
  ] ؛ ( زخرف ، 87 ) .\r\n","page_name":" 2729 ","page_number":509},
  {"content":"\r\n\r\nكلمه مىگفتند ، جواز ايشان قبول نكردند . و اين جماعت يعنى نايبان پيغمبر ، صلّى اللّه عليه و آله به حمد اللّه دست از شعار كلمهء لا إله الّا اللّه ، محمّد رسول اللّه نخواهند داشت به قول هيچ خواهند و فرمايند و گفتن . و اين شرك خفى كه در ميان امّت مصطفى ، صلّى اللّه عليه و آله ، پديد آمده است ان شاء اللّه تعالى از روى حقيقت مرتفع گردد ، و اين حكمى محتوم است و قضايى مبرم ، ( لا راد لقضائه معقّب لحكمه ) « 1 » . شنيديم كه ما را به مدد و عدد خود تهديد و وعيد كرده‌اند . اين جماعت را به حمد اللّه سعادت خداوندان حقّ چندان وثوق هست كه هيچ عدد و مدد اعتبار نكنند و اگر خود همهء عالم گرد آيند قال اللّه تعالى :  وَ يَأْبَى اللَّهُ إِلَّا أَنْ يُتِمَّ نُورَهُ وَ لَوْ كَرِهَ الْكافِرُونَ  « 2 » .\r\nالقصّه ، مدّتى مديد ميانهء آن دو فاضل و ايشان اين قسم مناظرات و مباحثات واقع شد و لشكريان سلطان محمّد از بيرون دشنام مىدادند و لعنت مىكردند و رفيقان « 3 » در جواب لعن و طعن ايشان مىگفتند كه : لعنت نيكان و اهل طاعت از ميان ما و شما بر آن كس باد كه خيانت بيشتر مىكند ، و بر خلق خدا بىداد روا مىدارد ، و دروغ بيشتر مىگويد ، و بر آنكه بر سلطان عادل عاصى است . همه بگوييم آمين .\r\nو همچنين تا مدّت هشت سال ، متّصل ، آن چند قلعه را محاصره داشتند و سلطان محمّد هميشه از براى لشكريان خود متواتر و متعاقب آذوقه مىفرستاد و ايشان غلّه‌هاى ايشان را مىسوختند و قلاع را محاصره مىداشتند و رفيقان همچنان جنگ مىكردند و بر اين بلا و عنا مصابرت مىنمودند و از سر ضرورت بىبرگى مىكشيدند ؛ چنانچه هر روز مرد سپاهى را كه جنگ كردى صد درم جو راتبه موظّف بودى كه آن را بر سر ديوار قلعه بخوردندى و از جنگ چندان غافل نشدندى كه آن را به فراغت طبخ نموده بخوردندى .\r\nو بعضى از ايشان به گياهى كه در آنجا پيدا مىشد زندگانى مىكردند و آن را از مثوبات آخرت مىدانستند و به يكديگر دلخوشى مىدادند كه چون اين زحمت از براى دين مىكشيم سهل باشد ؛ چه ، همهء انبيا و اوليا زحمتها كشيدند تا رضاى حقّ ، سبحانه و تعالى ، ايشان را حاصل شده .\r\nالقصّه ، رفيقان با وجود اين صعوبت و گرسنگى ، كه به ايشان روى نموده بود ، هر روز در جنگ دليرتر و نيرومندتر مىبودند و شبها بر خصمان هجوم و شبيخوان مىزدند و سپاه سلطان از مشاهدهء صبر و تحمّل و وقار ايشان تعجّب مىكردند و به آواز بلند مىگفتند كه :\r\nأحسنتم ، احسنتم ، اى مردان ثابت‌قدم .\r\n\r\n\r\n","description":"","footnote":"\r\n( 1 ) . اقتباس از آيهء 41 سورهء رعد است .\r\n( 2 ) . و خدا نمىخواهد جز اينكه نور خويش را تمام كند و اگرچه كافران نخواهند ؛ ( توبه ، 32 ) .\r\n( 3 ) . اسماعيليان همديگر را « رفيق » خطاب مىكردند .\r\n","page_name":" 2730 ","page_number":510},
  {"content":"\r\n\r\nاتّفاقا ، در اثناى اين حالات ، ثمرهء صبر و شكيبايى ايشان ظاهر شد كه سلطان محمّد بن ملكشاه به عارضهء قولنج درگذشت . چون اين خبر ، در سپاه اشتهار گرفت در اوّل محرّم سنهء احدى عشر و خمسمائه [ - 511 هجرى 
  ] لشكرها كه به محاصرهء قلعهء لمسر مشغول بودند ، با يكديگر در اضطراب و مخالفت درآمده متفرّق شدند و خيمه‌ها و اكثر اسباب خود از غلّه و گوسفندان و آنچه حمل ايشان فى الجمله مشقّتى داشت گذاشته روى به گريز نهادند و حال آنكه قبل از آن در وقت جمع غلّه براى ذخيرهء خود گاه‌گاه از روى تمسخّر و استهزا به رفيقان فرياد مىكردند و مىگفتند كه : اينك مولانا از براى شما ذخيره و گوسفند فرستاده است . بياييد آنها را بستانيد .\r\nاتّفاقا ، روزى در اثناى آنكه ايشان از روى طعن و مسخرگى اينچنين چيزها مىگفتند « نسيمان » نام رفيقى در جواب ايشان گفت كه : ان شاء اللّه تعالى اگر مشيّت حقّ ، سبحانه و تعالى ، باشد آنچه مولانا فرستاده متصرّف خواهيم شد .\r\nاكنون در وقت گريختن سپاه بندگان ، اتابك « 1 » شيرگير دست بر زانو مىزد و مىگفت :\r\nاينك سخن نسيمان راست آمد . در اين وقت ، رفيقان به استقرا و تخمين دانستند كه سلطان محمّد از ميان رفته . بنابراين ، فى الحال قاصدان را به اين بشارت فرستاده اهالى جميع قلاع خود را خبردار ساختند و جمعى از رفيقان تعاقب سپاه سلطان محمّد نموده اموال و اسباب بسيار به دست آوردند و اكثر ايشان را به قتل رسانيدند و برخى از ايشان در وقت گريختن در رودخانه‌ها غرق شدند . القصّه ، ايشان را تا شهر طالقان متعاقب بودند .\r\nبعد از اين واقعه ، نزاريّان قوّت گرفتند و بر ولايات عراق و آذربايجان و خراسان و مازندران و رستمدار و گرجستان و گيلان تسلّط و تمكّن يافتند و حكّام ديار مذكور با ايشان در مقام يگانگى و اتّحاد شده مواصلت كردند تا وقتى كه پادشاه هلاكو خان ، خورشاه را از قلعه بيرون آورد و آن دولت به يكبارگى سپرى و منقطع گشت .\r\nاين بود مجملى از احوال نزاريّه ، و تفاصيل احوال هر يكى از دعاة ايشان در طىّ احوال سنوات آينده مذكور خواهد شد . ان شاء اللّه تعالى .\r\n\r\n\r\n","description":"","footnote":"\r\n( 1 ) . در منابع متقدّم از جمله زبدة النصره ( ترجمهء فارسى ، ص 137 ) ؛ الكامل ، ج 10 ، ص 335 ؛ تاريخ جهانگشاى جوينى ، ج 2 ، ص 681 ، به صورت « انوشتگين شيرگير » حاكم « آوه » و « ساوه » آمده است .\r\n","page_name":" 2731 ","page_number":511},
  {"content":"\r\n . \r\n","description":"","footnote":"","page_name":" 2732 ","page_number":512},
  {"content":"\r\n\r\n\r\nذكر وقايع سال چهار صد و نود و يكم از رحلت خير البشر\r\nاز اعظم وقايع اين سال آنكه امير سيف الدّوله صدقه بن منصور بن دبيس بن مزيد اسدى بعد از آنكه مدّت بيست و يك سال امارت به استقلال كرد و از عمرش پنجاه و يك سال گذشته بود بر دست سلطان محمّد بن ملكشاه به قتل رسيد « 1 » .\r\nتفصيل اين مجمل آن است كه با وجود آنكه هميشه امير سيف الدّوله از جمله دولتخواهان سلطان محمّد بود و از قبل او مكرّر با سلطان بركيارق مخالفت ورزيد و به هيچ وجه در اين مدّت جانب سلطان محمّد را فرونگذاشت ، چنانچه اين معنى در طىّ وقايع سنوات سالفه بوضوح پيوست ، سلطان محمّد نيز او را به واسطهء اخلاصى كه داشت از جميع امرا و اعيان دولت خود عزّت و اكرام بيشتر مىداشت و جاهش به مرتبه‌اى رسيده بود كه هركسى كه از سلطان يا از خليفه به واسطهء گناهى يا زلتى ، كه از وى ظهور يافته بود ، مستشعر مىشد پناه به او مىبرد و او حمايت مىكرد « 2 » . و سلطان محمّد مدينهء واسط را اضافهء اقطاع او نموده او را به گرفتن بصره تحريض نمود .\r\nالقصّه ، چون مرتبهء سيف الدّوله صدقه به جايى رسيد كه جميع امرا بر وى حسد مىبردند ، عميد ابو جعفر محمّد بن حسين بلخى با او در مقام نفاق شده خاطر سلطان را از وى منحرف گردانيد .\r\n\r\n\r\n","description":"","footnote":"\r\n( 1 ) . قتل سيف الدّوله صدقة در نوزدهم رجب پانصد و يك هجرى قمرى در نعمانيه اتّفاق افتاد ؛ - عبّاس اقبال ، وزارت در عهد سلاطين بزرگ سلجوقى ، ص 164 .\r\n( 2 ) . بنابه قول اكثر مورخين ، بالاخره پناه دادن ابو دلف حاكم فرارى آوه و ساوه دستاويزى گشت كه سلطان محمّد سپاهش را بر سر وى فرود آورد . ابن جوزى در خصوص مهمان‌نوازى صدقه مىنويسد : « پناهگاه امن همهء كسانى بود كه خوفى داشتند » ( المنتظم ، ج 9 ، ص 57 ) و ابن طقطقى نيز مىنويسد : « ايّام حيات او ، حلّه منزلگاه مسافران ، ملجاء نااميدان ، تيمارخانهء رانده‌شدگان و پناهگاه فراريان وحشت‌زده بود . » - الفخرى ، ص 270 .\r\n","page_name":" 2733 ","page_number":513},
  {"content":"\r\n\r\nاز جمله امورى كه عميد مذكور از وى به سمع سلطان رسانيد يكى آن بود كه گفت : شوكت سيف الدّوله به جايى رسيده كه جميع نادولتخواهان سلطان پناه به او مىبرند و ايشان را رعايت مىكند ، مع هذا دعوت باطنيّه خفية نيز قبول نموده در صدد امداد آن طايفه مىباشد .\r\nو اگرچه اين نسبت به او محض افترا و بهتان بود ؛ چه ، سيف الدّوله مذهب اثنىعشرى داشت و از طريق اسماعيليه بسيار متنفر بود ، ارغون سعدى نيز كه از جمله مقرّبان سلطان محمّد بود با عميد ابو جعفر در خبث سيف الدّوله متّفق شده به عرض سلطان رسانيدند كه : اين همه غرور سيف الدّوله بنابر آن است كه إقطاعات او به مرتبه‌اى رسيده كه هيچ يك از امراى سلطان عشر عشير آن إقطاعات ندارد . صلاح دولت [ 328 ب 
  ] در آن است كه بعضى از إقطاعات او را به إقطاع ديگر بندگان ارزانى داشته شود .\r\nچون اين حكايات به سيف الدّوله رسيد ، مطلقا دغدغه به خاطر خود راه نداده اهل و عيال ارغون سعدى را ، كه در حلّه مىبودند ، اصلا بر اين مؤاخذه نفرمود ، بلكه آنچه از بقاياى خراج ارغون پيش رعاياى آنجا مىبود تحصيل نموده به مردم او رسانيد .\r\nو در خلال اين حال ، كه عميد ابو جعفر و ارغون سعدى بر خود لازم مىدانستند كه هر وقتى كه گنجايش سخن داشته باشد شمّه‌اى از قبايح اعمال و افعال سيف الدّوله به عرض سلطان محمّد مىرسانيده باشند و در اين باب مطلقا خود را معاف ندارند ، خبر رسيد كه ابو دلف سرخاب بن كيخسرو صاحب ساوه و آوه به واسطهء آنه سلطان محمّد از وى رنجيده او را معزول ساخته بود گريخته پيش سيف الدّوله رفته و سيف الدّوله به تعظيم و تكريم تمام او را تلقّى نموده در ظلّ حمايتش نگاهداشت .\r\nچون اين قضيّه به تحقيق پيوست ، ارباب غرض و اصحاب حسد اين معنى را غنيمت دانسته فى الحال به عرض سلطان رسانيدند . سلطان بعد از اطلاع بر حقيقت حال ، كس به حلّه فرستاده از سيف الدّوله او را طلب داشت . سيف الدّوله در مقام حمايت او درآمده در جواب فرستادهء سلطان يكى از ابيات حضرت أبى طالب ، رضى اللّه عنه ، را وقتى كه پيغمبر ، صلّى اللّه عليه و آله ، در شعب محافظت مىنمود ، در حقّ آن حضرت در جواب قريش گفته بود خواند ، و آن بيت اين است :\r\n و نسلّمه حتّى تضرع حوله * و نزهل عن أبنائنا و الخلال « 1 » \r\nو حاصل معنى اين بيت آن است كه : مادامى كه رمق حياة در ما خواهد بود تسلّط شما بر پيغمبر محال خواهد بود ، مگر آنكه تمامى بنى هاشم كشته شوند و از زن و فرزند غافل گردند .\r\n\r\n\r\n","description":"","footnote":"\r\n( 1 ) . ق : الجلائل .\r\n","page_name":" 2734 ","page_number":514},
  {"content":"\r\n\r\nالقصّه ، چون ايلچى از سيف الدّوله اين جواب شنيد از آوردن ابو دلف مأيوس و نااميد گشته عنان عزيمت به صوب اردوى سلطان محمّد منعطف داشت .\r\nسلطان از شنيدن اين ماجرا ، بسيار آزرده‌خاطر گشته با لشكرى انبوه متوجّه عراق عرب گشت .\r\nچون اين خبر ، به سمع سيف الدّوله رسيد جميع اعيان و اصحاب خود را طلب داشته و در اين باب مشورت نمود . دبيس « 1 » بن سيف الدّوله گفت : مصلحت آن است كه چندى از اموال نفايس و تحف و هدايا و اسبان عربى همراه من كرده مرا به خدمت سلطان فرستند تا من به درگاه ايشان رفته عذر امير خواسته خاطر سلطان را صاف گردانم .\r\nدر اين اثنا ، امير الجيوش سيف الدّوله ، سعيد بن حميد ، گفت كه : ما را هيچ ملايمت با سلطان در كار نيست ؛ چه ، سپاه و خزاين ما كمى ندارد و هركه قصد ما كند ما نيز با او محاربه كنيم .\r\nو سيف الدّوله به مقتضاى اذا جاء القضاء ذهب العقل و عمى البصر « 2 » سخن او را پسنديده به جميع سپاه فرمان داد . در اندك‌روز ، بيست هزار سوار جرّار و سى هزار پياده بر سر او جمع آمدند .\r\nو خليفه ، المستظهر باللّه ، چون بر اين حال اطلاع يافت ، كس پيش سيف الدّوله فرستاده او را به نصايح سودمند از مخالفت سلطان منع فرمود و از وخامت عاقبت آن تحذير و تخويف بسيار نمود . سيف الدّوله در جواب خليفه به نقيب النقبا علىّ بن طراد زبيبى گفت كه : از ما مطلقا مخالفت سلطان سر نزده ، بلكه هميشه دولتخواه ايشان بوديم . اكنون چون سلطان در حقّ مخلصان خود سخنان ارباب حسد و اصحاب غرض استماع نموده به موجب اغزاى ايشان در مقام استيصال ما شده ، ما را نيز طريق حزم نگاهداشتن واجب است ، و حقّا كه اگر من بر نفس خود أمن مىبودم از سر قدم ساخته به خدمت سلطان مىرسيدم . امّا چون يقين است كه دشمنان و حاسدان در صدد قلع و قمع من بجدّند و سلطان را از من منحرف ساخته‌اند ، جرأت بر ملازمت سلطان نتوانم .\r\nچون نقيب النقبا ، علىّ بن طراد اين پيغام را به سمع سلطان و خليفه رسانيد ، سلطان از قبل خود أقضى القضاة ، قاضى ابو سعيد هروى « 3 » ، را پيش سيف الدّوله فرستاده او را به انواع الطاف و اصناف عنايات اميدوار گردانيد و حكم فرمود كه : چون رايات نصرت آيات ما به قصد جهاد كفّار نگونسار متوجّه بلاد فرنگ است ، وظيفهء إخلاص آن امارت‌مآب آن است كه ايشان نيز با لشكرى كه جمع آورده‌اند عنان عزيمت به صوب بلاد فرنگ منعطف داشته از اجزاى مثوبات اخروى بهره‌مند گردند .\r\n\r\n\r\n","description":"","footnote":"\r\n( 1 ) . ش : رئيس ؛ ق : ديكن .\r\n( 2 ) . چون قضا آيد خرد روى گرداند و ديده كور شود . - و .\r\n( 3 ) . نام اين شخص در منابع متقدّم بدين صورت آمده است : ابو سعد زين الإسلام محمّد بن نصر بن منصور قاضى القضاة هروى .\r\n","page_name":" 2735 ","page_number":515},
  {"content":"\r\n\r\nچون قاضى ابو سعيد هروى پيغام سيف الدّوله از جانب سلطان رسانيد ، سيف الدّوله در جواب او گفت كه : اعيان دولت سلطان دل او را از من گردانيده‌اند و سلاطين را از كسى كه خاطرآزرده شد اصلاح آن بسى اشكال دارد . اكنون بعد از آنكه بر من يقين شده باشد كه مزاج سلطان از من منحرف گشته چگونه همراه ايشان به جنگ فرنگ توانم رفت ، و حال آنكه مرا در ذمّهء سلطان حقوق بسيار است كه يكى از آنها در عدم استماع قول ارباب غرض در حقّ من پسنديده و كافى بود . اكنون كه به مجرّد قول ارباب غرض آن همه خدمات سابقه بر باد رفت ، بعد از اين چه خدمت توان كرد كه شايستهء آن باشد كه باز بندگان حضرت با ما در مقام مرحمت و شفقت شوند ؟\r\nالقصّه ، چون قاضى ابو سعيد جواب سيف الدّوله به عرض سلطان رسيد سلطان را مشخص شد كه سيف الدّوله در مقام مخالفت و سركشى بجدّ است ، بنابراين ، از بغداد به اطراف و جوانب ممالك محروسه مسرعان فرستاده امرا و سپاه را طلب داشت و برسقى ، شحنهء بغداد ، را با جماعتى از امرا به جانب صرصر فرستاد . بعد از يك ماه از اطراف و جوانب امرا تهيهء سپاه نموده متوجّه بغداد شدند .\r\nامير سيف الدّوله چون از كثرت سپاه سلطان محمّد خبر يافت ، آنچنان خوف و هراس بر وى مستولى گشت كه فوق آن متصوّر نبود . بنابراين ، كس پيش خليفه ، المستظهر باللّه ، فرستاده معروض داشت كه : اينك بنده بر آن كه بندگان خلافت دستگاه امر مىفرمايند ايستادگى دارد و اميدوار است كه عنايت قديمى خود را در حقّ اين مخلص دريغ نداشته نوعى فرمايند كه خاطر سلطان بالنّسبه به اين دولتخواه صاف گردد و فقير به هر خدمتى كه مأمور مىشود فرمانبردارى مىنمايد .\r\nچون كس سيف الدّوله اين پيغام به سمع خليفه رسانيد ، خليفه حقيقت حال را به عرض سلطان رسانيد . سلطان در جواب خليفه گفت كه : ما نيز از صوابديد خليفه تجاوز نمىنماييم . به هرچه ايشان صلاح دانند عمل نموده خواهد شد . خليفه به سيف الدّوله نوشت كه : اينك سلطان را از سر گناه تو درگذرانيده‌ام . مصلحت آن است كه تو پيشكشى لايق را جمع آورده با يكى از فرزندان خود به خدمت سلطان فرستى تا سلطان بر تو اعتماد نموده تو را باز از جمله دولتخواهان داند .\r\nسيف الدّوله معروض داشت كه : چون سلطان متوجّه جهاد فرنگ‌اند وقتى كه رايات نصرت آيات ايشان به جانب موصل رسيد ، آنچه مقدور من خواهد بود از مال و سپاه در امداد تقصير نخواهم كرد . امّا الحال كه سلطان خود در بغداد تشريف دارند و سپاه ايشان تا به نهر ملك و نهر صرصر آمدند فقير هيچ چيز نمىتواند داد و مع هذا امير چاولىسقاوو و ايلغازى\r\n\r\n","description":"","footnote":"","page_name":" 2736 ","page_number":516},
  {"content":"\r\n\r\nبن ارتق ، هر دو ، كس پيش من فرستاده اظهار و اطاعت و انقياد من مىكنند و مرا بر محاربهء سلطان ترغيب و تحريض مىنمايند .\r\nدر اين وقت ، از امراى سلطان ، قرواش بن شرف الدّوله و كرناوى بن خراسان تركمانى و ابن عمران فضل بن ربيعة بن حازم بن جراح الطايى ، كه پدران او صاحب بلقا و بيت المقدّس بودند ، با لشكرهاى خود به بغداد آمده در سلك ملازمان سلطان منتظم گشتند . و حال آنكه فضل بن ربيعهء مذكور قبل از اين حادثه به واسطهء آنكه وقتى كه در بيت المقدّس مىبود گاهى متابعت خلفاى مصر مىكرد و گاهى با فرنگ همداستان مىشد . بنابراين ، اتابك طغدكين او را از آن ولايت رانده بيرون كرده بود و او پناه به سيف الدّوله برده بود و سيف الدّوله او را به اعزاز و اكرام تمام پيش آمده روز اوّل مبلغ هفت هزار دينار زر سرخ با چندين تحف و هدايايى ديگر به او انعام فرمود و او مدّتى در پيش سيف الدّوله مىبود تا آنكه چون اين حادثه واقع شد فضل بن ربيعه با مردم خود از پيش سيف الدّوله گريخته به ملازمت سلطان آمد و سلطان او را بسيار تعظيم و تكريم نموده در مجلس او را با اصحابش به خلعتهاى پادشاهانه سرافراز ساخته سراى امير سيف الدّوله ، كه در بغداد داشت ، به او عنايت فرمود .\r\nو سلطان از بغداد بيرون آمده [ 329 الف 
  ] متوجّه حلّه شد . در منزل اوّل فضل مذكور از سلطان رخصت گرفت كه با متابعانش از راه بريّه متوجّه حلّه شود كه مبادا سيف الدّوله به مجرّد شنيدن توجّه رايات سلطانى به جانب حلّه ، از راه بريّه متوجّه آن صوب گردد . بنابراين ، فضل به آن صوب رفته از أبنار عبور نمود .\r\nو سلطان در ماه جمادى الاولى ، امير محمّد بن بوقاى تركمانى را حكم فرمود كه به واسط رفته عمّال و نوّاب امير سيف الدّوله را از شهر بيرون كرده غير از متعلّقان او ، به هيچ احدى آزار نرساند . امير محمّد بن بوقا به واسط رفته عمّال و نوّاب سيف الدّوله را بعد از نهب و غارت بيرون كرد و بعد از آن جمعى از دليران سپاه خود را به جانب بلدهء « قوسان » ، كه نيز از ولايات سيف الدّوله بود ، فرستاد . آن جماعت به بلدهء قوسان رفته دست به نهب و غارت برآورده از اهالى آن شهر هيچ احدى را سالم نگذاشتند .\r\nچون اين خبر ، به سمع سيف الدّوله رسيد ، پسر عمّ خود ثابت بن سلطان را با لشكرى انبوه به دفع آن جماعت فرستاد . چون ثابت به ايشان رسيد ، بعد از تلاقى فريقين و اشتعال نايرهء جدال و قتال ، ثابت طاعت مقاومت نياورده روى به هزيمت نهاد و تركان ايشان را تعاقب نموده اكثرى را به قتل رسانيدند و ثابت بن سلطان در آن معركه زخم خورده از پيش بيرون رفت .\r\nتركان بعد از اين فتح ، باز روى به مدينهء واسط آورده شروع در تاخت و تاراج نمودند . محمّد بن بوقا چون اين خبر شنيد ، به طريق ايلغار عنان عزيمت به صوب واسط منعطف داشته سپاه\r\n\r\n","description":"","footnote":"","page_name":" 2737 ","page_number":517},
  {"content":"\r\n\r\nخود را از تاخت و تاراج شهر منع فرمود . و در اواخر جمادى الاوّل ، سلطان بلدهء واسط را به قسيم الدّوله برسقى عنايت فرمود و محمّد بن بوقا را حكم شد كه به ولايت سيف الدّوله درآمده هرجا كه تواند تاخت نمايد .\r\nو رايات سلطانى در دويّم شهر جمادى الآخر ، به موضع زعفرانيه رسيد و روز ديگر مىخواستند كه از آنجا طبل رحل كوفته كوچ نمايند كه از قبل خليفه ، المستظهر باللّه عباسى ، مجد الدّين بن مطلب به ملازمت سلطان رسيده از زبان خليفه التماس آن نمود كه : سلطان چند روز در زعفرانيه توقّف فرمايند كه شايد اين مهمّ بىجنگ و جدل روى به اصلاح آورد و رعايا و فقرا در ميان پايمال سپاه نشود .\r\nسلطان التماس خليفه را مبذول داشته در همان‌جا توقّف فرمود و خليفه باز اين نوبت نقيب النقبا علىّ بن طراد زبيبى و جمال الدّوله مختص خادم را پيش سيف الدّوله فرستاده او را بر مخالفت سلطان سرزنش و ملامت بسيار نمود . سيف الدّوله در مقام ملايمت و فروتنى درآمده در جواب خليفه گفت كه : به خداى يگانه سوگند كه در اين مدّت هرگز مخالفت سلطان در آئينهء خيال من نگذشته و تا اين غايت قطع خطبهء سلطان از بلاد خود نكرده‌ام و هميشه در مقام اخلاص و دولتخواهى بوده‌ام .\r\nبعد از آن ، در مقام پيشكش فرستادن شده خواست كه پسر خود دبيس را به ملازمت سلطان فرستد كه ناگاه خبر رسيد كه جمعى از سپاه سلطانى از موضع مطرآباد از آب گذشته به ولايت سيف الدّوله درآمدند و از اين جانب نيز طايفه‌اى از مردم سيف الدّوله در مقام ممانعت و مدافعت ايشان شد و اكنون ميانهء ايشان جنگ قائم است .\r\nچون سيف الدّوله اين حكايت شنيد ، روى به نقيب النقبا آورده گفت : من چگونه پسر خود را پيش سلطان فرستم يا خود متوجّه ملازمت ايشان شوم ، كه با وجود آنكه أمثال شما مردم در مقام صلح و صلاح درآمده مىخواهيد كه نوعى شود كه بىآزار رعايا اين فتنه فرونشيند و سپاه ايشان اينچنين كه مىشنويد دست‌درازى مىكنند .\r\nو منشأ دست‌درازى اين جماعت در ولايت سيف الدّوله با وجود آنكه حكايت صلح در ميان است آنكه ، با يكديگر گفتند كه : مقتضى سپاهيگرى آن است كه پيش از آنكه صلح محقّق شود ما پاره‌اى از ولايت سيف الدّوله را تاخت و تاراج نموده چيزى به دست آوريم .\r\nبنابراين ، از رهگذر مطرآباد عبور نموده به ولايت سيف الدّوله درآمدند . و اگرچه آخر الأمر ، مردم سيف الدّوله آن جماعت را كتك بسيار زده و بازگردانيدند و جماعتى از اعيان ايشان مثل امير محمّد بن باغىسيان ، صاحب أنطاكيه ، و امثال آن را اسير و دستگير نموده پيش سيف الدّوله بردند و عربان هر اسيرى را به يك دينار مىفروختند كه سه كس از\r\n\r\n","description":"","footnote":"","page_name":" 2738 ","page_number":518},
  {"content":"\r\n\r\nاعراب يكى از سپاهيان سلطان را به پنج قيراط فروخته نان و هريسه خوردند .\r\nالقصّه ، خليفه ، المستظهر باللّه ، هرچند در مقام مصالحه مىشد به هيچ وجه صورت نمىبست و در هر مرتبه مانعى به هم مىرسيد ، تا آنكه مهّم به آنجا كشيد كه در هفتم شهر رجب اين سال از زعفرانيّه كوچ كرده متوجّه حلّه شد و از آن جانب سيف الدّوله نيز با لشكرى انبوه از سوار و پياده تا به قريهء مطرآباد آمده سپاه خود را فرمود كه مسلّح و مكمّل شده مستعد قتال و جدال گردند ، كه در اين اثنا ، پسر عمّ سيف الدّوله ، ثابت بن سلطان بن ديكن ، كس به خدمت سلطان فرستاده امان طلبيد . سلطان التماس او را قبول نموده جهت او امان‌نامه فرستاد .\r\nچون ثابت به ملازمت سلطان رسيد ، به عنايات پادشاهانه سرافراز گشت و سلطان جاى سيف الدّوله را به او وعده فرمود . در اين وقت ، بنى برسق و علاء الدّوله ابو كالنجار گرشاسب و علىّ بن قوام ابو جعفر كاكويه با سپاه انبوه به اردوى سلطان محمّد پيوسته در سلك امراى او انتظام يافتند . و روز ديگر ، نهم شهر رجب ، حكم سلطان شد كه سپاه از آب گذشته مهّم سيف الدّوله را فيصل دهند .\r\nالقصّه ، بعد از گذشتن سپاه سلطان از آب ، جانبين صفوف قتال آراسته شروع در جنگ كردند . اتّفاقا ، در ابتدا باد از پيش روى سلطان محمّد بود و بعد از يك لحظه باد برگشته از پس پشت سپاه سلطان و در برابر لشكر سيف الدّوله وزيدن گرفت و اين معنى ، از آثار ظفر سپاه سلطان بود . مع هذا در حملهء اوّل ده هزار تيرانداز از سپاه سلطان پيش آمده به شپهء تير سپاه سيف الدّوله را واپس نشانيدند .\r\nچون عربان تيراندازى تركان را مشاهده نمودند عبّاده و خفاجه كه اكثر سپاه سيف الدّوله بودند ، يكبارگى روى از معركه تافته متفرّق شدند و سيف الدّوله بر اسب « مهلوب » نام كه مثل آن اسب در آن ايّام در عرب يافت نمىشد ، سوار شده فرياد : يا آل خزيمه ، يا آل باشره ، يا آل فرعون مىكرد ، امّا هيچ‌كس به فرياد او نمىرسيد . تا آنكه اسب مهلوب را به تير مجروح ساختند . سيف الدّوله از آن اسب پياده شده خود را به اسب ديگر ، كه يكى از مقرّبان او ابو نصر بن تفاحه « 1 » سوار بود ، رسانيد .\r\nو امير احمد كه يكى از امراى سلطان محمّد بود آن اسب مهلوب را با وجود كثرت زخم در كشتى سوار كرده به جانب بغداد فرستاد ، امّا در راه بمرد .\r\nآخر الأمر ، چون سيف الدّوله ديد كه بيرون رفتن از اين معركه از جمله محالات است ، بالضّروره ، بر أتراك حمله آورد . در اثناى گيرودار ، يكى از غلامان ترك ، كه او را « بزغش »\r\n\r\n\r\n","description":"","footnote":"\r\n( 1 ) . ق : بقاحه ؛ ش : نفاحه .\r\n","page_name":" 2739 ","page_number":519},
  {"content":"\r\n\r\nگفتندى ، به او رسيده از اسبش فرود آورد و به يك شمشير سر او را از بدن جدا ساخته پيش برسقى ، شحنهء بغداد ، آورد و برسقى او را به خدمت سلطان رسانيد . سلطان از كمال خوشحالى ، برسقى را معانقه نمود و بزغش را به صلهء گرانمايه سرافراز گردانيد . و مدّتى مديد كه سلطان در آنجا بود جسد سيف الدّوله در ميدان افتاده بود و چون سلطان به جانب بغداد رفت جماعتى جسد او را دفن كردند « 1 » .\r\nو در الكامل التّاريخ مسطور است كه در اين معركه زياده از سه هزار كس از سپاه سيف الدّوله به قتل رسيد و از آن جمله هفتاد و پنج كس از بنى شيبان بودند و دبيس پسر سيف الدّوله و سرخاب بن كيخسرو و ديلمى ، كه خميرمايهء اين فتنه بود ، اسير و دستگير شد .\r\nچون سرخاب را پيش سلطان حاضر ساختند اضطراب بسيار كرد كه او را نكشند . سلطان فرمود كه : من با خداى خود عهد كرده‌ام كه بر قتل اسيرى اقدام ننمايم ، امّا اگر الحاد و ميل به مذهب اسماعيليه بر تو ثابت شود به حكم شرع كشتن تو واجب خواهد بود .\r\nهمچنين سعيد بن حميد عمرى را ، كه امير الامراى سيف الدّوله بود ، زنده پيش سلطان آوردند « 2 » . بدران بن صدقه از معركه گريخته به حلّه رفت و از خزاين پدرش آنچه توانست برداشته همراه اهل و عيال خود و مادرش به بطيحه پيش مهذّب الدّوله « 3 » [ 329 ب 
  ] فرستاد ؛ چه ، بدران داماد مهذّب الدّوله بود .\r\nو سلطان محمّد از همان معركهء جنگ به جانب بغداد بازگشت و مطلقا به حلّه نرفت ، امّا چون به بغداد رسيد ، كس به بطيحه پيش مهذّب الدّوله فرستاده زوجهء سيف الدّوله را طلب داشت . چون مهذّب الدّوله را طاقت مخالفت سلطان نبود ، بالضّروره مردم سيف الدّوله را به بغداد فرستاد .\r\nسلطان بعد از گرفتن مبلغ پانصد هزار دينار و قدرى از جواهر نفيسه ، كه نزد آن عورت بود ، پسر دبيس بن سيف الدّوله را از بند بيرون آورده با جمعى از امرا به ديدن مادرش فرستاد و از وى در باب قتل سيف الدّوله عذر بسيار خواست و گفت كه : حقّا كه مطلب آن بود كه سيف الدّوله پيش من بيايد تا من با وجود اين گناهان آنچنان او را به عنايات پادشاهانه سرافراز گردانم كه همه خلايق متحيّر و متعجّب بمانند . امّا چون تقدير الهى اينچنين بود كسى را با حكم خداوندى چاره نيست .\r\n\r\n\r\n","description":"","footnote":"\r\n( 1 ) . در اين جنگ نظام الملك أحمد بن نظام الملك وزير سلطان محمّد همراه لشكر سلطان بود . ابو المظفر ابيوردى در مدح نظام الملك و شكست سيف الدّوله صدقه قصيده‌اى دارد به مطلع زير :\r\n جلالك وجهه الفتح المبين * و مدّ بضبعك السبب المتين \r\n( ديوان ، 358 - 360 )\r\n( 2 ) . سلطان محمّد اين سپهسالار پير سيف الدّوله را به حكومت حلّه گماشت ؛ - بندارى ، زبدة النصره ، ص 102 ( ترجمهء فارسى ، ص 132 ) ؛ ابن جوزى ، المنتظم ، ج 9 ، ص 159 .\r\n( 3 ) . مراد ابو العبّاس احمد بن ابو الجبر است .\r\n","page_name":" 2740 ","page_number":520},
  {"content":"\r\n\r\nسلطان محمّد بعد از آن دبيس بن سيف الدّوله را سوگند داد كه سعى در فتنه و فساد نكند و خلاص گردانيد .\r\nو از جمله غرايب امورى كه در اين سال ، ظهور يافته آن است كه در تاريخ روضة الصّفا مسطور است كه بعد از فوت شدن سعد الملك بن فخر الملك برادرش ضياء الدّين احمد بن فخر الملك بر منصب وزارت قرار گرفت و او را با سيّد ابو هاشم همدانى ، كه به كثرت مال از جميع اغنياى وقت ممتاز بود ، نزاع و خصومتى تمام بود . بنابراين ، هميشه با وى دشمنى مىورزيد و هر وقتى كه فرصت مىيافت نسبت به او كارهاى ناپسنديدهء زشت به سمع سلطان مىرسانيد ، تا آنكه مهّم به جايى رسيد كه به خدمت سلطان معروض داشت كه : اگر حضرت سلطان سيّد ابو هاشم را ، كه از كثرت ظلم و ستم رعيّت همدان را ويران ساخته ، به او سپارند ، مبلغ پانصد هزار دينار و اصل خزانهء عامره سازد .\r\nسلطان التماس او را قبول نمود . و سيّد ابو هاشم همدانى بر اين حال اطلاع يافته از همدان بيرون آمده متوجّه اصفهان شد . چون به آن بلده رسيد ، با يكى از خواص سلطان ، كه او را « قراتكين » گفتندى ، ملاقات نموده مبلغ ده هزار دينار سرخ به رسم پيشكش به وى داد و گفت كه : مقصود من آن است كه امشب مرا به خدمت سلطان برسانى تا دو سه كلمه ضرورى به خدمت ايشان معروض دارم .\r\nقراتكين كه هرگز ده هزار دينار يك جا نديده بود در حوصلهء او نمىگنجيد كه كسى از سران گذشته به مثل او آن مبلغ را تواند داد ، ناچار از سيّد ابو هاشم استفسار نمود كه : اين وجه را به سلطان بايد رسانيد ؟ سيّد گفت : نى ، اين محقّرى است كه تعلّق به ملازمان شما دارد .\r\nقراتكين چون اين مژده شنيد ، بنابر تقرّب و گستاخى كه در خدمت سلطان داشت در ساعت سيّد أبو هاشم را در خلوت پيش سلطان برد . سيّد بعد از دعا و ثناى سلطان يك دانه درّى كه مقوّمان « 1 » قيمت آن را نمىدانستند پيش سلطان نهاده از روى تضرّع و زارى گفت كه :\r\nمدّتهاست كه ضياء الملك احمد قصد جان من دارد و هميشه فرصت مىخواهد كه مرا به دست آورده ضايع و نابود سازد . اكنون شنيده‌ام كه بنده را از خداوند به مبلغ پانصد هزار دينار خريده . بنابراين ، از روى اضطرار خود را به درگاه خلايق‌پناه رسانيده معروض مىدارد كه سزاوار سلطان نيست كه فرزند رسول خدا را ، كه به سن پيرى و عجز رسيده ، بفروشد و اين بدنامى تا به ابد بماند . اكنون اگر جهت خرج لشكر محقّرى ضرورى است اين بنده هشتصد هزار دينار و اصل خزانهء عامره مىسازد ، امّا به شرط آنكه سلطان وزير را تسليم من نمايد .\r\n\r\n\r\n","description":"","footnote":"\r\n( 1 ) . مقوّم : قيمت‌كننده ، آنكه قيمت چيزى را تعيين كند . - و .\r\n","page_name":" 2741 ","page_number":521},
  {"content":"\r\n\r\nسلطان چون اين سخن شنيد ، دوستى مال بر نگاهداشتن وزير غالب شده التماس سيّد ابو هاشم را به اجابت مقرون گردانيد و سيّد همان‌ساعت خوشحال و شادمان از پيش سلطان بيرون آمده راه همدان پيش گرفت . و سلطان يكى از غلامان خازن را در عقب سيّد فرستاد كه مبلغ مذكور را از وى تحصيل نمايد . چون غلام به همدان رسيد ، خواست كه در سراى سيّد نزول كند و به علّت علوفهء او روزگار گذراند . سيّد به وى پيغام داد كه : منزل تو بايد كاروانسرا يا صحرا باشد ؛ چه ، بودن تو در اين شهر چندان خواهد بود كه مبلغ مذكور را شمرده تسليم تو نمايند و نفقه و إخراجات حواله به كيسهء توست .\r\nغلام چون اين سخن شنيد ، از روى اعراض و غضب خواست كه پاى از دايرهء ادب بيرون نهد كه سيّد ابو هاشم به او گفت كه : اى غلام ، خيال درشتى و بىادبى در اينجا به خاطر خود راه مده ، و إلّا فرمايم كه تو را از در سراى بياويزند و صد هزار دينار بر اين مبلغ افزوده به خزانهء عامره مىفرستم تا هزار غلام كه بهتر از تو باشد بخرند .\r\nغلام چون اين سخن بشنيد ، متحيّر و مبهوت مانده در موضعى از مواضع شهر همدان فرود آمد . و سيّد ابو هاشم در مدّت هفت روز مبلغ هشت هزار دينار را بىآنكه از مردم قرض كند يا متاعى بفروشد به هم رسانيده تسليم غلام مذكور نمود و يك فلس « 1 » به غلام نداد . و غلام آن مبلغ برداشته متوجّه اصفهان گشت .\r\nو چون غلام به خدمت سلطان رسيد مبلغ مذكور را به نظر ايشان رسانيد . سلطان از روى تعجّب از غلام پرسيد كه در اين زودى سيّد ابو هاشم اين مبلغ را از كجا به هم رسانيد ؟\r\nغلام گفت : سيّد ابو هاشم اين تمامى زر را از خانهء خود بيرون آورده تسليم نمود و چندان فرصت شد كه زر مسكوك را شمردند و نامسكوك را سنجيدند .\r\nسلطان از بسيارى مال سيّد ابو هاشم تعجّب كرده حكم فرمود كه احمد بن نظام الملك را به او سپارند . و بعضى از مورّخان بر آن‌اند كه سيّد ابو هاشم بعد از دست يافتن بر وزير به فحواى مصراع :\r\n بدى را بدى سهل باشد جزا \r\n، عمل نمود و برخى بر آن‌اند كه جزاى كردار او را به او رسانيد .\r\nو در روضة الصّفا آورده كه در عهد سلطان محمود ، كورى در اصفهان پيدا شد كه او را « علوى مدنى » مىگفتندى . عادت آن كور نابينا آن بود كه در آخر روز ، به سر كوچهء خويش عصا بر دست گرفته بايستادى و فرياد مىكردى كه : خدايش بيامرزاد هركس كه اين پير ضعيف را به خانهء او رساند ، كه راه ناهموار است . و نابينا ، سرايى داشت در بيخ آن كوچه كه در آن\r\n\r\n\r\n","description":"","footnote":"\r\n( 1 ) . فلس : پول سياه ، پشيز . - و .\r\n","page_name":" 2742 ","page_number":522},
  {"content":"\r\n\r\nسراى ، سردابهاى بسيار مرتّب ساخته بودند و آن كوچه‌اى بود از پس بسته كه راه بيرون شد نداشت . و هركس كه بر حال آن نابينا ترحّم نموده دست او را مىگرفت و به منزلش مىرسانيد ، فى الحال جمعى از آن خانه بيرون مىدويدند و دست آن بىچاره را گرفته به اندرون خانه برده در يكى از آن سردابها به انواع عقوبت مىكشتند و مردم ، عزيزان و خويشان خود را گم كرده مدّتى مديد هيچ‌كس پى نمىبرد .\r\nتا روزى زنى گدا بدان خانه رسيد و چيزى خواست ، و از آن خانه نالهء دردآلود به گوش او رسيد . به تصوّر آنكه در اين خانه بيمارى است كه چنين مىنالد گفت : خدا رنجور شما را شفا دهد . ياران علوى كور به گمان آنكه مگر آن زن بر حقيقت احوال ايشان آگاهى يافته دويدند كه او را نيز گرفته به آن رنجور رسانند . چون آواز پاى ايشان به گوش آن عورت گدا رسيد ، روى به گريز نهاده خود را بر سر كوچه رسانيده و با مردم صورت حال بازگفت . و چون مردم اصفهان مدّتى مديد بود كه در جستجوى اين نوع چيز مىبودند ، فى الحال جماعتى كثير اتّفاق نموده روى به آن خانه نهادند و علوى مدنى را با زنش و جمعى ديگر از ملاحده ، كه در آن خانه بودند ، بگرفتند . و در آن سراى ، چاهها و سردابها يافتند پر از خسته و كشته و بر ديوارها چهارميخ كرده فرياد از نهاد خلق برآمد . اهل اصفهان آن جماعت را به رسوايى هرچه تمام‌تر بكشتند و مردگان خود را به گورستان برده دفن كردند .\r\nو از جمله غرايب‌امورى كه در اين سال ، به ظهور پيوسته يكى آن بود كه ابن جوزى در المنتظم خود آورده كه در اين سال ، در بغداد دخترى كور پيدا شد كه اسرار مردم را و هرچه در دل داشتند بتفصيل باز مىگفت و علما و حكماى وقت در دانستن سرّ آن عاجز و متحيّر مانده ؛ چنانچه نقش نگين از وى مىپرسيدند ، بىتأمّل و فكر مىگفت كه : نقش اين نگين و رنگ آن چون است . و گاه مىبود كه مردم چيزهايى در ميان بندق « 1 » آرد و گل پنهان ساخته از وى سؤال مىكردند ، فى الحال باز مىگفت و اصلا تخلّف نمىكرد .\r\nآورده‌اند كه روزى شخصى در پيش دختر آمد و ذكر خود را در دست گرفته از وى پرسيد كه : در دست من چيست ؟ دختر در ساعت گفت كه : آنچه در دست [ 330 الف 
  ] تو است براى اهل و عيال خود ببر .\r\nالقصّه ، هرچيز از امور پنهانى و آشكار از وى مىپرسيدند بىتوقّف و تأمّل از احوال واقعى آن امر خبر مىداد و اصلا خطا نمىكرد و اين معنى موجب تحيّر عام و خاص آن زمان شده بود . و اللّه أعلم بحقايق الأمور .\r\n\r\n\r\n","description":"","footnote":"\r\n( 1 ) . بندق : گلوله ، چانهء خمير . - و .\r\n","page_name":" 2743 ","page_number":523},
  {"content":"\r\n\r\nو از جمله وقايع اين سال آنكه تميم بن معزّ بن باديس ، صاحب افريقيهء « 1 » مغرب ، كه از سلاطين زمان خود در كرم و سخاوت و از گناه مجرمان درگذشتن ممتاز بود ، بعد از آنكه از عمر او هفتاد و نه سال گذشته و مدّت سلطنتش چهل و شش سال و دو ماه و بيست روز رسيد وفات يافت . از وى زياده از صد پسر ماند و شصت دختر .\r\nدر الكامل التّاريخ مسطور است كه از جمله مروّتهاى تميم بن معزّ يكى آن بود كه روزى پيش او تعريف كنيزكى مىكردند كه در حسن و جمال هيچ‌يك از زنان شهر به او نمىرسد و با وجود حسن آنچنان به حسن صوت مشهور و معروف است . بنابراين ، حكم فرمود كه آن كنيزك را از صاحبش به هرچه خواهد ابتياع نمايند . چون كنيزك را خريده به حرم تميم آوردند شخصى به او رسانيد كه صاحب اين كنيز بنابر محبّت و عشقى كه به او داشت ، ديوانه شده . تميم چون اين حرف را شنيد ، فى الحال كس به طلب آن شخص فرستاد . چون آن شخص حاضر شد او را در مجلس خود نشانيد و كنيزك را با جميع اسباب از ظروف طلا و نقره و جامه‌هاى نفيس ، كه تميم به او داده بود ، به خانهء صاحبش فرستاد . بعد از آن ، او را نيز رخصت داد كه به خانهء صاحب خود رود .\r\nچون آن مرد به خانهء خود درآمد ديد كه كنيزكش با تجمّل هرچه تمام‌تر نشسته . آن شخص از كمال خوشحالى بيهوش شد . بعد از مدتى كه به هوش آمد از كمال بىعقلى كه داشت بهاى كنيزك را با تمامى اسبابى ، كه از خانهء تميم آورده بود ، برداشته به دار الإماره آمد كه به عمّال امير تميم بدهد . و چون اين خبر ، به سمع امير تميم رسيد فرمود كه آن شخص را اهانت كرده با بهاى كنيزك و اسبابش بازگردانيدند .\r\nنيز در الكامل التّاريخ مسطور است كه روزى به سمع امير تميم رسانيدند كه جمعى از سوداگران ممالك محروسه در مجلسى جمع آمده بودند و بعد از طعام خوردن همهء سوداگران امير را دعا كردند إلّا يك سوداگر قيروانى كه به كثرت مال از ساير تجّار امتياز داشت ، در دعاى امير با ايشان موافقت نكرد و بر پدر امير ، معزّ بن باديس ، مكرّر از حقّ ، سبحانه و تعالى ، طلب رحمت و مغفرت نمود .\r\nتميم چون اين حكايت شنيد ، كس به طلب آن سوداگر فرستاده از وى در خلوت پرسيد كه :\r\nهيچ‌كس در قلمرو من از امرا و اعيان دولت يا از سر كار من بر تو ظلم و تعدّى كرده ؟\r\n\r\n\r\n","description":"","footnote":"\r\n( 1 ) . افريقيه : حدود وسعت افريقيّه در نزد جغرافيدانان عرب محل اختلاف است . برخى از آنان فقط منحصر به خطّهء تونس و قسمت غربى طرابلس و جهت شرقى جزاير نموده مركزش را قيروان مىدانستند و در نهايت از سوى شرق تا طرابلس غرب و از جانب مغرب تا شهر قسطنطنيّه تمديد كردند . و برخى از آنها از حدود غرب مصر تا شهر طنجه يعنى تا اقيانوس اطلس توسعه دادند ؛ - قاموس الأعلام تركى ( به نقل از : لغتنامهء دهخدا . )\r\n","page_name":" 2744 ","page_number":524},
  {"content":"\r\n\r\nسوداگر گفت كه : حاشا و كلّا ، هيچ‌كس در قلمرو امير به واسطهء عدالت پادشاه بر كس ظلم نمىتواند كرد . امير تميم گفت : پس چرا در فلان مجلس زبان حال به غيبت و نكوهش من دراز كردى ؟ سوداگر از شرمندگى هيچ جواب نتوانست گفت .\r\nامير تميم فرمود كه : اگرنه مردم مىگفتند كه امير تميم طمع در مال سوداگر كرده تو را همين لحظه مىفرمودم كه از حلق مىكشيدند . بعد از آن فرمود كه در حضورش پشت‌گردنى چند بر وى زده از مجلس بيرون كردند .\r\nچون سوداگر از قصر بيرون آمد ، جمعى از دوستان از وى پرسيدند كه : سبب طلب چه بود ؟ سوداگر گفت كه : اسرار سلاطين را افشا نمىتوان كرد . و از آن زمان اين مضمون در زبان عربى مثل شده .\r\n\r\nذكر جلوس يحيى بن تميم بر مسند سلطنت بلاد مغرب\r\nبعد از فوت تميم ، از ميان پسرانش يحيى ، كه به عقل و همّت از اولاد او ممتاز بود ، در سنّ چهل و سه سالگى بر سرير سلطنت قرار گرفت و مردم را به عنايات پادشاهانه سرافراز گردانيد ؛ چنانچه عام و خاص از خوان انعام و احسان او بهره‌ور شدند و در اوّل سلطنت قلعهء قليبيه ، كه از مشاهير قلاع آن ولايت افريقيه بود و مكرّر پدرش امير تميم به عزم تسخير آن رفته مأيوس و نااميد بازگشته ، جبرا و قهرا فتح نمود و اين معنى موجب اعتبار او در دلهاى خاص و عام آن ديار شد .\r\nو از جمله وقايع اين سال آنكه در ماه رمضان ، قاضى فخر الملك ابو علىّ بن عمّار ، والى مدينهء طرابلس ، كه قريب به ده سال شده بود كه با فرنگ جهاد مىكرد ، فرنگيان در اين مدّت هميشه او را محاصره مىداشتند به واسطهء آنكه ذخيرهء او آخر شده بود و از هيچ‌جا مدد به او نمىرسيد ، پسر عمّ خود ذى المناقب را قائم‌مقام خود ساخته هر يكى از امراى خود را در جايى ، كه در محافظت آنجا سعى مىنموده باشند ، تعيين نمود و خود با جمعى از خدمتكاران به قصد ملازمت سلطان محمّد بن ملكشاه عازم بغداد گشت .\r\nچون به نواحى بغداد رسيد ، سلطان جميع امراى خود را به استقبال او فرستاده او را به تعظيم هرچه تمام‌تر به شهر درآورد و كرسى نشستن خود را جهت او فرستاد . چون به مجلس سلطان آمد ، او را تعظيم نموده بر جميع امرا بالاتر جاى داد . همچنين خليفه ، المستظهر باللّه ، نيز كمال تعظيم و احترام به او به فعل آورد .\r\nسلطان در مجلس اوّل ، احوال جنگهايى كه در اين مدّت با فرنگيان كرده بود بتفصيل باز\r\n\r\n","description":"","footnote":"","page_name":" 2745 ","page_number":525},
  {"content":"\r\n\r\nپرسيد و او شدايد و محنتهايى كه در اين ايّام از دست فرنگ كشيده بود يك‌به‌يك به عرض سلطان رسانيد و سلطان بر وى آفرين كرد و جميع اهل اسلام او را تحسين مىكردند .\r\nو چون از سلطان ، لشكر از براى دفع فرنگ التماس نمود ، سلطان فرمود كه : ان شاء اللّه آنچنان امدادى كه لايق سلاطين عالىشأن است به شما خواهم كرد .\r\nو فخر الملك تحف و هداياى نفيسه جهت سلطان فرستاد و تا زمانى كه سلطان در بغداد بود در ملازمت سلطان معزّز و مكرّم بود « 1 » ، و چون سلطان در ماه شوّال ، عنان عزيمت به صوب اصفهان منعطف داشت ، فخر الملك تا به نهروان در ملازمت سلطان رفته رخصت مراجعت طلبيد . سلطان او را به انواع عنايات خسروانه سرافراز ساخته فرمانى به امير مودود كه با لشكرى آراسته به جنگ چاولىسقاوو ، كه بر مدينهء موصل مستولى شده ، رفته بود نوشتند كه : بايد به مجرد رسيدن فخر الملك با تمامى سپاه همراهى او نموده در باب جهاد با فرنگ مساعى جميله به ظهور رسانى .\r\nالقصّه ، فخر الملك از سلطان رخصت گرفته متوجّه دمشق شد و چند روز در دمشق توقّف فرموده با سپاهى كه جمع آورده بود عنان عزيمت به صوب مدينهء جبله منعطف داشت . اهالى آن شهر بىتأمّل در مقام اطاعت و انقياد فخر الملك درآمده او را به شهر آوردند و از خوشحالى شهر را آئين بستند . امّا اهل طرابلس پيش از آنكه خليفه به آنجا رسد ، كس به مصر فرستاده به امير الامراى خليفهء مصر ، أفضل بن بدر ، پيغام دادند كه : مدينهء طرابلس بىحاكم افتاده و ما همه از روى رغبت خاطر اطاعت و انقياد مىنماييم . مصلحت آن است كه به زودى زود ، حاكم صاحب جود و عادل به اين جانب روانه ساخته شهر را متصرّف شوند .\r\nبنابراين ، أمير افضل فى الحال شرف الدّولة بن ابو الطيّب را با لشكرى بسيار از راه دريا و خشكى به ايالت مدينهء طرابلس فرستاد . شرف الدّوله چون به شهر درآمد متعلّقان فخر الملك را مصادره نموده به بهانهء اينكه خزاين و دفاين فخر الملك اسباب و اموال بسيار گرفته به مصر فرستاد .\r\nو در ماه شعبان اين سال ، خليفه ، المستظهر باللّه ، وزير خود مجد الدّين بن طيّب را از وزارت خود عزل نموده ، باز در همين سال وزارت را به او داد « 2 » ، امّا به شرط آنكه اهل ذمّه از يهود و نصارى و مجوس را در اعمال ديوانى دخل ندهد و با خلايق به طريق عدالت سلوك نمايد .\r\n\r\n\r\n","description":"","footnote":"\r\n( 1 ) . علّت اين‌كه فخر الملك به بغداد آمده بود اين بود كه وى خبر غلبهء سلطان محمّد را بر تمامى دشمنان خويش شنيده بود ، به همين خاطر صلاح خود و ساير مسلمين را در آن ديد كه نزد وى برود و براى پيروزى خود از وى كمك بگيرد .\r\n( 2 ) . بنابه تصريح ابن أثير ( الكامل ، ترجمهء فارسى ، ج 18 ، ص 69 ) خليفه اين اعمال را بنابه دستور سلطان محمّد انجام مىداد .\r\n","page_name":" 2746 ","page_number":526},
  {"content":"\r\n\r\nو هم در ماه شعبان اين سال ، اسپهبد « 1 » صبادوا ، كه در حين كشتن امير أياز گريخته به دمشق رفته بود ، بازگشته به خدمت سلطان آمد . سلطان او را اعزاز و اكرام نموده مدينهء رحبه را به جايگير « 2 » او عنايت فرمود .\r\nو از جمله وقايع اين سال آنكه بغدوبن « 3 » ، ملك فرنگ « 4 » ، لشكرى جمع آورده به عزم تسخير مدينهء صور آمده شهر را محاصره نموده و در برابر قلعهء صور قلعه‌اى ديگر بنا نهاد كه مشرف بر قلعهء صور بود . و چون يك ماه از محاصره بگذشت والى بلدهء صور مبلغ هفت هزار دينار براى ملك بغدوبن فرستاده از وى التماس مصالحه نمود . ملك بغدوبن آن مبلغ را گرفته از محاصرهء آن درگذشت . و از آنجا متوجّه مدينهء صيدا شده از جميع جوانب آن شهر را محاصره نمود و برجهاى چوبين ، كه مشرف بر ديوار تواند بود ، مهيّا ساخته شروع در جنگ كرد و از طرف دريا نيز لشكر در كشتيها نشسته جنگ انداختند . در اين أثنا ، امير الامراى مصر ، چند كشتى پر از سپاه ساخته به مدد اهالى مدينهء صيدا فرستاد . آن جماعت چون به نواحى شهر رسيدند ميانهء ايشان و كشتيهاى فرنگيان جنگ درگرفت ، امّا آخر الأمر ، نسيم نصرت و ظفر بر پرچم علم اهل اسلام وزيد و فرنگيان طاقت مقاومت نياورده روى به گريز نهادند و اهالى شهر صيدا از شرّ ايشان فارغ شدند . و هم در اين سال ، ستارهء بزرگى پيدا شد كه دنباله‌هاى متعدّد داشت و چند شب بود ، [ 330 ب 
  ] و بعد از آن غايب شد .\r\nو در بيست و دويّم شهر شعبان اين سال ، خليفه ، المستظهر باللّه ، عباسى دختر سلطان ملكشاه را به عقد نكاح خود درآورده مهر او صد هزار دينار سرخ مقرّر شد . و در مجلس عقد ، كه در شهر اصفهان منعقد شده بود ، از حدّ شمار بيرون زر نثار كردند .\r\n\r\n\r\n","description":"","footnote":"\r\n( 1 ) . متن : اصپهبد . - و .\r\n( 2 ) . جايگير : پاره‌اى زمين كه آن را سلاطين و امرا به منصبداران و مانند آن دهند تا محصول آن را از كشت و كار هر چه پيدا شود متصرّف شوند ؛ - شاد ، آنندراج .\r\n( 3 ) . تلفظ لاتينى نام اين پادشاه فرنگ « بودوون » (  Bavdovin  ) است .\r\n( 4 ) . متن : فرنج . - و .\r\n","page_name":" 2747 ","page_number":527},
  {"content":"\r\n . \r\n","description":"","footnote":"","page_name":" 2748 ","page_number":528},
  {"content":"\r\n\r\n\r\nذكر وقايع سال چهار صد و نود و دويّم از رحلت خير البشر\r\nاز جمله وقايع اين سال آنكه امير مودود مدينهء موصل را از دست سپاه چاولىسقاوو « 1 » انتزاع نموده در حوزهء تصرّف خود درآورد . سبب فرستادن سلطان محمّد لشكر را بر سر چاولى سقاوو بعد از گرفتن مدينهء موصل از دست امير چكرمش ، چنانچه سابقا قلمى شده ، در مقام ياغيگرى سلطان درآمده با امير سيف الدّوله در باب جنگ با سلطان متّفق شده بود و سلطان بعد از قتل امير سيف الدّوله ، مودود بن آلتوبكين « 2 » را مقدّم جمعى از امرا مثل پسران برسق و سقمان قطيبى « 3 » و آق‌سنقر برسنقى و نصر بن مهلهل بن ابو الشّوك كرد و ابو الهيجاء را صاحب مدينهء اربيل گردانيد .\r\nچون چاولىسقاوو بر اين حال اطلاع يافت اكابر و اعيان موصل را در شهر محبوس گردانيده از اوباش و أجامرهء آن شهر زياده از بيست هزار نفر را از شهر بيرون كرد و زن خود را با هزار و پانصد سوار تركمان در شهر گذاشته خود از شهر بيرون آمد .\r\nو سپاه سلطان محمّد در ماه رمضان سال گذشته ، مدينهء موصل را محاصره نموده هر روز جنگ پيش مىبردند و زن چاولىسقاوو مردانه پيش آمده قريب به سه چهار ماه با ايشان جنگ مىكرد . آخر الأمر ، از كثرت ظلم و تعدّى آن عورت مردم موصل با او در مقام نفاق درآمده شهر را به امير مودود دادند و زن چاولى در قلعه محبوس گشته زنان اهالى شهر موصل را مصادره نموده اموال بسيار گرفت مع هذا چون به زودى ظاهر شد كه عن‌قريب است كه امير مودود قلعه را نيز جبرا و قهرا متصرّف خواهد شد ، كس پيش او فرستاده امان از براى\r\n\r\n\r\n","description":"","footnote":"\r\n( 1 ) . م : سقادوا ؛ ق : سقادو .\r\n( 2 ) . ق : التونكين .\r\n( 3 ) . ق : قطبى .\r\n","page_name":" 2749 ","page_number":529},
  {"content":"\r\n\r\nخود و متعلّقان خود طلبيد . امير مودود نيز اين معنى را غنيمت دانسته امان‌نامه‌اى به سوگندهاى مغلّظه كه : اگر او بيرون آيد قصد او و مال و مردم او نكند ، نوشته فرستاد . بنابراين ، زن چاولى با اموال و اسباب خود بيرون آمده قلعه را تسليم امير مودود نمود .\r\nامّا ، احوال چاولىسقاوو در تواريخ معتبره چنين آوردند كه او بعد از بيرون آمدن از شهر موصل عنان عزيمت به صوب نصيبين ، كه والى آن بلده ايلغازى بن ارتق بود منعطف داشت .\r\nچون به نواحى نصيبين رسيد كس پيش امير ايلغازى فرستاده از وى مدد طلبيد . ايلغازى التماس او را قبول نكرده نصيبين را به پسر خود سپرده به جانب ماردين رفت .\r\nچاولىسقاوو چون بر اين حال اطلاع يافت بار ديگر ايلچى [ ى 
  ] به ماردين « 1 » پيش ايلغازى فرستاده خود نيز به طريق ايلغار در عقب ايلچى خود متوجّه ماردين گشت « 2 » ؛ چنانچه بىخبر ايلغازى در وقتى كه ايلچى او پيش ايلغازى رسيده پيغام او مىگذرانيد ، امير چاولىسقاوو درآمد . چون چشم ايلغازى بر وى افتاد از جاى خود برجسته او را تعظيم و تكريم بسيار نموده ظاهرا در مقام خدمتكارى و مهمانبردارى درآمد .\r\nبعد از آن ، به‌اتّفاق يكديگر به جانب بلدهء سنجار « 3 » رفته آن شهر را محاصره نمود . صاحب سنجار با ايشان در مقام صلح درآمده به ارسال تحف و هدايا ايشان را از سر محاصره درگذرانيد . بنابراين ، از آنجا كوچ كرده متوجّه بلدهء رحبه شدند .\r\nو امير ايلغازى هميشه فرصت مىخواست كه از دست چاولى مفارقت نموده به جانب ولايت خود بازگردد ، لهذا چون به قريهء عرابان ، كه از اعمال خابور است ، رسيدند ، نصف شب امير ايلغازى از اردوى چاولى جدا شده به جانب نصيبين رفت .\r\nچون ايلغازى از وى مفارقت نمود ، چاولىسقاوو همچنان عنان عزيمت به صوب رحبه « 4 » منعطف داشت . چون به ماكسين « 5 » رسيد ، صاحب مدينهء رها و سروج « 6 » تودويل « 7 » فرنگى ، كه مدّت پنج سال در موصل محبوس بود و در اين وقت چاولىسقاوو از موصل بيرون آمد ، او\r\n\r\n\r\n","description":"","footnote":"\r\n( 1 ) . ماردين : شهرى در تركيهء امروزى كه فاصلهء خط راه‌آهن آن با شهر حلب چهار صد و يازده كيلومتر است . در طىّ سالهاى هزار و هشتصد و نود و پنج اكثر مسيحيان اين شهر جلاى وطن كرده به دير زعفران رفتند ؛ - المنجد ، بخش اعلام .\r\n( 2 ) . امير چاولى ، اين بار از شهر دارا ، شهر كوچكى در بين النهرين ، ايلچى خود را به نزد ايلغازى فرستاد .\r\n( 3 ) . سنجار : قلعه‌اى است در نواحى موصل و ديار بكر ، گويند تولّد سلطان سنجر در آنجا واقع شد ؛ - خلف تبريزى ، برهان قاطع .\r\n( 4 ) . رحبه : يا رحبهء مالك بن طوق ، يا رحبة الشّام شهرى است بر ساحل راست فرات ، مطابق ميادين كنونى . ظاهرا در زمان خلافت مأمون به وسيلهء مالك بن طوق بنا شده ؛ - دايرة المعارف فارسى .\r\n( 5 ) . ماكسين : از شهرهاى ديار ربيعه است واقع در بين النهرين عليا .\r\n( 6 ) . سروج : شهرى در جنوب تركيهء آسيايى ، نزديك مرز سوريه در ناحيهء ديار مضر .\r\n( 7 ) . الكامل : بردويل .\r\n","page_name":" 2750 ","page_number":530},
  {"content":"\r\n\r\nرا همچنان در قيد همراه خود مىگردانيد ، خلعت داده از آن بند رها كرد به شرط آنكه جميع مسلمانان را ، كه پيش او محبوس بودند ، خلاص كند و مبلغى عظيم از زر نقد به فديهء خود بدهد و به سپاه امداد چاولى نمايد .\r\nالقصّه ، چون قمص تردويل از بند رهايى يافت كس خود را به قلعهء جعبر « 1 » فرستاده مردم خود را كه در آن قلعه بودند فرمود كه آن قلعه را به صاحبش سالم بن مالك تسليم كنند تا پسرخالهء او چوسكين بن جوسكين « 2 » ، كه صاحب تل‌ناشر « 3 » و يكى از شجاعان فرنگ بود و با قمص تردويل در يك معركه به بند اهل اسلام افتاده بود و خود را به بيست هزار دينار خريده خلاص شده ، به آن قلعه آمده نزد سالم بن مالك به عوض تردويل مرهون شد تا تردويل از عهدهء آنچه به چاولىسقاوو داده بيرون آيد و خود متوجّه أنطاكيّه شد .\r\nاتّفاقا ، چون جوسكين به قلعهء جعبر درآمد چاولى او را گرفت و بعد از آن مصلحت چنان ديد كه او را پيش قمص تردويل فرستد و به عوض او برادرزن قمص تردويل را نگاه دارد تا جوسكين به آنجا رفته قمص تردويل را در إطلاق بنديان مسلمانان و فرستادن مالى كه قبول نموده محصلى نمايد .\r\nبنابراين ، جمعى از سپاه خود همراه جوسكين كرده پيش قمص تردويل فرستاد و در وقت رفتن جوسكين ، چون به مدينهء منبج « 4 » رسيد ، آن شهر را نهب و غارت نمود . مردم چاولى سقاوو كه همراه او بودند اين حركت را از وى ناپسنديده بر وى انكار كردند و او را از غارت آن شهر منع نمودند و گفتند : از همين حركت معلوم مىشود كه تو با امير چاولى در مقام غدر و مكرى ، و إلّا غارت كردن اين شهر كه از ولايات اوست چه معنى دارد ؟ و جوسكين در جواب ايشان گفت كه : اين شهر از آن شما نيست .\r\n\r\nذكر آنچه ميانهء قمص تردويل و صاحب أنطاكيّه تنكرى گذشت\r\nدر الكامل التّاريخ مسطور است كه چون قمص تردويل به أنطاكيّه رسيد تنكرى صاحب أنطاكيّه زر نقد سى هزار دينار و از اسب و سلاح و جامه‌هاى نفيس بسيار جهت تردويل فرستاد . و چون در وقتى كه تردويل در بند بود تنكرى مدينهء رها را از مردم او گرفته بود ، الحا تردويل از وى مدينهء رها را مىطلبيد و او در آن باب مضايقه مىكرد . بنابراين ، تردويل به جانب تل‌ناشر ، كه\r\n\r\n\r\n","description":"","footnote":"\r\n( 1 ) . جعبر : قلعه‌اى است ويران بر ساحل چپ فرات وسطا .\r\n( 2 ) . ابن أثير پسرخالهء قمص را « جوسلين » ذكر كرده است ؛ - ترجمهء الكامل ، ج 18 ، ص 81 .\r\n( 3 ) . احتمالا تل‌باشر است كه دژى است نزديك حلب .\r\n( 4 ) . منبج : شهر قديمى در سوريه ، واقع در شمال شرقى حلب .\r\n","page_name":" 2751 ","page_number":531},
  {"content":"\r\n\r\nسپاه جوسكين در آنجا مىبود ، رفت كه به استظهار ايشان از تنكرى مدينه رها را بگيرد .\r\nاتّفاقا ، چون تردويل به آنجا رسيد ، جوسكين نيز در آنجا به وى ملحقّ شده و اين معنى موجب خوشحالى و قوّت تردويل گشت .\r\nچون تنكرى ، صاحب أنطاكيّه ، بر اين حال اطلاع يافت مىخواست كه پيش از آنكه چاولى سقاوو به ايشان ملحقّ شود و ايشان قوّت بگيرند ايشان را مستأصل سازد . بنابراين ، با لشكرى آراسته از انطاكيّه برآمده به عزم محاربهء ايشان متوجّه تل‌ناشر گشت .\r\nو از عجايب حالات ايشان آنكه هر روز باهم جنگ مىكردند و چون از جنگ فارغ مىشدند با يكديگر در مجلس طعام مىخوردند و صحبت مىداشتند و باز روز ديگر جنگ مىكردند و بعد از فراغ از جنگ باز همچنان در طعام خوردن و حكايت مانند دوستان سلوك مىكردند . و در اين وقت ، تردويل بنابر وعدهء خود ، صد و شصت اسير مسلمان را از بند خلاص كرده پيش چاولىسقاوو فرستاد و تنكرى معاملهء رها را همچنان در ميان گذاشته به جانب أنطاكيّه مراجعت نمود و تردويل و جوسكين به‌اتّفاق يكديگر ، دست به غارت و تاراج دراز كرده بسى از قلاع تنكرى را نهب و غارت كردند و از آنجا عنان عزيمت به صوب ولايت كراسيل « 1 » ، كه يكى از ارامنه بود و جمعى كثير از مرتدان طوايف امم به اطاعت او درآمده بر مدينهء رعبان « 2 » و كيسوم و قلاعى چند ديگر در جانب شمالى حلب استيلا يافته بود ، منعطف داشت .\r\nو چون تردويل به آن ولايت درآمد ، كس پيش كراسيل ارمنى فرستاده از وى مدد طلبيد ، و كراسيل هزار سوار و هزار پياده از مرتدان خود به مدد او فرستاد . و چون تنكرى خبر از جمعيت ايشان يافت ، باز به قصد محاربهء ايشان بيرون آمد و از سر نو باز ميانهء ايشان بر سر مدينهء رها نزاع و جدال قائم شد . آخر الأمر ، به ترك « 3 » ، كه عبارت از امام ايشان است و در كيش ايشان مخالفت قول او به هيچ‌وجه جايز نيست ، در ميانهء ايشان درآمده در صدد تحقيق و تفتيش حال ايشان شده و جمعى كثير از قسّيسان و بطارقهء ايشان پيش به ترك گواهى دادند كه روزى كه سمند خال پيكرى به دريا سوار مىشد گفته بود كه اگر قمص تردويل از بند مسلمانان خلاص شود مدينهء رها را به او بازدهيد . [ 331 الف 
  ] .\r\nچون قسّيسان در حضور به ترك اين گواهى دادند ، تنكرى بىعلاج شد و رها را در نهم شهر صفر اين سال به قمص تردويل باز داد ، و قمص تردويل خاطر از آن ممرّ جمع ساخته از آب فرات عبور نمود كه اموالى كه به امير چاولىسقاوو قبول نموده به او بفرستد . و در أثنا خلقى بسيار از اسيران مسلمانان را در بلدهء حرّان خلاص كرد و در مدينهء سروج سيصد نفر از فقراى\r\n\r\n\r\n","description":"","footnote":"\r\n( 1 ) . الكامل : كواسيل .\r\n( 2 ) . ق ، ش : رعبا .\r\n( 3 ) . ش : بترل .\r\n","page_name":" 2752 ","page_number":532},
  {"content":"\r\n\r\nمسلمانان ساكن بودند . سپاه چاولىسقاوو كه همراه تردويل بودند ايشان را رعايت كردند و مسجدهاى ايشان را معمور ساختند .\r\nو رئيس سروج ، مردى بود كه از اسلام روىگردانيده بود . اتّفاقا ، روزى در حضور سپاه چاولىسقاوو نسبت به اهل اسلام لفظى ناشايست بر زبان راند . ايشان او را كتك بسيار زدند و ميانهء ايشان و فرنگيان بر سر او نزاع شد . و چون اين خبر ، به قمص تردويل رسيد فرمود كه او را گردن زدند و گفت كه : اينچنين شخص نه لايق دين ماست و نه لايق دين مسلمانان .\r\nو از جمله وقايع اين سال آنكه چون چاولىسقاوو ، قمص تردويل را از ماكسين رخصت نموده متوجّه رحبه گشت ، پسران سيف الدّوله ابو النجم بدران و ابو كامل منصور ، كه بعد از كشته شدن پدر پناه به سالم بن مالك آورده در قلعهء جعبر مىبودند ، از قلعهء جعبر برآمده به چاولى ملحقّ شدند ، و چاولى قدوم ايشان را غير متوقّع دانسته به ايشان گفت كه : بلتاش بن تكش بن الب‌ارسلان را كه در دست من است با لشكرى انبوه همراه شما مىكنم ، بلكه به‌اتّفاق يكديگر او را به پادشاهى برداشته متوجّه عراق مىشويم و حلّه و ساير ولايات سيف الدّوله را گرفته به شما مىسپاريم .\r\nدر خلال اين حال كه ايشان در اين انديشه بودند كه اسپهبد « 1 » صبادوا از قبل سلطان محمّد به ايالت مدينهء رحبه به آنجا رسيد . و چون اسپهبد با چاولى ملاقات كرد او را از اين انديشه باز داشت و گفت : مناسب حال تو آن است كه عنان عزيمت به صوب بلاد شام ، كه خالى است ، منعطف داشته از آن بلاد كه فرنگيان گرفتند از دست ايشان انتزاع نموده بر تمامى آن ولايت مستولى شوى ، و زنهار ! كه به جانب عراق نروى كه اگر سلطان محمّد در عراق باشد يا نزديك به عراق ، كار تو مطلقا پيش نخواهد رفت ، بلكه بالكلّيه مستأصل و ضايع خواهى شد .\r\nچاولى اين نصيحت را از اسپهبد گوش كرده از رحبه متوجّه شام گشت . و چون به چند مرحله به جانب شام رفت صاحب قلعهء جعبر ، سالم بن مالك كس پيش او فرستاده از غلبهء بنى نمير استغاثه نمود ؛ چه ، خوش نميرى با جمعى كثير از بنى نمير به رقّه آمده پسر سالم على را به قتل رسانيده رقّه را متصرّف شده بودند . و چون اين خبر در حلب به سمع ملك رضوان رسيد از حلب به قصد تسخير رقّه متوجّه آن صوب شد ، و چون به موضع صفّين رسيد ، ديد كه نود فرنگى مالى كه تردويل جهت چاولى فرستاده بر اشترها بار كرده متوجّه اردوى چاولىاند .\r\nملك رضوان فرنگيان را گرفته در زندان انداخت و زرها را تماما متصرّف شد . و چون به رقّه\r\n\r\n\r\n","description":"","footnote":"\r\n( 1 ) . متن : اصپهبد . - و .\r\n","page_name":" 2753 ","page_number":533},
  {"content":"\r\n\r\nرسيد بنى نمير كه از مقاومت او عاجز بودند بالضّروره مبلغى گرانمند جهت ملك رضوان فرستاده در مقام اطاعت و انقياد او درآمدند . بنابراين ، ملك رضوان رقّه را به ايشان گذاشته به جانب حلب مراجعت نمود .\r\nبعد از آن ، چاولىسقاوو به التماس سالم بن مالك و قبول كردن خرج سپاه او متوجّه رقّه شده هفتاد روز بنى نمير را در آن بلده محاصره نمود . آخر الأمر ، بنى نمير مبلغى زر و چند اسب به رسم پيشكش پيش او فرستادند و پيغام دادند كه : در اين مدّت ، هرگز از قبيلهء ما نسبت به امير بىاندامى سر نزده . اميد كه بعد از اين نيز به ظهور نرسد . بنابراين ، ملتمس از امير آن است كه به خاطر سالم ، كه هميشه ميانهء ما و او عداوت است ، در مقام محاربهء ما نشده از سر ما درگذرند و ما را نيز از جملهء مخلصان خود تصوّر فرمايند .\r\nچاولى التماس بنى نمير را قبول نموده پيش سالم فرستاد كه : مرا عزيمت گرفتن عراق است . اگر همانا عراق به دست من آمد و كار من چنانچه بايد برآمد رقّه و ده برابر رقّه به تو ارزانى داشته خواهد شد ، و إلّا در اين وقت ما را اوقات به محاصرهء پنج و شش مفلوك بنى نمير ، كه در قلعه‌اى مستحكم متحصّن شده‌اند ، صرف نمودن معنى ندارد .\r\nو در اين حال ، از پيش سلطان محمّد امير حسين بن اتابك قتلغ ، كه سلطان محمّد او را كشته بود و پسرش حسين را از جمله مقرّبان خود گردانيده بود ، پيش چاولى آمده به او حكم رسانيد كه : سلطان چنين فرموده كه بايد كه تو ولايت موصل را به امير مودود سپرده با سپاه خود به امداد فخر الملك رفته در جهاد كفّار مساعى جميله به ظهور رسانيده منتظر عنايات بىغايات ما باشى .\r\nچاولى اظهار اطاعت و انقياد نموده امير حسين را از زر و اسباب و تحف نفيسه آن مقدار داد كه زياده از تصوّر او بود . و چون امير حسين را به احسان مخلص خود گردانيد ، با وى گفت كه : ملتمس من آن است كه تو لشكر امير مودود را از سر موصل بازگردانى و يكى از فرزندان مرا پيش سلطان برى و در ملازمت ايشان نگاهدارى و شخصى ديگر ، از در خانه را به موصل فرستى كه باقى فرزندان ما را در آنجا محافظت نمايد و اموال واجبى سلطان تحصيل نموده به خزانهء عامره رساند ، و مرا همين مقدار بس است كه فرزندان من در موصل باشند .\r\nامير حسين اين معنى را از وى قبول نمود و كس او را همراه خود گرفته به جانب موصل رفت و هنوز امير مودود موصل را نگرفته بود ، و امير حسين هرچند سعى نمود كه شايد لشكر از سر محاصرهء موصل برخيزد تا امير چاولى مطمئن و فارغ البال بوده در مقام دفع فرنگ از روى جدّ و جهد اقدام نمايد ، امير مودود اين سخن قبول نكرد و گفت : من مطيع حكم سلطانم .\r\nهرگاه سلطان فرمايد بازمىگردم ، و إلّا به سخن هيچ احدى ترك اين كار نخواهم كرد .\r\n\r\n","description":"","footnote":"","page_name":" 2754 ","page_number":534},
  {"content":"\r\n\r\nمع هذا كس چاولى را ، كه همراه امير حسين آمده بود ، گرفته در بند كرد و بعد از آن به اندك‌روز شهر موصل را ، چنانچه قبل از اين قلمى شد ، گرفت و امير حسين بازگشته به خدمت سلطان رفت و از قبل امير چاولىسقاوو سخنان خوب به عرض سلطان رسانيد و او را از جملهء دولتخواهان سلطان باز نمود .\r\nامّا چاولىسقاوو بعد از مراجعت امير حسين مذكور به قصد تسخير مدينهء بالش ، كه از جملهء ولايات ملك رضوان بود ، به آن صوب رفت و آن شهر را بعد از پنج روز محاصره جبرا و قهرا به دست آورده جماعتى كثير از اعيان شهر را به دار كشيد و قاضى محمّد بن عزيز را ، كه از جمله مقتدايان آن بلده بود ، به قتل رسانيد .\r\n\r\nذكر محاربهء چاولىسقاوو با فرنگى\r\nاز جمله وقايع اين سال آنكه در ماه صفر ، ميانهء چاولى و تنكرى فرنگى ، صاحب أنطاكيّه ، به واسطهء آنكه ملك رضوان ، تنكرى را بر محاربهء او ترغيب و تحريض بسيار مىنمود ، محاربه واقع شد .\r\nتفصيل اين مجمل آنكه چون چاولى مدينهء نابس را از عمّال و نوّاب ملك رضوان انتزاع نمود و خلقى بسيار را از سپاه ملك رضوان به قتل رسانيد ، ملك رضوان پيش تنكرى فرنگى ، صاحب أنطاكيّه [ كس 
  ] فرستاد و پيغام داد كه : چاولى در صدد گرفتن حلب است و يقين است كه اگر او بر اين ولايت دست يابد فرنگيان در بلاد شما نمىتوانند بود . پس مصلحت آن است كه رفع غايلهء او را وجههء همّت خود ساخته به هيچ وجه خود را در آن باب معاف ندارند .\r\nتنكرى قبول اين معنى كرده با هزار و پانصد سوار و رجّالهء بسيار متوجّه جنگ چاولى شد ، و ملك رضوان نيز ششصد سوار به امداد تنكرى فرستاد .\r\nالقصّه ، چون اين خبر به سمع چاولىسقاوو رسيد ، كس پيش قمص تردويل فرستاده بقيّهء اموالى كه او در فديهء خود قبول كرده بود به او بخشيد و از وى به موجب ايفاى وعده مدد طلبيد .\r\nقمص تردويل بنابر وعدهء خود با لشكرى بسيار متوجّه اردوى چاولى شده در منبج به او رسيد .\r\nدر أثناى اين حال ، خبر استيلاى مودود بر مدينهء موصل و به غارت بردن خزاين و دفاين چاولى به او رسيد . و چون اين خبر ، در اردوى او اشتهار گرفت ، اكثر مردم از وى روى گردانيده متفرّق شدند و بندگان ايشان با هزار سوار بماندند ، و قمص تردويل نيز با جمعى معدود پيش او توقين نموده در مقام جنگ و جدال شدند . آخر الأمر ، بعد از تلاقى فريقين و اشتعال نايرهء جدال و قتال ، در اثناى گرمى جنگ جمعى كثير از سپاهيان چاولى بر اسبان جنيبتى قمص تردويل سوار شده روى به راه حلب نهادند و هرچند چاولى در عقب ايشان\r\n\r\n","description":"","footnote":"","page_name":" 2755 ","page_number":535},
  {"content":"\r\n\r\nتاخته نصيحت كرد ، هيچ‌كس سخن او را گوش نكرده ، و اين حركت موجب هزيمت چاولى شده و تنكرى غالب آمده [ 331 ب 
  ] تمامى اردوى چاولى را تاراج نمود .\r\nاز امرايى كه همراه چاولىسقاوو بودند اسپهبد صبادوا به جانب شام رفت و بدران بن صدقه به صوب قلعهء جعبر رفت و پسر چكرمش به جانب جزيرهء ابن عمر و قمص تردويل و جوسكين خود را به تل‌ناشر رسانيده بسيارى از اهل اسلام را ، كه از آن معركه بيرون آمده بودند ، محافظت نمودند و مجروحان را به مراهم نافعه معالجه كردند .\r\nو چاولى خود با جماعتى معدود عنان عزيمت به صوب رحبه منعطف داشت و در آنجا رفت ؛ چون با خود انديشيد كه هيچ چاره‌اى به غير از رفتن به ملازمت سلطان ندارد ، بالضّروره ، به اعتماد امير حسين بن اتابك قتلغ متوجّه اردوى سلطان محمّد شد . و در مدّت هفده روز از حوالى أنطاكيّهء شام خود را به نواحى اصفهان رسانيده به خانهء امير حسين رفت ، و امير حسين او را برداشته به خدمت سلطان برد ، و سلطان او را امان داده بكتاش « 1 » بن تتش را از وى طلب كرد ، و او چون چاره نداشت ، بالضّروره بكتاش را تسليم سلطان نمود ، و سلطان او را در اصفهان بند فرمود .\r\nو از جمله وقايع اين سال محاربهء طغدكين بود با فرنج و قتل خواهرزادهء بغدوبن فرنگى صاحب بيت المقدّس .\r\nو تفصيل اين مجمل آنكه در اين سال طغدكين لشكرى به هم رسانيده به عزم تسخير قلعهء طبريه « 2 » متوجّه آن صوب گشت . اتّفاقا ، قبل از وى خواهرزادهء بغدوبن با چهار صد سوار بر سر آن قلعه رفته محاصره نموده بود ، و چون اتابك طغدكين با دو هزار سوار جرّار و پيادهء بسيار به آنجا رسيد ميانهء ايشان مهم به محاربه انجاميد . و در اوّل حال با وجود آنكه فرنگيان چهار صد نفر و سپاه اسلام دو هزار سواره و چندين هزار پياده ، فرنگيان آنچنان حمله آوردند كه سپاه طغدكين تاب حمله نياورده روى به گريز نهادند .\r\nطغدكين چون اين حال را مشاهده نمود از اسب پياده شده سپاه خود را فرياد مىكرد و بر جنگ فرنگ تحريض مىنمود . بنابراين ، سپاه او بازگشته شروع در جنگ كرده در اندك زمان تمامى فرنگ را به ضرب تيغ بىدريغ هلاك ساخته خواهرزادهء بغدوبن را زنده گرفته پيش طغدكين آوردند . طغدكين او را همراه به شام آورده هرچند تكليف اسلامش نمود ، قبول\r\n\r\n\r\n","description":"","footnote":"\r\n( 1 ) . م : بلتاش ؛ ق : نلتاش ؛ ش : نكتاش .\r\n( 2 ) . طبريه : قصبه‌اى است در اردن ، طبرانى مشهور منسوب به آن است ؛ - منتهى الارب . اين شهر به سال سيزده هجرى به طريق صلح بر دست شرحبيل بن حسنه فتح گرديد ، مشروط بر آنكه نيمى از منازل و كنايس خود را تسليم مسلمانان كنند .\r\n","page_name":" 2756 ","page_number":536},
  {"content":"\r\n\r\nنكرد و مبلغ سى هزار دينار زر سرخ و إطلاق پانصد اسير مسلمان در فديهء خود قبول مىداشت ، و طغدكين احمق آن را از وى قبول نمىكرد و مىگفت : خلاصى تو به غير از مسلمان شدن متصوّر نيست . و چون او قبول آن معنى نمىكرد ، طغدكين از روى جهالت خون پانصد مسلمان را بر گردن گرفته او را به دست خود گردن زد و بنديان فرنگى را پيش خليفه ، المستظهر باللّه ، به بغداد فرستاد ، و خليفه به اصفهان پيش سلطان محمّد فرستاد .\r\nبعد از اين واقعه ، ميانهء بغدوبن و اتابك طغدكين مصالحه بر اين قرار گرفت كه مدّت چهار سال با يكديگر جنگ نكنند .\r\n\r\nذكر گريختن اتابك طغدكين از دست فرنگ\r\nدر الكامل التّاريخ مسطور است كه در ماه شعبان اين سال سپاه اتابك طغدكين به مجرّد ديدن جمعى از سپاه فرنگ اسباب و أثقال خود را از خيمه و خرگاه گذاشته روى به گريز نهادند .\r\nو كيفيّت اين واقعه چنين بود كه يكى از غلامان قاضى فخر الملك ابو علىّ بن عمار ، صاحب طرابلس ، بر مولاى خود عاصى شده قلعهء عرقه را كه از مشاهير قلاع ولايت طرابلس بود متصرّف شده بود و فرنگيان او را در آن قلعه محاصره نموده كار بر وى تنگ ساخته بودند و چون آذوقهء او تمام شد از روى اضطرار كس پيش اتابك طغدكين فرستاده پيغام داد كه : من از نگاهداشتن آن قلعه عاجز شده‌ام . اگر ميل اين قلعه دارند كس بفرستند كه قلعه را به او تسليم نمايم .\r\nطغدكين اين پيغام را از جمله نعم غير متوقّع دانسته فى الحال يكى از سرهنگان خود ، اسرائيل‌نام ، را با سيصد نفر از جهت حفظ و حراست آن قلعه فرستاده ، و چون اسرائيل به آنجا درآمد غلام فخر الملك قلعه را به او تسليم نموده خود پايين آمد . اسرائيل از ترس آنكه مبادا او پيش طغدكين رفته خبر دهد كه در قلعه از ذخاير و نفايس چه چيز مانده ، شخصى را بر آن داشت كه در ميان انبوهى مردم او را به تير زد و او به مجرّد آن تير جان به قابض ارواح سپرد .\r\nمقارن اين حال ، طغدكين مىخواست كه به سر آن قلعه رفته تحقيق نمايد كه از قاضى فخر الملك چه چيز مانده . اتّفاقا ، به واسطهء كثرت برف و باران مدّت دو ماه طغدكين را ميسّر نشد كه به آن صوب تواند رفت . و بعد از دو ماه ، چون برف و باران تخفيف يافت طغدكين با چهار هزار سوار متوجّه آن صوب گشت . و در اين يورش بسيارى از قلاع فرنگ را فتح نمود كه يكى از جملهء آن قلاع قلعهء اكمه بود . و گويا آن قلعه را به واسطهء آن « اكمه » گفتندى كه از روزى كه بنا كرده شده بود ، هيچ بيگانه به زور بر وى راه نيافته ؛ چه « اكمه » عبارت از « كور مادرزاد » است .\r\nالقصّه ، چون اين خبر ، به سمع فرنگيانى كه طرابلس را محاصره داشتند ، رسيد فى الحال\r\n\r\n","description":"","footnote":"","page_name":" 2757 ","page_number":537},
  {"content":"\r\n\r\nيكى از امراى ايشان ، كه او را « سردانى » گفتندى ، با سيصد سوار جرّار متوجّه آن صوب گشت .\r\nاتّفاقا ، به مجرّد پيدا شدن قراول فرنگ ، سپاه طغدكين أحمال و أثقال خود را گذاشته گريختند . فرنگيان اين معنى را فوزى عظيم دانسته بىمحنت جنگ و جدل تمامى اردوى سپاه اسلام به دست ايشان افتاد و آن جماعت بىقتال و جدال به اقبح احوال گريخته به حمص « 1 » رفتند .\r\nو سردانى بعد از تاراج اردوى طغدكين ، عنان عزيمت به صوب قلعهء عرقر منعطف داشته به محاصرهء آن قلعه پرداخت . و اسرائيل چون خبر از شكست طغدكين يافت از نگاهداشتن قلعه مأيوس گشته كس پيش سردانى فرستاده امان طلبيد . سردانى او را امان داد ، امّا چون اسرائيل با مردم خود پايين آمد سردانى مردم او را متعرّض نشد ، امّا اسرائيل را گرفته بند فرمود و گفت :\r\nتا فلان و فلان فرنگى كه مدّت هفت سال است كه در دمشق محبوس‌اند خلاص نشوند ، خلاصى تو ممكن نيست . بنابراين ، طغدكين ايشان را خلاص كرد و سردانى ، اسرائيل را نيز گذاشت .\r\nو چون اتابك طغدكين اينچنين شكست ديده و رسوا گشت و به دمشق رفت ، بسيار متوهّم بود ، از آنكه مبادا در اين محلّ صاحب بيت المقدّس ، بغدوبن فرنگى ، نقض صلح نموده متوجّه دمشق گردد و او را به واسطهء پريشانى سپاه طاقت مقاومت او نباشد . اتّفاقا ، در اين اثنا ، بغدوبن كس پيش او فرستاده او را پرسش نمود و گفت : اين نوع امور به بسيارى از سلاطين و ملوك پيش آمده ، به اين سبب غم و غصّه به خود راه نبايد داد ، و از رهگذر عهدى كه ميانهء من و تو است مطلقا چيزى به خاطر خود راه ندهى ، كه ما در عهد خود ثابت‌قدميم ، و يقين باشد كه ملوك را بيش از آنچه به تو رسيده بسيار پيش آمده و باز احوال ايشان انتظام يافته .\r\nالقصّه ، طغدكين را از پرسش و دلدارى بغدوبن بسيار قوّت حاصل شد و از دغدغه‌اى كه در خاطر داشت فارغ البال گشت .\r\nو از جمله وقايع اين سال آنكه منصور بن صدقه ، كه بعد از قتل پدر گريخته به قلعهء جعبر رفته بود ، بازگشته به ملازمت سلطان آمد و سلطان او را به عنايات پادشاهانه سرافراز ساخته منظور نظر عنايت خود گردانيد . و بدر بن صدقه پيش امير مودود به موصل رفت ، و امير مودود نيز مقدم او را عزيز دانسته در تعظيم و تكريم او دقيقه‌اى از دقايق فروگذاشت ننمود .\r\nو هم در اين سال ، سلطان محمّد ، مجاهد الدّين بهروز را شحنهء بغداد گردانيد . و منشأ اين\r\n\r\n\r\n","description":"","footnote":"\r\n( 1 ) . حمس :  ( Hems )  كه يونانيها و روميها آن را إمسا  ( Emesa )  مىگويند شهرى است در غرب سوريه ، به فاصلهء يك كيلومتر و نيمى رود ارونتس ( نهر العاصى ) در جنوب حماة . اين شهر به سال پانزدهم هجرى به دست أبو عبيدهء جرّاح به دست مسلمانان افتاد .\r\n","page_name":" 2758 ","page_number":538},
  {"content":"\r\n\r\nآن بود كه قبل از اينكه سلطان به بغداد رود ابو القاسم حسين بن عبد الواحد ، صاحب مخزن ، و ابو الفرج رئيس الرؤسا را گيرانيده مبلغى عظيم از ايشان مطالبه مىنمود . و چون ايشان آن مبلغ را قبول نمودند مجاهد الدّين بهروز را از براى تحصيل آن مال به بغداد فرستاد و عمارت دار الامارهء بغداد را نيز به او ارزانى داشت . و مجاهد الدّين بهروز به بغداد رفته در تعمير دار الإماره مساعى جميله به ظهور رسانيد و آن اموال را نيز تحصيل نمود و با مردم بغداد سلوك به وجهى كرد كه همه ستايش او مىكردند . بنابراين ، چون سلطان محمّد به بغداد رفت او را شحنهء تمام عراق عرب گردانيد و سعيد بن حميد عمرى ، امير الامراى سيف الدّوله ، را به ايالت حلّه سرافراز گردانيد .\r\nو در ماه شوّال اين سال ، امير سقمان قطبى ، صاحب مدينهء أخلاط ، مدينهء ميّافارقين را بعد از محاصرهء چند ماه ، چون كار بر اهالى آن مدينه به اضطرار رسيد ، به مصالحه و امان دادن اهالى آن بلده ، متصرّف شد .\r\nو در ماه صفر اين سال ، قاضى اصفهان ، عبد اللّه بن علىّ الخطيب ، در همدان بر دست يكى از فدائيان اسماعيليه به قتل رسيد . و او هميشه از ملاحظهء ايشان زره مىپوشيد . اتّفاقا ، در روز جمعه ، از ياران خود در مسجد جامع همدان به نماز [ 332 الف 
  ] مشغول بود كه فدائى خود را در ميان ياران او گنجانيده ، در يك لحظه به زخم كارد ، او را به عالم آخرت فرستاد .\r\nو در روز عيد فطر اين سال قاضى نيشابور ، صاعد بن محمّد بن عبد اليعمى « 1 » ، كه مولدش در سنهء ثمان و اربعين و اربعمائه « 2 » هجرى بود ، نيز بر دست باطنيّه كشته شد . غايتش آن باطنى را نيز كشتند .\r\nو هم در اين سال ، ابو المحاسن عبد الواحد بن اسماعيل بن احمد طبرى « 3 » ، كه از كبار علماى شافعيّه و صاحب تصانيف معتبره بود ، در روز جمعه در جامع طبرستان بر دست مردى باطنى به قتل رسيد . از وى منقول است كه مىگفت : اگر جميع كتب شافعيه سوخته شود من تمامى آنها را باز مىنويسم .\r\n\r\n\r\n","description":"","footnote":"\r\n( 1 ) . الكامل : صاعد بن محمّد بن عبد الرحمن ابو العلاء .\r\n( 2 ) . چهار صد و چهل و هشت . - و .\r\n( 3 ) . مولد اين عالم جليل القدر شهر رويان است از شهرهاى طبرستان . به همين جهت ، در كتب رجال با نام عبد الواحد بن اسمعيل بن احمد بن محمّد رويانى طبرى ضبط شده است . وى اوّلين كسى بود كه فرقهء باطنيّه را تكفير نمود و حكم به كفر ايشان داد . مرحوم محمد على مدرس تبريزى ( در ريحانة الادب ، ج 5 ، ص 345 ) از قول صاحب رياض العلماء مىنويسد كه وى در باطن شيعه و از مشايخ سيّد فضل اللّه راوندى و نظاير وى بوده ، ليكن با تقيّه مىگذرانيد .\r\n","page_name":" 2759 ","page_number":539},
  {"content":"\r\n\r\nو از جمله مصنفات او بحر المذهب است مشتمل بر چندين فروع غريبه و مسائل عجيبه كه در هيچ كتابى ديگر ، اثرى از آثار آن يافته نمىشود . كتاب مناصيص الأمام الشافعى « 1 » و كتاب كافى و حلية المؤمنين و كتاب خلاف نيز از جمله تصانيف ابو المحاسن است « 2 » .\r\nفوت ابو الفوارس حسن بن على الخلان ، كه در خطّ نسخ سرآمد روزگار بود و شعر غريب نيكو گفتى ، نيز از جمله وقايع اين سال بود .\r\n\r\n\r\n","description":"","footnote":"\r\n( 1 ) . هر سه نسخه : تناصيص شافعى .\r\n( 2 ) . ديگر آثار عبد الواحد عبارتند از : التّجربة ، التّخبير ، تكملة السعادات فى تكملة العبادات المسنونات ، التّلخيص ، الجعفريات ، جمع الجوامع ؛ - مدرس تبريزى ، ريحانة الأدب ، ج 5 ، ص 345 .\r\n","page_name":" 2760 ","page_number":540},
  {"content":"\r\n\r\n\r\nذكر وقايع سال چهار صد و نود و سيّم از رحلت خير البشر\r\nدر الكامل التّاريخ ابن أثير جزرى مسطور است كه در يازدهم شهر ذيحجّهء اين سال ، فرنگيان شهر طرابلس را از دست عمّال خليفهء مصر جبرا و قهرا گرفتند و اهالى آن شهر را از زن و مرد و كوچك و بزرگ اسير كردند و اموال و اسباب ايشان را به نهب و غارت بردند . و چون مدينهء طرابلس از مشاهير بلاد اسلام بود و تجّار صاحب مال بسيار در آنجا متوطّن بودند ، چندان اموال و نفايس تحف از آن بلده به دست فرنگيان افتاد كه از حدّ و احصا و شماره بيرون بود ، و كتب و مصاحب « 1 » زياده از حد بيرون در آن شهر سوختند .\r\nكيفيّت گرفتن آن شهر در تواريخ مذكور چنين آورده كه چون از زمانى كه فرنگيان به محاصرهء آن شهر ابتدا نموده بودند تا اين زمان كه فتح آن « 2 » كردند ، قريب به دوازده سال شده بود ؛ چه ، اوّلا والى آن بلده ، چنانچه سابقا بتفصيل قلمى شد ، فخر الملك علىّ بن عمّار بود ، و او قريب به ده سال با ايشان جنگ و جدل نموده آخر الأمر ، به بغداد رفت و اهالى طرابلس در عقب او شهر را به خليفهء مصر دادند ؛ چه ، از مصر هميشه جهت ايشان غلّه و آذوقه و ساير ما يحتاج متعاقب و متواتر مىرسيد .\r\nامّا فرنگيان در اين مدّت اصلا دست از محاصرهء آن بازنمىداشتند و در اين وقت با وجود آنكه خواهرزادهء ضجيل فرنگى ، سودانىنام آن را محاصره داشت كه به يك بار قمّص كبير « 3 » ،\r\n\r\n\r\n","description":"","footnote":"\r\n( 1 ) . احتمالا اين كلمه نادرست است و مىبايد به جاى آن « مصاحف » صحيح باشد ، كه جمع « مصحف » و به معنى قرآن است . - و .\r\n( 2 ) . م : او .\r\n( 3 ) . قمّص ، به معنى كشيش بزرگ ، يكى از درجات روحانى در مذهب مسيح است ، و نيز لقبى بوده است در رديف « شيخ » مخصوص رجالى كه رياست سياسى و مذهبى مردم را يك جا داشته‌اند .\r\n","page_name":" 2761 ","page_number":541},
  {"content":"\r\n\r\nكه او را « سميد بن ضجيل » « 1 » گفتندى ، با چند كشتى پر از سپاه از راه دريا آمده محاصرهء آن شهر كرد و ميانهء او و سودانى مهمّ به محاربه انجاميد ، و از اين جهت مسلمانان بسيار اميدوار شده بودند كه شايد ايشان با يكديگر منازعت و مخاصمت كرده از سر محاصرهء ايشان درگذرند . امّا چون اين خبر ، به سمع تنكرى ، صاحب أنطاكيّه ، رسيد ، فى الحال با لشكرى آراسته به عزم تقويت سودانى متوجّه آن صوب گشت .\r\nو چون بغدوبن ، صاحب بيت المقدّس ، بر منازعهء فرنگ با يكديگر اطلاع يافت او نيز با لشكرى آراسته از روى سرعت و استعجال متوجّه آن صوب گشت . چون به آنجا رسيد ، در مقام اصلاح شده ميانهء ايشان مصالحه نمود . پس به‌اتّفاق جميع فرنگيان ، هجوم آورده شهر طرابلس را آنچنان محاصره نمودند كه در اين مدّت هرگز اينچنين دلير پيش نيامده بودند . و اهالى شهر با وجود آن به قدر قوّت و طاقت خود در مدافعت و ممانعت ايشان مىكوشيدند و اميد امداد از مصر داشتند .\r\nاتّفاقا ، چون تقدير الهى آنچنان بود كه آن شهر به دست فرنگ درآيد ، كشتى [ اى 
  ] كه از مصر جهت ايشان آذوقه و آلات حرب مىآورد باد مخالف او را از سمت طرابلس گردانيده به جانبى برد كه آمدن او در اين موسم به طرابلس متصوّر نبود . بنابراين ، اهالى شهر بسيار دلشكسته شدند و فرنگيان از اطراف و جوانب هجوم آورده در روز دوشنبه ، يازدهم شهر ذيحجّه ، به شهر درآمدند و خلايق بسيار را به قتل رسانيدند و بقيّة السّيف را به اسيرى بردند و شهر طرابلس را به حوزهء تصرّف خود آوردند .\r\nو از جمله وقايع اين سال آنكه فرنگيان شهر طرابلس را فتح كردند صاحب أنطاكيّه ، تنكرى ، با سپاه خود از همان‌جا عنان عزيمت به صوب مدينهء بانياس « 2 » منعطف داشته آن بلده را نيز بعد از اندك‌محاصره فتح نمود و از آنجا به قد تسخير بلدهء جبيل « 3 » ، كه فخر الملك بن عمّار صاحب طرابلس در آنجا مىبود ، متوجّه آن صوب شد . چون فخر الملك را در آن بلده هنوز ذخيره و آذوقه چندان جمع نشده بود ، بعد از اندك‌مدافعت و ممانعت در بيست و دويم شهر ذيحجّه فخر الملك از تنكرى امان گرفته شهر را به او تسليم نمود و خود با متعلّقان خود به جانب مدينهء شيرز رفت . والى آن بلده امير سلطان بن علىّ بن منقذ كنانى قدوم فخر الملك را به اعزاز و اكرام تلقّى نموده از وى التماس نمود كه در آن بلده قصد اقامت نمايد . فخر الملك\r\n\r\n\r\n","description":"","footnote":"\r\n( 1 ) . الكامل : ريموند بن صنجيل .\r\n( 2 ) . م : بليناس ، ق : باناس ؛ ش : بلنياس . از شهرهاى سوريه است ؛ - نفيسى ، ناظم الأطباء .\r\n( 3 ) . م : خنبل ؛ ق ، ش : حنيل . جبيل شهرى است از سواحل دمشق ؛ - صفىپورى ، منتهى الأرب .\r\n","page_name":" 2762 ","page_number":542},
  {"content":"\r\n\r\nقبول آن معنى نكرده بعد از چند روز از شيرز به جانب دمشق رفت ، و اتابك طغدكين تعظيم و تكريم او بسيار نمود و ولايت ريداف « 1 » را به جايگير فخر الملك داد .\r\nو از جمله وقايع اين سال ، جنگ ساغر بيگ ، والى تركستان ، و محمّد خان ، حاكم سمرقند و شكست يافتن ساغر بيگ بود .\r\nو كيفيّت اين واقعه را چنين آورده‌اند كه چون در اين سال ، ساغر بيگ را داعيهء تسخير ولايت ماوراء النهر پيدا شد ، بنابراين از اقصى بلاد تركستان لشكرها جمع آورده متوجّه سمرقند گشت . محمّد خان ، والى سمرقند ، چون بر اين حال اطلاع يافت ، كس پيش سلطان سنجر بن ملكشاه به خراسان فرستاده از وى مدد طلبيد . سلطان سنجر التماس او را مبذول داشته لشكرى عظيم به مدد او فرستاد . و محمّد خان به استظهار آن سپاه و سپاه خاصّهء خود از سمرقند بيرون آمده عنان عزيمت به صوب تركستان منعطف داشت و در حدود نخشب ، تلاقى فريقين روى داد و نايرهء قتال و جدال اشتعال گرفت . آخر الأمر ، بعد از كشش و كوشش بسيار نسيم نصرت بر پرچم علم محمّد خان وزيد و اكثر سپاه ساغر بيگ به ضرب تيغ بىدريغ هلاك شدند و ساغر بيگ با معدودى چند روى به گريز نهاد .\r\nو چون خاطر محمّد خان از رهگذر ساغر بيگ جمع شد ، تحفه‌اى لايق به خدمت سلطان سنجر فرستاده مردم او را رخصت مراجعت فرمود .\r\nو از جمله وقايع اين سال آنكه يحيى بن تميم بن معزّ ، صاحب افريقيه ، پانزده كشتى را پر از سپاه ساخته به جانب بعضى جزاير روم فرستاد . چون به آن حدود رسيد ، از آن جانب نيز كشتى چند مستعدّ شده متوجّه جنگ شدند . بعد از محاربهء بسيار ، شش كشتى از كشتيهاى يحيى بن تميم به دست روميان افتاد .\r\nو اين اوّل‌شكستى بود كه بر لشكر يحيى روى آورده ، و إلّا قبل از آن وقتى كه يحيى به جاى پدر بر سرير سلطنت قرار گرفته مطلقا لشكر او در خشكى و دريا شكست نيافته بود .\r\nو هم در اين سال ، يحيى پسر خود ابو الفتوح را به ايالت مدينهء سفاقس فرستاد . چون ابو الفتوح به سفاقس درآمد اهالى آن بلده بر وى شوريده قصر او را تاراج كردند و قصد قتل او كردند . يحيى چون اين خبر را شنيد ، به لطايف الجيل نوعى كرد كه ميانهء اهالى آن شهر\r\n\r\n\r\n","description":"","footnote":"\r\n( 1 ) . الكامل : زبدانى .\r\n","page_name":" 2763 ","page_number":543},
  {"content":"\r\n\r\nاختلاف پيدا شد و در مقام دفع يكديگر شده از سر منازعهء بو الفتوح بن يحيى درگذشتند و مرتبه‌مرتبه ابو الفتوح به فرمودهء پدرش اكثر مردم آن شهر را آنچنان متفرّق ساخته بر ايشان استيلا يافت كه فوق آن متصوّر نبود .\r\nامّا با وجود آن استيلا ، بر كردار آن جماعت كه قصر او را تاراج كرده بودند و قصد كشتن او داشتند ، مطلقا مؤاخذه ننمود ، بلكه از روى رفق و مدارا ايشان را آنچنان ساخت كه همه از انديشه‌هاى باطل خود پشيمان گشته از روى اخلاص و خدمتكارى در مقام اطاعت درآمده در سلك دولتخواهان منتظم گشتند .\r\nو هم در اين سال ، امير ابراهيم ينال ، صاحب آمد « 1 » كه از كثرت ظلم و جور او اكثر مردم آمد جلاى وطن شده بودند ، وفات يافت و پسرش به جاى او بر سرير حكومت آن ولايت نشسته آنچنان به عدالت سلوك مىنمود كه از اطراف و جوانب خلايق روى به آنجا نهادند و شهر آمد را آنچنان مأمور ساختند كه رشك بلاد عالم گشت .\r\nو هم در اين سال ، در ماه ذيقعده ستارهء ذنب‌دار پيدا شد كه ذنبش بسيار دراز بود و به جانب قبله كشيده شده و تا آخر شهر ذيحجّه مىنمود . بعد از آن غايب شد .\r\n\r\n\r\n","description":"","footnote":"\r\n( 1 ) . آمد : نام شهرى قديم و مستحكم در شمال بين النهرين كه دجله آن را چون هلالى احاطه كرده است .\r\n","page_name":" 2764 ","page_number":544},
  {"content":"\r\n\r\n\r\nذكر وقايع سال چهار صد و نود و چهارم از رحلت خير البشر\r\nاز جمله وقايع اين سال آنكه شصت كشتى فرنگى پر از سپاه و ذخيرهء بسيار از راه درياى شام به قصد زيارت بيت المقدّس آمدند و بعد از اداى مراسم زيارت با ملك بغدوبن ، صاحب بيت المقدّس ، اتّفاق نموده متوجّه بلاد اسلام شدند و [ 332 ب 
  ] به تاريخ سيّم شهر ربيع الآخر ، مدينهء صيدا را از جانب دريا و خشكى محاصره نموده كار بر اهالى آن بلده تنگ ساختند .\r\nو چون اهالى آن بلده ، از مقاومت او عاجز آمدند و اميد مدد از هيچ جا متصوّر نبود ، بالضّروره قاضى [ شهر 
  ] را با جمعى از اعيان شهر بيرون فرستاده از فرنگيان امان خواستند و فرنگيان بر نفس و مال ايشان را امان داده امان‌نامه‌اى مؤكّد به سوگندان مغلّظه نوشته به ايشان دادند ؛ مضمون آنكه : هركه از اهالى شهر صيدا از سپاهى و رعيّت ميل بودن داشته باشد ، هيچ‌كس را بر وى جور و تعدّى نخواهد بود و هركه از سپاهى و رعيّت ميل بيرون رفتن داشته باشد بايد كه اموال و اسباب خود را برداشته به هرجا كه خواهد رود ، كه هيچ‌كس مانع و مزاحم او نخواهد بود .\r\nبنابراين ، جمعى كثير از موالى و مشايخ و اعيان آن شهر اموال و اسباب خود را برداشته به جانب دمشق رفتند و جمعى كثير از رعايا و اهل حرفت به حكم امان در وطن خود بماندند .\r\nبعد از چهل و هفت روز از محاصره ، ملك بغدوبن ، نوّاب و عمّال خود را آنجا گذاشته به جانب بيت المقدّس رفت و بعد از اندك‌زمانى بازگشته به صيدا آمد و از آن جماعت ، كه بنابر امان‌نامه مانده بودند ، مبلغ بيست هزار دينار به ضرب و زور و اهانت گرفت .\r\nو از جمله وقايع اين سال آنكه مصريان باز بر مدينهء عسقلان « 1 » استيلا يافتند .\r\n\r\n\r\n","description":"","footnote":"\r\n( 1 ) . عسقلان : شهرى است در سوريه بر كران درياى روم . اين شهر در عهد اسلام اوّل بار به دست معاوية بن أبى سفيان ، در عهد خليفهء دوّم فتح شد .\r\n","page_name":" 2765 ","page_number":545},
  {"content":"\r\n\r\nو تفصيل اين مجمل آنكه قبل از اين قلمى شد كه بعد از آنكه مدينهء عسقلان را امير الامراى خليفهء مصر ، امير افضل ، از دست فرنگ انتزاع نمود ، به اشارهء خليفه ، الآمر به احكام اللّه ، ايالت آن بلده به شخصى حواله شد كه او را « شمس الخلافه » گفتندى . و چون آن حرام نمك به عسقلان درآمد ، فى الحال كس پيش ملك بغدوبن ، صاحب بيت المقدّس ، فرستاده اظهار اطاعت و انقياد او نمود و با خليفهء مصر ، الآمر به احكام اللّه ، مخالفت مىورزيد .\r\nو چون اين خبر ، به مصر رسيد امير الامرا امير افضل را فرمود كه پيش از آنكه اين حرام‌نمك قوّت يابد به فكر او بايد بود . بنابراين ، امير افضل يكى از امراى بزرگ را با لشكرى انبوه به بهانهء غزاى فرنگ به جانب عسقلان فرستاده و با وى گفت : مصلحت چنان است كه تو با مردم مطلقا غير از اينكه به جنگ فرنگ مىروم هيچ چيز ديگر اظهار نكنى تا آنكه به عسقلان درآيى . و چون به عسقلان درآيى بايد كه شمس الخلافه را دست و گردن بسته به اينجا فرستى و ايالت آن بلده به تو متعلّق خواهد بود .\r\nالقصّه ، چون امير به عسقلان رسيد شمس الخلافه بر حقيقت حال اطلاع يافته ايشان را تمكين نداد كه به عسقلان درآيند و مخالفت خليفهء مصر را آشكار گردانيد . امير افضل چون اين حكايت شنيد ، بسيار انديشناك شد كه مبادا آن حرام‌نمك شهر را به فرنگيان بدهد .\r\nبنابراين ، شروع در ملايمت كرده كس پيش شمس الخلافه فرستاده او را دلدارى بسيار نمود و جايگيرى ، كه در مصر داشت ، باز به وكلاى او بازداد ، امّا خفيه كس پيش اهالى عسقلان فرستاده ايشان را بر قتل او ترغيب و تحريض بسيار نمود .\r\nبنابراين ، در اين سال جمعى كثير از اهالى و اعيان متّفق شده در وقت سوارى شمس الخلافه بر وى ريختند و او گريخته به خانهء خود درآمد . ايشان نيز تعاقب او رفته او را به قتل رسانيدند و اموال و اسباب او را به غارت بردند و سر او را به مصر فرستادند . خليفه ، الآمر به احكام اللّه ، آن جماعت را به عنايات پادشاهانه سرافراز ساخته به مراتب ارجمند رسانيد و يكى از امراى خود را ، كه به عدالت و دولتخواهى مشهور و معروف بود ، به ايالت آن بلده فرستاده از دغدغه خاطر فارغ البال شد .\r\nو هم در اين سال تنكرى ، صاحب أنطاكيّه ، لشكر بسيار جمع آورده عنان عزيمت به صوب قلعهء اثارب « 1 » ، كه در سه فرسخى مدينهء حلب واقع است ، منعطف داشت . چون به حوالى آن قلعه رسيد ، آن را محاصره نمود و راههاى غلبه را بر ايشان بست . اهالى قلعه از اندرون نقبى\r\n\r\n\r\n","description":"","footnote":"\r\n( 1 ) . م ، ق : ايارب .\r\n","page_name":" 2766 ","page_number":546},
  {"content":"\r\n\r\nزده مىخواستند كه سر اين نقب راست از خيمهء تنكرى برآورده او را به قتل رسانند ، اتّفاقا ، يكى از اطفال ارمنيان آن قلعه بر اين حال اطلاع يافته پيش از آنكه ايشان به مقصد خود رسند پيش تنكرى رفته او را بر اين حال اطلاع بخشيد .\r\nتنكرى چون نيك تفحّص نمود سخن آن پسر موافق واقع بود . بنابراين ، تنكرى در مقام جدّ و جهد درآمده جبرا و قهرا آن قلعه را گرفت و دو هزار مرد را به قتل رسانيد و زن و فرزند ايشان را اسير كرده به جانب أنطاكيّه فرستاد و از آنجا عنان عزيمت به صوب قلعهء زردنا « 1 » منعطف داشته آن قلعه را نيز مانند اثارب جبرا و قهرا فتح نموده اكثر اهالى آن قلعه را به قتل رسانيدند .\r\nچون اين خبر ، به سمع اهالى مدينهء منبج رسيد ، فى الحال شهر را خالى كرده با اموال و اسباب خود به كوهستان آن ديار متحصّن شدند . همچنين اهالى مدينهء بالس نيز به مجرّد استماع اين خبر ، شهر را گذاشته به محكمه‌هايى كه داشتند پناه بردند .\r\nو چون فرنگيان بعد از فتح آن دو قلعه ، به قصد تسخير مدينهء منبج و بالس به آن حدود آمدند ، هيچ متنفّسى در آن دو شهر نديدند . بنابراين ، فوجى از ايشان به جانب مدينهء صيدا رفتند . اهالى آن بلده چون طاقت مقاومت ايشان نداشتند در مقام اطاعت و انقياد درآمده شهر را به ايشان تسليم نمودند .\r\nالقصّه ، كار به جايى رسيد كه اهالى بلاد اسلام از استيلاى فرنگ متوهّم گشته با ايشان در مقام ملايمت و اطاعت شدند . فرنگيان اين معنى را قبول نكرده كس پيش ملك رضوان ، والى حلب ، فرستادند كه : اگر ميل سلامتى خود داريد بايد كه هر ساله مبلغى معيّن قبول كنيد . ملك رضوان بالضّروره مبلغ سى و دو هزار دينار زر سرخ و چند رأس اسب و چند طاق از جامه‌هاى نفيس قبول نموده شرّ ايشان را از خود دفع گردانيد .\r\nهمچنين اهالى مدينهء صور مبلغ هفت هزار دينار قبول كردند و ابن منقذ ، حاكم شيرز « 2 » ، چهار هزار دينار ، و صاحب بلدهء حماة ، على كردى « 3 » ، مبلغ دو هزار دينار قبول كردند و مقرّر چنين شد كه تمامى اين مبلغ را در وقت درويدن غلّه ادا نمايند ، و إلّا مصالحه بر طرف باشد .\r\nو در خلال اين حال خبر رسيد كه چند كشتى از سوداگران مصر پر از متاعهاى نفيسه به جانب أنطاكيّه مىآيند . فرنگيان تمامى آن كشتيها را گرفته سوداگران را اسير كردند و اموال ايشان را به تاراج بردند .\r\nالقصّه ، چون استيلاى فرنگ به اين حدّ رسيد ، جمعى كثير از علما و اعيان بلاد حلب و شام\r\n\r\n\r\n","description":"","footnote":"\r\n( 1 ) . م : دزونا ؛ ق : زروبا ؛ ش : ذونا .\r\n( 2 ) . ش : شيزر .\r\n( 3 ) . م : على كروى .\r\n","page_name":" 2767 ","page_number":547},
  {"content":"\r\n\r\nروى به بغداد آورده پيش خليفه ، المستظهر باللّه عباسى ، و سلطان محمّد بن ملكشاه استغاثه نمودند ، و چون سلطان محمّد را در دفع اين فتنه سست يافتند ، روز جمعه فقها و علما با عامّهء خلايق بغداد به مسجد جامع آن شهر درآمده منبر را شكستند و مردم را از نماز جمعه منع نمودند .\r\nچون اين خبر ، به سمع خليفه ، المستظهر باللّه ، رسيد ، كس پيش سلطان محمّد فرستاده او را بر جهاد « 1 » فرنگ ترغيب و تحريض نمود . و سلطان چون قبول آن معنى كرد كه لشكرى عظيم به دفع فرنگ فرستد و اگر به آن لشكر ، مهمّ پيش نرود خود متوجّه دفع ايشان گشته دمار از روزگار ايشان برآرد ، خليفه منبرى ديگر از دار الخلافه به مسجد جامع فرستاد تا خلايق به مراسم نماز قيام نمودند .\r\nاتّفاقا ، چون از سلطان محمّد غير از وعده هيچ اثرى از جمع سپاه و استعداد حرب ظاهر نشد ، جمعهء ديگر باز علما و فقها عامهء خلايق را جمع نموده روى به جامع قصر دار الخلافه نهادند . و چون بوّابان دار الخلافه ايشان را مانع شدند ، ايشان هجوم آورده دربانان را پايمال ساختند و به اندرون رفته منبر مسجد جامع را شكستند و مردم را از نماز مانع آمدند و شبكهء آن مسجد را ، كه خليفه در آنجا نماز مىكرد ، كندند . بنابراين ، خليفه باز كس پيش سلطان محمّد فرستاده او را بر تغافل از اين مهمّ ، بسيار ملايمت كرد . سلطان فى الحال پسر خود مسعود را با امير مودود ، والى موصل ، و جمعى ديگر از امرا مثل امير سقمان قطبى ، والى تبريز و بعضى از ديار بكر ، و پسران امير برسق زنگى و ايلبكى « 2 » و امير احمد بيگ « 3 » صاحب مراغه ، و ابو الهيجا ، صاحب مدينهء أربيل ، و امير ايلغازى ، صاحب ماردين ، را به دفع فرنگ نامزد فرمود .\r\nدر اين أثنا ، ايلچى ملك روم پيش سلطان آمده او را بر جهاد فرنگ و دفع ايشان از بلاد اسلام تحريض و ترغيب بسيار نمود . و چون اين خبر ، در ميان اهل اسلام اشتهار يافت مردم زبان طعن بر سلطان محمّد دراز كرده به آواز بلند در كوچه و بازار ، و خلأ و ملأ فرياد مىكردند كه : زهى ضعف مسلمانى سلطان محمّد كه ملك روم او را بر جهاد كفّار ترغيب و تحريض مىنموده باشد .\r\nو در اين سال ، خاتون دختر ملكشاه ، كه در سال سابق در اصفهان جهت [ 333 الف 
  ] خليفه ، المستظهر باللّه ، او را عقد كرده بودند ، با صد و شصت و دو شتر جهاز از جواهر و نفايس تحف به بغداد آمده در دار الإماره درآمده و به واسطهء آمدن او ، چند روز بغداد را آئين بسته بودند . و در شب دهم شهر رمضان زفاف واقع شد .\r\n\r\n\r\n","description":"","footnote":"\r\n( 1 ) . م ، ش : جنگ .\r\n( 2 ) . ق ، ش : پلنگى .\r\n( 3 ) . الكامل : امير احمد يل .\r\n","page_name":" 2768 ","page_number":548},
  {"content":"\r\n\r\nو در اين سال ، از اعيان علماى شافعيّه علىّ بن محمّد بن على عماد الدّين ابو الحسن طبرانى ، كه به « كياهراسى » اشتهار دارد و شمّه‌اى از احوال او سابقا قلمى گشته ، وفات يافت . ادريس بن حمزهء شامى نيز كه يكى از فحول مناظرين شافعيه بود ، در اين سال فوت شد .\r\n\r\n","description":"","footnote":"","page_name":" 2769 ","page_number":549},
  {"content":"\r\n . \r\n","description":"","footnote":"","page_name":" 2770 ","page_number":550},
  {"content":"\r\n\r\n\r\nذكر وقايع سال چهار صد و نود و پنجم از رحلت خير البشر\r\nاين سال مسعود بن سلطان محمّد با امير مودود و جميع امرايى كه سابقا اسامى ايشان مذكور شد ، غير از امير ايلغازى كه به عوض خود پسرش أياز را همراه ساخته بود ، عنان عزيمت به صوب دفع كفّار فرنگ منعطف داشته بسيارى از قلاع ايشان را فتح نمودند و خلايق بىشمار از ايشان به تيغ بىدريغ مجاهدان راه خدا هلاك شدند و مدينهء رها را محاصره نمودند .\r\nآخر الأمر ، چون از گرفتن آن نااميد گشتند از آب فرات عبور نموده مدّت چهل و پنج روز قلعهء تل‌باشر را محاصره نمودند .\r\nو چون در اين مدّت هيچ اثرى از آثار ضعف اهالى آن قلعه ظاهر نشد آن را نيز به حال خود گذاشته به جانب حلب رفتند . ملك رضوان دروازه‌هاى شهر حلب را بسته با سلطان مودود ملاقات نكرد . و در حوالى حلب امير سقمان قطبى ، والى آذربايجان ، بيمار شد و مردم او به واسطهء آنكه روزبه‌روز بيمارى او روى به ازدياد داشت او را در محفّه نشانيده به جانب ولايتش بازگردانيدند . در اثناى راه ، مدينهء بالس وفات يافت . پس او را در تابوت نهاده متوجّه آذربايجان گشتند .\r\nچون امير ايلغازى بر اين حال اطلاع يافت ، به قصد آنكه اموال او را متصرّف شود با لشكرى آراسته سر راه او را گرفت . سپاه امير سقمان بر اين حال اطلاع يافته تابوت را در ميان خود نگاهداشته مستعدّ جنگ شدند . بعد از تلاقى فريقين و اشتعال نايرهء جدال و قتال ، سپاه امير سقمان غالب آمده و امير ايلغازى طاقت مقاومت نياورده روى به گريز نهاد و تمامى اموال و اسباب او به دست سپاه امير سقمان افتاد .\r\nالقصّه ، چون ملك رضوان با سلطان مسعود و امير مودود و ساير امراى سلطان متّفق نشد ،\r\n\r\n","description":"","footnote":"","page_name":" 2771 ","page_number":551},
  {"content":"\r\n\r\nاز حلب گذشته به معرّة النعمان « 1 » رفتند . آنجا اتابك طغدكين به ايشان ملحقّ شد . بعد از آمدن طغدكين به اردوى سلطان مسعود ، از هواى كار چنين فهميد كه امرا در مقام گرفتن او سعى دارند . بنابراين ، او پنهانى كس به فرنگ فرستاده با امراى ايشان متّفق گشت . و به اين واسطه ، ميانهء امراى سلطان محمّد نزاع و خصومت واقع شد و بعضى از ايشان مثل احمد بيگ ، صاحب مراغه ، به بهانهء آنكه پيش سلطان رفته ولايت امير سقمان را جهت خود بستاند ، از ايشان جدا شد و اكثر سپاهيان نيز به اطراف و جوانب متفرّق و پراكنده شده هر يكى به جانبى رفتند . و چون ميانهء امير مودود و اتابك طغدكين محبّت و مودّت پيدا شده بود ، ايشان به‌اتّفاق يكديگر ، از معرّة النعمان كوچ كرده به نهر قاضى « 2 » رفتند .\r\nچون خبر پراكندگى اسلام و نفاق امرا با يكديگر به سمع فرنگيان رسيد ، قوهء طامعهء ايشان به حركت آمده شروع در حركت نمودند و به‌اتّفاق جميع امراى آن سرحدّ ، لشكرها جمع آورده به مدينهء فاميه « 3 » آمدند . در اين وقت ، صاحب بلدهء شيرز ، سلطان بن منقذ ، با سپاه بسيار ايلغار نموده خود را به امير مودود و اتابك طغدكين رسانيده ايشان را بر محاربهء فرنگ تحريض و ترغيب نمود و دفع ايشان را در نظر اهل اسلام بسيار سهل و آسان گردانيد .\r\nبنابراين ، امير مودود و اتابك طغدكين و سلطان بن منقذ ، عنان عزيمت به صوب شيرز منعطف داشتند . فرنگيان نيز از فاميه بيرون آمده متوجّه شيرز شدند . چون به حوالى شيرز رسيدند ، سپاه اسلام اطراف و جوانب ايشان را فروگرفته راه غلّه و علف بر ايشان بستند .\r\nفرنگيان چون قوّت سپاه اسلام را مشاهده نمودند ، از بيرون آمدن خود از بلدهء فاميه نادم و پشيمان شده باز به همان جا مراجعت نمودند . سپاه اسلام ايشان را تعاقب نموده جمعى كثير را به قتل رسانيدند و از اموال و اسباب ايشان بسيار غنيمت به دست آورده در ماه ربيع الأوّل باز به جانب شيرز بازگشتند و مدّتى مديد در آن‌جا توقّف نموده باز متفرّق شدند . و چون فرنگيان دانستند كه سپاه اسلام باز متفرّق شده هر يكى به جانبى رفته صاحب بيت المقدّس ، بغدوبن ، باز لشكرى بسيار فراهم آورده به عزم مدينهء صور ، كه داخل ولايت الآمر به احكام اللّه علوى مصرى بود ، متوجّه آن صوب گشته در بيست و پنجم شهر جمادى الاولى ، آن شهر را محاصره نموده سه برج چوبين ، كه بلندى هر يك هفتاد گز « 4 » بود ، نصب نموده شروع در جنگ كردند .\r\nحاكم مدينهء صور ، الأعزّ عزّ الملك ، چون اين حالت را مشاهده نمود ، اهالى شهر را جمع آورده در باب دفع ايشان مشورت نمود . در اين أثنا ، پيرى از اهل طرابلس از ميان برخاست و\r\n\r\n\r\n","description":"","footnote":"\r\n( 1 ) . اين شهر مولد ابو العلاء معرّى شاعر و مبتكر عرب است ؛ - ألمنجد ، بخش اعلام .\r\n( 2 ) . الكامل : نهر العاصى .\r\n( 3 ) . فاميه يا افاميه ؛ شهرى است مستحكم از سواحل شام نزديك حمص ؛ - ياقوت ، معجم البلدان .\r\n( 4 ) . گز : مقياس طول است در حدود پنجاه سانتيمتر .\r\n","page_name":" 2772 ","page_number":552},
  {"content":"\r\n\r\nگفت : من متضمّن سوختن آن سه برج مىشوم به شرط آنكه هزار مرد جلد را همراه من كنند .\r\nعزّ الملك فى الحال ، هزار نفر جرّار از جلد را تابين او كرده آن پيرمرد آن هزار كس را فرمود كه همهء شما مسلّح و مكمّل شده هر يكى پشتهء هيزم را برداشته دليرانه خود را به اين برج چوبين رسانيده پشته‌ها را در آن برج اندازند . چون ايشان به موجب فرمودهء آن پير عمل نموده هزار پشتهء هيزم خشك را به برجى كه متّصل به ديوار قلعه بود انداختند . عزّ الملك فرمود كه هزار كوزهء پر از نجاست ساخته در آن برج اندازند كه فرنگيان به واسطهء اشتغال به دفع نجاست خود ، به فرونشاندن آتش نتوانند پرداخت .\r\nآخر الأمر ، همچنان شد كه فرنگيان در مقام دفع نجاست شده از آتش فراموش كردند . و ايشان آنچنان آتش برافروختند كه آن برج با چندين خلايق از فرنگ بسوخت . بعد از آن ، فرمود كه هفتاد سلّهء « 1 » انگور را پر از كتان و زفت و نفط و كبريت ساخته در آن دو برج ديگر درانداختند كه اين دو برج نيز آنچنان بسوختند كه اصلا اثرى از آثار ايشان نماند . بعد از آن ، اهالى مدينهء صور در سر راههاى ايشان سردابه‌ها كنده منتظر آن مىبودند كه چون فرنگيان از آن راه بگذرند بتمامهم در آن سردابها فروروند .\r\nاتّفاقا ، پيش از آنكه اين صورت به وقوع انجامد ، جمعى از مسلمانان پيش ايشان رفته ايشان را بر آن حال مطلع گردانيدند تا آنكه ايشان از تردّد در آن راه احتراز نمودند . و چون اهالى صور اين حال را مشاهده كردند ، كس پيش اتابك طغدكين فرستاده پيغام دادند كه : اگر ميل مدينهء صور دارند بسرعت هرچه تمام‌تر كس به امداد ما بايد فرستاد تا ما شهر را تسليم نوّاب و عمّال ايشان نموده . بنابراين ، اتابك طغدكين يكى از سرهنگان خود را با صد سوار به جانب مدينهء صور فرستاد .\r\nچون ايشان به حوالى اينجا رسيدند ، فرنگيان بر آن حال اطلاع يافته سر راه بر ايشان گرفتند و ميانهء ايشان جنگى عظيم واقع شد ؛ چنانچه آن صد سوار نتوانستند به اندرون رفت .\r\nآخر الأمر ، عزّ الملك ، صاحب مدينهء صور ، مبلغى عظيم از زر نقد پيش طغدكين فرستاد كه جمعى كثير از سپاهيان را زر داده به امداد ايشان فرستد .\r\nچون آن زر به اتابك طغدكين رسيد ، رقعه‌اى نوشته در بال كبوتر بسته به جانب مدينهء صور فرستاد ؛ و مضمون رقعه آنكه : مالى كه از براى سپاه فرستاده بودند رسيد ، اكنون مصلحت آن است كه كشتى چند در فلانه مواضع بازدارند تا لشكرى كه به امداد شما تعيين شده به آنجا رسيده به آن كشتيها درآيند .\r\n\r\n\r\n","description":"","footnote":"\r\n( 1 ) . سلّه : سبد . - و .\r\n","page_name":" 2773 ","page_number":553},
  {"content":"\r\n\r\nاتّفاقا ، آن كبوتر آمده بر كشتيهاى فرنگ افتاد و دو نفر ، يكى مسلمان و يكى فرنگى ، آن كبوتر را گرفته و چون ظاهر شد كه آن كبوتر كاغذى در بال دارد فرنگى گفت كه : اين كبوتر را بگذار كه شايد موجب خلاصى و خوشحالى اين جماعت كه در شهر گرفتارند گردد .\r\nو آن مسلمان نامسلمان قبول اين معنى نكرده آن كتابت را برداشته پيش ملك بغدبن ، مقدّم فرنگيان ، رفت . چون بغدوبن بر مضمون رقعه اطلاع يافت فى الحال جمعى كثير را به صورت عربان در كشتى نشانيده به آن موضع فرستاد . اتّفاقا ، جماعتى از مسلمانان در آنجا [ 333 ب 
  ] به كشتيها نشسته مىخواستند كه به جانبى روند كه اين جماعت فرنگيان به آنجا رسيده با ايشان به زبان عربى حرف زدند و گفتند : ما از پيش اتابك طغدكين به مدد اهل شهر آمده‌ايم .\r\nآن بىچاره‌ها قبول آن معنى كرده ايشان را به آن كشتيها درآوردند كه به شهر برند كه يك ناگاه ظاهر شد كه ايشان فرنگيانند كه به اين حيله خود را رسانيدند . و چون كار از دست رفته بود ، پشيمانى و ندامت سودى نداشت . پس آن جماعت ، مسلمانان را گرفته پيش بغدوبن آوردند و بغدوبن تمام ايشان را به قتل رسانيد .\r\nو چون اين خبر ، به اهالى صور رسيد ، بسيار متوهّم گشتند ، امّا با وجود آن در جنگ تقصير نمىكردند و اتابك طغدكين خود با سپاه بسيار سوار شده متوجّه بلاد فرنگ گشت و به هر قصبه و دهى كه مىرسيد تاراج مىكرد و هرجا كه فرنگى مىديد به قتل مىرسانيد ؛ چنانچه قلعهء حبيس را ، كه از اعمال دمشق است و مدّتى مديد شده بود كه فرنگيان آن را گرفته بودند و ذخاير خود را در آنجا نگاه مىداشتند ، از دست ايشان انتزاع نموده به حوزهء تصرّف خود درآورده عمّال و نوّاب خود را در آنجا گذاشته متوجّه مدينهء صور شد و از خشكى همه جا ، راه غلّه بر اردوى فرنگ بسته ؛ چنانچه در ميانهء ايشان قحط پيدا شد ؛ چه ، غير از راه دريا ، هيچ جا غلّه به ايشان نمىرسيد . مع هذا بعد از ضبط راههاى خشكى ، جمعى كثير از دليران اسلام را به جانب دريا فرستاد كه هرجا كه كشتى فرنگ را بيابند بسوزانند . اتّفاقا ، چون آن جماعت پاره‌اى راه در كنار دريا رفتند بيست كشتى از غلّه و ادوات حرب و جمعى كثير از فرنگيان را ، كه به غلّه آوردن مقرّر شده بودند ، يافتند و ناگاه بر ايشان ريخته تمامى فرنگيان را به قتل رسانيدند و كشتيها را بعد از تاخت و تاراج و آنچه توانستند برداشت ، بسوختند .\r\nالقصّه ، سپاه اتابك طغدكين را عاجز كرده و اتابك طغدكين هر روز مكتوبى به اهل مدينهء صور مىفرستاد و ايشان را صبر مىفرمود و تقويت مىنمود تا آنكه محل درويدن غلّه‌ها رسيد . فرنگيان از توهّم آنكه مبادا اتابك طغدكين تمامى غلّه‌هاى ايشان را بسوزاند و آنچنان قحطى در ميان ايشان ظاهر شود كه ايشان در قلاع ديگر نيز نتوانستند بود ، در دهم ماه شوّال از\r\n\r\n","description":"","footnote":"","page_name":" 2774 ","page_number":554},
  {"content":"\r\n\r\nسر محاصرهء مدينهء صور درگذشته كوچ نموده به جانب مدينهء عكّا « 1 » رفتند . و سپاه اتابك طغدكين كه در اطراف و جوانب ولايت فرنگيان از جهت تاخت و تاراج متفرّق شده بودند ، همه پيش او جمع آمدند و اهالى صور ، زر بسيار از جهت اتابك طغدكين فرستاده از وى عذر خواستند و آنچه از خندق و سور بلاد خراب شده بود ، تعمير نمودند .\r\nو از جمله وقايع اين سال ، جنگ فرنگ بود با اهل اندلس و هزيمت يافتن فرنگيان از مسلمانان .\r\nو تفصيل اين مجمل آنكه ارفونش « 2 » فرنگى ، والى ولايت طليطله « 3 » ، به واسطهء آنكه امير المسلمين يوسف بن تاشفين « 4 » فوت شده بود ، طمع در بلاد اندلس كرده با لشكرى انبوه از سوار و پياده متوجّه بلاد اسلام شد . علىّ بن يوسف بن تاشفين چون بر اين حال اطلاع يافت او نيز سپاه خود را مستعد ساخته متوجّه جنگ ارفونش شد . بعد از تلاقى فريقين و اشتعال نايرهء جدال و قتال نسيم نصرت و ظفر بر پرچم علىّ بن يوسف بن تاشفين وزيد و اكثر فرنگيان به ضرب تيغ بىدريغ غازيان هلاك شدند و ارفونش با جمعى معدود گريخته به جانب طليطله رفت .\r\nو چندان غنايم و اموال به دست سپاه علىّ بن يوسف افتاد كه محاسب وهم از شمارهء آن عاجز بود .\r\nبعد از اين واقعه ، هرگز فرنگيان ارادهء آن ولايت نكردند و دانستند اگرچه يوسف بن تاشفين از ميان رفته امّا پسرش على به صد مردى و مردانگى او در ميان است .\r\nو در روز دوشنبه ، چهارم جمادى الاخرى اين سال ، از مشاهير علما ابو حامد محمّد بن محمّد الغزّالى كه به حجة الإسلام و « زين الدّين » ملقّب بود و ولادت او در سنهء خمسين و اربعمائه هجرى « 5 » بود و در اوايل حال در طوس فقه بر احمد رادكانى گذرانيد و بعد از آن ، به نيشابور رفته در سلك شاگردان امام الحرمين انتظام يافت ، و امام الحرمين به شاگردى او مفاخرت مىكرد . بعد از آن ، با نظام الملك ملاقات نموده قبول تمام يافت و با جماعتى از افاضل مثل ابن عقيل و ابو الخطاب مقدم ، چنان كه در صحبت نظام الملك بودند ، در مجالس متعدّده مناظره و مباحثه كرده بر ايشان غالب شده و نظام الملك تدريس مدرسهء نظاميّه را به او تفويض نمود و در سنهء اربع و ثمانين و اربعمائه « 6 » هجرى به بغداد رفت و اهل عراق عرب شيفتهء وى شدند و در آن ديار قدر بلند و منزلت ارجمند يافت .\r\n\r\n\r\n","description":"","footnote":"\r\n( 1 ) . عكّا يا عكّه : نام شهرى است در شام و در حديث آمده : طوبى من رأى عكّه يعنى : خوشا به حال كسى كه عكّه را ديده است ؛ - صفىپورى ، منتهى الأرب .\r\n( 2 ) . مراد « آلفونس » است .\r\n( 3 ) . طليطله : شهرى است در اندلس كه به سال نود و يك هجرى مسلمانان آن را فتح كردند .\r\n( 4 ) . الكامل : تاشفين .\r\n( 5 ) . مولد غزّالى قريهء طابران يا غزاله از قراى طوس بوده است . به احتمال قوى نسبت غزّالى اين عالم مربوط است به محل تولّدش غزاله . كلمهء محبت - 450 و جملهء نوردين مكمل - 405 ماده تاريخ تولّد اوست .\r\n( 6 ) . چهار صد و هشتاد و چهار . - و .\r\n","page_name":" 2775 ","page_number":555},
  {"content":"\r\n\r\nبعد از آن ، همه را به اختيار ترك كرده سفر باديه را اختيار نمود و بعد از اداى مناسك حج بيت اللّه الحرام و زيارت روضهء مطهرهء حضرت رسالت‌پناه ختمىمرتبت ، عليه و آله السّلام ، به دمشق رفت و از دمشق به بيت المقدّس رفت و مدّت ده سال در آن ديار توطّن نمود و كتاب احياء العلوم را در آنجا تصنيف كرد . و آن كتابى است عجيب الوضع بر بسى از علوم شرعيّه مشتمل ، لكن شرعيات او ممزوج به تصوّف است و اعمال قلوب را در آن كتاب بسطى عظيم داده ، امّا اكثر احاديث آن كتب موضوع است ، همچنانكه در ساير كتب فقهيّهء خود بسيار به احاديث موضوعه استدلال بر حلّيت و حرمت اشيا نموده ، لهذا بعضى از علما گفته‌اند كه هرگاه محمّد غزالى در كتب فقه ، كه مدار حلال و حرام بر آن علم است ، استدال به احاديث موضوعه كرده باشد پس اگر در كتابى كه وضع او از ترغيب و ترهيب خلايق باشد احاديث موضوعه آورده باشد عجيب نيست .\r\nو از جمله علمايى كه بر وى تشنيع كرده‌اند ، يكى ابو الفرج ابن جوزى « 1 » است و ديگرى ابن صلاح . ابن جوزى در برابر احياء العلوم كتابى نوشته تمام و نام آن كتاب را أعلام الإحياء بأغلاط الاحياء « 2 » كرده .\r\nو ابن كثير شامى نقل مىكند كه غزّالى خود مىگفت كه : من در علم حديث بسيار بىبضاعتم .\r\nو از جمله تصانيف غزّالى است كه البسيط و الوسيط و الوجيز و خلاصه در فقه . المستصفى در اصول فقه . شرح اسماء اللّه الحسنى « 3 » و مشكوة الأنوار [ فى لطائف الأخبار 
  ] و تفسير ياقوت التأويل [ فى تفسير التنزيل 
  ] در چهل مجلّد و جواهر القرآن و اسرار علم الدّين و منهاج العابدين « 4 » [ الى الجنة 
  ] و درّة الفاخرة فى كشف علوم الآخره و كتاب الأنيس فى الواحد و اخلاق الأبرار « 5 » و النجاة من الأشرار و ميزان العمل و كتاب التفرقه بين الإسلام و الزندقه و كتاب الذّريعه الى مكارم الشّريعة و كتاب كيمياى سعادت و كتاب الإقتصاد فى الاعتقاد و كتاب معارج القدس و كتاب تهافت الحكماء المسمّى بالمقاصد و آخر مصنفات غزالى كتاب سير العالمين و كشف الدارين است كه در آن كتاب حقيّهء مذهب اثنىعشريه اثبات كرده اثبات كرده و از طريق شافعيه عدول نموده .\r\n\r\n\r\n","description":"","footnote":"\r\n( 1 ) . بنابه نوشتهء ابن خلّكان ( وفيات الأعيان ، ج 1 ) ابن جوزى منسوب است به « فرضة الجوز » كه موضعى است مشهور از بغداد ، يا منسوب به مشرعهء جوز كه آن نيز موضعى ديگر است از بغداد . مرحوم مدرس تبريزى ( ريحانة الادب ، ج 7 ، ص 454 ) نسبت تأليف پنجاه جلد كتاب را به او داده است .\r\n( 2 ) . م : اعلام الاحبّاء باغاليط الاحياء ؛ ق : اعلام الاخيار باغاليط الاحباء .\r\n( 3 ) . اين كتاب در فهارس و كتب رجال به صورت شرح الاسماء الحسنى ضبط شده كه بعدها خود غزّالى ذيلى بنام المقصد الأسنى فى شرح اسماء اللّه الحسنى تأليف كرده است .\r\n( 4 ) . م ، ق : منهاج العالمين .\r\n( 5 ) . ق ، ش : اخلاق الأنوار .\r\n","page_name":" 2776 ","page_number":556},
  {"content":"\r\n\r\nو اعتقاد صاحب گزيده آن است كه محمّد غزّالى نهصد و نود و نه كتاب در سلك تحرير و تصنيف كشيده و در آخر عمر باز به جانب طوس ، كه وطن اصلى او بوده ، مراجعت نموده به تلاوت قرآن و عبادت حقّ ، سبحانه و تعالى ، مشغول گشت و از براى صوفيّه در آنجا رباطى ساخت و در آنجا به رياضت نفس مشغول بود تا آنكه در اين سال داعى حقّ را اجابت كرد « 1 » . و طاعان بسيار بر وى طعن كردند و تفاصيل آن در كتب مبسوطه مسطور است .\r\n\r\n\r\n","description":"","footnote":"\r\n( 1 ) . وفات وى بنابه مشهور روز دوشنبه چهاردهم جمادى الآخر سال پانصد و پنج هجرى بود و « زينت ابدال » ( - 505 ) ماده تاريخ فوت اين عالم بزرگوار است .\r\n","page_name":" 2777 ","page_number":557},
  {"content":"\r\n . \r\n","description":"","footnote":"","page_name":" 2778 ","page_number":558},
  {"content":"\r\n\r\n\r\nذكر وقايع سال چهار صد و نود و ششم از رحلت خير البشر\r\nدر محرّم اين سال ، امير مودود صاحب موصل با لشكرى انبوه به قصد بلاد فرنج رفته مدينهء رها را محاصره نمود و حوالى و حواشى آن شهر را غارت نمود و زراعتهاى ايشان را خراب ساخته به جانب سروج « 1 » رفت و آنجا را نيز تاخت و تاراج كرده نصارى بسيار به قتل رسانيد و فرنگيان تغافل نموده مطلقا متعرّض و مانع او نشدند . بنابراين ، سپاه اسلام مغرور شده در حوالى سروج اسبان خود را در مرغزارها گذاشتند و خود هر طايفه‌اى در سايهء درختى يا سايهء خيمه‌اى به عيش و عشرت مشغول گشتند كه به يك بار جوسكين فرنگى ، والى تل‌باشر ، با لشكرى آراسته بر سر ايشان ريخت .\r\nو چون سپاه اسلام به واسطهء پيادگى مضطر و حيران ماندند ، جمعى كه خود را توانستند به اسبان رسانند خلاص شدند و اكثر به قتل رسيدند و اسبان بسيار به دست سپاه جوسكين افتاد .\r\nمع هذا چون امير مودود جمعى از سپاه خود را جمع آورده مستعد حرب جوسكين شده بازگشت ، جوسكين ملتفت او نشده و آنچه از اموال و اسباب [ 334 الف 
  ] و اسب به دست آورده بود غنيمت دانسته به جانب بلدهء سروج رفت و سپاه مودود به گرد او نتوانستند رسيد .\r\nو در اين سال ، سلطان محمّد بعد از اقامت پنج ماه از بغداد به جانب اصفهان رفت و چون به اصفهان رسيد ، زين الملك ابو سعد عتمى « 2 » را به واسطهء آنكه به سلطان رسانيده بودند كه او هميشه خبث سلطان مىكند ، گرفته به امير كامياب ، كه ميانهء او و زين الملك مذكور عداوت\r\n\r\n\r\n","description":"","footnote":"\r\n( 1 ) . م : سرنج .\r\n( 2 ) . ق : ابو سعيد عتمى ؛ الكامل : ابو سعد قمى .\r\n","page_name":" 2779 ","page_number":559},
  {"content":"\r\n\r\nقديم بود ، سپرد . امير كامياب اوّلا او را خلعتى گرانمايه پوشانيده بر اسبى با زين طلا سوار گردانيده در شهرها بگردانيد و گفت : سلطان او را اين خلعت و اسب با زين طلا داده كه از وى فلان مبلغ را بگيرد . و چون آن مبلغ را از وى تحصيل نمود او را بر دار كشيد .\r\nو در اين سال ، در بغداد يوسف بن ايّوب همدانى ، كه از زهاد و عبّاد زمانه بود ، به وعظ گفتن شروع كرد و خلايق بسيار از وعظ او مستفيد شدند و ترك معاصى نموده روى به عبادت الهى آوردند . اتّفاقا ، روزى در اثناى وعظ يكى از فقهاى بغداد ، كه او را « ابن سقا » گفتندى ، از وى مسأله‌اى پرسيد و چون يوسف جواب گفت ، ابن سقا شروع در مكابره و مناظره نموده او را ايذاى بسيار رسانيد . آخر الأمر ، يوسف به او گفت كه : خاموش باش كه از سخن تو بوى كفر به مشام مىرسد ؛ گويا كه از دنيا بىايمان بيرون خواهى رفت .\r\nاتّفاقا ، بعد از مدّتى مديد ابن سقا ، كه از فقهاى بغداد بود ، به جانب بلاد روم رفت و دين نصارى اختيار كرد و در آن دين بمرد .\r\nو در ماه ذيقعدهء اين سال ، آوازى عظيم منكر به گوش مردم بغداد مىرسيد كه به آواز رعد مىماند . امّا چون ابر مطلقا نبود مردم را حيرت مىشد كه اين آواز از كجاست . آخر مشخص نشد و چند روز آن آواز ظاهر مىشد و بعد از آن بر طرف مىشد .\r\nو هم در اين سال نسيل ارمنى ، صاحب بلاد قدور و لادن ، فوت شد . چون تنكرى خبر فوت نسيل ارمنى را شنيد ، به طمع آن بلاد لشكرى آراسته متوجّه آن صوب شد . در اثناى راه ، به واسطهء بيمارى كه او را عارض شد بازگشته به أنطاكيّه آمد و از آنجا بعد از چند روز ، او نيز جان به قابض ارواح سپرد و برادرزادهء او قائم‌مقام او شد . اوّلا ، ميانهء برادرزادهء او و امراى فرنگ منازعت و مخاصمت واقع شد . آخر الأمر ، قسّيسان و رهبانان در ميان درآمده ، حكومت أنطاكيّه و نواحى آن را بر برادرزادهء تنكرى قرار دادند و آن جماعت را با او متّفق گردانيد .\r\nو هم در اين سال ، جراجا ، صاحب مدينهء حمص كه در ظلم و جور بر رعايا نظير نداشت ، وفات يافت و پسرش جيراجان به جاى او بر سرير حكومت آن بلده متمكّن گشت .\r\nو در اين سال ، از مشاهير علماى شافعيّه ابو سعد تاج الإسلام عبد الكريم بن ابو محمّد بن\r\n\r\n","description":"","footnote":"","page_name":" 2780 ","page_number":560},
  {"content":"\r\n\r\nابو المظفّر منصور بن عبد الجبار السمعانى ، صاحب مصنّفات نافعه مثل الأنساب سمعانى و تفسير سمعانى و ذيل تاريخ خطيب بغدادى وفات يافت .\r\nو ابن خلّكان در وفيات الأعيان آورده كه از جمله مصنّفات سمعانى كتابى است كه مشتمل است بر هزار حديث و آن را روايت كرده از صد شيخ عظيم الشأن ، و در آن كتاب فوايد بسيار است و در تحقيق متون استادان حديث‌گوى ، سبقت از اقران خود ربوده .\r\nو هم در اين سال ، از اعاظم علماى حنفيه محمّد بن موسى بن عبد اللّه البلاساغونى التركى ، كه مدّتى مديد فضاى بيت المقدّس به او متعلّق بود و بعد از عزل از قضاى آن بلده متوّلى قضاى دمشق شد و از كمال تعصبى كه در مذهب حنفى داشت از وى منقول است كه مىگفت : اگر من ولايت عامّهء خلايق ، يعنى سلطنت ، داشتم ، از اصحاب شافعيه جزيه مىگرفتم . و همچنين نسبت به مالك نيز مىگفت ، [ درگذشت 
  ] .\r\nو در ايّامى كه قاضى دمشق مىخواست كه در مسجد جامع دمشق نصب امام حنفى كند ، بنابراين مردم شام ترك نماز كرده مطلقا چند روز به مسجد جامع نمىآمدند و در دار الخيل ، كه جانب قبلهء مسجد جامع واقع شده كه الحال آنجا مدرسهء امينيّه بنا شده ، نماز كردند . و چون آن عزيمت را فسخ كردند ، مردم باز به مسجد جامع آمدند .\r\n\r\n","description":"","footnote":"","page_name":" 2781 ","page_number":561},
  {"content":"\r\n . \r\n","description":"","footnote":"","page_name":" 2782 ","page_number":562},
  {"content":"\r\n\r\n\r\nذكر وقايع سال چهار صد و نود و هفتم از رحلت خير البشر\r\nدر محرّم اين سال ، امير مودود از اطراف و جوانب بلاد اسلام ، لشكرها جمع آورده به‌اتّفاق امير ايلغازى و تميرك ، صاحب سنجار و طغدكين ، صاحب دمشق ، به واسطهء آنكه تاخت و تاراج ملك بغدوبن فرنگى در بلاد اسلام از حدّ اعتدال تجاوز نموده متوجّه حرب او شد . و ملك بغدوبن نيز چون بر اين حال اطلاع يافت امراى فرنگ را جمع نموده متوجّه حرب امير مودود شد .\r\nو در سيّم شهر محرم اين سال ، در ساحل طبريّه تلاقى فريقين روى داد و نايرهء جدال و قتال اشتعال گرفت و از جانبين ، خلايق بسيارى هلاك شدند . آخر الأمر ، نسيم نصرت و ظفر بر پرچم علم امير مودود وزيد و آن فرنگيان آنچه از تيغ آن غازيان شيرشكار خلاص شدند در درياى طبريّه و نهر اردن غرق شدند و خلقى بسيار از ايشان هلاك شدند . از آن جمله بغدوبن در آن معركه به دست سپاه اسلام افتاد . امّا چون او را نمىشناختند اسب و سلاح او را گرفته او را گذاشتند .\r\nالقصّه ، در اين جنگ آن مقدار غنايم از اموال و سلاح و اسب در دست سپاه اسلام افتاد كه فوق آن متصوّر نبود . بعد از اين شكست ، باز فرنگيان از طرابلس و أنطاكيّه و ساير بلاد در ظلّ رايت ملك بغدوبن جمع آمده متوجّه حرب امير مودود شدند و اين نوبت نيز به توفيق الهى مجاهدان فى سبيل اللّه مردانه پيش آمدند ؛ چنانچه در حملهء اوّل ، فرنگيان روى به گريز نهاده بالاى كوه طبريّه رفته متحصّن شدند و مدّت بيست و شش روز سپاه اسلام ايشان را در آن كوه محاصره داشتند و به زخم تير جان شكاف بسيارى از ايشان را مجروح و نالان ساختند .\r\nآخر الأمر ، چون فصل زمستان رسيد و سپاه اسلام به واسطهء شدّت سرما متأذّى مىشدند ، امير\r\n\r\n","description":"","footnote":"","page_name":" 2783 ","page_number":563},
  {"content":"\r\n\r\nمودود از پاى آن كوه كوچ كرده شروع در تاخت و تاراج ولايات ايشان كرده ما بين مدينهء عكّا و بيت المقدّس تمامى ولايت ايشان را خراب كردند و هرجا كه فرنگى يا نصارى مىديدند به قتل مىرسيدند .\r\nبعد از آن ، سپاه را رخصت داد كه هر يكى به خانهء خود رفته زمستان را گذرانيده در بهار اوّل در دمشق جمع شوند كه باز به غزاى فرنگ رفته خواهد شد و امير مودود خود ، با جمعى از مخصوصان خود به دمشق رفت كه زمستان با اتابك طغدكين در آنجا به سر برد . بنابراين ، در بيست و يكم شهر ربيع الاوّل ، به دمشق درآمد و در روز بيست و پنجم شهر ربيع الاوّل به اتّفاق اتابك طغدكين به مسجد جامع رفت و بعد از اداى نماز ، دست در دست اتابك طغدكين داشته با يكديگر در صحن آن مسجد سير مىكردند كه ناگاه يكى از باطنيّه خود را به امير مودود رسانيده آنچنان كارد بر سينهء او زد كه درساعت قالب را خالى ساخت .\r\nو چون اين خبر ، به فرنگيان رسيد كتابتى عربى به اتابك طغدكين نوشتند كه مضمونش آن بود كه : جماعتى كه امير ايشان در روز عيد ايشان در خانهء معبود ايشان كشته شود ، هر آينه از حقّ ، سبحانه و تعالى ، سزاوار و مستحقّ آن‌اند كه بالكلّيه آثار ايشان از صفحهء روى زمين محو و مستأصل گرداند .\r\nو از جمله وقايع اين سال آنكه چون مكرّر به سمع سلطان سنجر بن ملكشاه رسانيدند كه محمّد خان بن سليمان بن داود ، حاكم ماوراء النهر ، به واسطهء كثرت ظلم و بىداد ، ولايت ماوراء النهر را خراب ساخته ، سلطان سنجر لشكرى انبوه جمع آورده به عزم استخلاص ولايت ماوراء النهر از دست تعدّى محمّد خان متوجّه آن صوب گشت . و چون محمّد خان بر عزيمت سلطان سنجر اطلاع يافت ، بسيار ترس و هراس بر وى استيلا يافت ؛ چه ، مىدانست كه با وجود مخالفت رعايا با او ، او را طاقت مقاومت سلطان سنجر از جمله محالات است .\r\nبنابراين ، كس خود را پيش امير قماج ، كه از اعاظم امراى سلطان سنجر بود ، فرستاده از وى التماس نمود كه سلطان سنجر را از سر آن عزيمت درگذراند و اعتذار او خواسته در مقام اصلاح درآورد . همچنين يك كس ديگر را پيش خوارزمشاه فرستاده همين التماس نمود .\r\nامير قماج و خوارزمشاه پيش سلطان سنجر در مقام شفاعت محمّد خان شدند . سلطان سنجر التماس ايشان را قبول نموده ، امّا فرمود : به شرط آنكه محمّد خان يك بار در مجلس ما درآيد محمّد خان به عرض رسانيد كه : بنابر وهمى كه بر من استيلا يافته به مجلس سلطان در نمىتوانم آمد ، امّا تا اين طرف آب آمويه مىآيم و شرايط اطاعت به جاى مىآرم .\r\nو اين معنى را اگرچه اوّلا سلطان سنجر قبول نمىكرد ، آخر الأمر ، به شفاعت امرا اين التماس نيز درجهء قبولى يافت و محمّد خان در وقتى كه [ 334 ب 
  ] سلطان سنجر در جانب\r\n\r\n","description":"","footnote":"","page_name":" 2784 ","page_number":564},
  {"content":"\r\n\r\nمغرب آب آمويه سوار ايستاده بود از جانب مشرق درآمد . و چون نظرش بر رايت سلطان سنجر افتاد از اسب پياده شده زمين ادب را بوسيد و خلعت سلطان سنجر را پوشيده به جانب سمرقند مراجعت نمود و سلطان سنجر باز به خراسان آمد و آن فتنه تسكين يافت .\r\n\r\n","description":"","footnote":"","page_name":" 2785 ","page_number":565},
  {"content":"\r\n . \r\n","description":"","footnote":"","page_name":" 2786 ","page_number":566},
  {"content":"\r\n\r\n\r\nذكر وقايع سال چهار صد و نود و هشتم از رحلت خير البشر\r\nاز جملهء وقايع اين سال آنكه چون خبر قتل امير مودود به سمع سلطان محمّد رسيد ، آق‌سنقر برسقى را اتابك پسر خود ملك مسعود گردانيده با لشكرى انبوه به جانب فرنگ فرستاد و ولايت موصل را به جايگيرى او ارزانى داشته به امراى آن سرحدّ فرمانها نوشتند كه از صوابديد امير آق‌سنقر تجاوز جايز نداشته قدم از دايرهء اطاعت او بيرون ننهند .\r\nالقصّه ، چون امير آق‌سنقر به موصل رسيد ، حكّام آن ناحيه به موجب حكم سلطان ، مطيع و منقاد او شده در مقام خدمتكارى درآمدند . از آن جمله ، عماد الدّين زنگى كه بعد از قتل امير مودود بر موصل استيلا يافته بود و در شجاعت سرآمد روزگار خود بود به خدمت امير آق‌سنقر شتافته شهر موصل را تسليم ايشان نمود . همچنين تميرك ، صاحب سنجار ، نيز به وى ملحقّ گشت .\r\nو امير آق‌سنقر به‌اتّفاق امراى آن سرحد ، عنان عزيمت به صوب جزيرهء ابن عمر منعطف داشت . نايب امير مودود ، آن بلده را نيز تسليم ايشان نموده در ملازمت ايشان متوجّه ماردين شدند . والى آنجا ، امير ايلغازى ، نيز در مقام اطاعت و انقياد درآمده پسر خود أياز را همراه امير آق‌سنقر از ماردين با پانزده هزار سوار جرّار به عزم تسخير مدينهء رها ، كه اكثر فرنگيان در آن بلده جمع شده بودند ، متوجّه آن صوب گشته در ماه رمضان اين سال ، آن شهر را محاصره نمود و سپاه در مقام جنگ شده هر روز جماعتى از طرفين به قتل مىرسيدند ؛ چنانچه روزى طايفه‌اى از دليران فرنگ از شهر بيرون آمده خود را به اردوى امير آق‌سنقر رسانيدند و ده نفر از سپاه اسلام را زنده دستگير نموده به شهر بردند و نه كس از آنها را بر ديوار شهر بر دار كشيدند .\r\n\r\n","description":"","footnote":"","page_name":" 2787 ","page_number":567},
  {"content":"\r\n\r\nچون امير آق‌سنقر اين حال را مشاهده نمود ، سپاه اسلام را بر جنگ تحريض و ترغيب نمود تا آنكه در همان روز ، به عوض آن ده كس ، پنجاه نفر سوار از اعيان فرنگ به قتل رسانيدند و مدّت دو ماه آن شهر را در محاصره داشتند . آخر الأمر ، به واسطهء قحطى كه در اردوى او پيدا شده بود از حوالى آن بلده كوچ كرده به جانب بلده سميساط « 1 » متوجّه شدند . و در اثناى راه ، مدينهء سروج را نيز مانند سواد رها خراب ساخته روى به سميساط نهادند .\r\nچون به حوالى سميساط رسيدند ، خبر فوت كنود فرنگى ، كه به كواسل مشهور و معروف بود و مدّتى مديد حكومت مدينهء مرعش « 2 » و كيسوم « 3 » به او تعلّق داشت ، اشتهار گرفت . امير آق‌سنقر برسقى چون اين خبر را شنيد متردّد شد كه آيا به جانب مرعش و كيسوم رود يا به جانب سميساط . و هنوز در مقام تردّد بود كه از قبل زن كنود مذكور ، كه بعد از فوت شوهرش سپاه را به صلات او انعامات گرانمايه سرافراز گردانيده با خود متّفق ساخته و در حكومت آن ولايت استقلال پيدا كرده بود ، ايلچى وى پيش امير آق‌سنقر آمده معروض داشت كه : ملكه ، زن كنود ، مىگويد كه چون شوهر من در ايّام حيات خود هرگز مخالفت سلطان محمّد نمىورزيد و با امراى فرنگ در غارت بلاد مسلمانان موافقت نمىكرد ، اكنون كه او فوت شده من نيز همچنان از جملهء دولتخواهان سلطانم و هر ساله مبلغى معيّن به خدمت سلطان مىفرستم . ملتمس آن است كه امير يكى از معتمدان خود را به اينجا فرستد تا من از تحف و هدايا آنچه لايق سلطان و امير باشد مصحوب او به خدمت ايشان فرستاده اخلاص و دولتخواهى خود را به درگاه سلطان ظاهر گردانم .\r\nامير آق‌سنقر ملتمس آن عورت را مبذول داشته والى خابور ، امير سنقر دزدار ، را با صد سوار به مرعش فرستاد . امير سنقر به آنجا رسيد ، زن كنود او را اعزاز و اكرام بسيار كرده مبلغى عظيم از تحف و هداياى نفيسه جهت سلطان و امير آق‌سنقر فرستاد .\r\nدر اثناى اين حال ، كه هنوز سنقر دزدار در حوالى مرعش نشسته بود ، يكى از امراى فرنگ به طمع ولايت كنود متوجّه مرعش شده به آنجا رسيد . زن كنود چون بر حقيقت حال اطلاع يافت كس پيش سنقر دزدار فرستاده او را از آمدن لشكر فرنگ آگاه گردانيده و جمعى از مردم فرنگ را نيز به مدد او فرستاد .\r\nالقصّه ، ميانهء سنقر دزدار و فرنگيان آتش جدال و قتال بالا گرفت و در آن معركه سنقر\r\n\r\n\r\n","description":"","footnote":"\r\n( 1 ) . سميساط : شهر قديمى سوريه در ساحل راست فرات ، حدود چهل و هشت كيلومترى شمال غربى اورفه . يونانيان آن را « ساموساتا » مىناميدند ؛ - دايرة المعارف فارسى .\r\n( 2 ) . مرعش : شهرى است در تركيه ، حدود سوريهء شمالى . در سال پانزده هجرى ابو عبيده جرّاح آن را فتح كرد ؛ - المنجد ، بخش اعلام .\r\n( 3 ) . م : ليثوم ؛ ق : كوم ؛ ش ؛ كسو .\r\n","page_name":" 2788 ","page_number":568},
  {"content":"\r\n\r\nدزدار داد مردى و مردانگى داده اكثر آن كفّار نگونسار را به ضرب تيغ آبدار طعمهء كركس و كفتار گردانيد و بقيّة السّيف روى به گريز نهاده پناه به بيشه و جنگل آن نواحى برده از دست غازيان شيرشكار خلاص شدند . سنقر دزدار بعد از اين فتح ، زن كنود را رعايت بسيار نموده رخصت مراجعت نمود .\r\nچون سنقر به اردوى امير آق‌سنقر پيوست و پيشكشهاى زن كنود گذرانيد ، امير آق‌سنقر او را تعظيم و تكريم بسيار نموده از قبل سلطان او را به مرتبهء بلند اميدوار گردانيد . بعد از آن ، امير آق‌سنقر عزيمت رفتن سميساط را فسخ نموده عنان عزيمت به صوب سنجار منعطف داشت .\r\nچون به سنجار رسيد أياز بن ايلغازى را به واسطهء آنكه پدرش نيامده بود ، معاتب ساخته محبوس گردانيد و جمعى كثير از سپاه خود را به تاخت و تاراج سواد ماردين و ولايت ايلغازى فرستاد .\r\nچون اين خبر ، به سمع امير ايلغازى رسيد ، قبل از آنكه سپاه آق‌سنقر به آن حدود رسد ، وى از ماردين بيرون رفته پناه به ركن الدّوله داود ، برادرزادهء امير سقمان كه والى ولايت حصن كيفا بود ، برده از وى امداد طلبيد . ركن الدّوله ، ايلغازى را در ظلّ رايت خود جمع آورده لشكرى بسيار از تركان و كردان جمع آورده در اواخر اين سال متوجّه محاربهء امير آق‌سنقر برسقى شدند . بعد از تلاقى فريقين و اشتعال نايرهء جدال ، نسيم نصرت بر پرچم ركن الدّوله و ايلغازى وزيد و امير برسقى با جمعى معدود گريخته از ميان معركه بيرون رفتند و أياز ، پسر ايلغازى ، از بند خلاص يافت .\r\nچون اين خبر ، را به عرض سلطان محمّد رسانيدند ، كس پيش امير ايلغازى فرستاده تهديد و تخويف بسيار فرمود . امير ايلغازى از تهديدات سلطان هراسان شده پناه به اتابك طغدكين ، والى دمشق كه او نيز به واسطهء تهمت قتل امير مودود از سلطان هراسان بود ، برد .\r\nالقصّه ، امير ايلغازى و اتابك طغدكين و ركن الدّوله ، والى حصن‌كيفا ، با يكديگر متّفق شده از ترس سلطان ، كس پيش فرنگيان ، خصوصا حاكم أنطاكيه ، فرستاده با ايشان در مقام دوستى و اتّحاد شده بعد از ارسال رسائل ميانهء ايشان و صاحب أنطاكيّه قرار بر آن شد كه ايشان در ساحل بحيرهء قدس با يكديگر ملاقات نموده عهود و مواثيق خود را به سوگندهاى مغلّظه مستحكم گردانيده در صدد امداد يكديگر باشند . و چون بنابر قرار دادن صحبت منعقد شد ، صاحب أنطاكيّه باز به جانب أنطاكيّه مراجعت نمود و اتابك طغدكين به دمشق رفت و امير ايلغازى تركان بسيار جمع آورده به عزم تسخير ولايت ديار بكر متوجّه آن صوب شده چند روز از براى آسايش ستوران و سپاه ، در نواحى بلدهء رستن « 1 » توقف نمود . و چون امير ايلغازى\r\n\r\n\r\n","description":"","footnote":"\r\n( 1 ) . م : رستر ؛ ق : رستو . رستن شهركى است قديمى بين حماة و حمص ، واقع در ساحل نهر ميماس يعنى نهر العاصى .\r\n( لغتنامهء دهخدا ) از آن شهر است عيسى بن سليم رستنى ، - صفىپورى ، منتهى الارب .\r\n","page_name":" 2789 ","page_number":569},
  {"content":"\r\n\r\nدر آن حدود از هيچ‌يك از حاكمان دشمنى نداشت ، سپاه او در آن صحرا متفرّق و پراكنده شدند و هر يكى در مرغزارى فرود آمده به عيش و طرب اشتغال داشتند كه ناگاه قراخان قراچه « 1 » والى حمص ، بر آن حال اطلاع يافته با لشكرى آراسته خود را به آن حدود رسانيده غافل بر دايرهء امير ايلغازى ريخته بندگان ايشان را با جمعى از اعيان سپاهش دستگير نموده به حمص آورده و از روى سرعت و استعجال كس پيش سلطان محمّد فرستاده پيغام داد كه : من امير ايلغازى را به دست آورده‌ام . امّا از اتابك طغدكين بسيار وهم دارم ، كه چون ميانهء ايشان عهد و پيمان است كه مبادا لشكرى انبوه بر سر من فرستد و من از مقاومت او عاجزم . بنابراين ملتمس آنكه سلطان پرتو التفات بر حال اين دولتخواه انداخته لشكرى پرزور به اين جانب فرستد تا ايلغازى را به ايشان سپارم .\r\nو قبل از آنكه از جانب سلطان محمّد جهت قراخان قراچه امدادى رسد ، اتابك طغدكين با سپاه شام متوجّه حمص شده كس پيش قراخان فرستاده پيغام داد كه : اگر پيش از رسيدن من به آنجا امير ايلغازى را فرستادى فهو المراد ، و إلّا مهيّاى جنگ باش كه اينك با سپاه ، از مور و ملخ بيشتر به خدمت رسيدم .\r\nقراخان در جواب گفت كه : اگر ميل كشته شدن ايلغازى دارى قدم پيش بايد نهاد ، كه اوّل چيزى كه بعد از رسيدن تو به اين حدود به رسم ضيافت و مهمانى پيش تو فرستاده خواهد شد سر امير ايلغازى [ 335 الف 
  ] خواهد بود .\r\nو چون اين خبر ، به ايلغازى رسيد كس خود پيش اتابك طغدكين فرستاده او را از آمدن به استخلاص خود منع نمود و در اين باب مبالغهء بسيار نمود . بنابراين ، اتابك طغدكين بازگشته به جانب دمشق رفت .\r\nو چون لشكر سلطان بسيار دير كرد ، قراخان از مردم خود متوهّم شد كه مبادا با ايلغازى و اتابك طغدكين راست آمده مرا گرفته به دست ايشان بدهند . بنابراين ، كس پيش ايلغازى فرستاد كه : من تو را از بند خلاص مىكنم ، امّا به شرط : يكى آنكه پسر خود أياز را پيش من بگذارى ، و ديگر آنكه دختر خود را به پسر من بدهى ، سيّم آنكه شرّ اتابك طغدكين را از سر من بازدارى .\r\nايلغازى بالضّروره اين شرايط را قبول نمود و پسر خود أياز را در حمص گذاشت و دختر خود را در سلك ازدواج پسر قراخان كشيده از آن بند بيرون آمده به جانب حلب رفت و تركمان بسيار جمع آورده روى به حمص نهاد و قراخان را محاصره نمود . در اين وقت لشكر\r\n\r\n\r\n","description":"","footnote":"\r\n( 1 ) . ق : قراخان قراچه . الكامل : قرجان بن قراجه .\r\n","page_name":" 2790 ","page_number":570},
  {"content":"\r\n\r\nعراق به امداد قراخان رسيد و ايلغازى خبر آن لشكر را شنيده از حوالى حمص كوچ كرده به جانب دمشق رفت .\r\nو باقى احوال ايشان در وقايع سال آينده مذكور خواهد شد . ان شاء اللّه تعالى .\r\nو از جمله وقايع اين سال آنكه در ماه شوّال ، سلطان جلال الدّوله مسعود بن ابراهيم بن مسعود بن محمود غزنوى بعد از آنكه شانزده سال بر سرير سلطنت متمكّن بود ، عالم فانى را وداع نمود . بعد از وى ، پسرش شيرزاد در غزنين بر سرير سلطنت نشست . و در ماه جمادى الآخر ، اين سال ، در بلاد شام و جزيره آنچنان زلزله شد كه اكثر شهرهاى آن ولايت مثل رها و حرّان و سميساط و نالس خراب شد و خلقى بسيار در آن زلزله هلاك شدند .\r\nو هم در اين سال ، صاحب حلب ، تاج الدّوله الب ارسلان بن ملك رضوان ، بر دست غلامان خود به قتل رسيد و برادرش سلطان شاه بن رضوان به جاى او بر سرير ولايت حلب قرار گرفت و مدار مهمّات او باز بر لؤلؤ خادم قرار يافت .\r\nو در ماه ربيع الآخر اين سال از اعيان سادات شريف نسب ابو القاسم علىّ بن ابراهيم بن على الحسينى در دمشق فوت شد .\r\nو بر صاحبان هوش پوشيده نماند كه اگرچه از تاريخ ابن أثير جزرى و از تاريخ ابن كثير چنين معلوم مىشود كه از جمله وقايع اين سال است رفتن سلطان سنجر بن ملكشاه به غزنين و بيرون كردن ارسلانشاه بن مسعود بن ابراهيم . امّا آنچه از تاريخ عجم مثل روضة الصّفا و غير آن ظاهر مىشود آن است كه آن واقعه از جمله وقايع سال پانصد و يكم از رحلت خير البشر ، عليه و آله التّحيّة من الملك الأكبر ، بود . و اين قول به صحّت و اعتماد اقرب است ، اگرچه در الكامل التّاريخ ذكر اين واقعه را در وقايع اين سال كرده ، امّا از اداى سخن او ، بلكه تصريح به قول روضة الصّفا نيز از آنجا ظاهر است و قطع‌نظر از تصريح او ، دليل قوى بر صحّت قول ثانى است كه فوت جلال الدّوله مسعود بن ابراهيم به‌اتّفاق اهل تاريخ از جملهء وقايع اين سال است .\r\nبعد از فوت او ، يك سال شيرزاد پسرش سلطنت كرد و بعد از يك سال شيرزاد بر دست برادرش ارسلانشاه به قتل رسيد . و چون ارسلانشاه بر سرير سلطنت قرار گرفت در صدد كشتن برادران خود شده بعضى را به قتل رسانيد . بهرامشاه كه برادر مادر و پدرى ارسلانشاه بود ، چه ، مادر هر دو ايشان خواهر سلطان الب ارسلان بود ، از دست برادر گريخته پناه به سلطان سنجر سلجوقى برد . سلطان سنجر اوّلا كس پيش ارسلانشاه فرستاده او را نصيحت فرمود كه : با برادر خود بهرام برادرانه پيش آى و پاره‌اى از ولايات به او واگذار .\r\n\r\n","description":"","footnote":"","page_name":" 2791 ","page_number":571},
  {"content":"\r\n\r\nارسلانشاه مطلقا گوش به سخنان سلطان سنجر نكرده همچنان در مقام كشتن بهرام مىبود .\r\nبنابراين ، سلطان سنجر از خراسان با لشكرى انبوه به جانب غزنين رفت ، و ارسلانشاه بعد از جنگ شكست يافته به جانب هندوستان رفت و بهرامشاه بر سرير سلطنت غزنين قرار گرفت .\r\nو تفصيل اين جنگ در وقايع سال پانصد و يكم از رحلت آن سرور مذكور خواهد شد ، ان شاء اللّه تعالى .\r\nو از جمله وقايع اين سال آنكه سه نفر از باطنيّه به عنوان آنكه ايشان كيميا مىدانند به مهديّهء افريقيه ، كه دار السّلطنهء يحيى بن تميم بن معزّ بود ، درآمده خود را به صنعت كيميا شهرت دادند . چون اين خبر ، به سمع يحيى رسيد ، ايشان را طلب داشته استفسار نمود . ايشان گفتند كه :\r\nما نقره مىتوانيم ساخت . بنابراين ، يحيى ايشان را پيش خود نگاهداشته كس به طلب آنچه مىخواستند فرستاد .\r\nچون آن جماعت يحيى را به دانستن آن صنعت بسيار مايل يافتند به عرض رسانيدند كه :\r\nچون امير ميل اين صنعت دارد بايد كه خلوت كند تا ما اين صنعت را تعليم امير كنيم .\r\nيحيى مردم را از پيش خود دور كرد و غير از شريف بن الحسن ، كه از خواص ندماى او بود ، هيچ احدى را پيش خود نگذاشت . و چون اينچنين خلوت ديدند ، كيمياگران با خود گفتند كه : معلوم نيست كه بعد از اين مثل اين به هم رسد . فى الحال يكى از ايشان كارد كشيده به جانب امير يحيى دويد و ديگرى متوجّه شريف شد . اتّفاقا ، آن شخص كه كارد حوالهء يحيى كرد ، آن كارد بر دستار يحيى آمده كارگر نشد و يحيى از هول جان او را گرفته سخت بر زمين زد و تا برخاستن او ، خود گريخته به خانه‌اى كه در آنجا بود درآمد و در خانه را از پس مضبوط ساخت . و شريف بن الحسن را همانجا پاره‌پاره ساختند .\r\nو يكى از سرهنگان يحيى ، كه او را « قائد ابراهيم » گفتندى ، در آن وقت كه يحيى مردم را از پيش خود دور مىكرد بيرون رفته نزديك به آن موضع ، جايى كه يحيى را مىديد ايستاده بود . در اين وقت ، او با شمشيرى برهنه خود را به آن موضع رسانيده شروع در جنگ كيمياگران كرد . چون آواز شمشير بلند شد ، مردم از اطراف و جوانب درآمده كيمياگران را گرفتند .\r\nيحيى از آن خانه بيرون آمده « 1 » در صدد تحقيق شد . جماعتى گواهى دادند كه ايشان را مكرّر پيش مقدم بن خليفه ، كه از امراى كبار يحيى بود و با پسر يحيى ، ابو الفتوح ، مخصوص ديده‌اند .\r\nدر اين أثنا ، ابو الفتوح بن يحيى با سپاه خود مكمّل و مسلّح به در قصر رسيد . يحيى فرمود\r\n\r\n\r\n","description":"","footnote":"\r\n( 1 ) . م : كيمياگران از خانه بيرون آمده .\r\n","page_name":" 2792 ","page_number":572},
  {"content":"\r\n\r\nكه او را نگذارند كه در اندرون قصر درآيد . و درساعت جماعتى را فرستاد كه مقدم بن خليفه را حاضر سازند . چون مقدم حاضر شد ، يحيى او را به اولاد برادرش ، كه مقدم او را كشته بود ، سپرد تا او را به قصاص پدر خود به قتل رسانند . و چون آن كيمياگران در ذىّ مردم اندلس بودند ، بعد از قتل ايشان هر غريبى را كه در مهديّه به ذىّ اهل اندلس مىيافتند به قتل مىرسانيدند . و پسر خود ، ابو الفتوح ، را با زنش كه دختر عمّش قاسم بن تميم بود ، در قصر زياد بن مهدى به موكّلان سپردند . و مدّت دو سال ، ابو الفتوح در آن قصر محبوس بود تا آنكه پدرش يحيى وفات يافت و برادرش ، علىّ بن يحيى ، به جاى او بر سرير سلطنت قرار گرفت و ابو الفتوح را با زنش در كشتى نشانيده به جانب اسكندريّهء مصر فرستاد .\r\nو از جمله وقايع اين سال ، فوت ملك رضوان بن تاج الدّولة بن تتش بن الب ارسلان ، والى حلب ، بود . بعد از فوت او ، پسرش الب ارسلان ، كه به واسطهء لكنت زبان او را « اخرس » گفتندى ، در سنّ شانزده سالگى قائم‌مقام پدر خود شد ، امّا از سلطنت به غير اسم چيزى ديگر نداشت ؛ چه ، مدار مهمّات ملكى و مالى بر لؤلؤ خادم بود .\r\nالقصّه ، چون الب ارسلان قائم‌مقام پدر خود شد ، دو برادر خود را ، كه يكى را « ملكشاه » گفتندى و برادر حقا يعنى از مادر و پدر الب ارسلان بود و ديگرى « مبارك » نام كه مادر او ديگرى بود ، به قتل رسانيد . همچنانكه ملك رضوان نيز در اوايل حكومت دو برادر خود ابو طالب و بهرام را كشته بود .\r\nو چون ملك رضوان به باطنيّه ميل تمام داشت ، در زمان حكومت او از طايفهء ايشان بسيار در حلب جمع شده بودند و اكثر ايشان صاحب سامان و جمعيّت . و بزرگ ايشان را ابو طاهر صائغ گفتندى ؛ چنانچه بعد از فوت ملك رضوان استيلاى آن طايفه به جايى رسيد كه در مقام آن شدند كه اكثر اعيان حلب را از شهر اخراج كنند . بنابراين ، ابن بديع ، كه يكى از اعيان دولت ملك رضوان بود ، به الب ارسلان گفت كه : اگر اين باطنيّه بر اين وضع در اين شهر باشند ، امروز و فرداست كه تو را از شهر بيرون خواهند كرد ، بلكه چون قادر بر كشتن تواند اخراج تو از شهر مرحمتى است كه نسبت به تو اگر خواهند به فعل آورند .\r\nالب ارسلان و لؤلؤ خادم از سخن ابن بديع متنبّه شده فى الحال ابو طاهر صائغ را با جماعتى از بزرگان آن طايفه به قتل رسانيدند و اموال و اسباب تمامى آن طايفه را گرفته هركس را ، كه به جانب بلاد فرنگ مىرفت ، مىگذاشتند [ 335 ب 
  ] و باقى را به ضرب تيغ بىدريغ هلاك مىساختند . القصّه ، حلب را از وجود آن طايفه خالى ساخته خواطر اكابر و اعيان آن شهر را از شرّ ايشان فارغ گردانيدند .\r\n\r\n","description":"","footnote":"","page_name":" 2793 ","page_number":573},
  {"content":"\r\n\r\nو از جمله وقايع اين سال ، فوت حكيم عمر خيّام است كه پيشواى حكماى خراسان بود . او را در اجزاى حكمت ، غريب به مرتبهء ابو على سينا مىدانند . و از تاريخ فاضل محمّد شهرزورى چنين ظاهر مىشود كه مولد او در نيشابور بود و آبا و اجداد او نيز از نيشابور بودند .\r\nو از بعضى تواريخ ديگر معلوم مىشود كه اصل او از قريهء شمشاد ، كه از توابع بلخ است ، بود و مولدش در قريهء بسنك ، كه از توابع استراباد است ، واقع شده . على اىّ حال اكثر اوقات توطّن او در نيشابور بود .\r\nاز وى به واسطهء بخل در انتشار علوم و صنعت در تصنيف ، چندان اثرى نمانده و آنچه از تصانيف او شهرت دارد دو رساله است يكى مسمّى به ميزان الحكم در بيان يافتن قيمت چيزهاى مرصع بىكندن جواهر از آنجا . و رسالهء ديگر مشهور به لوازم الأمكنه است . و غرض از آن رساله بيان اختلاف فصول اربعه ، كه عبارت از بهار و پاييز و تابستان و زمستان باشد ، است و علل اختلاف هواهاى بلاد اقاليم سبعه .\r\nو از اكثر كتب چنين معلوم مىشود كه وى مذهب تناسخ داشت ، چنانچه نقل مىكنند كه در نيشابور مدرسهء كهنه‌اى بود . از براى عمارت آن مدرسه خران خشت به آن مدرسه مىكشيدند .\r\nاتّفاقا ، روزى عمر خيّام در صحن مدرسه با جماعتى از طلبه سير مىكرد . يك خرى از آن خران به هيچ‌وجه از در مدرسه به اندرون نمىآمد و خركار هرچند او را چوب مىزد قدم به اندرون آن مدرسه نمىنهاد . عمر خيّام چون آن حال را بديد تبسّم‌كنان به جانب آن خر رفت و اين رباعى بديهه گفته بر آن خر بخواند . آن خر بعد از شنيدن اين رباعى ، كاهلى را گذاشته قدم به اندرون مدرسه نهاد . و رباعى اين است :\r\n اى رفته و باز آمده و جم گشته * نامت ز ميان نامها گم گشته\r\nناخن همه جمع آمده و سم گشته * ريش از پس كون آمده و دم گشته \r\nاز خيّام پرسيدند كه : سبب چه بود كه خر بعد از شنيدن اين رباعى قدم به اندرون نهاد ؟\r\nخيّام گفت : به واسطهء آنكه روحى كه تعلّق به جسم اين خر بود پيشتر متعلّق به بدن مدرّس اين مدرسه بود . بنابراين ، از شرمندگى به مدرسه نمىتوانست آمد . اكنون چون دانست كه حريفان او را شناختند ، بالضّروره قدم در اندرون نهاد .\r\nو از سلاطين سلجوقيّه سلطان ملكشاه در تعظيم او نهايت مبالغه داشتى و او را از جملهء ندماى خود مىدانستى . همچنين خاقان شمس الملوك ، والى بخارا ، او را با خود بر سرير سلطنت نشاندى ، و اگرچه سلطان سنجر بن ملكشاه با او بسيار كدورت خاطر داشت و منشأ اختلاف آن بود كه سلطان سنجر در ايّام طفيلى بيمار شده بود و حصبه برآورده . اتّفاقا ، حكيم\r\n\r\n","description":"","footnote":"","page_name":" 2794 ","page_number":574},
  {"content":"\r\n\r\nعمر خيّام را به معالجهء او برده بودند . و چون عمر خيام از پيش سلطان سنجر بيرون آمده بود وزير از وى پرسيده بود كه : چون ديدى سلطان سنجر را و به چه معالجه مىفرمايى ؟ خيّام در جواب وزير گفته بود كه : عمر اين طفل در خطر است ، من ، به چه معالجهء او كنم ؟ و اين كلمه را بعينه يكى از خادمان سلطان سنجر به عرض او رسانيده ، و او در عين بيمارى از شنيدن اين كلمه بسيار متأثر شده بود . اتّفاقا ، حقّ ، سبحانه و تعالى ، او را از آن مرض شفا بخشيد . بنابراين ، هميشه تجهيل « 1 » خيام مىكرد و از شنيدن نام او بد مىبود .\r\nمشهور است كه عمر خيّام به خلال طلا ، دندان پاك مىكرد . روزى در اثناى مطالعهء الهيات شفاى شيخ ابو على همين‌كه به مبحث « وحدت و كثرت » آن كتاب رسيد ، خلال را در ميانهء آن كتاب نهاد و برخاست و متوجّه طهارت شد ، و بعد از وضو نماز ظهر ادا كرد و بعد از نماز وصيّت كرده تا نماز شام هيچ نخورد و نياشامد . بعد از اداى نماز شام و خفتن در سجده رفت و دعايى به زبان عربى خواند كه مضمون آن دعا اين بود كه : اى بار خدايا من تو را به قدر امكان خود شناختم . پس بيامرز مرا ؛ چراكه ، شناختن من تو را وسيلهء من است به سوى تو . و در همان مسجد مرغ روح او از بدنش پرواز كرد .\r\nو از بعضى تواريخ حكما معلوم مىشود كه از جمله مصنّفات خيّام رساله‌اى است در وجود و رساله‌اى در كون و تكليف و رساله‌اى مختصر در طبيعيات . و اللّه أعلم بحقايق الأمور .\r\n\r\n\r\n","description":"","footnote":"\r\n( 1 ) . تجهيل : كسى را به نادانى منسوب كردن . - و .\r\n","page_name":" 2795 ","page_number":575},
  {"content":"\r\n . \r\n","description":"","footnote":"","page_name":" 2796 ","page_number":576},
  {"content":"\r\n\r\n\r\nذكر وقايع سال چهار صد و نود و نهم از رحلت خير البشر\r\nاز جمله وقايع اين سال آنكه چون سلطان محمّد از ياغى شدن ايلغازى و اتابك طغدكين و اتّفاق ايشان با فرنگ خبر يافت ، صاحب همدان ، امير برسق بن برسق ، را سپهسالار لشكر گردانيده به جنگ ايلغازى و اتابك طغدكين فرستاد و از امراى بزرگ امير جيوش بيگ و امير گنتغدى « 1 » را نيز همراه برسقى فرستاده و به امراى موصل و جزيره حكم شد كه همراهى برسق نموده از سخن و صوابديد او بيرون نروند .\r\nالقصّه ، چون امير برسق به حدود حلب رسيد ، كس پيش لؤلؤ خادم و شمس الخواص ، كه سپهسالار سلطان شاه بن ملك رضوان بود ، فرستاده پيغام داد كه به حكم سلطان همراهى ايشان نمايند . ايشان جواب درشت فرستادند و كس خود را به دمشق فرستاده اتابك طغدكين و ايلغازى را با خود متّفق ساخته از ايشان امداد خواستند .\r\nچون ايلچى لؤلؤ خادم پيش ايشان رسيد ، ايشان اتّفاق اهل حلب را غنيمت دانسته ، فى الحال با دو هزار سوار جرّار متوجّه حلب شده به ايشان ملحقّ شدند .\r\nو چون امير برسق بر اين حال اطلاع يافت ، عنان عزيمت به صوب شهر حماة « 2 » كه از جمله ولايت امير ايلغازى بود و اسباب و اموال او در آنجا مىبود منعطف داشته بعد از جنگ و جدل بسيار ، آن شهر را فتح نمود . مدّت سه روز به نهب و غارت آن شهر پرداخت و بعد از سه\r\n\r\n\r\n","description":"","footnote":"\r\n( 1 ) . لفظ تركى است مركّب از دو كلمهء گن ( - گون ) به معنى آفتاب و « تغدى » ( - دوغدى ) به معنى زاييد . به احتمال قوى صاحب نام مذكور از بس خوشگل و زيبا بوده نام ( گون دوغدى ) را بر وى نهاده‌اند . گنتغدى : يعنى آفتاب درآمد .\r\n( 2 ) . هر سه نسخه : جماه . حماة يا حما شهرى است در شمال سوريه بر دو ساحل نهر العاصى . يونانيان اين شهر را « اپيفانيا » مىناميدند ؛ - دايرة المعارف فارسى .\r\n","page_name":" 2797 ","page_number":577},
  {"content":"\r\n\r\nروز منادى كردند كه هيچ‌كس با كسى تعدّى ننمايد و شهر حماة را تسليم قراخان نمود ؛ چرا كه ، حكم سلطان محمّد شده بود كه هر شهرى را كه فتح كنند به قراخان سپارند ؛ اگرچه اين حكم موجب شكست دلهاى امراى سلطان شد و ايشان به واسطهء اين حكم در جنگ كاهلى بسيار مىكردند .\r\nعلى اىّ حال در وقت توجّه امير برسق به جانب شهر حماة ، امير ايلغازى و اتابك طغدكين و شمس الخواص از حلب بيرون آمده بسرعت هرچه تمام‌تر به جانب أنطاكيّه رفته از وى مدد خواستند . در أثناى آنكه ايشان در مقام تهيّهء سپاه شده مىخواستند كه متوجّه دفع امير برسق شوند ، خبر رسيد كه شهر حماة را فتح كرده بعد از نهب و غارت به قراخان سپرده‌اند . در اين حال ، ملك بغدوبن ، صاحب بيت المقدّس ، و ساير امراى فرنگ نيز به أنطاكيّه آمده به ايشان ملحقّ شدند و روبيل ، صاحب طرابلس ، با سپاه انبوه به ايشان پيوست . و با وجود كثرت سپاهى چنين ، ايشان بعد از مشورت و مصلحت قرار به آن دادند كه جنگ كردن با سپاه اسلام مصلحت نيست ، بلكه اولى و أنسب آن است كه تا زمستان صبر كنيم كه در زمستان سپاه ايشان پراكنده خواهند شد و در آن وقت ، به اندك‌توجّه ايشان را از پيش برمىداريم .\r\nالقصّه ، ايشان قرار به اين معنى داده دست از جنگ بازداشتند و به جانب قلعهء افاميه رفتند و دو ماه در حدود آن قلعه اقامت نمودند . آخر الأمر ، ديدند كه زمستان رسيد و سپاه امير برسق اصلا از جاى خود حركت نمىكنند و اسباب اقامت زمستان به هم مىرسانند و خانه راست مىكنند . بنابراين ، امراى فرنگ از ايلغازى و اتابك طغدكين جدا شده به ولايت خود رفتند و ايلغازى نيز به جانب ماردين رفت و اتابك طغدكين به دمشق .\r\nچون امير برسق بر اين حال اطلاع يافت ، عنان عزيمت به جانب شهر كفرطاب « 1 » كه از شهرهاى بزرگ فرنگ بود و مردم با جمعيت و اسباب بسيار در آن شهر متوطّن مىبودند منعطف داشته كار بر اهالى شهر به تنگ آورد . و چون فرنگيان كفرطاب از خلاصى از دست اسلام نااميد شدند زن و فرزندان را به دست خود كشتند و اموال و اسباب خود را به دريا انداختند و با سپاه اسلام شروع در جنگ كرده مغلوب شدند . مسلمانان به شهر درآمده جميع فرنگيان را قتل‌عام كردند و از آنجا متوجّه قلعهء افاميه شدند .\r\nو چون آن قلعه را در استحكام به مرتبه‌اى يافتند كه گرفتن آن ممكن نبود ، بالضّروره عنان عزيمت به جانب شهر معرّة النّعمان ، كه نيز از شهرهاى فرنگ بود ، منعطف داشته آن شهر را نيز به حوزهء تصرّف خود درآوردند . از معرة النّعمان امير جيوش بيگ از امير\r\n\r\n\r\n","description":"","footnote":"\r\n( 1 ) . كفرطاب : شهرى است در سوريه بين معرّة و شيرز در راه حلب و حماة ؛ - المنجد ، بخش اعلام .\r\n","page_name":" 2798 ","page_number":578},
  {"content":"\r\n\r\nبرسق جدا شده به جانب وادى بزاعه « 1 » رفته آن شهر را مالك شد .\r\nالقصّه ، از معرّة النّعمان سپاه اسلام پراكنده شدند و آنچه از اسباب و اموال تاراج كرده بودند پيشتر به اردو فرستادند و خود جريده طايفه طايفه از عقب اردوى خود مىرفتند . اتّفاقا ، چون اين خبر به سمع روحيل فرنگى ، صاحب أنطاكيّه رسيد ، با پانصد سوار شيرشكار سوار شده خود را به اردوى سپاه اسلام ، كه از مردان جنگ بالكليّه [ 336 الف 
  ] خالى بود ، رسانيده تمامى اموال و اسباب از ايشان گرفته چندين خلايق به قتل رسانيد كه محاسب وهم از شمارهء آن عاجز بود .\r\nدر اين أثنا ، چون سپاه اسلام بىخبر فوج‌فوج مىرسيدند هر طايفه كه به حوالى اردو مىرسيدند فرنگيان ايشان را به ضرب تيغ بىدريغ هلاك مىگردانيدند ، كه در اين أثنا ، امير برسق بن برسق به آنجا رسيده از حقيقت حال خبر يافت و از هول جان بالاى تلّى ، كه در آن حوالى بود ، برآمده به چشم خود پشته‌پشته از كشته‌هاى مسلمانان را مشاهده نمود . بنابراين ، مىخواست كه با ايشان جنگ كرده شهيد شود كه برادرش زنگى بن برسق او را از بالاى آن تلّ پايين آورده روى به گريز نهادند . فرنگيان ايشان را تعاقب نموده به هركه مىرسيدند مىكشتند .\r\nو چون موكّلان بنديها ، كه از شهر كفرطاب گرفته بودند ، اين خبر شنيدند ، فى الحال ايشان تمامى آن اسيران را به قتل رسانيدند . همچنين پسر ايلغازى ، أياز ، در آن روز به قتل رسيد . و امير برسق بن برسق و زنگى برادر امير برسق بعد از اين واقعه به اندك‌روز در سال آينده از غيرت و غصّه بيمار شده فوت شدند . هزار رحمت بر اهل غيرت باد .\r\nو از جمله وقايع اين سال آنكه فرنگيان شهر رفنيه « 2 » كه از شهرهاى ولايت شام بود از دست عمّال و نوّاب اتابك طغدكين گرفته به واسطهء استحكام قلعهء آن شهر ، تمام ذخيره‌ها و اموال خود را در آن شهر كشيدند و جمعى كثير از دليران سپاه به محافظت آن شهر تعيين نمودند و در آن باب كمال اهتمام به جاى آوردند .\r\nو چون اين خبر ، به اتابك طغدكين رسيد ، او با لشكرى انبوه از شهر دمشق بيرون آمده دست به نهب و غارت ولايات فرنگى برآورده اكثر ولايات ايشان را خراب مطلق گردانيد تا آنكه خبر به او رسيد كه لشكر فرنگ از شهر رفنيه رفت و همان جماعت كه به نگاهبانى آن شهر مقرّر شده‌اند ، مانده‌اند .\r\nالقصّه ، اتابك طغدكين بعد از شنيدن اين خبر مسرّت‌اثر جريده با چند تن از مردان نبرد\r\n\r\n\r\n","description":"","footnote":"\r\n( 1 ) . بزاعه : شهرى است ما بين حلب و منبج ؛ - صفىپورى ، منتهى الأرب .\r\n( 2 ) . ق ، ش : دفينه . جايگاهى است در سواحل شام پهلوى طرابلس ؛ - ياقوت ، معجم البلدان .\r\n","page_name":" 2799 ","page_number":579},
  {"content":"\r\n\r\nايلغار نموده خود را آنچنان به شهر رفنيه رسانيدند كه مطلقا فرنگيان خبردار نشدند . و چون خبر آمدن اتابك طغدكين به شهر رفنيه انتشار يافت فرنگيان سراسيمه شروع در گريختن كردند و سپاه اتابك طغدكين تمامى آن جماعت را به ضرب تيغ آبدار طعمهء كركس مردارخوار گردانيده چندان اموال و غنايم از آن جماعت به دست آوردند كه از حدّ شمار بيرون بود .\r\nو از جمله وقايع اين سال آنكه در روز عيد أضحيّه يحيى بن تميم بن معزّ بن باديس ، صاحب افريقيه ، بعد از آنكه مدّت پنجاه و دو سال و پانزده روز از عمر او گذشته از آن جمله مدّت هشت سال و پنج ماه و بيست و پنج روز ، سلطنت به استقلال تمام داشت به مرگ مفاجات فوت شد . عجب آنكه صباح آن روز كه مىخواست به نماز عيد رود منجّم او به عرض رسانيد كه : امروز امير سوارى را موقوف دارد ، كه در طالع ايشان ضعفى مىنمايد .\r\nبنابراين ، امير يحيى به عيدگاه نرفت و فرزندان خود را فرستاد .\r\nو چون خلايق از نماز فارغ شدند و فرزندان و امرا و اعيان دولت به‌اتّفاق به سلام آمدند ، بعد از اداى مراسم دعا و ثنا متوجّه خانه‌اى كه در آنجا طعام كشيده بودند گشتند و امير يحيى نيز مىخواست كه به آن خانه رفته طعام تناول نمايد . امّا چون اجل رسيده را به هيچ تدبير تغيير نتوان داد ، سه گامى كه رفته بود فى الحال سرش گشته همان‌جا بيفتاد و جان به قابض ارواح سپرد . از وى سى پسر بماند . امّا جانشين او از آن ميان علىّ بن يحيى شد كه در وقت فوت او در شهر سفاقس مىبود و تا آمدن على ، يحيى را در قصر امارت مدفون ساختند . و چون على به مهديّه آمد و بر سرير سلطنت قرار گرفت نعش پدر خود را از قصر امارت در گورستان منستير « 1 » دفن فرمود .\r\nو از جمله وقايع اين سال آنكه سلطان محمّد از اصفهان به بغداد آمد و در ماه ذيقعده اتابك طغدكين ، صاحب دمشق ، به ملازمت سلطان رسيده به وسيلهء خليفه ، المستظهر باللّه ، از سلطان محمّد عذر گناهان درخواست نمود . سلطان التماس او را قبول كرده او را به عنايات پادشاهانه سرافراز گردانيده باز ولايت دمشق را به او ارزانى داشت .\r\nو فوت صاحب [ ؟ 
  ] خليفة العلماء فخر الاسلام ابو بكر محمّد بن حسين الشافعى ، كه مشهور\r\n\r\n\r\n","description":"","footnote":"\r\n( 1 ) . م : مستيز ؛ ق : منستوز ؛ ش : مستير . شهركى است در تونس غربى . قديم در آنجا مسيحيان ديرى داشتند ، بدين‌جهت اين شهرك به نام همان دير موسوم گشت ؛ - المنجد ، بخش اعلام . ابن أثير اين شهرك را مولد يحيى بن معزّ نوشته است ؛ - ترجمهء الكامل ، ج 18 ، ص 189 .\r\n","page_name":" 2800 ","page_number":580},
  {"content":"\r\n\r\nبه « مستظهرى » بود و در زمان خود پيشواى شافعيّه بود ، نيز از جمله وقايع اين سال است ، و اگرچه از بعضى تواريخ ظاهر مىشود كه فوت او در اواخر سال سابق بود و نيز از بعضى ديگر معلوم مىشود كه فوت او در دويّم ماه شوّال سابق بود . و اللّه أعلم بحقيقة الحال فى كل الأحوال .\r\nهمچنين صاحب كتاب فردوس ، ابو شجاع ديلمى ، نيز در اين سال به سفر آخرت رفت .\r\n\r\n","description":"","footnote":"","page_name":" 2801 ","page_number":581},
  {"content":"\r\n . \r\n","description":"","footnote":"","page_name":" 2802 ","page_number":582},
  {"content":"\r\n\r\n\r\nذكر وقايع سال پانصدم از رحلت خير البشر\r\nاز جمله وقايع اين سال آنكه در اوّل ماه محرّم اين سال ، اتابك طغدكين در دار الاماره سلطان محمّد حاضر شد و جمعى از امراى بزرگ در مجلس حاضر بودند و از جملهء امرا ، امير احمد بيگ بن وهسودان كرد كه صاحب مراغه و بعضى از بلاد ديگر ولايت آذربايجان بود ، در پهلوى اتابك طغدكين نشسته بود كه ناگاه مردى دادخواه گريه‌كنان در آن مجلس درآمد و كاغذى در دست داشت . و چون در آن خانه درآمد ، بعد از گريه و زارى بسيار اظهار آن نمود كه : هيچ خداترسى در اين خانه نيست كه اين عريضه را به خدمت سلطان رساند ؟ احمد بيگ را مهر مسلمانى به جوش آمد و از جاى خود برخاست كه آن كاغذ را از وى بستاند و به سلطان برساند . و چون احمد بيگ دست دراز كرد كه كاغذ او را بگيرد ، آن مرد كاردى كه داشت بر پهلوى احمد بيگ خلانيد . احمد بيگ چون زخم كارد خورد دست در گردن آن شخص كرده او را در زير خود گرفت كه به يك ناگاه ، يك شخص ديگر از آن مجلس برخاست و كاردى ديگر به احمد بيگ رسانيد و مردم از اطراف و جوانب شمشيرها كشيده آن دو نفر را پاره‌پاره كردند و احمد بيگ را مجروح از دست ايشان بيرون كشيدند ، كه رفيق سيّم ايشان از جانب ديگر درآمد و به يك كارد كار احمد بيگ را تمام ساخت .\r\nاز مشاهدهء اين حال ، اتابك طغدكين و بعضى از امراى بزرگ را گمان شد كه اين جماعت به اشارهء سلطان ، قصد كشتن اتابك طغدكين كرده بودند ، اتّفاقا غلطى احمد بيگ را خيال طغدكين كرده بودند . امّا آخر الآمر ، معلوم شد كه اين جماعت از جملهء فدويان اسماعيليه بودند و سلطان را از آن قضيّه مطلقا آگاهى نبود .\r\nو از جملهء وقايع اين سال ، فوت امير چاولىسقاوو بود در ولايت فارس .\r\n\r\n","description":"","footnote":"","page_name":" 2803 ","page_number":583},
  {"content":"\r\n\r\nو تفصيل احوال او بعد از آنكه از موصل عزل شده بود در تواريخ معتبره بر اين وجه نوشته‌اند كه چون سلطان محمّد ولايت موصل و جزيره را از امير سقاوو گرفت و امير چاولى به ملازمت سلطان رسيد ، سلطان او را به عنايات خسروانه سرافراز ساخته اتابك پسر خود ، چغرى بيگ ، را به او ارزانى داشت و ولايت فارس را بتمامه به جايگيرى او عنايت فرمود .\r\nچون امير چاولى از اصفهان متوجّه فارس شد در اثناى راه به ولايت بلداجى ، كه از غلامان سلطان ملكشاه بود و از اكليل سرمق تا قلعهء اصطخر « 1 » كه از مشاهير قلاع فارس است در تصرّف او بود رسيد ، كس پيش بلداجى فرستاده او را طلب داشت . بلداجى چون پسر سلطان همراه [ امير چاولى 
  ] بود مخالفت نتوانست ورزيد . بالضّروره به ملازمت چغرى بيگ آمد .\r\nچاولى سقاوو پيش از آمدن او به چغرى بيگ ياد داده بود كه چون بلداجى پيدا شود بگويد كه : او را بگيريد .\r\nاتّفاقا ، آن طفل وقتى كه بلداجى از دور پيدا شد به اشارهء چاولى سقاوو گفت كه : اين مرد را بگيريد . فى الحال از اطراف و جوانب مردمى كه براى همين كار مقرّر شده بودند ، بلداجى را دستگير نموده به اشارهء چاولى به قتل رسانيدند و اموال و اسباب او را تاراج كردند .\r\nچون اين خبر ، به وزير بلداجى ، كه به « جهرمى » شهرت داشت ، رسيد اهل و عيال او را با ذخاير و خزاين او در قلعهء اصطخر ضبط نموده در مقام قلعه‌دارى شد . آخر الأمر ، چاولى آن قلعه را جبرا و قهرا از دست جهرمى گرفته اسباب و اموال خود را در آنجا ضبط نموده متوجّه فارس شد .\r\nچون چاولى به شيراز درآمد جماعتى از امراى شبنكاره را ، كه مقدّم ايشان حسن بن مبارز كه به حشوه « 2 » مشهور بود ، بنابه واسطهء بسيارى خيل و حشم ، بر آن ولايت استيلا يافت و حسن مبارز در شهر فساد مىنمود . چاولى چون شوكت و استيلاى ايشان در ولايت فارس ملاحظه نمود دانست كه با وجود ايشان مهمّات او در فارس رونق‌پذير نخواهد بود . بنابراين ، [ 336 ب 
  ] كس به طلب حسن فرستاد كه به ملازمت چغرى بيگ حاضر شود .\r\nحسن مبارز در جواب چاولى نوشت كه : من بندهء دولتخواه سلطانم و در اين مدّت هرگز قدم از دايرهء اطاعت او بيرون ننهاده‌ام . امّا به واسطهء منكرى كه از تو نسبت به بلداجى ظاهر شده آمدن من به حضور از جمله محالات است ، و إلّا آنچه از اعمال ديوانى در ولايت من مىشود سال به سال به هركه مىفرمايند ادا مىفرمايم .\r\nچاولى چون اين جواب شنيد در مقام مكر و حيله درآمده فرمود كه شتران و استران او را\r\n\r\n\r\n","description":"","footnote":"\r\n( 1 ) . استخر . - و .\r\n( 2 ) . الكامل : خسرو .\r\n","page_name":" 2804 ","page_number":584},
  {"content":"\r\n\r\nبار كرده روى به اصفهان نهادند و با مردم اظهار اين كرد كه هرگاه امير شبنكاره به خدمت سلطان‌زاده نمىآمده باشند ، ما را در اين ولايت بودن صلاح دولت نيست ، بالضّروره ما به خدمت سلطان مىرويم تا سلطان ولايت فارس را به هركه مىخواهد ارزانى فرمايد .\r\nايلچى حسن مبارز چون اين حالت را مشاهده نمود ، از چاولىسقاوو رخصت گرفته از روى سرعت هرچه تمام‌تر اين خبر را به حسن رسانيد . حسن از شنيدن اين خبر خوشحال شده به شراب خوردن مشغول شد .\r\nامير چاولى به مجرّد فرستادن ايلچى در عقب او ، جريده بىاسباب و خيمه و خرگاه ايلغار كرده خود را آنچنان به فسا رسانيد كه ميانهء او و ايلچى يك شب در ميان بود ؛ چه ، ايلچى نماز شام رسيده بود و امير چاولى نماز صبح كه حسن مبارز خمار در عين خمار بيهوش افتاده بود .\r\nو چون امير چاولى به اندرون شهر فسا درآمد برادر حسن مبارز خبردار شده خود را به حسن رسانيده هرچند او را بيدار مىكرد بيدار نمىشد . آخر الأمر ، قدرى آب سرد بر وى ريخت كه حسن به هوش آمد و برادرش گفت : اين چه خواب است ، كه اينك چاولى رسيد .\r\nحسن مبارز فى الحال خود را به اسب رسانيده با برادرش روى به گريز نهاد . چاولى به خانهء او رسيده تمامى اسباب و اموال او را غارت كرد و شهر فسا را نيز تاراج كرد . و حسن خود را به قلعه‌اى كه در كوهستان آنجا واقع است رسانيده در آن قلعه متحصّن گشت « 1 » ، و چاولى دست به نهب و غارت ولايت شبنكاره دراز كرده تمامى ولايت را خراب كرد ، حتّى آنكه جهرم را نيز تاخت و تاراج كرد و بعد از تاخت و تاراج حوالى و حواشى آن ولايت ، عنان عزيمت به صوب آن قلعه ، كه حسن مبارز در آن متحصّن بود ، منعطف داشته او را محاصره نمود .\r\nو چون مدّت محاصره به دور و دراز كشيد و چاولى ديد كه گرفتن آن قلعه بسيار مشكل است با وى صلح كرده به جانب شيراز رفت ، و چند روز در شيراز توقّف نموده متوجّه كازرون شد . والى كازرون ، ابو سعيد بن محمّد « 2 » ، چون خبر امير چاولىسقاوو شنيد و دانست كه طاقت مقاومت او ندارد ، بالضّروره شهر را خالى كرده با اسباب و اموال و اهل و عيال خود به قلعهء مستحكمى كه داشت درآمد . چاولى مدّت دو سال على الاتّصال آن قلعه را محاصره داشت ، امّا در اين مدّت به هيچ وجه اثرى از آثار ضعف اهل آن قلعه ظاهر نشد . بنابراين ، چاولى شخصى را از قبل خود به اندرون قلعه فرستاد به عنوان آنكه ابو سعيد را نصيحت نموده به صلح راضى سازد . ابو سعيد به واسطهء آنكه آذوقه او به آخر رسيده بود و نمىخواست كه آن حالت بر امير چاولى ظاهر شود ، آن شخص را به قتل رسانيد .\r\n\r\n\r\n","description":"","footnote":"\r\n( 1 ) . ابن أثير نام اين قلعه را « انج » ضبط كرده است .\r\n( 2 ) . الكامل : ابو سعد بن محمّد .\r\n","page_name":" 2805 ","page_number":585},
  {"content":"\r\n\r\nبعد از آن امير چاولى باز جماعتى صوفيه را فرستاد كه به طريق صلح قلعه را بستانند .\r\nابو سعيد ايشان را هريسه و قطايف بسيار داده آن مقدار زمان در آفتاب نگاهداشت كه از تشنگى هلاك شدند . امير چاولى از اين جهت كه مدّت دو سال در پاى آن قلعه نشسته بود و كارى از پيش نبرده بود بسيار خجل و شرمنده بود و ابو سعيد نيز به واسطهء كمى آذوقه ، بسيار پريشان‌حال بود امّا چنان ظاهر مىساخت كه هنوز ده سال آذوقه دارد . آخر الأمر ، از اندرون قلعه فرياد مىكردند كه : اگر امير چاولىسقاوو اهالى قلعه را بر مال و جان ايشان امان دهد و سوگند ياد كند كه قصد هيچ احدى از اهل قلعه نكند و طمع در اموال ايشان ننمايد ، ما قلعه را تسليم او مىنماييم .\r\nامير چاولى آن را غنيمت دانسته فى الحال امان‌نامه‌اى به خطوط امرا و اعيان علما نوشته جهت او فرستاد و ابو سعيد قلعه را تسليم او نمود . امّا از اوضاع امير چاولىسقاوو چنان فهميد كه قصد گرفتن او دارد ، بنابراين ، از وى گريخت . چاولى فرزندانش را گرفته در حبس كرد و مردم از اطراف و جوانب در پى او فرستاد .\r\nاتّفاقا ، جماعتى از آنها كه در پى ابو سعيد مىرفتند به غلامى زنگى رسيدند كه چيزى در چادرى بسته بر سر داشت و به راه كوه مىرفت . از وى پرسيدند كه : اين چيست ؟ زنگى گفت :\r\nاين توشهء من است . چون آن را بكافتند ديدند كه چند مرغ مسمّى بريان كرده با حلواى نبات و نانهاى ميده است . ايشان گفتند كه : اى زنگى ، اين طعام مثل تو مردم نيست . راست برگو كه اين طعام را براى كه مىبرى ؟ زنگى گفت : براى هيچ‌كس نمىبرم . اين طعامى است كه از طويى كه در اين شهر بود به من رسيده .\r\nآن جماعت به سخن او گوش نكرده چند چابك بر زنگى زدند . زنگى از ترس كتك فى الحال گفت كه : اين طعام را از براى ابو سعيد مىبرم . گفتند كه : ابو سعيد كجاست ؟ گفت : در اين كوه پنهان است .\r\nهمان زنگى را پيش انداخته به آن كوه رفته ابو سعيد را به دست آوردند و پيش امير چاولى سقاوو رسانيدند . امير چاولى فى الحال گردن او را زد و آنچه از اسباب و اموال او بود متصرّف شده عنان عزيمت به صوب دارابجرد منعطف داشت . چون صاحب دارابجرد ، ابراهيم بيگ ، خبر توجّه او شنيد ، گريخته به كرمان رفت ؛ چه ، ميانهء او و والى كرمان ، ارسلانشاه بن ارسلان بيگ بن قاورد ، يك دوستى قديم بود . بنابراين ، پناه به او برده از وى مدد طلبيد .\r\nدر اين وقت ، امير چاولى به ولايت دارابجرد درآمده تاخت و تاراج مىكرد ، و بعد از تاخت و تاراج متوجّه قلعهء زيتل « 1 » ، كه از مشاهير قلاع آن ديار بود و در استحكام از جميع قلاع\r\n\r\n\r\n","description":"","footnote":"\r\n( 1 ) . الكامل : حصار ريتل رننه ؛ يعنى گردنهء رننه .\r\n","page_name":" 2806 ","page_number":586},
  {"content":"\r\n\r\nعالم امتياز داشت كه تا آن زمان هيچ احدى آن قلعه را به جنگ نگرفته بود ؛ چه ، قريب به دو فرسخ درّه‌اى است كه راه به دررو ندارد و بر پيشگاه آن درّه بر قلّهء كوه اين قلعه واقع است .\r\nالقصّه ، چون چاولى به پاى آن قلعه رسيده ملاحظه نمود ، يقين او شد كه گرفتن اين قلعه به جنگ از جمله محالات است . بنابراين ، در مقام مكر و حيله شده مطلقا در پاى آن قلعه توقّف نكرده بازگشت ؛ چنانچه اهل قلعه را گمان ، بلكه يقين ، ايشان آن شد كه امير چاولى چون از گرفتن قلعه نااميد گشت ، بالضّروره به‌جانب شيراز مراجعت نمود . امير چاولى يك منزل به جانب شيراز رفته باز عنان عزيمت به جانب كرمان منعطف داشت و از راه كرمان متوجّه آن قلعه شد .\r\nچون به حوالى آن قلعه رسيد ، اهل قلعه به گمان آنكه ابراهيم بيگ است كه از ارسلانشاه لشكر گرفته مىآيد ، خوشحاليها نموده دروازهء قلعه را جهت امير چاولى بازكردند . به مجرّد درآمدن او در قلعه ، فرمود كه تمامى اهالى آن قلعه را به ضرب تيغ بىدريغ هلاك ساختند و اموال و اسباب تمامى ولايت دارابجرد را از آن قلعه تصرّف نموده عمّال و نوّاب خود را در آنجا گذاشته به جانب شيراز مراجعت نمود .\r\nدر اثناى راه ، كس پيش حسن مبارز فرستاده گفت كه : اگر ميل زندگانى خوددارى از قلعه فرود آمده همراه من باش كه به كرمان مىروم ، و إلّا آنچه مىبينى از خود خواهى ديد . حسن مبارز چون چاره غير از اطاعت نداشت بالضّروره از قلعه پايين آمده با امير چاولى همراهى نمود . امير چاولى نيز او را به اعزاز و اكرام پيش آمده آنچنان با او سلوك مىكرد كه از دغدغهء خاطر فارغ گشت .\r\nالقصّه ، امير چاولى عنان عزيمت به جانب كرمان منعطف داشت و پيشتر از خود ، قاضى شيراز ، قاضى ابو طاهر عبد اللّه بن طاهر ، را پيش ارسلانشاه فرستاده پيغام داد كه : اگر مردم شبنكاره را ، كه رعيت سلطان‌اند ، از كرمان بيرون كرده به جانب شبنكاره فرستادى فهو المراد ، و إلّا آمادهء جنگ باش .\r\nارسلانشاه كس پيش او فرستاده از در ملايمت و فروتنى درآمد و گفت : اين جماعت پناه به من آورده‌اند . ملتمس آن است كه امير چاولى از گناه ايشان درگذرد و الحال تكليف آمدن ايشان به آن حدود ننمايند ، كه بسيار هراسان و ترسان‌اند ، ان شاء اللّه بعد از اين ، چون آوازهء عدالت و نيكنامى شما به اطراف و جوانب خواهد رسيد ، ايشان همه خود را از سر قدم ساخته به وطن خود مراجعت خواهند نمود .\r\nارسلانشاه با وجود اين ملايمت حزم سپاهيانه نگاهداشته وزير خود را با لشكرى عظيم فرستاد كه در سيرجان ، كه سر راه امير چاولى بود ، بوده باشند .\r\n\r\n","description":"","footnote":"","page_name":" 2807 ","page_number":587},
  {"content":"\r\n\r\nچون ايلچى ارسلانشاه از كرمان به خدمت امير چاولى رسيده پيغام او را تقرير نمود ، امير چاولى اظهار خوشحالى نموده گفت : ملتمس ارسلانشاه قبول نمودن واجب است . هرچه ايشان فرمايد ، از [ 337 الف 
  ] وى تجاوز نخواهد شد . و ايلچى را رعايت بسيار نموده به جانب خود آورد . و چون ايلچى ارسلانشاه فريفتهء رعايت او شد ، امير چاولى با وى گفت كه : اكنون مصلحت آن است كه تو بازگردى و به ايشان بگويى كه امير چاولى التماس شما را قبول كرده بازمىگردد . امّا توهّم آن دارد كه اين لشكرى كه در سيرجان نشسته مبادا در وقت بازگشتن من از ايشان حركتى ناشايسته‌اى ، چنانچه قاعدهء سپاهيان است ، سرزند . بنابراين ، مىگويد كه اولا ايشان به جانب كرمان بازگردند تا من به جانب شيراز مراجعت نمايم .\r\nالقصّه ، ايلچى ارسلانشاه مرخّص شده متوجّه كرمان شد و امير چاولىسقاوو نيز عقب او روانهء آن طرف گشت . ايلچى چون به سيرجان رسيده اين پيغام را به وزير رسانيد ، وزير فى الحال از سيرجان كوچ كرده متوجّه ملازمت ارسلانشاه شده ، و امير چاولى ايلغار كرده خود را به قلعهء فرج « 1 » ، كه بر سر فارس و كرمان واقع است ، رسانيده آن قلعه را جبرا و قهرا به حوزهء تصرّف خود درآورد .\r\nچون اين خبر ، به ارسلانشاه رسيد ايلچى خود را طلبيده ، گفت كه : تو به چه تقريب لشكر سيرجان را بازگردانيدى ؟ ايلچى در مقام عذر درآمده ، گفت كه : من بر نفاق چاولى اطلاع نداشتم و آنچه ظاهرا به من گفت من آن را در آن صادق خيال كرده بودم .\r\nدر اين وقت ، شخصى كه بر حقيقت حال اطلاع داشت و در حضور ارسلانشاه با وى گفت كه : تو دروغ مىگويى . تو با او اين قرار داده بودى ، و لهذا چاولى يكى از نوكران خود همراه تو كرده كه جميع اخبار اين جايى را به وى مىنوشته باشد .\r\nچون نيك تفحّص كردند ، فرّاشى از فرّاشان چاولىسقاوو همراه وى بود . پس ، ارسلانشاه فرمود كه ايلچى خود را با آن فرّاش بر دار كشيدند و در ساعت شش هزار سوار جرّار به جنگ او فرستاد . اين جماعت چون به سرحدّ كرمان رسيدند شخصى موسىنام ، كه نگاهبانى آن سرحدّ به او متعلّق بود ، پيش سپهسالار آن لشكر آمده به عرض رسانيد كه : شما به اين راه راست مرويد ؛ چه ، چاولى همه جا مردم خود را به جاسوسى فرستاده و در مقام تحقيق است . مصلحت آن است كه شما همراه من باشيد تا شما را از راهى بر سر چاولى برم كه او را مطلقا خبر نبوده باشد .\r\nالقصّه ، ايشان سخن موسى را قبول نموده همراه او شدند . چاولى چون اين خبر شنيده بود كه ارسلانشاه لشكرى فرستاده ، جماعتى را به طريق قراولى به آن راه راست فرستاد كه خبر\r\n\r\n\r\n","description":"","footnote":"\r\n( 1 ) . هر سه نسخه : فرح . بنابه تصريح ياقوت ، فرج شهرى است در آخر اعمال فارس ؛ - معجم البلدان .\r\n","page_name":" 2808 ","page_number":588},
  {"content":"\r\n\r\nلشكر تحقيق كرده به او اعلام نمايند . اين جماعت بسيار راه رفتند و اثرى از آثار آن لشكر نديدند ، بالضّروره بازگشته به عرض امير چاولى رسانيدند كه : هيچ‌كس در اين راه نيست ؛ گويا كه جماعتى اندك بودند ، چون خبر كثرت سپاه امير شنيدند بازگشته پيش صاحب خود رفتند .\r\nچاولى اين سخن را قبول كرده از روى فراغت خاطر به شراب خوردن مشغول گشت و نزديك سحر مست و بيهوش به خواب رفته بود كه به يك بار موسى آن سپاه را بر اردوى او رسانيد . شخصى دويد كه چاولى را از حقيقت حال اعلام نمايد ، كه چاولى در عين مستى فرمود كه زبان او را بريدند . ديگرى به عقب او رفته او را آگاه گردانيد . چاولى ديد كه كار از دست رفته ، بالضّروره سوار شده روى به گريز نهاد .\r\nدر اثناى راه ، حسن مبارز كه به « حشوه » مشهور بود ، و پسر ابو سعيد ، والى كازرون كه چاولى پدر او را كشته بود ، به دو رسيده همراه شدند . چاولى چون از تركمانان كسى همراه نداشت از همراهى ايشان بسيار هراسان شد . ايشان اين معنى را از وى يافته او را دلدارى دادند و سوگند ياد كردند كه قصد او نكنند و بدى او به خاطر نرسانند .\r\nدر اين اثنا ، از اطراف و جوانب تركمانان چاولى طايفه‌طايفه ، آنچه از دست سپاه ارسلانشاه خلاص شده بودند ، به او رسيدند . و ارسلانشاه جماعتى را كه لشكريان او اسير گرفته به كرمان برده بودند همه را رعايت كرده به جانب فارس فرستاد و كس خود را پيش سلطان محمّد فرستاده التماس آن نمود كه امير چاولى را از تعرّض ولايت او منع فرمايند .\r\nهنوز ايلچى ارسلانشاه به بغداد نرسيده بود كه چغرى بيگ پسر سلطان محمّد فوت شد و از اين جهت ، كار امير چاولىسقاوو بسيار شكست يافت ؛ چه ، مردم پاى از دايرهء اطاعت او بيرون نهاده سخن او را نمىشنيدند . مع هذا چون ايلچى ارسلانشاه به بغداد رسيده عرض ارسلانشاه را گذرانيد ، سلطان در جواب او نوشت كه : صلاح تو در آن است كه امير چاولى را ، كه همسايهء تو شده ، از خود راضى گردانى و قلعهء فرج را كه او گرفته باز به او تسليم نمايى .\r\nاتّفاقا ، قبل از آنكه ايلچى ارسلانشاه به كرمان آيد ، امير چاولى فوت شد و مردم آن سرحدّ از دست او خلاص شدند .\r\nو چون خبر فوت امير چاولى به سمع سلطان رسيد ، از ترس آنكه مبادا ارسلانشاه قصد فارس كند ، از بغداد به جانب اصفهان آمد .\r\nو از جمله وقايع اين سال آنكه يحيى بن تميم ، صاحب افريقيه ، لشكرى عظيم به جانب مدينهء تونس فرستاده و والى آن شهر ، احمد بن خراسان ، بعد از جنگ بسيار چون از مقاومت عاجز آمد ، بالضّروره مبلغى عظيم قبول نمود كه هر سال به خزانهء يحيى مىرسانيده باشد .\r\n\r\n","description":"","footnote":"","page_name":" 2809 ","page_number":589},
  {"content":"\r\n\r\nبنابراين ، يحيى فرمود تا سپاهش دست از محاصره بازداشتند و به جانب افريقيه بازگشتند .\r\nو هم در اين سال ، يحيى كوهستان وسلات را ، كه چندين سال بود كه جماعتى كثير از مردم آن كوهستان راهها و ولايت افريقيه را مىزدند و يحيى بن تميم و جدّش معزّ از دفع ايشان عاجز شده بودند ، بالكليّه ايشان را مستأصل گردانيد و اگرچه بسيارى از سپاه يحيى در جنگ ايشان كشته شدند ، امّا آخر الأمر ، آن جماعت را بالكليّه از ميان برداشته آن كوهستان را به جايگير بعضى از امراى خود مقرّر نمود .\r\nبرحسب اشارهء عليّه و ارادهء سنيّهء مهر سپهررفعت و جلالت و اختر آسمان بزرگى و سباحت جناب ابّهت‌دستگاه ، فخامت و مناعت اكتناه ، شوكت و جلالت همراه ، نوّاب اشرف ، امجد رافع ، شاهزادهء آزاده سلطان حسين ميرزا ، ادام اللّه يا مر بقائه و شوكت الى . . . محمّد باقر بن محمّد حسن البروجنى ، اللّهم اغفر ذنوبنا و افتض حوائجنمان للدارين . . .\r\n\r\n","description":"","footnote":"","page_name":" 2810 ","page_number":590},
  {"content":"\r\n\r\n\r\nجلد ثانى از تاريخ ألفى در ذكر وقايع سال پانصد و يكم از رحلت خير البشر ، صلوات اللّه و سلامه عليه و آله من الملك الأكبر\r\nدر اوايل اين سال « 1 » ، سلطان سنجر بن سلطان ملكشاه سلجوقى ، فرمانفرماى مملكت خراسان و ماوراء النهر ، لشكرهاى خراسان را جمع آورده ، به خاطر بهرامشاه بن مسعود بن سلطان ابراهيم بن مسعود بن محمود بن سبكتكين غزنوى ، كه پناه به سلطان سنجر آورده بود و از برادر خود ارسلانشاه شكايت نموده بود ، متوجّه غزنين شد ، كه ارسلانشاه را از آن ولايت بيرون كرده بهرامشاه را بر سرير سلطنت نشاند و مراجعت نمايد .\r\nچون خبر توجّه سلطان سنجر به سمع ارسلانشاه رسيد ، بسيار پريشان‌خاطر شد . بنابراين ، كس نزد سلطان محمّد بن ملكشاه ( كه برادر سلطان سنجر و فرمانفرماى عراق عرب و عجم و آذربايجان و فارس و ديگر بلاد بود ) « 2 » فرستاده از برادرش سلطان سنجر شكايت كرد و التماس آن نمود كه سلطان محمّد را از اين عزيمت بازدارد .\r\nچون فرستادهء ارسلانشاه به اصفهان رسيد و پيغام او را به عرض رسانيد ، سلطان محمّد امير انر را همراه ايلچى ارسلانشاه فرستاد كه سلطان سنجر را از رفتن به جانب غزنين مانع آيد . و در خفيه به امير انر گفت كه « اگر برادرم به عزم غزنين بيرون رفته باشد ، زينهار كه او را منع نكنى ، كه سلاطين از عزيمت خود بازگردانيدن موجب خفّت ايشان است ؛ و من دوست مىدارم كه برادرم تمام عالم را مسخّر خود سازد ، چه جاى ولايت غزنويه « 3 » و اگر هنوز از\r\n\r\n\r\n","description":"","footnote":"\r\n( 1 ) . آنچه در اين قسمت آمده ، به وقايع سال 508 ه . ق برابر با 497 رحلت مربوط است .\r\n( 2 ) . مطلب بين ( ) از اضافات « ق » است .\r\n( 3 ) . م : چه جاى غزنين .\r\n","page_name":" 2811 ","page_number":591},
  {"content":"\r\n\r\nخراسان بيرون نرفته باشد ، او را از زبان ما بگوى كه اگر توانى ميانهء برادران مهمّ به صلح قرار دهى بهتر از آن است كه جنگ بايد كرد . »\r\nالقصّه ، امير انر وقتى رسيد كه سلطان سنجر چند منزل از خراسان به جانب غزنين رفته بود ؛ بنابراين ، امير انر مطلقا چيزى كه دلالت بر منع او كند اظهار نكرد . و ارسلانشاه ، از غايت اضطراب ، علىحدّه كس پيش امير انر فرستاد و او را ، به انواع تحف و هدايا و قبول اموال بسيار ، بر آن داشت كه به سلطان سنجر از سلطان محمّد چيزى بگويد كه او از اين داعيه بازگردد . امير انر هرچند در اين باب بيشتر سعى نمود كمتر فايده داد ، و سلطان سنجر كوچ بر كوچ متوجّه آن صوب گشت .\r\nارسلانشاه چون از جانب سلطان محمّد و امير انر نااميد شد ، زن عمّ « 1 » خود را ، كه خواهر سلطان سنجر بود از مادر سلطان بركيارق ( كه برادر سلطان سنجر بود و قبل از اين به جنگ سلطان بركيارق فوت شد ) « 2 » و شوهر آن زن را پدر ارسلانشاه كشته بود و آن عورت را در غزنين نگاه داشته و بعد از مدتى به حبالهء نكاح خود درآورده بود ، نزد سلطان سنجر فرستاد كه از وى درخواست گناه او نموده از اين عزيمت بازدارد ؛ و مبلغ دويست هزار دينار زر سرخ و از انواع جواهر نفيسه و تحفه‌هاى هندوستان بسيار همراه خواهر سلطان سنجر نمود و التماس نمود كه سلطان سنجر ، بهرامشاه را براى او بفرستد .\r\nچون خواهر سلطان سنجر از ارسلانشاه بسيار آزرده‌خاطر بود ، سلطان سنجر را بر رفتن غزنين تحريص كرد و تسخير آن ولايت را آسان تقرير كرد و از انواع ظلم ارسلانشاه به كشتن برادران خود ، به انواع عقوبت ، به عرض سلطان سنجر رسانيد و وى را در آن باب چنان به جدّ ساخت كه ما فوق نداشت .\r\nالقصّه ، چون ارسلانشاه از ممّر خاطر سلطان سنجر نيز نااميد شد ، وى نيز در مقام [ 2 الف 
  ] جمع سپاه برآمده سى هزار سوار و پيادهء بىشمار و يك‌صد و شصت فيل ، كه بر هر فيلى چهار مرد مسلّح سوار بودند ، مستعد جنگ شده از غزنين بيرون آمد .\r\nو چون سلطان سنجر به بست « 3 » رسيد ، يكى از غلامان خود را نزد ارسلانشاه فرستاد .\r\n\r\n\r\n","description":"","footnote":"\r\n( 1 ) . باسورث ( ترجمهء تاريخ ايران كيمبريج ، ج 5 ، ص 157 ) اين زن را ، مهد عراق ، بيوهء پدر ارسلانشاه [ علاء الدّوله مسعود سوم 
  ] و احتمالا مادر خود ارسلانشاه معرفى مىكند . باسورث اين اسناد فرزندى را از قول غلام مصطفى خان مىآورد ، از اين منبع :\r\n \" A History of Bahram Shah of Ghaznin \" Islamic Culture , 1971 , Vol . 23 , PP . 64 - 66 . \r\n( 2 ) . مطلب بين ( ) از اضافات « ق » است .\r\n( 3 ) . در اين شهر ارسلانشاه وزير خود را نزد صدر الدين محمد ، وزير سلطان سنجر ، فرستاد و تعهد كرد كه اگر او سنجر را -\r\n","page_name":" 2812 ","page_number":592},
  {"content":"\r\n\r\nارسلانشاه او را گرفته در بعضى از قلاع بند كرد ، چه او را جاسوس يافته بود . و چون خبر بند كردن غلام به سمع سنجر رسيد ، در رفتن سرعت نمود . ارسلانشاه چون اين شنيد ، آن غلام را از قلعه بيرون آورده نزد سلطان سنجر فرستاد ؛ تا آنكه سلطان سنجر به يك فرسخى غزنين رسيد ، و از جانبين صفوف آراسته شد : ميمنهء سلطان سنجر به امير انر قرار گرفت ؛ و ميسره به ابو الفضل « 1 » ، والى سيستان ، و در قلب سپاه ، سلطان سنجر خود با سه هزار غلام ترك تيرانداز كه پيش‌پيش قول « 2 » مىرفتند .\r\nالقصّه ، چون هر دو طايفه به هم رسيدند ، فيلان ارسلانشاه به يك بار بر قول سلطان حمله آوردند ، و غلامان سلطان سنجر به ضرب تير فيلان را بازگردانيدند . و چون صف فيلان در قول كارى نتوانست كرد ، به جانب ميسره بازگشته به يك لحظه ميسره را متفرّق و پريشان ساختند . چون ابو الفضل ، والى سيستان ، اين حال را مشاهده نمود ، از اسب پياده شده روى بر فيل بزرگ ، كه پيش‌پيش همهء فيلان مىآمد ، نهاده ، به مجرّد رسيدن ، در زير شكم فيل درآمد و به ضرب خنجر آبدار شكم فيل را آن‌چنان پاره‌پاره كرد كه تمامى روده‌هاى فيل فروريخت ، و دو فيل ديگر را نيز چنين بكشت . و چون امير انر ، كه بر ميمنه بود ، اين مردى بديد ، وى نيز غيرت نموده از عقب فيلان درآمد و به شپهء « 3 » تير فيلان را بازگردانيد . چون فيلان روى به گريز نهادند و سپاه ارسلانشاه را پايمال ساخته از هم جدا افكندند ، از عقب ايشان سپاه سلطان سنجر درآمده به ضرب تيغ آبدار دمار از روزگار لشكر ارسلانشاه برآوردند . القصّه ، ارسلانشاه طاقتش نمانده روى به گريز نهاده راه هندوستان پيش گرفت . سلطان سنجر به غزنين درآمد ؛ « 4 » و بهرامشاه در جلو سلطان سنجر پياده مىرفت ، تا آنكه به دار السّلطنهء غزنين رسيدند . پس ، سلطان سنجر پياده شد و بهرامشاه را بر سرير سلطنت نشانيده « 5 » بيرون آمد و خود در منزلى ديگر توقّف نمود .\r\n\r\n\r\n","description":"","footnote":"\r\n- از قصد غزنين بازدارد ، پانصد هزار دينار بپردازد . صدر الدين محمد كه خود سنجر را به لشكركشى به غزنين واداشته بود ، او را به مصالحه تكليف كرد ، ولى سلطان نپذيرفت . بنابه تصريح ابن اثير ، اين عمل صدر الدين محمد يكى از موجبات قتل وى به دست سلطان سنجر بود كه پس از فتح غزنين صورت گرفت - الكامل ، وقايع سال 513 هجرى .\r\n( 1 ) . ابو الفضل تاج الدين نصر بن خلف درگذشته در 559 ه . ق .\r\n( 2 ) . لفظ تركى است به معنى قلب سپاه . در متن با « غ » نيز ضبط شده .\r\n( 3 ) . آواز برخورد پىدرپى / پيكان تيرها .\r\n( 4 ) . فتح غزنين در شوّال 511 هجرى اتفاق افتاد ؛ ولى ابن اثير اين واقعه را در 20 شوّال 510 و عماد كاتب نيز آن را در ضمن وقايع همين سال ذكر مىكنند . و اين ظاهرا اشتباه است . در اين باب - اقبال آشتيانى ، وزارت در عهد سلاطين بزرگ سلاجقه ، ص 228 .\r\n( 5 ) . بعد از آنكه بهرامشاه از سال 508 تا 511 هجرى در مرو ، در خدمت سلطان سنجر گذرانيد ، سنجر در اين روز ، بعد از فتح غزنين ، او را بر تخت اجدادى نشاند ؛ و سيّد اشرف حسن بن محمد غزنوى قصيده‌اى در تبريك جلوس -\r\n","page_name":" 2813 ","page_number":593},
  {"content":"\r\n\r\nمدّت چهل روز سلطان سنجر در غزنين توقّف فرمود و هرچه از خزاين غزنويه به كار مىآمد متصرّف شد ، از آن جمله ، پنج عدد تاج مرصّع ، كه قيمت هر يك از آنها زياده از دو هزار هزار دينار بود ؛ و سيصد قطعهء ديگر از اقسام چيزهايى كه مرصّع بودند ، كه قيمت هر يكى از آنها زياده از دو هزار دينار بود ؛ و هفده عدد تخت مرصّع از طلا و نقره . ( و اين عجيب نيست ، چراكه ، به قول سلطان محمود ، در خزانهء او زياده از يك‌صد رطل جواهر بود . ) « 1 »\r\nالقصّه ، چون سلطان سنجر در غزنين قرار گرفت ، قلعهء كلان - كه به نه فرسخى غزنين واقع بود و تا اين زمان هيچ احدى آن قلعه را به جنگ نگرفته بود - چون ارسلانشاه برادر خود ، طاهر خازن ، را در آن‌جا در بند داشت ، به سعى طاهر خازن آن قلعه مسخّر شد . همچنين ، قلعهء شهر مز « 2 » ، به واسطهء آنكه ارسلانشاه غلام سلطان سنجر را مدتى در آن‌جا در بند داشت و محافظان قلعه به او آشنايى تمام پيدا كرده بودند ، بىكلفت جنگ به دست سلطان سنجر افتاد .\r\nپس ، سلطان سنجر بعد از چهل روز ، از غزنين به جانب خراسان بازگرديد و بهرامشاه بر سرير سلطنت غزنين قرار گرفت و در غزنين و ساير بلاد غزنويّه خطبه به نام سلطان سنجر خوانده شد « 3 » . و قبل از اين اين معنى به ظهور نرسيده بود ؛ با آنكه سلطان ملكشاه در اين باب سعى بسيار داشت ، اما به هيچ وجه صورت نگرفت . « 4 »\r\nچون ارسلانشاه خبر مراجعت سلطان سنجر را شنيد ، لشكر بسيار برآورده متوجّه غزنين شد . بهرامشاه چون هنوز استعدادى نداشت ، بالضّروره به باميان رفت و كس پيش سلطان سنجر فرستاده حقيقت حال را اعلام نمود . و سلطان سنجر فى الحال يكى از امراى خود را با لشكر بسيار به مدد او فرستاد . ارسلانشاه مدّت يك ماه در غزنين قرار گرفت و در جست‌وجوى بهرامشاه مىبود ، كه ناگاه آوازهء سپاه سنجرى رسيد . سپاه او ، به واسطهء ترسى كه از سپاه سنجر داشتند ، متفرّق شدند . ارسلانشاه چون اين حال مشاهده نمود ، بالضّروره پناه به كوه‌هاى\r\n\r\n\r\n","description":"","footnote":"\r\n- بهرامشاه سرود بدين‌مطلع :\r\n « منادى برآمد ز هفت آسمان * كه بهرامشاه است شاه جهان » . \r\n( طبقات ناصرى ، ص 23 - 24 ) .\r\n( 1 ) . ق : مطلب بين ( ) را ندارد .\r\n( 2 ) . در هر سه نسخه بدين‌صورت آمده شايد : نيز\r\n( 3 ) . شرط استقرار بهرامشاه بر كرسى پدرى اين بود كه خطبه را ابتدا به نام خليفه و سلطان محمّد و سلطان سنجر و بعد به نام خود بخواند و هر سال 000 / 500 / 2 دينار به ديوان سنجر بپردازد . ( اقبال ، پيشين ) .\r\n( 4 ) . خواجه نظام الملك ، به خاطر احترام به دودمان ديرپا و باسابقهء غزنوى ، ملكشاه سلجوقى را از اقدامات خصمانه در اين مورد منع كرده بود .\r\n","page_name":" 2814 ","page_number":594},
  {"content":"\r\n\r\nاوغنان « 1 » آن ديار - كه در ساحل نيلاب واقع‌اند و هيچ پادشاه ذىشوكتى به واسطهء صعوبت راه‌هاى آن بر ايشان دست نيافته بود - پناه برد . بهرامشاه او را تعاقب نمود و شروع در تاخت‌وتاز ولايت افغانان كرد و بزرگان آنها را تهديد بسيار نمود . [ 2 ب 
  ] آخر الأمر ، افغانان ، بعد از مضايقت و ممانعت بسيار ، چون جدّ و جهد بهرامشاه را مشاهده نمودند و خوف سلطان سنجر بسيار داشتند ، ارسلانشاه را گرفته به او سپردند . سپهسالار سلطان سنجر مىخواست كه او را زنده نزد سلطان سنجر به خراسان برد ، امّا بهرامشاه او را زر بسيار داده ارسلانشاه را از دست او گرفت ، و در جمادى الآخر سال آينده وى را به قتل رسانيد و در پهلوى قبر پدرش مدفون نمود . عمر او بيست و هفت سال بود .\r\nمخفى نماند كه قتل ارسلانشاه اگرچه از وقايع سال آينده بود ، امّا به واسطهء آنكه حكايت از هم بريده نشود ، ذكر آن را در وقايع اين سال شد تا مستحسن طبايع سليمه گردد .\r\nو از جمله وقايع اين سال آنكه در بيست و چهارم ماه ذيحجّه ، سلطان محمّد بن سلطان ملكشاه ، در سن سى و هفت سال و چهار ماه و سه روز ، وفات كرد . ابتداى بيمارى او در ماه شعبان بود ؛ و روزبه‌روز مرض او روى به تزايد بود ، تا آنكه در روز عيد اضحى امرا و اعيان دولت خود را طلبيده مهمانى عظيمى كرد و مردم را در حضور خود اطعام نمود و پسر خود ، سلطان محمود « 2 » ، را در آن مجلس حاضر كرد . در اثناى اين صحبت « 3 » ، سلطان محمّد بيهوش شد . بعد از ساعتى باز به هوش آمد . و بعد از پنج روز ، بيمارى او باز به جايى رسيد كه از زندگانى خود نااميد شد . بنابراين ، فرمود كه پسرش ، سلطان محمود ، را نزد او حاضر كردند .\r\nچون چشم او بر پسرش افتاد ، بىاختيار گريان شد . پس او را نزد خود طلبيد و رويش بوسيده به وى گفت : « اى فرزند دلبند ، به روى تخت سلطنت بنشين و با رعايا ، كه بهين ودايع الهىاند ، به طريق عدل و شفقت و مرحمت سلوك نماى ، كه هر پادشاهى كه پا از دايرهء عدالت بيرون نهد و بر رعايا ظلم و بيداد كرد هرگز در زندگانى آسايش نديد و در آخرت به عذاب گرفتار است . » القصّه ، نصايح سودمند بسيار فرمود و او را بر سرير سلطنت نشانيد . و سلطان محمود در آن وقت در سن چهارده سالگى بود .\r\nمنقول است كه چون سلطان محمّد آن روز پسر خود ، سلطان محمود ، را فرمود كه « برو و\r\n\r\n\r\n","description":"","footnote":"\r\n( 1 ) . در نسخه به صورت « افغانان » آمده است ؛ تصحيح بر اساس ابن اثير ، الكامل ، ج 10 ، ص 507 .\r\n( 2 ) . غير از محمود ، كه با لقب « مغيث الدنيا و الدّين » مدّت چهارده سال ( 25 - 511 ه . ق . ) پادشاهى كرد ، سلطان محمّد چهار پسر ديگر ، به نام‌هاى مسعود ، طغرل ، سليمانشاه و سلجوقشاه ، داشت كه به غير از سلجوقشاه ، بقيّهء برادران مدّت سه يا چهار دهه در مغرب ايران سلطنت داشتند . - بندارى ، زبدة النصرة ، ص 117 ( ترجمهء فارسى ، ص 134 ) ؛ ابن الجوزى ، مرآت الزمان ، ج 1 ، ص 69 .\r\n( 3 ) . مجالست .\r\n","page_name":" 2815 ","page_number":595},
  {"content":"\r\n\r\nبر سرير سلطنت قرار گير » ، محمود به عرض رسانيد كه « منجّمان مىگويند كه امروز ساعت خوب نيست . » محمد گفت : « اى فرزند ، راست مىگويند . امروز ساعت بر من خوب نيست ، و الّا بر تو مبارك است . برو و بىملاحظه بر سرير سلطنت متمكّن باش . » پس ، سلطان محمود را لباس پادشاهانه در بر كرده و تاج مرصّع بر سر نهاده بيرون فرستاد كه بر سرير سلطنت نشانند ؛ و امرا و اعيان دولت را عموما حكم كرد كه بر سلطان محمود به سلطنت سلام كنند . و در اوّل روز پنج‌شنبه ، بيست و چهارم ماه ذيحجّه ، كه روز فوت او خواهد بود « 1 » ، بار ديگر امرا را طلبيده سفارش بسيار كرد ، و سلطان محمود را نيز در حضور ايشان نصايح سودمند كرد و به عدالت وصيت كرد و در آن باب مبالغهء بسيار نمود .\r\nو در روضة الصفا مسطور است كه سلطان محمّد در اواخر ايام حيات به غزو هندوستان رفته « 2 » در آن ديار بت سنگينى ، كه قريب به دو هزار من وزن داشت ، به دست آورد . هندوان كس به درگاه سلطان فرستاده پيغام دادند كه « اگر سلطان اسلام اين بت را به ما بازدهد ، همسنگ آن مرواريد تسليم سلطان مىكنيم . » سلطان قبول نكرد و گفت : « اگر چنين كنم ، مرا محمّد بت‌فروش گويند ، همچنان‌كه آذر را بت‌تراش گويند . » آن‌گاه آن بت را به اصفهان آورده در آستانهء مدرسه‌اى كه مقبرهء اوست به جاى فرش انداخت .\r\nدر تاريخ ابن اثير جزرى آورده كه از جمله حكاياتى كه دلالت بر عدالت و تقيّد سلطان محمّد به شرع نبوى ، صلوات اللّه عليه و آله ، مىكند ، يكى آن است كه از بعضى سوداگران چند غلام ترك خريده و بهاى آن را به والى خوزستان حواله نمود . آن شخص بعضى از آنچه حواله شده بود به سوداگران رسانيد و بعضى را به وعدهء امروز و فردا مىانداخت ؛ تا آنكه سوداگران به تنگ آمده به اصفهان آمدند و به عرض قاضى شهر رسانيدند كه ما پيش شخصى حقّى داريم كه او بىطلب قاضى به مجلس حكم حاضر نمىشود . قاضى جمعى از غلامان خود را همراه سوداگران كرد كه هركه را به ايشان نمايند در دار القضاء حاضر سازند . سوداگران به دار الإمارهء سلطان محمّد درآمدند . چون نظر سلطان بر ايشان افتاد ، از حاجب پرسيد كه چه كسان‌اند ؟ حاجب چون از ايشان پرسيد ، سوداگران گفتند كه ما بر شخصى دعوى داريم و مىخواهيم كه او را در دار القضاء برده [ 3 الف 
  ] حقّ خود را از وى بستانيم . سلطان پرسيد كه بر كه دعوى داريد ؟ گفتند بر سلطان . القصّه ، چون حقيقت حال روشن شد ، سلطان فرمود كه\r\n\r\n\r\n","description":"","footnote":"\r\n( 1 ) . يك روز بعد از مرگ سلطان محمد ( 24 ذيحجه ) در اصفهان و در سيزدهم محرم سال بعد در بغداد به نام محمود خطبه خواندند .\r\n( 2 ) . جوزجانى مىنويسد كه سلطان محمّد در تمام مدّت سلطنت خود « مدام به عشرت مشغول مىبود ، و به هيچ ثغور لشكر نكشيد و نامزد نفرمود ، و در عهد او كارى نرفت كه ذكر او را شايد . » - طبقات ناصرى ، ج 1 ، ص 256 .\r\n","page_name":" 2816 ","page_number":596},
  {"content":"\r\n\r\nآنچه از ايشان مانده بود از خزانه تسليم ايشان نمودند ، و حاكم خوزستان را مصادره نمود و از حكومت آن ولايت عزل كرد . و بعد از آن هميشه تأسف مىخورد كه من چرا همراه ايشان به دار القضاء نرفتم ( تا بعد از اين تنبيه ديگرى باشد . ) « 1 »\r\nو از جمله حكاياتى كه دلالت بر ديانت و مروّت او مىكند يكى آنكه ابى احمد قزوينى [ كه 
  ] خزانه‌دار او بود فوت شد ؛ بعد از فوت او ، خازنان خزانه را به عرض سلطان رسانيدند .\r\nاتفاقا در اثناء عرض حقّه‌اى پيدا شد پر از نفايس جواهر . چون آن حقّه را به نظر سلطان درآوردند ، سلطان فرمود كه اين جواهر از من نيست ، چه مدّتى مديد است كه ابو احمد خازن اين جواهرات را نزد من آورده بود كه اين را جماعتى از سوداگران مىفروشند ، و من حكم به خريدن « 2 » نكرده بودم . اكنون اين حقّه را جدا نگاه داشته صاحب اين جواهر را پيدا كنيد تا اگر راضى شوند به فروختن از ايشان بخريم ، و الّا به ايشان بازدهيد . بنابراين ، بعد از تحقيق و تفتيش بسيار ، معلوم شد كه صاحبان آن جواهرات بعضى از سوداگران عرب بودند كه بعد از فوت ابو احمد يقين كرده بودند كه جواهر ايشان رفت ، و از آن جهت نااميد مطلق شده بودند .\r\nآخر الأمر ، ايشان را پيدا كرده حقّه را به ايشان با جواهرات بازدادند « 3 » .\r\nو اين سه بيت از نتايج طبع اوست :\r\n به ضرب « 4 » تيغ جهانگير و گرز قلعه‌گشاى * جهان مسخّر من شد چو تن مسخّر راى\r\nبسى بلاد گرفتم به يك اشارت دست * بسى قلاع گشادم به يك فشردن پاى\r\nچو مرگ تاختن آورد هيچ سود نداشت * بقا بقاى خدايست و ملك ملك خداى \r\nو مدّت سلطنت او دوازده سال و شش ماه بود . در ايّام او بسى از قلاع اسماعيليه فتح شد ، چنان كه گذشت . از آن جمله قلعهء \" كلام \" « 5 » بود كه والى آن قلعه حسن بن صباح بن حمير بن علىّ بن موسى بود . و فتح اين قلعه بر دست امير انوشتگين على بن شيرگير بود ، [ كه 
  ] حاكم آوه و ساوهء رى بود . همچنين ، قلعهء « بيوه » « 6 » را ، كه هفت فرسخى قزوين بود ، انوشتگين شيرگير فتح نمود . و قبل از اين ، در طى سنوات چهار صد و شصتم از رحلت ، قلمى شد كه انوشتگين قلعهء\r\n\r\n\r\n","description":"","footnote":"\r\n( 1 ) . ق : ( تا بعد از آن هيچ احدى از اين معنى سركشى نمىكرد . )\r\n( 2 ) . ش : من حكم دزديدن .\r\n( 3 ) . راوندى در مورد ديانت سلطان محمّد مىنويسد : « در اعزاز دين و قهر و قمع ملاحدهء ملاعين مجدّ و مجاهد ، در حفظ بيضهء اسلام يد بيضا نموذه و به داس قهر خار كفر و بدعت دروذه » - راحة الصدور ، ص 153 . و براساس وصف ابن خلّكان : « با مستمندان و يتيمان نيكى مىكرد ؛ و با فرقهء كافر باطنىها ) جنگيد و به امور رعيت توجّه داشت . » - وفيّات الأعيان ، ج 4 ، ص 164 .\r\n( 4 ) . حمد الله مستوفى در تاريخ گزيده ، \" به زخم تيغ . . . \" آورده است ، ص 447 .\r\n( 5 ) . اين قلعه در جمادى الأول 505 هجرى قمرى فتح شد - ابن اثير ، الكامل ، ج 10 ، ص 527 ؛ ياقوت ، معجم البلدان ، ذيل « كلام » .\r\n( 6 ) . ابن اثير آن را به صورت « قلعهء بره » ضبط كرده است - ابن اثير ، الكامل ، ج 10 ، ص 528 .\r\n","page_name":" 2817 ","page_number":597},
  {"content":"\r\n\r\nالموت را محاصره داشت ؛ و كار بر ايشان آن‌چنان به تنگ آورد كه زنان خود را بيرون فرستاده از انوشتگين امان خواستند . و انوشتگين قبول اين معنى نكرده زنان ايشان را به درون قلعه بازفرستاد . و حسن صباح هر روز هر يكى از اهالى آن قلعه را نانى و سه چهار مغز « 1 » مىداد ، كه در اين اثنا خبر فوت سلطان محمّد رسيد . و انوشتگين هرچند به امرايى كه سلطان همراه او كرده بود گفت كه هرچند سلطان فوت شده ما را الحال از محاصرهء اين قلعه كه كار را به اضطرار رسانيده‌ايم برخاستن معنى ندارد ، چه اگر ما از اين‌جا كوچ كنيم ايشان بيرون مىآيند و تمام اين ذخاير را كه ما جمع كرده‌ايم به قلعه مىبرند و قوّت مىگيرند ، ايشان ظاهرا سخن انوشتگين را قبول كردند ، امّا شب كه درآمد ، همه انوشتگين را گذارده روى به اصفهان آوردند . و على الصّباح ، وى با جمعى از غلامان مانده بود كه ناگاه از قلعهء باطنيان بر سر انوشتگين آمدند ؛ و انوشتگين بالضّروره راه گريز پيش گرفت و خود را خلاص كرد .\r\nو از جمله وقايع اين سال آنكه جوسكين « 2 » فرنگى ، صاحب تل‌ّباشر « 3 » ، با دويست سوار از طبريهء شام ايلغار نموده بىخبر بر قبيلهء بنى خالد ريخت و اموال و اسباب و چهارپاى ايشان را غارت كرد و جمعى را اسير كرد ، و از ايشان پرسيد كه بنى ربيعه در كجا فرود آمده‌اند . گفتند كه در وادى سلاله ، ميانهء دمشق و طبريّه ، جاى گرفته‌اند . جوسكين يك‌صد و پانزده سوار را جدا كرده به جانب وادى سلاله فرستاد ، و خود نيز با پنجاه ، سوار از راه ديگر روانهء آن ديار شد . پيش از رسيدن ايشان ، طايفهء ربيعه خبر شده بودند و مىخواستند بگريزند ، كه رئيس ايشان مانع آمده و نگذاشت ؛ بلكه فرمود تا همه مستعد جنگ شده در كمينگاه قرار گرفتند .\r\nاتّفاقا ، پيش از آنكه جوسكين به آن‌جا رسد ، آن صد و پنجاه نفر به آن‌جا رسيدند . بنى ربيعه رسيدن ايشان را بىسردار غنيمت دانسته فى الحال غفلتا بر ايشان حمله بردند و اسبان ايشان را پى كردند . چون فرنگان پياده ماندند ، بنى ربيعه شروع در قتل و كشتن ايشان نموده هفتاد نفر از آنها را به قتل آوردند و دوازده نفر از بزرگان آنها را اسير گرفتند ، كه هر يكى از آنها در بهاى خود مبلغى عظيم مىدادند ، باقى را نيز بند كرده به دمشق فرستادند .\r\nچون اين خبر به جوسكين رسيد ، از همان‌جا به‌جانب طرابلس بازگرديد ؛ [ 3 ب 
  ] و از آنجا سپاه بسيار به هم آورده متوجّه عسقلان شد . اهالى آن شهر از آن حال خبر يافته مستعد قتال شدند . بعد از رسيدن جوسكين به آن شهر ، ميانهء او و اهل آن شهر جنگى عظيم واقع شد ؛\r\n\r\n\r\n","description":"","footnote":"\r\n( 1 ) . با توجه به رستنىهاى آن منطقه و كاربرد كلمهء « جوز » در الكامل ابن اثير ، مىتوان احتمال داد كه مراد مغز گردو باشد .\r\n( 2 ) . الكامل : جوسلين .\r\n( 3 ) . در متن : ناشر . تل‌ّباشر نام قلعه‌اى بوده است در شمال سوريه ( حلب ) بر كنارهء نهر ساجور .\r\n","page_name":" 2818 ","page_number":598},
  {"content":"\r\n\r\nو بعد از قتل و كشش بسيار از هر دو جانب ، جوسكين طاقت مقاومت نياورده روى به گريز نهاد . « 1 »\r\nو از جمله وقايع اين سال آنكه سلطان سنجر فرمود كه امير مسكرين را ، كه از امراى بزرگ سلطان محمّد بود ، آن مقدار زمان از طعام منع كردند كه از گرسنگى بمرد . منشأ رنجش سلطان سنجر از وى آنكه بعد از فوت سلطان محمّد ، يكى از حرم‌هاى او را ، كه مادر سلطان مسعود بود ، قبل از اتمام عدّه تصرّف نموده به خانهء خود برد . و ديگر آنكه چون سلطان محمود ، پسر سلطان محمّد ، از عمّ خود شكست خورد ، وى ، بىرخصت سلطان محمود ، به بغداد رفته به شحنگى آن شهر قيام نمود و چندين خانهء صاحب جمعيت آن را غارت نموده و چندان ظلم و بيداد در آن شهر كرد كه زياده بر آن متصوّر نبود ؛ تا آنكه ميانهء سلطان سنجر و برادرزاده مصالحه شد و در بغداد خطبهء سنجرى خوانده شد ، بالضّروره وى از بغداد متوجّه اردوى سلطان سنجر شد .\r\nو از بعضى تواريخ چنين ظاهر مىشود كه چون اين نوبت امير مسكرين به جانب بغداد رفت ، دبيس بن صدقه « 2 » كس به بغداد فرستاد و او را مانع شد از درآمدن در بغداد ؛ بنابراين ، وى بازگشته به سلطان سنجر پيوست .\r\nبه هر تقدير ، چون او به خدمت سلطان سنجر رسيد ، سلطان ، از بس كه از وى كدورت داشت ، فرمود كه هرچند من امراى سلطان محمود را عفو كرده‌ام ، امّا اين حرام‌نمك را نمىگذارم . پس در ساعت اشاره كرد كه او را گرفته آن مقدار در بند نگاه داشتند كه جان داد و مردم از شرّ او خلاص شد .\r\nو از جملهء وقايع اين سال آنكه امير علىّ بن عمر ، كه حاجب سلطان محمّد بود و در دولت سلطان محمود به مرتبه‌اى بزرگ رسيده اتابك او شده بود ، به اشارهء سلطان محمود به قتل رسيد . باعث آنكه چون شأن و بزرگى او در زمان سلطان محمود به جايى رسيد كه تمامى سپاه در مقام اطاعت او بودند و مطلقا از سخن او در نمىگذشتند ، امراى ديگر بر وى حسد برده ميانهء او و سلطان محمود نفاقى به هم رسانيدند ، و كار به آنجا كشيد كه سلطان محمود قصد كشتن او كرد . وى بر اين حال اطّلاع يافته از پيش سلطان محمود گريخت و به قلعهء برحين « 3 » ، كه ميانهء بروجرد و كرج « 4 » بود و اهل و عيال و ذخاير او در آن قلعه بود ، رفت و از آنجا كوچ و بنهء خود را برداشته با دويست سوار به جانب خوزستان ، كه در آن وقت آن ولايت را\r\n\r\n\r\n","description":"","footnote":"\r\n( 1 ) . ابن اثير ذكر اين واقعه را در وقايع سال 513 ه . ق ( - ح 503 از رحلت پيامبر ( ص ) آورده است ، الكامل ، ج 10 ، ص 555 - 556 .\r\n( 2 ) . هر سه نسخه : ديكن بن صدقه .\r\n( 3 ) . ابن اثير نام اين قلعه را به صورت « برجين » ضبط كرده است . الكامل ، ج 10 ، ص 557 .\r\n( 4 ) . در متن به صورت « كوخ » آمده است . تصحيح براساس ضبط ابن اثير ، پيشين و كتب جغرافيايى اسلامى .\r\n","page_name":" 2819 ","page_number":599},
  {"content":"\r\n\r\nاقبورى « 1 » بن برسق و برادرزادهء او ارغلى بن يلبكى « 2 » و هندو بن زنگى داشتند ، رفت .\r\nچون به آن حوالى رسيد ، كس پيش اولاد برسق فرستاد و از آنها امان طلبيد . ايشان ملتمس او را قبول نكرده ، لشكرى فرستادند كه او را از درآمدن به شهر مانع شوند . در شش فرسخى شوشتر ، هر دو طايفه به هم رسيده آتش جنگ ميانهء ايشان بالا گرفت . بعد از ساعتى ، سپاه امير على روى به گريز نهاد ، او نيز بالضّروره با آنها برفت . اتّفاقا ، در اثناى راه كه سپاه خوزستان در پى ايشان مىتاختند و آنچه مىيافتند به نهب و غارت مىبردند ، اسب امير على از رفتن بماند ؛ اسب ديگر طلبيد كه سوار شود ؛ چون اجلش رسيده بود ، در وقت فرود آمدن از اسب دامنش در زير لب اوّل « 3 » بند شد ؛ يك‌بار آن را جدا كرده مىخواست كه فرود آيد ، كه باز همان‌جا دامنش در بند افتاد ؛ و به اين واسطه قدرى درنگ واقع شد ، كه به يك ناگاه خوزستانيان رسيده او را دستگير نمودند و نزد اقبورى بن برسق بردند . وى حقيقت حال به عرض سلطان محمود رسانيد . سلطان سرش طلب كرد و گفت اموال او از آن شماست .\r\nو از جمله وقايع اين سال آنكه ميانهء اهل قرطبه و سپاهيان امير المسلمين ، علىّ بن يوسف بن تاشفين « 4 » ، جنگ واقع شد ، و كار به جايى رسيد كه سپاهيان طاقت مقاومت ايشان نياورده از شهر بيرون رفتند . و تفصيل اين مجمل آنكه از جانب امير المسلمين ، علىّ بن يوسف ، والى قرطبه ابو بكر يحيى بود . « 5 » اتّفاقا ، روز عيد اضحى كه مردم شهر از زن و مرد به تفرّج بيرون آمده بودند ، يكى از غلامان ابو بكر مذكور نسبت به عورتى از عورات شهر دست‌درازى كرد ، و آن عورت فرياد برآورد و از مردمى كه در آن‌جا بودند دادخواهى نمود ، و مردم در صدد منع آن غلام شدند . بنابراين ، در ميان غلامان و اهالى شهر جنگ واقع شد . آن روز ، تمام روز ميانهء ايشان جنگ بود ، چنانچه از طرفين جماعتى كشته شدند . و چون شب درآمد ، هر يكى دست از جنگ بازداشته به منازل خود رفتند . چون اين خبر به گوش ابو بكر « 6 » رسيد ، آتش غضب و قهر او زبانه كشيد و در مقام آن شد كه اهالى آن شهر را تنبيه نمايد ، كه در اين وقت جمعى از علما و فقها و اكابر و اعيان آن شهر به خدمت او رفته به عرض رسانيدند كه صلاح دولت تو در آن است كه يكى از اين غلامان را به سياست تمام بكشى ، تا دست به عورات مردم دراز نكنند و اين‌چنين فتنه و فساد به هم نرسانند ، و رعاياى تو نيز تو را دوست دارند و در\r\n\r\n\r\n","description":"","footnote":"\r\n( 1 ) . در متن به صورت « اقورى » آمده است .\r\n( 2 ) . در متن به صورت « على بن يلنگى » آمده است .\r\n( 3 ) . در اينجا منظور تسمه‌اى است كه در قسمت انتهايى زين اسب در بخش ركاب قرار دارد .\r\n( 4 ) . در متن به صورت ياشفين ضبط شده است .\r\n( 5 ) . در متن به صورت ابو بكر بن يحيى آمده است . نام كامل وى ابو بكر يحيى بن روّاد است .\r\n( 6 ) . در متن ابو يحيى آمده است .\r\n","page_name":" 2820 ","page_number":600},
  {"content":"\r\n\r\nمقام فرمانبردارى تو باشند ، مع هذا موجب نيكنامى تو مىشود . القصّه ، هرچند مردم آن بىخبر از امور سلطنت و بزرگى را نصيحت كردند ، قبول نكرد و جانب غلامان خود را نگذاشت و على الصّباح لشكرى آراسته در مقام جنگ با رعاياى شهر خود درآمد . چون مردم شهر قرطبه ديدند كه ابو بكر در جنگ و قتال ايشان به جدّ است ، بالضّروره فقها و علما و اعيان شهر سوار شده با خلايق بسيار هجوم آوردند و به اندك‌توجّه چندان كس از سپاه ابو بكر به قتل رسانيدند كه از شماره بيرون بود . آخر الأمر ، بندگان ايشان طاقت مقاومت نياورده پناه به قصر امارت بردند ، و اهالى شهر در گرد قصر برآمده شروع در جنگ كردند . و چون كار بر ابو بكر به تنگ آمد ، به تعب و مشقّت بسيار خود را از قصر بيرون انداخته از نزد آن مردم روى به گريز نهاد . اهالى شهر چون به تاراج اموال و اسباب قصر او پرداختند ، از سر او درگذشتند ؛ تا آنكه او به فلاكت هرچه تمامتر خود را به مهديه « 1 » رسانيد و حقيقت حال را به عرض امير المسلمين ، علىّ بن يوسف ، رسانيد . علىّ بن يوسف از شنيدن اين واقعه بسيار درهم شد و فرمود كه از اطراف و جوانب لشكر جمع آوردند ، خصوصا از صنهاجه و زناته - كه آن دو طايفه عظيم پرزورند و در نزديكى افريقيّه « 2 » و مهديّهء مغرب مكان دارند - به هم رسانيدند ، و در اوايل سال آينده متوجّه قرطبه گشت .\r\nچون مردم قرطبه از حقيقت حال خبر شدند ، ايشان نيز دل به مرگ نهاده در مقام ضبط شهر شدند و اسباب و آلات حرب به هم رسانده در شهر منادى كردند كه « هركه حميّت خود و ناموس خود دارد بايد كه در اين معامله از كشته شدن انديشه ننمايد . » و فقها و علماى قرطبه ، از ترس خود ، مردم را بر جنگ تحريص و ترغيب مىنمودند ؛ تا آنكه علىّ بن يوسف به آن حوالى رسيده ، ديد كه مردم آن شهر بسيار در جنگ به جدّند و تا رمقى در بدن دارند دست از جنگ بازنخواهند داشت . بنابراين ، جماعتى در ميان انداخته به صلح راضى شد ، امّا به شرط آنكه آنچه مردم از ابو بكر يحيى گرفته بودند بازدهند . مردم قرطبه قبول اين معنى نموده تاوان آنچه از اموال و اسباب سپاه ابو بكر ضايع شده بود دادند و اين فتنه را فرونشاندند .\r\nو از جمله وقايع اين سال آنكه علىّ بن يحيى ، صاحب افريقيّهء مغرب ، لشكرى از راه دريا به گرفتن شهر قابس « 3 » ، كه والى آن شهر رافع بن مسكين « 4 » دهمانى بود ، فرستاد و آن شهر را\r\n\r\n\r\n","description":"","footnote":"\r\n( 1 ) . شهرى در شمال آفريقا نزديك قيروان .\r\n( 2 ) . در قديم نام تونس بوده است . جغرافىنويسان عرب آن را بر قسمت شرقى ، يعنى ممالك بربر ، اطلاق مىكرده‌اند و قسمت غربى مغرب نام داشت .\r\n( 3 ) . شهرى در شمال آفريقا و جنوب شرقى تونس ، در سيصد هزار گزى جنوب شهر تونس ، ميان طرابلس و سفاقس و مهديه . - ياقوت ، معجم البلدان به نقل لغت‌نامهء دهخدا .\r\n( 4 ) . الكامل ، رافع بن مكن .\r\n","page_name":" 2821 ","page_number":601},
  {"content":"\r\n\r\nمحاصره نمود . منشأ فرستادن لشكر به آن شهر آن بود كه رافع مذكور ، در اواخر زمان يحيى ، كشتى از براى سوداگرى ساخته بود ، و سوداگرانى كه هميشه در كشتى يحيى به سوداگرى مىرفتند به كشتى خود درآورد . يحيى ، به واسطهء عادتى كه داشت در مدارا كردن با خلايق ، از اين معنى نرنجيد و با رافع در اين باب مناقشه نكرد . و چون يحيى فوت شد ، پسرش ، على ، اين حركت را بسيار ناخوش دانسته در مقام انتقام از رافع شده لشكرى بر سر او فرستاد . رافع چون طاقت مقاومت على نداشت ، بالضّروره پناه به رجار « 1 » فرنگى برد . ميانهء او و علىّ بن يحيى دوستى تمام بود . رجار در مقام امداد رافع شده جمعى كثير از فرنگان را در كشتى نشانيد و به مدد رافع فرستاد . اتّفاقا ، گذر كشتى رجار بر حوالى مهديه افتاد كه دار السّلطنهء علىّ بن يحيى بود . و چون محقّق شد كه ايشان به مدد رافع مىروند ، على نيز كشتى ديگر را مستعد ساخته با سپاه انبوه در حال در عقب آن كشتى روانه كرد ، كه مبادا مردم كشتى اوّل را كه به قابس رفته مقاومت ايشان نتوانند كرد . اتّفاقا ، آن هر دو كشتى برابر به قابس رسيدند .\r\nو چون رافع ، صاحب قابس ، بر اين حال اطّلاع يافت ، مطلقا از شهر بيرون نشد و با مردم رجار ملاقات ننمود . بنابراين ، فرنگان بازگشته به جانب صقليّه « 2 » رفتند . سپاه على بن يحيى شهر قابس را محاصره داشتند و كار بر اهالى شهر به تنگ آوردند . رافع چون ديد كه با اين كثرت در شهر بودن معنى ندارد ، بالضّروره لشكر بسيار از قبايل عرب جمع آورده شهر را به شخصى از معتمدان خود سپرد و خود با حشم و سپاه بسيار متوجّه مهديه شد . و چون به آن حوالى رسيد ، مدتى مديد ميانهء او و سپاه علىّ بن يحيى محاربات بود . آخر الأمر ، رافع طاقت نياورده به جانب قيروان رفت و آن شهر را جبرا و قهرا گرفته متصرّف شد . چون خبر گرفتن قيروان به سمع علىّ بن يحيى رسيد ، لشكرى بسيار به دفع او فرستاد . رافع چون تاب جنگ آن جماعت را نداشت ، قيروان را گذاشته باز به جانب قابس رفت ، و جمعى از صلحا و علما در ميان انداخته با علىّ بن يحيى صلح كرد .\r\nامّا ميانهء علىّ بن يحيى و رجار فرنگى كه قبل از اين دوستى بود ، به واسطهء امداد او به رافع ، دوستى را مبدّل به عداوت كرده رجار شروع در بىاندامى « 3 » كرد ؛ و علىّ بن يحيى تاب حركات او نياورده در مقام [ 4 ب 
  ] جمع سپاه شد . و چون اين خبر به رجار رسيد ، دست از آن حركات ناشايسته كه مىكرد بازداشت .\r\nو از جمله وقايع اين سال قتل لؤلؤ ، خادم ملك رضوان بن تتش بن الپ‌ارسلان سلجوقى ،\r\n\r\n\r\n","description":"","footnote":"\r\n( 1 ) . هر سه نسخه : وجار . مراد لئون روژه پادشاه جزيرهء سيسيل است . روژه را در مآخذ اسلامى « رجار » مىنامند .\r\n( 2 ) . هر سه نسخه : صقلبه . نام جزيرهء سيسيل در مآخذ اسلامى . شهرى ميان شبه‌جزيرهء ايتاليا و تونس .\r\n( 3 ) . در اينجا مراد بىحرمتى و كار ناشايست است .\r\n","page_name":" 2822 ","page_number":602},
  {"content":"\r\n\r\nصاحب حلب ، بود كه مهمّات سلطانشاه بن ملك رضوان را بعد از قتل برادرش ، الپ‌ارسلان بن ملك رضوان ، از پيش خود گرفته هيچ احدى را در آن باب دخل نمىداد .\r\nو سبب كشتن وى آن بود كه در اين سال جمعى از خواص سلطانشاه به عرض او رسانيدند كه لؤلؤ خادم قصد كشتن تو دارد و امروز يا فردا بر اين معنى اقدام خواهد نمود . سلطانشاه چون بر حقيقت حال اطّلاع يافت ، به لؤلؤ گفت : « مدتى است كه حاكم قلعهء جعبر « 1 » ، سالم بن مالك ، ميل دارد كه به ملازمت ما رسد ، امّا مىگويد كه تا لؤلؤ خادم اين‌جا نيايد و با من مدار و قرار مهمّات ندهد ، خاطر من بالكليّه فارغ نشود و اين معنى صورت‌پذير نخواهد شد . » القصّه ، لؤلؤ خادم را به جانب قلعهء جعبر فرستاد ، و جمعى را فرمود كه در راه هر جا كه فرصت يابند دفع او نمايند . بنابراين ، چون لؤلؤ به حوالى قلعهء جعبر رسيد ، از اسب فرود آمد كه طهارت كند ، كه از سپاه او جمعى از تركان فرياد خرگوش برآورده به آن جانب دويدند ؛ و لؤلؤ خادم را گمان آنكه ايشان به شكار خرگوش مىروند ، و ندانست كه آب به گوش خر مىكنند ! كه به يك بار چون به نزديك لؤلؤ خادم رسيدند ، آن‌چنان تيرى به جانب وى انداختند كه در حال جان به قابض ارواح سپرد . و چون لؤلؤ خادم كشته شد ، مهمّات ملكى و مالى سلطانشاه به شمس الخواص مفوّض شد . و بعد از يك ماه ، او را نيز معزول نموده اموال او را مصادره كرد ، و ابو المعالى دمشقى را به آن مهم برگماشت . و بعد از اندك‌مدت ، ابو المعالى را نيز مصادره نموده معزول ساخت . و مهمّات سلطانشاه بىرونق [ ماند 
  ] و از خزاين ملك رضوان هيچ باقى نماند ، و اكثر آن را لؤلؤ خادم ضايع ساخته بود .\r\nبنابراين ، اهالى حلب از ترس آنكه مبادا فرنگان ، كه پيش آمده بودند و از انطاكيه تا بيت المقدس و باقى شامات تا نواحى حلب را داشتند ، نيز بر آن شهر استيلا يابند ، كس پيش امير ايلغازى ، كه از امراى سلجوقيه و حاكم ماردين بود ، فرستادند و شهر را به او تسليم نمودند . چون امير ايلغازى به شهر درآمد ، ديد كه از خزاين ملك رضوان چيزى باقى نمانده كه به زور آن با فرنگان مقاومت تواند نمود ( بالضّروره ، جمعى از سپاه ملك رضوان را مصادره نموده آن مقدار چيز از ايشان گرفت كه با فرنگ مقاومت چند روزه تواند نمود . ) « 2 » بعد از آن پسر خود ، حسام الدّين تمرتاش « 3 » ، را نزد سلطانشاه گذاشته و خود به جانب ماردين رفت ، كه سپاه بسيار از آن‌جا جمع آورده به استعداد تمام به جانب حلب بازآيد .\r\nو در اين سال ، در شب چهاردهم ماه صفر ، خسوف كلّى ماهتاب واقع شد . در آن وقت ،\r\n\r\n\r\n","description":"","footnote":"\r\n( 1 ) . قلعه‌اى قديمى بر كنارهء رود فرات ، بين رقّه و نابس ( المنجد ) .\r\n( 2 ) . ش : مطلب بين ( ) را ندارد .\r\n( 3 ) . يا تيمورتاش . والى حلب . ( وفات : 547 ق ) .\r\n","page_name":" 2823 ","page_number":603},
  {"content":"\r\n\r\nفوجى از فرنگان به شهر حمات ريخته يك‌صد نفر را به قتل آوردند و اموال بسيار به تاراج بردند . هم در اين سال ، ملك قسطنطنيه « 1 » فوت شد و پسرش ، يوحنّا ، به جايش نشست . و در اين سال ، دوقس فرنگى ، صاحب انطاكيه ، كه هر ساله به تاخت بلاد اسلام مىآمد ، فوت شد . و در روز عرفهء اين سال ، در عراق عرب و جزيره و ساير بلاد آن ديار زلزله‌اى عظيم شد كه اكثر عمارات آن ديار خراب شد و خلقى انبوه در آن زلزله هلاك شدند .\r\nو از اعيان علماى شافعيه ، در اين سال ، قاضى مرتضى ابو محمّد عبد اللّه بن قاسم بن مظفر شهرزورى ، كه در زمان خود سرآمد شعراى عرب بود ، وفات يافت . و در ربيع الآخر اين سال ، امير حاج ، يمن بن عبد اللّه ، ابو الخير مستظهرى ، كه با وجود تبحّر در علم حديث در كرم و سخاوت ماحى آثار حاتم طى و معن بن زائدة « 2 » بود ، فوت شد .\r\n\r\n\r\n","description":"","footnote":"\r\n( 1 ) . مراد آلكسيوس كومننوس است كه در سال 1048 م . تولد يافته و در 1118 م درگذشته است .\r\n( 2 ) . در متن به صورت معن بن زائد آمده است .\r\n","page_name":" 2824 ","page_number":604},
  {"content":"\r\n\r\n\r\nذكر وقايع سال نيكومآل پانصد و دويّم از رحلت خير البشر\r\nدر اوايل اين سال منصور ربيب « 1 » ، كه مدبّر امور سلطان محمود بن سلطان محمّد بود ، كس به بغداد فرستاده از خليفه مستظهر باللّه التماس نمود كه در بغداد و ساير شهرهاى عراق عرب خطبه به نام سلطان محمود خوانده شود . خليفه التماس او را اجابت نمود ، و در سيزدهم محرّم اين سال خطبهء سلطان محمود را خواندند .\r\nسلطان محمود ، در ابتداى سلطنت خود ، دبيس بن صدقه را ، كه بعد از قتل سيف الدّوله ، پدرش « 2 » ، در خدمت سلطان بود ، باز او را به حلّه « 3 » فرستاده ولايات پدرش را به او داده بود ، [ پس 
  ] چون به حلّه رفت ، چندان اعراب به وى جمع شدند كه عشر عشير آن پيش پدرش نمىآمدند . در اين وقت ، آقسنقر برسقى ، كه در رحبه بود و رحبه « جايگير » « 4 » او بود ، به قصد آنكه نزد سلطان رفته جايگير ديگر بگيرد ، چه حاصل رحبه به او وفا نمىكرد ، به اصفهان رسيد . چون سلطان محمّد از ميان رفته بود ، سلطان محمود او را به عنايات پادشاهانه سرافراز كرده شحنگى بغداد را به او عنايت فرمود و مجاهد الدّين بهروز را از شحنگى [ 5 الف 
  ] عزل نمود .\r\n\r\n\r\n","description":"","footnote":"\r\n( 1 ) . در هر سه نسخه به صورت « زبيب » آمده است . مراد عماد الدّين ابو منصور ربيب الدّوله ، پسر ظهير الدّين ابو شجاع محمّد بن همدانى وزير ، است كه مدتها در وزارت القائم و المقتدى سركرده . وى مردى فاضل و متديّن و ورع بوده است ؛ و هموست كه بر كتاب تجارب الأمم ابو على مسكويه ذيلى نوشته است كه به « ذيل ابو شجاع وزير » مشهور است .\r\n- عباس اقبال ، وزارت در عهد سلاطين بزرگ سلجوقى ، ص 171 .\r\n( 2 ) . سيف الدّوله صدقه بن مزيد كه در 501 ق توسط سلطان محمود به قتل رسيد .\r\n( 3 ) . شهرى ميان بغداد و كوفه . به \" جامعان \" نيز موسوم است .\r\n( 4 ) . جايگير : پاره‌اى زمين كه آن را سلاطين و امرا به منصب‌داران و مانند آنان دهند تا محصول آن را از كشت و كار هرچه پيدا شود متصرّف شوند . مشابه تيول و اقطاع\r\n","page_name":" 2825 ","page_number":605},
  {"content":"\r\n\r\nچون وى متوجّه بغداد شد ، مجاهد الدّين از بغداد گريخت و به تكريت ، كه جايگير او بود ، رفت . پس امير آقسنقر بعد از اندك‌مدتى از شحنگى معزول شد ، و شحنگى به امير منكوبرس « 1 » ، كه از اكابر امراى سلطان محمّد بود ، دادند ؛ و امير منكوبرس ، به نيابت خود ، امير حسين بن ازبك « 2 » را ، كه از امراى ترك و صاحب اسدآباد و پسرخواندهء او بود ، به شحنگى فرستاد . چون وى بدان نواحى رسيد ، امير آقسنقر برسقى از خليفه مستظهر باللّه التماس نمود كه كس خود نزد امير حسين فرستاده او را چند روز متوقّف نمايد كه جواب عريضهء او از نزد سلطان بازآيد . چون فرستاده امير حسين آمد ، امير حسين گفت كه اگر خليفه امر فرمايد كه من بازگردم قبول دارم ، امّا توقّف در بيرون بغداد تا آمدن جواب عريضه به هيچ وجه ممكن نمىشود . القصّه ، امير حسين بىتوقّف متوجّه بغداد شد . آقسنقر سپاه خود را مستعد كرده از بغداد بيرون آمد ، و در ظاهر بغداد « 3 » ميان ايشان جنگ بالا گرفت . آخر الأمر ، برادر امير حسين كشته شد ؛ و امير حسين خود با جمعى گريخته به اردوى محمود پيوست . اين واقعه در ربيع الاوّل روى نمود ، قبل از وفات خليفه .\r\nو در اين سال ، در شانزدهم ربيع الآخر ، مستظهر باللّه احمد بن مقتدى بأمر اللّه در سن چهل و يك سال و شش ماه و شش روز ، به علّت يرقان ، وفات كرد . مدت خلافت او بيست و چهار سال و سه ماه و يازده روز بود .\r\nوزراى او يكى ، عميد الدّوله ابو منصور بن جهير بود ؛ و ديگرى ، سديد الدّوله ابو المعالى المفضل بن عبد الرّزاق اصفهانى ؛ و سيّم ، زعيم الرؤساء ، ابو القاسم بن جهير ، و چهارم ، مجد الدّين ابو المعالى هبة اللّه بن المطّلب ؛ و پنجم ، نظام الدّين ابو منصور حسين بن محمّد بود . و نوّاب وزراى او دو كس بودند : يكى ، امين الدّوله ابو سعد بن موصلايا ؛ و دويّم ، قاضى القضاة ، ابو الحسن « 4 » علىّ بن محمّد دامغانى . و در ايام خلافت او ، خطبه به نام سه كس از سلاطين سلجوقيه در بغداد و ساير بلاد عراق خوانده شد : يكى ، تاج الدّوله تتش بن الپ ارسلان ؛ دويّم ، سلطان بركيارق بن ملكشاه ؛ سيّم ، برادرش ، سلطان محمّد .\r\nو از عجايب اتفاقات آنكه بعد از فوت سلطان الپ‌ارسلان ، فوت قائم خليفه دست داد ؛ و بعد از فوت ملكشاه ، فوت مقتدى بود ؛ و بعد از فوت سلطان محمّد ، در شانزدهم شهر ربيع الآخر ، فوت خليفه مستظهر باللّه واقع شد . و اين از عجايب اتّفاقات است . و لهذا حكما گفته‌اند\r\n\r\n\r\n","description":"","footnote":"\r\n( 1 ) . م : منكبرى ؛ ق ، ش : منكرى . به قياس الكامل ، ج 10 ، ص 534 . و العبر ( ترجمهء فارسى ، ج 2 ، 768 ) تصحيح شد .\r\n( 2 ) . ق : امير حسين بن اوزبك . ش : امير حسين بن اتابك . ابن اثير نيز وى را « امير حسين بن ازبك » ناميده است ، الكامل ، ج 10 ، ص 534 .\r\n( 3 ) . بيرون بغداد\r\n( 4 ) . در متن ابو الحسين آمده است . تصحيح براساس ابن اثير ، الكامل ج 10 ، ص 535 .\r\n","page_name":" 2826 ","page_number":606},
  {"content":"\r\n\r\nكه سلاطين بايد كه خواهان مرگ يكديگر نباشند ، چه ، به مقتضاى اوضاع فلكى ، طالع‌هاى ايشان اكثر اوقات با يكديگر موافق و مناسب مىباشد در ضعف و قوّت . و در اين باب اهل نجوم دلايل و برهان اقناعى منضم به تجربهء بسيار آورده‌اند . و كسى كه ميل اطّلاع بر آن دارد رجوع به كتب احكام نجوم كند .\r\n\r\nذكر خلافت المسترشد باللّه ابو منصور فضل بن العباس بن المستظهر باللّه عباسى\r\nاو وليعهد پدر خود بود مدّت بيست و سه سال . چه در اوايل خلافت پدرش ، مستظهر ، دو برادرش ، كه يكى عبد اللّه محمّد و ديگرى ابو طالب العباس ، و بنى اعمام او ، پسران مقتدى بأمر اللّه ، به‌اتّفاق جميع امرا و سادات و قضات و ساير اعيان دولت ، به او بيعت كردند . و مساعى در گرفتن بيعت مسترشد باللّه ، قاضى ابو الحسن دامغانى بود كه در آن وقت نايب الوزارة بود . و در ايّام خلافت عباسيّه ، غير از سه نفر از قضات - كه يكى احمد بن ابى داوود كه متولّى اخذ بيعت از براى الواثق باللّه بود ، دويّم قاضى ابو على اسماعيل بن اسحاق كه متولى اخذ بيعت از براى معتضد باللّه بود ، و سيّم ابو الحسن دامغانى مذكور - هرگز [ ديگران 
  ] در امر خلافت و بيعت مدخليت نداشتند . و بعد از آنكه بر مسترشد قرار يافت ، قاضى القضات را از نيابت وزارت عزل نمود ، و ابو شجاع محمّد بن ربيب را به منصب وزارت سرافراز نمود .\r\nو از جمله وقايع اين سال آنكه چون امر بيعت بر مسترشد باللّه قرار گرفت ، برادرش ، ابو الحسن « 1 » بن مستظهر باللّه ، با سه نفر از ملازمان خود در كشتى سوار شده به جانب مداين رفت ، و از مداين به حلّه روى آورد و پناه به دبيس بن صدقه ، كه والى حلّه بود ، برد . دبيس او را عزيز داشته به انواع تعظيمات او را ملاقات كرد . چون اين خبر به سمع مسترشد باللّه ، برادرش ، رسيد ، نقيب النقباء ، شرف الدّين علىّ بن طراد زينبى « 2 » را به طلب او نزد دبيس « 3 » فرستاد . دبيس مقدم او را عزيز داشت و به عرض خليفه رسانيد كه « بنده از بندگان مخلص خليفه است و در جميع اوامر و نواصى مطيع و منقاد . امّا چون برادر خليفه پناه به منزل من آورده ، من اين عار را بر خود و قبيلهء خود روا نمىدارم كه او را از منزل خود بيرون كرده به كسى دهم . » چون نقيب\r\n\r\n\r\n","description":"","footnote":"\r\n( 1 ) . نام وى على بود . او شاعر هم بوده است ، و عماد كاتب نمونهء اشعارش را در خريدة القصر ( ج 1 ، ص 35 ) آورده است . ابو الحسن على ، بنابه تصريح ابن اثير ، در سال 525 ه . ق از دنيا رفته است .\r\n( 2 ) . هر سه نسخه : زبيبى . علّت اينكه على بن طراد را « زينبى » مىگفتند اين است كه نسب آنان به زينب ، دختر سليمان بن علىّ بن عبد اللّه بن العباس ، منتهى مىشد . - خريدة القصر ( ج 1 ، ص 209 ) به نقل مرحوم حسن قاضى طباطبايى ، تعليقات و حواشى بر تجارب السلف ، ص 271 .\r\n( 3 ) . در متن به صورت \" ديكن \" آمده است .\r\n","page_name":" 2827 ","page_number":607},
  {"content":"\r\n\r\nالنقباء عذر دبيس شنيد ، وى را در آن باب معذور داشت ؛ و خود نزد ابو الحسن بن مستظهر باللّه رفت و او را به رفتن بغداد نزد برادرش ، مسترشد ، ترغيب نموده [ 5 ب 
  ] و متكفّل آن شد كه برادرش اصلا قصد او نكند . چون ابو الحسن اين كلمات شنيد ، در جواب گفت كه « من از برادر نه به واسطهء آن گريخته‌ام كه قصد مخالفت او داشته باشم ؛ بلكه منشأ گريختن من آن بود كه مبادا برادرم قصد من كند . اكنون كه شما متكفّل مىشويد ، من نيز ، مثل ساير خدمتكاران ، به خدمت او قيام خواهم نمود . » و چون اين خبر به دبيس رسيد ، بسيار خوشحال شد و گفت : « من خود نزد خليفه مىروم و در باب تو از وى عهود و مواثيق مىگيرم . »\r\nالقصّه ، چون نقيب النقباء اين خبر به خليفه رسانيد ، ايشان گفتند كه « من هرگز قصد او نكنم و او را از فرزندان خود عزيزتر مىدانم . » در اين اثنا ، خليفه مسترشد را مهمّات ديگر پيش آمد كه از برادر غافل شد ؛ تا آنكه مدّت هفت ماه و هشت ماه بر اين بگذشت ، و جماعتى فتنه‌جو ابو الحسن بن مستظهر را فريب داده از حلّه به جانب واسط بردند . چون وى به واسط رسيد ، جمعى كثير از مردم فتنه‌انگيز از اطراف و جوانب بر وى جمع شدند ، و او به قوّت ايشان واسط را متصرّف شد .\r\nچون اين خبر در بغداد به سمع خليفه مسترشد باللّه رسيد ، فى الحال در جميع بلاد عراق عرب و غير آن خطبهء ولايت‌عهدى خود را به اسم پسر خود ، ابو جعفر ، كه در آن وقت در سن دوازده سالگى بود ، خواند . بعد از آن ، كس نزد دبيس بن صدقه فرستاده پيغام داد كه « الحال برادرم از جوار تو بيرون رفته و در مقام فتنه‌انگيزى است ؛ مناسب آن است كه تو مردم خود را فرستاده او را به دست آورى . » دبيس قبول كرد و سپاه خود را به طلب او به اطراف و جوانب فرستاد . چون ابو الحسن اين شنيد ، بسيار مضطرب شد و از واسط بيرون رفت و در صحراى آن حوالى « 1 » راه گم كرد و مردم از وى متفرّق شدند . سپاه دبيس به او رسيده تمام اسبابش را تاراج كردند ؛ و ابو الحسن با ده نفر از خدمتكاران در صحراى بعقوبا « 2 » به تشنگى گرفتار شد ، و ميانهء او و آب مسافت پنج فرسخ بود ، و او را با اصحابش قدرت رفتن يك فرسخ هم نبود . در اين حال ، دو بدوى از سپاه دبيس به او رسيده آب دادند و او را بر شتر سوار كردند و نزد دبيس آوردند . و دبيس بعد از آنكه مبلغ بيست هزار دينار از مسترشد گرفت ، او را به وى داد « 3 » .\r\n\r\n\r\n","description":"","footnote":"\r\n( 1 ) . اين ناحيه به \" صلح \" موسوم است شهرى است در بالاى واسط ؛ و نهرى دارد كه از جانب خاورى دجله ، از مكانى كه آن را « فم صلح » ، مىنامند آب مىگيرد . ( نقل به معنى از معجم البلدان )\r\n( 2 ) . يا \" بعقوبه \" . ده بزرگى در ده فرسنگى بغداد . ( لغت‌نامهء دهخدا )\r\n( 3 ) . ابن اثير مىنويسد : « دبيس بيست هزار دينار به او بخشيد و او را به بغداد روانه ساخت » . ترجمهء الكامل ، ج 18 ، ص 244 .\r\n","page_name":" 2828 ","page_number":608},
  {"content":"\r\n\r\nابو الحسن چون به نزد خليفه رسيد ، بسيار اعزاز يافت و خانه‌اى كه خود قبل از خلافت در آن جا بود به وى داد و اقسام تحف و هدايا براى او فرستاد ، و مطلقا از گذشته نگفت . مدت مفارقت او از مسترشد يازده ماه بود .\r\nو از جمله وقايع اين سال آمدن ملك مسعود بن سلطان محمّد با اتابك خود ، جيوش بيگ ، بود از موصل به بغداد ؛ و ممانعت برسقى و دبيس ايشان را و آنچه ميانهء ايشان واقع شد .\r\nدر تاريخ ابن اثير آورده كه در جمادى الأولاى اين سال ، برسقى به قصد آنكه دبيس بن صدقه را از حلّه بيرون كند با سپاه بسيار به رقّه « 1 » آمد . و دبيس چون بر حقيقت حال مطّلع شد ، او نيز در مقام جمعيت سپاه شده و جمعى كثير از اعراب به هم رسانيد ؛ و در وقتى كه ملك مسعود بن سلطان محمّد با اتابك خود ، جيوش بيگ ، در موصل بود ، چون اين خبر به سمع ايشان رسيد ، جمعى از امراى ايشان به عرض رسانيدند كه در اين وقت كه امراى عراق ، يعنى دبيس و برسقى ، با يكديگر در مقام مخالفت‌اند ، گرفتن عراق عرب به اسهل وجوه ممكن است . بنابراين ، ملك مسعود با اتابكش ، جيوش بيگ ، لشكر بسيار به هم رسانيده متوجّه بغداد شد ؛ و فخر الملك ابو على بن عمّار ، صاحب طرابلس ، قسيم الدّوله زنگى بن آقسنقر ، ابو الهيجا ، صاحب اربل ، كرباوى « 2 » بن خراسانى تركمان ، صاحب بوازيج « 3 » ، كه در غايت شجاعت و مردانگى بود ، همراه او شده متوجّه بغداد شد .\r\nچون اين خبر به امير برسقى رسيد ، وى نيز در مقام استعداد شده مهيّاى جنگ شد . و ملك مسعود بدين‌حال اطّلاع يافته امير كرباوى را نزد او فرستاد و پيغام داد كه « تو را با من جنگ كردن چه فايده ؟ پدر من ، سلطان محمّد ، تو را اتابك من كرده بود و اكنون من تو را همچنان اتابك خود مىدانم . و يقين من آن است كه تو از من خوف ندارى و ترس تو از امير جيوش بيگ است . من ضامن كه از وى به تو هيچ آزارى نرسد . » چون امير برسقى از ممرّ جيوش بيگ خاطر جمع داشت ، ترك خصومت نموده به ملازمت ملك مسعود آمد . امّا دبيس ، چون از ملك مسعود بسيار توهّم داشت ، جرئت بر ملاقات او نمىنمود ، امّا به ارسال تحف و هداياى لايقه خاطر او نگاه مىداشت ، تا آنكه از جانب اصفهان ، امير عماد الدّين منكوبرس با لشكرى بسيار از قبل سلطان محمود به عزم محاربهء ملك مسعود رسيد . [ 6 الف 
  ] و چون اين خبر در بغداد شايع شد ، ملك مسعود ، برسقى را از بغداد به جنگ بيرون فرستاد . و امير عماد الدّين بر اين حال اطّلاع يافته ، پيش از آنكه برسقى به او برسد ، از آب دجله گذشته به حلّه رفت و با\r\n\r\n\r\n","description":"","footnote":"\r\n( 1 ) . شهرى بود در كنار رود فرات .\r\n( 2 ) . هر سه نسخه : كراوين . در صفحهء ديگر به صورت « كرازى » آمده است . از روى الكامل و العبر تصحيح شد .\r\n( 3 ) . هر سه نسخه : بواريح . به قياس الكامل و العبر تصحيح شد . و آن نام شهرى بود بر دجله ، بالاى بغداد .\r\n","page_name":" 2829 ","page_number":609},
  {"content":"\r\n\r\nدبيس بن صدقه متفق شد . و پيش از اتّفاق ، عماد الدّين منكوبرس با ملك مسعود در مقام ملاطفت و ملايمت درآمده از تحف و هداياى نفيسه جهت او مىفرستاد .\r\nو چون امير عماد الدّين به وى پيوست ، ايشان با يكديگر اتّفاق نموده لشكرى انبوه به هم رسانيده از نهر صرصر « 1 » گذشته متوجّه حرب ملك مسعود شدند ؛ و از آن جانب نيز ملك مسعود و جيوش بيگ و برسقى اتفاق كرده به عزم محاربهء ايشان به مدائن آمدند . در مدائن به صحّت پيوست كه سپاه بسيار بر سر دبيس بن صدقه و منكوبرس جمع آمده‌اند . بنابراين ، ملك مسعود ، به صلاح‌ديد امراى خود ، عنان عزيمت از محاربهء ايشان منعطف داشته شروع در نهب و غارت سواد مدائن كرد و فساد بسيار از ايشان در آن ولايت به ظهور رسيد .\r\nو چون اين خبر به سمع خليفه ، مسترشد باللّه ، رسيد ، سديد الدّوله [ ابن 
  ] انبارى و امام اسعد ميهنى « 2 » را ، كه مدرّس مدرسهء نظاميّه بودند ، نزديك ملك مسعود فرستاد و او را از اين افعال منع كرد . و برسقى نزد اين جماعت از اين افعال و حركات زشت انكار نموده ؛ قرار بر آن دادند كه به اتّفاق ملك مسعود بازگشته به بغداد روند ، كه در اين اثنا خبر رسيد كه دبيس بن صدقه و امير عماد الدّين منكوبرس سه هزار سوار همراه منصور ، برادر دبيس ، و امير حسين بن ازبك « 3 » پسرخواندهء امير عماد الدّين كرده از گذر درزيجان « 4 » به جانب بغداد فرستاده كه شما را از آمدن بغداد مانع شوند . چون اين خبر به ملك مسعود رسيد ، امراى خود را جمع آورده در آن باب مشورت كرد . آخر الأمر ، رأى ايشان بر آن قرار گرفت كه برسقى با جمعى از دليران ايلغار نموده از راه راست خود را پيش از ايشان به بغداد رساند . بنابراين ، برسقى پسر خود ، عزّ الدّين مسعود ، را بر نهر صرصر گذاشته متوجّه بغداد شد ، و عماد الدّين زنگى آقسنقر نيز با عزّ الدّين مسعود بر نهر صرصر توقّف نمود .\r\nالقصّه ، برسقى پيش از امير منصور و امير حسين بن اوزبك به سه روزه خود را به حوالى بغداد رسانيد و ايشان را از گذشتن آب مانع آمد . در اين اثنا ، خبر رسيد كه ميانهء سلطان محمود و ملك مسعود ، برادرش ، مهمّات به صلح قرار گرفت . و سبب مصالحه آن بود كه جيوش بيگ از جانب ملك مسعود كس نزد سلطان محمود فرستاد و التماس زيادتى جاگير « 5 » نموده بود ؛ و هنوز فرستادهء او مراجعت ننموده بود كه ايشان به اتفاق ملك مسعود به جانب\r\n\r\n\r\n","description":"","footnote":"\r\n( 1 ) . ناحيه‌اى در نزديكى بغداد .\r\n( 2 ) . در متن به صورت \" اسعد مهى \" آمده است . وى اسعد بن فضل ميهنى ، شيخ شافعيه و در گذشته در 527 ه . ق است .\r\n- ذهبى ، سير اعلام النبلاء 19 / 633 .\r\n( 3 ) . در متن به صورت \" حسن اوزبك \" آمده است .\r\n( 4 ) . هر سه نسخه : ارزنجان . درزيجان نام قريه‌اى است از قراى بغداد كه قسمت پايين آن در جانب غربى رود دجله قرار دارد . . . اصل اين نام « درزيندان » بوده و در تعريب درزيجان شده . - ياقوت ، معجم البلدان به نقل از لغت‌نامهء دهخدا .\r\n( 5 ) . يا « جايگير » . - ص 22 .\r\n","page_name":" 2830 ","page_number":610},
  {"content":"\r\n\r\nبغداد آمدند . القصّه ، در اين وقت ، از جانب اصفهان كتابت رسيد كه سلطان محمود فرستادهء ملك مسعود را بسيار اعزاز و اكرام نموده آذربايجان را به جاگير او معيّن كرده بود ، كه به يك ناگاه خبر رسيد كه ملك مسعود در بغداد آمده شروع در حركات ناشايسته كرده . بنابراين ، سلطان محمود ترك آن عزيمت نموده لشكرى به جانب موصل فرستاد كه آن ولايت را از دست ملك مسعود انتزاع نمايد . و چون مضمون اين كتابت به ملك مسعود و جيوش بيگ و ساير امراى او كه در مصلحت بغداد آمدن متوقّف بودند رسيد ، از كرده نادم و پشيمان شد ؛ و كس نزد امير عماد الدّين منكوبرس فرستاد - كه مادر ملك مسعود ، مهرجان « 1 » ، در سلك ازدواج او درآمده بود - و از وى التماس آن نمود كه وى در ميان درآمده از سلطان محمود آذربايجان را جهت ملك مسعود گرفته آتش اين فتنه را فرونشاند . امير عماد الدّين قبول اين معنى كرده كس نزد سلطان محمود فرستاد و آذربايجان را جهت ملك مسعود گرفت . و ملك مسعود به اتّفاق امراى خود ، حتّى برسقى نيز همراه او شده ، به جانب آذربايجان رفتند ؛ و شحنگى « 2 » بغداد بر امير عماد الدّين قرار گرفت .\r\nو دبيس بن صدقه بازگشته به جانب حلّه رفت ، امّا سراى پدر خود را در بغداد - كه به درب فيروزه واقع بود و بعد از كشته شدن صدقه آن را داخل جامع قصر ساخته بودند - از آن جامع جدا ساخته متصرّف گشت . و عماد الدّين منكوبرس شروع در جور و ظلم نموده ، كار به جايى رسيد كه روزى در بغداد شخصى زنى را به عقد شرعى خود درآورده و شب زفاف به خانهء خود برد ، كه به يك‌باره امير منكوبرس به آن خانه درآمده [ 6 ب 
  ] داماد را به ضرب شمشير بيرون كرده بكارت دختر را گرفت . « 3 » القصّه ، ظلم او در بغداد به جايى رسيد كه اهالى بغداد دكّان‌ها را بسته شب و روز در اماكن شريفه و جاىهاى متبركه از حقّ تعالى زوال او مىطلبيدند . و چون خبر ظلم وى به سمع سلطان محمود رسيد ، او را به اصفهان طلب كرد . وى در اين وقت مردم بغداد را مصادره نموده آنچه توانست گرفت . و به اصفهان نرفت ، تا آنكه طلب سلطان مكرّر شد . و او هربار كه او را به اصفهان مىطلبيدند ، اغنياى بغداد را مصادره مىكرد و از ايشان زر بسيار مىگرفت . تا آنكه چون دانستند كه خاطر سلطان محمود از وى بسيار رنجيده ، اتّفاق كردند كه او را به سياست هرچه تمامتر از بغداد بيرون كنند و خانه‌اش را تاراج نمايند . چون اين خبر به سمع وى رسيد ، خوف و هراس بر او مستولى شود . پس ،\r\n\r\n\r\n","description":"","footnote":"\r\n( 1 ) . الكامل سر جهان .\r\n( 2 ) . شحنه در لغت به گروهى از جنگجويان گفته مىشود كه در سرزمينى اقامت مىكنند تا در مقابل تهاجم دشمن از آن دفاع كنند . اين نام به رئيس اين گروه اطلاق شده است و \" شحنگى \" به معناى محافظ شهر يا ديار است .\r\n( 3 ) . ابن اثير ارتكاب آن را به « يكى از سربازان منكوبرس » نسبت داده است . - الكامل ، ج 10 ، ص 542 .\r\n","page_name":" 2831 ","page_number":611},
  {"content":"\r\n\r\nفى الحال از بغداد به جانب اصفهان بيرون رفت ، و مردم از دست وى خلاص شدند .\r\nو از جمله وقايع اين سال آنكه در ماه ذيحجهء سال قبل از اين ، ملك بغدوبن « 1 » فرنگى ، صاحب بيت المقدس ، كه به عزم تسخير بلاد مصر با لشكرى انبوه متوجّه آن ديار بود ، موقعى كه از برابر قصبهء تنّيس « 2 » ، از نهر نيل مصر ، مىگذشت ، اتفاقا در همان منزل دنبلى كه داشت شكافت و آن مقدار خون از وى رفت كه قوّت از وى ساقط شد و يقين به مرگ خود كرده به جانب بيت المقدس بازگشت . مقارن اين حال كه ملك بغدوبن به بيت المقدس آمد ، قمّص ، صاحب رها « 3 » ، يعنى اميرى كه مدتى در بند جكرمش سلجوقى بود و امير جاولىسقاووا « 4 » او را از آن بند خلاص كرده بود ، در وقتى كه در موصل بود ، چنان كه سابقا تفصيل آن گذشت ، به قصد زيارت بيت المقدس رسيد « 5 » ، و ملك بغدوبن در وقت مردن ، بيت المقدس را به او وصيّت كرد و وى را به جاى خود به حكومت آن بلده نشانيد . در اين اثنا ، اتابك طغتكين سلجوقى ، حاكم دمشق ، به قصد گرفتن بيت المقدس به حدود دير ايّوب رسيده شروع در تاخت و تاراج آن ديار نموده ، و هنوز فوت بغدوبن بر وى ظاهر نشده بود ، كه فرنگيان با او در مقام صلح شده كس نزد او فرستادند ؛ و اتابك خواست مصالحه نمايد ، كه بر وى ظاهر شد كه ملك بغدوبن از ميان رفته و اين ملايمت از جانب قمّص ، يعنى امير رها ، است ؛ در مقام مضايقه شده گفت : « مصالحهء ما و شما موقوف به آن است كه جبل عوف ، شهر حنّانه « 6 » ، قصبهء صلت « 7 » ، و غور « 8 » ، كه قبل از اين داخل ولايت دمشق بود ، به ما دهند » . قمص قبول نكرده شروع در اظهار قوّت و شوكت نمود . پس ، اتابك شروع در تاخت و تاراج نمود و به جانب طبريه رفت و آن شهر را غارت نمود و اموال و اسباب بسيار به دست آورده ، بعد از آن ، به عسقلان ،\r\n\r\n\r\n","description":"","footnote":"\r\n( 1 ) . يا \" بردويل \" ، يا \" بلدوين \" . نام پنج تن از فرمان‌روايان قدس .\r\n( 2 ) . تنّيس : شهرى است از جزاير بحر روم كه جامه‌هاى گران‌بهاى آن ، موسوم به \" تنّيسى \" معروف بوده است .\r\n( منتهى الارب )\r\n( 3 ) . شهرى قديمى در بين النهرين شمالى ، اكنون در محل شهر اورفه . يونانيان آن را ارسّا مىناميدند . در افسانه‌ها بناى آن را به نمرود نسبت داده‌اند و در عهد عتيق هم ذكر آن رفته . رها در تاريخ تمدن جهان ، نقش عمده‌اى داشته ؛ چه ، اين شهر در حد فاصل بين تمدن يونان و تمدن شرق واقع بوده است .\r\n( 4 ) . ابن اثير به صورت \" جاولىسقاووه \" آورده است .\r\n( 5 ) . بنابه تصريح ابن اثير ، قمص براى زيارت قمامه ، بزرگترين كنيسهء نصارى واقع در بيت المقدس ، به اين شهر آمده بود .\r\n( 6 ) . م : حنانيه ، ق : خنانيه ؛ ش : حناقيه . ناحيه‌اى در غرب موصل . - ياقوت ، معجم البلدان ، ذيل حنانه .\r\n( 7 ) . شهر و قلعه‌اى در اردن ، در قسمت جنوب عجلون ، مقابل شهر اريحا ( محمد خليل پاشا ، بلدانية فلسطين العربية ، ص 188 ) .\r\n( 8 ) . شهرى در شام در نزديكى زغر و اريحا ( - اصطحزى ، ترجمهء المسالك و الممالك ، ص 62 ) .\r\n","page_name":" 2832 ","page_number":612},
  {"content":"\r\n\r\nكه داخل ولايت اهل مصر بود ، رفت و ( با سپاه مصريان پيوست . « 1 » ) و مدّت دو ماه در عسقلان بود ، بعد از آن به جانب دمشق بازگشت .\r\nو چون اتابك به دمشق آمد ، قمّص بيت المقدس لشكرى آراسته متوجّه دمشق گرديد و قلعهء حبس را به تصرّف درآورد و شهر اذرعات « 2 » را غارت نمود . اتابك بعد از اين ، پسر خود ، تاج الملوك ، ملقّب به \" نور الدّوله \" ، را به جنگ ايشان فرستاد . وى از روى ايلغار در عقب فرنگان تاخت . و چون فرنگان خبر شدند ، پناه به كوهى كه در آن نواحى بود برده كس پيش او فرستادند و از در مصالحه درآمدند . تاج الملوك از ملايمت ايشان مغرور شده مطلقا گوش به سخنان ايشان نكرد . پس ، فرنگان قرار بر كشته شدن دادند و از كوه فرود آمدند و شروع در جنگ كردند ، و آن مقدار ثبات ورزيدند كه سپاه تاج الملوك روى به گريز نهادند و اكثرى به قتل رسيدند . تاج الملوك با جمعى معدود گريخته نزد پدر خود به دمشق رفت . اتابك طغتكين چون اين حالت را مشاهده نمود ، از دمشق به حلب رفت و از امير ايلغازى امداد خواست . و هنوز امير ايلغارى در مقام تهيّه لشكر بود ، كه خبر رسيد فرنگان به حوران « 3 » - كه يكى از اعمال « 4 » دمشق است - آمده تمامى آن ولايت را تاراج نمودند و اهل و عيال بسى مسلمانان را به اسيرى بردند . اتابك و ايلغازى از دمشق بيرون آمده به ماردين رفتند و در مقام جمع سپاه شدند . باقى احوال ايشان در وقايع سال آينده مذكور خواهد شد ، إن شاء اللّه .\r\nو در اين سال مادر خليفه مقتدى باللّه ، ارجوان ارمنيه ، كه به « قرّة العين » اشتهار داشت و خلافت پسر خود ، مقتدى باللّه ، و پسر او ، مستظهر ، و مسترشد را ديده و سه نوبت به حجّ رفته و در آن بقاع خيرات بسيار كرده بود وفات يافت . در ايام حيات او ، مسترشد باللّه امير شده ، و ولايت‌عهدى [ 7 الف 
  ] [ پسر « 5 » 
  ] او را نيز ديده بود ، اگرچه به زمان خلافت او نرسيد .\r\n\r\n\r\n","description":"","footnote":"\r\n( 1 ) . مطلب بين ( ) از اضافات « ق » است .\r\n( 2 ) . اذرعات شهرى است به شام . ( منتهى الارب )\r\n( 3 ) . حوران ولايتى است در جنوب غربى سوريه ، واقع در شمال نهر اردن و درياى جبل و جنوب دمشق . . . بيشتر سكنه‌اش از درّوزها هستند كه از لبنان مهاجرت كرده‌اند . - دايرة المعارف مصاحب\r\n( 4 ) . دهات و آبادىهاى حومهء شهر .\r\n( 5 ) . ارجوان ، ولايت‌عهدى راشد ، فرزند مسترشد ، را دريافته بود .\r\n","page_name":" 2833 ","page_number":613},
  {"content":"\r\n . \r\n","description":"","footnote":"","page_name":" 2834 ","page_number":614},
  {"content":"\r\n\r\n\r\nذكر وقايع سال پانصد و سيّم از رحلت خير البشر\r\nدر اين سال ، مخالفت ورزيدن سلطان طغرل است با برادرش سلطان محمود . و كيفيّت اين واقعه را در تواريخ چنين آورده‌اند كه چون سلطان محمّد فوت شد ، سلطان محمود به جاى او برنشست . طغرل در آن وقت در قلعهء « سرجهان » « 1 » مىبود و اتابكى او متعلّق به امير شيرگير - كه در وقايع اسماعيليه شمّه‌اى از احوال او گذشت - بود . جاگير امير شيرگير ولايت ساوه و آوه و زنجان بود . القصّه ، چون امير شيرگير فوت سلطان محمّد شنيد ، از محاصرهء قلعهء الموت برخاست و پيش طغرل رفته او را بر مخالفت برادرش محمود ترغيب كرد . و چون سلطان محمود اين بشنيد ، شرف الدّين انوشيروان بن خالد « 2 » را با خلعتى خاصّه و نفايس تحف و هدايا و سى هزار دينار زر نقد پيش طغرل فرستاد و پيغام داد كه به مجرد رسيدن به اين حدود ، از ولايت آن‌قدر كه مرغوب تو باشد به تو ارزانى داشته خواهد شد .\r\nچون شرف الدّين مذكور نزد طغرل رفته پيغام سلطان محمود رسانيد و خلعت زردار گذرانيد ، امير بكتغدى بيگ « 3 » - كه از امراى كبار سلطان محمود بود و سلطان محمود در اوّل حال كه بر سرير سلطنت قرار گرفت او را به اتابكى طغرل فرستاده بود و غرض سلطان محمود آن بود كه مبادا از امير شيرگير مخالفتى سرزند ، اتّفاقا آنچه سلطان از امير شيرگير از مخالفت\r\n\r\n\r\n","description":"","footnote":"\r\n( 1 ) . م : سرحد ماهان ؛ ق : سرماهان ؛ ش : سرحدهان . از روى الكامل ( ج 1 ، ص 547 ) و العبر ( ج 2 ، ص 769 ) تصحيح شد . قلعه‌اى بوده بر سر كوهى كه محاذى طارمين است ، بر پنج فرسنگى سلطانيه به جانب شرقى . ( نزهة القلوب )\r\n( 2 ) . ابو نصر شرف الدين انوشيروان بن خالد فيضى كاشانى ، سديد الحضره ( متوفى 532 ه . ق ) .\r\n( 3 ) . م : امير كسعدى ؛ ق ، ش : امير كسعدى . ( بدون نقطه‌گذارى ) . وى امير بكتغدى حاجب از سرداران سپاه سلطان محمود و مسعود . تصحيح براساس راحة الصدور و زبدة التواريخ .\r\n","page_name":" 2835 ","page_number":615},
  {"content":"\r\n\r\nمنظور داشت از امير بكتغدى به اقبح وجهى به ظهور رسيد ، چه - به مجرّد رسيدن او به خدمت طغرل او را بر مخالفت برادرش تحريص نمود و در جواب ايلچى از زبان طغرل گفت كه « ما بندهء سلطانيم و هر خدمتى كه فرمايد در آن ايستادگى داريم ، امّا ملاقات طغرل با سلطان محمود نخواهد شد . » چون شرف الدّين از نزد طغرل مراجعت نموده پيغام بكتغدى بيگ به خدمت معروض داشت ، سلطان از همدان با ده هزار سوار به ايلغار متوجّه آن صوب شد ؛ و غرضش آنكه غفلتا ايشان را به چنگ آورد . اتّفاقا ، در اثناى راه ، جماعتى از سپاه سلطان محمود ديدند كه يكى از غلامان طغرل بر اسبى راهوار سوار شده از بىراهه مىرود . او را گرفته نزد سلطان محمود آوردند . چون آن غلام گرفتار شد ، شاطر « 1 » او ، در اين وقت كه مردم سلطان محمود متوجّه گرفتن غلام شده بودند ، خود را در موضعى نهان ساخت ، و بعد از بازگشتن ايشان ، راه كوهستان پيش گرفته ، در يك شب بيست فرسخ دويده خود را به امير بكتغدى ، كه مست افتاده بود ، رسانيده او را از حقيقت حال آگاه گردانيد . امير بكتغدى چون بر حقيقت حال اطّلاع يافت ، فى الحال طغرل را برداشته متوجّه قطعهء سميران « 2 » ، كه در استحكام از قلاع آن ديار ممتاز بود ، شد . اتفاقا ، در اثناى رفتن ، راه گم كرده به جانب قلعهء سرجهان « 3 » رفتند . اين در حقيقت سعادت ايشان بود ؛ چه سلطان محمود راه قلعهء سميران پيش داشت ، و مىدانست كه ذخاير و خزاين ايشان در آن قلعه است ، و به واسطهء استحكام بسيار ايشان بجز آن قلعه راهى ديگر نخواهند رفت . و چون حق تعالى نجات و خلاص طغرل مىخواست ، ايشان بىاختيار راه گم كرده به جانب ديگر رفتند ، و اردوى او كه بنابر قرارداد به جانب سميران مىرفت به سلطان محمود دوچار شد و سلطان تمام اسباب طغرل را متصرّف شد ؛ و از آن جمله ، همان سى هزار دينار بود كه به جهت او فرستاده بود بجنسه به دست افتاد . و چون سلطان محمود از به دست آوردن برادرش طغرل نااميد شد ، ناچار به صوب رى روان شد ، و طغرل و بكتغدى به گنجه رفته جمعيت و شوكت بسيار به هم رسانيدند .\r\nو از جمله وقايع اين سال آنكه در ماه جمادى الأولى ، ميانهء سلطان سنجر و برادرزادهء او ، سلطان محمود ، جنگى عظيم روى نمود و سلطان محمود طاقت مقاومت نياورده روى به گريز نهاد .\r\nتفصيل اين واقعه را در تواريخ چنين آورده‌اند كه چون سلطان سنجر از غزنين مراجعت نموده به خراسان رسيد ، « 4 » خبر فوت برادرش ، سلطان محمّد ، و جلوس سلطان محمود جاى او\r\n\r\n\r\n","description":"","footnote":"\r\n( 1 ) . شاطر ، خادم .\r\n( 2 ) . هر سه نسخه : شميران ، سميران قلعهء استوارى است . به نزديكى جويم ابى احمد ؛ گرمسيرى است و در آن آبگير و آب‌انبار است . - ( فارسنامهء ابن بخلى ، ص 159 ) .\r\n( 3 ) . ق : سرجاهان .\r\n( 4 ) . ضمن وقايع سال 498 از رحلت نبوى در جلد دوم همين اثر ، اشاره‌اى به حملهء سلطان سنجر به غزنين و تصرّف آن شهر شده است .\r\n","page_name":" 2836 ","page_number":616},
  {"content":"\r\n\r\nبه وى رسيد . بر فوت برادر بسيار جزع كرد ، چنان كه هفت روز بر روى خاكستر نشست و در بر روى خود بسته مىگريست . بعد از آن ، حكم كرد كه در تمام قلمرو او صفات حميدهء سلطان محمّد و جنگ‌هاى او را و اهتمام او در استيصال ملاحده [ را 
  ] بر منابر ياد كنند . و قبل از فوت سلطان محمّد ، سلطان سنجر ، كه به « ناصر الدّوله » ملقّب بود و سلطان ملكشاه به « معزّ الدّوله » ، اكنون سلطان سنجر فرمود كه او را به « معزّ الدّوله » ملقّب گردانند .\r\nالقصّه ، سلطان سنجر بعد از مراسم تعزيه ، به عزم تسخير ولايت عراق [ 7 ب 
  ] و انتزاع آن از دست برادرزاده متوجّه آن صوب شد . « 1 » چون سلطان محمود بر عزم عمّ خود اطّلاع يافت ، شرف الدّين انوشيروان بن خالد و فخر الدّين طغانون بن البزن « 2 » را با انواع تحف و هداياى نفيسه نزد عمّ خود فرستاد و پيغام داد كه ولايت مازندران پيشكش ايشان است ، و مع هذا هر ساله دويست هزار دينار پيشكش از جهت ايشان مىفرستم . چون ايلچيان پيغام رسانيدند ، سلطان سنجر در جواب ايشان گفت كه « برادرزادهء من كوچك است ، و هيچ لازم نيست كه ديگران به نام او حكومت كنند و هر يك از امراى او به مقتضاى هوا و هوس خود بر رعايا ظلم و بيداد كنند . »\r\nالقصّه ، چون سلطان محمود شنيد كه عمّش در جنگ جدّ تمام دارد ، وى نيز مستعد جنگ شد و از اصفهان بيرون آمده ، از رى امير علىّ بن عمر « 3 » را ، كه صاحب « 4 » سلطان محمّد بود ، با ده هزار سوار به رسم قراولى به جرجان فرستاد . و از قبل سلطان سنجر ، امير انر نيز پاسخ هزار سوار به جرجان رسيد . و امير علىّ بن عمرو كس پيش او فرستاده او را از وصيّت سلطان محمّد در حقّ پسرش ، سلطان محمود ياد داد و او را به متابعت سلطان محمود خواند . چون انر گوش به سخن او نكرد و در مقام مخالفت و منازعات بود ، امير على به وى پيغام داد كه چون تو سخن ما كه عين صلاح تو در آن است گوش نمىكنى ، با پنج هزار سوار خود مستعد جنگ باش ، كه اينك من بسيار كمتر از پنج هزار به جنگ تو مىفرستم تا بر شما ظاهر سازند كه طاقت ما نداريد .\r\n\r\n\r\n","description":"","footnote":"\r\n( 1 ) . به نظر مىرسد كه محمود ، به خاطر ترس از غلبهء سنجر بر دولت او ، آغازگر دشمنى و ستيز بود . او نامه‌هايى به والى سمرقند نوشت و يادآور شد كه قصد دارد با سپاهش به قصد سرزمين عمويش ، سنجر ، بدان‌سوى بيايد و از او خواست كه به‌طور ناگهانى بر سنجر حمله كند . او همچنين از دبيس بن صدقه و ديگر امراى عرب كمك خواست . - دكتر حسن ابراهيم حسن ، تاريخ سياسى اسلام ، ترجمهء عبد الحسين بينش ، ج 4 ، ص 60 - 59 .\r\n( 2 ) . الكامل فخر الدين طغايرك بن اليزن .\r\n( 3 ) . هر سه نسخه : امير على بن عمرو . ابن اثير در الكامل ( ج 10 ، ص 550 ) امير على بن عمر آورده است . در بعضى از منابع چنين آمده كه محمود ، امير على را به‌عنوان رسول نزد عمويش سنجر فرستاد و وصيت پدرش ، سلطان محمّد ، را نسبت به فرزندش ، محمود ، به او يادآور شده كه گفته بود عمويش سنجر را بزرگ شمارد و در تمام امور ، نظر او را جويا شود ، و در مقابل ، سنجر نيز سلطنت محمود را حفظ كند . - تاريخ دولة آل سلجوق ، ص 110 .\r\n( 4 ) . ملازم .\r\n","page_name":" 2837 ","page_number":617},
  {"content":"\r\n\r\nامير انر چون اين پيغام شنيد ، بىآنكه جنگ كند از جرجان بيرون آمده به جانب اردوى سلطان سنجر توجّه نمود . و سپاه امير علىّ بن عمرو چون بر آن مطّلع شدند ، در پى ايشان تاخته بسيار اسباب و اموال ايشان را گرفتند و خلقى بسيار از اهل بازار به قتل رسانيدند و جمعى از سپاهيان را اسير كردند . در اين اثنا ، سلطان محمود به رى رسيد ؛ و امير علىّ بن عمرو ، اين چنين دست‌بردى نموده ، از جرجان به رى بازآمد ؛ سلطان محمود او را و سپاهش را بسيار تحسين نمود و هر يكى را فراخور حال رعايت كرد . در اين وقت ، مردم ناصح ، سلطان محمود را گفتند كه صلاح تو آن است كه در رى بوده باشى ، تا آنكه سپاه سلطان سنجر از سرحدّ قدم بيرون نتوانند نهاد . سلطان محمود اين سخن را قبول نكرده از رى به جانب همدان رفت . در آن‌جا ، امير منكوبرس با ده هزار سوار به اردوى سلطان محمود ملحق شد ، و همچنين ، منصور بن صدقه در همدان به ملازمت وى رسيد . در اين وقت ، در همدان ، وزير سلطان محمود ، كه در تدبير امور ملكى نهايت مهارت داشت ، فوت شد ، « 1 » و به جاى وى ابو طالب سميرمى به آن منصب عظيم القدر سرافراز شد .\r\nالقصّه ، بعد از اندك‌روز ، خبر رسيد كه سلطان سنجر به رى رسيد و لشكر او بيست هزار سوار و هجده فيل مست است . و از امراى بزرگ سنجرى ، جماعتى كه در اين يورش همراه بودند يكى پسر امير ابو الفضل « 2 » ، صاحب سيستان ، و يكى خوارزمشاه محمّد ، و امير قماج ، و علاء الدّوله گرشاسف ، صاحب يزد ، كه از ملوك ديلم بود ؛ و در وقت فوت سلطان محمّد ، چون از ديدن سلطان محمود از وى درنگ واقع شده بود ، تا آنكه بعد از طلب نيز پاره‌اى اهمال مىورزيد ، بنابراين ، سلطان محمود يزد را از وى گرفته به قراجه ساقى داد ؛ و از اين رهگذر ، از سلطان روگردان شده نزد سلطان سنجر رفت و وى را در گرفتن عراق تحريص كرد . و چون سلطان محمود شنيد كه عمّش به رى آمده ، او نيز از همدان متوجّه آن جانب شد .\r\nدر حدود ساوه ، هر دو لشكر به هم رسيدند .\r\nاز امراى بزرگ سلطان محمود ، يكى امير علىّ بن عمرو بود ، و امير منكوبرس ، و اتابك عزغلى ، و پسران برسق ، و سنقر بخارى ، و قراجه ساقى . و تمام سپاه سلطان محمود به سى هزار مىرسيد ، مع هذا شوكت و استعداد اهل عراق بيشتر بود ، چه تنها قراجه ساقى نهصد شتر پر از سلاح همراه داشت .\r\nالقصّه ، در وقت صف‌آرايى ، چون لشكر خراسان را نظر بر اهل عراق افتاد ، بسيار ترس و\r\n\r\n\r\n","description":"","footnote":"\r\n( 1 ) . وى عماد الدّين ابو منصور ربيب الدّوله حسين بن محمّد بن حسين همدانى است كه مدّت وزارتش قريب به 45 روز ، يعنى از اواسط ذى العقده تا 24 ذى الحجّهء سال 511 هجرى ، دوام يافت .\r\n( 2 ) . در متن امير افضل آمده است . - ص 2813 ، پاورقى 1 .\r\n","page_name":" 2838 ","page_number":618},
  {"content":"\r\n\r\nهراس بر ايشان مستولى شد ؛ لهذا در حملهء اوّل ، ميمنه و ميسرهء سلطان سنجر طاقت مقاومت نياورده روى به گريز نهادند . و سلطان سنجر با هجده فيل و جمعى معدود در برابر قول سلطان محمود ايستاده بود ، كه جمعى از امرا كه همراه او بودند كه صلاح در ايستادن اين‌جا نيست ، البته بايد بازگشت . [ 8 الف 
  ] سلطان سنجر در جواب فرمود كه « يا ظفر يا كشته شدن ؛ امّا گريختن من هيچ وجه نخواهد بود » .\r\nالقصّه ، چون سلطان سنجر ديد كه ميمنه و ميسرهء او پراكنده شد ، فيلى را كه سوار بود به جانب قول سلطان محمود راند . به مجرّد توجّه فيل به آن طرف ، اسبان عراقيان رم كرده بازگشتند و نظم ايشان پراكنده شد . در اين وقت ، سلطان سنجر فرياد كرد كه « زنهار ! هزار زنهار ! كه فرزند من ، سلطان محمود ، از اسب نيفتد و آزارى به وى نرسد . عنان كشيده داريد و فيلان را در عقب او مدوانيد و گذرانيد كه او به سلامت بگذرد ؛ امّا سعى كنيد كه اتابك غزغلى را به دست آوريد كه اين همه فتنه و فساد از اوست . » بنابراين ، سپاه در تفحص غزغلى شده او را ، كه در ظلم مشهور بود ، به دست آورده نزد سلطان سنجر آوردند ، و سلطان فى الحال او را به دار كشيد . اين واقعه در دويّم جمادى الاوّل اين سال روى نمود .\r\nو در دوازدهم همين ماه اين خبر به بغداد رسيد . و در شانزدهم ، روز جمعه ، در تمامى بلاد عراق عرب خطبه به نام سلطان سنجر خواندند و نام سلطان محمود را از خطبه انداختند « 1 » ؛ و سلطان سنجر به همدان و محمود به اصفهان رفتند . بعد از آن ، والدهء سلطان سنجر در مقام اصلاح آمده سنجر را گفت كه « شما ولايت غزنى و ماوراء النهر را گرفته باز به وارثان ملك داديد ؛ و اگر برادرزادهء خود را ، هرچند بىادبى كرده باشد ، نيز بنوازيد ، دور نخواهد بود . » سلطان سنجر قبول اين معنى نموده و سلطان محمود را وليعهد خود ساخت ، و فرمود كه در تمامى ممالك محروسه نام او را بعد از نام خود به ولايت‌عهدى ياد نمايد . « 2 »\r\n\r\n\r\n","description":"","footnote":"\r\n( 1 ) . سنجر در جنگ خانگى در ايام پادشاهى بركيارق همواره جانب برادر تنى خود ، محمد تپر ، را گرفت و در سكه‌اى كه از وى در مرو به دست آمده - و احتمالا در 499 هجرى ضرب شده - خود را تنها « ملك المشرق » خوانده و به محمد لقب « سلطان المعظم » داده است ؛ ولى هنگامى كه محمد در 511 هجرى درگذشت ، سنجر همان‌گونه با فرزند وى ، محمود ، رفتار نكرد . به همين دليل محمود ناگزير شد در همان روزهاى نخست حكمرانى ، سيادت سنجر و تابعيت خود را بپذيرد . بر روى سكه‌هايى كه وى در اصفهان زده ، و تاريخ سال 511 و 512 هجرى دارد ، به سنجر لقب \" سلطان المعظم \" داده است . در اين سال كه محمود از سنجر در ساوه شكست خورد ، مجبور شد حتى از امتيازات شخصى خود در مقام سلطان ، نظير پنج نوبت طبل زدن در روز بر درگاهش نيز دست بكشد . - تاريخ ايران ( كمبريج ) ، ترجمهء انوشه ، ج 5 ، ص 136 .\r\n( 2 ) . و با صدور فرمان‌هايى به قلم شهاب الاسلام ، وزير خود ، كمال الملك سميرى را در وزارت ، امير على حاجب را در امارت ، و حاجب‌سالارى در گزينى را در رياست ديوان طغرا و انشاء ، و شمس الملك بن نظام الملك را در ديوان استيفاى محمود ، متمكن ساخت و به خراسان برگشت ؛ و پنج سال بعد ، از خراسان ، دختر خود ، مه ملك خاتون ، را با مهدهاى مرصع و چند فيل به زوجيت براى محمود به عراق فرستاد . در متن كتاب نيز به همين ازدواج اشاره شده است .\r\n","page_name":" 2839 ","page_number":619},
  {"content":"\r\n\r\nدر ماه شعبان ، سلطان محمود به اردوى سلطان سنجر رفته در خانهء جدّهء خود ، كه والدهء سلطان سنجر باشد ، فرود آمده ؛ سلطان سنجر او را اعزاز و اكرام بسيار نمود ؛ و سلطان محمود تحف و هداياى بسيار جهت عمّ خود آورده ؛ سلطان سنجر در مجلس او را قبول كرد ، و در خلوت همهء آنها را براى او بازفرستاد ، غير از پنج اسب عربى كه پيشكش سلطان محمود بود چيزى ديگر نگرفت . و سلطان سنجر اوّل يك دختر خود را به سلطان محمود داده بود ؛ و چون آن دختر فوت شد « 1 » ، دختر ديگر به او داد .\r\nو در اين سال امراى فرنگ از اطراف و جوانب جمعيّت نموده بر سر حلب آمده آن را محاصره نمودند . و امير ايلغازى ، صاحب حلب ، پيش از آمدن ايشان ، به جانب ماردين رفته بود . و در حلب آن مقدار ذخيره نبود كه مردم توانند چندگاه با فرنگ جنگ كرد . بنابراين ، مضطر شده كس به بغداد فرستاده از خليفه ، مسترشد باللّه ، امداد خواستند ، لكن از بغداد هيچ احدى به مدد ايشان نرسيد . فرنگان چون پريشانى و اضطرار اهل حلب را معلوم كردند ، كس پيش ايشان فرستاده اعلام كردند كه « اگر تمامى ولايات حلب را به ما مىدهيد ، ما از سر كشتن و تاراج كردن شما مىگذريم ، و الّا آنچه مىبينيد از خود خواهيد ديد . » القصّه ، هنوز رسل و رسايل ميانهء آنها و اهالى حلب آخر نشده بود ، كه خبر رسيد كه اينك امير ايلغارى بيست هزار سوار جمع آورده متوجّه جنگ فرنگ است . فرنگان چون اين معنى را دانستند ، بسيار خوف و هراس بر ايشان استيلا يافت ؛ چه اهل فرنگ سه هزار سوار و هفت هزار پياده بيش نبودند . و ايشان چون نام بيست هزار سوار اسلام شنيدند ، روح از قالب‌ها پريد . بنابراين ، چاره‌اى ديگر نديدند ، مگر آنكه پناه به موضعى از كوهستان آن ولايت كه ، به تلّ عفرين « 2 » اشتهار دارد و در ميانهء سه كوه مقابل واقع شده و غير از سه راه باريك راه ديگر ندارد ، بردند . چون فرنگان به آنجا درآمدند ، امير ايلغازى اين معنى را از جمله غنايم دانسته آمده ايشان را در آنجا محاصره نمود ، درخواست بدان درّه درآمده و دمار از آن كفّار برآورد . چون فرنگان بر ارادهء امير ايلغازى اطّلاع يافتند ، از براى دفع الوقت ، كس پيش او فرستاده پيغام دادند كه چون تو ميل به جنگ دارى احتياج آن نيست كه تو به اندرون درّه درآيى ، منتظر باش كه اينك ما بيرون مىآييم . امير ايلغازى امرا و سرهنگان خود را طلبيده در آن باب با ايشان مشورت كرد .\r\nهمه به‌اتّفاق گفتند كه صلاح در آن است كه ايلچى ايشان را بازگردانيم كه اينك ما به سخن شما به اندرون نمىآييم و منتظر قدوم شماييم . و به مجرّد رفتن او ، سوار بايد شد و از هر سه\r\n\r\n\r\n","description":"","footnote":"\r\n( 1 ) . اين دختر ، ماه ملك خاتون بود كه به سال 523 ه درگذشت و سنجر را در غم فقدانش به اندوهى عميق فروبرد ، تا جايى كه سنجر دست به دامن عمعق ، شاعر پير بخارا ، شد تا در رثاى دختر جوان‌مرگش قصيده‌اى بسرايد .\r\n( 2 ) . م : عفرس ؛ ق : غفرس . ناحيتى در سوريه . نام كهن آن : اوفرينوس .\r\n","page_name":" 2840 ","page_number":620},
  {"content":"\r\n\r\nراه بر آنجا رفته بر ايشان ريخت . آخر الأمر ، چنين كردند و بر فرنگان بىخبر ريخته آن‌چنان كشش كردند كه از آن ده هزار پياده و سواره معدودى چند از دست غازيان خلاص شدند ، باقى همه به ضرب تيغ بىدريغ هلاك شدند ، و صرصر خان ، حاكم انطاكيه ، را زنده گرفته به حلب فرستادند « 1 » ؛ و چندان غنايم به دست ايشان افتاد كه از شماره بيرون بود . و اين واقعه در ماه ربيع الاوّل اين سال به ظهور رسيد . و ايلغازى را [ 8 ب 
  ] در اين واقعه شعراى عرب و عجم مدحها گفته در آن باب قصايد به نظم آوردند . « 2 »\r\nو از جمله وقايع اين سال گرفتن علىّ بن سكمان « 3 » ، شهر بصره را و استيلاى او در آن است .\r\nو تفصيل اين مجمل آنكه سلطان محمّد در ايّام زندگانى خود بصره را به امير آقسنقر بخارى داده بود ؛ و وى از جانب خود شخصى را كه مشهور به سنقربياتى « 4 » بود به آنجا فرستاد .\r\nو چون سنقر بياتى به بصره درآمد ، با مردم آنجا سلوك هموار مىكرده ، خصوصا با اهل دريا « 5 » بسيار ملايمت مىنمود ، چه مدار آن شهر بر ايشان است .\r\nو چون سلطان محمّد وفات يافت ، سنقربياتى را استقلال در حكومت آن شهر به خاطر رسيد . مىخواست كه امير غزغلى « 6 » را ، كه مقدّم تركان اسماعيليه بود و چند سال بود كه امارت حاجّ بصره به او تعلّق داشت ، و هم‌چنين ، امير سنقر آلب را ، كه پيشواى تركان بلدقيه بود ، از ميان بردارد تا تواند در بصره به استقلال حكومت كرد . اتفاقا ، ايشان بر ارادهء سنقر بياتى وقوف يافته ، پيش از آنكه او دست‌بردى بنمايد ، با يكديگر اتّفاق كرده او را به دست آورده در بند كردند . بعد از بند كردن سنقر بياتى ، سنقر آلب در مقام آن شد كه او را بايد كشت . و امير غزغلى به آن راضى نمىشد ، و سنقر آلب را نيز از كشتن او منع مىكرد . آخر الامر ، سنقر آلب به سخن او التفات نكرده سنقر بياتى را به قتل رسانيد . امير غزغلى چون اين حال را مشاهده نمود ، با جمعى اتّفاق كرده سنقر آلب را به عوض سنقر بياتى بكشت و در شهر بصره منادى كرد كه « من سنقر آلب را به عوض سنقر بياتى كشتم . بايد كه هيچ احدى در مقام فتنه انگيختن نشود و هركس به حال خود باشد . »\r\n\r\n\r\n","description":"","footnote":"\r\n( 1 ) . ابن اثير در خصوص سرنوشت حاكم انطاكيه مىنويسد : سيرجال ، فرمانرواى انطاكيه ، در اين جنگ به قتل رسيد و سر او به حضور ايلغازى فرستاده شد . - الكامل ، ج 10 ، ص 555 .\r\n( 2 ) . از جملهء اين شعرا ، محمّد بن على احمد بن نزار تنوخى جلى ، مشهور به عظيمى ( 556 - 483 ق . ) همعصر ابن عساكر و سمعانى است . اين دو بيت را ابن اثير در كتاب خود آورده است :\r\n قل ما تشاء ، فقولك المقبول * و عليك بعد الخالق التّعويل\r\nو استبشر القرآن حين نصرته * و بكى لفقد رجاله الإنجيل \r\n( 3 ) . هر سه نسخه : مسكان . به قياس الكامل و العبر تصحيح شد .\r\n( 4 ) . م : سنقر ساقى ؛ ق : سنقر ياقى ؛ ش : سنقرباقى .\r\n( 5 ) . ساحل‌نشينان بصره ، شايد : مردم مطاره .\r\n( 6 ) . ق : امير عزعلى .\r\n","page_name":" 2841 ","page_number":621},
  {"content":"\r\n\r\nالقصّه ، چون امير غزغلى اين كار كرد ، اكثر مردم بصره به او رجوع كرده او را به امارت خود قبول كردند . اما او را از رهگذر علىّ بن سكمان ، كه دو سال قبل از اين ، امارت حاجّ بصره به او تعلّق گرفت ، خاطرجمع نبود ؛ چه ترس از آن داشت كه او چون از امراى بلدقيه است ، مبادا چون از حجّ بازآيد از من طلب خون سنقر آلب نمايد - بنابراين ، پيش‌دستى نموده كس به عربان باديه فرستاده ايشان را بر قصد حاجّ بصره تحريص و ترغيب بسيار نمود .\r\nو چون اعراب باديه اين معنى را كه مرضى امير غزغلى ، حاكم بصره ، شده بود دانستند ، فى الحال جمعيّت نموده سر راه حاجّ بصره را گرفتند . و چون علىّ بن سكمان به آن حوالى رسيد ، ميانهء او و اعراب باديه جنگ درگرفت . و او در آن باب داد مردى و مردانگى داده به هيچ وجه نگذاشت كه اعراب دست به قافلهء حاج توانند رسانيد ؛ و جنگ‌كنان با ايشان به جانب بصره مىآمد و خالى الذهن از اينكه اين انگيزه از بصره شده .\r\nالقصّه ، چون دو روزه راه به بصره مانده بود رسيد ، امير غزغلى كس پيش او فرستاده پيغام داد كه « آمدن تو به بصره خوب نيست . زينهار ! كه تو به اين شهر درنيايى . » علىّ بن سكمان چون اين پيغام شنيد ، دانست كه مهم چه صورت دارد . بنابراين ، همچنان با اعراب جنگ‌كنان عنان عزيمت به جانب عونى منعطف داشت . چون به عونى - كه ميانهء بصره و بغداد واقع است - رسيد ، به اتفاق حاجّ و مردم عونى هجوم آورده اعراب باديه را شكست داده بازگردانيد .\r\nو در اين وقت ، امير غزغلى لشكرى بسيار از بصره به هم آورده به قصد امداد اعراب باديه خود را به آنجا رسانيد . اتّفاقا ، پيش از رسيدن او اعراب پراكنده شده بودند . و با وجود اين حالت ، لشكر او نسبت به مردم على بن سكمان بسيار و پرزور بودند . علىّ بن سكمان چون اين حالت را مشاهده نمود ، با جمعى معدود ، كه مدتى مديد با رنج سفر در جنگ اعراب باديه مجروح بودند و نالان شده بودند ، توكّل بر خدا كرده در مقام جنگ امير غزغلى پاى محكم كرد . اتّفاقا ، در اثناى آنكه آتش جنگ شعله كشد و از طرفين دليران شيرشكار در قصد يكديگر درآمده كشش و كوشش مردانه مىكردند ، كه به يك ناگاه اسب امير غزغلى سكندرى خورده به سر درآمد ، و مقارن اين حال ، تيرى از جانب سپاه علىّ بن سكمان به آن اسب رسيد كه در همان لحظه جان بداد ؛ و بندگان امير غزغلى پياده و متحيّر ماند [ ند 
  ] ، كه جماعتى از مردم علىّ بن سكمان به وى « 1 » رسيده درساعت بدنش را از بار سر سبك ساختند . علىّ بن سكمان فى الحال ، از روى استقلال و جمعيت خاطر ، متوجّه بصره شد و در آن ديار بىمانع به حكومت قرار گرفت . و مدّت سه سال حاكم على الاطلاق بود ، تا آنكه باز آقسنقر بخارى از\r\n\r\n\r\n","description":"","footnote":"\r\n( 1 ) . امير غزغلى .\r\n","page_name":" 2842 ","page_number":622},
  {"content":"\r\n\r\nپيش سلطان محمود لشكرى بسيار گرفته آمد و بصره را از علىّ بن سكمان بازگرفت . « 1 »\r\nو از جمله غرايب‌امورى كه در اين سال روى نمود آنكه ابن جوزى از تاريخ حمزة بن اسد بن علىّ بن محمّد تميمى نقل مىكند كه در اين سال ، در حوالى بيت المقدس ، قبور متبركهء حضرت ابراهيم خليل و اسماعيل و اسحاق ، عليهم السّلام ، ظاهر گرديد ؛ و خلايق بسيار مشاهده نمودند كه اصلا و قطعا تغيير و تبديل به اجساد مطهرهء ايشان راه نيافته بود ؛ و قنديل‌هاى طلا و نقرهء بسيار در اطراف و جوانب قبور شريفهء ايشان [ 9 الف 
  ] مىنمود .\r\nو العلم عند اللّه .\r\nو از جمله وقايع اين سال آنكه دبيس بن صدقه ، قاضى ابو جعفر عبد الواحد بن احمد ثقفى را ، كه قاضى كوفه و بلاد مزيديه « 2 » بود ، نزد امير ايلغازى جهت خواستگارى دختر او فرستاد .\r\nامير ايلغازى قاضى مذكور را به اعزاز و اكرام تمام پيش آمده دختر خود را به نكاح امير دبيس بن صدقه درآورده با اسباب و اموال به حلّه فرستاد .\r\nهم در اين سال ، سلطان سنجر امير مجاهد الدّين بهروز را باز به شحنگى بغداد فرستاد ، و نايب دبيس بن صدقه از شحنگى آن شهر معزول شد .\r\nو در ماه ربيع الاوّل اين سال ، از اعيان وزرا ، ربيب الدّوله « 3 » ، كه مدت‌ها وزير سلطان محمود بود و قبل از اين ، در سال سابق ، عزل او مذكور شد ، وفات يافت . و پسر ربيب الدّوله ، كه وزير مسترشد باللّه بود ، در اين سال از وزارت او معزول شد ، و به جاى او عميد الدّوله ابو علىّ بن صدقه به منصب وزارت خليفه مسترشد باللّه سرافراز شد ، و او را ملقّب به « جلال الدّين » گردانيد .\r\nو از اعيان علماى مذهب حنبلى ، ابن عقيل ، علىّ بن عقيل بن محمّد ابو الوفا - كه از بعضى تواريخ چنين معلوم مىشود كه مصنّفات او زياده از چهار صد كتاب است - در صبح روز جمعه ماه جمادى الاوّل اين سال ، وفات يافت . مدّت زندگانى او از هشتاد سال زياده بود ؛ و تا آخر عمر هيچ‌يكى از حواس ظاهر و باطن او ضعيف نشد . حنبليان ناقص العقل به واسطهء آنكه\r\n\r\n\r\n","description":"","footnote":"\r\n( 1 ) . علىّ بن سكمان پس از ورود پيروزمندانه‌اش به بصره ، در نامه‌اى اطاعت خود را از آقسنقر بخارى اعلام داشت ؛ ولى چون آقسنقر به درخواست وى مبنى بر نيابت‌دارى در بصره جواب مساعد نداد ، وى كارگزاران و نايبان آقسنقر را از بصره بيرون كرد و بالاستقلال بر شهر تسلط يافت .\r\n( 2 ) . منظور حله بنى مزيد ، شهرى بين كوفه و بغداد است . ( ياقوت ذيل حله )\r\n( 3 ) . وى عماد الدّين ابو منصور ربيب الدّوله ، پسر ظهير الدّين ابو شجاع محمّد بن حسين همدانى وزير ، است كه مدتها در وزارت القائم و المقتدى سر مىكرده ، و مردى فاضل و متديّن و ورع بوده است ؛ و هموست كه بر كتاب تجارب الامم ابن مسكويه ذيلى نوشته است كه به « ذيل ابو شجاع » مشهور شده . - وزارت در عهد سلاطين بزرگ سلجوقى ، ص 171 .\r\n","page_name":" 2843 ","page_number":623},
  {"content":"\r\n\r\nاو با اهل جميع مذهب و اديان اختلاط مىكرد و از ايشان استفسار مىنمود ، هميشه وى را ملامت مىكردند . امّا وى مطلقا به سخن ايشان التفات نكرده از هر طايفه علوم ايشان را فرا مىگرفت ، تا آنكه در جميع علوم سرآمد روزگار شد . « 1 »\r\n\r\n\r\n","description":"","footnote":"\r\n( 1 ) . ابن اثير مىنويسد كه وى در آغاز جوانى مذهب معتزله داشته و كتاب الفنون از جمله آثار اوست . - الكامل ، ج 10 ، ص 561 .\r\n","page_name":" 2844 ","page_number":624},
  {"content":"\r\n\r\n\r\nذكر وقايع سال پانصد و چهارم از رحلت خير البشر\r\nاز جمله وقايع اين سال آنكه در ماه ربيع الاوّل اين سال ، ميانهء سلطان محمود و برادرش ، سلطان مسعود ، كه والى موصل و آذربايجان بود ، در حدود اسدآباد محاربه‌اى عظيم واقع شد .\r\nباعث بر اين فتنه دبيس بن صدقه بود كه هميشه به جيوش بيگ مىنوشت كه سلطان مسعود را بر طلب سلطنت تحريص نمايد . و غرض ديگر از برانگيختن فتنه ميان اين برادران زيادتى جاه خود بود ؛ چنانچه پدرش « 1 » به جهت مخالفتى كه ميانهء سلطان بركيارق و برادرش سلطان محمّد بود ، به مرتبهء بلند رسيد . « 2 »\r\nالقصّه ، امير دبيس چندان مكاتبات در آن باب به امير جيوش بيگ نوشت كه او سلطان مسعود را بر طلب سلطنت به جدّ ساخت . و چون اين معنى به گوش قسيم الدّوله « 3 » رسيد ، از بغداد گريخت و نزد مسعود رفت . مسعود آذربايجان و مراغه را به او داد ، و قبل از آن رحبه را نيز داشت . [ قسيم الدوله 
  ] در مقام منع شده سلطان مسعود را پشيمان كرد . « 4 » و چون دبيس بر اين حال اطّلاع يافت ، عداوت قديمى كه ميانهء قسيم الدّوله و دبيس بود قوّت گرفت ؛ و دبيس شروع در فتنه‌انگيزى نموده براى مقرّبان سلطان مسعود تحفه‌ها فرستاده و ايشان را بر آن\r\n\r\n\r\n","description":"","footnote":"\r\n( 1 ) . پدر دبيس ، صدقة بن مزيد ، حاكم حلّه و بصره و واسط بود ، كه در سال 501 هجرى در جنگ با محمّد شاه كشته شد . دبيس در اين جنگ اسير شد ؛ و پسر ديگر صدقه ، بدران ، به حلّه گريخت . اين همان جنگى است كه در چهار مقالهء عروضى داستان‌هاى شگفت‌انگيزى از طالع‌بينى منجمان در خصوص پيروزى سلطان محمّد آمده است .\r\n( 2 ) . ابن جوزى در المنتظم نيز به اين معنى اشاره كرده است . - ( ج 9 ، ص 218 ، به نقل از تاريخ ايران كيمبريج ، ج 5 ، ص 123 ) .\r\n( 3 ) . قسيم الدّوله برسقى سمت اتابكى سلطان مسعود را داشت .\r\n( 4 ) . مراد اين است كه قسيم الدّوله در مقام آن برآمد كه سلطان مسعود را از فكر جنگ با برادرش ، سلطان محمود ، منصرف گرداند .\r\n","page_name":" 2845 ","page_number":625},
  {"content":"\r\n\r\nداشت كه به سلطان مسعود خاطرنشان كنند كه برسقى از جملهء دولت‌خواهان نيست ، بلكه از دولت‌خواهان سلطان محمود است و با تو در مقام نفاق است .\r\nچون قسيم الدّوله از وضع اختلاط « 1 » سلطان مسعود دريافت كه مزاج او از وى انحراف يافته ، فى الحال از نزد وى گريخته پيش سلطان محمود رفت . و سلطان محمود او را بسيار تعظيم و تكريم نمود و بر جميع امراى خود مقدّم نشانيد . و در اين اثنا ، استاد ابو اسماعيل حسين بن على اصفهانى ، كه پيش پسرش ، ابو المؤيّد محمّد بن ابى اسماعيل ، طغرا « 2 » نويس ملك مسعود بود ، به خدمت سلطان مسعود آمد ؛ و ملك مسعود او را به منصب وزارت سرافراز گردانيد ؛ و او نيز ، به اشارهء دبيس بن صدقه ، با جيوش بيگ متّفق شده سلطان مسعود را بر جنگ برادرش سلطان محمود تحريص و ترغيب بسيار نمود .\r\nچون اين خبر به سمع سلطان محمود رسيد ، كس پيش ملك مسعود فرستاده او را بر مخالفت خود تهديد و وعيد نمود و بر ترك مخالفت وعدهء زيادتى ولايات و انعامات پادشاهانه نمود . امّا ملك مسعود ، به واسطهء آنكه جمعى از فتنه‌طلبان سلطنت را در نظر او سهل و آسان نموده بودند ، مطلقا به سخن برادر خود سلطان محمود التفات نكرد ، و از ولايت موصل و آذربايجان سپاه بسيار به هم رسانيده متوجّه عراق شد ؛ و از اين جانب نيز ، سلطان محمود با لشكرى كوه‌پيكر ، كه مقدّمهء آن ، لشكر قسيم الدّوله برسقى بود ، متوجّه دفع او شد . و در حدود اسدآباد آن هر دو طايفه به هم رسيدند ، از اوّل روز تا آخر روز آتش جنگ و جدال ميانهء ايشان اشتعال داشت . و قسيم الدّوله در اين معركه داد مردى و مردانگى داد چنانچه مخالف و موافق بر وى آفرين گفتند .\r\nالقصّه ، بعد از كشش و كوشش مردانه ، ملك مسعود روى به گريز نهاد و خلقى بسيار از سپاه او به قتل رسيد و از بزرگان سپاهش وزير او ، استاد ابو اسماعيل ، اسير شد . چون سلطان [ 9 ب 
  ] محمود را نظر بر وى افتاد ، بىتوقّف فرمود تا بدنش را از باد سر سبك ساختند .\r\nملك مسعود از اين معركه گريخته در دوازده فرسخى آن موضع كوهى عظيم بود به آنجا پناه برد . و با وى جمعى از غلامان كوچك مانده بودند و از امرا و سپاهيان نامدار هيچ‌كس به او نرسيد . بنابراين ، ملك مسعود يكى از ركاب‌داران خود را نزد برادرش سلطان محمود فرستاده حال خود را اعلام نمود و التماس عفو گناه خود كرد . چون فرستادهء ملك مسعود به خدمت سلطان محمود رسيده احوال پريشان برادرش را تقرير كرد ، سلطان محمود رقّت نمود\r\n\r\n\r\n","description":"","footnote":"\r\n( 1 ) . شوريدگى و پريشانى .\r\n( 2 ) . \" طغرا \" ، « صورتى مركب از چند خط عمودى منتهى به قوسىگونهء تودرتو و متوازى ، محتوى نام و لقب سلطان يا اميرى . آن را بر سر احكام و فرمان‌ها مىنگاشتند . » ( لغت‌نامه دهخدا ) و حكيم امضاى مورخين را داشته است .\r\n","page_name":" 2846 ","page_number":626},
  {"content":"\r\n\r\nو آقسنقر برسقى « 1 » را طلب داشت و فرمود كه « تو را پيش برادرم ملك مسعود بايد رفت ، و او را از ترس بيرون آورده من كلّ الوجوه بىدغدغه گردانيد . » اتّفاقا ، پيش از آنكه آقسنقر به مسعود رسد ، جمعى از امراى ملك مسعود به مسعود پيوستند و وى را به رفتن به آذربايجان تحريك نمودند . در اين اثنا ، از قبل دبيس بن صدقه نيز عريضه‌اى رسيد مشتمل بر آنكه سلاطين را شكست بسيار واقع مىشود ؛ از رهگذر اين نوع امور كدورت به خاطر عاطر خود راه نبايد داد . « آيا احوال پدر بزرگوار و عمّ خود نمىدانى كه آنها چند نوبت با يكديگر نزاع كردند و چند نوبت يكديگر را شكست دادند ؟ »\r\nالقصّه ، چون قسيم الدّوله به آن كوه رسيد ، از ملك مسعود اثرى نديد ؛ بالضّروره ، در سى فرسخى آن موضع به وى رسيد و او را تسلّى داده به جانب برادر بازگردانيد . چون ملك مسعود به حوالى اردوى برادرش رسيد ، سلطان محمود جميع امرا و اركان دولت را به استقبال او فرستاد و حكم فرمود كه ملك مسعود به خانهء والدهء خود آيد ، كه من آنجا به ديدن او مىآيم . چون ملك مسعود به فرموده عمل نموده پيش والدهء سلطان محمود رفت ، بعد از ساعتى ، سلطان محمود نيز آنجا رفته برادر خود را دربر گرفته گريهء بسيار كرد و او را به انواع نوازش پادشاهانه سرافراز كرد ؛ و در جميع مهمّات با وى مشورت مىنمود . و اين معنى را از عادات پسنديدهء سلطان محمود مىدانستند . جيوش بيگ چون از معركه گريخت ، راست به موصل رفت و انتظار ملك مسعود مىبرد . و چون بر وى ظاهر شد كه ملك مسعود پيش سلطان محمود رفته ، او نيز متوجّه ملازمت سلطان شد و در همدان به اردوى وى ملحق شد . و سلطان محمود گناه او را نيز عفو كرد و در سلك امراى خودش نيز جاى داد . دبيس بن صدقه بعد از شنيدن اين خبر ، شروع در تاخت و تاراج سواد عراق عرب نمود ، و بسيار افعال زشت از وى به ظهور رسيد ؛ تا آنكه به بغداد آمده در برابر دار الخلافه سراپردهء خود را زد ، و كينه‌هاى قديم كه نسبت به مسترشد باللّه داشت ظاهر ساخته شروع در بىاندامى نسبت به ساكنان دار الخلافه نمود . و هرچند او را منع كردند ، اثر نكرد . پس ، خليفه كس نزد سلطان محمود فرستاد و از وى شكايت كرد . و سلطان كس فرستاده او را منع كرد ، امّا ممنوع نشد . و چون ظلم و بيداد وى از حدّ گذشت ، سلطان محمود از همدان متوجّه بغداد شد . و در اوايل ماه رجب ، دبيس خبر رسيدن سلطان محمود شنيد ، به حلّه رفت . و در اواخر اين ماه ، سلطان به بغداد آمد .\r\nو دبيس ، چون از افعالى كه از وى صادر شده بود بسيار هراسان بود ، به مجرّد رسيدن سلطان به بغداد ، زن خود را كه ، دختر عميد الدّوله بن جهير بود ، با نفايس و تحف و هدايا و مال بسيار به\r\n\r\n\r\n","description":"","footnote":"\r\n( 1 ) . والى موصل .\r\n","page_name":" 2847 ","page_number":627},
  {"content":"\r\n\r\nخدمت سلطان فرستاد و از سلطان عفو گناه خود را درخواست نمود . سلطان تحف او را قبول نموده در مقام آن شد كه به حلّه رفته او را به دست آورد . بنابراين ، فرمود كه در بغداد هزار كشتى طيار « 1 » نمودند . دبيس چون اين خبر شنيد ، دانست كه سلطان ميل حلّه آمدن دارد . پس ، او نيز در مقام استعداد شده ، « 2 » اوّلا بار ديگر كس خود را نزد سلطان فرستاده و اظهار نمود كه « اگر سلطان مرا امان دهد ، من به خدمت ايشان مىآيم . » و غرض او از اين فرستادن آن بود كه شايد سلطان چند روز توقّف نمايد ، تا او دست‌پاچه نشده با استعداد « 3 » خود به جانبى بيرون رود .\r\nاتّفاقا ، اين حيلهء او نيز راست آمد و سلطان محمود آن‌قدر توقّف نمود كه او اهل و عيال خود را به بطيحه « 4 » فرستاد ، و خود اسباب و اموال خود را ، بعد از نهب و غارت اهل حلّه ، برداشته به جانب حلب نزد امير ايلغازى رفت . مقارن اين حال ، سلطان محمود [ به حلّه 
  ] رسيد ، ديد كه حلّه ويران است و هيچ احدى از مردم در آنجا نمانده . پس سلطان يك شب در حلّه توقّف نمود و روز ديگر باز به جانب بغداد بازگشت . و دبيس با امير ايلغازى متفق شده قرار بر آن دادند كه برادر دبيس ، منصور بن صدقه ، را به جانب عراق فرستاده خبرى تحقيق نمايد كه احوال بر چه منوال است .\r\nبنابراين ، منصور از قلعهء جعبر متوجّه عراق شد و به كوفه درآمد و از آنجا به حلّه رفت ، اما هيچ احدى را نديد . از آنجا روى به بصره نهاد و كس نزد يرنقش زكوى « 5 » فرستاده از آن التماس نمود كه گناه دبيس را از سلطان محمود درخواست نمايد . و چون يرنقش قبول آن معنى نكرد ، منصور به او نوشت كه اين ولايت خالى است و يرنقش قبول نمىكند كه [ 10 الف 
  ] در باب تو با سلطان حرفى گفته شود . آخر الأمر ، باز دبيس دليرى كرده از قلعهء جعبر متوجّه ولايت خود شده به حلّه درآمد ، و كس پيش خليفه و سلطان محمود فرستاد و عذرخواهى نمود . ايشان مطلقا به سخن وى التفات نكرده لشكرها در پى او فرستادند . چون دبيس شنيد كه سلطان محمود از اطراف و جوانب لشكرها تعيين مىكند ، حلّه را گذاشته به ارمز « 6 » - كه عبارت از نهر سنداد « 7 » - است درآمد . و سپاه سلطان به عقب او در آنجا درآمدند .\r\nاتفاقا ، آن ولايت را تمام خراب يافتند ، چنان كه مطلقا غلّه و عليق ايشان در آن يافت نمىشد و از بغداد بايستى آورد . بنابراين ، لشكر سلطان محمود از عقب او نتوانستند رفت ، چه آنچه غلّه\r\n\r\n\r\n","description":"","footnote":"\r\n( 1 ) . آماده .\r\n( 2 ) . يعنى خود را مهيّا ساخت .\r\n( 3 ) . وسايل سفر .\r\n( 4 ) . ناحيه‌اى در شمال شرقى فلسطين كه نهر اردن از آن مىگذرد . ( المنجد )\r\n( 5 ) . در متن به صورت « برنقش دكرى » آمده است . وى سعد الدوله يرنقش ، شحنهء سلطان محمود در بغداد است .\r\n( 6 ) . الكامل : ازبر .\r\n( 7 ) . تصحيح براساس متن ابن اثير . نهر سنداد : بين حيره و ابله . قصر سنداد موجب اشتهار آن شده است . ( ياقوت ذيل سنداد ) .\r\n","page_name":" 2848 ","page_number":628},
  {"content":"\r\n\r\nو آذوقه در آن ولايت بود همه را بندگان دبيس بيشتر برده بود . پس ، سلطان محمود فرمود كه پانصد سوار در حلّه باشند و طايفه‌اى از سپاه در كوفه و جماعتى ديگر در واسط .\r\nالقصّه ، تمامى راهها بر دبيس بستند ؛ مع هذا ، قريب به دو سال ، هرچند سعى مىكردند ، دبيس به دست نمىآمد . آخر الأمر ، قرار بر اين شد كه دبيس برادر خود ، منصور ، را به خدمت سلطان فرستد تا از سر گناه دبيس درگذرد ، و هميشه بايد كه منصور ملازم درگاه سلطان باشد .\r\nو دبيس چون از وضع خود به تنگ آمده بود ، برادر را فرستاد و خود به حلّه رفت .\r\nو در اين سال ، گرجيان و تركان دشت قبچاق اتّفاق نموده متوجّه بلاد اسلام شدند ، و در نواحى شهر تفليس ميانهء هر دو طايفه جنگ درگرفت . آخر الأمر ، بعد از جنگ و كشش بسيار ، مسلمانان روى به گريز نهادند ؛ و گرجيان ايشان را تعاقب نموده خلقى بسيار به قتل آوردند و چهار هزار نفر از مسلمانان اسير گرفته و غنايم نامحصور به دست آوردند . گرجيان بعد از شكست سپاه اسلام ، شهر تفليس را مدتى محاصره نموده آن را به ضرب شمشير آبدار به تصرف خود درآوردند و قاضى و خطيب آن شهر را به آتش انداختند و اطفال و زنان را به اسيرى بردند .\r\nو هم در اين سال ، جوسكين فرنگى ، صاحب شهر رها ، بر قبايل عرب و تركان كه در آن حدود مىبودند ريخته مردان را به قتل رسانيد و فرزندان ايشان را به اسيرى برد .\r\n\r\nذكر مجملى از احوال محمّد بن تومرت علوى حسنى\r\nكه در اين سال ، در مغرب‌زمين ، به دعوى مهدويه ظهور نمود ؛ و دولت او به عبد المؤمن كومى « 1 » ، كه از جملهء شاگردان او بود ، رواج گرفت . در بعضى از تواريخ معتبره ، نسبت محمّد بن تومرت [ را 
  ] چنين آورده‌اند كه « محمّد بن عبد اللّه بن عبد الرحمان بن هود بن خالد بن تمام بن عدنان بن صفوان بن سفيان بن جابر بن يحيى بن عطاء بن رياح بن يسار بن عباس بن محمّد بن حسن بن امير المؤمنين علىّ بن ابى طالب » عليه السّلام « 2 » . و مولد او در جبل سوس بوده ، از اقصى بلاد مغرب « 3 » . و در ايّام جوانى ، جهت طلب علم ، به عراق عرب آمده و مدتى مديد نزد محمّد غزالى و ابو الحسن طبرانى - كه به كياهراسى اشتهار دارد - تحصيل علوم نمود ؛ و هميشه به ورع و تقوا مىزيست و در امر معروف و نهى منكر در آن ايّام به نوعى جدّ\r\n\r\n\r\n","description":"","footnote":"\r\n( 1 ) . در متن به صورت كوفى آمده است . تصحيح براساس متن العبر - ابن خلدون ، ج 6 ( 2 ) ص 467 .\r\n( 2 ) . ابن خلدون نسبت وى را از عدنان به بعد چنين آورده است : . . . بن سفيان بن صفوان بن جابر بن عطاء بن رباح بن محمد . . . ( العبر ، ج 6 ( 2 ) ، ص 465 ) . براى ابن تومرت ، افزون بر اين نسب علوى ، انساب بربرى نيز در تواريخ ذكر شده است - ( منبع پيشين ) .\r\n( 3 ) . ناحيه‌اى در جنوب مراكش .\r\n","page_name":" 2849 ","page_number":629},
  {"content":"\r\n\r\nداشت كه از هركه خلاف شرع مىديد او را منع مىنمود . و به واسطهء اين حالت از مردم بسيار ايذا مىكشيد و اكثر اوقات ، به واسطهء امر معروف و نهى منكر ، مهمّ « 1 » او به جايى مىرسيد كه مردم در صدد قتل او مىشدند . و وى هرگاه اين نوع چيزى از كسى درمىيافت ، خود را ديوانه مىساخت و از دست دشمنان خلاص مىشد . و او را بعد از تبحّر در علوم شرعيه و حديث و اصول فقه و كلام ، ميل مطالعهء علم جفر ، كه خاصهء اهل بيت رسول ، صلّى اللّه عليه و آله ، بود ، بود . و مدتى مديد در آن علم محنت كشيد ، تا آنكه در آن فن شريف نيز مهارت پيدا كرد .\r\nاتّفاقا ، روزى در اثناى مطالعهء جفر و استخراج احكام آينده و حوادث روزگار ناپاينده ، از آن چنين ظاهر شد كه در اوّل مائهء ششم ، شخصى از فرزندان رسول ، صلّى اللّه عليه و آله ، در اقصاى شهرهاى مغرب پيدا مىشود كه مردم را به دين خود دعوت مىكند ، و مقام و مدفن او در جايى خواهد بود كه حرف مفرد آن « ت » ، « ى » ، « ن » ، « م » ، « ل » « 2 » خواهد بود . و نيز در آنجا يافت كه استقلال و قوّت دولت او [ به 
  ] شخصى خواهد بود كه حروف نامش « ع » ، « ب » ، « د » ، « ا » ، « ل » ، « م » ، « و » ، « م » ، « ن » تواند بود . و مولد آن مهدى از سوس مغرب خواهد بود ، و مولد عبد المؤمن از بلدهء كوم « 3 » . همچنين ، از جفر ، به عمل « تخليص » ، كه مجرّب آن فن است ، صورت عبد المؤمن و سنّ او پيدا كرده آن‌چنان هيئت او را مشخص گردانيد كه گويا او را ديده .\r\nالقصّه ، چون محمّد تومرت اين فصل از جفر استخراج نمود ، دغدغه‌اى به خاطرش راه يافت كه آن شخص مهدى از فرزندان محمّد ، [ او 
  ] خواهد بود ، چه مولد او از سوس كه باشد ، من خواهم بود . بنابراين ، صورت عبد المؤمن را منظور نظر خود ساخت ، و در شهرهاى مغرب در تفحّص او پرداخت . چون مدتى بر اين گذشت [ 10 ب 
  ] روزى در اثناى راه ، كه محمّد تومرت به طلب عبد المؤمن از شهرى به شهرى مىرفت ، و عبد المؤمن نيز به قصد تحصيل علوم متوجّه بلاد مشرق بود ، به يكديگر رسيده از هم گذشتند . چون محمّد تومرت غرضش از سير و سلوك يافتن عبد المؤمن بود ، نظرش چون بر وى افتاد ، او را بسيار شبيه به آنچه در جفر يافته بود يافت . بنابراين ، برگشته از وى پرسيد كه نام تو چيست . گفت : « عبد المؤمن » . محمّد چون اين نام شنيد ، بىاختيار گفت : « اللّه أكبر ! مطلب من تويى . مولد تو از كجاست و قبيلهء تو كدام ؟ » عبد المؤمن گفت : « مولد من از كومه و قبيله‌ام سلوميه . « 4 » » محمّد گفت : « اللّه أكبر ! تو كجا مىروى ؟ \" گفت : \" از جهت تحصيل ، به جانب مشرق مىروم . \" محمّد گفت : « همراه من\r\n\r\n\r\n","description":"","footnote":"\r\n( 1 ) . عمل\r\n( 2 ) . منظور از اين حروف شهر تين‌ملل است .\r\n( 3 ) . يا \" كوميه \" . قبيله يا شهرى از بربر . بربر نامى است شامل قبايل بسيارى كه در جهان مغرب ، از برقه تا انتهاى مغرب اقيانوس كبير و در جنوب تا بلاد سوران ، سكونت دارند . ( لغت‌نامه دهخدا ) .\r\n( 4 ) . ابن اثير وى را از بنى سليم دانسته است - ( الكامل ، ج 10 ، ص 570 ) .\r\n","page_name":" 2850 ","page_number":630},
  {"content":"\r\n\r\nباش كه هم علم يافتى و هم شرف . » و حقيقت حال را كه به علم جفر يافته بود خاطرنشان او نمود . عبد المؤمن ملازمت او را سرمايهء سعادت خود دانسته دست در فتراك او زد .\r\nو چون محمّد تومرت ، بعد المؤمن را يافت ، در دعوى مهدويّت راسخ و ثابت‌قدم گشت ؛ و در مقدّمات آن جهد نموده در صدد دعوت خلايق شد . و غير از مردم جهّال قوى كه از خرد بسيار دور باشند ، كسى ديگر را دعوت نمىكرد ، چه غرض او تحصيل جماعتى حيوان‌صفت بود كه مدبّر ايشان و نفس ناطقهء آنها خودش باشد و ايشان محض آلات و ادوات او باشند .\r\nبنابراين ، در هر شهرى كه مىرسيد اين جماعت را فريب مىداد ، تا آنكه جمعى كثير را مريد و معتقد خود ساخت . بعد از آن ، فكرش بر آن قرار گرفت كه در اين كار ، غير از عبد المؤمن ، يكى ديگر از عقلا را بايد شريك خود گرداند . بعد از تأمّل بسيار ، به خود چنين قرار داد كه اين واقعه را با شيخ عبد اللّه وانشريشى « 1 » كه با وجود تبحّر در علوم معقوله و منقوله ، در فصاحت و بلاغت بىنظير بود و از خلق كناره گرفته در كوهى به عبادت مشغول بود ، در ميان بايد نهاد و از وى در اين باب استمداد جست ، چه او بنابر حقوق دوستى قديم ، خود را معاف نخواهد داشت . و به اتّفاق عبد المؤمن متوجّه آن صوب گرديد و شيخ عبد اللّه وانشريشى را نيز بر مضمون واقعهء خود مطّلع گردانيد و كتاب جفر را نيز به وى نمود . شيخ چون آن كتاب را ملاحظه نمود ، دانست كه اين امر شدنى است ، چه در احكام جفر مطلقا تخلّف ممكن نيست .\r\nبنابراين ، شيخ عبد اللّه نيز با ايشان شريك شد . و چون محمّد از شيخ عبد اللّه آن مقدار توجّه ديد گفت : \" امداد شما آن است كه چند روزى خود را در ميانهء مردم به گنگى شهرت داده ، تا وقتى كه در كار باشد ، اظهار اين حالت دليل حقيقت ما تواند شد . \" شيخ عبد اللّه قبول آن كرده مهر سكوت و خموشى بر دهن خود زد و پيش بيگانگان مطلقا سخن نمىگفت . تا آنكه هر سه بدين‌منوال به شهر مراكش - كه پايتخت صاحب مغرب ، امير المسلمين يوسف بن تاشفين ، كه از سلاطين ملثّمه « 2 » بود - رفتند ، و در بيرون شهر ، در مسجد جامع ، كه به واسطهء دورى از آبادانى روى به خرابى نهاده بود ، فرود آمده ، دكان شيد و مكر را فروچيدند و در مقام فريب مردم شده هميشه ظلم و نامقيّدى به شريعت يوسف بن تاشفين را نقل مجلس خود مىداشتند و مردم را از متابعت او متنفّر مىساختند .\r\nچون اين معنى اشتهار يافت ، مالك بن وهب اندلسى ، كه از متبحّران روزگار بود و از\r\n\r\n\r\n","description":"","footnote":"\r\n( 1 ) . در متن به صورت ونشريشى آمده است . وانشريش : كوهى ميان مليانه و تلمسان در مغرب ( ياقوت معجم البلدان ، ذيل وانشريش ) .\r\n( 2 ) . يا ملثّمون يا ملثّمين . قومى از مغاربه كه بر اندلس فرمان‌روايى يافتند . به \" مرابطين \" يا \" مرابطان \" نيز شهرت دارند .\r\n- ( لغت‌نامه دهخدا ) .\r\n","page_name":" 2851 ","page_number":631},
  {"content":"\r\n\r\nنديمان مقرّب يوسف بن تاشفين ، به عرض او رسانيد كه اين جماعت را ، به نوعى كه من فراگرفته‌ام ، « 1 » آن است كه ايشان درويش نيستند ؛ بلكه غرض ايشان فتنه‌انگيزى ملكى است و ايشان را داعيهء ملك‌گيرى بر سر افتاده . يوسف بن تاشفين از بس كه مردى ساده بود ، سخن مالك بن وهب را حمل بر غرضى كه هميشه ميانهء علماى ظاهرى و درويشان مىباشد نمود . تا آنكه دختر و خواهر امير المسلمين يوسف بن تاشفين ، به رسم معهود آن ولايت ، با جمعى كثير از كنيزان و پرستاران و آلات لهو و طرب روىواز بر اسبان سوار شده متوجّه باغى شدند .\r\nاتّفاقا ، گذر ايشان بر مسجدى كه محمّد تومرت با ياران خود آنجا مىبود افتاد . چون محمّد تومرت ايشان را روىواز ديد ، شروع در منع ايشان نمود و سازهاى ايشان را به ضرب عصايى كه در دست داشت درهم شكسته ، و چوبى بر دهن اسبى كه خواهر يوسف بن تاشفين سوار بود آن‌چنان بزد كه وى از اسب درافتاد .\r\nچون اين خبر به گوش يوسف بن تاشفين رسيد ، مالك بن وهب را طلبيده در اين باب با او مشورت نمود . مالك به عرض رسانيد كه من ، در اوايل حال كه ايشان در اين شهر آمده بودند ، به عرض رسانيدم كه ايشان را داعيهء ملك‌گيرى است ، نه دعوى درويشى ؛ و در آن وقت ، چون مردم بر صلاح ظاهرى ايشان اطّلاع نداشتند و اعتقاد به ايشان نداشتند ، دفع ايشان بسيار آسان بود ؛ اكنون اكثر مردم اين ولايت ، بلكه تمامى مردم ، بالنسبه با ايشان اعتقاد عظيم به هم رسانيده‌اند و ايشان را از جملهء مقرّبان درگاه [ 11 الف 
  ] الهى قرار داده‌اند ؛ خصوصا وقوع اين واقعهء تازه [ كه 
  ] نسبت به اهل حرم امير المسلمين از ايشان به ظهور رسيده ، مردم را به دين‌دارى ايشان اعتقاد ديگرى مىباشد . الحال ، دست بر ايشان زدن مشكل مىنمايد . اكنون صلاح در آن است كه ايشان را به مجلس خود طلبيده در حضور علما و فقهاى اين شهر از ايشان پرسيده شود كه مقصد از اين افعال چيست .\r\nالقصّه ، يوسف بن تاشفين ، بنابر صوابديد مالك بن وهب ، فرمود كه در مجلسى عام كه فضلا و دانشمندان شهر جمع شده بودند ، ايشان را طلب داشتند . چون محمّد تومرت و عبد المؤمن در مجلس امير المسلمين يوسف بن تاشفين درآمدند ، مالك بن وهب اندلسى از محمّد تومرت پرسيد كه غرض تو از اين سخنان كه نسبت به اين پادشاه عادل عالم عامل از تو نقل مىكنند چيست و باعث بر خبث « 2 » امير المؤمنين تو را كيست . محمّد تومرت مطلقا ملاحظه نكرده گفت : « آنچه از من نقل مىكنند همه را من گفته‌ام و زياده از آن نيز مىگويم . امّا آنچه تو مىگويى كه اين پادشاه عادل عالم است ، اگر عدالت پادشاه عبارت از مخالفت شريعت نبوى\r\n\r\n\r\n","description":"","footnote":"\r\n( 1 ) . دريافته و فهميده‌ام .\r\n( 2 ) . دشمنى ، بدخواهى .\r\n","page_name":" 2852 ","page_number":632},
  {"content":"\r\n\r\nاست ، قبول داريم كه او عادل است ، چه در كدام مذهب و ملّت شراب علانيه مىفروشند و خوك در ميان مسلمانان مىگردد ! » و امثال اين از چند چيز كه در آن شهر بسيار شايع بود و مخالفت صريح با شرع محمّدى داشت بيان كرد . بعد از آن ، به زبان فصيح و بليغ ، چند آيت قرآنى و بعضى احاديث نبوى در باب عدالت سلاطين و خاصّ عدالت به نوعى بيان كرد كه اكثر اهل مجلس از عالم و جاهل و وضيع و شريف از فصاحت و بلاغت و قوّت نفس او تعجّب كردند و همه را يقين حاصل شد كه او طمع در ملك دارد . امّا چون يوسف بن تاشفين ، از كمال سادگى ، از شنيدن آن سخنان منفعل شد سر در پيش انداخت و از چشمها آب فرومىريخت ، از اهل مجلس هيچ احدى ، به واسطهء مشاهدهء آن حالت از پادشاه خود ، چيزى دربارهء محمّد نتوانست گفت ، مگر مالك بن وهب كه بسيار گستاخ بود و دانا ، كه او بعد از بيرون رفتن محمّد تومرت از مجلس ، پيش رفت و گفت : « اى ملك ، من نسبت به تو يك نصيحت دارم ؛ اگر قبول كردى ، از مكر و انديشه‌اى كه اين مرد پيش گرفته خلاص مىشوى ؛ و الّا عن‌قريب است كه از آثار مكر و حيل آن مرد آن‌چنان چيزها ظاهر شود كه تلافى آن ممكن نخواهد بود . ملك گفت : « بگوى تا چه بايد كرد . » مالك گفت : « الحال ، مصلحت در آن است كه تو اين مرد را با آن جماعتى كه همراه دارد در منزل نگاه دارى ، و هر روز يك دينار سرخ جهت ايشان مقرّر كنى كه ايشان صرف خود مىكرده باشند ؛ امّا نگاهبانان ملك مىبايد كه مردم را از آمد و شد نزد ايشان منع كنند و نگذارند كه هيچ‌كس نزد ايشان مىرفته باشند . و اگر اين‌چنين نكنى ، عن قريب است كه تمامى خزاين خود را در كار ايشان صرف كنى و هيچ فايده بر آن مترتّب نشود . » ملك يوسف بن تاشفين سخن مالك بن وهب را بسيار پسنديده با وزير خود در اين باب مشورت كرد . وزير گفت : « اين خيالات مالك اندلسى بسيار از صواب به دور است ، چه مثل تو پادشاه عظيم الشأن را هرگاه كه بر فقيرى « 1 » كه به قوت يك روز قادر نيست اين مقدار ملاحظه بايد نمود ، پس از مردم ديگر كه به قدرت و قوّت بسيارند به طريق اولى انديشه واجب است ، چه هيچ‌كس نيست كه در خاطر خود داعيهء بزرگى و شأن نداشته باشد . و ديگر مردم عالم چه خواهند گفت هرگاه كه تو شخصى را كه از سخنان حقّانى او تو را رقّت شده باشد و گريه كرده باشى ، بىسبب ظاهر به مجرّد توهّم ، او را گرفته در بند كنى . » و چون يوسف بن تاشفين اين سخن از وزير شنيد ، از آن خيالى كه مالك قرار داده بود درگذشت .\r\nو امّا محمّد تومرت چون از مجلس بيرون رفت ، با ياران خود گفت كه از اين شهر همين لحظه بيرون بايد رفت كه در جايى كه مالك بن وهب است كار ما پيش نمىرود و ضرر بسيار\r\n\r\n\r\n","description":"","footnote":"\r\n( 1 ) . مراد محمد تومرت و اطرافيان اوست .\r\n","page_name":" 2853 ","page_number":633},
  {"content":"\r\n\r\nمتصوّر است . مرا در شهر اغمات « 1 » دوستى است عبد الحق‌نام . مصلحت در آن است كه چند روزى به آن شهر رويم و با آن يار وفادار خود به سر بريم . چون به خانهء عبد الحق اغماتى رسيدند ، عبد الحقّ مقدم او را عزيز دانسته آنچه از لوازم يارى بود به فعل آورد . بعد از آن ، محمّد تومرت سرّ خود را با وى در ميان نهاد و او را بر ارادهء خود مطّلع گردانيد . عبد الحق گفت : « چون تو اين حال را دارى ، در اين شهر اين امر پيش نخواهد رفت و امروز يا فرداست كه به طلب شما گماشتگان امير المسلمين مىرسند . و مالك بن وهب چون بر ارادهء شما اطّلاع يافته ، او امير المسلمين را به حال خود نمىگذارد . مناسب آن است كه شما از اين شهر بيرون رويد و در كوهستان اين ولايت چند روز در موضعى كه [ 11 ب 
  ] آن را « تين ملّل » « 2 » گويند و مردم آن‌جا بسيار جنگى و سپاهى مىباشند و آن موضع بسيار استحكام دارد رفته آن مردم را با خود متفق ساخته كارى از پيش بريد . » محمّد تومرت چون نام تين‌ملل شنيد ، در خاطر خود گفت كه اينك وقت كار رسيد ، چه در جفر چنين ظاهر شده بود كه محل ظهور آن شخص تين ملل خواهد بود . پس ، از عبد الحق پرسيد كه از اين‌جا تا تين‌ملل چه‌مقدار راه است . عبد الحق گفت : يك روزه راه است . محمّد تومرت فى الحال از اغمات متوجّه كوهستان شد . چون آن جا رسيد ، اهالى آن كوهستان چون دانستند كه اين جماعت از اهل علم‌اند ، بسيار در مقام خدمتكارى برآمده ايشان را به اعزاز [ 11 ب 
  ] و اكرام تمام دريافتند . و محمّد تومرت در آن موضع چند روز توقف نموده مردم را به شريعت غرّا دعوت كرد ؛ و گاهى بعضى از خوارق عادات و كرامات كه به اعمال جفرى استخراج مىكرد به ايشان مىنمود و ايشان را معتقد و مريد خود مىگردانيد ؛ مگر جمعى قليل از بزرگان آن طايفه كه ايشان مىفهميدند كه غرض محمّد تومرت ملك‌گيرى است . امّا محمّد تومرت جوانان را آن‌چنان فريب داده بود كه به هيچ وجه ايشان سخن پيران خود را گوش نمىكردند .\r\nو محمّد تومرت هميشه در فكر آن بود كه نوعى شود كه اين مردم را با يوسف بن تاشفين باغى درگير تواند ساخت . آخر الأمر ، بعد از تأمّل بسيار ، چون هيچ راهى نيافت ، ديد كه فرزندان ايشان همه سفيد و ازرق‌چشم [ اند 
  ] و مادر و پدران فرزندان همه گندمگون . محمّد تومرت در اين معنى متعجّب شده از ايشان پرسيد كه سبب چيست كه فرزندان شما در صورت و رنگ مطلقا به شما نمىمانند . ايشان هرچند كه در اين باب چيزها گفتند ، محمّد تومرت قبول نكرد ؛ تا آنكه آخر الأمر ، از روى راستى ، گفتند كه منشأ اين آن است كه هر سال جمعى كثير از غلامان ترك يوسف بن تاشفين از براى تحصيل مال واجبى به اين كوهستان مىآيند و مدّت\r\n\r\n\r\n","description":"","footnote":"\r\n( 1 ) . سرزمينى در جنوب مراكش .\r\n( 2 ) . در متن به صورت تين‌مل آمده است . تين ملّل ، كوه و قريه‌اى در مغرب اسلامى ( ياقوت ، معجم البلدان ) .\r\n","page_name":" 2854 ","page_number":634},
  {"content":"\r\n\r\nيك ماه يا زياده از آن مىباشند ، و در اين مدّت زنان ما را متصرّف مىشوند و اين فرزندان شبيه به ايشان شده‌اند . محمّد تومرت چون اين حكايت شنيد ، ايشان را بسيار ملامت كرد و نفرين نمود كه اى بىغيرتان ! اين چه بىناموسى است كه شما به خود راه داديد ! ايشان گفتند كه چه كنيم كه ما بزرگى و پيشوايى نداريم كه به زور او رفع شرّ از خود كنيم . محمّد تومرت گفت :\r\n« اگر اين‌چنين شخصى پيدا شود ، شما متابعت او مىكنيد ؟ » ايشان همه به‌اتفاق گفتند كه ما تا رمقى در بدن داريم پاى از دايرهء اطاعت او بيرون نمىنهيم و به جان و مال با او مضايقه نداريم . محمّد تومرت گفت كه اينك من آن شخص كه آن بىناموسى را از شما رفع كنم و شما را از مرتبهء خوارى به درجهء عزّت رسانم . محمّد تومرت چندان چيزها به آن جماعت گفت كه همه اميدوار گشته در مقام فرمان‌بردارى آن ثابت‌قدم‌تر از اوّل شدند . پس ، محمّد تومرت گفت كه اكنون صلاح در آن است كه وقتى كه از غلامان به اينجا بيايند ، شما باز هم چنان ، به طريق عادت ، ايشان را نيز به خانه‌هاى خود فرود آورده و شراب بسيار به خورد ايشان داده مرا اعلام نماييد . القصّه ، بعد از چند روز غلامان بسيار از مراكش به تين‌ملل آمدند و هر يكى در منزلى كه معهود بود فرود آمد . چون شب درآمد ، به شراب خوردن مشغول شدند . و چون از بسيارى شرب مست و بيهوش شدند ، محمّد تومرت با جمعى از اصحاب خود برآمد و تمامى آن غلامان را به ضرب تيغ بىدريغ هلاك گردانيد ، غير از يك غلام كه به طهارت كردن بيرون رفته بود ، كه او از بيراهه گريخته خود را به مراكش رسانيد و حقيقت حال را معروض امير المسلمين يوسف بن تاشفين رسانيد . يوسف بن تاشفين دانست كه آنچه مالك بن وهب مىگفت عين حقيقت بود ؛ اما چون كار از دست رفته بود ، علاج غير از لشكر فرستادن چيزى ديگر نبود . و پيش از آنكه لشكر از مراكش متوجّه جنگ محمّد تومرت شود ، محمّد تومرت به عبد اللّه وانشريشى گفت كه اكنون وقت آن است كه تو فصاحت و بلاغت خود را ظاهر سازى و بر مهدى بودن من گواهى دهى ، تا جمعى از مردم اين كوهستان را كه با ما مخالفت دارند و از روى ضرورت به طريق نفاق در مجلس ما حاضر مىشوند و اظهار وفاق مىنمايند ، به‌عنوان اينكه ايشان از اهل دوزخ‌اند ، از ميان برداريم . بنابراين ، روز ديگر ، شيخ عبد اللّه در وقت نماز صبح ، به يكباره شروع در قرآن خواندن كرد و به فصاحت و بلاغت هرچه تمامتر قرآن را تلاوت نمود كه مردم از شنيدن آن متحيّر و متعجّب ماندند . بعد از تلاوت قرآن ، شروع در بيان حقايق و معارف نموده آن مقدار احاديث و آيات قرآنى را تفسير نمود كه از هيچ [ 12 الف 
  ] احدى از علماى زمان آن حالت متوقّع نبود . و چون مردم اين حالت را از وى مشاهده نمودند ، حقيقت حال از وى پرسيدند . ايشان « 1 » فرمودند كه امشب دو\r\n\r\n\r\n","description":"","footnote":"\r\n( 1 ) . منظور عبد اللّه وانشريشى است .\r\n","page_name":" 2855 ","page_number":635},
  {"content":"\r\n\r\nملك از آسمان فرود آمدند و سينهء مرا شكافتند ، و بعد از برداشتن كدورات نفسانى ، دل مرا پر از علوم حقّانى و معارف ربّانى كردند و قرآن را به يك تعليم ياد من دادند . محمّد تومرت چون اين قضيّه از شيخ عبد اللّه شنيد ، به زانوى ادب درآمد و از وى سوال نمود كه اى برگزيدهء إله ، ما را خبر ده كه آيا در اين مخالفت كه ما با يوسف بن تاشفين مىورزيم ما بر حق‌ّايم و او بر باطل ، يا او بر حقّ است و ما بر باطل ؟ شيخ عبد اللّه فى الحال در جواب گفت كه آنچه در اين مكاشفهء حقّانى بر من ظاهر شد آن است كه تو مهدى و رواج‌دهندهء امر خدايى و متابعان تو از اهل بهشت و مخالفان تو شقى و مستحق دوزخ . بعد از آن گفت كه اصحاب خود را بر من عرض كن ، تا من محقّ را از مبطل جدا كنم . و محمّد تومرت فرمود تا جميع مردم آن كوهستان را طايفه‌طايفه بر وى عرض كردند . خدّام شيخ همه را از اهل سعادت مىگفت ، مگر جماعتى كه مقرّر شده بود كه در باطن با محمّد مخالفت دارند ، كه ايشان را از اهل دوزخ دانسته فى الحال به قتل حكم فرمود ؛ و آن كوهستان را به اين حيله مطلقا از مخالفان صاف نمود .\r\nدر اين اثنا ، خبر رسيد كه اينكه از مراكش ، لشكر متوجّه اين كوهستان است . محمّد تومرت نيز مردم آن كوهستان را در سر بندها نگاه داشته مستعد جنگ شد . اتّفاقا ، چون راه آن كوهستان بسيار تنگ و دشوار بود و سواره در آن‌جا تردّد ممكن نبود ، همين‌كه سپاه يوسف بن تاشفين ميان درّه درآمدند ، محمّد تومرت ياران خود را فرمود تا اكثر ايشان را در آن تنگى به‌ضرب سنگ و شپهء تير هلاك ساختند . و بعضى كه هنوز به درّه نيامده بودند روى به گريز نهادند و اين خبر را به سمع يوسف بن تاشفين رسانيدند .\r\nمقارن اين حال ، محمّد تومرت عبد المؤمن و شيخ عبد اللّه وانشريشى را با سپاه فراوان به جانب مراكش فرستاد . چون ايشان به حوالى مراكش رسيدند ، از آن جانب نيز يوسف لشكرى مستعد ساخته به دفع ايشان معيّن ساخت . بعد از رسيدن هر دو طايفه به يكديگر و اشتعال نايرهء قتال ، شيخ عبد اللّه وانشريشى در معركه به قتل رسيد . عبد المؤمن ، بىآنكه كسى را بر اين حال اطّلاع شود ، آن را در زير خاك گردانيد . آخر الأمر ، نسيم ظفر و نصرت بر پرچم علم سپاه يوسف وزيد ، و عبد المؤمن گريخته پيش محمّد تومرت رفت . در وقت مراجعت ، هرچند مردم جسد عبد اللّه وانشريشى را جستند نيافتند ، حال آنكه يقين ايشان بود كه او در آن معركه به قتل رسيده بود ؛ بنابراين ، حكم كردند كه ملايكه جسد پاك او را به آسمان بردند .\r\nالقصّه ، چون عبد المؤمن به نزد محمّد رسيد ، او در عين سكرات بود . چون خود از زندگانى نااميد شده بود ، مردم را جمع نموده عبد المؤمن را وليعهد خود ساخت و ايشان را گفت كه يقين شما باشد كه مغرب‌زمين مسخّر عبد المؤمن خواهد شد . و اين شكست او اعتبارى ندارد ؛ و عن‌قريب است كه جميع ديار مغرب در تحت تصرّف او درآيد . و چون\r\n\r\n","description":"","footnote":"","page_name":" 2856 ","page_number":636},
  {"content":"\r\n\r\nمردم اعتقاد ولايت به محمّد تومرت داشتند ، سخن او را در اين باب سند دانسته ملازمت عبد المؤمن را سرمايهء سعادت خود دانستند ؛ تا آنكه آخر الأمر ، بعد از فوت يوسف و پسرش در اندك‌روز ، زمام حكومت ولايت مغرب در قبضهء قدرت عبد المؤمن درآمد ؛ چنانچه تفاصيل اين در وقايع سنوات آينده مذكور خواهد شد ، إن شاء اللّه تعالى .\r\nاين بود مجملى از احوال محمّد تومرت . علماى مغاربه در احوال او كتب و مجلّدات پرداخته‌اند و در سياسات او علىحدّه كتابى نوشته‌اند . در تاريخ ابن خلّكان مسطور است كه در ايّام خردسالگى ، روزى عبد المؤمن نزد مادر و پدرش خوابيده بود و پدرش به صنعت خود ، كه كوزه‌گرى باشد ، مشغول بود و نيز مادرش به كارى مشغول بود كه به يك ناگاه از آسمان آوازى مثل آواز رفتن مورچه‌ها پيدا شد . چون نگاه كردند ، ديدند كه قطعه‌اى از مگس عسل به صورت ابرى از آسمان فرود آمده راست بر عبد المؤمن فرود آمد و او را آن‌چنان فروگرفت كه هيچ جزوى از اعضاى بدن او ظاهر نبود ؛ اما عبد المؤمن همچنان در خواب بود و هيچ اضطرابى و حركتى از وى ظاهر نمىشد . و لهذا مادرش از روى اضطراب و بىتابى مىخواست كه ايشان را از روى او دور كند كه پدرش منع او كرد و گفت : « بگذار تا چه شود .\r\nاگر پسر تو از افتادن ايشان اضطرابى مىداشت يا آزار مىكشيد ، البتّه حركتى مىكرد . » القصّه ، بعد از ساعتى آن قطعه مگس همچنانكه از آسمان آمده بودند همچنان بالا رفته از نظر غايب شدند . پدر عبد المؤمن چون اين حالت غريبه را مشاهده نمود ، نزد منجّمى كه در آن ولايت به دانايى و بسيارى علم شهرت داشت رفت و آن حالت را بر وى عرض نمود . آن منجّم [ 12 ب 
  ] گفت : « اگر اين قضيّه واقعى باشد ، آن پسر پادشاه تمام مغرب‌زمين خواهد شد . »\r\nو از جمله وقايع اين سال آنكه يكى از ملوك فرنج ، كه در اندلس مغرب « 1 » مىبود و نامش ابن ردمير « 2 » بود ، با لشكرى انبوه از اندلس بيرون آمده متوجّه شهر قتنده « 3 » - كه نزديك به شهر مرسيه « 4 » كه در جانب مشرق جزيرهء اندلس واقع است - گشت و آن شهر را محاصره نموده كار بر اهالى آن شهر به تنگ آورد . و چون اين خبر به امير المسلمين يوسف بن تاشفين رسيد - كه در آن وقت در قرطبه بود - لشكرى انبوه آراسته به دفع ابن ردمير فرستاد . چون سپاه به آنجا رسيد ، ميانهء ايشان جنگى عظيم واقع شد و فرنگان بر مسلمانان غالب آمده خلقى بسيار را به\r\n\r\n\r\n","description":"","footnote":"\r\n( 1 ) . تركيب \" اندلس مغرب \" نامأنوس است . شايد : قرارگيرى اندلس در مغرب كشورهاى اسلامى .\r\n( 2 ) . در متن به صورت \" زرمير \" آمده است . وى آلفونسوى اول ( حكومت 497 - 529 ه . ق ) فرزند سانچو راميرز ، پادشاه اسپانيا بود كه پس از پدر بر تخت نشست .\r\n( 3 ) . در متن به صورت \" كشنده \" آمده است . در منابع اسلامى اين نام به صورت \" كتنده \" نيز آمده است .\r\n( 4 ) . در متن به صورت \" مرتيه \" آمده است .\r\n","page_name":" 2857 ","page_number":637},
  {"content":"\r\n\r\nقتل رسانيدند . از جملهء اعيان علماى زهّاد كه در آن معركه به قتل رسيده بود ابو عبد اللّه بن فرّاء قاضى شهر المريّه « 1 » بود . آخر الأمر ، فرنگان قهرا و جبرا شهر قتنده را فتح نموده در تصرّف خود درآوردند .\r\nو از جمله وقايع اين سال آنكه بلك بن ارتق « 2 » ، غفراش « 3 » رومى را شكست داد ، و از سپاه وى زياده از پنج هزار رومى به قتل رسيد . و اين غفراش از سلاطين عظيم الشأن روم بود . و از بعضى تواريخ چنين ظاهر مىشود كه غفراش رومى در اين معركه اسير ملك بن ارتق شد . و اين محاربه ميانهء غفراش و ملك بن ارتق بر سر قلعهء سريان « 4 » ، كه از مشاهير قلاع ولايت آمد « 5 » بود ، واقع شد .\r\nو هم در اين سال ، جوسكين فرنگى ، صاحب شهر رها ، بر قبايل عرب و تركمانان ، كه در جانب غربى آب فرات در حوالى صفّين منزل داشتند ، ريخته تمامى اموال و اسباب و مواشى ايشان را نهب و غارت نمود و خلقى بسيار از ايشان به قتل رسانيد .\r\n\r\n\r\n","description":"","footnote":"\r\n( 1 ) . در متن به صورت \" مسربه \" آمده است .\r\n( 2 ) . در متن به صورت \" مالك بن ارتق \" آمده است . وى بلك بن بهرام بن ارتق از سرداران آن ارتق كه بارها با صليبيان جنگيده بود و در آخرين نبردش هنگام محاصرهء قلعهء منبح در 518 ه . ق . كشته شد .\r\n( 3 ) . ابن اثير نام وى را به صورت \" عفراس \" آورده است - ( الكامل ، ج 1 ، ص 586 ) .\r\n( 4 ) . ابن اثير نام اين قلعه را \" سرمان \" آورده است . - ( منبع پيشين ) .\r\n( 5 ) . ابن اثير نام اين ولايت را به صورت \" اندكان \" ( ! ) آورده است . ( منبع پيشين ) .\r\n","page_name":" 2858 ","page_number":638},
  {"content":"\r\n\r\n\r\nذكر وقايع سال پانصد و پنجم از رحلت خير البشر\r\nدر ماه صفر اين سال ، سلطان محمود سلجوقى ايالت ولايت موصل و جزيره « 1 » و سنجار را به امير آقسنقر برسقى عنايت فرمود ، و او را در باب جنگ با فرنگان بسيار مبالغه نمود .\r\nو هم در اين سال ، امير ايلغازى را به ايالت ولايت ميّافارقين سرافراز ساخت .\r\nو در اين سال ، در مصر سه روز باد سياه وزيد و خلقى بسيار از آن رهگذر هلاك شدند از آدميان و ساير حيوانات .\r\nو هم در اين سال ، در حجاز زلزله‌اى عظيم واقع شد كه ركن يمانى كعبهء معظّمه « 2 » ، زادها اللّه شرفا و تعظيما ، از جاى خود بجنبيد ؛ و در مدينه پاره‌اى از مسجد رسول اللّه ، صلّى اللّه عليه و آله ، بيفتاد .\r\nو هم در اين سال ، در مكّه مردى علوى پيدا شد كه به وعظ گفتن مردم را فريفته ساخت ؛ و كار او ، به واسطهء هجوم عوام خلق بر فرمان‌بردارى ، به جايى رسيد كه او را ميل حكومت مكّه مىباشد . بنابراين ، صاحب مكّه او را از مكّه اخراج نموده به بحرين فرستاد .\r\nو از جمله وقايع اين سال آنكه در آخر ماه ربيع الآخر ، امير علىّ بن يحيى بن تميم ، صاحب افريقيّهء مغرب ، وفات يافت ؛ و پسرش ، حسن بن علىّ بن يحيى بن تميم بن معزّ ، در سن دوازده سالگى ، به جاى پدر بر سرير حكومت آن ديار قرار گرفت ، زمام مهمّات به صندل خادم « 3 » قرار\r\n\r\n\r\n","description":"","footnote":"\r\n( 1 ) . جزيرهء اقور يا قور و اقليم قور نيز گويند . نام قديم شهرهاى بين النهرين عليا كه در پايان دورهء خلافت امويان ، موصل كرسى آن گرديد .\r\n( 2 ) . ركن يمانى يكى از اركان كعبه است . و آن ركنى است كه در سمت يمن واقع شده است . ركن دوم را ركن بصرى ، و سوم را ركن عراقى ، و چهارم را ركن شامى ، گويند ( لغت‌نامهء دهخدا )\r\n( 3 ) . الكامل : صندل خصى - ( ج 10 ، ص 598 ) .\r\n","page_name":" 2859 ","page_number":639},
  {"content":"\r\n\r\nيافت . و بعد از چند روز ، صندل خادم نيز فوت شد . بنابراين ، ميانهء امراى حسن بن على منازعه و اختلاف بسيار واقع شد ، چه هر يكى دعوى آن مىكردند كه مهمّات ملكى و مالى بايد كه در دست او باشد . آخر الأمر ، رأى همه بر آن قرار يافت كه حلّ و عقد مهمّات آن ديار را در كف كفايت قائد عزيز موفّق « 1 » بايد نمود . و به اين سبب ، امور حسن بن علىّ بن يحيى رواج و رونق تمام پذيرفت ، چه قائد عزيز موفق مردى بود نيك‌خواه جميع خلايق .\r\nو از جمله وقايع اين سال كشته شدن امير الأمراى خليفهء مصر ، افضل بن بدر جمالى « 2 » ، [ است 
  ] كه بعد از فوت پدرش بيست و هشت سال در ديار مصر از روى استقلال حكومت كرد . و كيفيت كشته شدن او را در تواريخ معتبره چنين آورده‌اند كه در روز عيد وى ، به رسم و عادت خود ، سوار شده خواست كه به سلاح‌خانه رفته سلاح را بر سپاه قسمت نمايد ، اتّفاقا در وقت سوارى او لشكر بسيار از سواره و پياده بر وى هجوم آورده غبارى عظيم برانگيختند ؛ بنابراين ، امير افضل فرمود كه مردم از وى دور شوند ؛ و خود با دو نفر پياده پيش‌پيش مىرفت . چون به بازار صيقليان درآمد ، آن دو پياده خود را بر وى رسانيده از دو طرف او را به كارد گرفتند ؛ و در عقب آن دو كس ، شخصى ديگر رسيده آن‌چنان كاردى بر پهلوى او زد كه فى الحال از اسب درافتاد . در اين محل سپاه او رسيده آن هر سه كس را به ضرب شمشير پاره‌پاره كردند و امير افضل را برداشته به خانهء خود آوردند .\r\nخليفه مستعلى باللّه چون بر اين حال مطّلع شد ، خود سوار شده به ديدن او آمد و تأسف بسيار خورد . بعد از آن ، از وى احوال و اموال وى پرسيد [ 13 الف 
  ] . امير افضل گفت كه از اموال و اسباب من آنچه ظاهر است ابو الحسن بن أبى أسامهء كاتب آن را مىداند ؛ و آنچه مخفى است ابن بطائحى « 3 » آن را مىداند . و چون خليفه اين هر دو شخص را از صدق كلام امير افضل پرسيد ، هر دو در حضور خليفه تصديق نمودند . بنابراين ، بعد از فوت امير افضل ، مستعلى باللّه چهل روز در خانهء او بود . و در اين چهل روز ، هميشه اموال و اسباب او را به نظر خليفه مىرسانيدند و به دار الخلافه مىفرستاد . چنانچه قاضى ابن خلّكان در تاريخ خود آورده كه آنچه از اموال امير افضل مصرى ، مستعلى باللّه متصرّف شد از زر نقد مبلغ ششصد هزار هزار دينار ؛ و از دراهم نقره دويست و پنجاه اردبّ « 4 » - كه اردبّ عبارت از پيمانه‌اى\r\n\r\n\r\n","description":"","footnote":"\r\n( 1 ) . ابن اثير نام وى را به صورت \" ابو عزيز موفق \" آورده و او را از بزرگان ياران امير على بن يحيى ياد كرده است ( الكامل ، ج 10 ، ص 589 ) .\r\n( 2 ) . در متن به صورت \" حمالى \" آمده است . تصحيح براساس متن ابن اثير ، الكامل ، ج 10 ، ص 589 ؛ عبد الحسين نوائى ، پاورقى بر تاريخ گزيده ، ص 515 .\r\n( 3 ) . ابو عبد اللّه مأمون بن بطائحى ( ذهبى ، سير اعلام النبلاء ، ج 19 ، ص 553 ) .\r\n( 4 ) . كيل بزرگ ، معادل 64 من ، يا 55 ليتر .\r\n","page_name":" 2860 ","page_number":640},
  {"content":"\r\n\r\nاست كه در ديار مصر به منزلهء قفيز « 1 » است و در عراق غلّه را به آن پيمانه كنند ؛ و هفتاد هزار جامهء ديباى اطلس ؛ و بار سى شتر حقّه‌هاى طلا كه به جواهر مرصّع شده بود ، و به روايتى ، مرصّع به جواهرى كه يك دانه از جواهر آن دوات « 2 » را به دوازده هزار دينار قيمت كرده بودند ؛ و صد ميخ طلا ، كه وزن هر ميخى صد مثقال بود ، و اين ميخها را در ده مجلس كه او مىنشست كوفته بودند و بر سر هر ميخى يك منديلى از لباس‌هاى خاصه او آويخته بود ؛ و پانصد صندوق پر از لباس پوشش او بيرون آمد ؛ و شمار اسبان و غلامان او را به قلم نتوانستند آورد ؛ حاصل گاو و گاوميش و گوسفندان او هر ساله سى هزار دينار بود ؛ و از « 3 » صندوق بزرگ پر از اسباب عورات و پيرايه‌هاى ايشان بيرون آمد . القصّه ، تمامى اين اموال و اسباب را خليفه مستعلى « 4 » باللّه متصرّف شد ؛ و جاى او را به ابى عبد اللّه بطائحى ارزانى داشت و او را به « مأمون » ملقّب گردانيد .\r\nو از جمله وقايع اين سال آنكه سليمان پسر امير ايلغازى ، به واسطهء فريب بعضى فتنه‌انگيز ، بر پدر خود ياغى شد و شهر حلب را مستحكم ساخته در مقام مخالفت پدر خود درآمد . چون اين خبر به امير ايلغازى رسيد ، از ماردين آن‌چنان به جانب حلب ايلغار نموده بود كه مطلقا سليمان خبر نشد ، كه امير ايلغازى در مجلس شراب ايشان حاضر شد . سليمان را چون نظر بر پدرش افتاد ، از جاى برخاسته در مقام عذرخواهى درآمد . و امير ايلغازى او را نگاه داشت « 5 » و فرمود تا جمعى را كه باعث و بانى اين فتنه بودند به سياست رسانند . و از آن جمله يكى امير ناصر بود كه امير ايلغازى او را در وقتى كه پنج شش ماهه بود از كوچه يافته تربيت نمود و او را پسر خود مىخواند . او را در اين محل فرمود كه زبانش را از بيخ بريدند و هر دو چشمهاى او را بيرون آوردند . همچنين ، مردى ديگر از اهل حمات كه امير ايلغازى او را تربيت نموده بود و به جايى رسيده بود كه از نيابت خود حكومت حلب را به او داده بود . و او را نيز هر دو دست و پايش بريدند و چشمايش را از كاسه بيرون كردند و همانجا گذاشتند تا جان به قابض ارواح سپرد . و پسرش سليمان را ، كه در آن وقت در سنّ بيست سالگى بود ، نيز مىخواست كه به سياست هرچه تمامتر بكشد ، كه مهر پدرى به حركت درآمد و از سر كشتن او درگذشت .\r\nآخر الأمر ، آن پسر گريخته نزد اتابك طغتكين به دمشق رفت . و اتابك طغتكين هرچند كه از امير ايلغازى طلب عفو گناه او نمود ، اصلا معرض قبول نيافت . و امير ايلغازى حلب را به برادرزادهء خود ، كه او را نيز سليمان بن عبد الجبار گفتندى ، داده به جانب ماردين بازگشت .\r\n\r\n\r\n","description":"","footnote":"\r\n( 1 ) . پيمانه‌اى به مقدار 96 رطل .\r\n( 2 ) . قلمدان\r\n( 3 ) . در متن به جاى از ، \" در \" آمده است .\r\n( 4 ) . در متن به خط \" مستعين \" آمده است .\r\n( 5 ) . در بند كرد .\r\n","page_name":" 2861 ","page_number":641},
  {"content":"\r\n\r\nو از جمله وقايع اين سال آنكه بلك بن بهرام برادرزادهء امير ايلغازى با لشكرى آراسته به عزم تسخير شهر رها ، كه صاحبش جوسكين فرنگى - كه او را از شياطين فرنگ مىدانستند بود ، متوجّه آن صوب شد و محاصره نمود . و چون مدّت محاصره به دور و دراز كشيد ، بلك بن بهرام از گرفتن آن شهر نااميد شده برخاست . جوسكين چون بر اين حال اطّلاع يافت فرنگان را جمع آورده در استعداد آن شد كه از عقب بلك بن بهرام درآمده دستبردى نمايد ، كه يكى از تركمانان آن نواحى ، كه بر ارادهء جوسكين اطّلاع داشت ، آمده بلك بن بهرام را از حقيقت حال آگاه نمود .\r\nو در اين وقت اكثر سپاه بلك بن بهرام پراكنده شده بود . اتّفاقا چون حق سبحانه تعالى گرفتارى جوسكين را - كه مدّتى مديد بود كه به نهب و غارت و كشتن مسلمانان دست دراز كرده دقيقه‌اى از دقايق ، ظلم در حقّ ايشان فروگذاشت نمىنمود - خواسته بود ، گذر او بر زمينى افتاد كه آب او را گذاشته بود و ججمه « 1 » شده .\r\nالقصّه ، جوسكين با تمامى سپاه خود در آن زمين گرفتار شدند ، و بلك بن بهرام از اطراف و جوانب ايشان برآمده به شپهء تير اكثر ايشان را هلاك گردانيد و جوسكين را با خالهء « 2 » او ، كه كليام ، نام و همشيره‌اش ، دلپايه ، و جمعى كثير ديگر از امرايش گرفته در قلعهء خرتبرت « 3 » در بند كرد [ 13 ب 
  ] . اوّل‌بار جوسكين را [ به 
  ] پوست شتر دوخته شكنجه مىكرد ، كه شهر رها را به دو بدهد و به هيچ وجه جوسكين قبول نمىكرد ، امّا زر بسيار به وى مىداد و بلك بن بهرام زر را قبول نمىكرد و شهر رها را مىخواست . بنابراين فرمود كه او را نيز در آن قلعه حبس كردند .\r\nو در اين سال جدّهء سلطان محمود ، كه والدهء سلطان محمّد و سلطان سنجر بود ، در مرو وفات يافت و سلطان محمود در بغداد جهت او عزا گرفت . در تاريخ ابن كثير شامى مسطور است كه اين جدّهء سلطان ، كه به خاتون سفريّه اشتهار داشت ، اصل او كنيزك تركيه « 4 » بود ، امّا در ديندارى و ترويج شريعت محمّدى بسيار مبالغه داشت و هر سال حاجّ به مكّه مىفرستاد و اهل حرمين را رعايت بسيار مىكرد . و از آن روز كه وى به خدمت سلطان ملكشاه رسيد هميشه در تفحّص مادر خود بود ، تا آنكه بعد از چهل سال مادر خود را از تركستان فرستاد آورد [ ند 
  ] . چون مادرش درآمد ، وى از براى امتحان مادر خود ، كه آيا او را مىشناسد يا نه ،\r\n\r\n\r\n","description":"","footnote":"\r\n( 1 ) . در متن چنين است . منظور مؤلف معلوم نشد .\r\n( 2 ) . الكامل : پسرخاله .\r\n( 3 ) . در متن به صورت \" خرت‌پرت \" آمده است .\r\n( 4 ) . منظور كنيزى ترك است و نه از اهالى تركيه . چه نام تركيه در تقسيمات كشورى و مرزبندىهاى نوين به اين سرزمين داده شده است . همچنين مىتوان با متن ابن اثير قياس كرد : \" و كانت تركية تعرف بخاتون السفرية \" . - ( الكامل ، ج 10 ، ص 593 ) .\r\n","page_name":" 2862 ","page_number":642},
  {"content":"\r\n\r\nرفته ميانهء خدمتكاران نشست . مادرش به مجرّد آواز او را در ميانهء صد كنيزك گرجيه شناخت .\r\nبعد از آن مادرش نيز در دست دختر خود مسلمان شد .\r\nو در ميان تركان ، سفريّه خاتون ممتاز بود به آنكه مادر دو پادشاه است ؛ چنانچه در خلفاى عباسيّه خيزران نيز مادر دو خليفه بود : يكى هادى و ديگرى رشيد . و در بنى اميّه دختر عباس ، كه در خانهء عبد الملك بود نيز ، دو پسر داشت ، كه هر يكى به سلطنت رسيدند : يكى وليد و ديگرى سليمان . و زن وليد ، شاه رند « 1 » ، نيز از براى او دو پسر زائيد : يك يزيد و ديگرى ابراهيم ، كه هر يكى به سلطنت رسيدند . و غير اينها هيچ زنى را در تواريخ نشان نمىدهند كه مادر دو پادشاه باشد .\r\nو از اعيان شعرا حسين بن علىّ بن عبد الصمد مؤيّد اصفهانى كه مشهور به طغرايى بود و قصيدهء « لاميهء عجمى » او در اشتهار در اطراف و اكناف عالم رفته از منظومات اوست ، در اين سال وفات كرد .\r\nو از جمله وقايع اين سال آنكه در بغداد خانه‌اى كه مجاهد الدّين بهروز از براى سلطان محمّد بن سلطان ملكشاه ساخته بود ، تمامى آن بسوخت و چندين اسباب در آن خانه ضايع شد كه از شمار بيرون بود . سبب سوختن آن سراى آن بود ، كه يكى از كنيزكان حرم حنا مىبست و شمع را جايى نهاده بود كه به قماش‌هاى كتان نزديك بود . اتفاقا آتش اوّلا به آن قماش افتاد و از آنجا به خانه رسيد . و سلطان محمود به هزار تشويش از آنجا خود را بيرون انداخت و به جانب دجله رفت و تمامى اسباب دختر سلطان سنجر ، از زيورها و جامه‌هاى نفيس ، در اين آتش نابود شد . بعد از آن زرشويان را جمع كرده فرمود كه طلاها را بشويند . بنابراين طلاى بسيار يافته شد و از جواهر غير از ياقوت ، هيچ چيز پيدا نشد .\r\nو قبل از سوخت اين خانه به يك هفته ، در اصفهان جامع اصفهان ، كه از مشاهير عمارات آن زمان بود ، به تمامه بسوخت . گويند كه آن جامع را جمعى از باطنيّه سوخته بودند . « 2 »\r\nو از اعيان فصحا ، ابو محمّد القاسم بن علىّ بن محمّد بن عثمان حريرى صاحب مقامات در اين سال فوت كرد .\r\n\r\n\r\n","description":"","footnote":"\r\n( 1 ) . نام وى در تواريخ به صورت‌هاى \" شاه‌آفريد \" و \" شاه‌فرند \" آمده است .\r\n( 2 ) . بنابه تصريح ابن اثير ( الكامل ، ج 10 ، ص 595 ) نظير اين دو آتش‌سوزى در جاهاى ديگر رخ داد و سلطان محمود كه بنابه صلاحديد سميرمى وزير خود تصميم به تجديد عوارض مرزى بازرگانى و گرفتن حق البيع از مردم عراق را داشت ، از آن آتش‌سوزىها متنبه شد و از قصد خود منصرف گشت .\r\n","page_name":" 2863 ","page_number":643},
  {"content":"\r\n . \r\n","description":"","footnote":"","page_name":" 2864 ","page_number":644},
  {"content":"\r\n\r\n\r\nذكر وقايع سال پانصد و ششم از رحلت خير البشر\r\nاز جمله وقايع اين سال آنكه سلطان محمود بنابر التماس خليفه مسترشد باللّه شحنگى بغداد و ساير بلاد عراق عرب را به امير آقسنقر برسقى ، والى موصل ، داد . و باعث بر التماس خليفه اين مهم را آن بود ، كه خليفه از حركات ناپسنديدهء دبيس بن صدقه بسيار آزرده‌خاطر مىبود ، امّا چون امير يرنقش زكوى - چنانچه سابقا قلمى شد - برادر او ، منصور بن صدقه ، و پسرش را به خدمت سلطان محمود آورده [ عفو 
  ] گناه او را درخواست نموده بود ، خليفه چند روز از آن مهر هيچ اظهارنظر نمىنمود ، تا آنكه چون در اين وقت سلطان محمود از بغداد متوجّه اصفهان مىشد ، خليفه نزد او فرستاد و در باب اخراج دبيس بن صدقه از عراق عرب مبالغهء بسيار نمود ، و در اين باب مكرّر در ميان سلطان محمود و خليفه رسل و رسايل بسيار شد . آخر الأمر ، خليفه فرستاد كه « الحال ، كه هنوز سلطان در بغداد است دبيس شروع در بىاندامى نموده در صدد انتقام مردم شده خون پسر خود را مطالبه مىكند . بنابراين ، ملتمس از سلطان آن است ، كه شحنگى اين بلاد را به امير آقسنقر برسقى عنايت نموده او را در باب شرّ دبيس بن صدقه سفارش بسيار فرمايند . » و سلطان ملتمس خليفه را اجابت نموده امير آقسنقر را به محافظت بلاد عراق عرب و اطاعت خليفه در هرچه امر فرمايد سفارش تمام فرمود . و چون برسقى به ملازمت سلطان رسيد ، كه او را رخصت نموده متوجّه بغداد گردد ، [ 14 الف 
  ] سلطان والدهء ملك مسعود را ، كه از جملهء حرمان خاصهء سلطان محمود بود ، در سلك عقد او كشيد . و او را به انواع عنايات پادشاهانه سرافراز ساخت .\r\nالقصّه ، چون سلطان محمود از بغداد بيرون رفت ، دبيس بن صدقه دست‌درازى نموده ، شروع در تاخت و تاراج سواد عراق عرب نمود و همّت بر آن گماشت كه امير آقسنقر برسقى\r\n\r\n","description":"","footnote":"","page_name":" 2865 ","page_number":645},
  {"content":"\r\n\r\nرا از حلّه بيرون كند . و چون امير برسقى بدين‌حال اطّلاع يافت ، كس به موصل فرستاده سپاه خود را طلبيد . بعد از آمدن سپاه او ، امير برسقى استعداد جنگ نموده متوجّه دبيس شد و دبيس نيز با لشكرى انبوه متوجّه حرب او شد . در محل نهر بشير كه به جانب آفتاب برآمدن فرات واقع است ، هر دو سپاه به هم رسيده شروع در جنگ نمودند و بعد از كشش و كوشش بسيار نسيم ظفر و نصرت بر پرچم علم دبيس وزيده امير برسقى هزيمت يافت ، و در دويم ماه ربيع الآخر به بغداد درآمد .\r\nمنشأ هزيمت برسقى را چنين آورده‌اند ، كه در اثناى جنگ امير آقسنقر ديد ، كه ميسرهء سپاه او بسيار زبون شده و نزديك است كه روى به گريز نهند . امير آقسنقر فرمود كه خيمه‌اى را ، كه جهت او زده بودند ، برداشته به جانب ميسره برند تا آن مردم قوّت يافته در جنگ مردانه باشند . اتّفاقا به مجرّد آنكه سپاه آقسنقر ديدند كه خيمهء او بر زمين افتاد همه به گمان آنكه او گريخته روى به گريز نهادند و پراكنده شدند ، و سپاه دبيس در عقب ايشان تاخته خلق بسيار را از آنها به قتل رسانيد .\r\nو از بعضى تواريخ چنين معلوم مىشود كه سبب گريختن امير آقسنقر آن بود ، كه در اثناى جنگ رقعه‌اى در دست ايشان دادند ، كه در آنجا نوشته بود كه « جمعى از امراى تو مثل امير اسماعيل بكجى « 1 » و غير آن قصد تو دارند و بايد كه هشيار خود باشى . » امير آقسنقر چون بر مضمون رقعه اطّلاع يافت ، فى الحال ، خود را بر پشت تكاود رسانيده و راه بغداد پيش گرفت .\r\nسپاهش چون اين حال را مشاهده نمودند سراسيمه هر يكى به جانبى رفتند .\r\nعلى اىّ حال ، از جمله امراى بزرگ ، كه در اين معركه همراه امير آقسنقر بودند ، يكى نصر بن نفيس بن مهذّب الدّوله احمد بن ابى الخير « 2 » - كه از قبل ريحان ، خادم سلطان محمود ، ناظر ولايت بطيحه بود . دويم مظفّر بن حماد بن ابو الخير . و ميانهء نصر و مظفّر عداوت قايم بود .\r\nاتفاقا در وقت گريختن هر دو ايشان در كنار ساباط نهر الملك « 3 » به هم رسيدند ، و مظفّر فرصت غنيمت دانسته نصر را به قتل رسانيده به جانب واسط رفت و چند روز در واسط پنهان بود . بعد از آن ، از واسط بيرون آمده به جانب ولايت بطيحه رفت و آن ولايت را در تصرّف خود درآورد و كس نزديك دبيس فرستاده اظهار اطاعت و دوستى نمود . دبيس فرستادهء او را تعظيم و تكريم بسيار كرد و با يكديگر عهد و سوگند ياد كردند ، كه در مقام امداد يكديگر بوده باشند .\r\n\r\n\r\n","description":"","footnote":"\r\n( 1 ) . ق : بلخى ؛ ش : بكى .\r\n( 2 ) . ش : ابو الخير .\r\n( 3 ) . ناحيهء وسيعى در بغداد مشتمل بر قراى بسيار ( ياقوت ، ذيل نام ) .\r\n","page_name":" 2866 ","page_number":646},
  {"content":"\r\n\r\nدبيس بعد از اين فتح ، پيش خليفه مسترشد نامه فرستاد و اظهار اطاعت و انقياد نمود و دليل راستى خود اين را نوشته بود « اگر من با سلطان و خليفه اخلاص نمىداشتم كى امير آقسنقر را زنده و سلامت مىگذاشتم . اكنون خليفه بايد كه نوّاب و عمّال خود را به ولايت خود فرستاده مال واجبى بستاند . و اگر رعايا در اداى مال تقصير كنند به عهدهء من كه مال خليفه را تحصيل نموده به ملازمت فرستم . » خليفه ظاهرا كس او را ملايمت گفته ، بازگردانيد . امّا بعد از مراجعت او فرمود ، كه وزير او ، جلال الدّين ابو على بن صدقه ، « 1 » را گرفته ، در بند كردند . و خانهء او را با خانه‌هاى ياران و متعلّقان او تاراج كردند .\r\nو چون ابو على بن صدقه گرفتار شد ، برادرزادهء دبيس ، جلال الدّين ابو الرضا - كه در بغداد بود - از آنجا گريخته به جانب موصل رفت و در موصل توقّف نكرده خود را به عمّ خود دبيس و منصور بن صدقه رسانيد . و چون سلطان محمود بر حقيقت حال اطّلاع يافت ، فرمود تا برادر دبيس ، منصور بن صدقه و پسرش را گرفته در قلعهء برجين « 2 » - كه در حوالى كرجستان « 3 » بود - در بند كردند . و چون دبيس ديد كه مهم از آن گذشت كه صلاح‌پذير باشد ، شروع در تاخت و تاراج خليفه مسترشد باللّه نمود .\r\nدر اين اثنا ، خبر رسيد كه رعاياى واسط در اداى مال واجبى اهمال مىورزند و كس نزد امير آقسنقر برسقى فرستاده از وى امداد مىخواهند . دبيس چون اين خبر شنيد ، فى الحال لشكرى انبوه همراه مهلهل كه از شجعان زمان بود به واسط فرستاد . و كس نزد مظفّر بن ابو الخير فرستاد و گفت كه « او به مدد مهلهل رفته اهل واسط را گوشمال بر اصل دهند . » و چون واسطيان بر اين حال اطّلاع يافتند ، كس نزد آقسنقر برسقى فرستاده از وى مدد طلبيدند . و خود نيز مستعدّ جنگ شده منتظر مىبودند .\r\nامير برسقى از بغداد لشكرى انبوه به مدد واسطيان فرستاد و مظفّر بن ابو الخير كس نزد مهلهل فرستاده قرار بر آن داد كه « روز نهم ماه رجب با واسطيان جنگ خواهيم كرد . » و مهلهل مىخواست كه اين فتح بىشركت مظفّر به نام [ 14 ب 
  ] او باشد . بنابراين ، انتظار مظفّر نكشيد . و در تاريخ هشتم رجب سپاه خود را آراسته بر سر واسطيان رفت . اتراك واسط اين معنى را غنيمت دانسته شروع در جنگ كردند . بعد از اشتعال نايرهء قتال ، نسيم نصرت و فتح بر پرچم علم واسطيان وزيد و زياده از هزار نفر از سپاه مهلهل به قتل رسيد . و از مردم واسط بيش از يك كس كشته نشد و مهلهل را زنده به دست آورده در بند كشيدند . و مظفّر بنابه وعدهء\r\n\r\n\r\n","description":"","footnote":"\r\n( 1 ) . در متن به صورت جلال الدين ابو على صدقه آمده است . وى در 522 ه . ق درگذشت .\r\n( 2 ) . ابن اثير به صورت \" برحين \" آورده است ( الكامل ، پيشين ، ص 599 ) . - ص 2819 ، پاورقى 3 .\r\n( 3 ) . در الكامل ( پيشين ، ص 599 ) هم كرج ضبط شده است .\r\n","page_name":" 2867 ","page_number":647},
  {"content":"\r\n\r\nخود كه از بطيحه بيرون رفت در اثناء راه بعضى از دهات واسط را تاراج نمود و فساد بسيار از وى به ظهور رسيد . و چون به حوالى واسط رسيد خبر شكست مهلهل را شنيد ، بالضّروره از حركات ناشايست خود پشيمان شده به جانب بطيحه بازگشت .\r\nو در اين اثنا شمّه‌اى از مكرهاى دبيس ، كه با مردم مىكرد ، ظاهر شد . و آن‌چنان بود ، كه از اسباب مهلهل مكتوبى به خطّ دبيس و مهر او ظاهر شد كه به مهلهل نوشته بود كه « چون مظفّر بن ابو الخير به تو ملحق شود زنهار ، هزار زنهار كه او را گرفته در بند كنى و آنچه از خراج ولايت بطيحه گرفته همه را بازيافت نمايى . » و واسطيان اين خط را به عينه نزد مظفّر فرستاده ، پيغام دادند ، كه « اينك اين خط آن شخص است كه تو به خاطر او با خليفه و سلطان مخالفت مىورزى . » مظفّر چون بر مضمون اطّلاع يافت ، از يگانگى و اتّحادى كه با دبيس مىورزيد پشيمان و نادم شده و كس نزد خليفه فرستاده عذر گناه خود درخواست نمود .\r\nمقارن اين حال خبر رسيد كه سلطان محمود برادر دبيس را ميل كشيده . دبيس « 1 » از شنيدن اين خبر بسيار بدحال شده موى سر خود را بريد ، و سياه پوشيده از غصّه آن شروع در خرابى سواد عراق عرب نموده ، خصوصا ولايت خليفه را ، كه عبارت از نهر ملك باشد ، آن‌چنان خراب كرد كه يك متنفّسى در آنجا نتوانست قرار گرفت . و همهء رعايا گريخته به بغداد رفتند .\r\nخليفه مسترشد باللّه از حركات ناشايستهء دبيس به ستوه آمده ، امير آقسنقر را بار ديگر مهيّا ساخته به جنگ او فرستاد ، چنانچه تفصيل آن در وقايع سال آينده نوشته خواهد شد ، ان شاء اللّه تعالى .\r\nو از جملهء وقايع اين سال آنكه در سلخ ماه صفر وزير سلطان محمود ، ابو طالب سميرمى « 2 » در بغداد بر دست باطنيّه به قتل رسيد . « 3 » كيفيّت اين واقعه را در تواريخ معتبره چنين آورده‌اند ، كه روزى سلطان محمود از بغداد عزيمت عراق عجم كرده متوجّه آن صوب شد و ابو طالب سميرمى مىخواست كه به حمام رفته متوجّه ملازمت سلطان گردد . بنابراين ، به حمام رفت ، و بعد از غسل چون از آنجا بيرون آمد ، مردم بسيار از سواره و پياده در پيش حمام جمع شده بودند . و او با شوكت و عظمت هرچه تمامتر سوار شده متوجّه اردوى سلطان شد . و چون به بازار مدرسهء خمارتكين رسيد ، به واسطهء تنگى كوچه ، مردم او متفرّق شده جماعتى پيش رفتند و جماعتى از عقب او دوردور مىآمدند و او با جمعى قليل از پياده‌ها در ميان مىرفت و به يك\r\n\r\n\r\n","description":"","footnote":"\r\n( 1 ) . در متن به صورت \" ديكن \" آمده است .\r\n( 2 ) . در متن به صورت سميرامى آمده است .\r\n( 3 ) . بنابه تصريح ابن اثير ، وى وزيرى بيدادگر بود و هنگامى كه به قتل رسيد ، سلطان محمود ماليات‌هاى غيرمنصفانه‌اى را كه او از تاجران و فروشندگان مىگرفت ، برانداخت . وزارت او سه سال و ده ماه بود و سلطان محمود پس از وى وزارت خود را به شمس الملك بن نظام الملك داد .\r\n","page_name":" 2868 ","page_number":648},
  {"content":"\r\n\r\nناگاه از پهلوى او از آن دكان‌ها پياده‌اى برجست و كاردى كه داشت حوالهء وزير نمود .\r\nاتّفاقا ، آن كارد از وزير رد شده به استرى كه سوار بود رسيد و پياده‌هايى كه همراه وزير بودند وزير را تنها گذاشته در پى آن شخص دويدند ، كه رفيق ديگر آن مرد ، فرصت غنيمت دانسته ، خود را به وزير رسانيده آن‌چنان كاردى به پهلوى او زد كه وزير درساعت از اسب درافتاد . و آن مرد چون وزير را تنها يافته بود ، بر آن يك كارد اكتفا نكرده چند كارد ديگر به او خلانيد چنانچه زياده از سى كارد به او زد .\r\nالقصّه ، وزير ابو طالب سميرمى را برداشته به گورستان بردند و قاتلان او را در همان‌جا پاره‌پاره كردند .\r\nو در تاريخ ابن اثير جزرى « 1 » مسطور است كه از عجايب احوال آنكه منجّم وزير آن روز ، وقتى كه وى در حمام بود ، طالع او را تخمين نموده كس پيش او فرستاد ، كه « ساعتى بهتر ازين نخواهد بود . بايد كه در همين لحظه متوجّه اردوى سلطان شوند و توقّف مطلقا نفرمايند . » چنانچه بندگان وزير مىخواستند كه در حمام طعام بخورند كه منجّم شتاب كرد ، كه « طعام را در منزل بايد خورد ، كه از براى سفر ساعتى خوبتر از اين يافت نخواهد شد . » اتّفاقا ، به مجرّد سوار شدن سفر آخرت پيش گرفت . گويا كه سعادتى كه منجّم از طالع يافته بود در آن نشاء خواهد بود .\r\nو از جملهء وقايع اين سال آنكه امير جيوش بيگ ، اتابك ملك مسعود « 2 » ، كه مدتى با سلطان محمود مخالفت مىورزيد ، بعد از گرفتارى ملك مسعود ، به تفصيلى كه سابقا قلمى شد « 3 » ، او نيز به ملازمت سلطان محمود رسيده نوازش پادشاهانه يافت و او را سلطان محمود امير الامراى ولايت آذربايجان و گنجه و بردع گردانيده به آن جانب فرستاد « 4 » . چون جيوش بيگ به آن حدود رسيد به واسطهء تحكّمات بىهنگام ميانهء او و جمعى كثير از امراى آن سرحدّ مخاصمت و منازعت به هم رسيد . و چون امراى در خانه نيز با وى صاف نبودند چندان چيزهاى نالايق از وى به عرض سلطان محمود رسانيدند كه سلطان در ماه [ 15 الف 
  ] رمضان\r\n\r\n\r\n","description":"","footnote":"\r\n( 1 ) . مؤلف از كتاب الكامل ابن اثير بهره‌هاى فراوان برده است و در طى تأليف كتاب خود به اشكال مختلف از اين اثر ابن اثير ياد كرده است : همچون \" تاريخ ابن اثير \" ، \" الكامل فى التاريخ \" ، \" كامل التواريخ \" و جز آن ؛ كه در تمام مواضع منظور همان الكامل است .\r\n( 2 ) . مراد از ملك مسعود ، ابو الفتح مسعود بن محمّد بن ملكشاه است كه به تصريح ابن خلّكان ( وفيات الأعيان ، وفيات سال 691 هجرى ) در سال 547 ه . ق در همدان فوت كرده و در مدرسهء جمال الدّين اقبال خادم مدفون گرديده است .\r\n( 3 ) . مسعود و جيوش بيگ در سال 514 ه . ق آشكارا سر به شورش برداشتند ؛ امّا آقسنقر برسقى ، سپهسالار محمود ، آن دو را در اسدآباد همدان شكست داد و تنها وزير مسعود ، حسن بن علىّ الطغرايى زندگىاش را باخت .\r\n( 4 ) . جيوش بيگ مأمور فرونشاندن آتش فتنه‌اى بود كه طغرل و اتابگ جديدش آقسنقر احمديلى در اين منطقه برپا كرده بودند .\r\n","page_name":" 2869 ","page_number":649},
  {"content":"\r\n\r\nحكم فرمود كه او را بر دروازهء شهر تبريز به دار كشيدند . و وى در اصل غلامى ترك بود ، از غلامان سلطان محمّد آقا ، كه در شجاعت و عدالت و سياست نظير نداشت ؛ چنانچه وقتى كه در موصل مىبود كردان سرحد به زور قلاع خود ، آن‌چنان در آن راه دست‌درازى مىكردند كه تردّد سوداگران از آن را بالكليّه بسته شده بود . و حكّام موصل و جزيره از دفع ايشان عاجز آمده . چون جيوش بيگ به آن ولايت درآمد به زور مردى و مردانگى خود ، اكثر قلاع ايشان را از دست ايشان برآورده ، از ولايت خود بيرون كرد و شهر هكّاريه « 1 » كه از مشاهير شهرهاى كردان بود و همچنين شهرهاى زوزان « 2 » و شهر بشنويه « 3 » شهر خافة الاكراد « 4 » را از ايشان گرفت و كردان از ترس او مطلقا پاى به آبادانى نمىنهادند و به كوه‌ها پناه برده به فلاكت تمام زيست مىنمودند . و هيچ كردى از خوف و هراس جيوش بيگ دست به سلاح نمىكرد .\r\nو در اين سال در ولايت ديار بكر ، نزديك به قلعهء ذى القرنين ، معدن مس پيدا شد كه پيش از آن هيچ‌كس از آن نشان نمىداد .\r\nو هم در رمضان اين سال از اعيان امرا ، امير ايلغازى بن ارتق در ميّافارقين فوت كرد و پسر او حسام الدّين تمرتاش قلعهء ماردين را به تصرّف خود درآورد و پسر ديگرش ، سليمان كه در حبس پدر بود ، ميّافارقين را به ضبط خود درآورد و حلب را برادرزاده‌اش بدر الدّوله سليمان بن عبد الجبار بن ارتق داشت . « 5 »\r\nو در ماه شوّال اين سال ، از مشاهير علما حسين بن مسعود ابو محمّد البغوى « 6 » ، كه از تصانيف او شرح السنة و تفسير مشهور « 7 » به بغوى و « تهذيب فقه » « 8 » و الجمع بين الصحيحين و « مصابيح حديث » « 9 » است ، وفات يافت . وى با وجود تبحّر در علوم ، به زهد و رياضت و كثرت عبادت از ابناى زمان ممتاز بود .\r\n\r\n\r\n","description":"","footnote":"\r\n( 1 ) . شهر و ناحيه‌اى در بخش شمالى موصل در جزيرهء ابن عمر - ( ياقوت ، معجم البلدان ، ذيل عنوان ) قبيلهء هكارى يكى از قبايل كرد در شمالىترين بخش جزيره بودند كه در دژهاى خود در ميان ديگر اكراد زندگى مىكردند . اتابك زنگى كوشيد آنان را مطيع گرداند و بر بسيارى از دژهاى آنان دست يافت .\r\n( 2 ) . ناحيهء وسيعى در جزيره ، از حدود موصل تا حدود سلماس ، متشكل از قلاع و شهرهاى مختلف - ( منبع پيشين ، ذيل عنوان ) .\r\n( 3 ) . منظور شهرى است كه كردهاى بشنويه در آن مىزيسته‌اند .\r\n( 4 ) . چنين شهرى يافت نشد . مقايسه شود با متن الكامل ( ج 10 ، ص 604 ) \" . . . و خافه الاكراد . . . \" كه به ترس كردها از وى اشاره دارد .\r\n( 5 ) . اختلاف و شقاقى كه به دنبال مرگ امير ايلغازى به وجود آمد موجب شد كه تا مدتى از اين منطقه خطرى متوجّه سلطان محمود سلجوقى نگردد . - ابن جوزى ، المنتظم ، ج 9 ، ص 218 ؛ ابن خلكان ، وفيات الاعيان ، ج 1 ، ص 463 .\r\n( 6 ) . در متن به صورت حسين بن محمد آمده است . وى حسين بن مسعود يغوى ، فراء ، نقيه شافعى كه در 510 يا 516 ه . ق در مرورود درگذشت .\r\n( 7 ) . نام كامل اين تفسير ، لباب التأويل فى معالم التنزيل است .\r\n( 8 ) . نام اين اثر التهذيب ( در فقه شافعى ) است .\r\n( 9 ) . نام اين اثر چاپ شده مصابيح السنة است ، در حديث .\r\n","page_name":" 2870 ","page_number":650},
  {"content":"\r\n\r\n\r\nذكر وقايع سال پانصد و هفتم از رحلت خير البشر\r\nدر اوايل محرّم اين سال ، ميانهء خليفه مسترشد باللّه و دبيس بن صدقه جنگ عظيم واقع شد و دبيس هزيمت يافته ، پياده از معركه بيرون رفت ، و زن و فرزندان او تمام به دست خليفه افتاد .\r\nتفصيل اين واقعه آنكه در اواخر سال سابق ، دبيس ، خادم خليفه ، عفيف‌نامى را ، كه مدّتى در بند او بود ، از بند بيرون آورده سخنان عتاب‌آميز و تهديد خراب كردن بغداد و بند كردن زن و فرزندان اهالى آن شهر به عوض آنكه سلطان محمود برادرش را كور كرده بود ، به او گفته ، او را نزد خليفه فرستاد .\r\nچون عفيف خادم آنچه از دبيس شنيده بود به عرض خليفه رسانيد ، خليفه بسيار آزرده خاطر شد و امير آقسنقر برسقى را درساعت به قدغن تمام از بغداد به جنگ دبيس بيرون فرستاد . بعد از برآمدن امير آقسنقر ، خليفه ، خود نيز ، در مقام تهيّهء سپاه شده از آن اطراف و جوانب ولايت عراق عرب پيغام فرستاده لشكر طلب داشت . و از امراى سرحد سليمان بن مهارش والى شهر حديثه « 1 » با تمام بنى عقيل به خدمت خليفه آمد . همچنين قرواش بن مسلم ، با لشكر خود ، به ملازمت خليفه رسيده و خليفه مستعدّ جنگ شده در بيستم شهر ذيحجهء سال سابق از بغداد پيشخانه بيرون فرستاد ؛ و در شهر منادى فرمود كه « هركه ميل همراهى خليفه و محاربهء باغى دارد ، بيرون آيد تا سلاح و آلات حرب به وى داده شود . »\r\nبعد از اين منادى ، چندين خلايق از بغداد بيرون آمدند ، كه از شماره بيرون بود ، و خليفه مسترشد باللّه همه را سلاح و اسب و خرجى داده خود در روز بيست و چهارم شهر ذيحجّهء\r\n\r\n\r\n","description":"","footnote":"\r\n( 1 ) . حديثهء فرات . در نزديكى شهر انبار كه داراى قلعه‌اى است در ميان آب فرات .\r\n","page_name":" 2871 ","page_number":651},
  {"content":"\r\n\r\nمذكور قباى سياه پوشيده و عمّامهء سبز بر سر نهاده و بردى بر دوش خود انداخته و قضيب در دست گرفته و كمر حديد بر ميان ، به هيئتى عجيب و شوكتى تمام ، از دار الخلافه بيرون آمده از دجلهء بغداد گذشت و در جانب غربى فرود آمد . و امير آقسنقر در قصبهء چهارطاق فرود آمده بود .\r\nامّا پوشيدن لباس سياه را خليفه ، باعث آن بود ، كه چون اوّل خروج ، بنى عباس ملبّس به اين لباس بودند و او را ميمون مىدانستند ، لهذا به اين رنگ لباس پوشيد . و برد و قضيب را نسبت به رسول اللّه ، صلّى اللّه عليه و آله ، مىدادند كه از آن جناب است .\r\nالقصّه ، چون خبر بيرون آمدن خليفه به سمع آقسنقر رسيد از جهت استقبال متوجّه ملازمت خليفه شد . و در اثناى راه چون نظرش بر علم خليفه افتاد با تمامى سپاه خود از دور فرود آمده زمين ادب بوسيد ، تا آنكه ، خليفه كس پيش او فرستاد ، كه سوار شود . به‌اتفاق يكديگر متوجّه حلّه شدند .\r\nدبيس چون خبر توجّه خليفه شنيد [ 15 ب 
  ] ، بسيار متوهّم شده كس خود را نزد خليفه فرستاد و عذر گناهان خود درخواست نمود و چندان در آن‌باره تضرّع و زارى نمود ، كه فوق آن ممكن نبود . امّا خليفه مطلقا به سخنان او و فرستادهء او ملتفت نشد . بنابراين دبيس « 1 » نيز در مقام استعداد جنگ شده ، با ده هزار سوار ؛ و دوازده هزار پياده متوجّه ايشان گشت . چون به موضع مباركه رسيدند ، از جانبين صف‌ها آراسته ، در برابر يكديگر قرار گرفتند . دبيس پياده‌ها را همه مكمّل و مسلّح آراسته پيش سواران انداخت ؛ و پيش‌پيش ايشان زنان و مخنثان ، دف‌ها بر دست گرفته ، از براى تحريص سپاه او خوانندگى مىكردند . و خليفه مسترشد باللّه جمعى از سادات و علما مثل نقيب النقباى بنى هاشم و نقيب النقباى بنى عباس ، علىّ بن طراد زينبى « 2 » ، و شيخ الشيوخ صدر الدّين اسماعيل و امثال ايشان همراه خود داشته ، ايشان را بر تلاوت قرآن و تسبيح و تهليل و طلب نصرت و ظفر از سبحانه و تعالى - كه غالب كل غالب است - تحريص و ترغيب مىفرمود .\r\nو چون صفوف هر دو طرف آراسته شد ، اولا از صف دبيس ، عنتر بن ابى العسكر با جمعى از دلاوران عرب بر ميمنهء امير آقسنقر برسقى حمله آوردند . صاحب ميمنهء برسقى ، ابو بكر بن\r\n\r\n\r\n","description":"","footnote":"\r\n( 1 ) . در متن به صورت ديكن آمده است .\r\n( 2 ) . علىّ بن طراد ، در ايّام كودكى و صباوت ، بسيار صبيح الوجه و زيبا بوده و مردم به حسن و ملاحت وى مثل مىزدند . به‌طورىكه قبلا ، ضمن توضيحات وقايع سال 502 رحلت گفته شد به اين جهت به خانوادهء وى « زينبى » مىگفتند كه نسب آنها به زينب دختر سليمان بن علىّ بن عبد اللّه بن عبّاس منتهى مىشد . حبيش بن ابراهيم تفليسى - كه به گفتهء دكتر محمّد امين رياحى ، پيشاهنگ فارسىنويسى در ديار روم بوده است - آينده ، س 7 ، ش 8 ، ص 620 كتاب تقويم الادوية را در سال 530 هجرى به وى هديه كرده است . اين كتاب ، فرهنگى است پنج‌زبانه : فارسى ، عربى ، سريانى ، رومى و يونانى .\r\n","page_name":" 2872 ","page_number":652},
  {"content":"\r\n\r\nالياس « 1 » بود . با جمعى از امراى بطيحه در مقام مدافعت شده كوشش مردانه نمود و برادرزادهء او در معركه افتاد و عنتر دستبردى نمايان نموده بازگشت . بعد از ساعتى ، باز بار ديگر عنتر بر ميمنه حمله آورد . اين نوبت ، امير عماد الدّين زنگى بن آقسنقر ، با مردم واسط ، از عقب عنتر درآمده او را در ميان گرفت . بنابراين ، عنتر بن ابى العسكر و بريك « 2 » بن زائده گرفتار شدند و از مردمى كه همراه ايشان بودند يكى زنده بيرون نرفت .\r\nو چون به واسطهء اين واقعه ميمنه و ميسرهء هر دو سپاه بر هم خورد ، امير آق‌بورى « 3 » ، كه با پانصد سوار كمين سپاه خليفه بود ، اين حالت را مشاهده نمود . با آن پانصد سوار از كمين‌گاه برآمده بر قلب سپاه دبيس زد . به مجرّد رسيدن او جميع سپاه دبيس ، سلاح از دست انداخته ، خود را به آب زدند و اكثر ايشان غرق شدند . دبيس خود نيز ، پياده شده ، از آب درگذشت و زنان و فرزندان او همه اسير شدند غير از دو زنش ، كه يكى دختر امير ايلغازى بود و ديگر دختر عميد الدّولة بن جهير ، كه ايشان را در مشهد « 4 » گذاشته بود .\r\nالقصّه ، در اين معركه ، اكثر سپاه دبيس هلاك شدند و از لشكر خليفه زياده از بيست سوار كشته نشد . خليفه بعد از اين فتح نامى ، در روز عاشورا ، با شوكت و ابّهت تمام ، به بغداد درآمد و مردم شهر بغداد را آذين بسته شادىها نمودند . بعد از اين واقعه ، مدّتى مديد از دبيس خبرى نبود ؛ چنانچه اكثر مردم حكم مىكردند كه وى نيز در معركهء جنگ كشته شده ، آخر الأمر بعد از مدتى ، مشخص شد كه وى به باديهء حجاز رفته جمعى از اعراب را با خود متفق ساخته به بصره درآمد و امير سخت‌كمان را ، كه والى بصره بود ، به قتل رسانيد و شهر بصره را به حوزهء تصرّف خود درآورد .\r\nچون اين خبر به سمع خليفه رسيد ، امير برسقى را بر اهمال او بسيار معاتب گردانيد . پس امير برسقى درساعت لشكرى انبوه آراسته به دفع او نامزد نمود . چون دبيس خبر توجّه لشكر به جانب بصره را شنيد ، دانست ، كه به واسطهء بىاستعدادى ، او را با آن اعراب سر و پا برهنه طاقت مقاومت ايشان نيست . بنابراين ، پيش از آمدن آن لشكر بصره را گذاشته به قلعهء جعبر رفت ؛ و از آنجا رفته به فرنگان پيوست ؛ و ايشان را نيز برداشته بر سر حلب آورد . و چون ايشان را آورد و نتوانست در آنجا كارى از پيش ببرد ، از فرنگان نيز جدا شده خود را به ملك طغرل بن سلطان محمّد رسانيد . ملك طغرل مقدم او را عزيز دانسته در مقام تربيت او شد . وى\r\n\r\n\r\n","description":"","footnote":"\r\n( 1 ) . در متن ابو بكر بن الباس آمده است .\r\n( 2 ) . ق : برتك ؛ ش : بربك .\r\n( 3 ) . در متن به صورت آق‌ثورى آمده است .\r\n( 4 ) . مراد مشهد باب التين بغداد است كه محلّهء بزرگى بود در بغداد ، در كنار خندق مقابل قطعيهء ام جعفر - معجم البلدان .\r\n","page_name":" 2873 ","page_number":653},
  {"content":"\r\n\r\nملك طغرل را بر گرفتن عراق تحريص و ترغيب نمود ؛ چنانچه عن‌قريب احوال او در سنوات آينده مذكور خواهد شد . ان شاء اللّه تعالى .\r\nو از جمله وقايع اين سال ، آنكه صاحب حلب ، بدر الدّوله سليمان بن عبد الجبار بن ارتق ، به واسطهء عجز از دست فرنگ ، كه به هرچند روز بر سر ولايت او مىآمدند و تاخت و تاراج مىنمودند ، كس پيش ايشان فرستاده پيغام داد كه « اگر شما بعد از اين دست‌درازى به ولايت من نكنيد من حصن‌اثارب « 1 » به شما مىدهم » فرنگان چون مژدهء حصن‌اثارب را - كه از مشاهير قلاع آن ديار بود - [ شنيدند 
  ] ، آن را غنيمت دانسته به مصالحه راضى شدند . بنابراين ، بدر الدّوله ، در ماه صفر اين سال ، حصن‌اثارب را تسليم ايشان نمود و رعاياى خود را از دست تاخت و تاراج ايشان خلاص گردانيد .\r\nو چون اين خبر به بلك بن بهرام رسيد دانست كه بدر الدّوله از نگاه داشتن ولايت خود عاجز است و آن ولايت از حوصلهء او بيرون است . بنابراين ، او نيز با لشكرى انبوه متوجّه مدينهء حرّان كه از جمله ولايات بدر الدّوله بود ، شده در ماه ربيع الاوّل ، شهر حران را محاصره نمود .\r\nو كار بر اهالى آن شهر كه به واسطهء منع غلّه و سوختن زراعت‌هاى ايشان تنگ ساخته ، آخر الأمر در غرّهء شهر جمادى الأول ، پسر عمّ بدر الدّوله امان خواسته ، شهر حرّان را با قلعه‌اش به وى سپرد و بلك بن بهرام به شهر حران درآمده دختر ملك رضوان را [ 16 الف 
  ] ، كه در آن شهر مىبود ، به عقد نكاح خود درآورد و در حكومت آن شهر استقلال پيدا كرد ، تا آنكه كشته شد ؛ چنانچه تفاصيل احوال او بعد از اين مذكور خواهد شد . ان شاء اللّه تعالى .\r\nو از جمله وقايع اين سال ، آنكه رجار فرنگى صاحب جزيرهء صقليه ، به واسطهء كدورتى كه ميانهء او و علىّ بن يحيى بن تميم والى افريقيّهء مغرب به هم رسيده بود - چنانچه تفصيل آن سابقا قلمى شد - بعد از فوت على مذكور ، لشكرى عظيم به هم رسانيده بر سر حسن بن على رفت .\r\nو تفصيل اين مجمل آنكه چون علىّ بن يحيى ، به سبب آنكه رجار ترك عهد و پيمان خود نموده و شروع در تاخت و تاراج علىّ بن يحيى كرده بود ، كس پيش امير المسلمين علىّ بن يوسف بن تاشفين ، والى مراكش ، فرستاده با يكديگر عهد و پيمان نموده در مقام آن شدند ، كه به‌اتّفاق يكديگر بر سر رجار فرنگى رفته او را از جزيرهء صقليه بيرون كشند . اتّفاقا پيش از آنكه ، متوجّه آنجا شوند علىّ بن يحيى داعى حقّ را اجابت كرد و سفر آخرت پيش گرفت ، و علىّ بن يوسف بن تاشفين ، بعد از فوت علىّ بن يحيى ، لشكر انبوه به هم رسانيده بر سر ولايت\r\n\r\n\r\n","description":"","footnote":"\r\n( 1 ) . م ، ق : انارب ؛ ش : ايارب : اثارب ، قلعه‌اى است معروف بين حلب و انطاكيه . - ( ياقوت ، معجم البلدان ، ذيل عنوان ) .\r\n","page_name":" 2874 ","page_number":654},
  {"content":"\r\n\r\nرجار فرستاد و شهر نقوطره « 1 » را ، كه در ساحل درياى قلّوريه « 2 » واقع است ، از دست نوّاب و عمّال رجار گرفته به تصرّف خود درآورد . و چون رجار بر اين حال اطّلاع يافت اين معنى را از جملهء تحريكات علىّ بن يحيى دانسته در مقام انتقام از پسر وى ، حسن بن على ، شده سيصد غراب پر از مردان جنگى كرده به جانب افريقيّه فرستاد ؛ و هزار اسب در اين غراب‌ها سوار كرده ، كه اگر در خشكى جنگ افتد ، هزار سوار مستعد باشند .\r\nچون اين غراب‌ها دريايى شدند بادى عظيم پيدا شد كه اكثر آنها غرق شدند و آنچه از طوفان سلامت مانده بود به جانب جزيرهء قوصره « 3 » ، كه از جمله جزاير امير حسن بن على بود ، رفته آن جزيره را فتح نمودند ؛ و مردان را به قتل رسانيده زن و فرزندان ايشان را بند كردند و در غراب‌ها انداخته متوجّه افريقيّه شدند . و پيش از آنكه ، به افريقيّه رسند در اثناى راه مرور ايشان به شهر دغاين « 4 » - كه از مشاهير بلاد ولايت افريقيّه بود و دو قلعهء مستحكم داشت رسيدند و به محاصرهء آن مشغول شده جبرا و قهرا به شهر درآمدند و اهالى آن شهر به قلعهء اندرون درآمده شروع در جنگ نمودند . چون اين خبر ، به سمع امير حسن رسيد در ساعت لشكرى عظيم از مهديه به دفع فرنگان و امداد اهل دغاين فرستاد . ايشان در وقتى رسيدند كه اكثر فرنگاه به شهر درآمده بودند و بعضى ، در كنار دريا ، پيش غراب‌ها بودند .\r\nالقصّه ، سپاه امير حسن آمده شهر را محاصره نمودند و فرنگان كه در شهر بودند در ميان فرنگان متحيّر بماندند ؛ چه ، از اندرون قلعه مسلمانان با ايشان جنگ داشتند . و از بيرون لشكرى تازه‌زور آمده ايشان را محاصره نمود . و چون فرنگان ، كه در بيرون بودند ، اين حال را مشاهده نمودند از ترس آنكه مبادا سپاه امير حسن اوّلا متوجّه ايشان شوند ، سراسيمه شده ، خود را به غراب‌ها رسانيدند و اسبان خود را چون به غراب نتوانستند درآورد ، پى كردند . در اين اثنا ، سپاه امير حسن خبردار شده فوجى بر سر آن غراب‌ها تعيين نمودند . و چون ايشان رسيدند فرنگان غراب‌ها را دريايى كرده بنياد توپ و تفنگ زدن كردند . و چهار صد اسب از كنار دريا به دست سپاه امير حسن افتاد .\r\nالقصّه ، چون خاطر مسلمانان از رهگذر آن فرنگان جمع شد ، از روى فراغت خاطر ، دور شهر را محاصره نمودند تا آنكه بعد از شانزده روز ، فرنگان كه در اندرون شهر بودند ، به واسطهء بىآبى و ناپيدا شدن آذوقه ، قرار بر مرگ خود داده دروازهء شهر را گشاده به يك بار بيرون آمدند . و اهالى شهر از قلعهء اندرون برآمده از پى ايشان را به ضرب شمشير و تير گرفتند\r\n\r\n\r\n","description":"","footnote":"\r\n( 1 ) . ق ، ش : قوطره . اين شهر شناخته نشد ؛ شايد : بطرقوقه از شهرهاى قلوريه - ( تك : ياقوت ، معجم البلدان ، ذيل قلوريه ) .\r\n( 2 ) . جزيره‌ايست در مشرق صقليه .\r\n( 3 ) . جزيره‌اى بين مهديه و جزيرهء صقليه .\r\n( 4 ) . الكامل : ديماس . شهر ديماس در عسقلان واقع است . شهر دغاين شناخته نشد .\r\n","page_name":" 2875 ","page_number":655},
  {"content":"\r\n\r\nو از پيش سپاه امير حسن . القصّه ، از تمامى آن فرنگان يك كس به سلامت بيرون نرفت و چندان اموال و اسباب به دست سپاه امير حسن افتاد كه از حساب بيرون بود . و اين واقعه در روز چهارشنبه يازدهم شهر جمادى الآخر اين سال بود . « 1 »\r\nو از جمله وقايع اين سال ، آنكه در ماه ربيع الأول فرنگان بر قلعهء خرتبرت ، كه از آن بلك بن بهرام بن ارتق بود ، استيلا يافتند . و تفصيل اين مجمل آنكه در وقع سال پانصد و پنجم از رحلت خير البشر مذكور شد كه بلك بن بهرام ، جوسكين فرنگى ، صاحب شهر رها ، را با جمعى از امراى او اسير نموده در قلعهء خرتبرت محبوس گردانيد . و در اين سال ، بلك بن بهرام به عزم تسخير قلعه كركر - كه در نواحى قلعه خرتبرت واقع شده بود - رفته آن را محاصره داشت . و چون اين خبر به گوش ملك بغدوبن فرنگى ، صاحب بيت المقدس ، رسيد از ترس آنكه مبادا بلك بن بهرام قلعهء كركر را بگيرد و قوّت پيدا كرده متوجّه ديگر ولايات گردد ، فى الحال لشكرى انبوه به هم رسانيده روى به قلعهء خرتبرت نهاد . بلك بن بهرام بر اين حال اطّلاع يافته به سر راه ملك بغدوبن رفت و در ماه صفر هر دو به يكديگر رسيده شروع در جنگ كردند . بعد از جنگ بسيار ملك بغدوبن ، به دست ملك بهرام افتاد و جمعى از امراى بزرگ او نيز دستگير شدند . و ملك ايشان را نيز آورده در قلعهء خرتبرت در پهلوى جوسكين محبوس ساخت و خود باز بيرون آمده به جانب شهر حرّان رفت و در ماه ربيع الاوّل آن شهر را فتح كرد .\r\nاتّفاقا در همين ماه جوسكين و ملك بغدوبن نگاهبانان قلعه را به زر بسيار فريب داده [ 16 ب 
  ] بر قلعه استيلا يافتند . ملك بغدوبن بعد از آنكه ، از بند رهايى يافت ، فى الحال بر شتر سوار شده به جانب قدس خليل رفت و جوسكين قلعهء خرتبرت را متصرّف شد و از روى استقلال در آنجا قرار گرفت . بلك بن بهرام چون مطّلع شد ، فى الحال از حرّان به آن جانب متوجّه شده ، بعد از محاصرهء بسيار ، باز آن قلعه را جبرا و قهرا گرفت و آن نگاهبانان را به قتل رسانيد و جماعتى ديگر را به نگاهبانى تعيين نمود و باز به جانب حرّان بازگشت .\r\nو در اين سال ، سلطان محمود وزير خود ، شمس الملك عثمان بن نظام الملك « 2 » ، را به قتل رسانيد . منشأ آن اينكه ، چون سلطان ارادهء رفتن گرجستان نمود شمس الملك او را از رفتن مانع شد . و آخر الأمر ظاهر شد كه منع او ناروا و نادولت‌خواهانه بود . بنابراين ، دشمنان او\r\n\r\n\r\n","description":"","footnote":"\r\n( 1 ) . مدت توقّف فرنگيان در آن قلعه شانزده روز بود .\r\n( 2 ) . شمس الدّوله پنجمين پسر خواجه نظام الملك بود كه بعد از برادران ديگر خود ، يعنى فخر الملك ، مؤيّد الملك ، عزّ الملك و ضياء الملك ، به صدارت سلاطين سلجوقى درآمد . وى در سال 515 ه . ق پس از كشته شدن كمال الملك سميرمى ، وزارت سلطان محمود را به دست آورد .\r\n","page_name":" 2876 ","page_number":656},
  {"content":"\r\n\r\nفرصت يافته به عرض سلطان رسانيدند كه « شمس الملك با وجود قلّت عقل و بيمايگى در علم ، مطلقا به مصالح امور ملكى نمىرسد . » و سلطان از اين جهت از وى بسيار رنجيده بود كه در اين اثنا ، شهاب ابو المحاسن وزير سلطان سنجر ، كه برادرزادهء نظام الملك بود ، در خراسان فوت شد و وزارت سلطان سنجر به ابو طاهر قمى « 1 » - كه ميانهء او و سلسلهء نظام الملكيّه دشمنى قديم بود - قرار گرفت . و چون ابو طاهر قمى وزير شد ، چندان خبث شمس الملك بن نظام الملك نزد سلطان سنجر كرد كه او نزد سلطان محمود فرستاده و پيغام داد كه « مناسب آن است كه تو شمس الملك را از وزارت خود معزول سازى . » چون اين پيغام به وى رسيد و پيشتر نيز از وى آزردگى تمام داشت ، فى الحال ، او را گرفته به دست طغايرك « 2 » والى خلخال سپرد و طغايرك او را به خلخال برد و حبس كرد . در اين اثنا ، ابو نصر مستوفى ، كه ملقّب به عزيز بود ، به واسطهء عداوت قديمى كه با شمس الملك داشت ، به عرض رسانيد كه « زنده داشتن شمس الملك هيچ مصلحت نيست ، كه عن‌قريب ، سلطان سنجر او را از شما مىطلبد . و چون او نزد سلطان سنجر برود ، چون مدتى وزير شما بود و الحال آزرده‌خاطر است يقين ، كه در مقام انتقام شده ، شروع در گفتن چيزهاى نالايق خواهد كرد . و اين معنى موجب رنجش شما با سلطان سنجر خواهد شد . »\r\nالقصّه ، دشمنان چندان دربارهء او گفتند كه سلطان محمود حكم به قتل او كرد و دويم جمادى الآخر او را به قتل رسانيد . و چون اين خبر به مسترشد رسيد او نيز فى الحال ، برادر شمس الملك ، نظام الملك احمد ، را از وزارت خود عزل نمود « 3 » و جلال الدين ابو علىّ بن صدقه را به آن منصب سرافراز گردانيد .\r\nو در اين سال ، طايفه‌اى از لواته « 4 » عرب جمعيت نموده ؛ به ديار مصر آمده ؛ دست نهب و تاراج دراز كردند ؛ و بسيار خرابى و فساد در آن ولايت از آن جماعت صادر شد . بنابراين ، مأمون بن بطائحى - كه بعد از فوت امير افضل ، امير الامراى خليفه علوى الأمر بأحكام اللّه به او تعلّق گرفته بود - جمعيت نموده بر سر مغاربه رفت و اكثر ايشان را به قتل رسانيد و جمعى\r\n\r\n\r\n","description":"","footnote":"\r\n( 1 ) . شرف الدّين ابو طاهر سعد بن علىّ بن عيسى قمى وجيه الملك كه از محرّم 515 تا محرّم 516 وزير سنجر بود . وى قبل از اين سمت وزارت تاج الدّوله خاتون سفريّه مادر سلطان سنجر را داشت .\r\n( 2 ) . م : طغان ترك ؛ ق ، ش : طغات برك .\r\n( 3 ) . وى پس از اين واقعه ديگر گرد امور دولتى نگشته ، چه ، با اينكه مدتها حيات داشته ، ديگر اسمى از او در وقايع تاريخى سنين بعد ديده نمىشود . وفات او را به سال 544 ه . ق نوشته‌اند . - وزارت در عهد سلاطين بزرگ سلجوقى ، ص 170 .\r\n( 4 ) . در متن به صورت كوانه آمده است . لواته شهرى در اندلس در نزديكى قرطبه است - ( ياقوت ، معجم البلدان ، ذيل نام )\r\n","page_name":" 2877 ","page_number":657},
  {"content":"\r\n\r\nاز بزرگان آن طايفه را اسير كرده به مصر فرستاد و بر ايشان خراج مقرّرى كرد كه هر سال به خزانهء مصر مىفرستاده باشند ، و منصور به مصر مراجعت نمود .\r\nو از جمله وقايع اين سال آنكه اتابك طغتگين ، صاحب دمشق ، با لشكرى عظيم به عزم تسخير شهر حمص « 1 » متوجّه آن صوب شد و غافل به آن شهر ريخت و شهر را بعد از غارت بسوخت . صاحب حمص ، چون طاقت نداشت ، پناه به قلعهء شهر برده كس پيش طغان ارسلان فرستاده از وى مدد طلبيد . طغان ارسلان التماس او را اجابت نموده با لشكرى عظيم متوجّه حمص شد . اتابك طغتكين چون اين خبر شنيد ، پيش از آمدن او بازگشته به جانب شام رفت .\r\nو در اين سال امير محمود بن قراجه ، صاحب حمات ، به عزم تسخير قلعهء افاميه « 2 » رفت .\r\nاتّفاقا روز اوّل ، از اندرون قلعه تيرى آمده بر دست امير محمود رسيد و چندان درد از آن جهت او را پيدا شد كه توقّف‌ناكرده به جانب حمات بازگشت و به همان درد فوت شد . و چون اتابك طغتكين خبر فوت او شنيد ، درساعت لشكر بر سمر حمات آورد ؛ و آن شهر را متصرّف شد .\r\nو در اين سال ميانهء كشتىهاى اهل مصر و اهل بيادقهء « 3 » فرنج محاربه واقع شد و فرنگان غلبه كرده چند كشتى مصريان را گرفتند و باقى به سلامت [ 17 الف 
  ] به مصر بازگشتند .\r\nو در ماه صفر اين سال امير مكّه ، قاسم بن هاشم علوى حسنى وفات كرد و به جاى او پسرش ، ابو قليبه « 4 » ، به امارت مكّه قرار گرفت . سلوك او با مردم بهتر از سلوك پدرش بود .\r\nو از اعيان محدّثين ، در اين سال عبد اللّه بن حسن بن احمد بن حسن ابو نعيم بن ابو على حدّاد اصفهانى كه مولدش در سال 463 از هجرت بود ، فوت شد .\r\n\r\n\r\n","description":"","footnote":"\r\n( 1 ) . حمص يا \" امسا \" شهرى است در غرب سوريه ، به فاصلهء يك و نيم كيلومترى رود ارونتس ( نهر العاصى ) در جنوب حمات . - دائرة المعارف مصاحب . حمص به نام كسى كه آن را بنا نهاده ، يعنى حمص بن مكنّف عمليقى ناميده شده است . - مراصد الاطلاع .\r\n( 2 ) . شهر و قلعه‌اى در سواحل شام .\r\n( 3 ) . اين نام شناخته نشد . الكامل : البنادقه .\r\n( 4 ) . الكامل : ابو فليته . مقايسه شود با المرصّع ابن اثير ، ص 274 .\r\n","page_name":" 2878 ","page_number":658},
  {"content":"\r\n\r\n\r\nوقايع سال پانصد و هشتم از رحلت خير البشر\r\nدر ماه صفر اين سال بلك بن بهرام به قتل رسيد و تمرشاش بن ايلغازى شهر حلب را متصرّف شد . تفصيل اين مجمل ، آنكه در اوايل اين سال ، بلك بن بهرام به عزم تسخير شهر منبج « 1 » رفته امير حسّان بعلبكى را ، كه والى آن شهر بود ، محاصره نمود . بعد از جنگ و جدل بسيار ، شهر را گرفت و امير حسان در قلعه متحصّن گشت . چون فرنگان بر اين حال اطّلاع يافتند از ترس آنكه اگر بلك منبج را متصرّف شود ، شوكت او زياده خواهد شد و تسخير ولايت فرنگ بر وى آسان خواهد بود ، لشكرى آراسته متوجّه حرب او شدند . و چون بلك بن بهرام از توجّه فرنگان خبر يافت جماعتى را در آنجا گذاشته خود با جمعى از دليران سر راه بر فرنگان گرفت . بعد از رسيدن هر دو طايفه ، آتش جدال و قتال اشتعال گرفت . آخر الأمر نسيم ظفر بر پرچم علم بلك وزيد و فرنگان روى به گريز نهادند و جمعى كثير از ايشان به قتل رسيدند . و بلك بازگشته به سر قلعهء امير حسان رفته جنگ درانداخت . اتّفاقا ، از قلعه تيرى بر مقتل بلك رسيد و همان‌جا سفر آخرت در پيش گرفت و تمرتاش بن ايلغازى - كه پسر عمّ بلك بود نعش او را برداشته به حلب آمد و بعد از دفن او حلب را متصرّف شد و از قبل خود نايبى در آنجا گذاشته خود به ماردين رفت .\r\nو از جمله وقايع اين سال آنكه فرنگان شهر صور را از دست نايب خليفه الآمر بأحكام اللّه انتزاع نموده متصرّف شدند . تفصيل اين مجمل آنكه چون در سال پانصد و ششم هجرى ، فرنگان بر صور هجوم آورده كار بر اهالى شهر تنگ آورده بودند و امير الجيوش افضل ،\r\n\r\n\r\n","description":"","footnote":"\r\n( 1 ) . شهرى در نزديكى حلب .\r\n","page_name":" 2879 ","page_number":659},
  {"content":"\r\n\r\nنايب خليفه الآمر بأحكام اللّه ، از مقاومت ايشان عاجز آمده بود ، بنابراين ، اعيان و اكابر اتّفاق نموده كس پيش اتابك طغتكين فرستاده التماس آن كردند ، كه از قبل خود شخصى را به آنجا فرستد كه شهر را به ايشان تسليم نمايند . و اتابك طغتكين اين فرصت را غنيمت دانسته يكى از امراى خود ، مسعودنام ، را با لشكرى انبوه به جانب صور فرستاد .\r\nو چون امير مسعود به شجاعت و مردانگى شهرت تمام داشت ، فرنگان به مجرّد شنيدن آنكه او متوجّه جنگ ايشان است ، از سر محاصرهء آن شهر برخاسته به جانب بلاد خود رفتند ؛ و مسعود به شهر درآمده در ضبط آن شهر سعى بسيار به جا آورد . و مردم از سلوك او راضى و شاكر مىبودند . اتابك طغتگين به مسعود نوشت كه « خطبه و سكّهء خليفهء مصرى را بر طرف نكنى . بايد كه خطبه و سكّه همچنان كه سابق به نام ايشان بود ، به حال خود باشد . » « 1 » با وجود اين كس خود را پيش خليفه الآمر بأحكام اللّه فرستاده عذرخواهى كرد و خليفه نيز عذر او قبول نموده حكم فرمود كه همچنان‌كه سابقا آزوقه از مصر به شهر صور مىرفت الحال ، نيز به دستور سابق مىرفته باشد .\r\nچند سال اين طرز سلوك بود تا آنكه بعد از كشته شدن امير افضل ، مأمون بن بطائحى ، كه به جاى او امير الأمرا شده بود ، در صدد آن شد كه شهر صور را از دست اتابك طغتگين بايد گرفت و والى [ ى 
  ] از جانب خود بايد فرستاد ؛ چه ، مكرّر اهالى صور شكايت ظلم و تعدّى امير مسعود نزد خليفهء مصر برده بودند . بنابراين مأمون چند كشتى از مصر به بهانهء آنكه آزوقه جهت اهل صور مىبردند پر از سپاه كرده با يكى از امراى خود به جانب صور فرستاد ، و آن سردار را نصيحت كرد كه بايد ، به هر حيله كه باشد ، امير مسعود را دستگير نموده ، به مصر فرستى .\r\nالقصّه ، چون كشتىهاى مصر به نواحى شهر صور رسيد ، امير مسعود به قصد آنكه تحقيق نمايد در كشتى چه متاع‌ها آورده‌اند ، سوار شده به كنار آب آمد . آن شخصى ، كه از جانب مأمون آمده بود ، او را تكليف نمود كه در كشتى درآيد . امير مسعود خالى الذهن از مكر آن جماعت فى الحال ، يا چند نفر به كشتى درآمد . همين‌كه در كشتى نشست جمعى از سپاهيان مصر ، از ته كشتى درآمده ، بندگان امير مسعود را گرفته در قيد كشيدند و همان لحظه ، او را به جانب مصر فرستادند . آن امير خود به شهر صور درآمد و بر سرير حكومت قرار گرفت .\r\nچون امير مسعود به مصر رسيد ، مأمون بن بطائحى او را اعزاز و اكرام بسيار نموده به خدمت خليفه برد . خليفه نيز او را نوازش بسيار نموده به جانب دمشق فرستاد و به اتابك\r\n\r\n\r\n","description":"","footnote":"\r\n( 1 ) . و نيز امير مسعود طى نامه‌اى خطاب به امير الجيوش افضل ، خاطرنشان كرد كه « هر وقت از مصر كسى براى اين شهر تعيين گردد كه بر آن حكومت كند ، من شهر را تسليم او خواهم كرد . » الكامل ، ج 10 ، ص 620 .\r\n","page_name":" 2880 ","page_number":660},
  {"content":"\r\n\r\nطغتكين نوشت كه « چون مكرّر رعاياى صور از مسعود شكايت به درگاه ما آورده بودند ، ما را ضرورت شد كه مسعود را از آن شهر بيرون كنيم . »\r\nالقصّه ، چون فرنگان شنيدند كه مسعود را از صور بيرون كردند ، فى الحال ، لشكرى مستعدّ ساخته متوجّه آن صوب شد و در ماه ربيع الاوّل اين سال ، آن شهر را محاصره نموده كار بر ايشان به سرحدّ اضطرار رسانيد . نايب مأمون بن بطائحى از مقاومت ايشان عاجز آمده كس نزد اتابك طغتكين فرستاده از وى مدد طلبيد . اتابك طغتكين اين نوبت ، خود سوار شده تا به شهر بانياس آمد ، كه شايد فرنگان از محاصره برخيزند . امّا فرنگان هرچند خبر آمدن اتابك طغتكين مىشنيدند مطلقا به او التفات نمىنمودند و همچنان در گرفتن شهر جدّ و اهتمام مىورزيدند ؛ و اتابك طغتكين نيز دليرى نمىكرد كه به جنگ ايشان رود . پس كس به مصر فرستاده لشكر طلبيد . تا آمدن لشكر ، مردم صور به امان جان ، شهر را تسليم فرنگان كردند . « 1 » در بيست و سيّم شهر جمادى الاوّل اين سال فرنگان به شهر صور درآمده ، متصرّف شدند .\r\nو از جمله وقايع اين سال آنكه خليفه مسترشد باللّه ، به واسطهء كدورتى كه ميانهء او و برسقى به هم رسيده بود ، مكرّر كس پيش سلطان محمود فرستاده التماس نمود كه برسقى را از شحنگى عراق عرب عزل نموده ديگرى را به آن منصب سرافراز سازد . بنابراين ، سلطان محمود پسر كوچك خود را با مادرش به بغداد نزد برسقى فرستاد ، كه وى پسر سلطان را برداشته به موصل رود و با فرنگان جهاد نمايد . و سعد الدّوله يرنقش زكوى را به شحنگى بغداد و ساير بلاد عراق عرب تعيين نمود .\r\nچون امير آقسنقر برسقى بر اين حال اطّلاع يافت ، پيش از آمدن سيف الدّوله ، مردم بغداد را مصادره نموده زر بسيار از ايشان گرفت . و روزى كه پسر سلطان به بغداد رسيد وضيع و شريف به استقبال او رفتند و شهر را آيين بستند . امير برسقى ، فى الحال ، بغداد را به سعد الدّوله سپرد و خود به جانب موصل رفت و كس به طلب عماد الدّين زنگى - كه از قبل او والى بصره بود - فرستاده او را به موصل طلب داشت . عماد الدّين از رفتن به موصل بهانه آورده به اردوى سلطان محمود رفت ، و اظهار آن نمود كه « با امير برسقى نمىتوانم بود . » بنابراين ، سلطان محمود باز او را به بصره فرستاد .\r\nو از جمله وقايع اين سال آنكه دبيس بن صدقه از بصره گريخته به فرنگانى ، كه صور را گرفته بودند ، ملحق شد و آنها را بر گرفتن حلب تحريص و ترغيب مىنمود و مىگفت كه « اهل\r\n\r\n\r\n","description":"","footnote":"\r\n( 1 ) . بنابه تصريح ابن اثير چون مردم شهر صور مشرف به موت بودند ، طغتكين نامه‌اى به فرنگان نوشت و ترتيب كار را اين‌طور قرار داد كه به شرط خروج تمامى اهالى شهر ، اعم از نظامى و غيرنظامى ، با دارايىهاى خود ، شهر را به فرنگان تسليم نمايد . - پيشين ، ص 621 - 622 .\r\n","page_name":" 2881 ","page_number":661},
  {"content":"\r\n\r\nحلب شيعه‌اند و مرا به واسطهء موافقت مذهب مىخواهند . به مجرّد آنكه من همراه شما باشم ، ايشان شهر را به ما دهند ، اما به شرط آنكه من از قبل شما حاكم آن شهر باشم . » فرنگان اين شرط را قبول كرده ، متوجّه حلب شدند . اهالى حلب شهر را مضبوط ساخته شروع در جنگ كردند .\r\nامّا چون تمرتاش بن ايلغازى راحت‌طلب بود و سر جنگ كردن نداشت ، از ماردين به مدد نايب خود كس به حلب نفرستاد . دبيس بن صدقه ، فرنگان را بر اين داشت كه در ظاهر حلب خانه ساختند . چون اهل حلب اين حال را مشاهده كردند ، بسيار سراسيمه و مضطرب شدند ؛ چه ، در شهر آزوقه نبود . بنابراين كس به موصل فرستاده از امير برسقى التماس نمودند كه « اگر امير برسقى پسر سلطان را برداشته متوجّه اين جانب شود ، ما حلب را پيشكش پسر سلطان مىكنيم . » امير برسقى در جواب ايشان نوشت كه « اگر شما قلعهء حلب را اوّلا ، به فرستادگان ما مىسپاريد و بعد از آن ، اگر من به دفع فرنگ مشغول شوم ناگاه شكست بر سپاه من واقع شود ، جاى پناه داشته باشم ، من به حلب مىآيم ، و الّا آمدن من وجهى ندارد . » حلبيان قبول اين معنى نموده حلب را به مردم امير برسقى دادند . بنابراين ، امير برسقى از موصل با لشكرى عظيم از روى استعداد و آراستگى تمام متوجّه حلب شدند .\r\nچون فرنگان از دور افواج سپاه امير برسقى را ديدند ، درساعت كوچ كرده ، راه صور پيش گرفتند و سپاه امير برسقى مىخواستند كه ايشان را تعاقب نموده دستبردى نمايند ، كه امير برسقى ايشان را مانع شده نگذاشت كه در پى ايشان روند . اهل حلب به استقبال امير برسقى بيرون آمده ، به اعزاز و اكرام تمام ، او را به شهر درآوردند .\r\nدبيس بن صدقه چون اينجا نتوانست كارى ساخت ، از فرنگان جدا شده نزد ملك طغرل بن سلطان محمّد رفت . ملك طغرل او را به اعزاز و اكرام تمام پيش آمد و در مقام تربيت او شد .\r\nاو ملك طغرل را بر گرفتن عراق عرب ترغيب و تحريص كرد . باقى احوال او در وقايع سال آينده مذكور خواهد شد ، ان شاء اللّه تعالى .\r\nو در اين سال در عراق عرب و موصل و ديار جزيره و شام و ديار بكر اصلا باران نشد و به واسطهء بىبارانى ، گرانى و قحطى پيدا شد .\r\nو در اين سال داعى الدعاة اسماعيليه ، حسن صبّاح - كه شمّه‌اى از احوال او قلمى شد - ، در شب چهارشنبه ششم ربيع الآخر داعى حقّ را اجابت نمود . در تواريخ معتبره مسطور است كه حسن صبّاح در مدّت سى و هشت سال ، كه در قلعهء الموت بود ، بيش از دو نوبت از درون خانه به بالا نرفته بود و پيوسته به تدبير امور ملك و قرار مسايل اعتقاديّه اشتغال مىنمود .\r\nاعتقاد او آن است كه عالم قديم است ؛ و زمان نامتناهى ؛ معاد روحانى ؛ و بهشت و دوزخ معنوى ؛ و قيامت هركس موت اوست .\r\n\r\n","description":"","footnote":"","page_name":" 2882 ","page_number":662},
  {"content":"\r\n\r\nو در اكثر تواريخ معتبر مسطور است كه حسن صبّاح در اواخر ماه صفر اين سال بيمار شد و مدّت بيمارى خود را پنهان مىداشت و بر عادت خويش بيرون نمىآمد . چون مرض موت بر وى مستولى شد كيا بزرگ اميد را از لمبسر « 1 » بخواند و ولىعهد خود گردانيد . « 2 » و دهدار ابو على اردستانى را بر دست راست او نشانيد و دعوت را به دو حواله نمود ، و حسن آدم قصرانى را بر دست چپ و كيا ابا جعفر را ، كه صاحب لشكر بود ، در پيش ، و وصيّت كرد كه تا هنگام [ ى 
  ] كه امام برسد و بر سرير ملك خويش آيد به‌اتّفاق و استصواب هر چهار به كار ملك و دعوت پردازند ، و از سخن يكديگر تجاوز نكنند و با يكديگر زينهار ! اختلاف نورزند ، كه موجب زوال دولت شما خواهد بود .\r\nحسن صبّاح در علم نجوم مصنّفات معتبره دارد ، كه دانايان علم نجوم آن كتاب‌ها را بسيار معتبر مىدانند . در زهد و تقوا به مرتبه‌اى مبالغه داشت كه يك پسر خود را كه محمّد نام داشت به واسطهء شراب خوردن بكشت و پسر ديگرش را ، كه استاد حسين نام بود ، به تهمت خون حسين قاينى ، داعى قهستان ، به پسر اوّل رسانيد ؛ حال آنكه قاتل او حسين دماوندى بود به فرمودهء زيد علوى كه در آن ايّام خود را امام مستودع مىدانست . و لهذا چون بر حسن صبّاح ، بعد از كشتن پسرش ، حقيقت حال ظاهر شد ، آن علوى را با پسرش بكشت . در تقوى و حفظ شريعت به مرتبه‌اى مبالغه داشت كه در مدّت سى و هشت سال ، كه در الموت ساكن بود ، هيچ كس در ملك او شراب نخورد . و نيز در قلعه شخصى ناى زده بود ، او را از قلعه بيرون كرد و بعد از آن دستور داد هرگز به آن قلعه راه ندهند « 3 » .\r\n\r\nذكر جماعتى كه در ايّام حيات حسن صبّاح بر دست فدويان او به قتل رسيدند\r\nآنها سى و شش كس بودند ؛ به اين تفصيل : اوّل نظام الملك وزير ، كه در شب جمعه دوازدهم شهر رمضان سال چهار صد و هشتاد و پنجم هجرى ، بر دست ابو طاهر ، كشته شد .\r\nدويم ، امير سپهدار ارغش ملكشاهى كه بر دست عبد الرحمان خراسانى به قتل رسيد .\r\n\r\n\r\n","description":"","footnote":"\r\n( 1 ) . اين نام به صورت لنبسر نيز آمده است - ( حمد إله مستوفى ، تاريخ گزيده ، 520 ) ، لمبسر ، لمبه‌سر يا لنبسر ، قلعه‌اى است در رودبار قزوين در كنار شاهرود - لغتنامهء دهخدا .\r\n( 2 ) . كيا بزرگ اميد رودبارى نيز پس از ادامهء راه حسن صباح در سال 532 هجرى درگذشت و پسرش محمّد به جاى او نشست و تا سال 556 هجرى رياست اسماعيليان ايران را به عهده داشت ، و بعد از او پسرش حسن معروف به « حسن على ذكره السلام » سر كار آمد و دستور داد احكام اسلام برحسب ظاهر عمل شود .\r\n( 3 ) . نفوذ و تقرّب حسن صبّاح در ميان پيروان خود تا بدان پايه بود كه هرگاه مادران مشاهده مىكردند كه فرزندانشان كه به عنوان فدايى در خدمت حسن بودند ، از مأموريت محوّله زنده برگشته و مقصود را انجام نداده‌اند ، بىنهايت مكدّر گشته گريه سر مىدادند .\r\n","page_name":" 2883 ","page_number":663},
  {"content":"\r\n\r\nسيّم ، ابو مسلم رئيس رى كه بر دست خداداد رازى كشته شد . و اين هر دو بعد از كشته شدن نظام الملك ، به سه سال ، به قتل رسيدند .\r\nچهارم ، امير سپهدار برسق ملكشاهى كه بر دست رفيق قهستانى ، در همان سال ، به قتل رسيد .\r\nپنجم ، امير سپهدار انر ملكشاهى ، كه بعد از برسق به يكسال ، در ماه محرّم ، بر دست حسين خوارزمى به قتل رسيد .\r\nششم ، امير سياهپوش كه او را با امير انر ملكشاهى به يك‌جا كشتند .\r\nهفتم ، قتل عبد الرحمان قزوينى بر دست رفيقى خراسانى .\r\nهشتم ، قتل امير كجميش ، كه قايم‌مقام ارغش بود .\r\nنهم ، قتل دامادش هر دو بر دست ابراهيم دماوندى .\r\nدهم ، قتل امير سرزن ملكشاهى ، كه سپهسالار بزرگ بود ، بر دست ابراهيم خراسان .\r\nيازدهم ، قتل هادى كياى علوى ، كه در گيلان دعوى امامت كرد ، بر دست ابراهيم و محمّد كوهى .\r\nدوازدهم ، قتل ابو الفتح دردانهء دهستانى ، وزير سلطان بركيارق ، بر دست غلامى روسى .\r\nسيزدهم ، اسكندر صوفى قزوينى بر دست رفيق قهستانى .\r\nچهاردهم ، سنقرچه ، والى دهستان شهر آمل ، بر دست محمّد دهستانى فى سنهء 491 .\r\nپانزدهم ، قتل مفتى اصفهان ، ابو المظفّر حجند ، بر دست ابو الفتح سحرى .\r\nشانزدهم ، ابو الفضل ابو عصام رازى بر دست عبد اللّه عامر .\r\nهفدهم ، ابو عميد ، مستوفى رى ، بر دست رستم دماوندى .\r\nهيجدهم ، ابو جعفر مشّاطى رازى بر دست محمّد دماوندى .\r\nنوزدهم ، ابو القاسم كرجى ، مفتى قزوين ، بر دست حسن دماوندى .\r\nبيستم ، ابو الفرج قراتكين و ديگر فخر الملك بن نظام الملك ، وزير سلطان سنجر ، كه در نيشابور در روز عاشورا سنهء 505 كشته شد و نام قاتلش در تواريخ به نظر من نرسيد .\r\nبيست و يكم ، ابو احمد كسايى قزوينى بر دست رفيق دهستانى .\r\nبيست و دويم ، قاضى عبد اللّه اصفهانى بر دست ابو العباس نقيب مشهدى .\r\nبيست و سيّم ، ابو العلاء مفتى اصفهان در مسجد اصفهان و نام قاتلش نيز معلوم نيست .\r\nبيست و چهارم ، امير زاهد خواجه‌سراى سلطان محمّد بر دست محمّد صيّاد .\r\nبيست و پنجم ، ابو القاسم اسفزارى ملقّب به سلطان العلما بر دست رئيس سزاوار .\r\nبيست و ششم ، مهشاد پيشواى كراميّان در جامع نيشابور بر دست عبد الملك رازى .\r\nبيست و هفتم ، امير اسهنسالار - كه او را اتابك مودودى مىگفتند - حاكم ديار بكر و شام بود و نام قاتلش مجهول است .\r\n\r\n","description":"","footnote":"","page_name":" 2884 ","page_number":664},
  {"content":"\r\n\r\nبيست و هشتم ، قاضى كرمان بر دست حسن سراج .\r\nبيست و نهم ، احمد بل كردى همشير سلطان محمّد بر دست رفيق حلبى .\r\nسىام ، مهى علوى مفتى شهر استرآباد بر دست حين در انبارى .\r\nسى و يكّم ، ساك دانشمند جرجانى بر دست حسن سراج .\r\nسى و دويم ، افضل الدّين امير الامراء مصر بر دست رفيق حلبى .\r\nسى و سه ، وزير سميرامى كه مشهد امير المؤمنين على ، عليه السّلام ، را غارت كرده بود .\r\nسى و چهار ، گرشاسف جربادقانى .\r\nسى و پنجم ، انر امير خراسانى بر دست ابو الحسن دهستانى .\r\nسى و ششم ، طغرل والى دامغان بر دست اسفنديار دماوندى .\r\nالقصّه ، بعد از فوت حسن صبّاح ، كيابزرگ اميد به جاى او نشست و با جماعت دقيقا همان قاعده سلوك مىداشت و مطلقا در طور حسن صبّاح تغيير و تبديل جايز نمىداشت . و دهخدا ابو على به تمام قلاع رفته عهد كيابزرگ اميد بر مردم بگرفت و بر آن موجب كه حسن صباح ، كه در زبان ايشان از وى به « سيّدنا » تعبير مىكنند ، گرفته بود .\r\nو در روز دوشنبه هيجدهم شهر شوّال سال پانصد و نهم از رحلت كيا ابو جعفر را فرمان حقّ دررسيد . و كيابزرگ اميد ، در ايّام حكومت خود ، بسيار از مواضع گيلان فتح نمود و جايهاى استوار و مردم جلد به دست آورد و رفيقان به طالقان فرستاد تا بگرفتند . و در ماه ربيع الأوّل سال پانصد و دهم از رحلت بنياد ميمون درنهاد و چون تمام شد دهخدا عبد الملك قشندى را به كوتوالى آنجا نصب كرد . و در اين وقت ، اصيل ، برادرزادهء شيرگير ، لشكرى به ديلمان آورده و رفيقان جمعيّت نمودند و او را منهزم كردند و اموال و چهارپايان او را غنيمت گرفتند . و در ماه شعبان همين سال برقش بازدار و طغان با جمعى به طالقان درآمدند و رفيقان در موضع شهرك به ايشان رسيد و جنگ كرده ايشان را شكست دادند و پسر طغان گرفتار شد و رفيقان همچنان در پى ايشان مىرفتند تا بار ديگر بايستادند و جنگ كردند و از لشكر برقش هفتاد ترك را بكشتند و چند نفر را اسير كرده با چهارپاى بسيار بازگشتند و پسر طغان را در الموت مدّتى محبوس داشتند ، چنانچه سلطنت سنجر او را از ايشان طلب نمود ، ندادند و سلطان محمود بن سلطان محمّد به واسطهء او لشكرى سنگين جمع كرده بر سر ايشان فرستاد . و چون ايشان به رودبار الموت درآمدند و از جمعيت ايشان خبر يافتند ، دانستند كه طاقت مقاومت ايشان ندارند ، بالضروره صلح نموده بازگشتند .\r\nو كيابزرگ اميد فرمود كه تا بر « سعادت‌كوه » - كه پيش از اين او را « فلاح‌كوه » گفتندى - قلعه‌اى بساختند و ذخيره در آنجا مهيّا كردند و از فلاح رود تا به عجم مردمان\r\n\r\n","description":"","footnote":"","page_name":" 2885 ","page_number":665},
  {"content":"\r\n\r\nآن كهپايه تمام مطيع و منقاد او شدند و داعيان نصب كردند .\r\nو از جمله وقايع اين سال - يعنى سال پانصد و هشتم - آنكه چون طايفهء اسماعيليه را درآمد بسيار شده بود و قوت تمام پيدا كرده بودند ، اهل آمد اتّفاق كرده ، در يك روز هفت صد كس از ايشان را به قتل رسانيدند . بنابراين ، شوكت و قوّت ايشان در آن ديار بسيار كم شد ، چنانچه گاه ظاهر نمىتوانستند شد .\r\nو در اين سال از اعيان محدّثين ، محمّد بن مرزوق بن عبد الرزاق زعفرانى ، كه از شاگردان خطيب بغدادى بود ، وفات يافت . همچنين از مشاهير علما و فقها احمد بن علىّ بن برهان ، كه مشهور به ابن حمامى بود و در اوايل مذهب حنبلى داشت و بر علىّ بن عقيل فقه گذرانيده و بعد از آن شافعى شد و بر غزالى و شاشى « 1 » فقه گذرانيده ، در يك سال فوت شد .\r\n\r\n\r\n","description":"","footnote":"\r\n( 1 ) . اين نام معرب چاچى است منسوب به چاچ ، شهرى در ماوراء النهر .\r\n","page_name":" 2886 ","page_number":666},
  {"content":"\r\n\r\n\r\nذكر وقايع سال پانصد و نهم از رحلت خير البشر\r\nاز جمله وقايع اين سال آنكه دبيس بن صدقه ، ملك طغرل را ، چندان بر گرفتن بغداد و عراق عرب ترغيب كرد كه ملك طغرل به اعتماد او لشكرى سنگين جمع آورده متوجّه بغداد شد .\r\nچون به دقوقا « 1 » رسيد مجاهد الدّين بهروز ، كه در آن وقت والى تكريت بود ، حقيقت حال را به خليفه مسترشد باللّه نوشت . خليفه بعد از اطّلاع بر آن در مقام استعداد حرب شده امير يرنقش زكوى را ، كه شحنهء عراق عرب بود ، فرمود كه او نيز تهيّهء اسباب نموده مستعدّ جنگ ملك طغرل شود .\r\nالقصّه ، خليفه در بغداد دوازده هزار سوار و پيادهء بىشمار به هم رسانيده در پنجم ماه صفر از بغداد بيرون آمده در صحراى شمّاسيّه « 2 » فرود آمد و يرنقش شحنه در سبتى نزول نمود و در نهم شهر صفر ، از آن موضع كوچ كرده ، به خالص « 3 » درآمد . و چون ملك طغرل شنيد كه مسترشد باللّه خود به جنگ بيرون آمده ، راه عراق عرب را گذاشته ، به جانب خراسان مايل شد و سپاه او شروع در تاخت و تاراج نموده بسيار خرابى در ولايت نمودند . و طغرل در رباط جلولا فرود آمده و خليفه وزير خود ، جلال الدّين بن صدقه ، را با لشكرى انبوه ، به رسم قراولى ، پيش فرستاد . جلال الدّين آمده در دسكره « 4 » فرود آمد و ملك طغرل و دبيس ، از\r\n\r\n\r\n","description":"","footnote":"\r\n( 1 ) . دقوقا : شهرى در حدود چهل كيلومترى جنوب شرقى كركوك واقع در عراق . مقبرهء معروف منسوب به امام زين العابدين ( ع ) در حدود دو كيلومتر و نيمى آن است . - دائرة المعارف مصاحب .\r\n( 2 ) . ناحيه‌اى در بخش شمالى بغداد - ( ياقوت ، معجم البلدان ) .\r\n( 3 ) . خالص : ناحيه عظيمى است در مشرق بغداد تا سور آن - ( ياقوت ، معجم البلدان ) .\r\n( 4 ) . در متن به صورت \" دستگره \" آمده است . دسكره قريهء بزرگى در حدود نهر الملك در غرب بغداد است - ( ياقوت ، معجم البلدان ) .\r\n","page_name":" 2887 ","page_number":667},
  {"content":"\r\n\r\nجلولا كوچ كرده ، به جانب هارونيه « 1 » رفتند . خليفه نيز از خالص كوچ كرده به دسكره آمد .\r\nپس دبيس با ملك طغرل قرار داد كه مصلحت آن است كه ما از گذر دياله « 2 » و تامّرا « 3 » گذشته ، جسر نهروان را ببريم ، و دبيس كنار آب بنشيند كه هيچ احدى گذر نتواند نمود و ملك طغرل راست برود و به بغداد درآيد .\r\nالقصّه ، قرار بر اين داده از هارونيّه كوچ كرده متوجّه بغداد شدند . و ملك طغرل از تامّرا عبور كرده ميانهء تامرا و دياله فرود آمد . و دبيس ، پيش رفته ، از دياله گذشتند منتظر طغرل بود كه آن شب ، از اتّفاقات عجيبه ، ملك طغرل را تب محرق پيدا شد و به واسطهء تشويش آن نتوانستند به دبيس رسيدن . و بر دبيس ، آن شب ، آن‌چنان باران باريد ، كه هرگز در آن ديار به آن كثرت باران نشده بود . و چون صباح شد دبيس با دويست سوار كه همراه داشت ، همه گرسنه و جامه‌هاى تر شده ، در آنجا متحيّر ماندند ؛ چه ، ايشان به اميد آنكه ملك طغرل از عقب مىرسد هيچ چيز همراه برنداشته بودند .\r\nاتّفاقا در اين اثنا ، كه ايشان از گرسنگى و سرما نزديك به هلاكت رسيده بودند ، ديدند كه از دور سى شتر پربار مىروند . جماعتى دويدند و آن شتران را بازگردانيده ، معلوم شد كه بار آن شتران طعام خليفه است و جامه‌هاى دوخته كه به اردوى خليفه مىبرند . دبيس فى الحال ، بار شتران را باز كرده و جامه‌ها را بر سپاه قسمت كرد و طعام‌ها را نيز قسمت كرده از گرسنگى و برهنگى خلاص شدند . بعد از خوردن طعام دبيس فرمود ، كه يك ساعت ، همين‌جا توقّف بايد نمود تا خبر ملك طغرل تحقيق شود . پيش از آنكه ملك طغرل به آنجا برسد ، به خليفه رسانيده بودند كه ملك طغرل به بغداد درآمد . بنابراين ، مردم خليفه از هم جدا شده هر يكى به جانبى رفتند و خليفه با سيصد سوار متوجّه بغداد شد . اتّفاقا ، عبورش به موضعى افتاد كه دبيس با دويست سوار خوابيده بود . چون از دور علم خليفه ظاهر شد ، دبيس برخاست و از دور زمين ادب بوسيده ، با دويست سوار خود صف كشيده ، بايستاد و زبان به عذرخواهى گشود و اظهار اطاعت و بندگى نمود ، چنانچه ميانهء او و يرنقش زكوى حرف و حكايت بسيار شد .\r\nامّا خليفه از ترس ملك طغرل آنجا توقّف نتوانست نمود ، كه مبادا او به بغداد درآيد .\r\nبنابراين ، خليفه از آب گذشته به بغداد درآمد و از روى جمعيت خاطر جلال الدّين بن صدقه را با لشكرى انبوه به دفع دبيس فرستاد « 4 » . دبيس پيش از آن به ملك طغرل ملحق شده عنان\r\n\r\n\r\n","description":"","footnote":"\r\n( 1 ) . شهر كوچكى در نزديكى مرعش از ثغور شام - ( منبع پيشين ) .\r\n( 2 ) . محلى در حجاز - ( منبع پيشين ) .\r\n( 3 ) . تامّرا : طسوجى در جانب شرقى بغداد و داراى نهر وسيعى است كه در هنگام مدّ ، سفينه‌ها در آن رفت‌وآمد كنند .\r\nاين نهر از شهر زور و كوه‌هاى مجاور آن سرچشمه مىگيرد . - ( لغت‌نامهء دهخدا )\r\n( 4 ) . ابن اثير مىنويسد : خليفه بر حالش رحمت آورده به صلح با او تن در داد . وقتى وزيرش جلال الدّين بن صدقه نيز از راه رسيد ، فكر او را مورد ستايش قرار داد . - ( الكامل ، ج 10 ، ص 628 ) .\r\n","page_name":" 2888 ","page_number":668},
  {"content":"\r\n\r\nعزيمت به صوب خراسان ، به قصد ملازمت سلطان سنجر ، منعطف داشت . چون به همدان رسيدند ، از رعاياى آنجا زر بسيار گرفته ، راه خراسان پيش گرفتند . و سلطان محمود ، از حقيقت حال خبر يافته ، لشكرى سنگين در عقب ايشان فرستاد ؛ امّا ايشان آن‌چنان شاطروار رفتند كه سپاه سلطان محمود به گرد ايشان نتوانستند رسيد .\r\nو از جمله وقايع اين سال آنكه امير آقسنقر برسقى ، با لشكرى عظيم ، متوجّه ولايت شام شد و شهر كفرطاب « 1 » را از دست فرنگان گرفته به حوزهء تصرّف خود درآورده از آنجا عنان عزيمت به صوب قلعهء عزاز « 2 » ، كه از اعمال ولايت حلب است و در جانب شمال او واقع است و در آن وقت جوسكين فرنگى والى آن قلعه بود ، منعطف داشت . چون فرنگان بر اين حال اطّلاع يافتند ، از بس كه آن قلعه استحكام داشت ؛ جميع فرنگان از اطراف و جوانب جمعيّت نموده به مدد جوسكين آمدند و ميانهء ايشان و امير برسقى جنگ عظيم روى نمود . آخر الأمر ، امير برسقى طاقت مقاومت نياورده به جانب حلب گريخت و از سپاه او زياده از هزار نفر به قتل رسيدند . وى در حلب پسر خود ، مسعود ، را گذاشته خود به موصل آمده ، كه لشكرى ديگر جمع آورد و متوجّه قتال فرنگان شود . عن‌قريب باقى احوال او مذكور خواهد شد .\r\nو از جمله وقايع اين سال آنكه خليفه الآمر بأحكام اللّه علوى مصرى فرمود كه وزير خودش ، ابى عبد اللّه بن بطائحى - كه ملقّب به مأمون بود - ، را با برادرانش بر دار كشيدند .\r\nمنشأ اين ، آن بود كه ابو عبد اللّه مذكور با برادر خليفه ، امير جعفر ، ساخته بود كه وقت فرصت الآمر بأحكام اللّه را به قتل رسانيده امير جعفر را بر مسند خلافت نشاند . و بر قرارداد ايشان ابو الحسن بن ابو أسامه - كه از ندماى الآمر بأحكام اللّه بود - اطّلاع يافته و چون در اين وقت ، ابو الحسن از مأمون بطائحى آوردگى پيدا كرده بود ، اين معنى را به الآمر بأحكام اللّه رسانيد .\r\nبنابراين ، الآمر حكم به قتل او كرد .\r\nاصل اين ابو عبد اللّه ، پسر جاسوس امير افضل بن بدر بود كه او را به عراق عرب از براى تحقيق هميشه مىفرستاد . بعد از فوت بطائحى چون از وى چيزى نمانده بود ، زنش كه مادر ابو عبد اللّه باشد ، شوهر ديگر كرد و ابو عبد اللّه را با برادران گذاشت . و ابو عبد اللّه رفته نوكر يك شخص شد كه در مصر تعليم زنان مىكرد و بعد از مدّتى از پيش او بيرون آمده داخل حمّالان كه از بازار ، قماش و چيزها برداشته به خانهء بزرگان مىبردند شده همراه ايشان قماش‌ها برمىداشت و به خانهء امرا مىرفت . اتّفاقا ، يك دو سه نوبت ، قماش نزد امير افضل\r\n\r\n\r\n","description":"","footnote":"\r\n( 1 ) . شهركى ميان معره و حلب در صحراى معطشه - ( ياقوت ، معجم البلدان ) .\r\n( 2 ) . شهر و قلعه‌اى در بخش شمالى حلب . - منبع پيشين .\r\n","page_name":" 2889 ","page_number":669},
  {"content":"\r\n\r\nآورد . روزى امير افضل از سرعت حركات و جلدى او و شيرينى كلامش تعجّب نموده پرسيد كه اين كيست ؟ گفتند كه اين پسر بطائحى است ، كه خدمتكار قديم امير بود . امير افضل فرمود كه او نيز در ميان فرّاشان خدمت مىكرده باشد . پس چندگاه ، همچنان در ميان فراشان امير افضل بود و خدمت به جدّ مىكرد ، تا آنكه رفته‌رفته نسبت به امير افضل تقرّب پيدا كرد و روز به روز احوال او در ترقّى مىبود ، تا آنكه بعد از فوت امير افضل ، قايم‌مقام او گشت و امير الأمرايى خليفه الآمر بأحكام اللّه به او تعلّق گرفت .\r\nو در اين سال شمس الدّوله سالم بن مالك صاحب قلعه جعبر ، كه اولا به قلعهء دوس « 1 » مشهور بود ، وفات يافت . هم در اين سال قاضى ابو سعد محمّد بن نصر بن منصور هروى ، كه از بغداد به رسالت نزد سلطان سنجر رفته و اعتبار تمام يافت ، در همدان بر دست باطنى « 2 » كشته شد . و هم در اين سال در سمرقند ، هلال بن عبد الرحمان « 3 » كه از مشاهير محدّثين بود وفات يافت . وى از اولاد بلال مؤذّن بود .\r\n\r\n\r\n","description":"","footnote":"\r\n( 1 ) . ياقوت نام قديم اين قلعه را \" دوسر \" ضبط كرده است . - ( معجم البلدان ) .\r\n( 2 ) . الكامل : قتله الباطنية .\r\n( 3 ) . نام كامل وى هلال ابن عبد الرحمان بن شريح بن عمر بن احمد و كنيه‌اش ابو سعد بود .\r\n","page_name":" 2890 ","page_number":670},
  {"content":"\r\n\r\n\r\nذكر وقايع سال پانصد و دهم از رحلت خير البشر\r\nدر اوايل اين سال ابن ردمير « 1 » فرنگى ، صاحب اندلس ، لشكرى بسيار آراسته شروع در تاخت و تاراج ديار اسلام كرد تا به قرطبه رسيد . بنابراين ، حكّام اسلام جمعيّت كرده متوجّه دفع او شدند . ابن ردمير چون خود را از طاقت مقاومت ايشان عاجز ديد ، ناچار به قلعهء ارنيسول « 2 » - كه از مشاهير قلاع او بود - متحصّن شد و مسلمانان ، در دور از در آمده ، او را محاصره نمودند . اتّفاقا ، بعد از دو سه روز ابن ردمير به يك بار از آن قلعه درآمده خود را بر سپاه مسلمانان كه همه غافل و بىاستعداد از روى فراغت خاطر ، هر يكى در خيمهء خود به خواب بودند ، ريخته اكثر ايشان را به قتل رسانيد و غنايم بسيار گرفته به جانب ولايت خود رفت .\r\nو در اين سال ابو نصر احمد بن فضل ، وزير سلطان سنجر ، در باب استيصال اسماعيليه جدّ و جهد تمام ورزيده لشكرها فرستاد ، كه آن طايفه را هرجا كه يابند به قتل رسانند . پس طايفه‌اى از سپاه سلطان سنجر به طريثيث « 3 » كه محلّ اجتماع اسماعيليه بود فرستاد و فوجى ديگر به جانب قصبهء طرز ، كه از اعمال سبزوار بود و جميع اهالى آن قصبه مذهب اسماعيليه داشتند و مقدم ايشان را حسن بن سمين گفتندى ، فرستاد . القصّه ، سپاه سلطان سنجر اهالى اين دو موضع را قتل‌عام نمودند و حسن بن سمين گريخته بالاى منار رفت و از بالاى منار خود را به زمين انداخت ، كه درساعت به ياران خود پيوست و به دار بقا رفت .\r\nو هم در اين سال اسماعيليه قلعهء بانياس « 4 » را گرفته به حوزهء تصرّف خود درآوردند .\r\n\r\n\r\n","description":"","footnote":"\r\n( 1 ) . م : دزمير ؛ ق : ردمين - ( رجوع شود به پاورقى 2 ، صفحهء 2857 ) .\r\n( 2 ) . ق : ارسول .\r\n( 3 ) . طريثيث : مجموع قرايى از اعمال نيشابور كه طريثيث قصبهء آنجاست . - لغت‌نامهء دهخدا .\r\n( 4 ) . بانياس قلعه و شهرى است در نزديكى دمشق در كنار عين سلوان - ( مجير الدين حنبلى ، الانسل الجليل ، 408 ؛ دمشقى و انصارى ، نخبة الدهر ، 200 ) .\r\n","page_name":" 2891 ","page_number":671},
  {"content":"\r\n\r\nتفصيل اين مجمل آنكه بهرام ، خواهرزادهء ابراهيم اسدآبادى ، چون خالوى خود را در بغداد كشته به جانب شام گريخت ، در آنجا رفته داخل اسماعيليه شده به مرتبهء داعيان ايشان رسيد . و اوباش آن ديار به دعوت او به مذهب اسماعيليه درآمدند و از شام به حلب آمده آنجا نيز مردم بسيار دعوت كرد و دعوت او را قبول كردند . امّا او خود را پنهان مىداشت . از ترس فدويان آن طايفه ملاحظهء بسيار مىكرد و خود را ظاهرا از ايشان مخفى مىنمود . حتّى آنكه نزد اتابك طغتكين كس فرستاده او را نيز در اين باب نصيحت نمود و گفت : « ملاحظهء اين جماعت از براى حفظ نفس خود واجب دان ؛ چه ، فدويان ايشان اصلا پرواى كشته شدن خود ندارند .\r\nبنابراين ، هركه را خواهند در يك لحظه مىكشند . » و طغتكين نيز نصيحت امير ايلغازى شنيده هميشه با ايشان مدارا مىنمود . « 1 »\r\nو چون بهرام ملايمت اتابك طغتگين را مشاهده نمود ، هويّت شخصى خود را در شام ظاهر ساخت و مردم اوباش بسيارى بر وى جمع شدند . امّا مردم شام به واسطهء تعصّب در مذهب اهل سنّت مطلقا به او نگرويدند و بهرام از ايشان هميشه خوف و هراسى داشت .\r\nبنابراين ، از اتابك طغتكين التماس نمود كه يك موضعى از ولايت شام به او دهند كه او با مردم خود در آنجا بوده ، از آسيب مردم شام محفوظ باشد و اتابك طغتكين چون بسيار خاطر بهرام مىخواست ، قلعهء بانياس را به او داد . اين معنى ، هرچند بر مردم شام گران بود ، امّا چون سلطان و حاكم ايشان داده بود هيچ چاره نداشتند . بهرام چون به قلعهء بانياس درآمد ، شروع در عمارت آن قلعه كرد و ديوارهاى او بلند گردانيد و هيچ‌كس او را از آن كار باز نتوانست داشت .\r\nو از جمله وقايع اين سال آنكه در روز جمعه هشتم شهر ذيقعده در مسجد جامع موصل امسير آقسنقر برسقى در اثناى نماز به دست شخصى باطنى به قتل رسيد . در اين وقت ، پسرش ، عزّ الدّين مسعود ، در حلب بود . چون خبر فوت پدر شنيد ، از روى سرعت به موصل درآمد و با امراى پدر خود از روى ملايمت و انسانيت آشنايى نمود و وزير پدر خود ، ابو غالب بن عبد الخالق [ بن عبد الرزّاق 
  ] را ، همچنان بر منصب وزارت مقرّر داشت و خود بىتوقّف از موصل متوجّه ملازمت سلطان محمود شد . سلطان محمود او را به نوازش پادشاهانه سرافراز ساخته ، باز ولايت پدرش را به او ارزانى داشت . و چون اين نوبت از ملازمت سلطان مرخّص شد ، باز به موصل درآمد و امير ابو بكر بن ميكائيل را - كه از امراى بزرگ پدرش بود -\r\n\r\n\r\n","description":"","footnote":"\r\n( 1 ) . جمله اندكى مغشوش است . از گفتار ابن اثير چنين برمىآيد كه امير ايلغازى براى دفع شرّ او و يارانش از سر مسلمانان ، به امير طغتگين ، حاكم دمشق ، توصيه كرد كه جهت حفظ جان و مال مردم ، او را نزد خود ببرد و از او نگهدارى بكند . طغتگين نيز او را پيش خود به دمشق فراخواند . - ( الكامل ، ج 10 ، ص 632 ) .\r\n","page_name":" 2892 ","page_number":672},
  {"content":"\r\n\r\nگرفته ، از وى قلعهء اربل را كه برادرزادهء او از دست پسران ابو الهيجا ، امير افضل و امير على ، گرفته بود طلبيد ، كه آن قلعه را باز به پسران ابو الهيجا بدهند . چون امير ابا بكر اين حال را به برادرزادهء خود نوشت ، او فى الحال ، بىتوقّف قلعه را تسليم پسران ابو الهيجا نمود و عمّ خود را خلاص ساخت .\r\n\r\n","description":"","footnote":"","page_name":" 2893 ","page_number":673},
  {"content":"\r\n . \r\n","description":"","footnote":"","page_name":" 2894 ","page_number":674},
  {"content":"\r\n\r\n\r\nذكر وقايع سال پانصد و يازدهم از رحلت خير البشر « 1 »\r\nدر اين سال ميانهء خليفه مسترشد باللّه و سلطان محمود كدورتى و مخالفتى به هم رسيد و كار به آنجا كشيد كه از طرفين سپاه مستعدّ كرده در مقام جنگ شدند و آخر الأمر كارها به صلح قرار گرفت .\r\nتفصيل اين مجمل آنكه چون ميانهء يرنقش زكوى ، كه شحنهء بغداد بود ، و جمعى از ملازمان خليفه مسترشد باللّه نزاع و وحشتى به هم رسيده بود و خليفه در آن باب يرنقش را تهديد بسيار نمود . بنابراين ، يرنقش از خليفه ترسيده از بغداد به اصفهان رفت و به سلطان محمود گفت كه « اگر تو فكر خليفه را نمىكنى به زودى زود كار را به جايى خواهد رسانيد كه تدارك آن ممكن نباشد . » القصّه ، يرنقش چندان چيز از خليفه پيش سلطان محمود گفت كه سلطان محمود فى الحال ، از اصفهان متوجّه بغداد شد .\r\nچون اين خبر به سمع خليفه رسيد ، كس پيش سلطان فرستاده پيغام داد كه « ولايت عراق عرب به واسطهء تاخت و تاراج دبيس بن صدقه آن‌چنان خراب شده كه غلّه از براى مردمى كه در آن بلاد متوطّن‌اند به هم نمىرسد . فكيف كه سلطان با لشكرى انبوه به اين ولايت درآيند ، يقين كه قحط و گرانى به جايى خواهد رسيد كه اكثر رعايا به گرسنگى هلاك خواهند شد .\r\nبنابراين ، ملتمس آنكه سلطان ملاحظهء فقرا و مساكين اين ديار نموده ، اين سال آمدن خود را به اين ديار معاف دارند تا مردم زراعت و آبادانى نموده قدرى غلّه حاصل كنند . »\r\nچون اين پيغام خليفه به سلطان رسيد ، سخنان يرنقش زكوى در خاطر سلطان قرار گرفت و\r\n\r\n\r\n","description":"","footnote":"\r\n( 1 ) . وقايعى كه ذيل سال 511 رحلت آمده ، به 510 رحلت ( - 520 ه . ق ) مربوط است .\r\n","page_name":" 2895 ","page_number":675},
  {"content":"\r\n\r\nگفته‌هاى او را همه موافق نفس الأمر دانست و در باب توجّه بغداد به جدّ شد . و چون خليفه مسترشد باللّه ، جدّ سلطان محمود ، از آمدن بغداد را دانست ، فى الحال ، با اهل و عيال و متعلقان خود از دار الخلافه بيرون آمده به جانب غربى بغداد رفت . اهالى بغداد از بيرون رفتن خليفه بسيار متأثر شده در بغداد ماتمى عام برپا شد . چون اين خبر به سلطان محمود رسيد ، كس نزد خليفه فرستاده از وى التماس آن نمود ، كه از دار الخلافه بيرون نرود و مردم را بيدل نسازد . خليفه در جواب سلطان گفت كه « از ديندارى و مرحمت عام او بر مسكينان اميدوار است كه اين دفعه ، سلطان به جانب اصفهان بازگردد ، تا مردم از پريشانى بيرون آيند . و اگر سلطان همانا در آمدن به جدّ است ، من در بغداد نمىتوانم بود ، كه پريشانى زيردستان ديدن و خود به تنعّم گذرانيدن شآمتى تمام دارد ، بلكه مناسب آن است كه بر سلاطين ، كه ظل اللّه يعنى سايهء خدايند ، واجب است ، كه جميع مشقت‌ها و محنت‌ها بر خود تحمّل نموده ، رعايا و زيردستان را خوشحال و خرّم دارند ، نه آن‌كه از احوال ايشان مطلقا تغافل ورزند و مدار بر حظوظ و تنعّمات خود داشته ، از مرگ و زيست ايشان اصلا پروا نكنند ؛ چه ، هر پادشاهى كه اين شيوه پيش گيرد ، همچنان باشد كه سعى در زوال دولت خود كرده باشد ، چنان كه هر پادشاهى ، كه همّت ذىنهمت خود را بر رفاهيت رعايا و زيردستان مصروف داشته هميشه ايشان را در سايهء مرحمت و عاطفت نگاه دارد ، حقّ سبحانه تعالى دولت او را دايم دارد و اولاد و احفاد او را به بركت او بر سرير سلطنت متمكّن گرداند . »\r\nالقصّه ، هرچند خليفه در اين باب نصايح بيشترى نوشت سلطان را بر صدق سخن يرنقش زكوى اعتقاد بيشتر مىشد . بنابراين كوچ بر كوچ سلطان به بغداد آمد و خليفه در روز عيد اضحى ، بعد از اداى نماز ، خطبه‌اى فصيح و بليغ خوانده مردم را چندان نصايح و امر به صلاح و تقوى نمود كه تمامى حاضران مجلس زارزار گريستند . چون خطبه تمام شد عفيف خادم را با لشكرى انبوه به جانب واسط فرستاد كه دست تصرّف نوّاب و عمّال سلطان را از آن ولايت كوتاه گرداند . چون اين خبر به سلطان رسيد ، فرمانى به حاكم بصره ، عماد الدّين زنگى بن آقسنقر ، فرستاده او را حكم فرمود كه به واسط رفته عفيف خادم را نگذارد كه در آن شهر دست‌درازى به عمّال و نوّاب وى تواند كرد . اتّفاقا ، مقارن اين حال ، كه عفيف به غربى واسط رسيد ، عماد الدّين زنگى به جانب شرقى آن شهر فرود آمد و كس نزد عفيف خادم فرستاده او را از مخالفت سلطان ترسانيد . عفيف ، از بسيارى غرور كه داشت ، اصلا التفات به آن سخن نكرد . بنابراين ، روز ديگر عماد الدّين زنگى از آب گذشته بر سر عفيف رفت . ميانهء هر دو طايفه آتش قتال و جدال بالا گرفت . آخر الأمر ، نسيم ظفر بر پرچم علم عماد الدّين زنگى وزيد و اكثر سپاه عفيف خادم به قتل رسيدند و خود او را مىتوانستند گرفت ، امّا چون ميان او و\r\n\r\n","description":"","footnote":"","page_name":" 2896 ","page_number":676},
  {"content":"\r\n\r\nعماد الدّين زنگى دوستى و مودّت بود ، عماد الدّين زنگى سپاه خود را از تعرّض به او مانع آمد .\r\nچون عفيف خادم شكست يافت ، نزد خليفه رفت و خليفه در مقام جمع سپاه شده فرمود كه كشتىها را جمع كردند و استعداد جنگ برّ و بحر به هم رسانيده ، فرمود تا در بغداد دروازه‌هاى دار الخلافه را غير از يك دروازه ، كه مشهور به باب نوبى بود ، بستند و يكى از حجّاب خود را ، كه به ابن صاحب اشتهار داشت ، از براى نگاهبانى دار الخلافه گذاشت . باقى تمام متعلّقان خليفه با اكثر عامهء خلايق از دجله گذشته به جانب غربى بغداد رفتند و جسر را از بالاى آب برداشتند و كشتىها را به آن جانب بردند .\r\nدر بيستم ماه ذيحجه ، سلطان محمود به بغداد رسيد . در بيرون شهر ، به موضعى كه مشهور به باب شماسيه است ، فرود آمد و بعضى از لشكريان سلطان به اندرون شهر رفته در خانه‌هاى مردم فرود آمدند و رعايا را بسيار آزار مىكردند . بنابراين ، مردم بغداد به فرياد نزد سلطان رفتند . سلطان حكم كرد كه هركه را پناه او به اندرون شهر رفته او را به سياست هرچه تمام‌تر بيرون كردند .\r\nو سلطان هرچند كه مردم را پيش خليفه مىفرستاد ، كه شايد او را به دار الخلافه توانند آورد ، قبول نمىكرد و هر روز ميانهء مردم خليفه و سپاه سلطان جنگى واقع مىشد و عامّهء اهل بغداد از آن طرف به فرياد بلند نفرين بر سلطان مىكردند ، و سلطان مىشنيد و تغافل مىورزيد . تا آنكه در اوّل محرّم سال آينده ، جماعتى از لشكريان سلطان اتّفاق نموده به دار الخلافه درآمده شروع در غارت اسباب دار الخلافه نمودند . نگاهبانان چون طاقت مقاومت نداشتند ، شروع در فرياد « الغزا ، الغزا » برآوردند تا از اطراف و جوانب مردم جمع شدند « 1 » . در اين اثنا ، هزار نفر از ملازمان خليفه مسلّح و مكمّل شده از سرداب‌هاى دار الخلافه درآمدند و در وقتى كه سلطان محمود به غارت مشغول بودند بر ايشان ريخته اكثر آنها را به قتل رسانيدند ؛ و جمعى از بزرگان ايشان را گرفته و محبوس گردانيدند ؛ و غوغا بلند شد و خليفه از سرادق خود بيرون شد و شمسه‌اى بر سر داشت . نقير جنگ دركشيدند و كشتىها مستعدّ ساخته سپاه را در كشتىها سوار و جسر را فى الحال ، راست كردند . در يك لحظه ، خليفه با سى هزار مرد جنگى ، از آب گذشته ، به بغداد درآمد و دروازه‌ها مضبوط ساخت و خانه‌هاى متعلّقان سلطان كه در بغداد بودند غارت نمودند . و مدّتى هر روز ميانهء سپاه سلطان و لشكر خليفه در بيرون بغداد و جنگ قايم بود ، تا آنكه ، امراى خليفه قرار به آن دادند كه\r\n\r\n\r\n","description":"","footnote":"\r\n( 1 ) . ابن اثير مىنويسد : « آنگاه [ خليفه 
  ] فرمان داد كه كوس‌ها و شيپورها را بنوازند و با بلندترين بانگ خود ، فرياد زد :\r\n« يا آل هاشم ! » و بدين صدا همه را آماده ساخت . » - الكامل ، ج 10 ، ص 637 .\r\n","page_name":" 2897 ","page_number":677},
  {"content":"\r\n\r\nشبيخون بر سپاه سلطان برند . آخر الأمر از شبيخون درگذشتند و چنين مقرّر داشتند كه اين سى هزار كس تمام به هيئت مجموعى خود را بر سپاه سلطان زنند .\r\nچون صباح شد ، به اين نيّت ، از شهر بيرون آمده ، اتّفاقا در اثناى اين حال ، از جانب سپاه خليفه ، ابو الهيجاء كردى [ حاكم اربل 
  ] با سپاه خود از لشكر خليفه جدا شده به جانب سپاه سلطان توجّه نمود ، چنانچه مردم خليفه را گمان آن شد كه او مىخواهد كه بيشتر از همه دستبردى نمايد . چون ساعتى گذشت ، ظاهر شد كه او رفته به سپاه سلطان ملحق شده و سلطان او را بسيار نوازش فرموده . بنابراين ، ضعفى در مردم خليفه ظاهر شد . امّا هنوز در صدد جنگ سعى و اهتمام داشتند ، كه در خلال اين حال خبر رسيد ، كه اينك عماد الدّين زنگى از جانب بصره ، با لشكرى بسيار ، در كشتىها به مدد سلطان مىرسد . خليفه از شنيدن اين خبر بسيار سراسيمه و مضطرب گشت . و سلطان نيز ميل جنگ نداشت ، امّا چون خليفه به صلح ، به هيچ وجه ، راضى نمىشد ، ناچار سلطان به جنگ قرار داده . بعد از رسيدن خبر آمدن عماد الدّين ، خليفه از آن شدّت فرود آمد و مردم در ميان افتاده ، غبار آن فتنه به آب صلح فرونشانيدند . و سلطان عذرخواهى نموده خليفه را از خود راضى نمود و هرچند كه دشمنان خليفه سلطان را بر آن مىداشتند كه بغداديان را تنبيه مىبايد نمود ؛ چه ، ايشان بسيار بىاندامىها كردند ، سلطان مطلقا ملتفت به سخنان ايشان نشده فرمود كه « سلاطين را زبون‌كشى شوم مىباشد . »\r\nو مدّت چهار ماه سلطان در بغداد توقّف نمود . و در ربيع الأوّل ، مزاج سلطان از اعتدال منحرف شد و اطباى حازق گفتند كه علاج اين مزاج آن است كه سلطان تغيير مكان فرمايد .\r\nبنابراين ، سلطان عازم اصفهان شد و چون به همدان رسيد از آن مرض بالكليّه شفا يافت .\r\nو از جمله وقايع اين سال آنكه فرنگان جمعيت نموده به عزم تسخير دمشق متوجّه آن صوب شده در موضع مرج‌صفّر « 1 » نزديك به دمشق فرود آمدند . اتابك طغتكين چون جمعيت ايشان مشاهده كرد به امراى تركمانان و دياربكر كس فرستاد ؛ و از ايشان امداد طلبيد ؛ و خود نيز با لشكرى استعداد نموده متوجّه جنگ كفّار شد و پسر خود ، تاج الملوك بورى ، را به جاى خود در دمشق نهاد . هنوز اتابك طغتكين در برابر فرنگان نرسيده بود كه امراى تركمان پىدرپى به دمشق رسيدند و تاج الملوك هر يكى را فراخور حالشان مهمانى كرده ، به جانب پدرش مىفرستاد ، تا آنكه در آخر ماه ذيحجّه ، هر دو طايفه در برابر يكديگر صف‌ها آراسته شروع در جنگ كردند و از صباح تا به نزديك نيمهء روز آتش جدال و قتال ساعت به ساعت شعله مىكشيد و دليران شير شكار به زخم شمشير آتشبار وطن نيزهء ماركردار دمار از روزگار يكديگر برمىآوردند .\r\n\r\n\r\n","description":"","footnote":"\r\n( 1 ) . مرج در لغت : منطقهء وسيع همچون مرغزار و دشت . مرج الصفر ناحيه‌اى در دمشق .\r\n","page_name":" 2898 ","page_number":678},
  {"content":"\r\n\r\nدر اثناى داروگير اتابك طغتگين از اسب افتاد . سپاه او چون افتادن او را از اسب مشاهده كردند به گمان آنكه او كشته شد ، همه روى به گريز نهاده ، مانند بنات النعش « 1 » ، پراكنده شدند .\r\nاتابك طغتگين فى الحال ، بر اسب خود سوار شده ، امّا چون اثرى از آثار سپاه خود نديد ، بالضّروره روى به گريز نهاد و فرنگان ايشان را تعاقب نمودند . امراى تركمان كه در يك طرف بودند اردوى فرنگان را مفت دانسته به هيئت مجموعى خود را بر اردوى ايشان ريخته تمامى رجّاله و اهل بازار ايشان را قتل‌عام نموده ، چندان اموال و اسباب از خيمه‌هاى ايشان بيرون آوردند كه از حساب و شمار بيرون بود . و فرنگان با خاطر جمع در پى مسلمانان مىتاختند و خيال ايشان آن بود كه جميع سپاه اسلام به هزيمت رفته‌اند .\r\nالقصّه ، تركمانان از يك گوشهء معركه اين‌چنين دستبردى نموده و به جانب دمشق رفتند .\r\nچون فرنگان مسلمانان را به اندرون شهر دمشق طپانده ، به جانب اردوى خود بازآمدند ، غير از پشته‌هاى كشته‌ها و خيمه‌هاى نيم‌سوخته هيچ چيز ديگر نديدند . بالضّروره ايشان ، سراسيمه وار ، به جانب ولايت خود گريختند . و اين از جمله غرايب حالات بود ؛ به واسطهء آنكه هر دو طايفه شكست يافته از ترس يكديگر مىگريختند .\r\nو در اين سال از اعيان علما ابو الفتوح احمد بن محمّد بن محمّد طوسى غزّالى برادر محمّد غزّالى ، كه با وجود تبحّر در علوم شرعيه ، به واعظى مشهور بود ؛ چه ، هميشه در مجالس و محافل وعظ گفته و سخنان او در دل‌هاى خلايق تأثير تمام داشت ، اگرچه از گفتار ابن جوزى « 2 » چنين ظاهر مىشود كه وى در اثناى وعظ ، در ترسانيدن خلايق ، احاديث موضوعهء « 3 » بسيار نقل مىكرد و جهت ابليس تعصّب بسيار مىورزيد ؛ چراكه ، او و برادرش ، اخوان ابليس در هر چيز بودند ، خصوص اين دو ، احمد در وضع احاديث ، ابليس را از جملهء موحّدين مىدانست « 4 » ، چنانچه تفاصيل آن در كتب مسطور است مبسوطا ، وفات يافت . و از مصنّفات او « ذخيره فى علم البصر »\r\n\r\n\r\n","description":"","footnote":"\r\n( 1 ) . اشارهء مؤلف به ستارگان دب اكبر و دب اصغر است - ابن اثير ، المرصّع ، 330 - 331 .\r\n( 2 ) . متكلّم شافعى ، صاحب تلبيس الإبليس .\r\n( 3 ) . اصطلاحى در علم حديث . حديث موضوع خبرى است كه كذابون آن را به افترا ، به حضرت رسول ( ص ) منسوب مىدارند . - صبحى صالح ، علوم الحديث ، 282 .\r\n( 4 ) . در تاريخ تصوّف اسلامى ستايش و دفاع از ابليس « به‌عنوان بزرگ‌ترين موحّد جهان و قرار دادن او در كنار حضرت رسول ( ص ) به‌عنوان دو نمونهء فتوّت و تصوير نور سياه ابليس در برابر نور محمّدى » اگرچه از مسايل مخاطره‌آميز بوده ، ليكن طرفدارانى در ميان عارفان و صوفيان گردنكش و پاكباخته‌اى چون حلّاج ، عين القضات همدانى ، احمد غزّالى و عطّار داشته است كه در درون اين ملعونى و مهجورى ، مقام و الا و برجسته‌اى براى او يافته‌اند و از وى به‌عنوان پاكبازترين عاشق و پاسبان حضرت و سرور مهجوران و يگانهء وجود و سرّ قدر و خال بر جمال ازلى ( عين القضاة ، نامه‌ها ، 2 / 416 ) و شحنهء مملكت كه صد و بيست و چهار نبى زخم او خورده‌اند ( همانجا ، 1 / 96 ) ياد كرده‌اند . - دردطلب ، چاپ 1376 ، تبريز ، 197 به بعد .\r\n","page_name":" 2899 ","page_number":679},
  {"content":"\r\n\r\nاست و همچنين « لباب الاحياء » ، كه اختصار « احياء العلوم » است ، نيز از مؤلّفات اوست .\r\nو ابن اثير جزرى در كامل التواريخ « 1 » آورده كه عجب از ابن جوزى ، كه با وجود آنكه مصنّفات او پر از احاديث منكرهء موضوعه است ، مردم را به اين عيب معيوب مىدارد و هيچ كس را به خوبى ياد نمىكند تا سخن او بر غرض و هواى نفس محمول نشود . « 2 »\r\nو در اين سال اوّل مجلس وعظ ابن جوزى بود كه بر بالاى منبر رفته و وعظ كرد . از وى منقول است كه « در مجلس اوّل وعظ من كه در سن سيزده سالگى منعقد شده بود پنجاه هزار كس حاضر شده بودند . » و از مشايخ اهل سنّت شيخ ابو القاسم علىّ بن يعلى العلوى البلخى در آن مجلس حاضر بود و ابن جوزى را ، بر دست گرفته ، بر منبر سوار كرد .\r\nدر ماه ربيع الآخر اين سال « 3 » چون سلطان محمود از بغداد به اصفهان رفت ، عماد الدّين اتابك زنگى بن آقسنقر را به واسطهء آنكه وى در حفظ و حراست شهر بصره و واسط آن‌چنان مساعى جميله به ظهور رسانيده بود ، كه جميع امرا و خوانين بر وى آفرين كردند ، سلطان محمود شحنگى تمام عراق عرب را به او ارزانى داشت و خاطر خود را ، به سبب عماد الدّين زنگى ، از عراق عرب جمع نموده متوجّه اصفهان شد . در وقت مراجعت چون چند مرحله از بغداد برآمد ، وزير خود ابو القاسم علىّ بن انس‌آبادى « 4 » را از وزارت عزل نموده محبوس گردانيد . منشأ عزل او آن بود كه جمعى از دشمنان او خاطرنشان سلطان كرده بودند كه وى در اين صحبت هميشه جانب خليفه را تقويت مىكرد و دولت‌خواهى خليفه مىنمود . القصّه بعد از حبس او سلطان كس به بغداد فرستاده شرف الدّين انوشيروان بن خالد را طلب داشت . در ماه شعبان شرف الدّين مذكور در اصفهان به ملازمت سلطان رسيد و به منصب عظيم القدر وزارت سرافراز شده مدت ده ماه وزارت سلطان كرد ، بعد از آن خود را از آن منصب عزل نموده باز به جانب بغداد مراجعت نمود و سلطان محمود از اصفهان به جانب رى رفت و وزير ابو القاسم هنوز در حبس بود ، تا آنكه در ماه ذيحجّهء سال آينده كه سلطان متوجّه سفر رى بود ، فرمود كه ابو القاسم را از بند بيرون آورده خلعت وزارت داده ، باز به آن منصب سرافراز گردانيدند . « 5 »\r\n\r\n\r\n","description":"","footnote":"\r\n( 1 ) . نام اين اثر غالبا به صورت الكامل فى التاريخ آمده است . - رجوع شود به پاورقى صفحهء 2871 كتاب .\r\n( 2 ) . و نيز گويد : اى كاش مىدانستم غزّالى همراه آن همه بدى كه درباره‌اش گفته شده ، هيچ نيكى و محسناتى نداشت كه ذكر شود تا سخنان گوينده به هوسرانى و غرض‌ورزى حمل نگردد ؟ - الكامل ، ج 10 ، ص 640 .\r\n( 3 ) . ابن اثير اين مطلب را در سال 521 ه . ق . ( - 520 رحلت ) آورده است .\r\n( 4 ) . قوام الدّين ابو القاسم زين الملك انس‌آبادى درگزينى ( مقتول در شوّال 527 ) . وى قريب پانزده سال در دربار سلجوقيان به توطئه كار صدارت جهت خود و آزار رسانيدن به ساير اصحاب ديوان و برهم زدن ميانهء خليفه و سلطان سلجوقى عراق و سنجر روزگار گذرانيد - اقبال آشتيانى ، وزارت در عهد سلاطين سلجوقى ، ص 265 .\r\n( 5 ) . علت استخلاص ابو القاسم ابو القاسم على از بند و انتصاب مجدّد وى به وزارت ، به دستور سلطان سنجر بود كه در سال 523 به رى آمده بود .\r\n","page_name":" 2900 ","page_number":680},
  {"content":"\r\n\r\nو از جمله وقايع اين سال « 1 » آنكه عزّ الدّين مسعود ، پسر امير آقسنقر برسقى ، كه بعد از فوت پدر خود حاكم بالاستقلال موصل و جزيره شد ، به قصد تسخير ولايت دمشق بيرون رفت . اوّلا ، شهر رحبه را محاصره كرد و در اثناى محاصرهء آن شهر بيمار شد و با وجود بيمارى در باب گرفتن رحبه كمال مبالغه داشت . و چون كار بر اهالى آن شهر به واسطهء كمى آذوقه به تنگ آمد ، بالضّروره شهر را بعد از امان گرفتن ، تسليم عزّ الدّين نمودند . به مجرّد به شهر درآمدن او بيمارى او اشتداد يافت و در همان روز فوت شد و لشكر او ، شروع در غارت يكديگر كرده ، پراكنده شدند ، چنانچه هيچ‌كس به دفن و كفن او نپرداخت . آخر الأمر بعد از يك روز ، مردم رحبه او را دفن كردند و برادر خرد او را جاولى ، غلام آقسنقر ، بر مسند حكومت آن ولايت نشانيده مهمّات را از پيش خود گرفت .\r\nچون خبر فوت عزّ الدّين مسعود ؛ و نشانيدن برادر كوچكش به جاى او ؛ و استيلاى جاولى بر آن ديار به سمع سلطان محمود رسيد « 2 » ، امرا و اركان دولت خود را طلب داشته در باب تعيين حاكمى از براى ولايت موصل و جزيره ، كه با فرنگان مقاومت تواند نمود ، مشورت كرد . آخر الأمر قرعهء اختيار به نام عزّ الدّين زنگى افتاد . سلطان او را نيز ، از براى حكومت آن ديار ، مناسب دانسته ، بنابراين ، منشور ايالت آن ديار را به اسم عماد الدّين زنگى نوشته و او را به آن جانب فرستاد .\r\nچون امير عماد الدّين زنگى به حوالى موصل رسيد ، جاولى با جميع لشكر به استقبال او بيرون آمد . و چون نظرش بر امير عماد الدّين افتاد از اسب پياده شده زمين ادب ببوسيد . در ماه رمضان اين سال امير عماد الدّين به شهر موصل درآمد و ايالت رحبه را به جاولى مقرّر داشت ؛ نصير الدّين را به كوتوالى ولايت موصل و باقى قلعه‌هاى آن ديار تعيين فرمود ؛ و بهاء الدّين را قاضى القضات جميع ممالك خود گردانيد . و چون خاطر خود را از ضبط شهر موصل فارغ گردانيد متوجّه جزيرهء ابن عمر « 3 » شد ؛ چه ، در آنجا جمعى از غلامان امير آقسنقر برسقى بودند كه به هيچ وجه به اطاعت امير عماد الدّين درنمىآمدند .\r\nچون به نواحى آن بلده رسيد كس پيش ايشان فرستاد ، كه شايد تمرّد و عصيان ترك نموده ، در مقام اطاعت و انقياد درآيند ، كه به هيچ وجه اين معنى صورت نگرفت . بنابراين ، امير\r\n\r\n\r\n","description":"","footnote":"\r\n( 1 ) . ابن اثير اين واقعه را در سال 521 ه . ق . ( - 511 رحلت ) آورده است .\r\n( 2 ) . اين خبر توسط قاضى بهاء الدّين ابو الحسن علىّ بن قاسم شهرزورى و صلاح الدّين محمّد امير حاجب برسقى به سلطان محمود سلجوقى رسيد . - الكامل ، ج 10 ، ص 643 .\r\n( 3 ) . در متن به صورت \" بنى عمر \" آمده است . جزيرهء ابن عمر شهرى است در بالاى موصل كه بخش عمدهء آن را رود دجله احاطه كرده است - ياقوت ، معجم البلدان .\r\n","page_name":" 2901 ","page_number":681},
  {"content":"\r\n\r\nعماد الدّين در مقام جنگ شده مردم را فرمود تا از آب گذشتند و شهر را محاصره نمودند .\r\nاهالى شهر به اتّفاق غلامان بيرون آمده در كنار آب دجله در موضعى كه به زلاقه « 1 » مشهور بود جمعيت نموده از آب گذشتن [ افراد امير عماد الدّين 
  ] را منع مىنمودند . از سپاه امير عماد الدّين جمعى در برابر ايشان قرار گرفتند و طايفه‌اى ديگر ، از برابر ايشان پائين‌تر رفته ، از آب عبور نمودند . و چون مردم جزيره ديدند كه سپاه عماد الدّين از آب گذشته در مقام ممانعت درآمدند ، شروع به جنگ كردند . امير عماد الدّين چون اين حال را مشاهده نمود خود نيز با بقيهء سپاه خود از آب گذشت . چون اهالى جزيره ديدند كه امير عماد الدّين از آب گذشت و متوجّه جنگ با ايشان شد ، زلاقه را گذاشته به شهر درآمدند . سپاه امير عماد الدّين ايشان را تعاقب نموده شهر را محاصره كردند . آخر الأمر چون اهالى شهر دانستند كه سعى ايشان هيچ فايده ندارد ، كس نزد امير عماد الدّين فرستاده امان طلبيدند . امير عماد الدّين ملتمس ايشان را مبذول داشته تمامى مردم را امان داده به شهر درآمدند . اتّفاقا ، همان‌شب كه امير عماد الدّين از زلاقه به شهر رفت ، آن‌قدر آب دجله زياد شد كه تمامى زلاقه به زير آب رفت . و چون مردم اين حالت را مشاهده نمودند دانستند كه امير عماد الدّين صاحب اقبال است ؛ چه ، اگر در آن شب از زلاقه به شهر درنمىآمد كسى از ايشان زنده نمىماند ، بلكه همه در آن سيلاب هلاك مىشدند .\r\nالقصّه ، چون امير عماد الدّين جزيرهء ابن عمر را به حوزهء تصرّف خود درآورد ، عنان عزيمت به جانب نصيبين « 2 » ، كه حسام الدّين تمرتاش بن امير ايلغازى والى آنجا بود ، منعطف داشت . چون حسام الدّين از توجّه امير عماد الدّين به جانب نصيبين خبر يافت شهر را به معتمدى از خود سپرده خود نزد پسرعم خود ، داود بن سقمان ، والى حصن‌كيفا « 3 » ، رفت كه او را همراه خود برداشته به‌اتّفاق با امير عماد الدّين جنگ كنند و شرّ او را از ولايت خود دفع نمايد . چون تمرتاش نزد ركن الدّوله رفت ، او مقدم او را عزيز دانسته به جمع سپاه امر فرموده در مقام استعداد جنگ شد . و امير تمرتاش از براى تسلّى مردم نصيبين ، كه در محاصرهء امير عماد الدّين بود ، مكتوبى نوشته ، بر پر كبوتر مىبسته ، به جانب نصيبين فرستاد . اتّفاقا ، از قوّت طالع امير عماد الدّين كبوترى ، كه چند مرتبه از حصن‌كيفا به نصيبين رفته و از آنجا باز به حصن‌كيفا رفته بود ، در بيرون شهر نصيبين ، در موضعى كه برابر خيمهء امير عماد الدّين بود ،\r\n\r\n\r\n","description":"","footnote":"\r\n( 1 ) . در لغت : ليز و لغزنده ( همچون باتلاق ) .\r\n( 2 ) . شهر بزرگى در بلاد جزيره در مسير جادهء موصل به شام - ياقوت ، معجم البلدان ، جغرافىنويسان يونانى آن را سوكورس يا مكدونيس مىگفتند و اين همان شهر نسيبيس رومىهاست . - سترنج ، سرزمين‌هاى خلافت شرقى ، ص 102 .\r\n( 3 ) . شهر و قلعه‌اى مشرف بر دجله ، ميان آمد و جزيرهء ابن عمر - منبع پيشين .\r\n","page_name":" 2902 ","page_number":682},
  {"content":"\r\n\r\nفرود آمد . امير فرمود كه كبوتر را گرفته درساعت نزد او آوردند . چون مكتوبى كه در بالا كبوتر بود مطالعه نمودند ديدند ، كه امير تمرتاش به مردم خود نوشته بود كه « بعد از پنج روز ، من با ركن الدّوله لشكرى بسيار برداشته متوجّه آن صوب خواهيم شد . بايد كه هيچ دغدغه در خاطر خود راه ندهيد و در اين پنج روز ، هر نوع كه باشد ، ممانعت نماييد و شهر را نگاه داريد . »\r\nامير عماد الدّين فرمود كه به جاى پنج روز بيست روز نوشته ، كبوتر را سر دادند كه به شهر نصيبين رفت و بر بالاى كوشك امير حسام الدّين تمرتاش افتاد . چون مردم امير تمرتاش كبوتر را گرفته بر مضمون مكتوب اطّلاع يافتند ، بسيار سراسيمه و مضطرب شدند ؛ چه ، ايشان طاقت آن نداشتند كه بتوانند بيست روز شهر را محافظت نمايند . بنابراين ، فى الحال ، كس نزد امير عماد الدّين فرستاده شهر را تسليم وى كردند . بعد از امان ، امير عماد الدّين به شهر نصيبين درآمد و مردم آنجا را به انعام و احسان خوشحال گردانيد . چون اين خبر به گوش تمرتاش رسيد ، دود حيرت از دماغ او بيرون رفت كه آيا چه حالت روى داد كه مردم او پنج روز نتوانستند شهر را نگاه داشت ؟ تا آنكه بر وى معلوم شد كه اين معنى از جمله اقبال امير عماد الدّين بود كه كبوتر اوّلا ، پيش او رفته است .\r\nچون امير عماد الدّين نصيبين را متصرّف شد ، به عزم تسخير سنجار « 1 » رفته ، آن شهر را نيز به مصالحه گرفت و از آنجا به خابور « 2 » رفت و آن را نيز بىجنگ و جدل متصرّف شد . و از خابور عنان عزيمت به صوب حرّان ، كه اهالى آن شهر از دست تاخت‌وتاز جوسكين « 3 » فرنگى ، والى شهر رها ، بسيار به تنگ بودند ، منعطف داشت . چون به نواحى شهر حرّان رسيد ، اهالى آن شهر ، از روى خوشحالى تمام ، به استقبال او آمده به شهر بردند و شمّه‌اى از احوال خود و تعدّى جوسكين فرنگى به عرض او رسانيدند و از وى بسيار شكايت كردند . امير عماد الدّين ايشان را دلدارى و تسلّى داده كس نزد جوسكين فرستاد و پيغام داد كه « قبل از اين آنچه ، از مردم تو نسبت به اهالى شهر حرّان به ظهور رسيده ، گذشت . اكنون ، چون اين شهر به من تعلّق گرفت ، مناسب آن است كه مردم خود را از تعرّض به نواحى اين شهر منع فرمايى تا ميانهء ما دوستى باشد ، و الّا مهيّاى جنگ بايد بود . » جوسكين ملايمت بسيار كرده ، در جواب فرستاد كه « بعد از اين ، از ما نسبت به ايشان غير از امداد و اعانت چيزى ديگر به ظهور نرسد .\r\nاگر برسد ، اعتراض امير بر ما معقول خواهد بود ، و الّا بايد كه بعد از اين ، قواعد دوستى و اتّحاد\r\n\r\n\r\n","description":"","footnote":"\r\n( 1 ) . شهر مشهورى در نواحى جزيره ، در نزديكى موصل - منبع پيشين .\r\n( 2 ) . رودى بزرگ ميان رأس عين و فرات در منطقهء جزيره ، كه ولايت بزرگى نيز در آن ناحيه به همين نام شهره است .\r\n- منبع پيشين .\r\n( 3 ) . در متن به صورت جوسلين آمده است . اما در ديگر مواضع اين متن جوسكين آمده است .\r\n","page_name":" 2903 ","page_number":683},
  {"content":"\r\n\r\nرا آن‌چنان استحكام داد كه به هيچ‌وجه خلل و قصور پيرامون آن نتواند گشت . » و غرض امير عماد الدّين با جوسكين از مصالحه آن بود كه مىخواست اوّلا ، ولايت حلب و شام را به حوزهء تصرّف خود درآورد و بعد از آن ، متوجّه دفع فرنگان شود . باقى احوال او در سنوات آتيه مذكور خواهد شد ، ان شاء اللّه تعالى .\r\nو در اين سال « 1 » ، سلطان سنجر به واسطهء آنكه يكى از باطنيّه ، ابو نصر احمد بن فضل را ، كه وزير سلطان سنجر بود ، به قتل رسانيد « 2 » ، لشكرى بر سر الموت كشيده زياده از ده هزار نفر از ايشان را به قتل رسانيد .\r\nو در ماه شوّال اين سال از اعيان علما محمّد بن عبد الملك بن احمد همدانى « 3 » ، صاحب تاريخ مشهور ، وفات يافت . و هم در اين سال تدريس مدرسهء نظاميّهء بغداد بر حسن بن سليمان كه از مشاهير علماى آن زمان بود ، قرار گرفت .\r\n\r\n\r\n","description":"","footnote":"\r\n( 1 ) . ابن اثير اين واقعه را در سال 521 ه . ق ( - 511 رحلت ) آورده است .\r\n( 2 ) . ابن اثير مىنويسد : معين الملك ابو نصر احمد بن فضل در مبارزه با باطنيان اثرات نيكويى بر جاى نهاده بود و در اين مبارزت نيّت خير داشت . - الكامل ، ج 10 ، ص 647 .\r\n( 3 ) . نسب كامل وى محمّد بن عبد الملك بن ابراهيم بن احمد است .\r\n","page_name":" 2904 ","page_number":684},
  {"content":"\r\n\r\n\r\nذكر وقايع سال پانصد و دوازدهم از رحلت خير البشر\r\nاز جمله وقايع اين سال آنكه امير عماد الدّين زنگى شهر حلب را ، با قلعهء آن ، مالك شد .\r\nتفصيل اين مجمل آنكه در زمان حكومت امير آقسنقر برسقى بر موصل و جزيره ، حلب را به پسر خود ، عزّ الدّين مسعود ، داده بود . و چون امير آقسنقر فوت شد ، عزّ الدّين مسعود - چنانچه سابقا قلمى شد - به موصل آمد . و از موصل به ملازمت سلطان محمود رفت و ولايات پدر خود را به نام خود حاصل كرده بازگشت و در حلب از قبل خود امير قومان را گذاشته بود . و چون از پيش سلطان بازگشت ، منشور ايالت حلب را به امير قتلغ‌ابه « 1 » داده او را به حلب فرستاد . و خود از موصل به عزم تسخير شهر رحبه عنان عزيمت به آن صوب منعطف داشته شهر رحبه را محاصره نمود .\r\nو چون امير قتلغ‌ابه به حلب رسيد و منشور ايالت خود را ظاهر ساخت ، امير قومان گفت كه « من به اين منشور هرگز شهر حلب را به تو نخواهم داد ؛ چه ، ميان من و امير عزّ الدّين مسعود يك نشانه‌اى است . تو هرگاه آن نشانه را ظاهر مىسازى من شهر را به تو مىسپارم . » قتلغ‌ابه پرسيد كه « آن نشانه چيست ؟ » گفت كه « صورت آهويى . » و امير عزّ الدّين در تصوير بىنظير زورگار خود بود . بنابراين ، امير قتلغ ابه بازگشته متوجّه ملازمت امير عزّ الدّين مسعود گشت ، كه از وى صورت آهو گرفته ، حلب را از دست امير قومان بستاند .\r\nاتّفاقا ، چون امير قتلغ‌ابه به رحبه رسيد عزّ الدّين مسعود فوت شد . پس امير قتلغ‌ابه ايلغار نموده باز به جانب حلب آمد و خبر فوت امير عزّ الدّين مسعود را ظاهر ساخت . مردم حلب به\r\n\r\n\r\n","description":"","footnote":"\r\n( 1 ) . يكى از بندگان شرف الدوله ابهرى صاحب ابهر .\r\n","page_name":" 2905 ","page_number":685},
  {"content":"\r\n\r\nواسطهء ظلم امير قومان از وى متنفّر بودند . در اين وقت ، فرصت غنيمت دانسته ، در مقام آن شدند كه شهر را به امير قتلغ‌ابه سپارند . بنابراين ، رئيس فضائل بن بديع ، كه از اعيان حلب بود ، با امير قتلغ‌ابه اتّفاق نموده هزار دينار جهت امير قومان فرستادند و به او پيغام دادند كه « مناسب آن است كه تو شهر را به امير قتلغ‌ابه سپارى ؛ چه ، او فرمان امير عزّ الدّين مسعود به عزل تو و نصب خود در دست دارد . »\r\nامير قومان چون اتّفاق اهل حلب به او دانست ، بالضّروره ، در تاريخ بيست و چهارم جمادى الآخر سال گذشته ، قلعه را تسليم قتلغ‌ابه نموده خود به جانب عراق متوجّه خدمت سلطان شد . بندگان قتلغ‌ابه چند روز با حلبيان سلوك هموار نمود ، آخر الأمر شروع در ظلم و بيداد كرده كار به جايى رسانيد كه مردم ياد امير قومان مىكردند . خصوصا ، در باب گرفتن بيت المال بسيار مبالغه مىنمود ، چنانچه بعد از فوت شخصى به وارثان و فرزندان او چيزى نمىداد و همه را تصرّف مىنمود . از اين جهت ، مردم حلب بسيار از وى متنفّر شده قرار به آن دادند كه بدر الدّوله سليمان بن عبد الجبّار بن ارتق را ، كه در آن وقت در شهر حلب مىبود و مدتى مديد حكومت حلب كرده بود ، بر خود حاكم ساخته ، قتلغ را بيرون كنند . بنابراين ، در شب سه‌شنبه هفتم شهر شوّال سال سابق ، اكابر و اعيان حلب با بدر الدّوله بيعت نموده مردم را فرمودند كه هرجا كه در شهر از مردم قتلغ‌ابه باشد او را گرفته در بند كنند و خانه‌هاى ايشان را غارت كنند .\r\nاتّفاقا ، چون اكثر اوقات سپاه قتلغ‌ابه مست بودند و هميشه به فسق و فجور مشغول ، آن شب نيز به دستور خود هر يكى در جايى به شراب خوردن مشغول بودند ، كه حلبيان بر ايشان ريخته همه را دست و گردن بسته در بند كشيدند و خانه‌هاى ايشان را تاراج كرده هرچه داشتند به باد فنا دادند .\r\nامير قتلغ‌ابه چون بر حقيقت حال اطّلاع يافت دانست كه ظلم و بيداد بر مردم كردن و طمع در مال ايشان نمودن موجب زوال دولت است . امّا چون كار از دست رفته بود علاج غير از آن نداشتند كه در قلعهء حلب را بسته درون قلعه متحصّن شد . و حلبيان به اتّفاق بدر الدّوله دور قلعه را محاصره نموده و در صدد آن شدند كه او را از قلعه بيرون آورده به سياست رسانند . وى از روى اضطرار كس نزد امير حسّان صاحب شهر منبج و امير حسن صاحب شهر بزاعه « 1 » فرستاد ، از ايشان التماس نمود ، كه به حلب آمده ، مهم او را با حلبيان صورت دهند . و ايشان التماس او را مبذول داشته به حلب آمده ، هرچه خواستند كه ميانهء او و حلبيان صورت مصالحه واقع شود ،\r\n\r\n\r\n","description":"","footnote":"\r\n( 1 ) . به ضم يا كسر \" با \" . شهرى در حلب در وادى بطنان . ميان منبح و حلب - ياقوت ، معجم البلدان .\r\n","page_name":" 2906 ","page_number":686},
  {"content":"\r\n\r\nحلبيان ، از بس كه از وى آزرده بودند ، مطلقا قبول نكردند .\r\nدر اين اثنا ، خبر رسيد كه اينك جوسكين فرنگى با لشكرى بسيار متوجّه حلب است .\r\nحلبيان از شنيدن اين خبر سراسيمه گشته مصلحت چنان ديدند ، كه پيشكش لايق از براى جوسكين فرستاده ، شرّ او را از خود دفع بايد نمود . بنابراين ، ميانهء خود توجيه نموده مبلغى زر و از تحف و هداياى لايقهء بسيارى به هم رسانيده جهت جوسكين فرستادند جوسكين قبول آن نموده بازگشت . مقارن بازگشتن جوسكين خبر رسيد كه اينك صاحب انطاكيه ، با لشكرى بسيار از فرنگان ، متوجّه حلب است . حلبيان از آن رهگذر بسيار مضطرب شده تا به نيمهء ماه ذيحجهء سال سابق ، هم محافظت امير قتلغ‌ابه ، كه در قلعه بود ، مىكردند و هم با صاحب انطاكيه كه بيرون شهر را محاصره داشت ، جنگ مىكردند كه در اين وقت امير عماد الدّين زنگى از موصل دو كس از امراى بزرگ خود را ، كه يكى امير سنقر دراز و ديگرى امير حسن قراقوش بود ، با لشكرى بسيارى به حلب فرستاد و منشور سلطان همراه ايشان كه « ولايت حلب و شام به امير عماد الدّين تعلّق داشته باشد . »\r\nچون فرنگان كه شهر حلب را محاصره داشتند خبر شدند كه لشكر امير عماد الدّين زنگى به مدد حلبيان مىرسد ، پيش از آمدن ايشان از آنجا كوچ كرده به انطاكيه رفتند . و ايشان به شهر حلب درآمده قرار به آن دادند كه بدر الدّوله سليمان و امير قتلغ‌ابه ، هر دو ، بايد كه به موصل روند تا امير عماد الدّين ، كه اكنون به حكم سلطان اين ولايت به او تعلّق دارد ، كه به هركه خواهد بسپارد . بنابراين ، قتلغ‌ابه و بدر الدّوله سليمان هر دو به موصل رفتند و امير سنقر دراز نيز همراه ايشان به موصل رفت و امير حسن قراقوش در حلب بماند تا معاملهء ايشان مشخّص شود كه امير عماد الدّين زنگى حلب را به كه سپارد .\r\nاتّفاقا ، چون بدر الدّوله و امير قتلغ‌ابه به خدمت امير عماد الدّين رسيدند ، امير عماد الدّين در ميان هر دو صلح داده هيچ‌كدام را به حكومت حلب نفرستاد و از قبل خود صلاح الدّين محمّد ياغيسيانى را به ايالت آن ولايت سرافراز گردانيده روانهء حلب نمود و خود با لشكرى بسيار متوجّه ولايت شام شد . در اثناى راه ، شهر منبج و بزاعه را به حوزهء تصرّف خود درآورد و نوّاب و عمّال خود را در آنجا نصب فرمود . و چون به حوالى حلب رسيد اهل حلب پيش‌كش‌هاى لايق برداشته به استقبال او بيرون رفتند . امير عماد الدّين اهالى حلب را بسيار نوازش‌ها كرد و به رسم سير به شهر درآمد و مهمّات آن شهر را نسق و انتظام داد و قتلغ‌ابه را گرفته به فضائل بن بديع سپرد كه او را ميل كشيد و بعد از ميل كشيدن ، به دو روز قتلغ‌ابه فوت شد و پسرش گريخته به قلعهء جعبر رفته پناه به والى آن قلعه برد .\r\nو امير عماد الدّين رياست شهر حلب را به ابو الحسن علىّ بن عبد الرزّاق داده متوجّه شام\r\n\r\n","description":"","footnote":"","page_name":" 2907 ","page_number":687},
  {"content":"\r\n\r\nشد ؛ چه ، در ماه صفر اين سال ظهير الدّين اتابك طغتگين فوت شده بود و به موجب وصيّت او پسرش ، تاج الملوك ، به جاى او قرار گرفت و امّا مقاومت با فرنگان نتوانست نمود و اگرنه امير عماد الدّين زنگى به فرياد اهل اسلام مىرسيد ، فرنگان تمامى بلاد شام و حمص را از دست تاج الملوك مىگرفتند . عن‌قريب تفاصيل احوال امير عماد الدّين زنگى و محاربات او با فرنگان در ولايت شام مذكور خواهد شد ، ان شاء اللّه .\r\nو در اوّل ماه رجب اين سال وزير خليفه مسترشد باللّه ، جلال الدّين علىّ ابن صدقه فوت شد « 1 » و شرف الدّين علىّ بن طراد زينبى به آن منصب سرافراز گشت و قبل از وى ، هيچ هاشمى وزارت عباسيان نكرده بود .\r\nو از جمله وقايع اين سال آنكه ملك طغرل و دبيس بن صدقه نزد سلطان سنجر به خراسان رفتند و او را بر گرفتن عراق از سلطان محمود تحريص و ترغيب مىنمودند ، و اين معنى را در نظر او بسيار سهل و آسان مىساختند . سلطان سنجر اوايل در آن كار تغافل مىورزيد تا آنكه به عرض او رسانيدند كه سلطان محمود با خليفه مسترشد باللّه متّفق شده مىخواهد قرار بر مخالفت سلطان دهد ، القصّه چندان خبر در آن باب به گوش سلطان سنجر رسانيدند كه سلطان سنجر به عزم تسخير عراق از خراسان متوجّه آن صوب شد . چون به رى رسيد ، خواست كه امتحان سلطان محمود نمايد كه آيا او سر مخالفت دارد يا نه . بنابراين ، كس به طلب او فرستاده وى را از همدان به رى طلبيد .\r\nدر اين وقت ، ملك طغرل و دبيس بن صدقه بسيار حيله‌ها برانگيختند و مردم را بر اين داشتند كه سلطان محمود را از عمّ خود ، سلطان سنجر ، بترسانند تا همراه فرستادهء او نيايد و سخن او دربارهء او راست شود . و هيچ اثر بر حيله‌هاى آنها مترتّب نشد ، و سلطان محمود به مجرد رسيدن فرستادهء عمّش ، متوجّه ملازمت او شد . و چون به نواحى رى رسيد سلطان سنجر فرمود كه جميع امرا و اركان دولت او به استقبال وى بيرون روند . و چون سلطان محمود به مجلس عمّ خود ، سلطان سنجر ، درآمد ، او را نزد خود جاى داد و در تعظيم و تكريم او داد مبالغه داد و هيچ دقيقه از دقايق احترام او فرونگذاشت . و بعد از چندى در نيمهء شهر ذيحجّه او را در رفتن به عراق رخصت داد و دبيس بن صدقه را به او سفارش بسيار نمود كه او را البته همچنانكه سابقا از جملهء دولت‌خواهان خود مىدانستى ، الحال نيز او را از دولت‌خواهان خود دانسته ، ولايت موروثى او را به او ارزانى دار . و سلطان محمود ، قبول آن معنى نموده ،\r\n\r\n\r\n","description":"","footnote":"\r\n( 1 ) . ابن اثير او را « مردى نيك‌نهاد ، خوشرفتار ، فروتن و دوستدار اهل علم » معرفى مىكند و سه بيت شعر از او نقل مىنمايد - الكامل ، وقايع سال 22 هجرى .\r\n","page_name":" 2908 ","page_number":688},
  {"content":"\r\n\r\nدبيس را همراه خود گرفته متوجّه عراق شد و سلطان سنجر از رى عنان عزيمت به جانب خراسان منعطف داشت .\r\nو از جمله وقايع اين سال آنكه سلطان سنجر در وقتى كه سلطان محمود در رى پيش او آمد ، وزير ابو القاسم انس‌آبادى را ، كه سلطان محمود او را از وزارت خود عزل كرده بود و محبوس كرده ، فرمود كه او را از بند بيرون كرده وزير دختر خود ، كه حرم سلطان محمود بود ، گردانيد . « 1 »\r\n\r\n\r\n","description":"","footnote":"\r\n( 1 ) . سلطان محمود به هنگام ورود خود به بغداد ( 24 محرّم سال بعد ) وزارت خود را مجدّدا به ابو القاسم داد . اين دوّمين بارى بود كه ابو القاسم به وزارت سلطان محمود منصوب مىشد .\r\n","page_name":" 2909 ","page_number":689},
  {"content":"\r\n . \r\n","description":"","footnote":"","page_name":" 2910 ","page_number":690},
  {"content":"\r\n\r\n\r\nذكر وقايع سال پانصد و سيزدهم از رحلت\r\nدر اوايل محرّم اين سال سلطان محمود باز به بغداد رفت و هرچند خواست كه خليفه از دبيس بن صدقه راضى شود ، صورت نمىگرفت و همچنان با او در مقام ناخوشى مىبود و دبيس ، در جوار سلطان فرود آمده ، ملازمت به حد مىكرد . و حرم سلطان محمود بنابر سفارش پدرش ، سلطان سنجر ، بسيار حمايت و جانبدارى دبيس مىكرد چنانچه سلطان محمود را بر اين داشت كه ولايت موصل و جزيره را از عماد الدّين اتابك زنگى گرفته به او ارزانى دارد .\r\nچون خليفه بر اين حال اطّلاع يافت حقيقت را به عماد الدّين زنگى نوشت و او را فرمود كه مناسب آن است كه تو خود را به ملازمت سلطان رسانيده اين حال را از خاطر او بيرون آورى .\r\nبنابراين ، امير عماد الدّين اتابك زنگى از موصل ايلغار كرده آن‌چنان خود را به بغداد رسانيد كه هيچ‌كس خبردار نشد ، مگر وقتى كه [ 46 الف 
  ] امير عماد الدّين در پس سراپردهء سلطان محمود رسيد و انواع تحف و هداياى نفيسه گذرانيد و از زر نقد ، مبلغ هزار دينار ، به خزانهء سلطان محمود رسانيد « 1 » و بعد از سه روز سلطان او را خلعت پادشاهانه داده رخصت مراجعت فرمود . و مهمّ دبيس همچنان معطّل مانده بود و اهالى بغداد با او آن‌چنان دشمن بودند كه هرگاه او سوار مىشدى ، عوام خلايق در بازار و كوچه او را دشنام مىدادند و نفرين مىكردند .\r\nو در چهارم شهر جمادى الآخر سلطان محمود ، مجاهد الدّين بهروز را به شحنگى عراق تعيين نمود و حلّه را به جايگيرى وى ارزانى داشت و خود متوجّه همدان شد . و در اثناى راه\r\n\r\n\r\n","description":"","footnote":"\r\n( 1 ) . ابن اثير به اهداى يكصد هزار دينار به سلطان توسط او اشاره كرده است . و گويد عماد الدّين اين مبلغ را براى جلب رضايت سلطان هديه كرد - الكامل ، ج 10 ، ص 654 .\r\n","page_name":" 2911 ","page_number":691},
  {"content":"\r\n\r\nدختر سلطان سنجر بيمار شد و چون به همدان رسيدند ، وفات يافت . دبيس بعد از فوت وى بسيار ملول شد ؛ چه ، اصل خاطر سلطان محمود با او صاف نبود . غايتش به خاطر حرم خود و وصيّت عمّش سلطان سنجر رعايت او مىكرد .\r\nالقصّه در اين اثنا ، سلطان محمود نيز بيمار شد و بيمارى او اشتداد يافت و دبيس در اين وقت ، فرصت يافته پسر كوچك سلطان محمود « 1 » را برداشته با سىصد سوار متوجّه عراق عرب شد . چون خليفه مسترشد اين خبر شنيد در مقام جمع سپاه شد و استعداد جنگ مىنمود كه خبر رسيد كه دبيس از بغداد گذشته به جانب حلّه رفت . مجاهد الدّين بهروز ، در آن وقت ، در حلّه مىبود . چون خبر توجّه دبيس به حلّه شنيد ، بىتوقّف گريخته به بغداد آمد و دبيس به حلّه درآمده شروع در جمعيت سپاه و گرفتن اموال نموده ، در اندك‌روز ، ده هزار سوار به هم رسانيد .\r\nخليفه از اين خبر بسيار آزرده شده حقيقت حال را به سلطان محمود نوشت . سلطان نيز از آن مرض شفا يافته بود و از اين حركت بسيار آشفته . بنابراين ، ابه‌قزل و احمد يلى « 2 » را كه از امراى بزرگ او بودند با لشكرى انبوه نامزد دفع دبيس نموده روانهء عراق عرب گردانيد و خود نيز در عقب ايشان متوجّه بغداد شد . چون دبيس بر اين حال اطّلاع يافت ، كس نزد خليفه فرستاده اظهار اطاعت و بندگى نمود و ملايمت بسيار مىكرد و مىگفت كه اضعاف آن‌چه من از اموال خليفه گرفته‌ام مىدهم ، اگر خليفه از گناه من درگذرد . امّا خليفه مطلقا به او صاف نمىشد .\r\nدر اين اثنا سلطان محمود به بغداد رسيد و دبيس تحف و هداياى بسيار فرستاده گناهان خود را از سلطان درخواست كرد و سلطان نيز قبول نكرد و لشكر بر سر او نيز تعيين نمود . و چون لشكر سلطان محمود متوجّه حلّه شد او از حلّه گريخته به بصره رفت و در بصره از اموال خليفه و سلطان ، آن‌چه ديد ، همه را متصرّف شد . افواج سلطان چون بر اين حال اطّلاع يافتند همه به جانب بصره شتافتند . او قبل از رسيدن لشكر سلطان ، بصره را گذاشته به ربويه عرب كه آب آنجا كم‌يافت است رفت . و باقى احوال او در وقايع سال آينده مذكور خواهد شد ، ان شاء اللّه .\r\nو از جمله وقايع اين سال آنكه تاج الملوك بورى ، پسر اتابك طغتكين ، فرمود كه هرجا اسماعيلى يابند به قتل رسانند . بنابراين شش هزار نفر از باطنيهء اسماعيليه در دمشق به قتل رسيدند . باعث بر قتل ايشان آن بود كه سابقا مذكور شد كه بهرام ، خواهرزادهء ابراهيم اسدآبادى ، بعد از قتل خال خود به شام رفته بر قلعهء بانياس استيلا يافت و رفته‌رفته بسيارى از قلاع كوهستان ولايت شام را متصرّف شد . و در سال سابق ، بهرام لشكرى انبوه به هم رسانيده\r\n\r\n\r\n","description":"","footnote":"\r\n( 1 ) . الكامل ؛ پسر خردسال او را - منبع پيشين ، ص 655 .\r\n( 2 ) . در متن به صورت \" احمد بيك \" آمده است .\r\n","page_name":" 2912 ","page_number":692},
  {"content":"\r\n\r\nبه عزم تسخير بوادى ريتم « 1 » كه از اعمال بعلبك بود و در آن موضع مردم از مذاهب مختلفه مثل نصيريّه و درّوزيه و مجوس بسيار جمع آمده بودند در اطاعت و انقياد شخصى درآمده بودند كه او را ضحّاك گفتندى .\r\nالقصّه ، چون بهرام به آن حدود رسيد ميانهء او و ضحّاك جنگ شد و بهرام در معركه به قتل رسيد و بقيّة السيف از متابعان بهرام گريخته به قلعهء بانياس آمدند و در آنجا خليفهء بهرام ، اسمعيل نام شخصى بود . آن مردم را دلدارى داده نگاه داشت و داعيان را به اطراف و جوانب فرستاد كه مردم را به مذهب ايشان دعوت كند و قوّت و شوكت به‌هم رسانند . مزدغانى « 2 » نام مردى ، كه در دمشق ، دعوت ايشان در دمشق قبول نموده به عوض بهرام در دمشق مردى ابو الوفانام تعيين نمود . القصّه به واسطهء كثرت متابعان ايشان در دمشق مهمّ آن طايفه به جايى رسيد كه حكم ايشان بر حكم تاج الملوك والى دمشق غالب بود . آخر الأمر مزدغانى به آن اكتفا نكرده كس پيش فرنگان فرستاده پيغام داد ، كه اگر شما شهر صور را به ما مىدهيد ما دمشق را تسليم شما مىكنيم . فرنگان قبول كردند و قرار به آن يافت كه در روز جمعه مزدغانى شهر دمشق را به تصرّف خود درآورده تسليم فرنگان نمايد و فرنگان نيز ، در عوض ، شهر صور را به ايشان سپارند . بنابراين ، مزدغانى جمعى از دليران و فدويان مذهب خود را طلبيده قرار داد كه در روز جمعه وقتى كه حاكم دمشق ، تاج الملوك ، با تمامى مردم [ 46 ب 
  ] در جامع بنى اميّه باشند شما بايد كه مسلّح و مكمّل شده دروازه‌هاى مسجد را نگاه داريد و هيچ احدى را نگذاريد كه بيرون رود ، بلكه هركه سر از مسجد بيرون كند بايد كه سرش از تن جدا باشد .\r\nاتفاقا ، شخصى كه بر اين قرارداد مطّلع بود فى الحال رفته اين خبر را به تاج الملوك گفت و تاج الملوك درساعت كس به طلب مزدغانى فرستاد كه « به او كارى داريم ، بايد كه بىتوقّف متوجّه دار الأماره شود . » مزدغانى چون هميشه ، جهت تمشيت مهمات ، به دار الاماره مىرفت ، خالى الذهن از آن‌كه اين خبر به او رسيده باشد ، به خانهء تاج الملوك رفت و تاج الملوك او را تواضع بسيار نموده دست او را گرفت و در خلوت برد ، چنانچه در گمان او آن بود كه در خلوت با وى كارى دارد و حكايتى خواهد گفت . و چون به خلوت درآمد شخصى را كه از براى كشتن او در خلوت بازداشته بود ، اشاره كرد كه از عقب او درآمده آن‌چنان شمشير بر گردنش زد كه سرش چند قدم از بدنش دور تر افتاد . پس تاج الملوك فرمود كه سر او را بر دروازهء قلعه بياويزند ، و هرجا كه باطنى را يابند به قتل رسانند . بنابراين ، در دو روز ، زياده از\r\n\r\n\r\n","description":"","footnote":"\r\n( 1 ) . ابن اثير نام آن را \" وادى تيم \" آورده است . - الكامل ، ج 10 ، ص 656 .\r\n( 2 ) . ابن اثير نام او را \" مزدقانى \" آورده است . - منبع پيشين .\r\n","page_name":" 2913 ","page_number":693},
  {"content":"\r\n\r\nشش هزار نفر از آن طايفه را در دمشق به قتل رسانيدند . و اين واقعه در پانزدهم ماه رمضان اين سال واقع شد .\r\nو چون اسماعيل ، خليفهء بهرام ، كه در قلعهء بانياس بود ، اين خبر شنيد از ترس آن‌كه مبادا تاج الملوك لشكر به آنجا فرستاده اهل آن قلعه را نيز به قتل رساند ، كس نزد فرنگان فرستاد كه « من قلعهء بانياس را به شما مىدهم و خود در ولايت شما مىباشم . » فرنگان اين معنى را غنيمت دانسته فى الحال آمده آن قلعه را متصرّف شدند . و اسماعيل با جمعى كه در آن قلعه بودند به ولايت فرنگ رفته در كمال زارى و خوارى زيست مىكردند تا آخر بعد از چند سال ، در همان ولايت بمرد . « 1 »\r\nو چون فرنگان كشته شدن مزدغانى شنيدند بسيار اندوهناك شدند كه گويا دمشق از تصرّف آنها بيرون رفته . پس بنابراين جميع امراى فرنگ مثل صاحب بيت المقدّس و صاحب انطاكيه و صاحب طرابلس و غير ايشان از تجّار ، و جماعتى كه به زيارت بيت المقدّس آمده بودند جمع شده صلاح در آن ديدند كه لشكر به دمشق كشند و دمشق را از دست تاج الملوك بگيرند .\r\nالقصّه ، فرنگان با سپاه زياده « 2 » متوجّه دمشق شده ، وقتى كه به حوران « 3 » رسيدند ، شروع در نهب و غارت و جمع غلّه نمودند . تاج الملوك بر اين حال اطّلاع يافت . يكى از امراى خود را كه به شمس الخواص مشهور بود با جمعى از دليران به جنگ ايشان فرستاد . اتفاقا شب زمستان بود و باران بسيار مىباريد كه شمس الخواص به حوالى اردوى فرنگان رسيده بىتوقّف بر ايشان ريخت . چون فرنگان خبر نداشتند آتش‌بازى ايشان در آن شب معطّلى محض بود ، سراسيمه شده شروع در گريختن كردند ؛ چنانچه سردار ايشان با چهل نفر از آن معركه جان به سلامت بردند و باقى همه به ضرب تيغ بىدريغ مجاهدان راه خدا هلاك شدند .\r\nشمس الخواص ، زياده از ده هزار اسب ، از آن معركه به دست آورد و با چندين غنايم و اموال مظفّر و منصور به جانب دمشق مراجعت نمود . و اين واقعه در ماه ذيحجهء اين سال به ظهور رسيد .\r\nو از جمله وقايع اين سال آنكه امير عماد الدّين شهر حمات را از دست پسر تاج الملوك ، سونچ ، گرفت و او را محبوس ساخته به حلب برد . تفصيل اين مجمل آنكه ، در اين سال امير عماد الدّين به قصد جهاد فرنگ از فرات عبور نموده متوجّه بلاد شام شد . چون به حوالى حمات رسيد ، كس پيش تاج الملوك به دمشق فرستاده از وى امداد خواست كه به جهاد فرنگ\r\n\r\n\r\n","description":"","footnote":"\r\n( 1 ) . ابن اثير تاريخ فوت اسماعيل را 524 هجرى قيد كرده است - الكامل ، ج 10 ، ص 675 .\r\n( 2 ) . به تصريح ابن اثير سپاه فرنگان مشتمل بر دو هزار سوار و سربازان پياده بود كه « از فرط كثرت به شمارش درنمىآمدند . » - منبع پيشين .\r\n( 3 ) . از اعمال و توابع دمشق مشتمل بر چندين قريه - ياقوت ، معجم البلدان .\r\n","page_name":" 2914 ","page_number":694},
  {"content":"\r\n\r\nرود . تاج الملوك به پسر خود ، سونچ‌نام ، كه والى شهر حمات بود ، نوشت كه او با لشكرى كه دارد با امير عماد الدّين در اين سفر همراه باشد و در جهاد كفّار مساعى جميله به ظهور رساند .\r\nسونچ به فرمودهء پدر از شهر حمات بيرون آمده به اردوى امير عماد الدّين پيوست و امير عماد الدّين نيز مقدم او را عزيز دانسته بسيار او را به تعظيم و تكريم پيش آمد . امّا بعد از چند روز ، به اشارهء قرجان بن قراجه ، كه والى حمص بود و همراه امير عماد الدّين بود ، سونچ ، پسر تاج الملوك ، را با جمعى از امرا كه همراه او بودند گرفته در بند كرد و خيمه‌هاى او را غارت نمود . قبل از آنكه اين خبر به دمشق رسد ايلغار نموده شهر حمات را كه از سپاه خالى بود متصرّف شد ؛ و نوّاب و عمّال خود را در آن شهر نصب نموده عنان عزيمت به صوب شهر حمص منعطف داشت و قرجان بن قراجه « 1 » را ، كه باعث گرفتارى سونچ ، پسر تاج الملوك بود ، نيز گرفته محبوس گردانيد و به او گفت كه اگر زندگانى خود مىخواهى بر پسر خود بنويس كه او شهر حمص را تسليم ما نمايد . قرجان هرچند به پسر خود و امرايى كه در آن شهر بودند نوشت كه شهر را تسليم امير عماد الدّين نمايند ، ايشان مطلقا گوش به سخن او نكردند و شهر حمص را مضبوط ساخته در مقام ممانعت و مدافعت درآمدند . امير عماد الدّين مدّتى مديد آن شهر را محاصره داشت ، آخر الامر ، چون از گرفتن آن مأيوس و نااميد شد ، بازگشته به جانب موصل رفت [ 47 الف 
  ] و تاج الملوك بعد از ارسال رسل و رسايل ، مبلغ پنجاه هزار دينار داده ، پسر خود را با امرايى كه همراه او بودند از بند او خلاص نمود .\r\nو از جملهء وقايع اين سال آنكه سميد « 2 » فرنگى صاحب انطاكيه قلعهء قدموس را از دست مسلمانان انتزاع نموده ، در حوزهء تصرّف خود درآورد . و هم در اين سال عبد اللطيف خجندى كه از اكابر علماى شافعيه بود در اصفهان بر دست اسماعيليه به قتل رسيد . و [ امام 
  ] ابو الفتح اسعد بن ابو نصر بن ميهنى كه مدرّس مدرسهء نظاميه بود و از اعاظم فقهاى شافعيه ، در اين سال وفات يافت . وى شاگرد ابو المظفّر سمعانى بود و نزد خليفه و سلطان اعتبارى تمام داشت و در نظر عامهء خلايق بسيار معتبر و مطاع بود و در « خلاقيات » « 3 » سرآمد اهل روزگار بود .\r\n\r\n\r\n","description":"","footnote":"\r\n( 1 ) . ق : خبر خان قراجه .\r\n( 2 ) . الكامل : بيمند .\r\n( 3 ) . اصطلاحى در تاريخ فقه . علم خلاف ميان آراء مذاهب مختلف .\r\n","page_name":" 2915 ","page_number":695},
  {"content":"\r\n . \r\n","description":"","footnote":"","page_name":" 2916 ","page_number":696},
  {"content":"\r\n\r\n\r\nذكر وقايع سال پانصد و چهاردهم از رحلت\r\nدر ماه ربيع الاوّل اين سال سلطان سنجر سمرقند را از دست پدرزنش ، محمّد خان ، گرفت و او را پيش دخترش ، كه حرم سلطان سنجر بود ، محبوس گردانيد . باعث بر اين واقعه ، آن بود كه نوبت اوّل ، كه سلطان سنجر سمرقند را گرفته بود ، ارسلان خان محمّد بن سليمان بن بقراخان « 1 » داود را به ايالت آن ولايت سرافراز كرده ، اتفاقا در اوايل حكومت ، ارسلان خان محمّد ، به مرض فالج مبتلا شد ، بنابراين كس نزد سلطان سنجر فرستاد و التماس آن نمود كه ايالت آن ولايت را به پسرش ، نصير خان « 2 » ، متعلّق دارد . سلطان سنجر قبول اين معنى فرمود و منشور ايالت ولايت سمرقند به نام نصير خان بن ارسلان خان فرستاد .\r\nاين نصير خان در شجاعت و مردانگى بىنظير روزگار خود بود . و در آن وقت ، در سمرقند فقيه علوى بود ، كه شأن و عظمت و كار او به جايى رسيده بود كه هيچ مهم در آن ديار بىمشورت او فيصل نمىيافت و حكم او بر جميع اتالى آن ديار جارى و نافذ بود . بنابراين ، ميانهء او و نصير خان كدورتى به هم رسيد و اين علوى از ترس آنكه مبادا نصير خان پيش‌دستى نموده قصد او نمايد با رئيس شهر سمرقند اتفاق نموده شبى بر سر نصير خان ريخته او را به قتل رسانيد . در اين وقت پدر نصير خان ، محمّد خان ، در شهر حاضر نبود . چون خبر قتل نصير خان را شنيد بسيار متأثر شد و چاره غير از اين نديد كه پسر ديگر خود ، محمود خان ، را كه در تركستان مىبود ، طلب داشته انتقام نصير خان را از علوى بستاند . بنابراين كس به طلب محمود خان فرستاد . و قبل از آمدن محمود خان ، محمّد خان با خود انديشه نمود كه مبادا اين پسر نيز\r\n\r\n\r\n","description":"","footnote":"\r\n( 1 ) . الكامل : بغراخان .\r\n( 2 ) . الكامل : نصر خان .\r\n","page_name":" 2917 ","page_number":697},
  {"content":"\r\n\r\nاز پس علوى فقيه درنخواهد آمد و اين نيز مثل برادر كشته شود . از اين جهت كس نزد سلطان سنجر فرستاده حقيقت حال علوى فقيه را معروض داشت و التماس آن نمود كه سلطان دفع علوى فقيه نمايد . سلطان سنجر التماس آن را مبذول داشته عنان عزيمت به صوب سمرقند منعطف داشت كه انتقام نصير خان ، كه برادرزن اوست ، از فقيه علوى بستاند .\r\nاتّفاقا ، پيش از آنكه سلطان به سمرقند رسد محمود خان از تركستان به سمرقند رسيد و فقيه علوى با رئيس شهر به‌اتفاق يكديگر به استقبال او رفتند . محمود خان در ملاقات اوّل ، فقيه علوى را به قتل رسانيد و رئيس شهر را محبوس گردانيد . چون محمّد خان ديد كه پسرش انتقام برادر از قاتل گرفت از طلبيدن سلطان سنجر مأيوس و پشيمان شد و كس نزد سلطان فرستاده التماس نمود كه تصديع سلطان بنا بر اين بود كه شرّ فقيه علوى را دفع فرمايد . اكنون چون به يمن همّت ايشان شرّ او مندفع شد ، اگر سلطان را تصديع نشود عنان عزيمت به مستقر سلطنت منعطف دارد كه من و پسرم ، محمود خان ، بندهء سلطانيم .\r\nسلطان سنجر از اين پيغام بسيار اعراض كرده چند روز در حدود سمرقند به شكار مشغول شد ، اتّفاقا ، روزى در اثناى شكار ديدند كه دوازده نفر ترك مكمّل و مسلّح در شكارگاه سلطان در گوشه‌اى پنهان شدند . مردان سلطان سنجر ايشان را گرفته به همان هيئت نزد سلطان سنجر آوردند . سلطان از ايشان پرسيد كه شما چه كسانيد و به چه مصلحت به اين شكارگاه آمده‌ايد ؟ القصّه ، بعد از تفحّص و تفتيش بسيار ظاهر شد كه ايشان را محمّد خان و پسرش ، محمود خان ، به قصد سلطان سنجر فرستاده بودند . پس سلطان فرمود كه ايشان را به قتل رسانيدند و خود فى الحال متوجّه سمرقند شد و شهر را فتح نمود و محمّد خان در قلعه‌اى از قلاع آن نواحى درآمده متحصّن شد . سلطان او را امان داده از آن قلعه فرود آورد و به اكرام و احترام تمام او را به دخترش ، كه حرم محترم سلطان بود ، سپرد و تا آخر عمر محمّد خان نزد دختر خود مىبود . و سلطان ايالت سمرقند را به امير حسن تكين داده به جانب خراسان بازگشت . اتفاقا بعد از اندك‌زمان ، حسن تكين در سمرقند فوت شد و بنابر التماس و استدعاى دختر محمّد خان ، باز حكومت آن شهر را سلطان به محمود خان ، برادر او ، داد .\r\nو از جمله وقايع اين سال آنكه سلطان محمود از عراق هزار سوار جرّار را به قصد بر انداختن نزاريّهء اسماعيليه به رودبار فرستاد . ايشان اوّلا قلعهء لمبسر را محاصره كردند . رفيقان چون بر اين حال اطّلاع يافتند از اطراف [ 47 ب 
  ] و جوانب فرستاده لشكرها را جمع نمودند .\r\nچون سپاه سلطان محمود از جمعيت رفيقان آگاه شدند از هراسى كه بر آنها استيلا يافته بىجنگ بازگشتند .\r\nو باعث فرستادن لشكر را سلطان محمود آن بود كه در سال سابق سلطان به ارغش بازدار\r\n\r\n","description":"","footnote":"","page_name":" 2918 ","page_number":698},
  {"content":"\r\n\r\nپيغام فرستاد ، كه بايد از الموت معتمدى همراه خود به اصفهان بياورى تا با ايشان صلح كنيم .\r\nكس پيش كيابزرگ اميد فرستاد و پيغام سلطان را به او رسانيد . وى خواجه محمّد ناصحى شهرستانى را فرستاد . خواجهء مذكور چون به مجلس سلطان محمود درآمد و در باب صلح لحظه‌اى گفتگو كرد كه از مجلس بيرون آمد . چون به بازار اصفهان رسيد عوام بازار اصفهان بر وى شوريده او را با رفيقى ديگر به قتل رسانيدند . سلطان محمود به كيابزرگ اميد معذرت نوشت ، كه خواجه محمّد را بى امر من كشتند و من از آن خبر نداشتم . كيابزرگ اميد در جواب سلطان فرستاد كه خواجه بر عهد و سوگند دروغ شما آمده بود . اگر راست مىگويى كه بى امر تو او را كشته‌اند پس كشندگان او را قصاص فرماى ، و إلّا منتظر انتقام باش .\r\nچون سلطان محمود به آن سخن التفات ننمود ، رفيقان به در قزوين رفته چهار صد نفر را كشته و دويست سر اسب و استر و دويست رأس گاو بياوردند . و در روايت روضة الصفا ، سه هزار اسب و استر مذكور است ، و اللّه أعلم بحقيقة . و قزوينيان در پى ايشان درآمده شروع در جنگ كردند . رفيقان نيز بازگشته شروع در مدافعت و ممانعت ايشان نموده ، تا آنكه يكى از اشراف قزوين ، در آن معركه ، به قتل رسيد و باقى روى به گريز نهاده بازگشتند .\r\nو از جمله وقايع اين سال آنكه امير عماد الدّين اتابك زنگى قلعهء اثارب « 1 » را ، كه ميانهء حلب و انطاكيه واقع بود و از آنجا تا حلب سه فرسخ مسافت بود ، از دست فرنگان گرفته خراب كرد ؛ چه ، به واسطهء آن قلعه مردم حلب هميشه از دست فرنگان در آزار بودند .\r\nدر تاريخ ابن اثير مسطور است « 2 » كه چون امير عماد الدّين اتابك زنگى قلعهء اثارب را محاصره نمود ، فرنگان آن سرحدّ همه جمع شده با يكديگر گفتند كه اگر اين قلعه را از دست ما رفت مسلمانان بر ساير بلاد ما نيز استيلا خواهند يافت . پس مصلحت آن است كه از اطراف و جوانب لشكرها را جمع آورده شرّ امير عماد الدّين را دفع كنيم و نگذاريم كه او بر قلعه اثارب دست يابد . بنابراين جميع امراى فرنگ آن سرحدّ ، جمعيت كرده با آنچه از اسباب و استعداد جنگ ممكن بود و مقدور ايشان بود ، متوجّه دفع امير عماد الدّين شدند ؛ چنانچه چون امرا و اعيان دولت امير عماد الدّين از جمعيت و استعداد فرنگان خبر يافتند بسيار هراسان شده به عرض امير عماد الدّين رسانيدند كه صلاح دولت در آن است كه ما از سر محاصرهء اين قلعه برخيزيم ؛ چه ، با فرنگان در ولايت ايشان جنگ كردن صرفه نيست . امير عماد الدّين گفت اگر ما الحال از سر محاصرهء اين قلعه برخيزيم ، فرنگان در عقب ما درآمده ما را از روزگار مأيوس مىكنند و ولايات ما را خراب خواهند كرد . اكنون چاره غير از جنگ نيست . مصلحت\r\n\r\n\r\n","description":"","footnote":"\r\n( 1 ) . ق : ايارب . - نك : پاورقى صفحهء 2874 متن .\r\n( 2 ) . ابن اثير : الكامل ، ج 10 ، ص 663 .\r\n","page_name":" 2919 ","page_number":699},
  {"content":"\r\n\r\nآن است كه ما از سر اين قلعه برخيزيم و به استقبال ايشان رفته اوّلا ، دفع ايشان نماييم و بعد از آن مهم ، اين قلعه سهل است .\r\nالقصه امير عماد الدّين توكّل بر لطف خداى سبحانى كرده متوجّه فرنگان شد . ما بين انطاكيه و اثارب هر دو سپاه به هم رسيدند و آتش جدال و قتال بالا گرفت و از طرفين بسيار به قتل رسيدند . امير عماد الدّين در آن معركه ثبات ورزيده سپاه خود را دلدارى مىداد و به آواز بلند مىگفت كه « اى مجاهدان دين ! بدانيد و آگاه باشيد كه اين جنگ اوّل است كه ما را به اين كفّار روى نموده و اگر در اين معركه كار از پيش برود ، هيبت و ترس شما در دل‌هاى ايشان جايگير خواهد شد ، چنان كه بعد از اين ، هرگز در مقام محاربه با شما نخواهند شد ، و إلّا عياذ باللّه هميشه ما مغلوب ايشان خواهيم بود . » آخر الأمر نسيم ظفر و نصرت بر پرچم علم اسلام وزيد و اكثر فرنگان به قتل رسيدند و جمعى كثير از بزرگان ايشان اسير گشتند و بقيّه السيف فرار بر قرار اختيار نمودند و به قبيح‌ترين صورت‌ها بازگشتند و امير عماد الدّين مظفّر و منصور ، غنايم بسيار به دست آورده ، باز به جانب قلعهء اثارب بازگشت . اين نوبت به مجرّد رسيدن جبرا و قهرا قلعه را فتح نمود و چندان از فرنگان در آنجا به قتل رسانيد كه از حساب بيرون بود . زن و فرزندان ايشان را اسير گرفته و قلعه را با زمين برابر ساخته به جانب موصل مراجعه نمود .\r\nو از جمله وقايع اين سال محاربهء امير عماد الدّين با حسام الدين تمرتاش بن ايلغازى و پسر عمش ، ركن الدوله داود بن سقمان ، و شكست يافتن ايشان است . باعث بر اين محاربه آن بود كه در حين غيبت امير عماد الدّين و اشتغال او به محاربهء اعداى دين ، حسام الدّين تمرتاش به اتّفاق پسر عمّش ، ركن الدّوله ، در ولايت او دست‌درازى كرده بودند . [ 48 الف 
  ] چون امير عماد الدّين بازگشت خواست كه ايشان را گوشمالى بر اصل داده تنبيه سازد كه بعد از اين ، پاى از دايرهء خود بيرون ننهند . چون ايشان بر ارادهء امير عماد الدّين اطّلاع يافتند . از اطراف و جوانب تركمانان و كردان را جمع نموده ، زياده از بيست هزار سوار ، به هم رسانيدند . در نواحى شهر سرجى « 1 » كه از شهرهاى ايشان بود ميانهء هر دو طايفه جنگ آغاز شد . طرفين كوشش مردانه كردند ، امّا امير عماد الدّين غالب آمد و ايشان طاقت مقاومت نياورده روى به گريز نهادند . عماد الدّين شهر سرجى را تصرّف نموده عمّال و نوّاب خود را در آنجا نصب فرمود . ركن الدّوله چون از معركه روى گردانيد با سپاه خود روى به جزيرهء ابن عمر كه از بلاد او بود نهاد . امير عماد الدّين در عقب او رفته خواست كه در آن بلاد درآيد كه از تنگى راه‌ها و\r\n\r\n\r\n","description":"","footnote":"\r\n( 1 ) . شهرى در ميان ماردين و نصيبين - ابن اثير ، الكامل ، ج 10 ، 664 .\r\n","page_name":" 2920 ","page_number":700},
  {"content":"\r\n\r\nدشوارى كوه‌هاى آن بلاد انديشيده بازگشت . امّا در وقت بازگشتن عنان عزيمت به صوب ابهرد كه از مشاهير قلاع ايشان بود منعطف داشته آن قلعه را فتح نمود و به جانب مستقر امارت خود بازگشت .\r\nو از جمله وقايع اين سال آنكه در دويم ماه ذيقعده خليفهء مصر ، الآمر بأحكام اللّه ابو على بن مستعلى علوى ، در وقت بازگشتن از باغ ، بر دست جمعى از فدويان نزار كشته شد . « 1 » مدت حيات او سى و چهار سال بود . او يازدهمين خليفه بود از خلفاى علويهء مصر . چون او را فرزندى نبود ، پسرعمّ خود ابو الميمون عبد المجيد بن محمّد بن المستنصر باللّه را ولىعهد خود گردانيده بود . بنابراين ، بعد از فوت او ، ابو الميمون را به الحافظ لدين اللّه ملقّب گردانيده بر سرير خلافت نشانيدند . و از تاريخ ابن اثير چنين ظاهر مىشود كه با الحافظ لدين اللّه اوّلا بيعت نكردند ، بلكه او را به رسم عاريت خليفه ساخته بودند و منتظر آن مىبودند كه شايد يكى از حرمان آمر بأحكام اللّه را پسرى شود .\r\nعلى اىّ حال ، در اوايل حال الحافظ لدين اللّه مطلقا در هيچ امرى از امور ملكى و مالى اختيارى نداشت ، بلكه مدار بر ابو على احمد بن افضل بن بدر جمالى « 2 » كه وزير الآمر بأحكام اللّه بود ، واگذار شده بود ، و او آن‌چنان مستولى شده بود كه حافظ لدين اللّه را در كوشك بنشاند و تا او رخصت و اجازت ندادى كسى نزد خليفه نتوانستى رفتن . و هرچه در قصر امارت بود از خزاين و دفاين ، همه را ابو على مذكور به خانهء خود كشيد و به غير از نام خلافت حافظ لدين اللّه ديگر هيچ اختيار نداشت ، بلكه آخر كار به جايى رسانيد كه نام حافظ لدين اللّه را از خطبه نيز بينداخت و القاب خود را به نوعى كه در تواريخ عربى مسطور است ، در خطبه درآورد . آخر الأمر بعد از دو سال ، جمعى از نزاريّه به واسطهء عداوت او با نزار او را به قتل رسانيدند « 3 » و بعد از كشته شدن وزير ، كار حافظ لدين اللّه رواج و رونق يافت و يانس حافظى را به لقب امير الجيوش ملقّب گردانيد و به جاى ابو على او را وزير ساختند . و چون حافظى تركى فتّان بود بعد از چند روز خليفه از وى متوهّم شده فرّاشى را كه خدمت او مىكرد ، فرمود كه زهر بر آب آفتابهء طهارت او ريخت و چون يانس با آن آب طهارت كرد ، او را ناصورى « 4 » به هم رسانيد و بيمار شد . اطباى حاذق به او گفتند كه علاج تو ممكن است اما به شرط آن‌كه مطلقا حركت نكنى و از جاى خود نجنبى . و معالجهء او را بدان نوع مىكردند كه\r\n\r\n\r\n","description":"","footnote":"\r\n( 1 ) . و عملا از اين تاريخ با مرگ ابو على ، مستعلويان دچار بحران شدند و به دو شاخهء حافظيه و طيبيه منقسم گرديدند - فرهاد دفترى ، \" اسماعيليه \" ، دايرة المعارف بزرگ اسلامى ، ج 8 ، ص 696 .\r\n( 2 ) . ق : . . . احمد بن فضل جلالى .\r\n( 3 ) . سال 526 هجرى .\r\n( 4 ) . ناصور : علتى كه در بدن در حوالى مقعد و غير آن پديد آيد . - معجم متن اللغه به نقل از لغتنامهء دهخدا پ .\r\n","page_name":" 2921 ","page_number":701},
  {"content":"\r\n\r\nپارچه‌اى گوشت تازه را بر ناصور او مىبستند تا متعفن مىشد و كرم‌ها در وى مىافتاد . بعد از آن ، باز گوشت تازه مىبستند ، چنانچه رفته‌رفته روى به بهبودى نهاد و اميد شفا يافتن حاصل شد .\r\nچون اين خبر به گوش الحافظ لدين اللّه رسيد به رسم پرسش سوار شده به خانهء او آمده .\r\nيانس چون خليفه را ديد بىاختيار از جاى خود برخاست و استقبال نمود . خليفه ساعتى نزد او نشست . او را در آن برخاستن و نشستن آزار بسيار رسيد ، چنانچه در همان شب از درد بمرد .\r\nبعد از فوت يانس ، حافظ لدين اللّه پسر خود ، حسن ، را ولىعهد گردانيد و منصب وزارت نيز به او ارزانى داشت . و اين حسن بسيار بىباك و خونريز بود ، چنانچه در اكثر تواريخ معتبره مسطور است كه او در يك شب چهل تن از امراى بزرگ مصر را به قتل رسانيد . پدرش نيز از وى مىترسيد ، بنابراين جماعتى از لشكريان مصر قصد قتل او را كردند . او بر آن حال اطّلاع يافته ، پيش از آن‌كه آنها كارى از پيش برند همگى را گوشمالى بر اصل داد . آخر الأمر چون مردم از بىباكى و خونريزى او به تنگ آمدند امرا و اعيان دولت و لشكريان اتفاق نموده به عرض خليفه رسانيدند كه « اگر پسرت را به ما مىسپارى فهو المراد ، و إلّا ما شما هر دو را مىكشيم . » خليفه در جواب ايشان متحيّر ماند و بعد از تأمل بسيار به ايشان گفت : « مرا چند روز فرصت دهيد [ 48 ب 
  ] كه من شرّ او را از شما دفع كنم . » بنابراين يكى از اطباى يهود را فرمود كه او را به دارويى كشنده هلاك گردانيد . و اين واقعه در سال پانصد و بيست و نهم هجرى واقع شد . و چون حسن بن حافظ لدين اللّه كشته شد ، كار او بسيار رونق و رواج پذيرفت ، چنانچه گفته‌اند :\r\n اگرچه بىخلف ضايع شود كس * خلف را ناخلف نازاده بهتر \r\nو حافظ لدين اللّه بعد از فوت پدرش ، پسرش ، تاج الدوله بهرام نصرانى ، را به منصب وزارت خود سرافراز گردانيد .\r\nو از جمله غرايب‌وقايع اين سال آنكه چون سلطان سنجر به سبب عصيان طمغاج خان « 1 » عزيمت ماوراء النهر كرد . چون به بخارا رسيد ، روزى به شكار رفت و در وقتى كه سلطان در شكار بود ، جماعتى از غلامان كه به تازگى به خدمت پيوسته بودند با يكديگر قرار دادند كه سلطان را در اين شكارگاه به قتل رسانند . اتفاقا ، آن روز اتسز خوارزمشاه به شكار نرفته بود و ميان روز از خواب برجست و اسب‌سوارى طلبيده به تعجيل هرچه تمام‌تر روى به ملازمت سلطان نهاد . از قوّت طالع سلطان ، اتسز وقتى رسيد ، كه كار سلطان در ميان قوم بسيار به\r\n\r\n\r\n","description":"","footnote":"\r\n( 1 ) . در متن به صورت \" طعماج \" آمده است . وى ابو المظفر عماد الدوله ابراهيم از ملوك خانيهء ماوراء النهر است كه از 440 تا 460 ه . ق حكومت نمود .\r\n","page_name":" 2922 ","page_number":702},
  {"content":"\r\n\r\nمخمصه رسيده بود كه اتسز به مجرّد رسيدن ، بر آن قوم ، بانگى زد كه همچون بنات النعش از هم متفرّق شدند و سلطان از آن مهلكه خلاصى يافت . بعد از آن از اتسز پرسيد كه « بر حالت ما چگونه اطّلاع يافتى ؟ » گفت : « در خواب ديدم كه سلطان در ميان شكار در دست دشمنان گرفتار است و هيچ راه بيرون شدن ندارد . از هول اين خواب بيدار شدم در ساعت سوار شده متوجّه ملازمت گشتم . » سلطان او را بسيار تحسين فرمود و چندان در مقام تربيت او شد كه محسود جميع اركان دولت و ملوك گرديد ؛ چنانچه مقرّبان سلطان از اين رهگذر هميشه در مقام آن بودند ، كه نوعى كنند كه در اين باب از آن بر خاطر سلطان رنجشى پيدا شود . و در اين باب بسيار حيله‌ها و مكرها انگيختند تا آنكه سلطان در وقتى كه به واسطهء عصيان بهرامشاه غزنوى عنان عزيمت به جانب آن ديار منعطف داشت ، اتسز تا بلخ در آن سفر ملازم ركاب سلطان بود و در آنجا چون دشمنان و حاسدان را در باب خود به جدّ يافت ، از ترس آنكه مبادا نوعى شود كه مكر و حيلهء ايشان مؤثّر افتد و سلطان قصد او كند ، به عرض سلطان رسانيد كه « چون خاطر من از رهگذر خوارزم جمع نيست ، اگر سلطان رخصت فرمايد به آنجا رفته مهمّات آنجا را ضبطى و ربطى داده باز به خدمت برسم . » سلطان ملتمس او را مبذول داشت و به عنايات پادشاهانه و نوازشات خسروانه سرافراز ساخته رخصت مراجعت به جانب خوارزم فرمود .\r\nو در وقت روانه شدن اتسز ، آن سلطان به مقتضاى آنكه ارباب دول ملهم مىباشند ، سلطان روى به خواص و مقرّبان خود آورده فرمود كه « اين پشتى است كه بار ديگر روى او نتوان ديد . » آن جماعت كه مدت‌ها بود كه فرصت مىجستند ، اين كلمه را از سلطان غنيمت دانسته به عرض رسانيدند كه « چون اين معنى بر خاطر انور حضرت سلطان روشن است ، به چه جهت رخصت مراجعت يافت و به نواخت خسروانه سرافراز شد ؟ » سلطان در جواب ايشان گفت كه « حقوق خدمت او بر ذمّهء ما بسيار است و ايذاء او در مذهب كرام و مروّت ما جايز نيست . » آخر الأمر هم چنان كه سلطان به فراست يافته بود ، بعد از اين ، اتسز در مقام عصيان و مخالف شده ؛ سلطان محاربات نمود ؛ چنانچه تفاصيل آن در سنوات آينده مذكور خواهد شد ، ان شاء اللّه تعالى .\r\nو اين اتسز دويم‌پادشاهى است از سلاطين خوارزمشاهيه . اصل طايفهء خوارزمشاهيه ، چنانچه در كتاب مشارب التجارب « 1 » كه تتمهء « ذيل تجارب الامم » است از مصنفات ابو الحسن ابو القاسم بيهقى آورده ، آن است كه ملكاتكين ، كه از جمله غلامان سلطان ملكشاه بود ، در\r\n\r\n\r\n","description":"","footnote":"\r\n( 1 ) . مشارب التجارب و غوارب الغرايب يكى از معدودآثار باقيمانده از ابن فندق ( 490 - 565 ق ) است كه ذيلى است بر « تاريخ يمينى » و مشتمل بر تاريخ غزنويان ، سلجوقيان و اوايل عصر خوارزمشاهيان . ياقوت ، ابن اثير ، ابن ابى اصيبعه ، جوينى و مستوفى به اين كتاب استناد كرده‌اند .\r\n","page_name":" 2923 ","page_number":703},
  {"content":"\r\n\r\nدولت سلجوقيه مرتبهء او به جايى رسيد كه مانند البتكين در دولت سامانيّه بر جميع امرا مقدّم مىنشست . و اين ملكاتكين غلامى از غرجستان خريد و نام او انوشتگين نهاد و او را طشت‌دار خود گردانيد . بعد از فوت ملكاتكين ، انوشتگين به واسطهء عقل و كياستى كه داشت روزبه‌روز مرتبهء او بلند مىشد . و چون حاصل خوارزم به طشتخانهء سلطان سلجوقيه مقرّر بود - چنانچه خوزستان در وظيفهء جامه خانهء ايشان مقرّر بود - انوشتگين را شحنهء خوارزم كردند . او را پسران بودند . پسر بزرگتر ، قطب الدّين محمّد ، را در مرو به مكتب داد تا آداب و رسوم رياست و امارت بياموخت .\r\nدر آن تاريخ سلطان بركيارق بن ملكشاه ، امير خراسان ، منصب خوارزمشاهى را به قطب الدّين محمّد داده بود و چون سلطان سنجر امير خراسان شد ، آن منصب را همچنان بر قطب الدين محمّد مسلّم داشت . و او را در دولت سلاجقه مساعى جميله و حقوق بسيار است .\r\nاو مدّت سى سال در خوارزم به استقلال حكومت كرد و آن ولايت را [ 49 الف 
  ] آن‌چنان مهمور و آبادان ساخته كه از جميع اطراف و اكناف عالم مردم به آنجا رفته ، از روى رفاهيت خاطر ساكن شدند . او علما و فضلا و شعرا را بسيار رعايت كردى . ابو المعانى رازى از جمله مدّاحان خواص اوست . وى ، در مدّت سى سال حكومت ، هرگز تمرّد و عصيان ولىنعمتان ننمود . هر يك سال خود به خدمت درگاه سلطان سنجر آمدى و يك سال پسر خود ، اتسز ، را فرستادى تا آنكه او وفات يافت و خوارزمشاهى بر اتسز قرار گرفت .\r\nو از جمله وقايع اين سال آنكه ملك مسعود ، كه نزد عمّ خود ، سلطان سنجر ، در خراسان مىبود ، از وى رخصت يافته متوجّه عراق گشت . قبل از رسيدن ، ميانهء مردم عوام اراجيف شهرت گرفت كه ملك مسعود را سلطان سنجر فرستاده كه عراق را از دست برادر خود ، سلطان محمود ، بگيرد . و چون اين خبر به سمع سلطان محمود كه در آن وقت در بغداد بود رسيد ، فى الحال از روى استعجال متوجّه عراق شد . چون به همدان رسيد ملك مسعود به ملازمت او شتافت . سلطان محمود از اين رهگذر بسيار خوشحال گرديد ؛ چه ، از وى توهّم بسيار داشت . بنابراين ، ولايت گنجه و بردع به ملك مسعود داده او را به آنجا فرستاد .\r\nهم در اين سال سميد فرنگى « 1 » ، صاحب انطاكيه ، كشته شد . دختر سلطان سنجر « 2 » ، كه باز حرم سلطان محمود بود ، نيز در اين سال وفات يافت .\r\nو در اين سال بديع اسطرلابى ، كه از مشاهير علماى رياضى بود ، در بغداد ، به حكم سلطان\r\n\r\n\r\n","description":"","footnote":"\r\n( 1 ) . در متن به صورت \" سمند \" آمده است .\r\n( 2 ) . نام وى « خاتون » ذكر شده است - الكامل ، ج 10 ، ص 665 .\r\n","page_name":" 2924 ","page_number":704},
  {"content":"\r\n\r\nمحمود ، متوجّه رصد كواكب شده عمارت رصدخانه را در خانهء سلطان محمود ، كه در شرقى بغداد بود ، نهادند . امّا چون بعد از آن به اندك‌روز سلطان محمود را سفر آخرت پيش آمد ، آن رصد به اتمام نرسيد .\r\nهم در اين سال در بغداد كژدم طيّار ، يعنى پرنده كه دو نيش داشتند ، بسيار پيدا شدند و مردم بغداد از رهگذر آنها بسيار آزار كشيدند ، امّا حق سبحانه در اندك‌فرصت آن بليه را از ايشان دفع فرمود .\r\n\r\n","description":"","footnote":"","page_name":" 2925 ","page_number":705},
  {"content":"\r\n . \r\n","description":"","footnote":"","page_name":" 2926 ","page_number":706},
  {"content":"\r\n\r\n\r\nذكر وقايع سال پانصد و پانزدهم از رحلت خير البشر\r\nاز جمله وقايع اين سال آنكه در ماه شعبان دبيس بن صدقه به دست تاج الملوك بورى بن طغتگين ، فرمانرواى دمشق ، گرفتار شد و از وى امير عماد الدّين اتابك زنگى گرفت .\r\nكيفيت گرفتارى دبيس بن صدقه به دست تابع الملوك در تواريخ معتبره چنين آورده شده كه چون دبيس از ترس لشكر سلطان محمود به صرخد « 1 » آنجا را گذاشته به برّ عرب رفت چنانچه سابقا تفصيل آن قلمى شد - و در آن بريّه در كار خود حيران و متفكّر مىبود كه به يك ناگاه قاصدى از قلعهء صرخد - كه از مشاهير قلاع ولايات شام بود - به او رسيد . پيغام قاصد آن‌كه صاحب آن قلعه فوت شده و از وى كنيزكى ترك مانده كه بر آن قلعه و آنچه در آنجاست از خزاين و ذخاير و اموال استيلا يافته . و چون آن كنيزك نگاه داشتن آن قلعه را نمىتواند كرد ، عن‌قريب است كه جمعى به قصد آن قلعه درآمده او را ضايع مىسازند .\r\nبنابراين ، التماس آن دارد كه اگر امير متوجّه آن قلعه شود آن كنيزك را ، كه با وجود عقل و كياست و تدبير امور به حسن و جمال آراسته است ، به عقد نكاح خود درآورده آن قلعه را به تصرّف درآورد ، دور نخواهد بود .\r\nچون دبيس اين پيغام را شنيد ، آن را از نعم غيرمتوقعه دانسته فى الحال همراه آن كسان ، كه كنيزك فرستاده بود ، متوجّه قلعهء صرخد شد . اتّفاقا در شب تاريك راهبران راه گم كرده به جانب شرقى شهر غوطه « 2 » كه جمعى از قبيلهء بنى كلب در آن سرزمين مىبودند ، افتادند . و چون\r\n\r\n\r\n","description":"","footnote":"\r\n( 1 ) . قلعه‌اى است حصين و ولايتى نيكو و وسيع از اعمال دمشق . شراب منسوب به آن معروف است . - لغتنامهء دهخدا .\r\n( 2 ) . ناحيهء وسيعى كه دمشق جزء آن است . - ياقوت ، معجم البلدان .\r\n","page_name":" 2927 ","page_number":707},
  {"content":"\r\n\r\nصباح شد بنى كلب ، دبيس را گرفته نزد تاج الملوك بورى بن طغتگين ، صاحب دمشق ، بردند و تاج الملوك او را محبوس ساخت .\r\nو چون اين خبر به امير عماد الدّين اتابك زنگى رسيد كس پيش تاج الملوك فرستاد و پيغام داد كه اگر تو ميل خلاصى پسر خود و بعضى از امراى خود كه همراه پسرت در بند هستند دارى ، بايد كه دبيس بن صدقه را جهت من فرستى تا من پسرت ، سونچ ، را همراه آن جماعت نزد تو فرستم ، و الّا آمادهء جنگ باش .\r\nتاج الملوك چون اين پيغام شنيد بسيار خوشحال گرديد و دبيس را در موصل نزد امير عماد الدّين فرستاد . امير عماد الدّين نيز به قول خويش وفا نموده پسر تاج الملوك را با آن جماعت ديگر نزد وى فرستاد . در وقتى كه دبيس را به جانب موصل مىبردند چون ميانهء او و امير عماد الدّين هميشه خصومت بود ، دبيس كشته شدن را بر خود قرار داده بود . اتّفاقا ، چون به نواحى موصل رسيد امير عماد الدّين او را استقبال نمود و آن‌چنان او را به تكريم و تعظيم پيش آمد كه لايق مردم بزرگ بود و از اسباب سلطنت ، آنچه سلاطين را در كار باشد ، همه را مهيّا و آماده ساخته جهت دبيس فرستاد و او را در مجلس خود مقدّم مىنشانيد .\r\nقبل از آنكه تاج الملوك ، دبيس را به موصل فرستد خليفهء بغداد بر گرفتارى او بر دست تاج الملوك اطّلاع يافته ، سديد الدّولة بن انبارى و ابو بكر بن بشر جزرى را به دمشق فرستاد [ 49 ب 
  ] و دبيس را از تاج الدّوله طلب نمود . اتّفاقا هنوز فرستادگان خليفه به دمشق نرسيده بودند كه دبيس را به جانب موصل فرستاده بود . سديد الدّوله و ابو بكر با وجود آنكه اين خبر را در راه شنيدند و بر ايشان محقق شد كه دبيس را امير عماد الدّين زنگى گرفته ، به جانب بغداد باز نگشتند و همچنان به دمشق رفته نسبت به مردم امير عماد الدّين ، كه در دمشق به جهت كارى مانده بودند ، اهانت و استخاف بسيار كردند . چون اين خبر به سمع امير عماد الدّين رسيد جماعتى از مردمان خود را تعيين نمود كه سر راه بغداد بر ايشان گرفته منتظر باشند ، كه هرگاه ايشان از دمشق بازآيند ، آنها را گرفته به موصل رسانند . تا آنكه سديد الدّوله و ابو بكر بن بشر بعد از چند روز از دمشق بيرون آمده متوجّه بغداد شدند و غافل از آنكه جماعتى در راه به كمين ايشان نشسته‌اند .\r\nالقصّه مردم امير عماد الدّين هر دو ايشان را گرفته نزد امير عماد الدّين بردند . امير عماد الدّين ، ابو بكر را كتك بسيار زده و اهانت بىنهايت به او رسانيد و سديد الدّوله را محبوس گردانيد . آخر الأمر خليفه كس به موصل فرستاده گناه ايشان را درخواست نمود تا از بند خلاصى يافتند . و دبيس مدتى در موصل با امير عماد الدّين مىبود تا آنكه به‌اتّفاق يكديگر باز به عراق رفتند - چنانچه تفصيل آن عن‌قريب مذكور خواهد شد ، ان شاء اللّه تعالى .\r\nو از جمله وقايع اين سال آنكه در ماه شوّال سلطان محمود به مرضى كه داشت در همدان\r\n\r\n","description":"","footnote":"","page_name":" 2928 ","page_number":708},
  {"content":"\r\n\r\nوفات يافت و به چند روز قبل از آنكه بيمار شود وزيرش ، ابو القاسم انس‌آبادى « 1 » ، به او رسانيده بود « كه بعضى از امراى موصل ، از جمله عزيز الدّين « 2 » ابو نصر احمد بن حامد مستوفى ، امير انوشتگين كه به شيرگير اشتهار داشت و پسرش [ عمر 
  ] در مقام قصد تواند . » و اين معنى را در خاطر سلطان قرار داده بود . بنابراين ، سلطان امير عزيز الدّين را گرفته به تكريت نزد مجاهد الدّين بهروز فرستاد كه او را آنجا به قتل رسانيدند و امير شيرگير را با پسرش در ماه جمادى الآخر در اردوى خود به قتل رسانيد .\r\nبعد از كشتن ايشان ، به اندك‌روز ، سلطان بيمار شد و روزبه‌روز بيمارى او اشتداد مىيافت تا اينكه در ماه شوّال وفات يافت . ايام زندگانى او بيست و هفت سال بود و مدّت سلطنتش دوازده سال و نه ماه و بيست روز . وى به اوصاف حميده متّصف بود و در حلم مرتبه‌اى بزرگ داشت ؛ چه ، بسيار بود كه از مردم زبون نسبت به خود چيزها مىشنيد و مىگذرانيد و در مقام آزار ايشان نمىشد ، چنانچه در وقتى كه ميانهء او و خليفه مسترشد باللّه نزاع به هم رسيده بود اجلاف در بغداد چندان دشنام و فحش از آن طرف دجله بر او مىگفتند كه زياده از آن متصوّر نبود و سلطان همه را مىشنيد و تغافل مىورزيد . بعد از آن با وجود قدرت بر انتقام ايشان را آزار نرسانيد .\r\nديگر از اوصاف حميدهء او آنكه مطلقا در مال مردم طمع نداشت و امراى خود را نيز از آن بازمىداشت و در آن باب مبالغه بسيار مىفرمود . « 3 »\r\nبعد از فوت سلطان محمود ، پسرش ، ملك داود ، بر سرير سلطنت قرار گرفت و وزارت او همچنان به ابو القاسم انس‌آبادى متعلق بود و آقسنقر احمد يلى به اتابكى او مقرّر شد و در جميع ممالك محروسهء پدرش خطبه به نام ملك داود خواندند .\r\nو در اين سال جمعى از باطنيه كمين كرده خود را به تاج الملوك بورى بن طغتگين رسانيدند و دو زخم منكر بر وى زدند كه يكى از آنها ناصور شد . « 4 » امّا تاج الملوك با آن حال به ديوان مىآمد و به مهمات خلايق مىرسيد .\r\nو در ماه رجب اين سال از اعيان ، امير ابو الحسن [ پسر 
  ] المستظهر باللّه ، كه برادر خليفه مسترشد باللّه بود ، وفات كرد .\r\nو از مشاهير علماى شافعيه ، كه مدرّس مدرسهء نظاميهء بغداد بود ، حسن بن سليمان بن عبد اللّه نيز در اين سال سفر آخرت پيش گرفت .\r\n\r\n\r\n","description":"","footnote":"\r\n( 1 ) . ق : نسابادى .\r\n( 2 ) . ق : امير عزّ الدّين .\r\n( 3 ) . ابن خلكان نيز همچون ابن اثير ( الكامل ، ج 10 ، ص 670 ) ، مبالغى از حسنات رفتار سلطان محمود را آورده است .\r\n- وفيات الأعيان ، ج 4 ، ص 269 . ولى بندارى تعدادى از خطاهاى دوران كودكى سلطان محمود را از روى غلو فساد ناميده و آنها را در كتاب خود آورده است . - تاريخ دولة آل سلجوق ، ص 104 - 110 .\r\n( 4 ) . ق : كارگر شد .\r\n","page_name":" 2929 ","page_number":709},
  {"content":"\r\n . \r\n","description":"","footnote":"","page_name":" 2930 ","page_number":710},
  {"content":"\r\n\r\n\r\nذكر وقايع سال پانصد و شانزدهم از رحلت\r\nاز جمله وقايع اين سال آنكه چون داود بن سلطان محمود به جاى پدر خود بر سرير سلطنت عراق متمكّن شد ، عمّش ، سلطان مسعود ، از جرجان لشكرى آراسته متوجّه حرب او شد . از جانب ديگر عمّ ديگرش ، سلجوقشاه ، با لشكر خوزستان و فارس و سپهسالارى قراجه ساقى متوجّه عراق شدند و ملك داود نيز با لشكرى از عراق و اصفهان متوجّه دفع سلطان مسعود شد . چون ملك داود وارد به زنجان « 1 » شد مشخّص شد كه سلطان مسعود تبريز را گرفته . ملك داود بىتوقّف به جانب تبريز رفت و سلطان مسعود را محاصره كرد . ميانهء ايشان تا سلخ ماه محرّم جنگ قايم بود . آخر الأمر با يكديگر صلح كردند و ملك داود بازگشته متوجّه عراق شد . و سلطان مسعود با لشكرى از تبريز بيرون آمده به جانب همدان رفت به قصد آنكه به بغداد رفته خطبه به نام خود گرداند . [ 5 الف 
  ] چون به همدان رسيد ايلچى خود را نزد خليفه مسترشد باللّه فرستاد و التماس آن نمود كه در عراق عرب خطبه به نام او خوانده شود .\r\nقبل از ايلچى سلطان مسعود ، ايلچى ملك داود رفته از خليفه اين التماس نموده ، خليفه در جواب فرستادهء هر دو گفت كه « اين امر موقوف است به رخصت سلطان سنجر . « 2 » ما نزد ايشان كس فرستاده‌ايم تا جواب چه باشد . تا از آنجا خبر نيايد خطبه به نام هيچ‌كدام نمىخوانم . »\r\nاتّفاقا بعد از چند روز سلطان سنجر جواب داد كه نام هيچ كدام را در خطبه ياد نكنند و اكتفا بر نام ايشان - يعنى سلطان سنجر - نمايند . و خليفه اين جواب را بسيار پسنديده گفت كه\r\n\r\n\r\n","description":"","footnote":"\r\n( 1 ) . در متن به صورت \" زنگان \" آمده است .\r\n( 2 ) . ابن اثير مىنويسد كه سنجر ركن اساسى خاندان سلجوقى بود . - الكامل ، ج 10 ، ص 257 .\r\n","page_name":" 2931 ","page_number":711},
  {"content":"\r\n\r\nدر خطبه ، به غير القاب سلطان سنجر ، ديگرى را از سلاطين سلجوقيّه ياد نكنند .\r\nچون سلطان مسعود اين خبر شنيد مكتوبى به امير عماد الدّين زنگى صاحب موصل و دبيس بن صدقه نوشت و از ايشان امداد خواست . امير عماد الدّين فرستادهء سلطان مسعود را بسيار عزّت داشته در جواب نوشت كه « آنچه از دست ما مىآيد در خدمت سلطان تقصير نخواهد شد . اينك استعداد سپاه كرده متوجّه ملازمت مىگردم . »\r\nدر اين اثنا ، خبر رسيد كه سلجوقشاه با اتابك خود قراجه ساقى از راه خوزستان به بغداد رفت و خليفه او را اكرام و احترام بسيار نمود و در دار الإمارهء سلطان محمود فرود آورد و او را خليفهء خود گردانيد . سلطان مسعود از شنيدن اين خبر برآشفته بار ديگر ، از همدان كس به بغداد فرستاد و خليفه مسترشد باللّه را تهديد بسيار نمود . امّا خليفه مطلقا به سخن او التفات نفرمود و فرستادهء او را خايب و خاسر بازگردانيد .\r\nسلطان مسعود چون اين حال شنيد درساعت از همدان روانهء بغداد شد . چون به عباسيهء خالص « 1 » رسيد از بغداد سپاه خليفه و لشكر سلجوقشاه به سپهسالارى قراجه ساقى متوجّه جنگ سلطان مسعود شد و هنوز قراجه ساقى نزديك به سلطان مسعود نشده بود كه از عقب خبر رسيد ، كه اينك امير عماد الدّين با لشكرى بسيار از موصل به مقصد امداد سلطان مسعود برآمده در منزلى كه به معشوقه « 2 » اشتهار دارد فرود آمده . قراجه ساقى چون اين خبر شنيد كس نزد سلجوقشاه فرستاده پيغام داد كه مصلحت در آن است كه من اوّلا ، دفع امير عماد الدّين زنگى نمايم ، بعد از آن ، متوجّه جنگ سلطان مسعود گردم ، بنابراين ، اينك من از دجله گذشته به جنگ امير عماد الدّين رفتم ، وظيفهء شما آن است كه سر راه بر سلطان مسعود نگاه داريد و نگذاريد كه او به عقب من تواند آمد .\r\nالقصّه ، قراجه ساقى يك شبانه‌روز ايلغار كرده خود را آن‌چنان به معشوقه رسانيد كه امير عماد الدّين را مطلقا از آن حال آگاهى نشد ، مگر وقتى كه سپاه قراجه ساقى دور او را گرفته بودند . چون امير عماد الدّين بر اين حال اطّلاع يافت متحيّر و متعجّب ماند و چاره جز جنگ نداشت . و چون سپاه امير عماد الدّين غافل و بىاستعداد بودند ، طاقت مقاومت قراجه ساقى نياورده روى به گريز نهادند و خلقى بسيار از مردم امير عماد الدّين به قتل رسيدند و بسيارى از اعيان و اركان دولت او اسير شدند و امير عماد الدّين به حال فلاكت از دجله گذشته خود را به تكريت رسانيد . نجم الدّين ايّوب ، والى تكريت ، بسيار به اعزاز و اكرام پيش آمد و امير\r\n\r\n\r\n","description":"","footnote":"\r\n( 1 ) . عباسيه محلّه‌اى بوده در بغداد . و خالص نيز ناحيهء عظيمى بوده است در شرق بغداد .\r\n( 2 ) . نام قصر عظيمى در جانب غربى دجله ، در يك مرحله‌اى شهر تكريت . - ياقوت ، معجم البلدان .\r\n","page_name":" 2932 ","page_number":712},
  {"content":"\r\n\r\nعماد الدّين را خدمات لايقه كرده به موصل رسانيد . آخر الأمر به واسطهء همين نيكى كه نجم الدّين نسبت به امير عماد الدّين به فعل آورد ، امير عماد الدّين ايشان را به جايى رسانيد كه حاكم مصر و شام شد ، چنانچه تفاصيل آن قضايا در سنوات آينده مذكور خواهد شد ، ان شاء اللّه تعالى .\r\nامّا سلطان مسعود چون خبر توجّه قراجه ساقى به جنگ امير عماد الدّين شنيد ، پيش از آنكه خبر شكست امير عماد الدّين به او رسد از عباسيّه كوچ كرده به ملكيه آمد و از بغداد سلجوقشاه متوجّه جنگ او شد . ميانهء قراولان ايشان چند روز ، هر روز جنگ مىشد كه در اين وقت ، خبر رسيد كه اينك قراجه ساقى فتح كرده با لشكرى متوجّه خدمت سلجوقشاه است .\r\nچون سلطان مسعود خبر شكست امير عماد الدّين شنيد دانست كه او را با سلجوقشاه جنگ كردن صرفه نيست بالضروره از ملكيه كوچ كرده به جانب عباسيهء خالص رفت . در اين وقت ، خبر رسيد كه از خراسان سلطان سنجر با لشكرى عظيم به رى رسيده قصد عراقين دارد . سلطان مسعود چون بر اين حال اطّلاع يافت كس پيش خليفه مسترشد باللّه فرستاده پيغام داد كه اينك سلطان سنجر از خراسان نهضت نموده ، با لشكرى كه از مور و ملخ بسيار بيشتر توانند بود به قصد تسخير عراقين مىرسد و الحال رايات او به ولايت رى رسيده . اكنون مصلحت در آن است كه ما با يكديگر اتّفاق كرده به دفع او پردازيم و او را نگذاريم كه در ولايت عراق تصرّف كند .\r\nو اگر خليفه به آن راضى شود ما عراق عرب را به تمامه به وكلاى خليفه واگذاريم .\r\nخليفه مسترشد باللّه چون اين پيغام شنيد ، به طمع عراق عرب اين معنى را معقول دانسته با يكديگر [ 50 ب 
  ] مصالحه كردند ، بر اين طريق ، كه بعد از دفع سلطان سنجر ، عراق عرب از آن خليفه باشد و اسم سلطنت به مسعود و سلجوقشاه ، كه برادر كوچك است ، ولىعهد باشد .\r\nالقصّه در ماه ربيع الآخر دو برادر يعنى مسعود و سلجوقشاه با خليفه مسترشد باللّه در يك جا نشسته قرار بدين داده با يكديگر عهد و پيمان را به سوگندهاى مغلظه مؤكّد ساختند و سلطان سنجر كوچ بر كوچ متوجّه بغداد بود . چون به همدان رسيد سلطان مسعود و سلجوقشاه قرار بدان نهادند كه در اين جنگ بايد خليفه نيز همراه باشد . و به اين قرار ايشان لشكرها را جمع آورده بيرون شدند . خليفه در همراهى ايشان تعلّل مىنمود تا اينكه ، ايشان دو منزل از بغداد به جانب همدان بازآمدند و هنوز خليفه از بغداد بيرون نيامده بود . بنابراين ايشان دانستند كه خليفه در مقام حيله است . پس قراجه ساقى كس نزد خليفه فرستاد كه « اگر تو به همراهى ما چنانچه قرار داده‌اى بيرون مىآيى فهو المراد ، و إلّا دانسته باش كه آنچه تو از آن ملاحظه و احتياط مىكنى ، كه مبادا سلطان سنجر ظفر يابد و با تو در مقام عداوت شود يا به تو ضررى و اهانتى رساند ، ما پيش از جنگ ده برابر آنچه تو از آن مىترسى به تو مىرسانيم و هيچ\r\n\r\n","description":"","footnote":"","page_name":" 2933 ","page_number":713},
  {"content":"\r\n\r\nملاحظه نخواهيم كرد . » خليفه چون اين پيغام شنيد از بغداد بيرون آمده در عقب ايشان روان شد و خطبهء سلطان سنجر را از تمام عراق عرب منع فرمود .\r\nچون خليفه به خانقين فرود آمد ، خبر رسيد كه امير عماد الدّين زنگى و دبيس بن صدقه به اشارهء سلطان سنجر متوجّه بغدادند و امير دبيس فرمان سلطان سنجر را در ولايت حلّه ، كه موروثى اوست ، به او ارزانى داشته و شحنگى بغداد به امير عماد الدّين زنگى . القصّه ، خليفه چون اين خبر شنيد از خانقين به جانب بغداد مراجعت نمود و در تهيّهء جنگ شده سپاهيان را رعايت بسيار فرمود . سلطان مسعود و قراجه ساقى و سلجوقشاه چون به منزل دادمرج « 1 » رسيدند ، افواج سنجرى كه به طريق قراولى پيش آمده بودند ، نمودار شدند . بنابراين سلطان مسعود از راه انحراف ورزيده به موضعى ، كه در كردستان به كرمانشاهان اشتهار دارد ، فرود آمد و سلطان سنجر با صد هزار سوار در اسدآباد فرود آمد . و روز ديگر سلطان مسعود و سلجوقشاه از كرمانشاهان كوچ كرده ميانهء دو كوه كه يكى را « گاو » و ديگرى را « ماهى » گويند و صحراى ماهيدشت در دامنهء آن كوه واقع شده ، فرود آمدند و سلطان سنجر نيز از اسدآباد كوچ كرده به كنگاور رفت .\r\nچون بر سلطان سنجر معلوم شد كه سلطان مسعود ميل جنگ ندارد ، بنابراين ، از كنگاور ايلغاز نموده چهار روزه راه را به يك شبان‌روز رفته ، در نواحى دينور ، در موضعى ، كه او را قولان « 2 » گويند به ايشان رسيد . در اين وقت سلطان مسعود و سلجوقشاه با يكديگر گفتند كه تا اين زمان ما به واسطهء انتظار خليفه خود را از جنگ سلطان سنجر دور مىگرفتيم ، اكنون مشخّص شد كه خليفه به ما نمىرسد و اين مرد - يعنى سلطان سنجر - ما را زير كرد . الحال غير از جنگ چاره نيست .\r\nدر اين اثنا ، سلطان سنجر صف‌آرايى كرده ميمنه را به ملك طغرل بن سلطان محمّد و امير قماج و امير كبيران « 3 » سپرد ؛ و ميسره را به اتسز خوارزمشاه حواله نمود ؛ و جمعى از امراى بزرگ را نيز همراه او ساخت و خود با ده هزار سوار جرّار كه هر يكى از ايشان با هزار كس برابرى مىكردند در قلب قرار گرفت . از آن جانب سلطان مسعود ميمنه را به قراجه ساقى و امير قزل حواله نمود و بر ميسره يرنقش بازدار و يوسف چاووش را برقرار كرد . غايتش امير قزل با سلطان سنجر زبان داده قرار به آن داده بود كه در وقت جنگ او با طايفهء خود روى به گريز نهد و لشكر مسعود را متفرّق سازد .\r\n\r\n\r\n","description":"","footnote":"\r\n( 1 ) . شايد دادمرز . دهى در تفرش كنونى - لغتنامهء دهخدا .\r\n( 2 ) . الكامل : عولان . شايد : غولان - ياقوت ، معجم البلدان .\r\n( 3 ) . ق : امير اميران .\r\n","page_name":" 2934 ","page_number":714},
  {"content":"\r\n\r\nالقصّه ، چون هر دو لشكر مانند دو درياى اخضر در برابر آمدند اولا قراجه ساقى با فوج خود بر قلب سلطان سنجر حمله نمود و خود را از صف فيلان كه در پيش سلطان بود گذرانيده نزديك به فوج سلطان رسانيد ، كه ملك طغرل از ميمنهء سلطان سنجر و اتسز خوارزمشاه از ميسره برآمدند و از پس پشت قراجه ساقى برآمدند و او را مانند مركز دايره در ميان گرفتند .\r\nقراجه ساقى چون اين حالت را مشاهده نمود ، دانست كه خلاصى از اين معركه ممكن نيست ، بالضروره در آن معركه داد مردى و مردانگى داده جمعى كثير را به قتل رسانيد ، و اگرچه اكثر سپاهيان او به قتل رسيدند ، امّا ايشان نيز تقصير نكردند . آخر الأمر قراجه ساقى خود زخم بسيار خورده بود ، چنانچه خود را بر اسب نتوانست گرفت . بر دست مردم سلطان سنجر گرفتار شد .\r\nامراى كبار سلطان مسعود ، يوسف چاووش و حسين اوزبك - كه هر دو از امراى بزرگ دولت سلجوقيه بودند - در اين معركه به قتل رسيدند . سلطان مسعود چون اين حال را مشاهده نمود فرار بر قرار [ 51 الف 
  ] اختيار نموده روى به گريز نهاد .\r\nقراجه ساقى را چون نزد سلطان سنجر آوردند ، سلطان به او گفت كه « اى مفسد فتنه ، غرض تو از اين فتنه‌انگيزى چه بود ؟ من به تو چه بدى كرده بودم كه برادرزاده‌هاى مرا بر جنگ من تحريص كردى ؟ » بعد از آن فرمود كه او را چيزى ندهند كه از گرسنگى بميرد و كس به طلب سلطان مسعود فرستاده او را از خونج « 1 » بازگردانيدند .\r\nچون مسعود به مجلس سلطان سنجر رسيد سلطان او را باز به حكومت گنجه فرستاد و سلطنت عراق را به برادر او ملك طغرل ، كه مدت‌هاى مديد در ملازمت عمّ خود مىبود و خدمات شايستهء بسيار كرده و او را از خود راضى و خشنود كرده بود ، داد و منصب وزارت ملك طغرل را به ابو القاسم انس‌آبادى ، كه وزير سلطان محمود بود ، ارزانى داشته ، خود به جانب خراسان بازگشت و در بيستم ماه رمضان اين سال خطّهء نيشابور محطّ رايات ظفر آيات آن پادشاه ذىجاه گرديد .\r\nو از جمله وقايع اين سال محاربه ميان خليفه مسترشد باللّه و امير عماد الدّين زنگى و دبيس بن صدقه و شكست يافتن ايشان است .\r\nتفصيل اين مجمل آنكه چون خليفه مسترشد باللّه از خانقين به واسطهء توجّه ايشان به بغداد همراهى سلطان مسعود را گذاشته ، بازگشت ، چون به بغداد رسيد بىتوقّف از دجله عبور نموده در عباسيه فرود آمد . از آن جانب امير عماد الدّين زنگى با دبيس بن صدقه با لشكرى بسيار آمده مناريه « 2 » را لشكرگاه خود ساختند . و در بيست و هفتم شهر رجب اين سال هر دو طايفه\r\n\r\n\r\n","description":"","footnote":"\r\n( 1 ) . در متن به صورت \" جونج \" آمده است . خونج شهرى در نزديكى زنجان .\r\n( 2 ) . در متن به صورت \" منادية \" آمده است . مناريه يكى از شهرهاى دجيل در بخش شمالى بغداد .\r\n","page_name":" 2935 ","page_number":715},
  {"content":"\r\n\r\nدر حوالى حصن برامكه « 1 » به هم رسيدند . چون صفوف قتال از ميمنه و ميسره راست كردند ، در برابر يكديگر آمدند . اولا امير عماد الدّين زنگى بر ميمنهء خليفه مسترشد باللّه - كه تعلّق به جمال الدّين اقبال داشت - حمله آورد و ميمنه را از هم متفرّق و پريشان گردانيد . در اين وقت نظر خادم ، كه ميسرهء سپاه خليفه به او تعلّق داشت ، بر ميمنهء امير عماد الدّين كه دبيس بن صدقه متكفّل آن بود حمله آورده شروع در جنگ كرد . خليفه چون اين حال را مشاهده نمود بىاختيار خود را نگاه نداشته با جمعى كثير از شجعان عرب به امداد نظر خادم حركت كرد .\r\nچون دبيس بن صدقه ديد كه رايات مسترشدى متوجّه ميسره شده و از روى سرعت تمام مىآيند ، طاقت مقاومت نياورده روى به گريز نهاد . نظر خادم او را تعاقب نموده جمعى كثير را از سپاه او به قتل رسانيدند . خليفه چون خاطر خود از ميسرهء خصم جمع نمود ، متوجّه فوج امير عماد الدّين زنگى شد . امير عماد الدّين مىخواست كه ساعتى ثبات قدم ورزد و دستبردى نمايد ، امّا چون مشاهدهء احوال خود نمود همه روى به گريز نهاده از پيش او مىرفتند و ملاحظهء او را نمىكردند ، بالضّروره او نيز عنان گردانيده ، پيش از آنكه فوج خليفه به او رسد ، از ميان معركه بيرون رفت .\r\nخليفه آن شب در آنجا توقّف نمود و سپاه خليفه اردوى امير عماد الدّين و دبيس بن صدقه را تاراج نمودند و اموال و اسباب بسيار به دست آوردند . روز ديگر خليفه ، مظفّر و منصور ، به جانب بغداد مراجعت نموده بر مسند خلافت قرار گرفت . دبيس چون از معركه روى گردانيد ، عنان عزيمت به جانب حلّه منعطف داشت ، و باز جمعى بسيار به هم رسانيد . چون اين خبر به جمال الدّوله اقبال ، خادم مسترشد باللّه ، رسيد - كه ولايت حلّه را خليفه به او داده بود - در ساعت بىتوقّف متوجّه دفع دبيس شده به جانب حلّه نهضت نمود . خليفه نيز براى امداد او لشكر بسيار فرستاد .\r\nالقصّه ، چون اين نوبت نيز جمال الدّوله اقبال به دبيس رسيد ، ميانهء ايشان جنگ عظيم شد ، امّا آخر الأمر نسيم نصرت و ظفر بر پرچم علم جمال الدّوله وزيد و دبيس بن صدقه گريخته با جمعى معدود خود را به بيشه‌اى كه در آن حوالى بود رسانيد . و سه روز در آن بيشه پياده مىگشتند و هيچ چيز از خوردنى نمىيافتند . روز چهارم يكى از همراهان دبيس را بر پشت خود برداشته از آن بيشه بيرون برد و از آنجا به جانب واسط رفت . چون به واسط رسيد باز مردم بر وى جمع شدند . از امرا بختيار و شاق و ابن ابى الجبر با او متّفق شدند و تا آخر اين سال در اواسط مىبودند ، تا آنكه در سال آينده باز خليفه مسترشد باللّه يرنقش بازدار و جمال\r\n\r\n\r\n","description":"","footnote":"\r\n( 1 ) . محله و قريه‌اى در بغداد - ياقوت ، معجم البلدان .\r\n","page_name":" 2936 ","page_number":716},
  {"content":"\r\n\r\nالدّوله اقبال را به جنگ او فرستاد . دبيس از ايشان نيز شكست يافته به جانبى بيرون رفت .\r\nبختيار و شاق و جمعى كثير از امراى او اسير شدند ، و اللّه أعلم .\r\nو از جمله وقايع اين سال آنكه در ماه رمضان ميانهء ملك طغرل و برادرزادهء او ، ملك داود بن سلطان محمود ، بعد از معاودت سلطان سنجر به جانب خراسان ، در نواحى همدان ، جنگ واقع شد ، امّا نصرت ملك طغرل را بود و ملك داود با اتابك خود ، كه آقسنقر احمد [ يلى 
  ] ، باشد ، قريب به يك ماه در صحراها گشته ، در اوايل شهر ذيقعده به بغداد درآمدند و خليفه [ 51 ب 
  ] مقدم ملك داود به اعزاز و اكرام تلقّى نموده در دار الإماره فرود آورد .\r\nو از جمله وقايع اين سال آنكه در ماه رجب تاج الملوك بورى بن طغتگين ، صاحب دمشق ، به الم همان زخمى كه باطنى بر وى زده بود ، وفات يافت و در وقت وفات ، پسر كلان خود ، شمس الملوك اسماعيل ، را قايم‌مقام خود گردانيد و بر سرير حكومت دمشق نشانيد و پسر ديگرش ، شمس الدّوله محمّد ، را به بعلبك و اعمال [ آن 
  ] گماشت . و مدير امور شمس الملوك حاجب يوسف بن فيروز بود كه در خدمت پدرش تاج الملوك كمال تقرّب داشت . او با رعيت آن‌چنان بر وفق و مدارا سلوك مىكرد ، كه هميشه رعايا و ساير ساكنين قلمرو ايشان او را دعا مىكردند . بعد از اندك‌روز ميانهء هر دو برادران نزاع و خصومت به هم رسيد و مهمّ به آنجا كشيد كه شمس الملوك لشكرى فراهم آورده بر سر بعلبك رفت .\r\nمنشأ اين خصومت آن بود كه تاج الملوك دو قلعه داشت كه يكى را حصن « لبوة » و ديگرى را حصن « رأس » گفتندى و اين دو قلعه در اعمال دمشق به متانت و استحكام اشتهار داشتند .\r\nدر اين وقت كه شمس الدّوله به بعلبك رفت ، كسان خود را نزد نگاهبانان آن قلعه فرستاده ايشان را با خود متفق گردانيد و هر قلعه را متصرّف شد . و چون برادر بزرگ او بر اين حال اطّلاع يافت ، كس نزد او فرستاد كه اين حركت از تو بسيار دور بود . همانا كه جمعى از مفسدان تو را بر اين داشته‌اند . به‌هرحال مناسب آن است كه تو هر دو آن قلعه را به نوّاب و عمّال ما واگذارى و خود به همان‌چه كه پدر به تو داده است قانع شده پاى از دايرهء خود بيرون ننهى كه موجب ندامت و پشيمانى خواهد بود . »\r\nالقصّه ، شمس الدّوله اصلا به سخنان برادر بزرگ التفات ننمود و جواب ناصواب گفته و فرستادهء او را بازگردانيد . شمس الملوك ، از كمال دانايى و تدبيرى كه داشت ، چند روز از آن رهگذر مطلقا حرفى نگفت ، بلكه از وى گاهگاهى چنين ظاهر مىشد كه چون برادر كوچك من ميل به آن قلعه دارد ، سهل است و به او مضايقه نبايد كرد . بعد از مدتى كه مردم همه خيال كردند كه شمس الملوك با برادر مضايقه نخواهد كرد ، روزى بىخبر از دمشق بيرون آمد و پيشخانهء خود را به جانب شمال شهر زد . آن دو قلعه به جانب مشرق دمشق واقع بود ، چنانچه\r\n\r\n","description":"","footnote":"","page_name":" 2937 ","page_number":717},
  {"content":"\r\n\r\nمردم را گمان آن شد كه شمس الملوك به جنگ فرنگان مىرود .\r\nالقصّه ، شمس الملوك آن‌چنان مردم را به گمان غلط انداخته و خود به قلعهء لبوة در وقتى رسانيد ، كه از اهالى آن قلعه هيچ‌كس را گمان آن نبود . لهذا ، به مجرّد رسيدن ، از روى اضطرار و سراسيمگى ، قلعه را تسليم او نمودند . از آنجا ايلغار نموده بر سر قلعهء رأس رفت و آنجا را نيز بىجنگ و جدل به تصرّف خود درآورد و عنان عزيمت به صوب بعلبك منعطف داشت .\r\nبرادرش شمس الدّوله چون اين خبر شنيده بود ، استعداد حرب كرده مهياى جنگ شده بود .\r\nبنابراين ميانهء هر دو برادر جنگ‌ها روى نمود . آخر الأمر ، شمس الملوك غالب آمده شهر بعلبك را گرفت و شمس الدّوله به قلعهء شهر متحصّن شد و شروع در جنگ نموده هر روز به ضرب منجنيق جماعتى از سپاه شمس الملوك را ضايع و نابود مىگردانيد ، مع هذا ، شمس الملوك در باب گرفتن آن قلعه جدّ و اهتمام بيشتر مىورزيد . آخر الأمر ، چون كار بر شمس الدّوله تنگ شد ، كس نزد برادر فرستاده اظهار اطاعت و انقياد نمود و التماس آن كرد كه « همان ولايتى كه پدرم به من داده به من بگذار كه من ديگر بر مخالفت و عصيان تو اقدام نمىنمايم . » شمس الملوك نيز التماس او را مبذول داشته با يكديگر مصالحه نموده بازگشت .\r\nدر اين سال خليفه مسترشد باللّه وزير خود ، شرف الدّين علىّ بن طراد زينبى ، را گيرانيده از وى مطالبهء بسيار مىنمود و منصب وزارت را به انوشيروان بن خالد ارزانى داشت . « 1 »\r\nو هم در اين سال احمد بن حامد بن محمّد ابو نصر « 2 » ، كه مستوفى سلطان محمود بود ، در قلعهء تكريت به قتل رسيد . و از اعيان آن وقت ابو الفضل عبد اللّه بن مظفّر بن رئيس الرؤسا - كه در علم ادب و عربيه و شعر سرآمد روزگار بود - نيز در اين سال وفات يافت .\r\n\r\n\r\n","description":"","footnote":"\r\n( 1 ) . انوشيروان بن خالد اين منصب را به اصرار خليفه ، بر عهده گرفت .\r\n( 2 ) . ملقّب به « عزيز » .\r\n","page_name":" 2938 ","page_number":718},
  {"content":"\r\n\r\n\r\nذكر وقايع سال پانصد و هفدهم از رحلت خير البشر ، صلّى اللّه عليه\r\nاز جمله وقايع اين سال آنكه در ماه صفر شمس الملوك قلعهء بانياس را از فرنگان جبرا و قهرا گرفته به حوزهء تصرّف خود درآورد .\r\nمنشأ اين آن بود كه فرنگان بعد از فوت تاج الملوك ، پسرش شمس الملوك ، را چندان اعتبارى و وقعى نمىنهادند و طمع در ولايت او كرده گاه‌گاهى دست‌درازى مىكردند . از جمله امورى كه شمس الملوك را بر آن داشت كه بر سر قلعهء بانياس رود آن بود كه فرنگان نقض عهدى كه ميانهء تاج الملوك و ايشان بود كرد ، جمعى از سوداگران دمشق را كه در شهر بيروت بودند ، [ 52 الف 
  ] مصادره نموده اموال ايشان را گرفتند . سوداگران شكايت نزد شمس الملوك آوردند . شمس الملوك به خاطر سوداگران ، مكرّر كس پيش فرنگان فرستاد ، التماس آن نمود كه اموال سوداگران را به ايشان بازدهند و ايشان بنابر آنكه از وى اعتبارى نداشتند مطلقا به سخن او التفات نكردند . شمس الملوك را ، غيرت بر آن داشت كه جوهر خود را به فرنگان نشان دهد تا بدانند كه از دست وى كارى مىآيد .\r\nالقصّه ، شمس الملوك شروع در استعداد جنگ كرده سپاهيان را رعايت مىكرد و از اطراف و جوانب مردان دلير را جمع كرده نگاه مىداشت ، امّا هيچ‌كس نمىدانست كه او خيال كجا دارد . تا آنكه در اواخر محرّم اين سال بىخبر ، از دمشق بيرون رفت و آن‌چنان خود را به قلعهء بانياس رسانيد ، كه اهالى آن وقتى خبردار شدند كه سپاه شمس الملوك اطراف و جوانب قلعه را فروگرفته بود و در يك ساعت آن شهر را جبرا و قهرا گرفت ؛ چه ، شمس الملوك خود از اسب پياده شده و سپرى بر سر كشيده متوجّه حصار شد . چون سپاه او را بدين‌حالت مشاهده نمود ، همه به هيئت مجموعى خود را پيش از وى به تلاش تمام به پاى قلعه رسانيدند و\r\n\r\n","description":"","footnote":"","page_name":" 2939 ","page_number":719},
  {"content":"\r\n\r\nاز اطراف و جوانب بالا رفتن را شروع كردند . و شمس الملوك خود را به ديوار شهر رسانيده فرمود كه ديوار را نقب زده به اندرون درآيند . القصّه ، در يك شبانه‌روز شهر را گرفته چندان فرنگى را به قتل رسانيدند ، كه شرح نتوان داد . اطفال و عورات ايشان را اسير كرده به جانب دمشق فرستاد .\r\n[ چون 
  ] اين خبر به سمع امراى فرنگ - كه هنوز در استعداد جمع لشكر بود - رسيد ، شمس الملوك را در نظر ايشان وقعى ديگر پيدا شد ؛ چه ، ايشان را گمان آن بود كه اين قلعه را به دو ماه نتوان گرفت ، چه جاى آنكه در سه روز قلعهء بانياس را بگيرند . القصّه ، در بيست و هشتم شهر محرّم شمس الملوك از دمشق بيرون رفت و در غرّه شهر صفر ، بانياس را فتح كرد و چهارم آن شهر ، قلعه را به تصرّف درآورد و در ششم شهر مذكور ، مظفّر و منصور باز به دمشق درآمد . فرنگان از اين واقعه و تيزدستى شمس الملوك تعجّب‌ها كردند .\r\nو از جمله وقايع اين سال آنكه در ماه صفر امير الأمراى فرنگان كه صاحب بيت المقدّس بود لشكرها از اطراف و جوانب جمع نموده متوجّه حلب شد . امير أسوار « 1 » چون بر اين حال اطّلاع يافت ، او نيز لشكر تركان را به هم رسانيده از حلب به قصد دفع ايشان بيرون آمده در حوالى قنّسرين « 2 » هر دو طايفه به هم رسيدند و آتش قتال و جدال بالا گرفت . امّا بعد از قتال و جدال ، مسلمانان طاقت مقاومت نياورده روى به گريز نهادند و به جانب حلب بازگشتند .\r\nفرنگان از روى فراغت خاطر شروع در تاخت و تاراج ولايت حلب كرده سپاه خود را متفرّق ساختند . امير اسوار چون بر اين حال اطّلاع يافت ، بار ديگر جمعيت كرده بر سر ايشان برفت و اكثر آنها را به قتل رسانيد ؛ و جمعى كثير از بزرگان ايشان را اسير كرده به حلب آورد . اين فتح جبران آن شكست بود .\r\nو از جمله وقايع اين سال آنكه جمعى از فرنگان از شهر رها اتفاق كرده به قصد تاخت و تاراج ولايت حلب متوجّه آن صوب شدند . چون اين خبر به سمع امير اسوار رسيد به اتفاق امير حسّان بعلبكى ، از شهر حلب بيرون رفته در وقتى كه ايشان در نواحى شهر شمال فرود آمده بودند ، بر ايشان تاخته اكثر ايشان را به قتل رسانيدند و جمعى كثير را اسير كرده ، با اموال و غنايم بسيار ، مظفّر و منصور به جانب حلب بازگشتند .\r\nو از جمله وقايع اين سال آنكه چون سلطان سنجر ملك طغرل را به سلطنت عراقين متمكّن ساخت و به جانب خراسان مراجعت نمود ؛ و ملك طغرل در همدان قرار گرفت ؛ و ملك داود\r\n\r\n\r\n","description":"","footnote":"\r\n( 1 ) . وى نيابت حلب را برعهده داشت - ابن اثير الكامل ، ج 10 ، ص 685 .\r\n( 2 ) . شهرى در يك مرحله‌اى حلب ، در نزديكى عواصم . - ياقوت ، معجم البلدان .\r\n","page_name":" 2940 ","page_number":720},
  {"content":"\r\n\r\nبن سلطان محمود بعد از شكست يافتن از عمّ خود ، ملك طغرل ، به بغداد رفت و خليفه او را اعزاز و اكرام بسيار نموده در دار الأمان فرود آورد ، ملك مسعود چون بر اين حال مطلع گرديد از گنجه و آذربايجان لشكرى به هم رسانيده متوجّه بغداد شد . چون به نواحى بغداد رسيد ملك داود به رسم استقبال او بيرون رفته در وقتى كه به هم رسيدند ، ملك داود از اسب فرود آمده جهت عمّ خود ، سلطان مسعود ، زمين ادب ببوسيد . سلطان مسعود او را دربر گرفته پدرانه و مشفقانه روى او را بوسه داد . بعد از آن به‌اتفاق يكديگر به بغداد درآمدند و سلطان مسعود در دار الاماره قرار گرفت . و اين واقعه در ماه صفر اين سال روى نمود .\r\nچون سلطان مسعود در بغداد قرار گرفت ، كس نزد خليفه مسترشد باللّه فرستاد و التماس آن نمود كه خطبه به نام او خوانده شود و بعد از نام او نام ملك داود را به ولايت‌عهدى او ياد كنند و القاب ملك طغرل مطلقا بايد كه در خطبه مذكور نگردد . خليفه ملتمس او را مبذول داشته نام ملك طغرل [ 52 ب 
  ] را از خطبه ساقط گردانيد . بعد از چند روز ، سلطان مسعود به‌اتّفاق برادرزادهء خود ملك داود قرار به آن دادند ، كه خليفه مسترشد باللّه بايد كه لشكرى همراه ايشان كند تا ايشان به‌اتفاق يكديگر رفته اولا ، ولايت آذربايجان را صاف كنند و عمّال و نوّاب ملك طغرل را از آن ولايت بيرون كرده متوجّه جنگ او گردند .\r\nخليفه قبول اين معنى نيز كرده لشكرى همراه ايشان فرستاد .\r\nچون امراى ملك طغرل كه در آذربايجان بودند خبر توجّه سلطان مسعود و ملك داود را ، با لشكرى انبوه ، به آن صوب شنيدند ، اكثر پيش از رسيدن ايشان اهل و عيال خود را برداشته متوجّه ملازمت ملك طغرل شدند ، الّا امير آقسنقر كه وى از تبريز گريخته به اردبيل رفت .\r\nسلطان مسعود او را در اردبيل محاصره نمود و جمعى كثير از مردمان او را به قتل رسانيد . امير آقسنقر با معدودى چند گريخته به جانب همدان رفت . سلطان مسعود نيز در پى او عنان به صوب همدان منعطف داشت .\r\nچون ملك طغرل از توجّه سلطان مسعود به جانب همدان خبر يافت ايشان نيز لشكرها را از اطراف و جوانب عراق عجم و بلاد جبل جمع نموده از همدان به قصد محاربهء برادر خود ، سلطان مسعود ، بيرون آمد . بعد از رسيدن ايشان به يكديگر ، از اوّل صبح تا نماز ظهر ، آتش جدال و قتال اشتعال داشت . آخر الأمر ، نسيم ظفر بر پرچم علم سلطان مسعود وزيد و طغرل بيگ گريخته روى به قم نهاد و از قم به اصفهان رفته خواست كه در اصفهان متحصّن شود ، كه اهالى اصفهان به آن معنى راضى نشدند . ملك طغرل از ترس ايشان گريخته به جانب فارس رفت .\r\nسلطان مسعود در ماه شعبان به همدان درآمد . روز اوّل امير آقسنقر احمديلى را باطنيان در همدان به قتل رسانيدند و در زبان‌هاى مردم شايع شد كه او را به اشارهء سلطان مسعود كشتند . به\r\n\r\n","description":"","footnote":"","page_name":" 2941 ","page_number":721},
  {"content":"\r\n\r\nهرحال سلطان مسعود در همدان توقف نكرده متوجّه اصفهان شد . اهل اصفهان از آمدن سلطان مسعود بسيار خوشحال و فرحناك شهر را آيين بستند . سلطان مسعود نيز در اصفهان توقف ننموده متوجّه بلاد فارس شد .\r\nچون ملك طغرل خبر از توجّه او شنيد ، از روى اضطرار از فارس بيرون آمده عنان عزيمت به صوب رى منعطف داشت . سلطان مسعود او را تعاقب نموده به موضعى كه به « ذكرآور » اشتهار دارد به ايشان رسيد . « 1 » ملك طغرل چون ديد كه افواج سلطان مسعود به او رسيدند ناچار او نيز بازگشته صف سپاه خود را آراست و شروع در جنگ كرد . بعد از كشش و كوشش بسيار ، سپاه ملك طغرل طاقت مقاومت نياورده روى از معركهء جنگ بازگردانيدند .\r\nاتفاقا ، در عقب ايشان زمينى بود كه در آن آب افتاده و پر از گل شده بود . به مجرّد بازگشتن از معركه اكثر سپاه ملك طغرل در آن زمين فرورفتند و جمعى كثير دستگير شدند و ملك طغرل با معدودى چند گريخته از معركه بيرون رفت . از جملهء امراى طغرل يكى حاجب تنكر « 2 » و ديگرى امير ابن بغرا « 3 » در دست سپاه سلطان مسعود گرفتار شدند . سلطان مسعود هر دو ايشان را آزاد كرده باز به خدمت ملك طغرل رفتند . و سلطان مسعود بازگشته به همدان رفت .\r\nو از جمله وقايع اين سال آنكه در پانزدهم شهر شعبان خليفه مسترشد باللّه ، با سى هزار سوار جرّار از بغداد به عزم تسخير موصل و ولايت جزيره بيرون رفت . « 4 » چون به حوالى موصل رسيد امير عماد الدّين اتابك زنگى از قبل خود نصير الدّين جقر دزدار را در موصل گذاشته ، خود با جمعى از شهر بيرون رفت . خليفه در بيستم شهر رمضان به ظاهر شهر موصل نزول نمود و فرمود شهر را محاصره كردند . امير عماد الدّين به حدود شهر سنجار رفته راه‌هاى غلّه و علوفه را بر مردم خليفه مسدود گردانيد ، چنانچه از هيچ‌راه نمىگذاشت كه غلّه به اردوى خليفه رسد . بنابراين ، در اردوى خليفه قحطى عظيم واقع شد ، مع هذا خليفه در باب گرفتن شهر جدّ و اهتمام بسيار مىنمود و كار به آنجا رسيد ، كه جمعى كه در موصل به جصاصين « 5 » اشتهار داشتند و بيشتر از ساير سپاه آن شهر بودند ، با يكديگر اتفاق نمودند كه شهر را تسليم خليفه نمايند . امّا پيش از آنكه ايشان بر اين امر اقدام نمايند نصير الدّين بر ارادهء ايشان اطّلاع\r\n\r\n\r\n","description":"","footnote":"\r\n( 1 ) . قبل از تلاقى دو سپاه ، در نزديكى بيضاء يكى از امراى ملك طغرل از سلطان مسعود امان خواست و كمى بعد در راه ، ابو القاسم انس‌آبادى وزير ملك طغرل به دست غلامان امير شيرگير به قتل رسيد . اين دو عامل بيش از هرچيز باعث آشفتگى ملك طغرل شد . - الكامل ، وقايع سال 527 هجرى .\r\n( 2 ) . ق : حاجب ينكى .\r\n( 3 ) . ق : ابن نعرا .\r\n( 4 ) . خليفه قبل از عزيمت به سوى موصل ، شيخ بهاء الدّين ابو الفتوح اسفراينى واعظ را به رسالت پيش امير عماد الدّين فرستاد . امير به دليل شدّت و حدّت رسول ، او را زندانى كرد . و اين بىحرمتى به خليفه باعث لشكركشى وى به موصل شد . - الكامل ، پيشين .\r\n( 5 ) . در متن \" حصاصين \" آمده است .\r\n","page_name":" 2942 ","page_number":722},
  {"content":"\r\n\r\nيافته فرمود كه بزرگان آن طايفه را گرفته بر دار كشيدند . چون خليفه اين خبر شنيد از گرفتن موصل نااميد شد ، لهذا بعد از سه ماه كه دور شهر موصل محاصره داشت و هيچ كارى نكرد ، به جانب بغداد مراجعت نمود .\r\nدر بعضى تواريخ مسطور است كه سبب مراجعت خليفه از موصل آن بود كه امير عماد الدّين آوازه انداخت كه سلطان مسعود متوجّه بغداد است . « 1 » اين خبر چون به گوش خليفه رسيد درساعت در كشتى سوار شده از موصل متوجّه بغداد شد و در روز عرفه به شهر بغداد درآمد .\r\nو از جمله وقايع اين سال آنكه در ماه شوّال شمس الملوك [ 53 الف 
  ] شهر حمات را از دست نوّاب امير عماد الدّين زنگى گرفته به حوزهء تصرّف خود درآورد ؛ چه ، قبل از اين ، در وقايع سنوات گذشته قلمى شد ، كه امير عماد الدّين اتابك به چه مكر و حيله آن شهر را از دست تاج الملوك گرفته بود ، الحال چون شمس الملوك قلعهء بانياس را گرفته به دمشق درآمده بود ، در ماه رمضان خبر رسيد كه خليفه مسترشد باللّه كار بر اهالى موصل تنگ ساخته عن قريب است كه شهر را فتح نمايد . شمس الملوك چون اين خبر شنيد ، دانست كه امير عماد الدّين الحال قوّت جنگ كردن با او ندارد . پس فرصت غنيمت دانسته در اواخر شهر رمضان ، از دمشق بيرون آمده متوجّه شهر حمات گشت و هرچند امرا و اركان دولت او را منع نمودند و از امير عماد الدّين او را مىترسانيدند ، قبول نكرد ، تا آنكه روز عيد شهر حمات را محاصره نموده جنگ درانداخت . آن روز تمام روز جنگ كردند و چون شب درآمد هر يكى به جاى خود قرار گرفتند . در دويم عيد شمس الملوك جبرا و قهرا جنگ كرده شهر را فتح نمود . والى شهر ساعتى قلعه را ضبط نموده شروع در جنگ كرد . آخر الأمر طاقت مقاومت نياورده امان خواسته قلعه را نيز تسليم شمس الملوك كرد . شمس الملوك بعد از فتح قلعهء حمات عنان عزيمت به صوب قلعهء شيزر « 2 » منعطف داشته آن قطعه را نيز از دست بنى منقذ انتزاع نمود و به حيطهء تصرّف خود درآورد .\r\nاز بعضى تواريخ چنين ظاهر مىشود كه شيزر را غارت فرموده قلعه را محاصره كرد .\r\nآخر الأمر صاحب قلعه مبلغى عظيم نزد شمس الملوك فرستاده از وى التماس نمود تا از سر قلعهء او درگذشته باز به جانب دمشق مراجعت كند . و او چنين كرد . « 3 »\r\n\r\n\r\n","description":"","footnote":"\r\n( 1 ) . ابن اثير تصريح بر اين دارد كه « امير نظر خادم از اردوى سلطان مسعود پيش او آمده و از طرف سلطان به وى پيامى رسانده بود كه رفتن او به بغداد را واجب مىساخت . » - الكامل ، پيشين .\r\n( 2 ) . شهر و قلعه‌اى در شام در حوالى حمص . - سمعانى ، الانساب ، ج 3 ، ص 179 .\r\n( 3 ) . ابن اثير ، الكامل ، ج 11 ، ص 7 .\r\n","page_name":" 2943 ","page_number":723},
  {"content":"\r\n\r\nو از جمله وقايع اين سال آنكه در ماه ذيحجّه ، جمعى كثير از تركمانان ديار جزيره و موصل اتفاق نموده به طرابلس درآمده دست نهب و غارت در آن ولايت دراز كردند و هرچه از فرنگان مىيافتند به قتل مىرسانيدند . چون قمّص ، صاحب طرابلس ، بر اين حال اطّلاع يافت ، با لشكر خود استعداد نموده از شهر طرابلس برآمده متوجّه جنگ تركمانان شد .\r\nتركمانان اوّلا بىجنگ روى به گريز نهادند و از پيش فرنگان بيرون رفتند . فرنگان دليرانه از پى ايشان درآمدند و شروع در تاخت و تاراج اسباب ايشان نمودند كه آنها دانسته مىگذاشتند .\r\nالقصّه چون فرنگان به تمامهم بيرون آمدند و جمعى كثير به تاراج مشغول شدند ، تركمانان برگشته بر فرنگان حمله آوردند . فرنگان چون متفرّق شده بودند ، طاقت مقاومت ايشان نياورده روى به گريز نهادند و تركمانان بسيار از فرنگان را در اين معركه به قتل رسانيدند . و صاحب طرابلس با جمعى معدود گريخته خود را به قلعه بعرين « 1 » ، كه از مشاهير قلاع آن ديار بود ، رسانيد . تركمانان او را تعاقب نموده آن قلعه را محاصره كردند . چون مدّت محاصره به درازا كشيد قمص ، صاحب طرابلس ، در مقام مكر و حيله شده ، با بيست سوار ، پنهان از قلعه بيرون آمده به جانب طرابلس رفت و باقى سپاه و مردم خود را در آن قلعه گذاشت ، كه همچنان با تركمانان مدافعه و ممانعت مىكرده باشند .\r\nاتفاقا چون تركمانان از رفتن قمص خبر نداشتند ، همچنان در محاصرهء آن قلعهء سعى و اهتمام مىنمودند ، تا آنكه به اردوى تركمانان خبر رسيد كه قمص طرابلس ، كه از اين قلعه گريخته رفته بود ، اينك با لشكرى عظيم كه از اطراف و جوانب ولايت فرنگان جمع نموده متوجّه جنگ شماست . تركمانان چون اين خبر شنيدند ، از محاصره برخاسته متوجّه جنگ قمص شدند . در اثناى راه هردو طايفه به يكديگر رسيده آتش جدال و قتال ميانهء ايشان بالا گرفت و خلقى بسيار از طرفين به قتل رسيد . آخر الأمر باز نسيم ظفر و نصرت بر پرچم علم تركمانان وزيد . فرنگان گريخته به جانب رفنيّه « 2 » رفتند . چون آن بلده ميان ولايت ايشان بود ، تركمانان به آنجا رفتن قابوى « 3 » خود نديده به جانب بلاد خود مراجعت نمودند و [ تركمانان 
  ] مظفر و منصور به ديار اسلام بازآمدند .\r\nو از جمله وقايع اين سال آنكه باطنيهء شام قلعهء قدموس را كه از مشاهير قلاع بلاد شام بود ، به زر نقد از [ ابن 
  ] عمرون خريده و متصرّف شدند . و چون بر آن قلعه استيلا يافتند ، شروع در تاخت\r\n\r\n\r\n","description":"","footnote":"\r\n( 1 ) . شهرى ميان حمص و ساحل شام . ياقوت اين نام را عاميانه و صحيح آن را \" بارين \" مىداند . - معجم البلدان .\r\n( 2 ) . شهرى از اعمال حمص كه به رفنيه تدمر نيز شهرت دارد - منبع پيشين .\r\n( 3 ) . توانايى ، قدرت .\r\n","page_name":" 2944 ","page_number":724},
  {"content":"\r\n\r\nو تاراج دهات مسلمانان و فرنگان كردند و هردو طايفه را از همسايگى خود به تنگ آوردند . « 1 »\r\nهم در اين سال ميانهء فرنگ و اهل شام مخالفت واقع شد و با يكديگر بعد از آنكه مدتى مديد مصالحه داشتند ، شروع در خصومت و جنگ كردند و از طرفين مردم بسيار به قتل رسيدند ، امّا هيچ يكى بر ديگرى غالب مطلق نشدند و همچنان از يكديگر جدا شدند .\r\nو در ماه جمادى الآخر اين سال امير أسوار ، كه سپهسالار امير عماد الدّين زنگى بود ، با لشكرى انبوه به قصد جهاد كفّار فرنگ [ 53 ب 
  ] برآمد ، به ولايت تل‌باشر درآمد . فرنگان نيز جمعيت كرده متوجّه دفع او شدند . بعد از محاربه و مجادلهء بسيار امير اسوار غالب شده فرنگان طاقت مقاومت نياوردند و روى به گريز نهادند . در معركه ، زياده از هزار فرنگى كشته شد و امير اسوار مظفّر و منصور با غنايم بيش از حدّ به جانب بلاد اسلام مراجعت كرد .\r\nو در نهم ماه ربيع الآخر اين سال جمعى از غلامان اتابك طغتگين به قصد قتل شمس الملوك ، كه پسرزادهء طغتگين است و الحال صاحب دمشق بود ، اتفاق نموده خود را به شمس الملوك رسانيدند و چند شمشير بر وى انداختند . اتفاقا ، شمشير ايشان بر وى كارگر نيامد و غلامان او از اطراف و جوانب جمع آمده درساعت آن جماعت را دستگير كردند . چون شمس الملوك در مقام تحقيق شد و از ايشان پرسيد كه « شما را باعث چه بود كه بر قتل من اقدام كرديد ؟ » ايشان در جواب او گفتند كه « چون تو ظلم و ستم را از حدّ گذرانيدى ، مىخواستيم كه مردم را از دست ستم و جور تو خلاص كنيم . امّا چون مطلب به فعل نيامد ، چه فائده ! » شمس الملوك گفت كه ايشان دروغ مىگويند . يقين كه جماعتى ايشان را بر اين داشته‌اند و الّا ايشان اين‌قدر نيك‌نفس و مشفق بر خلايق از كجا شدند ، كه ستمى كه اكثر به واسطهء ظلم و تعدّى ايشان است و من اكثر اوقات ظلم‌هاى ايشان را كه نسبت به رعايا و فقرا مىكردند ، مىگذرانيدم و به روى ايشان نمىآوردم ، الحال كار به اينجا رسيده كه ايشان مرا ظالم دانسته و قصد كشتن من كنند و آن را محض شفقت و مرحمت بر رعيت مىدانند . القصّه ، شمس الملوك فرمود تا ايشان را به انواع شكنجه‌ها ايذاء كردند تا ايشان نام جماعتى را گرفتند كه ايشان باعث بودند . از جملهء آن جماعت يكى برادر شمس الملوك بود ، سونج‌نام . چون شمس الملوك نام آن جماعت شنيد ، بىتأمّل و توقّف حكم كرد كه برادرش را با آن جماعت به قتل رسانيدند ، از اين جهت مردم از شمس الملوك بسيار متنفّر شدند .\r\nو در اين سال والى مكّهء معظّم ، ابو فليته ، فوت شد و پسرش ، قاسم ، بعد از وى ، بر سرير حكومت آن بلده قرار گرفت .\r\n\r\n\r\n","description":"","footnote":"\r\n( 1 ) . اشاره به همسايگان مسلمان و غيرمسلمان است - تك : ابن اثير ، الكامل ، ج 11 ، ص 8 .\r\n","page_name":" 2945 ","page_number":725},
  {"content":"\r\n\r\nو در ماه شعبان اين سال از اعيان سادات ، سيّد عزيز بن هبة اللّه بن على شريف علوى حسينى در نيشابور به فجاء « 1 » وفات يافت . جدّ او نقيب النقباء ولايت خراسان بود . چون نقابت را بر وى - يعنى سيّد عزيز - غرض كردند ، قبول نكرد و همچنان هرچند او را تكليف وزارت سلطان سنجر كردند ، به هيچ وجه قبول ننموده و در امور دنيوى مطلقا دخل نكرده هميشه به كار آخرت مشغول مىبود تا آنكه در اين سال فوت شد . اكثر عبادت او بعد از اداى واجبات ، تلاوت قرآن بود . از سخنان اوست كه مىفرمود : « هيچ چيز را به حلاوت و لذّت قرآن نمىيابم . غايتش ادراك آن ولايت و حلاوت هركس را ميسر نيست . »\r\nهم در اين سال قاضى القضاة خراسان ابو سعيد احمد بن محمّد بن صاعد « 2 » كه با وجود تبحّر در علوم شرعيه به صلاح و تقوى آراسته بود ، وفات يافت .\r\n\r\n\r\n","description":"","footnote":"\r\n( 1 ) . به يكباره .\r\n( 2 ) . الكامل ، ابو سعيد محمّد بن احمد بن صاعد . - ج 11 ، ص 10 .\r\n","page_name":" 2946 ","page_number":726},
  {"content":"\r\n\r\n\r\nذكر وقايع سال پانصد و هجدهم از رحلت\r\nدر محرّم اين سال شمس الملوك اسماعيل ، صاحب دمشق ، شهر شقيف « 1 » و بيروت را از دست فرنگان گرفته به حوزهء تصرّف خود درآورد . همچنين قلعهء صيدا را از دست ضحاك بن جندل ، كه رئيس وادى التيم بود و بر قلعهء صيدا استيلا يافته هميشه با فرنگان و مسلمانان به حيله سرى بود ، كه اگر از اين جانب قصد او مىكردند به فرنگان متوسل مىشود و برعكس ، آخر الأمر ، فرنگان او را به جاى خود گذاشته بودند ؛ چه ، مانع آمدن لشكر اسلام به ديار ايشان مىبود ، تا آنكه در محرّم اين سال شمس الملوك اوّلا قلعه را از دست ضحّاك گرفته به نوّاب و عمّال خود سپرد و بعد از آن ، متوجّه بلاد فرنگ شد . چون فرنگان شنيدند كه شمس الملوك قلعهء صيدا را از دست ضحّاك بن جندل گرفته ، بسيار سراسيمه شدند و شروع در جمع‌آورى لشكر و سپاه كردند . شمس الملوك چون از اين معنى جز يافت ، با جمعيت زياده بر سر ايشان رفت و چند نوبت ميانهء ايشان محاربات واقع شد . در اثناى اين حال كه ايشان در برابر يكديگر نشسته بودند ، شمس الملوك اردوى خود را با جميع سپاه و امرا در برابر فرنگان گذاشته ، خود با جمعى قليل از شجعان سپاه به نوعى از ميان بيرون رفت ، كه فرنگان با وجود كمال احتياط و هشيارى از رفتن شمس الملوك اصلا باخبر نشدند .\r\nالقصّه ، شمس الملوك عنان عزيمت به صوب طبريّه « 2 » - كه از شهرهاى عظيم فرنگان بود -\r\n\r\n\r\n","description":"","footnote":"\r\n( 1 ) . در متن به صورت \" سقيف \" آمده است . شقيف مكانى همچون غار است . در نزديكى بانياس در دمشق مكانى به نام \" شقيف ارنون \" واقع است كه شايد منظور مؤلف بوده است . - ياقوت ، معجم البلدان ، ذيل شقيف ارنون .\r\n( 2 ) . از اعمال اردن در سمت غور ؛ به فاصلهء 3 روز از دمشق - ياقوت ، معجم البلدان .\r\n","page_name":" 2947 ","page_number":727},
  {"content":"\r\n\r\nو عكّا « 1 » و ناصره « 2 » كه نزديك به آن شهر بودند ، منعطف داشت و بىخبر خود را به طبريه ، كه از سپاه مطلقا خالى بود ، رسانيده دست را به نهب و غارت برآورده چندان نفايس و اموال اسباب از آن شهر بيرون آورد كه محاسب هم از حساب آن عاجز بود . [ 54 الف 
  ] و زن و فرزندان فرنگان را بند كرده از آن جايگاه رفته آن شهر را نيز تاراج نمود و همچنين شهر ناصره را . چون اين خبر به لشكر فرنگان رسيد ، كه در برابر سپاه شمس الملوك ، كه به خيال آنكه شمس الملوك در آنجاست نشسته بودند ، رسيد شورش در ميان ايشان پيدا شد و در يك ساعت ايشان هم چون بنات النعش از يكديگر متفرّق شده هر يكى راه خانهء خود را پيش گرفت ، كه مبادا زن و فرزندش در دست مسلمانان اسير شده باشد .\r\nشمس الملوك در وقت مراجعت چون اموال و اسباب و اسير بسيار همراه داشت راهبران دانا همراه خود گرفته ، غير از آن راهى كه متعارف است ، به جانب اردوى خويش مراجعت نمود و به سلامت و بىآسيب خود را به لشكرگاه رسانيد و جميع سپاه را از حصّه آن غنايم محفوظ و بهره‌مند گردانيد .\r\nچون فرنگان به ولايت خود رفتند از شهرهايى كه بر سر راه سپاه شمس الملوك واقع بود ، غير از عمارات نيم‌سوخته هيچ اثرى نديدند ، خصوصا طبريه و ناصره و عكا . امّا چون قدرت بر انتقام نداشتند و غير از صبر و شكيبايى چاره‌اى ديگر نبود ، بالضروره دندان بر جگر نهاده از ترس آنكه مبادا در اين وقت شمس الملوك با جميع لشكر خود متوجّه اين جانب شده دمار از روزگار اين بقيّة السّيف برآورد ، كس پيش او فرستاده تملّق و فروتنى بسيار نموده به صلح او راضى شدند . شمس الملوك ملتمس آنان را مبذول داشته صلح قبول نمود . اين واقعه در ماه ذيقعده روى نمود .\r\nو از جمله وقايع اين سال آنكه امير عماد الدّين اتابك زنگى به‌اتّفاق حسام الدّين تمرتاش ، صاحب ماردين ، به عزم تسخير آمد - كه الحال به قراحميد « 3 » اشتهار دارد - رفته آن شهر را محاصره نمودند . والى آمد كس پيش داود بن سقمان ، والى حصن‌كيفا ، فرستاده از وى مدد طلبيد . بنابراين ، داود لشكر بسيار جمع آورده متوجّه آمد شد و چون به نزديكى آمد رسيد ميانهء او و امير عماد الدّين نايرهء جدال و قتال اشتعال گرفت . آخر الأمر ، بعد از كشش و كوشش بسيار ، داود بن سقمان طاقت مقاومت نياورده به قبيح‌ترين احوال از معركه گريخت و اكثر سپاه او نيز به قتل رسيدند و اموال و اسباب ايشان به تاراج رفت . بعد از آن ، اتابك زنگى در\r\n\r\n\r\n","description":"","footnote":"\r\n( 1 ) . شهرى در ساحل درياى شام - منبع پيشين .\r\n( 2 ) . شهرى در نزديكى طبريه - منبع پيشين\r\n( 3 ) . نام‌هاى ديگر اين شهر در منابع : قره‌آمد ؛ قره‌حامد ؛ حامد - دايرة المعارف بزرگ اسلامى ، ج 2 ، ص 191 .\r\n","page_name":" 2948 ","page_number":728},
  {"content":"\r\n\r\nباب محاصرهء شهر آمد اهتمام بيشتر از پيشتر نموده در بيرون شهر هرجا كه درختى بود قطع نمود و خرابى بسيار كرد . امّا آخر الأمر ، چون به هيچ‌وجه فايده‌اى بر آن مترتّب نشد و مدّت محاصره بسيار امتداد يافت ، امير عماد الدين به تنگ آمده از آنجا برخاسته به جانب قلعهء صور ، كه از اعمال آمد است ، رفته آن قلعه را در ماه رجب فتح نمود . در آنجا ابو سعيد بن كفرتوثى « 1 » به ملازمت ايشان رسيده به منصب وزارت سرافراز شد . و چون او مردى بود مشفق ، بر خلايق مردم ، در ايّام وزارت او به رفاه و آسودگى مىگذرانيدند و سپاهى و رعيّت از وى راضى بودند و هميشه دعاى او مىكردند .\r\nو از جمله وقايع اين سال آنكه امير عماد الدّين اتابك زنگى جميع قلاع كردان حميديّه مثل قلعهء عقر « 2 » و قلعهء شوش « 3 » و غير آنها را از دست ايشان گرفته به نوّاب و عمّال خود سپرد .\r\nمنشأ اين آن بود ، كه در وقتى كه امير عماد الدّين به موصل آمد امير عيسى حميدى را اعزاز و اكرام بسيار نمود و همچنان بر ولايت خود حاكم گردانيد و اصلا از وى ولايت نگرفت ، بلكه روزبه‌روز به او انعام و احسان مىفرمود ، مع هذا وقتى كه خليفه مسترشد باللّه بر سر موصل آمد و اتابك زنگى - چنانچه سابقا قلى شد - موصل را به نصير الدّين گذاشته خود به جانب سنجار « 4 » رفته بود ، امير عيسى كرد جميع كردان خود را جمع نموده نزد خليفه رفت و آنچه ممكن و مقدور او بود در باب گرفتن موصل از مردم اتابك زنگى ، تقصير نكرد . امّا چون كارى از پيش نتوانست برد و خليفه به واسطهء آنكه مبادا سلطان مسعود بغداد را متصرّف شود ، بازگشته به جانب بغداد رفت ، امير عيسى حميدى از حركات ناپسنديدهء خود پشيمان شد . امّا پشيمانى هيچ سودى نداشت ؛ چه ، امير عماد الدّين چون بعد از مراجعت خليفه مسترشد باللّه به موصل آمد ، فى الحال ، لشكرى بر سر امير عيسى تعيين نمود كه قلاع ايشان را محاصره نموده از دست ايشان بيرون آورند . بنابراين ، سپاه امير عماد الدّين به آن حدود رفته بعد از جنگ و جدال بسيار تمامى قلاع كردان حميديه متصرّف شده ايشان را به كوهستان فرستادند . مردم سواد موصل از اين رهگذر بسيار آسوده شدند ؛ چه ، هميشه اين كردان ، سواد موصل را تاخت و تاراج مىكردند .\r\n\r\n\r\n","description":"","footnote":"\r\n( 1 ) . ق : ابو سعيد كفرنوتى ، الكامل : ضياء الدين ابو سعيد بن كفرتوثى - ج 11 ، ص 13 .\r\n( 2 ) . عقر در لغت : قصر متعلق به معتمد ديار . عقر حميديه : قلعه‌اى كوهستانى در شرق موصل - ياقوت ، معجم البلدان ، ج 4 ، ص 136 .\r\n( 3 ) . قلعهء عظيمى در نزديكى عقر حميديه در نزديكى موصل . اين قلعه اگرچه بزرگ‌تر از عقر حميديه است اما از نظر جايگاه و مرتبت در درجهء دوم قرار دارد - منبع پيشين ، ذيل شوش .\r\n( 4 ) . در روايات اسلامى ذكر شده كه كشتى نوح در كوه سنجار به زمين برخورد كرد و سپس به مسير خود ادامه داده سرانجام روى كوه جودى در جانب خاورى دجله قرار يافت . - لسترنج ، سرزمين‌هاى خلافت شرقى ، ص 106 .\r\n","page_name":" 2949 ","page_number":729},
  {"content":"\r\n\r\nو از جمله وقايع اين سال آنكه ملك طغرل باز از رى لشكرى جمع آورده متوجّه حرب برادر خود ، سلطان مسعود ، شد . تفصيل اين مجمل آنكه چون سلطان مسعود بعد از هزيمت ملك طغرل به اصفهان باز آمد ، خبر شد كه برادرزادهء او ، داود بن محمود ، در آذربايجان علم تمرّد برافراشته [ 54 ب 
  ] در مقام جمعيت لشكر شده . بنابراين ، سلطان مسعود در اصفهان توقّف ناكرده متوجّه آذربايجان شد . چون به آن حدود رسيد ملك داود به قلعهء « روئين‌دز » درآمده متحصّن شد . سلطان او را در آن قلعه محاصره نموده هر روز با يكديگر جنگ مىكردند .\r\nدر اين اثنا ، خبر رسيد كه اينك ملك طغرل با سپاه بسيار متوجّه اين جانب است . سلطان مسعود چون اين خبر شنيد دفع ملك طغرل را اهمّ دانسته از سر محاصرهء آن قلعه درگذشت و عنان عزيمت به جانب ملك طغرل منعطف داشت . در حدود قزوين هردو برادر به يكديگر رسيدند . و اكثر امراى سلطان مسعود به ملك طغرل عريضه‌ها نوشته قرار به آن داده بودند ، كه در وقتى كه هردو سپاه در برابر يكديگر صف‌آرايى نموده متوجّه جنگ خواهند شد ، ما ترك سلطان مسعود نموده به ملازمت تو مشرّف مىگرديم .\r\nچون آن دو برادر در نواحى قزوين صف‌ها آراسته در مقابل يكديگر برآمدند ، تمامى امراى سلطان مسعود با خيل و حشم ، از وى جدا شده به ملازمت ملك طغرل درآمدند و سلطان مسعود با پنجاه سوار در ميان معركه بماند . و چون حال بر اين وجه مشاهده نمود ناچار روى به گريز نهاده خود را با آن پنجاه سوار در اواخر ماه شعبان به ابهر رسانيد . از ابهر كس به اصفهان فرستاده برادر خود سلجوقشاه و نايب خود امير البقش سلاحى « 1 » را اعلام نمود كه « قضيه مرا اين‌چنين روى داده . الحال ، مصلحت آن است كه ما به بغداد نزد خليفه رفته فكرى دربارهء خود نموده باشيم » . بنابراين ، سلجوقشاه از اصفهان روانهء بغداد شد و كس سلطان مسعود نيز نزد خليفه رفته اجازت آمدن وى به بغداد را طلبيد . خليفه به طلب سلطان مسعود كس فرستاده و سلجوقشاه را بسيار اكرام نمود و در دار الاماره فرود آورده هزار دينار جهت او فرستاد . بعد از آن سلطان مسعود به فلاكت تمام ، چنانچه اكثر همراهان او شتر سوار بودند ، به نواحى بغداد رسيد . خليفه از براى او اسباب سلطنت از خيمه و بارگاه و اسب و استر فرستاد .\r\nمع هذا سلطان در پنجم شهر شوّال آن‌چنان به بغداد آمد كه هيچ احدى خبردار نشده و ملك طغرل در ولايت عراق عجم‌كوس سلطنت گرفت و به استقلال بر مقرّ سلطنت قرار گرفت .\r\nو از جمله وقايع اين سال آنكه دانشمند فرنگى ، فرمانرواى ملطيه ، به ولايت شام درآمده\r\n\r\n\r\n","description":"","footnote":"\r\n( 1 ) . در متن بقش سلاحى ؛ ق : امير التقش سلاحى ؛ تصحيح براساس راحة الصدور ، وى البقش ( البغوش ) كون خر ، حسام الدين سلاحى يكى از امراى سلجوقى بود .\r\n","page_name":" 2950 ","page_number":730},
  {"content":"\r\n\r\nدست به نهب و غارت دراز كرده و مردم بسيار را به قتل رسانيد و با اموال و اسباب بىشمار بازگشت .\r\nهم در اين [ سال 
  ] در ميانهء خليفه مسترشد باللّه و اتابك عماد الدّين مصالحه واقع شد . و انوشيروان بن خالد « 1 » از وزارت خليفه معزول شد و باز شرف الدّين على بن طراد زينبى را به منصب وزارت سرافراز ساختند .\r\nهم در اين سال ، خليفه مسترشد باللّه لشكر به جانب تكريت ، كه از آن مجاهد الدّين بهروز بود ، فرستاده آن شهر را محاصره نمود . بعد از چند روز چون مجاهد الدّين بهروز را قدرت دفع ايشان نبود ، بالضروره جهت خليفه پيشكش لايق فرستاده ملايمت بسيار نمود . خليفه ملتمس او را مبذول داشته فرمود كه لشكر از سر محاصرهء او برخاسته به جانب بغداد مراجعت نمايد .\r\nهم در اين سال سلطان سنجر ، امير ارغش را با لشكرى عظيم بر سر قلعهء گردكوه « 2 » كه از آن اسماعيليه بود فرستاد . امير ارغش آن قلعه را محاصره نمود و كار بر اهالى ايشان به تنگ آورد . اتفاقا ، با وجود محاصرهء بيرون ، در اندرون ، مرض تشنج و كزاز آن‌چنان پيدا شد كه هيچ‌كس از مرد و زن آن قلعه را قدرت برخاستن نماند . و چون حال ايشان بر اين منوال رسيد ، جهت امير ارغش اموال و نفايس جواهر فرستاده التماس نمودند كه وى از محاصرهء ايشان درگذرد . بنابراين ، امير ارغش ايشان را به حال خود گذاشته بازگشت .\r\nهم در اين سال والدهء خليفه مسترشد باللّه فوت شد . و از اعيان امراى عرب ، امير سليمان بن مهارش عقيلى « 3 » كه امير بنى عقيل بود نيز در اين سال وفات يافت و امارت آن قبيله بر پسر او با وجود كوچك‌سالى قرار گرفت . و از اعيان علما ، ابو على حسن بن ابراهيم بن فرهون « 4 » ، قاضى واسط ، كه در زمان خود مقدّم شافعيه بود ، نيز در اين سال وفات يافت . مولد او در ميّافارقين در سنهء ثلث و ثلثين و اربعمائه [ - 433 
  ] هجرى بود و فقه نزد ابى اسحاق شيرازى و ابى نصر صباغ گذرانيد و در اوايل حال شاگرد ابو عبد اللّه كازرونى بود .\r\n\r\n\r\n","description":"","footnote":"\r\n( 1 ) . در متن به صورت : ابو سردار خالد . تصحيح براساس راحة الصدور و الكامل .\r\n( 2 ) . ق . كردكوى . از قلاع اسماعيليه در نزديكى دامغان - ياقوت ، معجم البلدان ، ذيل دامغان .\r\n( 3 ) . ق : امير سلمان عقيلى .\r\n( 4 ) . ق : برهون . در متن حسن بن بنى ابراهيم . تصحيح براساس الاعلام زركلى . او مدتى قاضى واسط بود . از وى آثارى در فقه همچون الفوائد على « المهذب » لشيرازى و الفتاوى باقى مانده است . - زركلى ، الاعلام ، ج 2 ، ص 178 .\r\n","page_name":" 2951 ","page_number":731},
  {"content":"\r\n . \r\n","description":"","footnote":"","page_name":" 2952 ","page_number":732},
  {"content":"\r\n\r\n\r\nذكر وقايع سال پانصد و نوزده رحلت\r\nدر اوايل اين سال امير - يحيى بن عزيز بن حماد ، صاحب شهر بجايه « 1 » ، بر سر مهديّه لشكرى فرستاد كه مهديّه را از دست حسن بن علىّ بن يحيى بن تميم بن معزّ بن باديس گرفته به حوزهء تصرّف خود آورد . منشأ لشكر فرستادن يحيى بر حسن آن بود كه حسن بن على يكى از امراى عرب را كه او را ابن ميمون گفتندى تربيت كرده [ 55 الف 
  ] به جايى رسانيد كه بر تمام قبايل زيادتى مىنمود . بنابراين ، امراى عرب بر وى حسد بردند و فرزندان خود را نزد امير يحيى صاحب بجايه ، به گرو برده از وى التماس نمودند كه لشكرى همراه ايشان نمايد ، كه ايشان به انتقام زيادت‌هايى كه ابن ميمون بر آنها كرده ، مهديه را از دست حسن بن على بن تميم گرفته ، به ايشان سپارد .\r\nصاحب بجايه به طمع مهديّه ، كه دار السلطنهء مغرب بود ، ملتمس ايشان را قبول كرده مطرف بن حمدون را ، كه با وجود تبحّر در علوم شرعيه به مرتبهء امارت رسيده بود ، با لشكرى همراه ايشان كرده به جانب مهديه فرستاد . ايشان آمده مهديّه را برّا و بحرا محاصره نمودند . چند روز باهم جنگ مىكردند . مطرف بن حمدون با لذّات از كشتن مردم احتراز داشت ، بنابراين در اوايل جنگ ملاحظهء بسيار مىكرد و گمان آن داشت كه مهديه بىآنكه مردم كشته شوند - چون امراى صاحب مهديه همراه‌اند - گرفته خواهد شد . آخر الأمر چون ديد كه مردم هر روز از مهديه بيرون مىآيند و جنگ خصمانه مىكنند و مردم ايشان را خصمانه مىكشند و از آن امرا هيچ پروايى ندارند ، او نيز ناچار شد كه جنگ كند . بنابراين ، فرمود كه از طرف دريا و\r\n\r\n\r\n","description":"","footnote":"\r\n( 1 ) . شهرى در ساحل درياى ميان افريقيه و مغرب - ياقوت . معجم البلدان .\r\n","page_name":" 2953 ","page_number":733},
  {"content":"\r\n\r\nخشكى سپاه او هجوم آورند . سپاه و كشتىهاى او پيش آمده كنار دريا از مردم حسن بن علىّ بن يحيى بن تميم گرفتند و نزديك به خندق شهر مهديه رسيدند .\r\nچون حسن بر اين حال اطّلاع ، يافت فرمود كه دروازهء شهر مهديه را بگشايند . چون گشادند اوّلا حسن خود مسلّح و مكمّل شده بر اسب عربى تازىنژاد سوار و نيزهء خطى « 1 » بر دست گرفته از دروازه بيرون آمد و حمله بر سپاه يحيى بن عزيز كرد و به آواز بلند گفت كه « منم حسن بن يحيى بن علىّ بن تميم بن معزّ بن باديس . » جماعتى از امرا كه از وى روگردان شده نزد يحيى بن عزيز رفته و باعث آوردن اين لشكر شده بودند ، چون آواز حسن شنيدند همه دست از جنگ بازداشته بر وى سلام كردند . بعد سپاه حسن در پى او درآمده بر كشتىهاى يحيى بن عزيز هجوم آورده چند كشتى را گرفتند و باقى كشتىها را مطرف بن حمدون فرمود كه از كنار دريا دور ساختند .\r\nدر اين اثناء كشتىهاى رجار فرنگى صاحب جزيرهء صقليه به مدد حسن بن علىّ بن يحيى بن تميم پيدا شده در مقام گرفتن مطرف بن حمدون درآمدند . و غيرت اسلامى حسن بن علىّ بن يحيى نگذاشت كه رجار بر ايشان تعدّى كند ، بنابراين ، كس پيش او فرستاده از كار جنگ بازگردانيد .\r\nمقارن اين حال ابن ميمون « 2 » با جمعى كثير از قبايل عرب به مدد حسن رسيدند . مطرف بن حمدون چون اين حالت را مشاهده كرد ، سلامتى خود را غنيمت دانسته روى به بجايه نهاد .\r\nو از جمله وقايع اين سال آنكه رجار فرنگى لشكرى بر سر جزيره‌اى از جزاير بلاد افريقيه ، كه با وجود آنكه در كثرت عمارت و آبادانى هيچ جزيره در آن ولايت به آن جزيره نمىرسد و نام آن جزيره جربه بود « 3 » همچنانكه الحال نام يك محلّه از محلّات شام كه به عمارت و آبادانى محلّات آن شهر تواند بود محلّهء خراب است ، و چون راقم اين حروف ، احمد بن نصر اللّه تتوى ، در تاريخ سال نهصد و هشتاد و پنجم هجرى به دمشق رسيد وجه تسميهء آن محله را به محلّهء خراب از حكيم شهاب الدّين ، كه از فضلاى روزگار و حكيم صاحب اعتبار آن ديار است و خانهء او نيز در آن محلّه واقع است ، پرسيدم ، فرمود كه « امّا الحال مردم اين محلّه را به واسطهء آن خراب مىگويند كه مسكن محبّان اهل بيت سيّد بشر است . » و امّا اصل اشتهار اين محلّه به اين نام به واسطهء آن شد كه در وقتى كه حضرت صاحبقرانى امير تيمور گوركانى به دمشق رسيد ، چون مردم اين شهر را در دوستى معاويه و يزيد غلوّى تامّ بود ، فرمود كه اكثر\r\n\r\n\r\n","description":"","footnote":"\r\n( 1 ) . نيزهء منسوب به خط . و خط لنگرگاهى بوده است به بحرين كه نيزهء خوب مىساخته است . - لغتنامهء دهخدا .\r\n( 2 ) . كامل : ميمون بن زياد .\r\n( 3 ) . جزيره‌اى در مغرب در نزديكى شهر قابس كه ساكنان آن بربر بودند - ياقوت ، معجم البلدان .\r\n","page_name":" 2954 ","page_number":734},
  {"content":"\r\n\r\nاهل دمشق را به قتل رسانيدند ، و شهر را آتش زدند . و چون اين محلّه بزرگ‌ترين محلّات دمشق بود بعد از همه به عمارت و آبادانى رسيد ، بنابراين ، مردم او را محلّه خراب گفتندى ، و اللّه اعلم بحقايق الأمور .\r\nالقصّه ، رجار فرنگى لشكرى به جزيرهء جربه « 1 » فرستاد . اهالى آن جزيره آن‌مقدار كه قدرت داشتند جنگ كردند . آخر الأمر ، اكثر ايشان كشته شدند و فرنگان از اطراف و جوانب هجوم آورده مردم در مقام اطاعت و انقياد درآمدند و آن جزيره را تسليم رجار نمودند .\r\nو از جمله وقايع اين سال آنكه مستنصر باللّه بن هود كه حاكم بعضى از ولايات مغرب بود ، چون از مقاومت سليطين فرنگى ، صاحب طليطلهء « 2 » اندلس مغرب - كه هميشه بر ولايت مستنصر باللّه رفتى و رعاياى او را اسير گرفتى - عاجز آمد ، رسل و رسايل در ميان انداخته التماس صلح نمود . سليطين قبول اين معنى نموده امّا به شرط آنكه مستنصر باللّه قلعهء روطه « 3 » را ، كه مستحكم‌ترين قلاع ولايت اندلس بود و هيچ قلعه در متانت [ 55 الف 
  ] و استحكام در آن ولايت با آن قلعه برابرى نداشت ، به سليطين تسليم نمايد . بندگان مستنصر باللّه چون طاقت مقاومت آن نداشت ، اين عار بر خود روا داشته قلعهء روطه را تسليم سليطين نمود و او را بر خود مسلّط گردانيد . و مدّت ده سال با يكديگر مصالحه نمودند و بدين‌واسطه مستنصر باللّه ميانهء حكّام و سلاطين اهل اسلام مغرب بدنام و بىاعتبار شد ؛ چه ، از اهالى اسلام هركه از دور و نزديك مىشنيد كه مستنصر باللّه قلعهء روطهء اندلس را به سليطين فرنگى داده او را نفرين مىكرد و او را دشمن مىداشت ؛ چراكه آن قلعه از ثغور اسلام بود و هركه بر وى مستولى بود ، بر تمام اهل اسلام آن ديار استيلا داشت .\r\nو از جمله وقايع اين سال آنكه ابن ردمير ، كه يكى از امراى عظيم الشأن فرنگ بود و در دين خود نهايت تعصّب مىورزيد و هميشه به اعتقاد خود از براى تحصيل ثواب آخرت به جنگ اهل اسلام مىآمد و در آن سعى و اهتمام بيشتر از جميع اهل آن كيش به‌جا مىآورد ، لشكرى انبوه جمع آورد ، بر سر شهر افراغه « 4 » - كه از بلاد شرقى اندلس مغرب است - آمد . در آن وقت امير [ يوسف بن 
  ] « 5 » تاشقين بن علىّ بن يوسف بن تاشقين در شهر قرطبه بود . چون اين خبر به گوش او رسيد والى قرطبه زبير بن عمر ميمونى « 6 » را با دو هزار سوار به جنگ ابن\r\n\r\n\r\n","description":"","footnote":"\r\n( 1 ) . ش ، ق : خرابه . ظاهرا مؤلف به سبب خلط ميان جربه و خربه ، به توضيح دربارهء محله‌اى در شام پرداخته است ؛ چه جربه جزيره‌اى خوش آب و هوا و زيبا بوده و ارتباطى با خرابه ندارد .\r\n( 2 ) . شهرى در اندلس در غرب مرز روم در نزديكى قرطبه - منبع پيشين .\r\n( 3 ) . قلعه‌اى در نزديكى سر قسطه در وادى شلون - منبع پيشين .\r\n( 4 ) . از اعمال و توابع مارده - منبع پيشين .\r\n( 5 ) . الكامل\r\n( 6 ) . الكامل : زبير بن عمرو لمتونى\r\n","page_name":" 2955 ","page_number":735},
  {"content":"\r\n\r\nردمير و امداد اهل افراغه « 1 » تعيين نمود . و به همراهى او آذوقهء بسيار به شهر افراغه فرستاد كه اهالى آن شهر بيدل نشوند و از رهگذر ماكول و ملبوس پريشانى نكشند .\r\nمقارن اين حال از مرسيّه و بلنسيّه كه نيز از بلاد شرقى اندلس است يحيى بن غانيه - كه نصب كردهء علىّ بن يوسف بن تاشقين بود - بر آن بلده نيز با پانصد سوار براى دفع ابن ردمير روانه گشت . همچنين از جانب ديگر عبد اللّه بن عياض ، صاحب شهر لارده « 2 » با دويست سوار به قصد جنگ فرنگان متوجّه آن صوب شد .\r\nالقصّه ، از اطراف و جوانب حكّام اسلام استعداد نمود ، به نيروهاى والى قرطبه ملحق شدند . چون به حوالى شهر افراغه رسيدند ، زبير فرمود تا آذوقه را پيش كنند و يحيى بن غانبه با سپاه خود همراه آذوقه باشد و عبد اللّه بن عياض را كه از شجعان صاحب اقتدار بود ، قراول ابن غانيه گردانيد و خود در عقب ايشان روان گرديد . ابن ردمير با دوازده هزار سوار از فرنگان در دور شهر افراغه به استيلاى هرچه تمام‌تر نشسته بود كه به يك بار خبر رسيد كه اينك جمعى از مسلمانان با غلّهء بسيار به امداد اهل افراغه رسيدند . ابن ردمير چون نيك تأمّل نمود ، ديد كه از سپاهيان غير از جماعت عبد اللّه بن عياض ، كه به دويست كس مىرسيدند ، كسى ديگر به نظر نمىآيد و از شتران پر غلّه هرچند مىخواست صحرا در صحرا بود . ابن ردمير اين معنى را از نعم غيرمتوقعه دانسته روى به سپاه خود آورد و گفت : « بيرون رويد و اين هديهء ماحضر را كه سپاهيان مسلمانان براى شما فرستاده‌اند متصرّف شويد . » و تعجّب‌كنان از كمى لشكر اسلام ، جمعى قليل را از سپاه خود به جنگ اهل اسلام فرستاد و به گرفتن آذوقه روان كرد .\r\nچون اين فرنگان از روى دليرى و استيلا ، نزديك به شتران غلّه رسيدند . از آن جانب شير بيشه ، ابن عياض ، با دويست سوار جرّار خونخوار خود بر ايشان حمله آورد ، و در يك طرفة العين اكثر ايشان را از پشت زين ربوده آن‌چنان بر زمين كوفتند كه مغز از سر ايشان بيرون رفت . و بقيه گريخته خبر به ابن ردمير رسانيدند كه « اگرچه اين جماعت اندك مىنمايد ، امّا كار بسيار دارند و هنر بىشمار دانند . » ابن ردمير چون اين كلمه بشنيد ، از روى خشم برخاست و مسلّح و مكمّل شده با دوازده هزار سوار روى به ابن عياض نهاد . اتفاقا در اين وقت كه ابن ردمير مقابل ابن عياض شد از عقب يحيى بن غانيه با پانصد سوار خود رسيد . ابن عياض با دويست سوار خود ملاحظه ننموده بر دوازده هزار سوار ابن ردمير تاخت . چون يحيى اين حال مشاهده نمود ، او نيز بىتوقّف از روى مردى و مردانگى پانصد سوار خود را\r\n\r\n\r\n","description":"","footnote":"\r\n( 1 ) . ق : رفاغه شهرى در اندلس از اعمال مارده .\r\n( 2 ) . ش : كلاده ؛ ق : كلاره . لارده شهر مشهورى در اندلس در شرق قرطبه و در جوار شهر طركونه - ياقوت ، معجم البلدان .\r\n","page_name":" 2956 ","page_number":736},
  {"content":"\r\n\r\nگرد ساخته به يكباره بر صف فرنگان حمله نمود . آتش قتال و جدال درگرفت و قريب به ربع روز ميان مجاهدان و فرنگان آن‌چنان كشش و كوشش روى نمود ، كه فلك با اين همه ديده‌ورى مثل آن معركه نديده بود .\r\nو در اثناى آن حال ، از پس فرنگان ، اهل افراغه از مرد و زن و كوچك و بزرگ بيرون آمده متوجّه جنگ شدند و زنان و اطفال روى به اردوى ابن ردمير نهاده دست به تاخت و تاراج دراز كردند . در اين اثنا ، زبير بن عمر با دو هزار سوار خود از عقب رسيد و چون اين لشكر تازه‌زور به فرنگان رسيد ، تيغ انتقام از نيام كشيده [ 56 الف 
  ] بر صف كفّار حمله آوردند و اكثر ايشان را به دار البوار « 1 » رسانيدند . فرنگان چون آن حال مشاهده كردند سراسيمه گشته روى به گريز نهادند . و مسلمانان شروع در كشتن ايشان نموده از آن دوازده هزار نفر ، معدودى چند همراه ابن ردمير خود را به شهر سرقسطه « 2 » رسانيده از دست غازيان خلاص شدند . ابن ردمير از غصّه اين شكست در سرقسطه هيچ نخورد ، در عرض بيست روز ، تا آنكه در همان شهر از غصّه بمرد و مسلمانان از دست شرّ وى خلاص شدند . و چون ابن ردمير هرگز زن نمىخواست جمعى از محرمان او گفتند كه « اگر امير از اين دختران اكابر مسلمانان كه به اسيرى آورده شده بعضى را كه به زيور جمال آراسته باشند به طريق سريت در خدمت خود نگاه دارد ، دور نيست . » ابن ردمير در جواب ايشان گفت « مرد جنگى را معاشرت با مردان بايد ، نه با زنان . »\r\nو از جمله وقايع اين سال آنكه وفات ملك طغرل بن سلطان محمّد بن سلطان ملكشاه بن سلطان آلپ ارسلان سلجوقى اتفاق افتاد . در وقايع سال سابق مذكور شد كه چون ملك طغرل برادر خود سلطان مسعود را زبون ساخته بود و خود در سلطنت مستقل شد ، سلطان مسعود ، پناه [ به 
  ] خليفه مسترشد باللّه برد و در ظلّ حمايت او قرار گرفت . و خليفه او را در باب اخذ انتقام از برادرش ملك طغرل هميشه ترغيبات مىفرمود و در آن باب جدّ و اهتمام مىورزيد و سلطان مسعود تغافل مىنمود . تا آنكه خليفه مبالغه را به جايى رسانيد كه به سلطان مسعود گفت كه « تو از بغداد بيرون رو كه من نيز با لشكر خود با تو همراهى مىكنم و تو را به سلطنت نشانيده بازمىگردم . »\r\nچون سلطان مسعود اين مقدار سعى و مبالغهء خليفه دربارهء خود مشاهده نمود ، فى الحال ، پيشخانهء خود را از دروازهء حلّه بيرون فرستاد و امير البقش « 3 » سلاحى و جمعى ديگر از امراى بزرگ ، همراهى سلطان مسعود نموده بيرون رفتند . خليفه نيز در استعداد بيرون آمدن از بغداد\r\n\r\n\r\n","description":"","footnote":"\r\n( 1 ) . منظور دوزخ است . - لغت‌نامهء دهخدا .\r\n( 2 ) . ق : سرقيسطه ؛ ش : سرقبطه .\r\n( 3 ) . ش : امير القش .\r\n","page_name":" 2957 ","page_number":737},
  {"content":"\r\n\r\nبود كه به يك بار شخصى را كه از جانب اصفهان مىآمد ، گرفتند و از پيش او فرمانى چند به مهر ملك طغرل به اسم هر يكى از امراى خليفه و سلطان مسعود كه به نام هر يكى جاگيرهاى كلان‌كلان نوشته پيدا شد . چون خليفه بر مضمون آن فرامين مطلع شد ، فى الحال ، فرمود كه يكى از امرا را گرفته در بند كردند و خانه‌هاى او را تاراج نمود . نام او اغلبك بود . چون آن جماعت ديگر كه فرامين به نام ايشان بود اطّلاع يافتند ، از ترس خليفه به‌اتفاق همه گريخته به اردوى سلطان مسعود رفتند . خليفه از بغداد كس نزد سلطان مسعود فرستاده ايشان را طلب داشت . سلطان مسعود در مقام عذرخواهى درآمده ايشان را نزد خليفه نفرستاد . بنابراين ، در ميان خليفه و سلطان مسعود نزاع و خصومت شد ، و خليفه عزيمت همراهى او بر طرف ساخت .\r\nسلطان مسعود در آن باب مبالغهء بسيار مىكرد و تحكمات مىنمود و خليفه خواهىنخواهى همراهى مىبايد مىنمود ولى هنوز معاملهء ايشان مشخّص نشده بود كه ملك طغرل در ماه محرّم اين سال فوت شد . « 1 » و چون سلطان مسعود اين خبر شنيد ، فى الحال از سر مبالغهء خليفه درگذشته عنان عزيمت به صوب همدان منعطف نمود . چون به نواحى همدان رسيد جميع امرا و اعيان دولت ملك طغرل به استقبال سلطان مسعود شتافته او را به اعزاز و اكرام تمام به شهر همدان درآورده بر سرير سلطنت متمكّن گردانيدند . سلطان مسعود ، شرف الدّين انوشيروان بن خالد را به منصب وزارت سرافراز گردانيد .\r\nو از جمله وقايع اين سال كشته شدن شمس الملوك اسماعيل ، صاحب دمشق ، بود . سبب كشته شدن او را در تواريخ معتبر چنين آورده‌اند كه تاج الملوك ، پدر شمس الملوك ، را حاجبى بود كه او را يوسف بن فيروز گفتندى و او در زمان حيات تاج الملوك كمال تحكّم و بندگى داشت و همچنين در حكومت شمس الملوك كار او روزبه‌روز بالا مىگرفت .\r\nآخر الأمر ، او را به مادر شمس الملوك متهم داشتند . شمس الملوك چون اين خبر شنيد ، در مقام قتل يوسف مذكور شد . يوسف چون به ارادهء شمس الملوك اطّلاع يافت ، گريخته ، خود را به تدمر « 2 » رسانيد و در آنجا متحصّن شد . شمس الملوك بعد از گريختن او مىخواست كه مادر خود را به قتل رساند . چون مادرش بر اين حال اطّلاع يافت ، پيش از آنكه او قصد او كند ، وى را به زهر هلاك كرد « 3 » و پسر ديگرش ، شهاب الدّين محمود بن تاج الملوك را به جاى او بر سرير حكومت نشانيد و بر آن ديار استيلا يافت . « 4 »\r\n\r\n\r\n","description":"","footnote":"\r\n( 1 ) . تولّد ملك طغرل در محرّم سال 503 هجرى اتفاق افتاده بود .\r\n( 2 ) . هر سه نسخه ، دير ؛ در متن ، تدمير . تدمر ، شهرى قديم در شام در نزديكى حلب .\r\n( 3 ) . مرگ وى در چهاردهم ربيع الآخر بود و تولّدش هفتم جمادى الآخر 516 هجرى .\r\n( 4 ) . ابن اثير علّت قتل شمس الملوك به دست مادرش را جور و ستم بيش از حد شمس الملوك و مكاتبهء وى با اتابك زنگى در خصوص واگذارى دمشق به او دانسته است . الكامل ، ج 11 ، ص 20 .\r\n","page_name":" 2958 ","page_number":738},
  {"content":"\r\n\r\nو از جمله وقايع اين سال زهر دادن خليفهء مصر ، الحافظ لدين اللّه است پسر خود ، حسن ، را - چنانچه شمّه‌اى از آن قضيه سابقا قلمى شد .\r\nمنشأ زهر دادن سابقا نيز به يك روايت [ 56 ب 
  ] مذكور شد ، و اگرچه از بعضى تواريخ معتبره چنين ظاهر مىشود كه كشتن حسن آن چهار كس از امراى مصر را در يك شب به فرمودهء پدرش بوده ؛ چه ، الحافظ لدين اللّه از آن جماعت انديشهء تمام داشت و نمىخواست كه به دست خويش آنها را بكشد بنابراين ؛ پسر خود ، حسن ، را بر اين داشت كه آن جماعت را از ميان بردارد .\r\nعلى اىّ حال ، چون حسن بعد از كشتن آن طايفه دلير شده و بر قتل هركه مىخواست بىتأمّل اقدام مىنمود و جمعى كثير از امراى مصر و اعيان آن بلده حافظ لدين اللّه را پيغام فرستادند كه « اگر تو ميل حيات خوددارى پسر خود ، حسن ، را به ما سپار تا ما او را به قصاص رسانيم ، و الّا دانسته باش كه تو را پيش از وى به قصاص برسانيم . » چون حافظ لدين اللّه اين پيغام بشنيد از ايشان چند روز مهلت خواست كه در اين چند روز پسر خود را دفع مىكنم .\r\nحافظ لدين اللّه دو طبيب حاذق داشت كه هميشه در خدمت او بودند : يكى مسلمان و ديگرى يهودى . اوّلا طبيب يهودى را طلبيده و در خلوت با وى گفت كه « يك شربت زهردار راست كرده بياور تا به حسن دهم تا از « 1 » شرّ اين طايفه كه قصد من دارند خلاص شوم . » طبيب يهودى گفت « من غير از شراب بنفشه و آب جو و امثال آن ادويه كه به آن صحّت بدن توان داشت يا دفع مرض از بدن توان كرد . چيزى نمىدانم . » و هرچند حافظ لدين اللّه در اين باب مبالغه بسيار كرد ، آن طبيب قبول نكرد و گفت « اى خليفه ! قدماى اطبّا در جميع كتب خود وصيّت كرده‌اند كه طبيب بايد زهر از براى كسى نسازد و كسى را نسخهء سميّات ندهد ؛ و سرّ كسى را فاش نكند ؛ و بر دشنامى كه از بيماران شنود تحمّل نمايد . اگرچه در بعضى امراض بيماران دشنام مىدهند ، طبيب بايد كه آن را تحمّل كند و از آن نرنجد و اعراض نكند ، و الّا اگر او نيز اعراض كند بيمار باشد . [ طبيب بايد 
  ] معالجهء غنى را بر فقير تقديم ننمايد و بر روى مريض هرچند مرض او صعب باشد اظهار آن نكند ، كه موجب نااميدى او و قوّت مرض مىشود . » و امثال اين آنچه در اخلاق و صفات اطبا « 2 » نوشته‌اند ، به حافظ لدين اللّه به تفصيل باز گفت . بعد از آن به عرض رسانيد كه « بر امير واضح باشد كه چون من هميشه در كتب طبّ اين را مىخواندم و مىديدم كه طبيب را روا نيست كه شربت قتل از براى كسى بگويد يا بسازد ، تا اين زمان هرگز من نساخته‌ام و تجربهء آن را نكرده‌ام . اكنون چيزى كه تجربهء آن نكرده‌ام\r\n\r\n\r\n","description":"","footnote":"\r\n( 1 ) . در متن : . . . دهم تا مردم را از .\r\n( 2 ) . در متن : الاطباء .\r\n","page_name":" 2959 ","page_number":739},
  {"content":"\r\n\r\nچگونه بر نوشتن يا ساختن آن اقدام توانم نمود ؟ » پس حافظ لدين اللّه او را معاف داشته ، طبيب مسلمان را طلبيده از وى شربت زهر قاتل طلبيد . آن طبيب درساعت بىتوقّف آن شربت را ساخته به خدمت حافظ لدين اللّه آورد ، و حافظ آن را به پسرش داد كه به مجرّد چشيدن آن جان سپرد .\r\nالقصّه ، چون حافظ خاطر از ممر پسر فارغ گردانيد آن طبيب مسلمان را گفت كه « بايد هرگز ديگر تو در قصر الإمارة داخل نشوى و آنچه علوفه و مرسوم مقرّرى است همچنان بىقصور و فتور به تو رسانند . امّا زينهار ! و هزار زينهار ! كه بايد تو در اين قصر درنيايى و آرزوى ملازمت به خاطر خود نرسانى . » و بعد طبيب يهودى را طلبيده به منصب وزارت خود سرافراز گردانيد و گفت « من مىدانم كه آنچه آن طبيب مىداند تو صد مرتبه بهتر مىدانى ، امّا چون تو وصيّت بزرگان خود را - كه حكماى الهى بودند - ملاحظه نمودى و به هيچ‌وجه به سخن من فريفته نشدى ، بر تو اعتماد مىتوان كرد ، به‌خلاف آن طبيب كه او را اعتمادى نشايد و سلاطين را آن‌چنان كسى نزد خود گذاشتن جهل است .\r\nو از جمله وقايع اين سال آنكه چون شمس الملوك اسماعيل ، صاحب دمشق ، قبل از اين مكرّر ، به امير عماد الدّين زنگى نوشته بود كه « من دمشق را به تو تسليم مىكنم » بنابراين ، در ماه جمادى الأول اين سال ، امير عماد الدّين اتابك با لشكرى انبوه متوجّه دمشق شد و هنوز خبر از قتل شمس الملوك نداشت . چون به نواحى دمشق رسيد كس پيش شمس الملوك فرستاد تا اعلام نمايد . اتّفاقا چون ايلچى امير عماد الدّين زنگى به دمشق رسيد دانست كه شمس الملوك كشته شده و مردم دمشق تماما از روى رغبت و انشراح خاطر به برادرش شهاب الدين محمود بيعت كرده او را بر خود امير و حاكم ساخته‌اند . امير شهاب الدّين ، ايلچى امير اتابك زنگى را بسيار رعايت كرد و با جوابى ملايم بازگردانيد .\r\nاما امير اتابك زنگى چون خبر قتل شمس الملوك شنيد ، به سخنان شهاب الدّين التفات ننموده همچنان به جانب دمشق رفته شهر را محاصره كرد ، و ايشان نيز شهر را ضبط نموده در مقام مدافعه و ممانعه شدند . و اهالى دمشق در باب تقويت و اعانت شهاب الدّين مساعى جميله به ظهور رسانيدند ، خصوصا معين الدّين ، كه از غلامان اتابك [ 57 الف 
  ] طغتگين بود ، در اين وقت آن مقدار سعى و اهتمام دربارهء محافظت شهر و دفع بيگانگان از پيرامن آن نمود كه فوق آن ممكن و مقدور هيچ‌كس نتواند بود . لهذا بعد از اين ، جميع امور ملكى و مالى آن ديار ، به قبضهء قدرت و اختيار او درآمد - چنانچه عن‌قريب احوال او در وقايع سنوات آينده مذكور خواهد شد ، ان شاء اللّه تعالى !\r\nالقصّه ، چون مدّت محاصرهء امير اتابك قريب به يك ماه رسيد ، از جانب خليفه مسترشد\r\n\r\n","description":"","footnote":"","page_name":" 2960 ","page_number":740},
  {"content":"\r\n\r\nباللّه ، ابو بكر بن بشر خوزى با خلعت فاخر رسيده امير اتابك را بعد از پوشانيدن خلعت پيغام خليفه رسانيد كه « دمشق را به شهاب الدّين بازگذارد ، كه او از جمله دولت‌خواهان ماست . » امير اتابك زنگى چون از گرفتن آن در باطن خود نااميد و مأيوس شده بود اين پيغام خليفه را نعمت غيرمتوقّع دانسته فى الحال گفت كه « خاطر خليفه عزيز است و از سخن ايشان تجاوز نمودن جهل . » پس به تاريخ بيست و هفتم شهر جمادى الأول از ظاهر دمشق كوچ نموده متوجّه موصل شد . امّا تا در دمشق خطبه به نام الب ارسلان بن محمود نخواندند كه اتابك زنگى او را پيش خود داشت ، از آنجا كوچ نكرد .\r\nو از جمله وقايع اين سال محاربهء خليفه مسترشد باللّه بود با سلطان مسعود و گرفتار شدن خليفه در دست او و كشته شدن او در دست اسماعيليه .\r\nتفصيل اين مجمل آنكه چون سلطان مسعود بعد از فوت ملك طغرل از بغداد به همدان رفت ، جمعى از امرا در خانقين از وى جدا شده كس نزد خليفه فرستاده امان خواستند . و چون يكى از آن امرا دبيس بن صدقه كه خليفه مسترشد باللّه به هيچ‌وجه بر وى اعتماد نداشت ، خليفه طلب امان را از جملهء حيل و مكرهاى دبيس دانسته به سخن ايشان التفات نكرد . بنابراين ، آن جماعت كه عبارت از يرنقش بازدار ، قزل آخر ، سنقر خمارتكين « 1 » و عبد الرحمان بن طغايرك « 2 » و دبيس بن صدقه بودند ، اتفاق نموده به خوزستان رفتند و به امير برسق بن برسق ، والى آنجا ، متفق شدند . خليفه از بغداد سديد الدّولة بن انبارى را نزد ايشان فرستاده پيغام داد كه « اگر شما با ما اتفاق داريد ، بايد كه دبيس بن صدقه را گرفته جهت من فرستيد تا مرا به شما اعتماد پيدا شود . »\r\nچون دبيس اين معنى را دريافت ، پيش از آنكه ايشان او را بگيرند ، گريخته ، نزد سلطان مسعود رفت . و باقى امرا همه در ماه رجب به بغداد آمده خليفه را بر جنگ سلطان مسعود تحريص و ترغيب كردند و دفع او را در نظر خليفه سهل و آسان نمودند . بنابراين ، خليفه در بيستم شهر مذكور از بغداد بيرون آمده در موضع شفيعى فرود آمد « 3 » و از آنجا حاكم بصره ، از اردوى خليفه گريخته ، به بصره رفت . و خليفه گريختن او را به فال بد گرفت مىخواست كه ترك آن عزيمت نموده به جانب بغداد بازگردد ، او را به حال خود نگذاشته ، خواهىنخواهى متوجّه همدان شدند .\r\n\r\n\r\n","description":"","footnote":"\r\n( 1 ) . ق : خمارتكى .\r\n( 2 ) . ق ، ش : طغارك .\r\n( 3 ) . نظامى عروضى سمرقندى مىنويسد ، « خليفه مسترشد در تلاشى عقيم براى محدود كردن قدرت سلجوقيان ، به قصد جنگ با آنان از بغداد بيرون آمد . در راه ، خطبهء نماز جمعه را با بلاغت خاص خود خواند و در آن از اندوه و نااميدى خود نسبت به سلاجقه پرده برداشت و گفت « ما كارهايمان را به آن سلجوق سپرديم و آنان نسبت به ما سركشى كردند . » چهارمقاله ، ص 30 .\r\n","page_name":" 2961 ","page_number":741},
  {"content":"\r\n\r\nچون به حلوان « 1 » رسيدند سپاه خليفه شروع در نهب و غارت رعايا نموده ولايت را خراب كردند . در آنجا امير برسق به ملازمت خليفه رسيد و اقبال خادم را خليفه ، با سه هزار سوار ، به ضبط بغداد فرستاد و خود با هفت هزار سوار راه همدان پيش گرفت و از حلوان كوچ كرد .\r\nچون سلطان مسعود بر اين حال اطّلاع يافت ، او نيز با پنج هزار سوار كه اكثر ايشان عرضيه‌ها پيش فرستاده اظهار اطاعت و انقياد خليفه مىكردند و مىگفتند كه « در وقت فرصت ترك سلطان مسعود نموده به ملازمت خواهيم رسيد . » ، متوجّه جنگ خليفه شدند .\r\nچون سلطان مسعود بر نفاق سپاه خود اطّلاع يافت از كمال تدبيرى كه داشت ، آن‌چنان سلوك با مردم پيش گرفت كه از اطراف و جوانب مردم ملازمت او را پيش گرفته همه بر وى جمع شدند . و آن جماعت كه هميشه به خليفه مىنوشتند ، از ادارهء خود پشيمان شده ، با سلطان مسعود به واسطهء خلق و ملايمت يك‌جهت شدند و از سپاه خليفه مسترشد باللّه قريب به دو هزار كس گريخته نزد سلطان مسعود رفتند و كار به آنجا رسيد كه خليفه با پنج هزار سوار و سلطان مسعود با پانزده هزار سوار متوجّه جنگ يكديگر شدند . در اين اثنا ، ملك داود بن سلطان محمود « 2 » كس پيش خليفه فرستاده پيغام داد كه « مصلحت آن است كه خليفه عنان عزيمت به صوب دينور منعطف دارد تا من با لشكرى گران به ملازمت ايشان رسيده به اتفاق يكديگر سلطان مسعود را از پيش برداريم . » و از موصل امير عماد الدّين اتابك زنگى نيز لشكرى گران به امداد خليفه تعيين نمود . امّا هنوز به اردوى خليفه ملحق نشده بود كه در موضع دارسرح « 3 » سلطان مسعود رسيده بىتوقّف صف‌آرائى نموده متوجّه جنگ شد .\r\nچون خليفه اين حال مشاهده نمود او نيز ناچار ميمنه و ميسره راست كرده در برابر سپاه سلطان مسعود درآمد . سلطان مسعود اوّلا بر ميمنهء خليفه كه به يرنقش بازدار و نور الدّوله سنقر و قزل آخر تعلّق داشت ، حمله آورد كه در يك ساعت ميمنه را پريشان گردانيده روى به قلب سپاه خليفه آورد كه خليفه در ميان ايشان بود . ميسرهء خليفه به مجرّد مشاهدهء اين [ 57 ب 
  ] جرئت سلطان مسعود ، بىجنگ و جدل از سلك انتقام بيرون رفته پراكنده و متفرّق شدند . « 4 »\r\nاز عجايب حالات آنكه ، در اين معركه ، هيچ احدى به قتل نرسيد و خليفه با جمعى از امراى كبار خود مثل شرف الدّين على بن طراد زينبى ، وزير خليفه ، قاضى القضات و ابن طلحهء خزانه‌دار و ابن انبارى « 5 » و جميع خطبا گرفتار شدند و باقى مردم بغداد به قبيح‌ترين حال گريخته\r\n\r\n\r\n","description":"","footnote":"\r\n( 1 ) . شهرى در سواد بغداد .\r\n( 2 ) . در اين زمان وى در آذربايجان بود .\r\n( 3 ) . الكامل : دايمرج . بندارى ، تاريخ . . . : مرج‌داى مرك ، ص 164 - 165 .\r\n( 4 ) . مقايسه شود با حمد إله مستوفى ، تاريخ گزيده ، ص 359 .\r\n( 5 ) . در سمت كاتب الانشايى - بندارى ، تاريخ دولة آل سلجوق ، ص 165 .\r\n","page_name":" 2962 ","page_number":742},
  {"content":"\r\n\r\nروى به بغداد كردند . سلطان مسعود خليفه را در خيمه فرود آورده موكّلان بر وى گماشت و شرف الدّين را با آن جماعت ديگر به قلعهء سرجهان فرستاده محبوس گردانيد . از اردوى خليفه چندان اسباب و اموال در دست سپاه سلطان مسعود افتاد كه از شرح و بيان بيرون بود .\r\nچون سلطان مسعود خاطر از رهگذر خليفه فارغ و مطمئن گردانيد ، امير بك ابه را به شحنگى بغداد تعين نمود و خود در ماه شوال از همدان به عزم جنگ برادرزادهء خود ، ملك داود ، كه در آذربايجان علم عصيان برافراشته پاى از دايره اطاعت عمّ خود بيرون نهاده بود ، عنان عزيمت به صوب مراغه منعطف داشت . چون به نواحى مراغه رسيد ، مردم از قبل خليفه نزد سلطان مسعود شفاعت نموده قرار به آن دادند كه خليفه را باز به بغداد فرستد . سلطان مسعود قبول اين معنى نموده امّا به‌شرط آنكه بعد از اين خليفه لشكركشى و سپهسالارى نكند و به طريق خلفاى سابق مطلقا براى امور ملكى از خانه بيرون نيايد .\r\nچون خليفه اين همه شروط قبول نمود ، سلطان مسعود جهت او اسباب خاصّهء او را فرستاد .\r\nو مقرّر چنين شد كه در اين دو سه روز او را به جانب بغداد روانه كنند كه خبر رسيد امير قرار خوان از نزد سلطان سنجر به ايلچيگرى مىآيد و نزديك رسيده . بنابراين ، سلطان مسعود با شوكت و عظمت هرچه تمام‌تر به استقبال او بيرون رفت ، و اردوى او خالى مانده بود و خليفه با خدمتكاران خاصهء خود ، در خيمهء خود نشسته بود كه چهارده « 1 » نفر از فدويان اسماعيليه ، كه مدتى بود كه در كمين خليفه بودند ، فرصت غنيمت دانسته خويش را به خيمهء او رسانيدند و زياده از بيست زخم بر وى زدند و او را هلاك گردانيدند . « 2 » و اين واقعه در روز پنج‌شنبه هفدهم شهر ذيقعده « 3 » اين سال روى نمود . مدت زندگانى خليفه مسترشد باللّه چهل و سه سال و سه ماه بود و ايّام خلافتش هفده سال و شش ماه و بيست روز .\r\nالقصّه ، اهل مراغه خليفه را برداشته دفن كردند . چون سلطان مسعود بر اين حال اطّلاع يافت فرمود تا آن جماعت باطنيه را پيدا كرده به قصاص رسانيدند . و از بعضى تواريخ چنين معلوم مىشود كه ده نفر از آن جماعت را به قتل رسانيد و چهار نفر ديگر به دست نيامد .\r\n\r\nذكر بيعت با ابو جعفر منصور راشد باللّه بن مسترشد باللّه\r\nچون خبر قتل خليفه به بغداد رسيد ، در روز دوشنبه بيست و هفتم شهر ذيقعده مذكور امرا و اعيان دولت عباسيّه اتفاق نموده با ابو جعفر منصور بن مسترشد باللّه تجديد بيعت نموده « 4 » او\r\n\r\n\r\n","description":"","footnote":"\r\n( 1 ) . الكامل : بيست و چهار .\r\n( 2 ) . ابن اثير مىنويسد « . . دو گوش و بينى خليفه را هم بريدند و او را عريان رها كردند تا درس عبرت سايرين باشد .\r\nالكامل ، ج 11 ، ص 27 .\r\n( 3 ) . بندارى : 18 ذيقعده .\r\n( 4 ) . مسترشد باللّه در زمان حيات خود ، براى ولىعهدى او از مردم بيعت گرفته بود .\r\n","page_name":" 2963 ","page_number":743},
  {"content":"\r\n\r\nرا به « راشد باللّه » ملقّب گردانيدند . از قبل سلطان مسعود هم امير بك ابه ، كه شحنهء بغداد بود ، در بيعت راشد باللّه حاضر شد .\r\nدر تاريخ ابن كثير شامى چنين آورده كه چون خبر گرفتارى خليفه مسترشد باللّه بر دست سلطان مسعود به سلطان سنجر رسيد ، بسيار آزرده‌خاطر شده كس نزد سلطان مسعود فرستاد .\r\nاو را از اين حركت بسيار ملامت كرد و فرمود كه « آنچه گذشت ، گذشت . الحال ، بايد كه خليفه را به اعزاز و اكرام تمام بىتوقّف به بغداد فرستاده بعد از اين ، از اطاعت او بيرون نروى . » « 1 » و چون سلطان مسعود مبالغهء سلطان سنجر را در آن باب شنيد فى الحال ، فرمود تا جهت خليفه بارگاه عظيم برپاى كردند و او را به عادتى كه داشتند لباس سياه پوشانيده بر سرير خلافت نشانيده و خود از دار الاماره بيرون آمد و متوجّه ملازمت او شده به رسم معهود آمده زمين ادب ببوسيد ، و خليفه را بر اسب سوار كرده خود با تمام امرا و اعيان دولت پياده در جلو افتاد .\r\nدر اين وقت دبيس بن صدقه حاضر شده از خليفه التماس نمود كه از گناهان او درگذرد . خليفه التماس او را مبذول داشت . دبيس إذن يافت كه دست خليفه را ببوسد . چون دبيس پيش آمد كه به شرف دستبوس خليفه رسد دستى بر پشت او زده از سر گناهان او درگذشت .\r\nو در اين اثنا ، خبر رسيد كه اينك از نزد سلطان سنجر لشكرى رسيد ، كه به همراهى خليفه به طريق بدرقه تا به بغداد رفته خليفه را بر مستقر خلافت نشانيده بازگردند و ده نفر باطنيه همراه آن لشكر از خراسان همراه شده بودند . « 2 » چون اين لشكر به اردوى خليفه رسيدند فرود آمدند . آن ده نفر بىتوقّف خود را به خيمهء خليفه رسانيده به ضرب كارد او را هلاك گردانيدند و جمعى از ملازمان خليفه نيز در آنجا كشته شدند ، از آن جمله يكى ابو عبد اللّه بن سكينه بود . « 3 » على اىّ حال در روز عرفه جسد مسترشد باللّه را از مراغه به بغداد آوردند . اهالى بغداد از بزرگ و كوچك [ 58 الف 
  ] و از زن و مرد به استقبال او بيرون رفتند و مراسم تعزيه به جاى آورده او را در مقابر آبا و اجدادش دفن كردند . « 4 »\r\nو از جمله وقايع اين سال آنكه سلطان سنجر در ماه ذيقعده لشكرهاى خراسان را جمع كرده متوجّه غزنين شد ؛ به واسطهء آنكه رعاياى آنجا مكرّر نزد سلطان سنجر آمده شكايت از\r\n\r\n\r\n","description":"","footnote":"\r\n( 1 ) . سيوطى در وصف مسترشد گفته است : « او خطيبى زبان‌آور ، اديبى برجسته و شاعرى توانا بود ، چنان كه محدّث و فقيه در دين نيز بود . » - تاريخ الخلفاء ، ص 286 . و بندارى نيز همّت و دليرى و هيبت او را ستوده و مىنويسد « اركان شريعت را محكم ساخت . » - تاريخ دولة آل سلجوق ، ص 161 .\r\n( 2 ) . بندارى نيز به اين مطلب اشاره كرده است . - ص 2928 .\r\n( 3 ) . سيوطى نيز اشاره دارد بر اينكه در ميان سپاهيان سلطان سنجر هفده تن از باطنيان بودند ، گفته شده است كه مسعود خود اين دسيسه را چيد و آنان به خليفه در خيمه‌اش هجوم بردند و او را كشتند . - تاريخ الخلفاء ، ص 285 .\r\n( 4 ) . وجود اين مطلب در اينجا ، نامناسب است ، چه اين موضوع به صفحهء 2963 مربوط است .\r\n","page_name":" 2964 ","page_number":744},
  {"content":"\r\n\r\nظلم و تعدّى بهرامشاه غزنوى مىكردند . بنابراين ، سلطان سنجر به قصد اصلاح او عنان عزيمت به آن صوب منعطف داشت . چون وقت سرما بود در اثناى راه به واسطهء شدّت زمستان و كثرت باد و باران قحط عظيم در اردوى سلطان سنجر پيدا شد . و بزرگان سپاه به سمع سلطان رسانيدند كه مطلقا در اين راه غلّه پيدا نمىشود و مردم از بىآزوقگى هلاك خواهند شد . سلطان سنجر مطلقا به شنيدن آن سخنان از عزيمت خود بازنگشت و همچنان كوچ بر كوچ مىرفت تا به نواحى غزنين رسيد .\r\nبهرامشاه متعاقب كسان خود را به ملازمت سلطان فرستاده تضرّع و زارى مىنمود كه سلطان گناه او را عفو نمايد و از سر جريمهء او درگذرد . و چون مكرّر مردم از بهرامشاه پيش سلطان آمده از زبان او ملايمت كردند ، سلطان ، جوهر خادم را ، كه از جمله امراى مقرّب سلطان بود و ولايت رى جايگير داشت ، نزد بهرامشاه فرستاده پيغام داد كه « توجّه ما به اين جانب بنابر آن بود كه مردم و رعايا و مترددّين و تجّار مكرّر شكايت تو به درگاه ما آوردند و ظلم و تعدّى و طمع در مال مردم كردن تو از حدّ اعتدال تجاوز نموده و اكنون اگر از آن افعال ناشايسته خود را بازدارى و با رعايا كه ودايع الهىاند سلوك مشفقانه و مهربانانه كرده ، نوعى نمايى كه به جاى شكايت تو شكر مىگفته باشند . ما همچنانكه هميشه در مقام تربيت تو بوده‌ايم ، باز در تقويت تو بيش از اوّل مىكوشيم ، و الّا بر ذمّهء نهمت ما لازم و واجب است ، كه رفع ظلم از مردم نماييم . و الحال ، چون رايات ظفر آيات ما به اين حدود رسيده بازگشتن ما موقوف است به آنكه تو به مجلس تهنيت‌آمين ما آمده به اصناف عنايات خسروانه سرافراز گردى . »\r\nالقصّه ، چون جوهر خادم نزد بهرامشاه رفت و پيغام سلطان رسانيد . بهرامشاه اظهار اطاعت و انقياد اختيار نموده . در جواب او گفت كه « آنچه سلطان فرمود عين نصيحت پدرانه است . ان شاء اللّه تعالى اميدوار است كه اگر قبل از اين از ما در سلوك با مردم و خلايق تقصيرى رفته باشد ، من بعد به مجرّد آنكه سلطان تنبّه فرمودند ، چيزى كه موجب آزار خاطر سلطان باشد از من صادر نشود . » و در جواب رفتن نزد سلطان اوّلا بهرامشاه توقّف نمود ، آخر الأمر جوهر خادم به ملايمت با وى گفت : « با تو شفقت بىنهايت است و تو را به منزلهء فرزند مىداند و هميشه در مقام تقويت تو بوده و مىباشد . »\r\nالقصّه ، بهرامشاه قبول آن معنى نموده همراه جوهر خادم سوار شده متوجّه ملازمت سلطان شد . چون به نواحى اردوى سلطان رسيد ، جوهر خادم پيش آمده به عرض رسانيد كه اينك بهرامشاه به خدمت رسيد . بنابراين ، روز ديگر سلطان سنجر به شوكت هرچه تمام‌تر سوار شده به قصد استقبال بيرون آمد و جوهر خادم را فرستاد كه بهرامشاه را بياورد ، و سلطان خود از اردوى بيرون آمده در موضعى فرود آمد . اتفاقا چون چشم بهرامشاه بر خيمه و علم\r\n\r\n","description":"","footnote":"","page_name":" 2965 ","page_number":745},
  {"content":"\r\n\r\nسلطان سنجر افتاد سستى در دل او پيدا شد تا مردم به او خاطرنشان كردند كه « اگر اين نوبت پيش سلطان رفتى خلاصى تو به هيچ‌وجه ممكن نيست . » على اىّ حال بهرامشاه عزيمت برگردانيده بازگشت . جوهر خادم هرچند عنان او را گرفته به نصايح سودمند او را منع مىنمود مطلقا قبول نكرد و با فوج خود بازگشته به جانبى به‌در رفت .\r\nسلطان سنجر چون اين حالت را مشاهده نمود همان روز به غزنين درآمده و خزاين و دفاين او را متصرّف شد و كس پيش بهرامشاه فرستاده پيغام داد كه « غرض من از آمدن به اين حدود اصلاح حال تو بود نه قصد استيصال و برانداختن تو ؛ چه ، عادت سلاطين ذوى الإقتدار آن است كه برداشتهء خود را تا توانند از پاى نيندازند بلكه اگر از وى حركتى ناشايسته به ظهور شد اوّلا به اصلاح آن كوشند . » بهرامشاه چون اين پيغام شنيد ، ملايمت بيشتر نموده گفت « هميشه عنايات سلطانى شامل حال اين مخلص بوده ، امّا رعب سلطان در دل من آن‌چنان استيلا يافته بود كه در خود قوّت و استطاعت حضور نمىيافتم . بنابراين ، روى از مجلس ايشان كه سرمايهء سعادت دو جهانى تواند بود ، برتافتم . اكنون ، بايد كه سلطان مكرمت خود از سر جرائم من درگذرد .\r\nو چون اين جواب به عرض سلطان رسيد ملتمس او را مبذول داشته فى الحال از غزنه كوچ نمود و متوجّه خراسان شد و بهرامشاه باز به غزنه آمده بر سرير سلطنت خود متمكّن شد .\r\nو از جمله وقايع اين سال آنكه بعد از كشته شدن خليفه مسترشد باللّه ، به سى و چهار روز سلطان مسعود ، غلام ارمنى خود را فرمود كه دبيس بن صدقه را به قتل رساند و آن غلام چون به خيمهء دبيس درآمد ، ديد كه دبيس سر در پيش انداخته به انگشت زمين را مىكاود و در فكر است . [ 58 ب 
  ] غلام هيچ حرف نزد . شمشير از ميان برآورده آن‌چنان بر قفاى دبيس زد كه سرش چند قدم به دور افتاد . و بعضى اهل تاريخ چنين آورده‌اند كه دبيس در ظاهر خونج « 1 » در پيش سراپردهء سلطان مسعود به آن موضع منكرانه نشسته زمين را به انگشت مىكاويد كه غلامى ارمنى رسيده كار او به اتمام رسانيد . و از بعضى تواريخ چنين ظاهر مىشود كه سلطان مسعود آن مقدار او را در بند نگاه داشت كه از گرسنگى هلاك شد .\r\nعلى اىّ حال ، دبيس بعد از فوت خليفه مسترشد باللّه زياده بر سى و چهار روز زندگانى ننمود . از اين جهت است كه حكما گفته‌اند سلاطين را بر مردن يكديگر شادمانى نبايد نمود ؛ چه ، مربى ايشان يك كوكب است ، و اين معنى بسيار به تجربه موافق افتاده . « 2 » و چون دبيس\r\n\r\n\r\n","description":"","footnote":"\r\n( 1 ) . رجوع شود به پاورقى 1 ، ص 2935 كتاب .\r\n( 2 ) . برپايهء اشارهء ابن اثير ، سلاطين سلجوقى از آن جهت دبيس را در قدرت باقى گذاشتند كه صرفا مانع توجه خليفه به -\r\n","page_name":" 2966 ","page_number":746},
  {"content":"\r\n\r\nكشته شد پسرش صدقة بن دبيس در حلّه جمعيت نموده ولايت پدر خود را به تصرّف درآورد .\r\nچون اين خبر به سمع سلطان مسعود رسيد ، فرمانى به اسم امير بك ابه ، كه از قبل سلطان مسعود شحنهء بغداد بود ، صادر شد كه « حلّه را به جايگير تو ارزانى داشتيم . بايد كه صدقة بن دبيس را از آنجا بيرون كرده نگذارى كه او در اين ولايت تصرّف داشته باشد . » امّا امير بك ابه هرچند سعى نمود كه با صدقه مقاومت تواند كرد ، از بسيارى سپاه كه بر وى جمع شده بود ، امير بك ابه را مطلقا ياراى آن نبود كه پيرامون او تواند گشت . بنابراين ، صدقه همچنان در ولايت خود به استقلال و استيلاى تمام حكومت مىكرد ، تا آنكه سلطان مسعود بعد از آن به دو سال به بغداد آمد و صدقة بن دبيس را امان داده به خدمت خود طلبيد و ولايت پدرش باز به او ارزانى داشت .\r\nو در ماه شوّال اين سال در ولايت عراق و موصل و در بلاد جبل ، آن‌چنان زلزله‌اى شد كه اكثر اهالى آن بلاد در آن زلزله هلاك شدند و عمارات عظيم بسيار روى به خرابى نهاد .\r\nو در اين سال از مشاهير عباد و زهّاد علىّ بن حسين روز نجاتى وفات يافت . ابن جوزى نقل مىكند كه در اوايل حال اعنقاد علىّ بن حسين مذكور آن بود كه حقّ سبحانه تعالى قادر است بر مستحيلات . مثل آنكه آسمان به اين بزرگى را در تخم‌مرغ به اين كوچكى تواند گنجانيد ، و همچنين قادر است بر اتحاد شريك خود كه از جمله محالات است . چون اين قول از وى اشتهار يافت علما بر وى انكار نمودند و او را قبح آن خاطرنشان كردند و او به جهل و نافهميدن خود مقرّ شد .\r\n\r\n\r\n","description":"","footnote":"\r\n- امور سلجوقيان باشد . هنگامى كه مسترشد باللّه درگذشت و نقش دبيس از اين جهت پايان گرفت ، مسعود وى را به هلاكت رسانيد . - الكامل ، ج 11 ، ص 30 ؛ ابن جوزى ، المنتظم ، ج 10 ، ص 53 . و گويند روزى كه اتابك زنگى از مرگ دبيس بن صدقه مطلع شد تأسف خورد و گفت : ما مال فداى او كرديم ، او جانش را فداى ما كرد .\r\n","page_name":" 2967 ","page_number":747},
  {"content":"\r\n . \r\n","description":"","footnote":"","page_name":" 2968 ","page_number":748},
  {"content":"\r\n\r\n\r\nذكر وقايع سال پانصد و بيستم از رحلت\r\nاز جمله وقايع اين سال بود محاربه ميانهء مردم راشد بن مسترشد باللّه خليفهء بغداد ، و مردم سلطان مسعود . منشأ اين نزاع آن بود كه در محرّم اين سال ، يرنقش زكوى ، از پيش سلطان مسعود ، پيش راشد باللّه آمد و مطالبهء چهار صد هزار دينار كه مسترشد باللّه قبول كرده بود و خط به مهر خود داده بود ، نمود و راشد باللّه در جواب گفت كه « مسترشد هرچه داشت ، همراه خود داشت كه در سركار سلطان آن را دريافت كردند . اكنون پيش من يك دينار وجود نمىگيرد . » زكوى در مقام شدّت شده قرار به آن داد كه به دار الخلافه درآمده آنچه از اسباب يابد ، به حساب آن مبلغ بردارد . چون راشد بر ارادهء او اطّلاع يافت ، مردم خود را مستعد كرده مهيّاى جنگ شد . يرنقش زكوى چون اين حكايت شنيد به اتّفاق امير بك ابه ، كه از قبل سلطان مسعود شحنهء بغداد بود ، سوار شده از سراى سلطان بيرون آمد و تا شب ، سواره محافظت مىنمود . چون شب درآمد از بغداد بيرون شده يرنقش به جانب بندنيجين « 1 » و امير بك ابه به جانب واسط رفت . اهالى بغداد به سراى سلطان مسعود درآمده در آنجا آنچه يافتند تاراج نمودند . « 2 »\r\nو از جمله وقايع اين سال آنكه امراى سلجوقيه از اطراف و جوانب ، با يكديگر مكاتبات نوشته ، قرار به آن دادند كه بر سلطان مسعود خروج كنند و ملك داود بن سلطان محمود را والى گردانيده به اطاعت او درآيند . بنابراين ، ملك داود از آذربايجان با لشكرى متوجّه بغداد\r\n\r\n\r\n","description":"","footnote":"\r\n( 1 ) . معرّب نام وندنيكان . شهرى در سمت نهروان از ناحيهء جبل از توابع بغداد . - ياقوت ، معجم البلدان .\r\n( 2 ) . بنابه تصريح ابن اثير ، در زمان تاراج سراى سلطان مسعود ، لشكر سلطان ، پس از شكست در جنگ ، در سياهى شب به « طريق خراسان » - شهرى بر كنار آب نهروان ( دهخدا ) - عقب‌نشينى كرده بودند . - الكامل ، ج 11 ، ص 35 .\r\n","page_name":" 2969 ","page_number":749},
  {"content":"\r\n\r\nشد و در چهارده « 1 » ماه صفر به شهر بغداد درآمد و در دار الإماره فرود آمد . از موصل اتابك زنگى نيز به بغداد آمده به وى ملحق شد . همچنين يرنقش بازدار حاكم قزوين و بقش كبير ، صاحب اصفهان ، و صدقة بن دبيس ، صاحب حلّه ، و عنقر « 2 » بن ابى العسكر جاوانى « 3 » و از امراى بغداد كج‌ابه و طرنطاى همه متفق شده به ملازمت ملك داود رفته خطبهء سلطان مسعود را از بغداد قطع نمودند و القاب ملك داود را در خطبه درج نمودند . ملك داود شحنگى بغداد را به يرنقش بازدار ارزانى داشت .\r\nدر اين وقت ، خليفه راشد باللّه نسبت به بعضى امراى خود منحرف شده در مقام گرفتن ايشان درآمد . از جمله ناصح الدّوله ابى عبد اللّه حسن « 4 » بن جهير « 5 » ، كه به استاددار « 6 » شهرت داشت و در خليفه ساختن راشد باللّه مساعى جميله به ظهور رسانيده بود ، گرفته [ 59 الف 
  ] در بند كرد . و نيز جمال الدّوله اقبال مسترشدى « 7 » را كه از تكريت به ملازمت آمده بود ، گرفته محبوس گردانيد و چند نفر ديگر از اعيان دولت خود را نيز گيرانيد . بنابراين ، خاطر مردم از راشد باللّه متنفّر شد . امير عماد الدّين اتابك زنگى به واسطهء آنكه ميانهء او و جمال الدّوله اقبال دوستى و محبّت قديم بود ، او را شفاعت نموده از بند راشد خلاص نمود و جمال الدّوله در جوار امير عماد الدّين قرار گرفت . بعد از آن ، راشد در مقام عمارت و استحكام دار الخلافه درآمده شروع در مرمت برج و خندق و باروى آن نمود . ملك داود چون بر اين حال اطّلاع يافت ، جمعى را فرستاد تا دروازه‌هاى دار الخلافه را كندند و بارهء آن را خراب كردند و از اين جهت در بغداد فتنه و شورش به هم رسيد . آخر الأمر ، جمعى در ميان افتادند و ميانهء خليفه راشد باللّه و ملك داود مصالحه نمودند و از جانبين عهود و مواثيق مرا به سوگند مغلظه مؤكّد ساختند . پس با يكديگر در مقام دوستى و محبّت شدند و خليفه مبلغ سى هزار دينار جهت اتابك زنگى فرستاد ، تا بر سپاه خود قسمت نمايد .\r\nدر اين اثنا ، خبر رسيد كه سلجوقشاه از خوزستان به واسط آمده آن شهر را متصرّف شده و امير بك ابه را گرفته و اموال و اسباب او را تاراج نمود . بنابراين ، اتابك زنگى از بغداد به قصد دفع او متوجّه واسط شد . چون به نواحى واسط رسيد ، مهم ميانهء سلجوقشاه و اتابك زنگى به مصالحه قرار گرفت و اتابك زنگى بازگشته راه خراسان پيش گرفت . و كس به بغداد\r\n\r\n\r\n","description":"","footnote":"\r\n( 1 ) . الكامل ، چهارم صفر .\r\n( 2 ) . ق : عبتر .\r\n( 3 ) . در متن به صورت حلوانى آمده است . تصحيح بر اساس زبدة التواريخ و الكامل .\r\n( 4 ) . ق : حسينى .\r\n( 5 ) . ش : جهيز .\r\n( 6 ) . استاددار عنوان برخى از صاحب‌منصبان بزرگ دربار خلفا و سلاطين سلمان بود كه وظايف و حوزهء اقتدارشان متغير بود و گاه به وزارت ، امارت و سلطنت نيز مىرسيدند .\r\n( 7 ) . هر سه نسخه : اقبال مسترشد باللّه .\r\n","page_name":" 2970 ","page_number":750},
  {"content":"\r\n\r\nنزد خليفه و ملك داود فرستاد و پيغام داد كه « اينك سلطان مسعود با لشكرى متوجّه بغداد است ، بنابراين ، مصلحت در صلح سلجوقشاه دانسته ، متوجّه جنگ سلطان مسعودم . بايد كه شما بىتوقّف ، سپاه جمع نموده متوجّه اين جانب شويد تا خاطر از ممر سلطان مسعود بالكليه جمع نموده شود . »\r\nچون پيغام امير اتابك زنگى به ملك داود و خليفه راشد رسيد ، ملك داود بىتوقّف از بغداد بيرون شده متوجّه آن صوب شد . در اثناى راه ، سپاه او ولايات را تاخت و تاراج نمود و خراب كرد . بعد از چند روز ، خليفه نيز در آخر رمضان از بغداد بيرون شده متوجّه آن صوب گشت و هنوز دو منزل نرفته بود كه خبر رسيد ملك داود از امير اتابك زنگى جدا شده به مراغه رفت و اينك امير اتابك زنگى بازگشته به بغداد مىآيد . بنابراين ، خليفه نيز بعد از دو سه روز بازگشته به بغداد درآمد و امير اتابك زنگى و ساير امرا همه به بغداد بازآمدند و قرار به آن دادند كه در اندرون شهر با سلطان مسعود جنگ كنند . ملك داود نيز فتح عزيمت مراغه نموده باز به بغداد آمد .\r\nدر اين وقت سلطان مسعود با لشكرى بسيار آمده بغداد را محاصره كرد و مدّت پنجاه و پنج روز ميانهء ايشان محاربات واقع شد . آخر الأمر ، سلطان مسعود از گرفتن بغداد و ظفر يافتن بر آن جماعت نااميد شده عنان عزيمت به جانب نهروان ، به قصد آنكه باز به همدان رود ، منعطف داشت . در اين اثنا ، طرنطاى صاحب واسط كشتىها به هم رسانيده نزد سلطان مسعود رفتو او را بر آن داشت كه گرفتن بغداد آسان است و بازگشتن سلطان هيچ معنى ندارد . سلطان مسعود چون يگانگى و اتحاد امير طرنطاى مشاهده كرد ، فى الحال ، در كشتىها سوار شده از شرقى دجله به غربى آن عبور كرد . چون اهالى بغداد اين خبر شنيدند ، جمعيت نموده متوجّه دفع سلطان مسعود شده مىخواستند كه نگذارند او به جانب غربى دجله عبور نمايد .\r\nاتفاقا پيش از آنكه ايشان برسند ، سلطان مسعود با سپاه خود گذشته بود . چون سلطان مسعود به آن طرف عبور نمود ميانهء امراى بغداد اختلاف و فتنه پيدا شد و از همديگر جدا شدند و هر يكى به جايى رفتند . ملك داود چون عدم اتفاق امرا را مشاهده نمود ، در ماه ذيقعده از بغداد برآمده به جانب ولايت خود ، آذربايجان ، رفت و امير اتابك زنگى به موصل روان شد . چون خليفه ديد كه از سپاه كسى در بغداد نماند ، او نيز بالضروره خود را به اتابك زنگى رسانيده همراه او به موصل رفت . و سلطان مسعود بىكلفت جنگ به بغداد درآمد و اوّلا دار الخلافه را تاراج نمود و كار به آنجا رسانيد كه از حرمهاى خليفه آنچه زيور داشتند ، گرفت و از اين جهت در بغداد مصيبتى عام واقع شد . بعد از آن ، سلطان مسعود قضات و فقها و مفتيان را در بغداد جمع كرده محضرى به خط و مهر راشد باللّه پيش ايشان ظاهر ساخت كه راشد باللّه\r\n\r\n","description":"","footnote":"","page_name":" 2971 ","page_number":751},
  {"content":"\r\n\r\nخود در آن محضر نوشته بود كه « هرگاه من لشكركشى كنم يا از بغداد به عزم جنگ بيرون آيم ، خود را از خلافت عزل كرده باشم . » چون اين خط را فقها و قضات و مفتيان مطالعه نمودند ، به خلع او فتوى دادند .\r\nاز جمله اعيان بغداد شرف الدّين علىّ بن طراد زينبى [ 59 ب 
  ] ، وزير مسترشد باللّه ؛ و صاحب مخزن كمال الدّين بن بقشلامى « 1 » ، و ابن انبارى كه در جنگ مسترشد باللّه ، سلطان مسعود ايشان را در بند كرده بود ، در اين وقت ، ايشان را از بند بيرون آورده همراه خود به بغداد آورده بود ، ايشان نيز از خوف سلطان مسعود در مقام قدح و خلع راشد باللّه شدند .\r\nالقصّه چون سلطان به فتواى علما و اعيان دولت عباسيّه راشد باللّه را خلع نمود ، از ايشان پرسيد كه « شخصى كه لياقت خلافت داشته باشد از دودمان عباس پيدا كنيد . » و اعيان اهالى بغداد در آن باب بعد از تأمل بسيار گفتند كه « كسى از دودمان عباسيّه مستحق خلافت تواند بود ، عمّ راشد باللّه ، امير عبد اللّه بن مستظهر است . » « 2 » پس سلطان مسعود كس به طلب وى فرستاده او را حاضر گردانيد و به اطراف و جوانب محضرهايى مشتمل بر خلع راشد باللّه به خطّ علما و قضات و مفتيان فرستاد . مدّت خلافت او يازده ماه و يازده روز بود .\r\n\r\nذكر خلافت امير عبد اللّه بن المستظهر كه به مقتفى لامر اللّه ملقّب بود\r\nدر تاريخ ابن اثير جزرى مسطور است كه روز هجدهم شهر ذيحجة الحرام ، سلطان مسعود با جميع امرا و اعيان دولت ، امير عبد اللّه بن المستظهر را در دار الخلافه حاضر گردانيد و با او بيعت كردند و او را به المقتفى لامر اللّه ملقّب ساختند . سبب ملقّب ساختن او به اين لقب آن گفتند كه وى پيش از آنكه به منصب خلافت رسد ، به شش روز حضرت رسالت‌پناه ، صلّى اللّه عليه و آله ، را در خواب ديده بود كه آن سرور از روى التفات به او فرموده بود : « اى ابى عبد اللّه دانسته باش كه امر خلافت به تو خواهد رسيد . بايد كه در آن وقت به ما اقتفا - يعنى پيروى ما - كنى . » بنابراين ، او را به المقتفى لامر اللّه ، يعنى پيرو امر خدا ، ملقّب ساختند .\r\nو نيز در تاريخ ابن اثير مسطور است كه از جمله دو برادرى كه هردو متولى خلافت شدند ، يكى مقتفى لامر اللّه بود ؛ و ديگرى مسترشد باللّه ، كه هردو پسران مستظهر باللّه بودند . همچنين\r\n\r\n\r\n","description":"","footnote":"\r\n( 1 ) . منسوب به شهر شلام ( بين واسط و بصره ) كه بق ( پشه ) در آن بسيار است - سمعانى ، الانساب ، ج 1 ، ص 270 ؛ ياقوت ، معجم البلدان ، ذيل شلام .\r\n( 2 ) . سلطان مسعود با زينبى نيز دربارهء گزينش خليفهء بعدى به مشورت نشست . زينبى گفت : اى سرور ما ، مردى را شايستهء اين كار مىشناسم . مسعود نامش را پرسيد . گفت : اگر نام او را ببرم ، بيم آن دارم كه كشته شود ، اما وقتى وارد بغداد شديم نامش را به تو خواهم گفت . هنگامى كه به تعيين خليفه نياز كردند ، زينبى ، ابو عبد اللّه محمّد مقتفى ، عموى راشد را معرفى كرد . - ابن طقطقى ، الفخرى ، 217 .\r\n","page_name":" 2972 ","page_number":752},
  {"content":"\r\n\r\nسفّاح و منصور ؛ و واثق و متوكّل . و امّا سه برادرى كه هرسه خلافت كردند عبارت بودند از امين و مأمون و معتصم ، كه هرسه پسر رشيد بودند ، همچنين مكتفى و مقتدر و قاهر پسران معتضد ؛ و راضى و متقى و مطيع ، كه پسران المقتدر بودند . و در بنى اميّه چهار برادر پىدرپى به مرتبهء سلطنت رسيدند : وليد ، سليمان ، يزيد و هشام ، پسران عبد الملك مردان .\r\nچون خلافت بر مقتفى لامر اللّه قرار يافت ، امير عماد الدّين اتابك زنگى ، كمال الدّين محمّد بن عبد اللّه شهرزورى را به رسم رسالت به بغداد فرستاد ، و راشد باللّه نيز يك كس را همراه به بغداد فرستاد . چون ايشان به بغداد رسيدند وكلاى خليفه مقتفى لامر اللّه مطلقا به فرستادهء راشد التفات نكردند و از وى بترسيدند كه براى چه آمده . امّا ايلچى امير عماد الدّين را در ديوان خلافت حاضر ساخته به او گفتند كه « با امير المؤمنين بيعت كن . » او گفت :\r\n« امير المؤمنين در موصل نزد ماست و بيعت او در گردن جميع خلايق است ، ما چگونه به اين بيعت تن دهيم ؟ » بنابراين ، ميانهء كمال الدّين شهرزورى و وكلاى خليفه مقتفى لامر اللّه ، در ديوان خلافت ، در سر اين بحث بسيار شد . آخر الأمر ، آن روز همچنان نامشخّص ماند و ايلچى امير عماد الدّين اتابك زنگى با مقتفى لامر اللّه بيعت نكرده به منزل خود رفت .\r\nو از وى منقول است كه چون شب درآمد يكى از پيرزنانى كه خدمت دار الخلافه را مىكرد ، به نزد من آمد و از زبان مقتفى لامر اللّه اظهار عتاب و گلهء بسيار كرد . و بعد از عتاب و خطاب ، باز از زبان مقتفى لامر اللّه نقل كرد كه « اگر قاضى كمال الدّين شهرزورى در سر ديوان با من بيعت مىكرد ، من او را چندان رعايت مىكردم كه زياده از آن متصوّر نبود . » و چون من اين مژده شنيدم ، به آن عورت گفتم كه « بندگى من به باريافتگان بارگاه خلافت برسان و از زبان من بگوى كه من ان شاء اللّه فردا در سر ديوان آن‌چنان كارى بكنم كه خليفه از من راضى و شاكر گردد . » پس على الصباح ، باز من به ديوان خلافت رفتم و بعد از ساعتى باز به اشارهء مقتفى لامر اللّه از من بيعت او خواستند . من در جواب گفتم كه « من مردى فقيه و قاضىام ، تا خلع خليفهء مقدّم بر من ثابت نشود بر بيعت مؤخّر چگونه اقدام توانم نمود ؟ » چون وكلاى مقتفى كلمهء ملايم از من شنيدند ، فى الحال ، جمعى كثير با محضرى كه سلطان مسعود به خطوط علما و قضات و مفتيان در باب خلع راشد باللّه درست كرده بود ، حاضر ساختند . و چون من آن محضر را مطالعه كردم و از گواهان شنيدم كه جمهور علماى دار الخلافهء بغداد بر خلع راشد باللّه فتوى داده‌اند ، گفتم : « در خلع او هيچ شكّ نيست ، ليكن ما را از اين دعوت حظّى و نصيبى مىماند . چون اين كلمه از زبان من به سمع مقتفى لامر اللّه رسانيدند ، فى الحال ، از اندرون توقيعى بيرون آمد كه از جايگير خاصّهء [ 60 الف 
  ] خليفه ، صريفين « 1 » و درب هارون و\r\n\r\n\r\n","description":"","footnote":"\r\n( 1 ) . هرسه نسخه : سيفى . صريفين يا صريفون قريه‌اى در نزديكى عكبر ابررود دجيل - ياقوت ، معجم البلدان .\r\n","page_name":" 2973 ","page_number":753},
  {"content":"\r\n\r\nحربى « 1 » تعلّق به امير عماد الدّين زنگى دارد ، و در القاب امير نيز اضافه فرمود . و از براى من نيز مبلغى گرانمند عنايت فرمود . و من در همان مجلس از قبل امير عماد الدّين اتابك زنگى بيعت كرده به عزّت هرچه تمام‌تر به جانب موصل مراجعت نمودم .\r\nو بعد از مراجعت قاضى كمال الدّين شهرزورى در ماه رجب سال آينده ، در موصل و بغداد و بلاد جزيره ، خطبه به نام مقتفى لامر اللّه خواندند .\r\nو از جمله وقايع اين سال آنكه چون ملك داود به جانب آذربايجان رفت و سلطان مسعود در حكومت عراق استقلال و استيلا يافت ، امير قراسنقر را با لشكرى بسيار به جنگ ملك داود فرستاد . امير قراسنقر در حوالى مراغه به ملك داود رسيد و ميانهء ايشان جنگى عظيم واقع شد .\r\nملك داود طاقت مقاومت نياورده از معركهء قراسنقر روى بتافت و عنان عزيمت به صوب خوزستان منعطف داشت . قراسنقر در آذربايجان بر سرير حكومت قرار گرفت .\r\nچون ملك داود به خوزستان رسيد ، از اطراف و جوانب تركمانان بر وى جمع شده زياده از ده هزار سوار به هم رسانيده متوجّه تستر گشت و آن شهر را محاصره نمود . در اين وقت عمّش سلجوقشاه ، كه در واسط مىبود و تستر و خوزستان تعلّق به او داشت ، چون بر اين حال اطّلاع يافت ، كس به بغداد نزد برادر خود ، مسعود ، فرستاد و از وى در دفع ملك داود مدد طلبيد . سلطان مسعود لشكرى انبوه به مدد او فرستاد ، و سلجوقشاه با سپاه بسيار متوجّه جنگ ملك داود گشت . در ظاهر شهر تستر ، ميانهء عمّ و برادرزاده ، آتش جدال و قتال بالا گرفت و از جانبين دليران شيرشكار آثار مردى و مردانگى به ظهور رسانيدند . آخر الأمر ، ظفر و نصرت بر پرچم علم ملك داود وزيد و سلجوقشاه راه هزيمت يافته به جانب واسط مراجعت نمود . و شهر تستر را ملك داود به تصرّف خود درآورد .\r\nو در اين سال ، سلطان مسعود وزير خود ، انوشيروان بن خالد ، را از وزارت عزل نمود ، و خواجه كمال الدّين ابو البركات بن سلمه خراسانى « 2 » را به آن منصب عظيم القدر سرافراز ساخت . « 3 »\r\nو در اين سال از مشايخ صوفيه كه به كرامات و مقامات بسيار اشتهار داشت ، ابو عبد اللّه محمّد بن حمّويه جوينى وفات يافت . و از كبار محدّثين ابو عبد اللّه محمّد بن فضل بن احمد\r\n\r\n\r\n","description":"","footnote":"\r\n( 1 ) . هر سه نسخه : غربى . حربى نام شهركى بين بغداد و تكريت ، با فاصله‌اى از دجيل . - منبع پيشين .\r\n( 2 ) . الكامل : درگزينى .\r\n( 3 ) . شرف الدّين انوشيروان بن خالد كاشانى از رجال دانشمند عصر سلجوقى است كه در تواضع و فروتنى ضرب المثل بود . كتاب نفثة المصدور از نوشته‌هاى اوست و امام ابو القاسم حريرى رسالهء مقامات ، خود را به نام او تصنيف كرده است .\r\n","page_name":" 2974 ","page_number":754},
  {"content":"\r\n\r\nفراوى كه از شرق و غرب عالم ، طلّاب حديث نزد او مىآمدند و از وى استفاده مىنمودند و اجازهء حديث مىگرفتند ، چنانچه ميانهء ارباب حديث مشهور است كه « الفراوى ألف راوى » يعنى فرادى را هزار راوى بود « 1 » و طريق او را در حديث بلندترين طريق حديث « 2 » مىدانند ، نيز در اين سال وفات يافت .\r\nو از عجايب‌امورى كه در اين سال ظاهر شد ، چنانچه ابن كثير شامى در تاريخ خود آورده ، يكى آن بود كه در شام اوّلا ، ابرى سياه پيدا شد كه تاريكى و ظلمت او آن‌چنان عالم را فروگرفت كه هيچ‌كس دست خود را نمىديد . و بعد از آن ، به مدتى ابرى به رنگ آتش ظاهر شد كه از روشنى او تمام عالم روشن شد . بعد از آن ، بادى تند و سخت پيدا شد كه اكثر درختان بزرگ مثل نخل و امثال آن را از بيخ بركند . بعد از آن باران به شدّت پيدا شد ، كه به كثرت سيل‌ها بسى از عمارات عاليه خراب شدند . « 3 »\r\n\r\n\r\n","description":"","footnote":"\r\n( 1 ) . يعنى الفراوى به تنهايى با هزار روايت‌كننده حديث برابر است .\r\n( 2 ) . اشاره به اصطلاح حديثى « حديث عالى » است .\r\n( 3 ) . ابن اثير اين عجايب امور را ذيل وقايع سال 531 هجرى آورده است .\r\n","page_name":" 2975 ","page_number":755},
  {"content":"\r\n . \r\n\r\n","description":"","footnote":"","page_name":" 2976 ","page_number":756}
  ]