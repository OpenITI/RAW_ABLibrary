[
  {"content":"\r\n\r\nخون موعود\r\nآئين مهر ورزى\r\nرسم شيدايى\r\nيكصد و سى پرسش و پاسخ\r\nپيرامون شخصيت امام حسين عليه السلام\r\nاز حضرت آية الله العظمى مظاهرى\r\nعلى آقا شريفيان - عبدالرسول احمديان\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبسم الله الرحمن الرحيم\r\nخون موعود\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nآقا شريفيان ، مهرداد -\r\nخون موعود / گردآورندگان على ( مهرداد ) آقا شريفيان ، عبدالرسول\r\nاحمديان - - اصفهان : شهيد حسين فهميده ، 1384\r\n144 ص . 1 - 86 - 7200 - 964 isbn\r\nفهرست نويسى براساس اطلاعات فيپا .\r\nعنوان روى جلد ، آئين مهروزى ( حقيقت محبت به ائمه معصومين ) . . .\r\nكتاب حاضر برگرفته از باب هفدهم و نوزدهم كتاب البكاء الحسين به قلم محمد حسين مير جهانى طباطبايى و يكصدوسى سؤال به همراه پاسخهاى جالب و عميق از حضرت آيت الله العظمى مظاهرى است .\r\n1 . حسين بن على ( ع ) . امام سوم 40 - 61 ق - - سوگواريها . 3 . واقعه كربلا 61 ق . - - پرسشها و پاسخها . 3 . روضه خوانى . الف . احمديان . عبدالرسول . ب . عنوان . ج . عنوان . آيين مهروزى ( حقيقت محبت نسبت به ائمه معصومين عليهم السلام . 9 ع 265 / 260 bp\r\n74 / 297\r\nكتابخانه ملى ايران\r\n38174 - 84 م\r\nنام كتاب : خون موعود\r\nطرح جلد : هاتف الحسينى\r\nشابك : 1 - 86 - 7200 - 964\r\nتيراژ : 5000\r\nنوبت چاپ : دوم\r\nگردآورندگان : على ( مهرداد ) آقا شريفيان - عبالرسول احمديان\r\nليتوگرافى : ثامن\r\nتاريخ چاپ : زمستان 1384\r\nناشر : انتشارات شهيد محمد حسين فهميده\r\nچاپ : تنديس\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nالسلام عليك يا اباعبدالله الحسين\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n\r\n\r\nپيشگفتار\r\nدرحسينهء دلمان مرغان محبت سينه مى زنند و اشكهاى يتيم در خرابهء چشم ، بى قرارى مى كنند . سينه ى ما تكيه اى قديمى است ، سياهپوش با كتيبهء درد و داغ . درب آن با كليد \" يا حسين \" باز مىشود و زمين آن با اشك و مژگان ، آب و جارومى شود\r\n( استاد جواد محدثى )\r\nفرهنگ عاشورا ، فرهنگ شور و شعور است . حادثه كربلا جلوهء حماسه و عرفان است . آنان كه مى خواهند در جريا ن هميشه جارى عاشورا بمانند و در سفينهء هدايت و نجات امام حسين ( ع ) جايى داشته باشند بايد خويش را در خانهء فرهنگ حماسه و عرفان حسينى نام نويسى كنند ؛ اين است صراط حسين ( ع ) . دوگروه حقيقت صراط حسين ( ع ) را درنيافته اند ؛ آنان كه در سيماى عقل و عنوان روشنفكرى دست از محبت وشور حسينى كشيدند و ديگرى ،\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nكسانى كه درسيماى عاشق ، باطن سراسر شعور اين فرهنگ را به سخره نشستند . و اين هر دو ناخواسته اين نزاع ساختگى را حربه اى در دست بدخواهان نهادند تا به هر دو هجوم آورد و هر دو را نابود سازد . آنچه در اين ميان نصيب ما مى گردد ، اجتماعى متفرق و افكارى پريشان است . و حال آنكه قصد ما ، قدم در صراط متين و بهره مندى از نور مبين حضرات معصومين و خصوصاً حضرت سيد الشهداء ( ع ) بوده است .\r\nمجموعه اى كه در پيشگاه شما است ، گر چه بخشهاى مختلفى را عرضه مى دارد . اما هدف نهايى آن همان تبيين شور و شعور حسينى است كه هر بخشى جلوه اى از آن را به خواننده نشان مىدهد .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nالهى ، زبان به حمد و ستايش تو مى گشاييم و به توفيقى كه رفيق نمودى سپاس مى داريم و آسمانى ترين درود ها را به خاندان آسمانى رسول تو ، محمد مصطفى نثار مى كنيم و اين اثر را از سر صدق و اخلاص به آستان حضرت محبوب ، خون موعود ، ابا عبد الله الحسين ( ع ) تقديم مى داريم ؛ باشد كه قبول اوفتد\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nاز تمام كسانى كه در ارائه اين مجموعه ، دستى به يارى گشودند ، مخصوصاً مسؤل دفتر زعيم حوزه علميه اصفهان جناب آقاى محمد حسن مظاهرى صميمانه سپاسگذاريم . از خداوند منّان علوّ مرتبت براى عالمان راستين مخصوصاً حضرت امام خمينى ( قدس سره ) و شهداى راه حق و فضيلت مخصوصاً شهيدِ سعيد محمد رضا احمديان درخواست مى نماييم .\r\nعبد الرسول احمديان\r\nعلى ( مهرداد ) آقا شريفيان\r\nاصفهان زمستان 1384\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nآيين مهرورزى\r\nپيرامون حقيقت دوستى و محبت نسبت به خاندان\r\nعصمت و طهارت ( عليهم السلام )\r\nبرگزيده از باب هفدهم ، كتاب البكاء للحسين ( ع )\r\nاز مرحوم آيت الله سيد محمد حسن ميرجهانى\r\n( 1279 - 1371 )\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nدوستى و دشمنى در اسلام\r\nاز جمله مهمترين و اصلى ترين مفاهيم دينى ، تولّى و تبرّى به معناى دوستى و دشمنى است . در فرهنگ اسلامى اين دو مفهوم آن قدر گسترش يافته اند كه به عنوان اساس دين و پايه آن قرار گرفته اند .\r\nامام صادق ( ع ) فرمود :\r\n\" هَلِ الدّينُ الَّا الحُبِّ وَالبُغض \"\r\nآيا دين غير از دوستى ودشمنى است\r\n. همچنين هر يك از مفاهيم تولّى و تبرّى به دو بخش تقسيم مى گردد .\r\n1 ) با واسطه 2 ) بدون واسطه ؛\r\nبدان كه تولّى بدون واسطه به معناى دوست داشتن\r\n2 )\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nو تولّى با واسطه ، دوست داشتنِ دوستِ دوست خود است . وتبرّى بدون واسطه به معناى دشمن داشتن دشمن وتبرّى با واسطه دشمن داشتن دوستِ دشمن است . چنانچه در اخبار بسيار به آن تصريح شده است .\r\nامير مؤمنان على ( ع ) فرمود :\r\nدوستان تو سه گروه اند ، دوست تو ، دوست دوست تو و دشمن دشمن تو ؛ و دشمنان تو نيز سه گروه اند ، دشمن تو ، دشمن دوستان تو و دوست دشمن تو\r\nحضرت رضا ( ع ) فرمودند :\r\n\" مَنْ وَالَي اعْدَاءَ اللهِ فَقَدْ عَادَي اولياءَ اللهِ وَ مَنْ عَادي اولِيَاءَ اللهِ فَقَدْ عَادَي الله و حَقٌ علي الله انْ يُدْخِلَهُ نارَ جَهنَّم \" ( وسايل الشيعه ج 16 ص 179 )\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nكسى كه دوست بدارد دشمنان خدا را ، دشمن داشته است دوستان خدا را و\r\nكسى كه دشمن دارد دوستان خدا را ، دشمن داشته است خدا را ، و بر خداست كه او را در آتش جهنم داخل كند .\r\nحضرت امام صادق ( ع ) مى فرمايد :\r\n\" مَنْ احَّبَ كَافِراً فَقدْ ابْغَضَ اللهَ وَمَنْ ابغضَ كافِراً فَقَدْ احَبَّ اللهَ وصديق عدوِالله ، عدوالله \" ( وسايل الشيعه ج 16 ص 185 )\r\nكسى كه دوست بدارد كافرى ر ا ، خدا را دشمن داشته و كسى كه دشمن بدارد كافرى را ، خدا را دوست داشته و دوستدار دشمن خدا ، دشمن خدا است .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n\r\nجايگاه محبت اولياء الهى\r\nبدانكه بيشتر خلق خدا دلهايشان از محبت خدا خالى است ؛ هرچند به زبان بگويند كه ما خدا را دوست مى داريم ، به چند دليل ؛ كه از جملهء آنها يقين نداشتن و كم بودن معرفت آنها در حق خداى تعالى است . اما محبت آنها نسبت به دوستان خدا براى ايشان ممكن و تا اندازه اى سهل و آسان است . ومراد ما از اين دوستانِ خدا ، وجود مقدسهء حضرت محمد و اهل بيت ايشان ( صلوات الله عليهم اجمعين ) است كه خداى تعالى آنها را اولياء و حجتهاى ميان خود و بندگان خود وآيينه تمام نماى صفات جمال وجلال وكمالات خود قرار داده است . وحب ايشان را حبّ خود و دشمنى ايشان را\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nدشمنى خود خوانده است و اطاعت از ايشان را بر تمام مكلفين واجب كرده است و مزاياى بسيار ومعجزات بى شمار و كرامات كثيره و خارق عادات بسيار و اخلاق حميده و صفات پسنديده و كمال مهربانى و رحمت را به ايشان عطا فرموده است ؛ به نحوى كه هركسى مىتواند به اندازه درك و استعدادى كه خدا به او عنايت فرموده ، محبت ايشان را در دل خود بپروراند . زيرا همهء اسباب محبت در آنها جمع مى باشد و كسى نيست كه به اين بزرگواران محبت ودلبستگى پيدا نكند مگر آنكه حب دنيا ، چشم و گوش و دل او را كور وكر كرده باشد و محبت جاه و رياست و مال دنيا اورا فريب داده باشد كه اينها سد راه هدايت وسبب عداوت و دورى با ايشان در هر عصر وزمان شده و مىشود . و كاملًا واضح است كه هميشه بيشتر اهل ايمان ، فقراء و\r\n\r\n","description":"","footnote":"","page_name":" 17 ","page_number":17},
  {"content":"\r\n\r\nمستضعفين بوده اند و بايد دانست كه اكسير اعظم براى تأمين سعادت دو جهان ، رسيدن به مرحله كمالِ محبت به خداى تعالى است ، و او هم در عين ظهور ، غيب الغيوب بوده و از حواس ظاهر پنهان است و در دسترس احدى نيست ؛ جز اينكه به وسيله آيات و نشانه ها شناخته شود ، و لذا امر فرموده است ، براى شناختن او بزرگترين آيات و نشانه هاى او را بشناسيم كه اين آيات ، وجود مقدس معصومين و اولياء او هستند . ودوست داشتن ايشان و محبت ايشان را از اصول دين قرار داده تا اينكه بندگان به واسطه ايشان و محبت ايشان پى به محبت خدا ببرند و محبت ايشان را بر همه آنها واجب فرموده است . همچنانكه اطاعت از ايشان را نيز بر آنها لازم دانسته و دوست داشتن ايشان را بزرگترين نشانه دوست داشتن خود خوانده است ؛\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nتا در اثر آن ، مستحق رحمت و نعمت و بهشت شوند و بالاتر از آن ، شايسته مقام\r\n\" و رضوانٌ مِنَ اللهِ اكبر \" گردند و \" رضيَ الله عنهم و رضوا عنه \" در حق آنها\r\nصادق شود . پس اگر در ظاهر ، خداى تعالى در عالم دنيا ، حبّ به معصومين ( عليهم السلام ( را نياورده بود بندگان هيچ راهى براى شناخت خداى متعال نداشتند .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\n\r\nبالاترين عبادت\r\nبدان كه بعد از يگانه دانستن خدا در ذات ، صفات ، افعال و عبادت ، هيچ عملى بهتروبالاتر ازمحبت حضرت على ( ع ) و فاطمه زهرا و ائمه طاهرين ( صلوات الله وسلامه عليهم ) نيست و چنانچه قبلا تذكر داده شده هيچ طاعت و عبادتى به هر شكل اعم از اينكه قلبى باشد يا قالبى ، زبانى باشد يا فعلى ، بدون محبت و ولايت ايشان در پيشگاه خداى تعالى به هيچ وجه پذيرفته نخواهد شد . و بدون ترديد هر كه ايشان را امام دانسته و اطاعت از ايشان را واجب بداند وايشان را دوست بدارد خدا را دوست داشته وهركه راهى غير راه ايشان را پيش گيرد ، وايشان را دشمن بپندارد خدا را دشمن داشته است .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nدر زيارت جامعه آمده است :\r\n\" مَنْ احَبَّكُمْ فَقَدْ احَبَّ اللهَ ومَنْ ابغضَكمْ فَقَدْ ابغض اللهَ وَمَنْ اعتَصَمَ بِكمْ فَقَدْ اعتصَمَ بالله \" ( التهذيب ج 6 ص 97 )\r\nكسى كه شمارا دوست بدارد حتماً خدا را دوست داشته و كسى كه كينه شما را در دل دارد به يقين كينه خدا را در دل دارد و كسى كه به شما متوسل شود در واقع به خدا متوسل شده است\r\nو در اخبار مربوط به معراج است كه رسول خدا ( صلى الله عليه و آله ) فرمودند :\r\nچون مرا به معراج بردند و در مقام \" او ادنى \" رسيدم ، ندائى از خداى تعالى به من رسيدكه ، اى احمد ! در روى زمين چه كسى را دوست دارى ؟ عرض كردم هركه را\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nكه تو دوست مى دارى و مرا به دوست داشتن او امر مى فرمايى ؛ خطاب آمد اى\r\nمحمّد ! تورا امر مى كنم به دوست داشتن على ( ع ) ، زيرا كه من اورا دوست مى دارم . و چون به آسمان چهارم رسيدم و با جبرائيل ملاقات كردم از من پرسيد كه خدا به تو چه فرمود ؟ گفتم : مرا به محبت على ( ع ) امر كرد . جبرئيل گريه كرد وگفت : سوگند به خدائى كه تورا به حق ، پيغمبر خود قرار داد اگر اهل زمين دوست مى داشتند على ( ع ) را آنچنانكه اهل آسمانها اورا دوست مى دارند هرآينه خداوند ، جهنم را نمى آفريد . در زيارت عاشورا آمده است :\r\n\" يا ابا عَبْدِاللهِ انّي اتَقَربُ اليَ اللهِ و الي رَسولِهِ وَ الي اميرِ المؤمنينَ وَ الي فاطِمةَ و الي الحسَنِ و اليكَ بِمُوالاتِكَ و بِالبَرائَةِ مِمَّنْ قاتَلَكَ و نَصَبَ لَكَ الحَرْبَ \"\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nاى ابا عبدالله من تقرب مى جويم به سوى خدا و به سوى رسول او و به سوى\r\nاميرمؤمنان و به سوى امام حسن و به سوى تو به سبب دوستى با تو و به سبب بيزارى جستن از كسى كه با تو قتال نمود و برپا داشت جنگ را براى كشتن تو\r\nاين جمله اخير ، اشاره است به لزوم تولّى و تبرّى ، زيرا كه دوستى دوست با دوستى دشمن با هم جمع نمى شود و جمع اين دو با همديگر جمع ميان دو ضد است و از وجود هر كدام نفى ديگرى لازم مىشود .\r\nاز حضرت امير مؤمنان على ( ع ) هم روايت شده كه شخصى به حضور آن حضرت عرضه داشت :\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nانّي احبّك و اتولّي فلاناً فقال ( ع ) لهُ : الانَ انتَ اعوَر فامّا ان تعمي و امّا ان تُبصر \"\r\nمن تو را دوست مى دارم و فلانى ( يكى از دشمنان امير مؤمنان ) را هم دوست مى دارم . حضرت فرموند : اكنون تو لوچ ( دو بين ) هستى ؛ يا كور مى شوى يا بينا مى گردى .\r\nپس دوستى با خدا وقتى صادق است كه دوستِ آل محمد باشى ، طبق فرمان خدا . ولازمه دوستى با آل محمداين است كه از دشمنان آنها بيزارى جوئى و دشمن ايشان باشى و گرنه اين اظهار دوستى از روى حقيقت نيست .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nمحبت حضرت سيد الشهدا ( ع )\r\nمحبت به حضرت سيد الشهداء ابى عبدالله الحسين ( ع ) در حقيقت محبت به خدا است . زيرا آن حضرت اصل و ريشه همه فضيلتهاى ممكن و واسطه رحمت خداوند و مصباح هدايت و زينت آسمانها و زمين است . به نصّ صريح حضرت خاتم الانبياء ( صلّى الله عليه و آله ) براى اهل ايمان كشتى نجات است .\r\nحزن و اندوه در مصيبتهاى آن بزرگوار ، كاشف از دوست داشتن او است كه ناشى از\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمحبت خدا مى باشد . زيرا كه ايشان واجد تمام فضيلت ها ومَثَل اعلاى اوست ؛ زيرا ايشان در مقام عبوديت ، تسليم ، رضا ومحبت خدا ، فانى فى الله ومجاهد فى سبيل الله گرديد ؛ و جز اراده خدا از خود اراده اى نشان نداد و در اطاعت پروردگارخود ، فراتر از تصوّر انجام وظيفه نمود . مصداق كامل حديث قدسى : \" عبدى اطعى حتّى\r\nاجعلك مَثَلي اذا قلت لشئ كن فيكون\r\n\" در حق حضرتش صادق آمد . خداى تعالى اراده او را اراده خود وخواست او را خواست خود ومحبت او را محبت خود قرار داد . و تمام فيضها ، عنايات ، خيرات ، رحمتها ، نعمتها ، ثوابها و اجرهائى را كه ايجاد و مهيا فرموده براى دوست و حبيب خود قرار داد و دوستدار حسين را دوست خود به حساب آورد به نحوى كه استحقاق انواع فيضها را پيدا كرد .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\nو نيز بدان كه محبت و دوستى اهل بيت عصمت و طهارت ازدو طريق حاصل مىشود ؛ يكى از جهت قابليت بشر بودن كه آن سبب هدايت و مشاهده حالات خوب و به وجود آوردن اخلاق پسنديده و ملكات حميده و امتياز يافتن در گفتار ، رفتار ، كردار ، شيرين زبانى ، خوش خلقى ، دلسوزى ، خير خواهى براى خلق ، كمك به بندگان خدا ، دستگيرى و خوش رفتارى با ايشان بر حسب حال هريك از ايشان درهر مرتبه اى كه هستند ، است .\r\nطريق ديگراز محبت ايشان از جهت آنكه نزديكترين وسيله تقرب به خداى تعالى و نماد توحيد و واسطه فيض الهى و آينه هاى خدا نما و مظاهر صفات جمال و جلال و كمال پروردگار تعالى مى باشند و اين قسم محبت درحقيقت ناشى از كمال\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nمحبت به خداى عزّوجلّ وزيادتى محبت او است چنانچه از رسول خدا ( صلّى الله عليه و آله ) روايت شده كه مكرر به نور ديده خود حضرت ابى عبدالله الحسين ( ع ) مى فرموده :\r\n\" اى حسين ! من تو را به دوستى خدا دوست دارم \"\r\nوبارها بر زبان و فعل خود به او اظهار محبت مى فرمود .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\nرابطه محبت و رفتار\r\nقبل از اين گفته شد كه دشمنى نسبت به هركسى بر دوقسم است . اول ، آنكه با او دشمن است . دوم ، آنكه بادشمن او دوست است يا با دوست او دشمن است . پس اين دودسته مستحق عذاب و گرفتارى اند .\r\nخداوند متعال مى فرمايد :\r\n\" يا ايُّهَا الذَّينَ آمَنُوا لاتَتَخِّذُوا الْيَهود و النَّصاري اولياءَ بَعْضُهُمْ اولِياءَ بَعضٍ وَمَنْ يَتَوَلّهُمْ مِنْكُمْ فَانَّهُ مِنْهُمْ انَّ اللهَ لا يَهْدِي الْقَوْمَ الظّالِمِين \" ( مائده / 56 ) اى كسانى كه ايمان آورديد يهود و نصارى را دوست خود نگيريد ؛ بعضى از آنها\r\nدوستان بعضى ديگرند و از شما كسى كه آنها را دوست خود بگيرد آن كس هم\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nاز ايشان است ، هرآينه خدا راهنمايى نمى كند گروه ستمكاران را .\r\nيعنى كسى كه با دشمن خدا دوستى نمايد ، دشمن خدا مى باشد ؛ هر چند در لباس اسلام باشد و خود را مسلمان بداند . ونيز مى فرمايد :\r\n\" لاتَجِدُ قَوْماً يُؤمِنُونَ بِاللهِ و الْيَومِ آلاخِرِ يُوادّونَ مَنْ حادَّ اللهَ وَ رَسُولهُ وَ لَو كانُوا آباءَ هُمْ اوْ ابْناءَهُمْ اوْ اخْوانَهُمْ اوْ عَشيرَتَهُمْ \" ( مجادله / 22 ) نمى يا بى گروهى را كه ايمان به خدا مى آورند و به روز واپسين ، كه دوست داشته باشند كسانى را كه مخالف با خدا ورسول او مى باشند هرچند پدرانشان باشند يا فرزندانشان يا برادرانشان يا خويشاوندان .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nحضرت امام رضا ( ع ) مى فرمايد :\r\n\" انَّ ممَّنْ يَنْتَحِلُ مَوَدّتَنا اهْلَ الْبَيتِ مَنْ هوَ اشَدُّ فِتْنَةٌ عَلَي شِيعَتِنا مِنَ الدَّجّالِ فَقُلتُ بِماذا ، قال بِمُوالاتِ اعدائِنا وَمُعَادَاةِ اولِياءِنا \" ( وسايل الشيعه ج 16 ص 179 )\r\nكسى كه ( به دروغ ) دوستى ما اهل بيت را به خود ببندد . آن سخت ترين فتنه است براى شيعيان ما از دجال ( يعنى خطر چنين فردى از دجال بيشتر است ) ، راوى گفت : گفتم به چه جهت ؟ فرمود : براى دوستى او با دشمنان ما و دشمنى او با دوستان ما .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nونيز آن حضرت فرمودند :\r\n\" مَنْ وَالَي اعداءَ اللهِ فَقَدْ عادي اولياءَ اللهِ وَمَنْ عَادي اولياءَ اللهِ فَقَدْ عَادي اللهَ وحقُّ عَلَي اللهِ انْ يُدْخِلَهُ نارَ جَهَنَّمَ \" ( وسايل الشيعه ج 16 ص 179 )\r\nهر كه دوستى كند با دشمنان خدا ، دشمنى كرده است با دوستان خدا و هر كه دشمنى كند با دوستان خدا ، دشمنى كرده است با خدا و حق است بر خدا كه او را داخل آتش جهنم نمايد .\r\nحضرت امام صادق ( ع ) مى فرمايد :\r\n\" مَنْ احَبَّ كافِراً فَقَدْ ابْغَضَ اللهَ ومَنْ ابْغَضَ كَافِراً فَقَدْ احبَّ اللهَ ثُمَّ قالَ\r\nصَديقُ عَدُوِّاللهِ ، عَدّواللهِ \" ( وسايل الشيعه ج 16 ص 180 )\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nهر كه دوست بدارد كافرى را محققاً خدا را به خشم آورده و كسى كه كافر را به خشم در آورد خدا را دوست داشته . پس فرموند : رفيقِ دشمنِ خدا دشمنِ خدا است .\r\nحضرت رضا ( ع ) در نامه اى كه به مأمون نوشت مى فرمايند :\r\n\" وَ حُبّ اولياءالله تعالي واجب وكذلك بغض اعداء الله والبرائة منهم \" ( عيون الاخبار ج 2 ص 124 )\r\nدوست داشتن دوستان خدا واجب است و همچنين بغض و كينه دشمنان خدا را در دل گرفتن و با آنها دشمن بودن وبيزار بودن از ايشان نيز واجب است\r\nپس بدان كه هر كسى كه به راستى قبول دين اسلام كرده باشد ممكن نيست كه با كفار دوستى كند وحالات وصفات و اخلاق و رفتار و كردار آنها را دوست\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nبدارد وبپذيرد ؛ زيرا كه همه آنها مخالف شرع و دين ودليل منكِر بودن ايشان است به رسالت خاتم انبياء و رُسل الهى و حاكى از كفر و بى دينى آنها است و حال آنكه چگونه ممكن است كسى اسلام را بپذيرد و مسلمان باشد واعمال وافعالى كه دليل بر كفر آنها است وازجهت كفر و از روى كفر از آنها ظاهر مىشود ، دوست بدارد كه آن حاكى از دوست داشتن كفر است و با پذيرش اسلام و مسلمان بودن جمع نمى شود و سازش ندارد .\r\nبرادر عزيز ، بدانكه لازمه اسلام داشتن و مسلمان بودن دوست داشتن اهل اسلام و اهل طاعت و بندگى خدا ودشمن داشتن كفار وكفر و اهل معصيت است . پس\r\nمسلمانى كه به دوست داشتن ودوستى كردن با كفار شرقى وغربى و افعال و روشهاى\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nآنها علاقه داشته باشد و آنها را تمجيد كند و از آنها تقليد نمايد و مثل آنها زندگى كند ، چنين كسى خود را به اسلام بسته و در حقيقت مسلمان نيست و به دروغ ادّعاى مسلمانى مىكند .\r\nاز حضرت باقر ( ع ) روايت شده كه فرمود :\r\n\" اذا ارَدْتَ انْ تَعلَمَ انَّ فيكَ خيراً فَانْظُرْ الي قَلْبِكَ فَانْ كَانَ يُحِبُّ اهْلَ طَاعَةِ اللهِ وَيُبْغِضُ اهْلَ مَعْصِيتهِ فَفِيكَ خَيْرٌ واللهُ يُحِبُّكَ وانْ كانَ يُبْغِضُ اهْلَ طاعَةِ اللهِ وَ يُحِبُّ اهْلَ مَعْصيتهِ فَلَيْسَ فِيكَ خَيْرٌ واللهُ يَبغِضُكَ وَالْمَرءُ مَعَ مَنْ احَبَّ \" ( كافي ج 2 ص\r\n126 )\r\nهرگاه بخواهى بدانى كه آيا در تو خير وخوبى و رستگارى هست ، به قلب\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nخودت رجوع كن ، اگر دوست مى دارد اهل طاعت خدا را و همچنين بغض و كينه اهل معصيت را دارد ، بدانكه در تو خيرى هست و خدا تو را دوست مى دارد واگردشمنِ اهل طاعت است ودوست مى دارد اهل معصيت را ، پس در تو خيرى نيست و خدا تو را دشمن مى دارد و انسان با هركسى كه دوست اوست خواهدبود ( يعنى با اومحشور خواهد بود ) .\r\nواى بر اهل اين زمان كه فقط با دوستى با دشمنان خدا قناعت نكرده اند بلكه خود را در خوراك و پوشاك وگفتار و رفتار وكردار از هر جهت شبيه شرقيها وغربيها\r\nكه دشمنان خدا ودين مقدس اسلام ورسول خدايند ، نموده اند وحال آنكه شبيه شدن به كفار آدمى را نزد خدا از آنها دانسته هر چند دوستى قلبى هم نباشد .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nچنانچه خداى تعالى فرموده :\r\n\" يا ايُّهَا الذَّينَ آمَنُوا لاتَتَخِّذُوا الْيَهود و النَّصاري اوْلياءَ بَعْضُهُمْ اولِياءَ بَعضٍ وَمَنْ يَتَوَلّهُمْ مِنْكُمْ فَانَّهُ مِنْهُمْ انَّ اللهَ لا يَهْدِي الْقَوْمَ الظّالِمِين \" ( سوره مائده / 51 ) اى كسانى كه به خدا ورسول او ايمان آورده ايد ، يهود و نصارى را دوستان خود نگيريد ؛ بعضى از آنها دوستان بعضى ديگرند و كسى كه از شما آنها را دوست خودگيرد او هم ازآنها خواهد بود والبتّه خدا هدايت نمى كند گروه ستمكاران را\r\nونيز از پيغمبر اكرم ( صلّى الله عليه و آله ) روايت شده كه فرموده :\r\n\" مَن تشبّه بقومٍ فهو منهم \"\r\n( عوالى اللالى ج 1 ص 165 )\r\nهر كه خود را به گروهى شبيه كند او هم از آن گروه خواهد بود .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nو از اين جهت است كه در شريعت مقدس اسلام نهى شده است از نماز خواندن در مقابل مجسمه و تابلو نقاشى ، زيرا كه شبيه بت پرستى است و همچنين روبروى آتش كه آن نيز شباهت به مجوس است . نيز در حديث ديگرى وارد شده كه خداى تعالى به يكى از پيغمبران خود وحى فرمود :\r\nكه به امت خود بگوكه درلباس پوشيدن ، خوردن و آشاميدن و رفتن در مجالس ، خود را مانند دشمنان من نكنند كه آنها نيز ازدشمنان من خواهند بود .\r\nپس برادران ، اگربراستى مسلمان هستيد به دست خود ، خودتان را به هلاكت نيندازيد و گمان نداريد كه مسلمانى فقط به اسم حاصل مىشود ؛ بلكه در كردار نيز\r\nبايد مسلمان بود تا مشمول سعادت دو جهانى گرديد .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n\r\nرسم شيدايى\r\n40 ادب ويژه\r\n* بانيان و مديران جلسات عزادارى\r\n* سخنرانان و گويندگان\r\n* مداحان و ذاكرين\r\n* شركت كنندگان در مراسم عزادارى\r\nبرگزيده از باب نوزدهم كتاب البكاء للحسين ( ع )\r\nاز آيت الله سيد محمد حسن ميرجهانى\r\n\r\n","description":"","footnote":"","page_name":" 39 ","page_number":39},
  {"content":"\r\n . \r\n","description":"","footnote":"","page_name":" 40 ","page_number":40},
  {"content":"\r\n\r\n\r\nوظايف بانيان و مديران جلسات عزادارى\r\n1 - انگيزه ايشان بايد رضاى خداوند باشد و از ريا و خودنمايى پرهيز نمايند .\r\n2 - از سخنرانان ومداحانى دعوت نمايند كه قصدشان رضايت خداوند باشد .\r\n3 - سخنرانان و ذاكرانى را دعوت نمايند كه داراى حسن ظاهر باشند ، يعنى معروف به فساد نباشند ، تا كلام ايشان در دلها نفوذكند .\r\n4 - رعايت نوبت سخنران و مداح را نمايد .\r\n5 - به ميزان ظرفيت مجلس سخنران ومداح دعوت نمايد تا فرصت بيان احكام و معارف اسلامى و ذكر مصيبت به اندازه كافى باشد .\r\n6 -\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nبه هيچ عنوان به مداح يا سخنران به واسطه دير آمدگى يا خارج از نوبت آمدن و . . . توهين و تُرش رويى نكند .\r\n7 - اگر در همسايگى مجلس ، عالمى يا ذاكرى ، جامع شرايط لازم ، منزل داشت ، احترام او نمايد و او را به ديگران مقدم نمايد .\r\n8 - درحين سخنرانى و مرثيه خوانى از پذيرايى خوددارى نمايد و احترام مجلس را رعايت نمايد .\r\n9 - مجالس عزا را به زينت ، تمجل نكند ، بلكه مجلس بايد حزن آلود و ماتم زده باشد تا كسانى كه در آن شركت مى كنند محزون گردند ، همچنين امكانات و وسايل مجلس ، غصبى نباشد .\r\n10 -\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nدراحترام به شركت كنندگان و اكرام و بذل انفاق نسبت به سخنرانان و مداحان مضايقه ننمايد . زيرا سيره ائمه هدى ( عليهم السلام ) و روش بزرگان دين ، بزرگداشت مقام خادمان فرهنگ اسلامى و احترام نسبت به ايشان بوده و مى باشد . در خاتمهء اين بخش به چند نمونه از رفتار ائمه هدى اشاره مى كنيم .\r\nحضرت امام زين العابدين على بن الحسين ( ع ) به فرزدق كه مداح اهلبيت ( عليهم السلام ) بود پس از آنكه در مسجد الحرام قصيده معروف خود را در مدح آن حضرت بيان كرد آن حضرت ، دوازده هزار درهم براى او فرستاد و از او عذرخواهى كرد و فرمود : « اى ابا فراس اگر وجه بيشترى براى ما موجود بود براى تو مى فرستادم . » فرزدق عطاى آن حضرت را قبول نكرد ؛ حضرت اورا قسم داد تا آنكه\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nپذيرفت . ونيز روايت شده كه اشجع سلمى كه يكى از مداحان اهلبيت بود به نزد حضرت صادق ( ع ) آمد و دو شعر خواند . آن حضرت چهارصد درهم به او عطا فرمود . اشجع گرفت و رفت . حضرت اورا صدا زد و انگشترى به او داد كه ده هزار درهم قيمت آن بود . نيز كميت شاعر نزد امام محمد باقر ( ع ) قصيده اى خواند كه خودش گفته بود . حضرت فرمود : اگر نزد ما مالى بود به تو مى دادم ؛ لكن براى توست آن عبارتى كه رسول خدا ( صلى الله عليه وآله ) به حسان بن ثابت فرمود : هميشه مؤيد به روح القدس باشى . پس كميت از نزد آن حضرت بيرون رفت .\r\nحضرت امام محمد باقر ( ع ) هزار هزار دينار و درهم با لباسهاى گرانبها به ذاكرين و مرثيه خوانان مى داد . دعبل خزاعى نزد حضرت رضا ( ع ) قصيده اى خواند . آن\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nحضرت بيست هزار درهم كه به نام خود آن بزرگوار سكه خورده بود به او داد .\r\nهمچنين حضرت سيدالشهداء ( ع ) ؛ به شخصى كه در مدح آن حضرت چند شعر گفته بود ، چهار هزار دينار عطا فرمود .\r\n\r\nوظايف سخنرانان و گويندگان\r\n1 - هنگام سخنرانى خداوند متعال و رسول اكرم و ائمه هدى ( عليهم السلام ) را ناظر به خود و گفتار خود بداند و صحبت او خالصانه براى خدا باشد .\r\n2 - در ابتداى سخن \" بسم الله الرحمن الرحيم \" بگويد و به پيامبر و اهل بيت ايشان درود فرستد و بر دشمنان آنان لعن نمايد .\r\n3 -\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nدرموقع سخنرانى با وضو باشد و هنگام صحبت با ادب و وقار بنشيند .\r\n4 - اين توفيق بزرگ را وسيله كسب و درآمد نداند و چشم طمع به مردم نداشته باشد .\r\n5 - در هنگام سخنرانى ريا و خود نمايى نكند و بر دانش خود مغرور نگردد و تكبر نورزد .\r\n6 - ازشوخى بى جاپرهيز نمايدوازكنايه زدن وآزردن ديگران وهتك حرمت ايشان بپرهيزد .\r\n7 - مطالب راساده و روشن بيان كندودنبال موزون سخن گفتن و رعايت سجع وقافيه نباشد .\r\n8 - اظهارتملق بانى و شنوندگان ننمايد و از تعريف و تمجيد بى جا بپرهيزد ؛ و دنبال خوشنودى خداوند و ائمه معصومين باشد .\r\n9 - روايات محكم و معارف متقنِ دين را عنوان نمايد و از گفتن احاديث ضعيف يا موضوعات سست و شبهه افكن مخصوصاً درمجامع عمومى پرهيز نمايد .\r\n10 -\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nدراحكام و فروع دين اظهار راى و فتوا نكند بلكه آن را از قول مراجع تقليد به صورت صحيح نقل نمايد .\r\n11 - هنگام نام بردن نبى اكرم و ائمه هدى ( عليهم السلام ) و همچنين نام علماء دينى به بزرگى و احترام از آنها ياد نمايد .\r\n12 - ازنقل اخبار ناصحيح و حتى بيان مطالبى كه بايد درآنها تقيه كرد و احتمال توليد مفسده اى دارد پرهيز نمايد .\r\n13 - از رفتن به مجالسى كه مورد تهمت و سوءظن مى باشد خوددارى نمايد .\r\n14 - دربيان معارف حق ، از ملامت و بدگويى ديگران نهراسد و از تعريف و تمجيد بى جا نيز خوشنود نشود .\r\n15 -\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمردم را از رحمت خداوند مايوس نكند و همچنين ايشان را از عذاب خداوند ايمن نگرداند .\r\n16 - رعايت وقت صحبت خود را بنمايد ؛ باعث از بين رفتن حق ديگرسخنرانان نگردد و با صحبتهاى زياد و طولانى شنوندگان را آزرده نكند .\r\n17 - به نيازمندى مخاطبان و سطح علمى شنوندگان توجه نمايد و سعى نمايد شُبهات و اشتباهات ايشان را تصحيح نمايد و اگر مطلب يا مسئله اى را اشتباه بيان كرد ، به شنونده بگويد كه اين مسئله اشتباه گفته شده و اذهان مردم را از خطا پاك نمايد .\r\n18 - آنچه را به مردم مى گويد ، خود به آن ايمان داشته و عمل نمايد تا مردم از فعل او پند گيرند .\r\n19 -\r\n\r\n","description":"","footnote":"","page_name":" 48 ","page_number":48},
  {"content":"\r\n\r\n\r\nوظايف مداحان و ذاكرين\r\n1 - خلوص نيت داشته و اجتناب از هر گونه تظاهر و ريا نمايد و توجه كامل به خداى متعال داشته باشد .\r\n2 - از نقل حكايات و شعرهاى دروغ اجتناب نمايد و سخنان و اشعار افراطى كه باعث غلوّ و هتك حرمت آل محمد ( عليهم السلام ) مى باشد ، پرهيز كند . همچنين مراقب باشد به خدا و پيامبر و اهل بيت دروغ نبندد .\r\n3 - نقل حديث ، مصيبت وحكايت ازكتب معتبر نمايدوسعى نمايدعبارات عربى را صحيح بخواند .\r\n4 -\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nدرذكرمصائب آل محمد ( عليهم السلام ) هتاكى وپرده درى نكند كه موجب قساوت قلبها مى گردد ، همچنين كلمات نامناسب كه ايجاد ذلت و خوارى براى اهلبيت مىكند به كار نبرد .\r\n5 - درهر حال موقعيت مجلس را در نظر بگيرد ، مصيبت خواندن را بسيار طول ندهد و سعى نمايد هنگام مصيبت خواندن ، خود نيز محزون وغمناك باشد .\r\n6 - درمرثيه خواندن از الحان غير شرعى و غنا و لحن اهل گناه و استفاده از ساز و موسيقى جداً پرهيز نمايد .\r\n7 - درمجالس ، شوخى بيرون از ادب نكند ، همچنين با ديگران مخصوصاً با همكاران خود جدال نداشته باشد .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n\r\nوظايف شركت كنندگان در مراسم عزادارى\r\n1 - شركت در مجالس و خدمت نمودن در آن را براى خدا و خوشنودى نبى اكرم و اهل بيت عصمت و طهارت ( عليهم السلام ) انجام دهد و بداند اين مجالس مورد توجه و نظر خدا و رسول گرامى او مى باشد .\r\n2 - با فروتنى و خضوع كامل دراين مجالس وارد شود و به دنبال خود نمايى نباشد .\r\n3 -\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nچون در چنين مجالسى وارد مىشود به معارفى كه گويندگان ارائه مى دهند گوش فرا دهد و به احترام مجلس با همديگر صحبت نكنند و نظم و سكوت جلسه رارعايت نمايد ودرعزادارى شركت كند و به دنبال كسب فيض وبهره مندى بيشترباشد .\r\n4 - درهنگام شنيدن ذكر مصيبت ساكت بنشيند و گريه نمايد ؛ يا خود را محزون و مصيبت ديده بداند و براى خود و ديگران دعا نمايد .\r\n5 - درمجالس عزادارى و نيز درمجالس جشن و سرور اهلبيت و اعياد ، از كارهاى نامشروع و كردارهاى زشت و خارج از فرامين اسلام اجتناب كنند و باعث ناخشنودى خدا و رسول اكرم نگردند .\r\n\r\n","description":"","footnote":"","page_name":" 52 ","page_number":52},
  {"content":"\r\n\r\n\r\nپرسش و پاسخ\r\n\r\nپيرامون شخصيت حضرت سيد الشهداء ( ع )\r\n* پرسشهاى فقهى * پرسشهاى كلامى\r\n* پرسشهاى عرفانى * پرسشهاى تاريخى\r\nاز مرجع عالى قدر و فقيه اخلاقى\r\nحضرت آيت الله العظمى حاج شيخ حسين مظاهرى\r\nزعيم حوزه علميه اصفهان\r\n\r\n","description":"","footnote":"","page_name":" 53 ","page_number":53},
  {"content":"\r\n . \r\n","description":"","footnote":"","page_name":" 54 ","page_number":54},
  {"content":"\r\n\r\n\r\nپرسشهاى فقهى\r\n1 - آيا اصل عزادارى و سوگوارى براى ائمه هدى ( عليهم السلام ) و امام حسين ( ع ) مورد تأييد شرع مقدس مى باشد يا خير ؟\r\n* عزادارى براى حضرت سيد الشهداء ارواحنا فداه از افضل اعمال و قُربات الهى است ، بلكه واجب كفايى است و مورد تأكيد نبى اكرم ( صلى الله عليه و آله ) و حضرات ائمهء هدى ( عليهم السلام ) بوده است .\r\n2 - آيا اصل قمه زدن ( يعنى تيغ بر سر زدن و جارى كردن خون ) بنفسه مورد جواز شرع مقدس مى باشد ؟\r\n* ظاهراً مصداق عزادارى نيست ؛ ولى در وضع فعلى ، انجام اين عمل جايز نيست .\r\n\r\n","description":"","footnote":"","page_name":" 55 ","page_number":55},
  {"content":"\r\n\r\n3 - آيا مصاديق گوناگون عزادارى ( مانند زنجير زنى و سينه زنى و . . . ) در شهرها و كشورها مورد تأييد شرع مقدس مى باشد ؟\r\n* هرچه مصداق عزادارى به شكل متعارف باشد ، مورد تأييد شرع مقدس است و از افضل اعمال است .\r\n4 - ما مى دانيم دنياى غرب و دشمنان اسلام همواره به دنبال نابودى احكام اسلامى و شعائر مذهبى مسلمانان بوده اند ؛ از آن جمله حكم رجم در زناى محصنه را نيز خلاف عاطفه و حقوق بشر مى نامند . حال با هجوم تبليغاتى دشمن ، انعكاس تصاوير و فيلم هاى قمه زدن در دنيا ، آيا قمه زدن در زمان ما مصداق واقعى وهن است ، دسته اى آن را موهون مذهب كه نمى دانند بلكه از اصول شعائر هم مى دانند و\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nدسته ديگر آن را موهون مى شمارند .\r\nلذا حقيقتاً تشخيص اين امر بسيار دشوار است . خواهشمند است با صراحت بفرماييد .\r\nالف تشخيص اينكه قمه زدن يا كارهاى ديگر ( تعزيه يا شبيه خوانى و . . . ) در زمان ما و در كشور اسلامى ايران و در شهرهايى مانند اصفهان و تهران ، مصداق وهن است يا نه ، بر عهده چه كسى است ؟\r\nب - اگر فقيهى در مصداق وهن بودن آن ترديد داشت وظيفه مقلدان ايشان و جامعه اسلامى چيست ؟\r\n\r\n","description":"","footnote":"","page_name":" 57 ","page_number":57},
  {"content":"\r\n\r\n* انجام اين گونه حركات درعزادارى ها در اين زمان دهن كجى به نظام مقدس جمهورى اسلامى است وبهانه دادن به دست دشمنانِ اهل بيت عصمت و طهارت ( عليهم السلام ) است و جايز نيست .\r\n5 - حضرتعالى در پاسخ استفتايى ( محرم 1419 ) فرموده بوديد : \" چون مقام معظم رهبرى قمه زدن را منع نموده اند . بر همه لازم است از معظم له متابعت كنند . \" آيا اين فتوا صحيح است يا خير ؟ لطفاً توضيح فرماييد ؟\r\n* نسبت اين فتوى به اينجانب صحيح است و الآن نيز بر همان نظر هستم .\r\n6 - بعضى پا فراتر مى گذارند و مى گويند : \" اين كار نزاع عقل و عشق\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nاست \" يا \" اين امور در محدوده فقه نيست . \" لطفاً در اين باره نيز توضيح فرماييد ؟\r\n* اين گونه بيانها كه نظير آن را هم ، اينجانب در كتاب جهاد با نفس نقل كرده ام ، فرار از جواب است و چون مسئله ، يك مسئلهء فقهى است بايد فقيه ، پاسخ آن را بدهد .\r\n7 - آيا خاك ساير اماكن متبركه و ساير مشاهد مشرّفه مانند نجف اشرف ، مشهد الرّضا و بقيع ، داراى تقدّس مى باشد ؟ آيا جهت استشفاءمى توان آنها را خورد ؟\r\n* اين تقدسِ خاص ، مختص به تربت حسينى ( ع ) است .\r\n\r\n","description":"","footnote":"","page_name":" 59 ","page_number":59},
  {"content":"\r\n\r\n8 - آيا تكايا ، حسينيه ها و حرم امامان ، شامل احكام مسجد هستند ؟\r\n* حرم هاى ائمهء طاهرين ( عليهم السلام ) حكم مسجد را دارد .\r\n9 - برداشتن اشياءگوناگون مانند خاك ، سنگ ، پرچم ، گلدان و . . . از مشاهد مشرّفه و اماكن مذهبى و جلسات عزادارى براى تبرّك چه حكمى دارد ؟ از چه كسى بايد اجازه گرفت ؟\r\n* * بايد از افراد مسئول مربوطه مثل مُتولى يا نظير او اجازه گرفت . مگر مثل خاك كه ارزش مادى خاصى ندارد .\r\n10 - آيا پوشيدن لباس مشكى در عزاى امام حسين ( ع ) و ديگر ائمه مكروه است ؟\r\n* مكروه نيست ، بلكه مصداق بارز عزادارى است و از افضل اعمال مى باشد .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n11 - آيا در ماه محرم و صفر و روزهاى سوگوارى اهلبيت ( عليهم السلام ) آرايش نمودن خانمها ، رنگ نمودن موها اشكال دارد ؟\r\n* حفظ حرمت و احترام اين ايام لازم است و تخلف از آن وجهى ندارد به ويژه در مجالس رسمى و عمومى بانوان .\r\n12 - گاهى در مجالس عزادارى بانوان ، صداى آنان با بلندگو به گوش مردان رهگذر مى رسد ، آيا اين عمل اشكال دارد ؟\r\n* بلى ، اشكال دارد و نبايد انجام شود . و به طور كلى صداى بلندگوهاى مجلس عزادارى چه در مساجد و تكايا و چه در منازل و امكنه ديگر هم نبايد از حد مجلس ، فراتر رود به ويژه در اوقات استراحت ديگران .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n13 - آيا نماز جماعت اول وقت مهم تر است يا ادامة عزادارى امام حسين ( ع ) ؟\r\n* اقامه نماز اول وقت ، بالاخص نماز جماعت ، از هر عملى حتى عزادارى ، مهم تر و افضل تر است و نبايد از آن تخلف شود .\r\n14 - بالا و پايين پريدن در هنگام عزادارى و سينه زنى كه به هروله\r\nمعروف شده است چه حكمى دارد ؟\r\n* عزادارى ها بايد به شكل متعارف باشد و انجام اعمال و حركات غير متعارف موجب وهن و نيز سبب بدآموزى است .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n15 - برهنه شدن مردان در هنگام عزادارى چه حكمى دارد ؟ اگر زنان نامحرم حضور داشته باشند چه حكمى دارد ؟\r\n* اگر در حضور نامحرم باشد و يا به طور كلى احتمال مفسده وجود داشته باشد ، جايز نيست و چنان كه گفته شد عزادارى ها بايد به صورت متعارف برگزار شود .\r\n16 - راههاى صحيح و شرعى عزادارى براى اهلبيت چه چيزهايى است ؟\r\n* راه صحيح و مشروع عزادارى ، راهى است كه در آن ، افراط و تفريط وجود نداشته باشد ، بلكه به شكل متعارف باشد و به تعبير سيدنا الاستاد حضرت امام خمينى قدس سره ، « به شيوه سنتى » كه از سابق به ما رسيده است .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n17 - بسيار ديده شده ، مردم براى گرفتن يك بشقاب غذا در محل عزادارى امام حسين ( ع ) صف هاى طولانى مى بندند ، آيا غذا ، چايى و ساير خوردنيها كه در جلسات عزادارى توزيع مىشود ، خاصيت ويژه اى دارد و آيا اين كار صحيح است ؟\r\n* بنابرآنچه ذكر شده به دليل آنكه مربوط به حضرت سيد الشهداء ( ع ) است ، خاصيت ويژه دارد ، لكن اين كار خوب نيست زيرا موجب بدآموزى است .\r\n18 - استفاده از تربت امام حسين ( ع ) براى غير استشفاء مانند قرار دادن در خانه ، ماشين ، كفن و سجاده به عنوان تبرك چه حكمى دارد ؟ چرا ؟\r\n* خيلى خوب است و به تجربه اثبات گرديده كه تأثيرات فراوانى دارد .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n19 - آيا در انتهاى زيارت عاشورا بايستى جملات سلام و لعن را صد مرتبه تكرار كرد يا اينكه گفتن يك مرتبه هم كافى است و ثواب دارد ؟ بعضى يك مرتبه مى خوانند و مى گويند : « مأة مَرة » ، آيا صحيح است ؟\r\n* قرائت زيارت عاشورا با يك لعن و يك سلام هم ، صحيح و كافى است و اثرات خود را دارد و مصداق توسل است ؛ لكن معلوم است كه در مستحبات ، چنان كه از روايات هم فهميده مىشود ، به هر اندازه كه آورده شود ، مستوجب ثواب است .\r\n20 - نماز زيارتى كه همراه زيارت عاشورا است ، قبل از خواندن متن زيارت بايد انجام گيرد يا بعد از خواندن زيارت نامه ؟\r\n* اگر بعد بخواند بهتر است .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n21 - بعضى وسايل هست كه فقط جهت مراسم محرم استفاده مىشود مانند ديگ ، طبل ، عَلَم ، فرش ، پارچه و . . . آيا اين ، نوعى اسراف نيست و آيا از اين وسايل و اماكن نبايد استفادهء ديگرى نمود ؟\r\n* اسراف نيست ؛ لكن مسلم است كه از اين امكنه و وسايل بايد حداكثر بهره بردارى فرهنگى ، به نفع دين و تشيع صورت پذيرد و اميدواريم با توجه متوليان ، اين نقيصه مرتفع شود و بدانند كه رضايت حسين بن على ( ع ) هم در همين است كه براى ترويج دين ، از هر مكان و وسيله اى استفادهء هميشگى شود .\r\n22 - در حكومت اسلامى گاهى اجازهء قانونى تردد به كشور عراق داده نمى شود ، اگر كسى براى زيارت قبر امام حسين ( ع ) از طُرق ديگر اقدام كرد ، آيا عمل او مورد رضايت خداوند است ؟\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n* مخالفت با قوانين جارى نظام مقدس اسلامى حرام است ؛ اگر چه در مورد سؤال باشد .\r\n23 - آيا گفتن داستانها و روضه هايى كه از امام حسين ( ع ) چهره اى ناتوان و خوار مى سازد ، صحيح است ؟ و به طور كلى بيان داستان و زبان حال تا چه اندازه جايز است ؟\r\n* در فرض مذكور حرام است و بايد جلسات عزادارى و عرض توسل به محضر ائمهء طاهرين ( عليهم السلام ) هيچ گونه بدآموزى و وهن تشيع يا وهن مقدسات در آن نباشد .\r\n\r\n","description":"","footnote":"","page_name":" 67 ","page_number":67},
  {"content":"\r\n\r\n24 - محدوده حرم سيد الشهداء ( ع ) در زمان فعلى كدام است ؟\r\n* حرم كليه ائمه طاهرين ( عليهم السلام ) آنجاست كه ابدان مطهر آنها دفن است و رواقهاى متصل به آنها .\r\n25 - تربتى كه به عنوان استشفاءمعرفى شده ، خاك كربلا است يا خاك حرم حسينى ؟\r\n* خاك كربلا ، لكن معلوم است كه هرچه نزديكتر به حرم مطهر حسينى باشد ، بهتر است .\r\n26 - آيا بستن نخ ، زنجير ، قفل و . . . به درخت ، ضريح يا پنجره هاى اماكن مذهبى و مشاهد مشرفه در ايران ، عراق يا حجاز صحيح است ؟ اين كار چه فايده اى دارد ؟\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n* اين نوع كارها عوامانه است ، و موجب بدآموزى است ؛ به ويژه اينكه شيعه را متهم به خرافات مى كنند .\r\n27 - در جلسات عزادارى ، سخنرانى افراد غير روحانى يا غير معمم - البته با دانش كافى - چه حكمى دارد ؟ استفاده از منبر براى ايشان چه حكمى دارد ؟\r\n* روى منبر نشستن براى افراد غير معمم سزاوار نيست ؛ لكن سخنرانى كردن آنان در فرض مذكور مناسب است ؛ مشروط بر اينكه مخالفان يا معاندان نخواهند از اين\r\nراه ، تضعيف روحانيت نمايند ، چنان كه امام جماعت شدن اشخاص غير معمم نيز به همين ترتيب مى باشد .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\n28 - آيا برگزارى جلسات ويژه براى جوانان ، دختر ها ، بانوان و . . . و بيان معارف در سطح هر گروه مفيد و مورد تاييد است ؟\r\n* اشكال ندارد ؛ بلكه كار مناسب و خوبى است ؛ مشروط بر اينكه موجب تفرقه ميان مؤمنين نشود و وحدت در مجالس عزا محفوظ باشد زيرا مخالفان و معاندان در صدد هستند كه به هر وسيله اى وحدت اجتماعى و اسلامى ما را مخدوش نمايند و لذا بايد اين جهت را مواظبت نمود .\r\n29 - وظيفه بانيان و شركت كنندگان در مقابل مداحانى كه بدون سند\r\nمعتبر روضه مى خوانند و يا به صورت غنايى مى خوانند چيست ؟\r\n* اگر مى توانند بايد نهى از منكر كنند يا در آن جلسه شركت نكنند و بايد\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nتوجه داشت كه غالب مُنكراتى كه در مجالس عزادارى ، پيدا مىشود ، تقصير آن با بانيان و بلكه عزاداران نيز مى باشد .\r\n30 - مرسوم است دهه اول محرم ، عزادارى ها صورت مى گيرد اما از ظهر عاشورا خيلى از مراسم ها تعطيل مى گردد ، وحال آنكه عزاى واقعى از روز عاشورا آغاز مى گردد ، حضرتعالى چه توصيه اى به هيئات محترم عزادارى داريد ؟\r\n* اصل مهم ، زنده بودن عزادارى ها و توسلات به ساحت مقدس حضرت سيد الشهداء ( ع ) است ؛ كه در همه اوقات مناسب است و اگر در عصر عاشورا و شب يازدهم با همان شور روز عاشورا باشد ، بسيار به جا است .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\n31 - خواندن روضه هاى دروغ و غير معتبر كه بعضاً موجب تمسخر وهتك مى گردد چه صورت دارد ؟\r\n* معلوم است كه جايز نيست .\r\n32 - چند سالى است بسيارى از هيئت هاى مذهبى ظهرعاشورا به اقامه نمازظهر مى پردازند و به سيره حضرت سيد الشهداء ( ع ) اقتدا مى كنند . از آنجايى كه هنوز برخى هيئت ها به اين مهم بى توجه هستند ، توصيه حضرتعالى در اين رابطه چيست ؟\r\n* بايد به اين امر مهم حياتى كه بحمدالله در ميان عزاداران حضرت سيدشهداء ( ع ) رونق خوبى گرفته ، اهميت بدهند و اين مهم را حتماً رعايت نمايند .\r\n\r\n","description":"","footnote":"","page_name":" 72 ","page_number":72},
  {"content":"\r\n\r\n33 - در برخى مجالس عزادارى بعضى مداحان با الفاظ نامناسب به ائمه ( عليهم السلام ) خطاب مى كنند ، يا به عنوان عزادارى به صورت خود چنگ انداخته و يا زنجير خاردار مى زنند و بر بدن و لباس آنان خون جارى شده و لباس و بدن و منزل ديگران را نجس مى كنند ، از آن جائى كه اين گونه روشها در حال ترويج بوده و مجالس را از وزانت ومعنويت تهى ساخته ، چه بسا موجب وهن مقدسات مىشود ، تكليف ما را در اين رابطه روشن فرماييد ؟\r\n* اين گونه حرفها و روشها نبايد باشد و بطور كلى بايد متروك شود و شأن عزادارى ها كه از بهترين عبادات است ، محفوظ بماند .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n34 - لطمه زدن به خود به صورتهاى متفاوت چه حكمى دارد ؟ ( روى كندن و سينه زدن به صورتى كه زخم يا كبود شود )\r\n* اين گونه اعمال با تنزه عزادارى ها سازگارى ندارد و اميد است با تذكر و تنبه به طور كامل متروك شود .\r\n35 - استفاده از ارگ - از آلات موسى قى و شبيه پيانو - در مراسم عزادارى چه صورت دارد ؟\r\n* استفاده از آلات موسيقى جايز نيست .\r\n36 - در ايام عاشورا زنان به دنبال هيئت هاى عزادارى به راه مى افتند وبعضاًبا حجاب نامناسب و وضع زننده موجب جلب توجه نامحرمان مىشود . لذا برخى خواهران در اين ايام يا به مناسبت هاى ديگر دست\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nبه تشكيل جلسات مخصوص خواهران در تكايا وحسينيه ها زدند تا خواهران مستقلًابه روضه خوانى و عزادارى بپردازند و از عوارض منفى حضور آنان در منظر نامحرمان بكاهند ، آيا حضرتعالى اين روش را تأئيد مى فرماييد ؟\r\n* چنانچه در عزادارى ها ، اختلاط زن و مرد نشود و مراعات حجاب هم انجام پذيرد و موجب توجه نا محرم نباشد ، شركت زنان محترمه در عزادارى با مردان مانعى ندارد چنانچه عزادارى اختصاصى هم خوب است .\r\n37 - آيا خوانندگى زن درمجالس عزادارى با علم به اينكه مردان نامحرم صداى او را مى شنوند ، جايز است ؟\r\n* جائز نيست .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n38 - برپايى مجالس عقد يا عروسى در ايام ولَيالى شهادت ائمه معصومين ( عليهم السلام ) و راه اندازى كاروان هاى شادى كه موجب هتك حرمت اين ايام ومناسبت ها مىشود چه صورت دارد ؟\r\n* جايز نيست و مبارك نخواهد بود .\r\n39 - در حسينيه ها و مساجد بيشتر مناطق بخصوص روستا مراسم شبيه خوانى به اعتبار اينكه از سنتهاى قديمى است برگزار مىشود كه گاهى اثر مثبتى در نفوس مردم دارد ، اين مراسم چه حكمى دارند ؟\r\n* اين گونه كارها با تنزه عزادارى و عظمت اهل بيت ( عليهم السلام ) سازگار نيست .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n40 - دربعضى از مساجد درايام عزادارى ازعَلَم هاى متعددى استفاده مىشود كه داراى تزئينات زياد وگرانبهايى است و گاهى موجب سؤال متدينين از اصل فلسفه آنها مى گردد و در برنامه هاى تبليغى خللى ايجاد مىكند وحتّى با اهداف مقدس مسجد تعارض دارد ، حكم شرعى در اين رابطه چيست ؟\r\n* اشكال ندارد ولى نبود آن بهتر است .\r\n41 - اگر شخصى عَلَمى را براى عزادارى سيدالشهداء ( ع ) نذر كرده\r\nباشد ، آيا جايز است مسئولين حسينيه از قبول آن خوددارى كنند ؟\r\n* اگر وجه عقلايى داشته باشد ، مى توانند منع كنند و نذر اوهم واجب الوفاء نيست .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\n42 - اگر بعضى از واجبات از مكلّف به سبب شركت در مجالس عزادارى فوت شود ؛ مثلًانماز صبح قضا شود ، آيا بهتر است بعد از اين در اين مجالس شركت نكند يا اينكه عدم شركت او باعث دورى از اهل بيت ( عليهم السلام ) مى گردد ؟\r\n* بايد در مجلس عزادارى شركت بكند ؛ لكن به گونه اى عمل كند كه نماز او قضاء نشود .\r\n43 - دربعضى از هيئت هاى مذهبى ، مصيبت هايى خوانده مى شودكه\r\nمستند به مقتل معتبرى نيست و از هيچ عالم يا مرجعى هم شنيده نشده است و هنگامى كه از خواننده اين مصيبت از منبع آن سؤال مىشود پاسخ مى دهند \" كه اهل بيت ( عليهم السلام ) اين گونه به ما فهمانده اند و يا ما را\r\n\r\n","description":"","footnote":"","page_name":" 78 ","page_number":78},
  {"content":"\r\n\r\nراهنمايى كرده اند وواقعه كربلا فقط در مقاتل نيست و منبع آن هم فقط گفته هاى علما نمى باشد بلكه گاهى بعضى از امور براى مدّاح يا خطيب حسينى از راه الهام ومكاشفه مكشوف مىشود \" سؤال اين است كه آيا نقل وقايع از اين طريق صحيح است يا خير ؟ و در صورتى كه صحيح نباشد ، تكليف شنوندگان چيست ؟\r\n* اگر آنچه مى گويد ، دروغ آشكار نباشد و مخالف با تنزه اهل بيت ( عليهم السلام ) نباشد و احتمال وقوع آن را بدهد ، جائز است .\r\n44 - نظر شريف حضرتعالى نسبت به ادامه حركت دسته هاى عزادارى درشبهاى محرم تا نصف شب همراه با استفاده از طبل و نى چيست ؟\r\n* اصل عزادارى خوب است ؛ لكن نبايد موجب مزاحمت باشد .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n45 - از ساختمان حسينيه صداى قرائت قرآن و مجالس عزادارى پخش مىشود ، بطورى كه صداى آن بيرون از حسينيه هم شنيده مىشود و اين امر موجب سلب آسايش همسايگان شده است ومسئولين وسخنرانان حسينيه اصراربه ادامه آن دارند ، اين عمل چه حكمى دارد ؟\r\n* بايدصداى عزادارى وقرائت قرآن موجب مزاحمت نباشد ؛ مخصوصا درساعات ديروقت .\r\n46 - اگر انسان خود را درزيارتگاه هاى ائمه ( عليهم السلام ) به زمين بيندازد وهمانند بعضى از مردم كه صورت و سينه خود را بر زمين مى مالند تا\r\nاز آن خون جارى شود و به همان حالت وارد حرم مى شوند ، عمل كند چه حكمى دارد ؟\r\n* جائز نيست و مسلماً ائمه ( عليهم السلام ) به اين گونه امور رضايت نمى دهند .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n47 - استفاده از آلات موسيقى در مراسم عزادارى چه حكمى دارد ؟\r\n* استفاده از آلات موسيقى جائز نيست .\r\n48 - آيا آنچه متداول شده كه به عنوان عزادارى براى امام حسين ( ع ) گوشت بدن خود را سوراخ كرده ، قفل و سنگ كيلو به آن آويزان مى كنند ، جايز است ؟\r\n* جائز نيست و اين گونه امور بايد متروك شود .\r\n49 - باقيمانده اموالى كه به عنوان هزينه هاى مراسم عاشوراى امام حسين ( ع ) جمع آورى مىشود ، درچه موردى بايد خرج شود ؟\r\n* در عزادارى هاى ائمه اطهار ( ع ) مصرف شود .\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n50 - در بعضى از مناطق ، زنان ، مراسمى را به اسم سفره حضرت ابوالفضل ( ع ) يا برنامه هايى به عنوان جشن عروسى حضرت فاطمه ( عليها السلام ) برگزار مى كنند ودرآن شعرهاى عروسى خوانده و كف مى زنند وسپس شروع به رقص مى كنند ، انجام اين امور چه حكمى دارد ؟\r\n* رقص به هر عنوان كه باشد و كف زدن كه شبيه به رقص است حرام است ؛ بلكه مطلق كف زدن در عزادارى ها و جشنهاى مربوط به اهل بيت ( عليهم السلام ) و در مكانهاى مقدس نظير مساجد و حسينيه ها ، اشكال دارد .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n51 - آيا جايزاست در ايام محرم از افراد خير اموالى را جمع آورى كرد و با تقسيم آنها به سهم هاى مختلف قسمتى را به قارى قرآن ومرثيه خوان وسخنران داد و باقيمانده را براى برگزارى مجالس مصرف كرد ؟\r\n* اشكال ندارد .\r\n52 - آيا جايز است زنان با حفظ حجاب وپوشيدن لباس مناسب كه بدن آنها را بپوشاند ، دردسته هاى سينه زنى وزنجير زنى شركت كنند ؟\r\n* اشكال ندارد بلكه خوب است .\r\n53 - اگر قمه زدن درعزادارى ائمه ( عليهم السلام ) موجب مرگ شخص شود ، آيا اين عمل خودكشى محسوب مىشود ؟\r\n* اصل قمه زدن جائز نيست ؛ ولى در فرض مذكور ، خودكشى نيست .\r\n\r\n","description":"","footnote":"","page_name":" 83 ","page_number":83},
  {"content":"\r\n\r\n54 - آيا قمه زدن بطور مخفى حلال است يا اينكه فتواى شريف حضرتعالى عموميت دارد ؟\r\n* جائز نيست .\r\n55 - معيار شرعى ضرر ، اعمّ از جسمى يا روحى چيست ؟\r\n* يك معناى عرفى و موكول به فهم عرف است و همين مقدار كه عرف مردم بگويند ضرر است بايد اجتناب شود .\r\n56 - زنجير زدن به بدن همانگونه كه بعضى از مسلمانان انجام مى دهند ، چه حكمى دارد ؟\r\n* جايز است به ويژه آنكه جزء شعارهاى عزادارى است ؛ ولى بايد روى بدن نباشد .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n57 - برخى از ذاكرين در مدايح اهل بيت ( عليهم السلام ) تعبيراتى مانند « مست مستم من ، هرچه باداباد ، على پَرَستم من ، همچون زهرا مادرت / از همه خوشگل ترى » را بكارمى برند كه به نظر مى رسد با شأن اهل بيت ( عليهم السلام ) منافات دارد . به كار بردن اين الفاظ چه صورت دارد ؟\r\n* اين گونه كلمات نه تنها جايز نيست بلكه اشبه به كلمات شيطانى است در حالى كه درمراسم توسل وعزادارى كه ازافضل قربات است بايد با كلمات رحمانى سخن گفت . از اين گونه تعابير برداشت شرك آلود مىشود و گفتن\r\nاين گونه كلمات نا مناسب كه مربوط به افراد خاص است ، درحق ائمه طاهرين ( عليهم السلام ) حرام است و مورد غضب حضرت ولى عصر ( عجل الله تعالى فرجه الشريف ) است .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n58 - خواندن مرثيه ومديحه هايى كه شنوندگان را در جشنهاى تولد ائمه ( عليهم السلام ) وعيد مبعث به گريه بيندازد چه حكمى دارد ؟\r\n* اشكال ندارد ولى در روايات معصومين ( عليهم السلام ) آمده است كه در شادى ما شادى كنيد و در عزاى ما غمناك باشيد و عزادارى كنيد .\r\n59 - درروز عاشورا مراسمى مانند قمه زنى و پابرهنه وارد آتش و ذغالِ روشن شدن ، برگزار مىشود كه علاوه بر اينكه باعث بدنام شدن مذهب شيعه اثنى عشرى در انظار علما و پيروان مذاهب اسلامى و مردم جهان مىشود ، ضررهاى جسمى و روحى هم به اين اشخاص\r\nوارد مىكند و همچنين موجب توهين به مذهب مى گردد ، نظر شريف حضرتعالى دراين باره چيست ؟\r\n* اين گونه كارها جائز نيست بويژه آنكه موجب وهن تشيع مىشود .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n\r\nپرسشهاى كلامى\r\n60 - آيا اين جمله كه گفته مىشود : « اگر حضرت على اكبر ( ع ) زنده مى ماندند بعد از پدر ، امام مى شدند » صحيح است ؟ لطفاً توضيح دهيد ؟\r\n* اين كلام از جمله حرف هاى باطل است و از بزرگان هم هيچ كس چنين حرفى نزده است ؛ زيرا قبل از خلقت عالم وجود ، چهارده معصوم ( عليهم السلام ) خلق شده اند و در عرش خداوند تبارك و تعالى بوده اند و نبى اكرم ( صلى الله عليه و آله ) بارها اسماء مبارك آنان را يادآور شده اند و صدها روايت از فريقين دربارهء عترت و ائمهء هدى ( عليهم السلام ) ،\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nاز ناحيه پيامبر اكرم ( صلى الله عليه و آله ) دركتب روايى وجود دارد . لكن آنچه مسلم است\r\nاينكه مقام حضرت على اكبر ( ع ) ، مقام عظيمى است تا آنجا كه پدر بزرگوارشان در توصيف ايشان فرموده اند : « أشبه الناس خَلقاً و خُلقاً و منطقاً برسول الله » .\r\n61 - در زيارت عاشورا آمده است « و ابدأ به اولًا ثم الثانى و الثالث و الرابع » اينها چه كسانى هستند و چرا نامشان به صراحت برده نشده است ؟\r\n* قاعدهء « الكناية ابلغ من التصريح » به ما مى فهماند كه منظور ، چه كسانى هستند و چرا نام آنها برده نشده است .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n62 - در زيارت عاشورا مى خوانيم « عظمت مصيبتك فى السماوات على\r\nجميع اهل السماوات » منظور از اهل سماوات چيست ؟\r\n* به حسب ظاهر ، مراد ملائكهء آسمانى است ، لكن اگركسانى از اين مطلب استفاده كنندكه مخلوقاتى كه در ديگر كرات آسمانى موجود است ، شايد اشتباه نكرده باشند .\r\n63 - حقيقت معنى « ثار الله » كه در زيارت امام حسين ( ع ) آمده چيست ؟\r\n* يعنى خون حضرت سيد الشهداء ارواحنا فداه ، از خداوند تعالى است و حضرت حق متعال ولى آن دم ( خون ) مطهر است ، چنان كه خداى سبحان ، اين مقام ولايتِ دم و طلب ثار را به حضرت بقية الله ( عجل الله فرجه الشريف ) هم عطا فرموده است .\r\n\r\n","description":"","footnote":"","page_name":" 89 ","page_number":89},
  {"content":"\r\n\r\n64 - آيا جلسات عزادارى به شكل كنونى ، زنجير زدن ، سينه زنى ،\r\nدستة عزادارى و . . . بدعت در دين رسول الله نيست ؟\r\n* خير ، بدعت نيست ؛ عزادارى به شكل متعارف و به تعبير مرحوم استاد بزرگوار و عظيم الشأن ، حضرت امام ( قدّس سره ) عزادارى به شيوهء سنتى از افضل اعمال و قربات الهى و مورد تأكيد اكيد پيامبر عظيم الشأن و حضرات ائمهء هدى ( عليهم السلام ) مى باشد .\r\n65 - آيا كسانى كه در سفر كربلا ، امام حسين ( ع ) را همراهى نكردند مرتكب گناه شدند ؟\r\n* بلى ، گناه آنان ، معصيتى بزرگ و نا بخشودنى بوده و خِذلان اين تخلف در دنيا و آخرت به آنان رسيد و بلكه لعن هاى زيارت مقدسهء عاشورا هم متوجه آنان است .\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nدر روايت صحيح السند ، نامه اى از حضرت امام حسين ( ع ) به محمد ابن حنفيه\r\nوارد شده كه آن حضرت در اين نامه مى فرمايد : « هر كه با من بيايد ، شهيد خواهد شد و هر كه با من نيايد حتماً رستگار نخواهد شد . »\r\n66 - چرا امام زمان ( عجل الله تعالى فرجه الشريف ) هر صبح و عصر - بنا بر زيارت ناحيه مقدسه - بر امام حسين ( ع ) گريه مى كنند ؟ و اينكه مى فرمايند « بدل الدموع دماً » يعنى چه ؟\r\n* زيرا اين مصيبت و پيامهاى اين حادثهءمصيبت بار ، هيچگاه نبايد فراموش گردد و خون گريستن هم كنايه از شدت حزن و عزا است .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\n67 - چرا بر زيارت قبر امام حسين ( ع ) تأكيد زيادى شده است ؟\r\n* زيرا علت بقاء اسلام ، وجود مقدس سيدالشهداء ( ع ) بوده و براى حفظ دين و بقاء ولايت و تأييد تشيع ، بهتر از همهء زيارات است .\r\n68 - آيا در زمان حكومت امام عصر ( عجل الله تعالى فرجه الشريف ) عزادارى امام حسين ( ع ) برگزار مىشود ؟ چرا ؟\r\n* قال رسول الله ( صلى الله عليه و آله ) : « انَّ لقتل الحسين فى قلوب المؤمنين حرارة لن يبرد ابداً » عزادارى براى آن وجود مقدس از افضل اعمال است و تعطيل بردار نيست . چنان كه حرارت حسينى در قلوب مؤمنين براى ابد ، هيچ گاه سرد و خاموش نخواهد شد .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\n69 - در زيارت ائمه معصومين مخصوصاً امام حسين ( ع ) ، معناى « لعن » چيست ؟\r\n* لعن به معناى دورى از رحمت خداوند است ؛ ولى معناى لعن در زيارات علاوه بر اين جهتِ ظاهرى به جهت مهمترى اشاره دارد كه همان « تبرى » و بيزارى جستن از ملعونين است كه از فروع مهم دين ماست و تكميل تولى و ولايت پذيرى با اين تبرى خواهد بود .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n70 - در بعضى روايات ، اخبارى آمده مبنى بر گرية انبياء پيشين بر\r\nامام حسين ( ع ) حكمت آن گريه ها چيست ؟\r\n* چون مصائب وارده بر حضرت سيد الشهدا ( ع ) براى آنان از سوى خداى تعالى يا جبرئيل امين بيان گرديده و بيان اين مصائب ، تحريك عواطف مقدسهء آنان و تلاطم دلهاى مبارك آنان و جارى شدن اشكهاى منور آنان را به همراه داشته است .\r\n71 - آيا گريه و نوحه اجنه بر امام حسين ( ع ) صحت دارد ؟ چگونه ؟\r\n* اين مطلب در برخى از روايات شريفه و از جمله در زيارت ناحيه مقدسه آمده است و پذيرفتن آن محل اشكال نيست .\r\n\r\n","description":"","footnote":"","page_name":" 94 ","page_number":94},
  {"content":"\r\n\r\n72 - چرا براى زنده نگهداشتن عاشورا و راه امام حسين ( ع ) به\r\nجلسات سخنرانى ، همايش و گفتگو ، اكتفاء نمى شود ؟ و روضه ، گريه ، سياه پوشى و دسته عزادارى بر گزار مىشود ؟\r\n* عزادارى به شورِ ويژه و مخصوصِ خود نياز دارد ؛ البته شور همراه با شعور و در چهارچوب شرع . شور و شعور و شرع در عزاى حسينى به هم آميخته است و به همين دليل هم از افضل اعمال و قُربات الهى است . وقتى كُميت اسدى در حضور امام صادق ( ع ) مرثيه خوانى كرد ، حضرتش به وى فرمود : « همانطورى كه در مجالس خود با حالت شور و عزا مى خوانيد ، بخوان . »\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n73 - در سخنان بعضى از بزرگان ديده مىشود كه گفته اند حيوانات ، پرندگان و حتى جمادات - درخت يا سنگ - نيز براى امام حسين ( ع ) اندوهگين مى شوند ، گريه مى كنند و خون آلود مى شوند . اين مطلب چه طور ممكن است ؟\r\n* اين مطلب در بعضى از روايات شريفه و از جمله در زيارت ناحيه مقدسه وارد شده و پذيرفتن آن محل اشكال نيست ؛ گرچه عقل ، نتواند حقيقت اين معناى لطيف را درك نمايد ، چنان كه عقول ناقص ما امورى نظير تسبيح موجودات را كه در آيات\r\nفراوانى بدان تصريح شده ، درك نمى كند . و قال الله تعالى : « تُسَبِّحُ لَهُ السَّمَوات السَّبْعَ و الارْضُ وَ مَنْ فِيهنَّ وَ إِنْ مِنْ شَئٍ إِلّا يسَبّحُ بِحَمدِهِ وَ لكِنْ لا تَفقَهُونَ تَسبِيحَهُمْ » ( 44 / اسراء )\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n74 - عزادارى و سوگوارى در فرهنگ اسلامى تا چه اندازه و به چه كيفيتى مجاز شمرده شده است ؟\r\n* بايد عرفاً مصداق عزادارى باشد و علاوه بر شرع پسند بودن ، عرف پسند هم باشد و لذاست كه مى گوئيم : « عزادارى به شكل متعارف » ، چنان كه حضرت امام خمينى ( قدس سره ) هم تأكيد مى فرمودند : « عزادارى به شيوهء سنتى » .\r\n75 - در زيارت عاشورا مى خوانيم \" انَّ هذا يوم تبركت به بنو اميه \" آيا اين جمله را در غير روز عاشورا هم مى توان گفت ؟\r\n* در غير از روز عاشورا گفته مىشود : « إنّ يوم قتل الحسين ( ع ) يوم تبركت به بنواميه » .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n76 - گفته مىشود تربت كربلا در ظهر عاشورا خون آلود مىشود ، آيا اين صحيح است ؟ اگر صحيح است ، آيا اين خون پاك مى باشد ؟\r\n* اين گونه امور بعيد نيست و جاى استبعاد هم ندارد ، لكن مشاهده و بلكه شهود اين امور مختص به اولياء الهى است و آنان همانگونه كه تسبيح موجودات را مى شنوند ، آن خون مطهر را هم مى بينند و شهود مى كنند ؛ و آن خون از نظر فقهى پاك است .\r\n77 - عبارت زيارت عاشورا \" السلام على الحسين و على على ابن الحسين \" منظور از على بن الحسين چه كسى است ، امام سجاد يا على اكبر ( ع ) ؟\r\n* مراد حضرت على اكبر ( ع ) است .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n78 - آيا ماجراى فُطرسِ ملك يا گريه و عزادارى ملائكه براى امام حسين ( ع ) صحت دارد و حال آنكه ملائكه موجودات غيرمادى هستند ؟ دليل آن چيست ؟\r\n* در برخى از روايات و از جمله در زيارت ناحيه ، اين موضوع ذكر شده و پذيرفتن اصل مسئله ، محل اشكال نيست ؛ اگرچه خصوصيات اين گونه امور و حقايق لطيف آن را نتوانيم درك كنيم .\r\n79 - معناى لعن بر گروههاى مختلف در زيارت عاشورا چيست ؟\r\n* همه كسانى كه در ماجراى كربلا نقش داشته اند حتى در حد سياهى لشگر و يا حتى در حد بى تفاوتى در مسئله و يا رضايت به وقوع آن و بالاتر از اين ، همه\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nكسانى كه مسبب جريان كربلا ولو در زمانهاى قبل از اين حادثه ، بوده اند و نيز همه كسانى كه صدق متابعت و رضايت به امر ، بر آنان مىشود ولو در زمانهاى بعد از اين حادثه ، مورد لعن و نفرين هستند ؛ و لعن زيارت عاشورا - كه اين زيارت را از قدسيات ( احاديث قدسى ) و از جانب حضرت حق تعالى دانسته اند - شامل همه آنها مىشود . چنان كه در قرآن كريم نيز افراد و گروههاى متعددى مورد لعن و نفرين الهى قرار گرفته اند و از جمله آنان ، كافران ، ظالمين ، كاذبين ، عهد شكنان ، كتمان كنندگان حقايق و بينات الهى ، يهوديان ، افتراء زنندگان به زنان مؤمنه و خود شيطان است . آيات متعدد و فراوانى در قرآن شريف وجود دارد كه اين افراد و گروهها و ديگران ، در آن آيات مورد لعن واقع شده اند و حتى در آيه 60 سوره اسراء ، سخن از\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nشجره ملعونه در قرآن رفته است كه تفصيل آن در اين مقام نمى گنجد و بايد به محل آن رجوع كرد . و همه كسانى كه در زيارت مقدسه عاشورا ، لعن شده اند ، مصاديق همين آيات مورد اشاره اند . و اما معناى لعن در زيارت عاشورا هم ، همان معناى لعن در قرآن و به بيان ديگر به معناى « تبرّى » است كه يكى از مهمترين فروع مهم دين است و تولى كه يكى ديگر از فروع مهم دين است جز با تبرى تكميل نمى گردد كما اينكه تبرى نيز جز با توّلى ، كه تبرى عملى و عينى و حقيقى است ، كامل نمى شود و هر دو ركن بايد در كنار همديگر آورده شود .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\n80 - آيا امام حسين ( ع ) مى دانستند شهيد مى شوند ؟ و در اين صورت آيا حركت به سمت كربلا نوعى به مهلكه انداختن خويش نيست ؛ در حالى كه در آيه داريم \" ولا تلقوا بايديكم الى التهلكه \" ؟\r\n* حضرت امام حسين ( ع ) به اقتضاى علم امامت كه علم بما كان و ما يكون و ما هو كائن است ، مى دانستند كه انتهاى اين حركت عدالت خواهانه و ظلم ستيزانه ، شهادت است ، لكن چون حفظ دين كه اعظم فرائض الهى و مقدم بر هر امرى است متوقف بر انجام اين حركت بزرگ بود ، آن را با تمام وجود پذيرا شدند و در حقيقت اراده حضرت حق تعالى را با تمام وجود پذيرا گشتند ، چنان كه مسئله اسارت آل الله ( عليهم السلام ) را هم كه استمرار اين حركت بزرگ بود ، مى دانستند ، لكن آن بزرگواران هيچگاه بر اراده حق تعالى پيشى نمى گرفتند و هميشه به اراده لايتغير او راضى و بر\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nطبق آن عامل بوده اند و اين مطالب را تفاصيلى لازم است كه بايد به محل آن مراجعه كرد .\r\n80 - چرا امام عصربه لقب « طلب كننده خون امام حسين » لقب گرفته اند - دعاى ندبه‌و آيا امام عصر طالب خون ساير ائمه هدى نمى باشند ؟\r\n* كار امام حسين ( ع ) در ميان همه حضرات ائمه ( عليهم السلام ) ، داراى ويژگى ها و نيز داراى امتيازات خاص است و از جمله اين امتيازها كه خداى تعالى مقرر فرموده است آنكه فرزند عظيم ايشان يعنى حضرت مهدى ارواحنا فداه ، ولى خون مطهر ايشان است چنان كه گفته شده كه خود خداى متعال ولى خون مطهر سيد الشهداء ( ع ) است .\r\n\r\n","description":"","footnote":"","page_name":" 103 ","page_number":103},
  {"content":"\r\n\r\n81 - چرا امام حسين ( ع ) از نيروى غيبى - ملائكه و اجنّه و . . . - براى از بين بردن يزيد استفاده نكردند ؟\r\n* سنت الهى بر اين است كه كليه امور روى جريان طبيعى باشد و خَرْقِ عادت ، يك استثناء است كه در برخى از موارد ، ضرورت دارد و در غير آن امور بر اساس جريان طبيعى ، سير خود را انجام مىدهد ؛ تا انسانها بر طبق اختيار ، حق را برگزيده و باطل را كنار زنند .\r\n83 - در زيارت عاشورا مى خوانيم \" اللّهمَّ اللْعَن اوَّلَ ظالِمٍ ظَلَمَ حَقَّ مُحَمَّدٍ وَ آلِ مُحَمَّد \" منظور از اول ظالم كيست ؟ و آن ظلم چه بوده است ؟\r\n* سقيفه بنى ساعده ، بالاترين ظلم را به ولايت و بلكه به دين اسلام و بلكه به جامعه انسانيت نموده است ؛ از اين جهت اولويت در ظلم به حق محمد و آل محمد\r\n\r\n","description":"","footnote":"","page_name":" 104 ","page_number":104},
  {"content":"\r\n\r\n( عليهم السلام ) و اولويت در شمول لعن و عذاب الهى دارد و بقيه كسانى كه بعد از آنان ولايت شكنى مى كنند و تضعيف ولايت و تشيع نمايند ، همانند آنها بوده ، آخريت دارند .\r\n84 - چگونه ممكن است سر بريده ، قرآن تلاوت كند ؟ آيا اين يك معجزه است ؟ دليل قرائت قرآن چيست ؟\r\n* معلوم است كه اين قضيه معجزه است ؛ و معجزه ، آن است كه به حسب عادت ، واقع نمى شود و امّا چرا قرآن خوانده است ، زيرا بهترين كلمات ، قرآن است كه از بهترين افراد در آن موقع حساس با آن جاذبهء خاص واقع شده است . و اين گونه امور محل استبعاد نيست ، قال الله تعالى : « أمْ حَسِبتَ أنَّ أصحابَ الْكَهفِ وَ الْرَّقيمِ كَانوا مِنْ\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nأياتِنَا عَجَباً » ( كهف / 9 ) آيات الهى بسيار است و هيچ يك محل استبعاد نيست و چنان كه نقل شده سر مطهر ، همين آيهء شريفه را تلاوت كرده است .\r\n85 - رواياتى كه بيانگر دگرگونى آسمان و زمين ، خون باريدن آسمان و . . . موقع شهادت سيد الشهداء ( ع ) است به چه معنا است ؟ آيا بيان واقع است يا مجاز گويى ؟\r\n* گر چه اين روايات را كنايه گرفتن و به واسطه آن عظمت مصيبت را بيان كردن اشكال ندارد ، لكن اگر بواسطه تهذيب نفس و تزكيه روح و رياضت هاى دينى و شرعى و اتصال به مقام ولايت ، دل و چشم و گوش حقيقى حاصل گردد ، بسيارى از\r\nاين گونه امور را مى توان شهود كرد و در آن صورت اين گونه امور ، حقايق خود را نمايان خواهد كرد .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\n86 - در زيارت عاشورا مى خوانيم\r\n\" اللّهمَّ اللْعَنْ . . . و شايَعَت وَ بايَعَت و تابَعَت عَلي قَتْلِه \"\r\nمنظور از اين سه گروه چه كسانى هستند ؟ و چرا برايشان لعن و نفرين مى باشد ؟\r\n* * چنان كه گفته شد - پاسخ سؤال 83 - گفته شد تضعيف كنندگان و تخريب كنندگان ولايت بالاترين ظلم را مرتكب گشتند و هركسى به هر شكلى از آنان پيروى نمايد و در تخريب و تضعيف ولايت و تشيع ، نقشى داشته باشد ، مثل آنان مشمول لعن و عذاب است .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n87 - منظور از اين حديث شريف كه نبى اكرم فرمودند\r\n« حُسينٌ مِنِّي وَ أنا مِنْ حُسين »\r\nيعنى چه ؟\r\n* تفسير حديث شريف نبوى آن است كه : شخص امام حسين ( ع ) از پيامبر گرامى ( صلّى الله عليه و آله ) است ، زيرا آن بزرگوار سبط نبى مكرم صلّى الله عليه و آله بوده اند و شخصيت پيامبر گرامى ( صل الله عليه و آله ) هم از حسين بن على ( ع ) است ، چرا كه اگر آن بزرگوار نبود ، اسلام نبود و به بيان ديگر اسلام عزيزكه شخصيت رسول گرامى ( صلى الله عليه و آله ) است ، متوقف بر حسين بن على ( ع ) است .\r\n\r\n","description":"","footnote":"","page_name":" 108 ","page_number":108},
  {"content":"\r\n\r\n88 - چرا حضرت امام حسين ( ع ) با خانواده و زنان و كودكان خود به كربلا عزيمت نمودند ؟\r\n* مسئله اسارت ، علت مبقيهء - سبب بقا - مسئلهء شهادت بود ، چنان كه عزادارى ها و توسل ها همچنين است . اگر اسارت آل الله ( عليهم السلام ) نبود ، موج خروشان حماسهء كربلا خاموش مى شد و پيام حادثهء عاشورا در كربلا دفن مى گرديد ، چنان كه اگر عزادارى ها نبود ، پيام عاشورا جاودانه نمى شد و به همين سبب ، عزادارى ها از افضل اعمال و قربات الهى است .\r\n\r\n","description":"","footnote":"","page_name":" 109 ","page_number":109},
  {"content":"\r\n\r\n89 - آيا قاتلين امام حسين ( ع ) به دست امام زمان ( عجل الله فرجه ) قصاص مى شوند ؟ چه زمانى ؟\r\n* رجعتِ برخى از خوبان و برخى از بَدان در زمان ظهور حضرت مهدى ( روحى فداه ) ، مدلول برخى از روايات است ، لكن خصوصيات آن معلوم نيست و ما ، تنها دورنمايى از آن را در اختيار داريم ؛ كه اثبات خصوصيات آن ممكن نيست و لازم هم نيست .\r\n90 - حكمت عزادارى براى ائمه هدى ، خصوصاً امام حسين چيست ؟\r\n* اقامه عزا براى ائمه هدى ( ع ) و بالاخص حضرت سيدالشهداء ارواحنا فداه ، استمرار حركت بزرگى است كه شهادت آن بزرگواران و نيز جريان غم انگيز اسارت آل الله ( ع ) هم ، در همان روند بوده و آن حركت عبارت است از عدالت\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nخواهى و قيام براى اقامه قسط و اجراى دستورات الهى و فرياد عليه ظلم و تعدى به حدود الهى ؛ بدين جهت عزادارى ، شعار تشيع و يكى از نمادهاى بزرگ شيعه گرى است كه همراه با شعور و عبرت و درس آموزى است .\r\n91 - هدف از گريه كردن بر اهل بيت و تباكى - خود را به گريه واداشتن - و معنى گريه ما بر امام حسين ( ع ) چيست ؟\r\n* گريه و تباكى از بارزترين مصاديق عزادارى است و هدف از گريه كردن بر مصائب حضرات اهل بيت عصمت و طهارت بالاخص امام حسين ( ع ) ، همان هدف ازعزادارى است و آن زنده نگاه داشتن تشيع و احياء روحيه ايثار ، گذشت ، فداكارى و شهادت طلبى براى دين خداست ؛ و از اين جهت هم افضل اعمال و قُربات است .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n92 - چرا عزادارى براى حضرات معصومين به گستردگى عزاى امام حسين ( ع ) نيست ؟\r\n* زيرا حركت عدالت خواهانه و ظلم ستيزانه آن حضرت نيز گسترده بوده است و بدين جهت شخص نبى مكرم ( صلى الله عليه وآله ) و همه حضرات معصومين ( ع ) ، به اقامه عزا براى حضرت سيد الشهداء ارواحنا فداه اهميت ويژه و خاص داده اند چرا كه در\r\nجريان آن بزرگوار ، تحريك عواطف و تنوير عقول به نحو اتَمْ و اكمل وجود دارد و شور و شعورى كه در حماسه بى همتا و تمام نشدنى كربلا و عاشورا وجود دارد موجب احياء و تقويت روح عدالت خواهى و ظلم ستيزى است و به همين دليل ، سِرّ بقاء تشيع و ادامه حيات پر بركت آن در اقامه عزادارى حسينى است و به همين دليل هم دشمنان تشيع ، هميشه به دنبال برچيدن اين برنامه عظيم يا كم رنگ كردن آن و\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nيا آميختن آن به خرافات و اباطيل بوده اند . لكن به حمد الله هيچگاه موفق نشده اند و هيچگاه هم موفق نخواهند شد . انشاءالله .\r\n93 - آيا اين مطلب كه شمر ملعون موقع جدا كردن سر امام حسين ( ع ) صداى آه وناله حضرت زهرا ( عليهاالسلام ) را شنيد ، درست است ؟\r\n* اگر صحت داشته باشد ، توجيه آن اين گونه است كه ، وى از عمل پليد و زشت خود ، كه مى دانست پليد و زشت است ، دچار عذاب وجدان و روح بوده و قوه خيال ، براى او موجب تصور چنان صحنه اى گرديده است .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n94 - هدف از تشكيل هيئت ، دسته هاى عزادارى و سياه پوش كردن شهر چيست ؟\r\n* كليه اين موارد ، مصاديق ضرورى عزادارى است و از اين جهت از افضل اعمال و حتى واجب كفايى است و چنان كه مكرراً گفته شد ، شعار تشيع و رمز حيات و\r\nاستمرار شيعه است .\r\n95 - آيا كثرت جمعيت در عزادارى امام حسين ( ع ) مهم است ؟ آيا جمعيت زياد نشانه عنايت ويژه اهلبيت است يا خير ؟\r\n* كثرت جمعيت چون دشمن شكن و موجد ابّهت است ، بسيار خوب است ؛ بايد همه مجالس اهل بيت ( عليهم السلام ) چنين باشد ، لكن اهل بيت ( ع ) به همه مجالس چه كوچك و چه بزرگ عنايت دارند .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\n96 - آيا صحيح است كه امام حسين ( ع ) براى خود ، از دشمن درخواست آب نمود ؟\r\n* يكى از مهمترين برنامه هاى حضرت سيد الشهدا ارواحنا فداه در حادثه كربلا از روز اول تا روز عاشورا ، بيدار كردن و هدايت دشمنان بود و چون طلب آب براى تحريك عواطف بوده است و از اين جهت مى توانست منجر به عبرت براى افراد مخالف و هدايت آنان شود ، لذا در برنامه بوده و نه اينكه اين درخواست از سر ( معاذ الله ) ذلت و خوارى يا امر ديگرى باشد كه آن حضرت خودشان فرمودند :\r\n« هيهات منا الذلة »\r\n\r\n","description":"","footnote":"","page_name":" 115 ","page_number":115},
  {"content":"\r\n\r\n97 - آيا يزيد ملعون بعد از به شهادت رساندن امام حسين ( ع ) توبه كرد ؟ و آيا توبه فردى مانند يزيد پذيرفته مىشود يا نه ؟\r\n* يزيد\r\n( لعنة الله و ملائكته و انبيائه و رسله و اوليائه عليه )\r\nقطعاً توبه نكرده است ؛ زيرا توفيق توبه كه ازجانب خداوند متعال است به مثل يزيد ملعون ، عنايت نمى شود . بلكه بالاتر از اين ، از آيات و روايات شريفه به خوبى استفاده مىشود كه گناه اين گونه افراد ، معصيت نابخشودنى و ذنب لايغفَر است و زمينه براى ترحم و جلب رحمت خداوند رحمان و رحيم را از دست مى دهند ؛ و به بيان عبرت انگيز قرآن كريم ، اين گونه افراد نه تنها اهل جهنم بلكه تبديل به هيزم جهنم شده اند .\r\nقال الله تعالى : « إنَّكُمْ وَ مَا تَعْبُدونَ مِنْ دُونِ الله حَصَبُ جَهَنَّمَ » ( 98 / انبياء )\r\nوقال الله تعالى : « وَ أمّا الْقاسِطُونَ فَكَانُوا لِجَهَنَّمَ حَطباً » ( 15 / جن )\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\nپرسشهاى عرفانى\r\n98 - آيا كسانى كه در مقابل حضرت امام حسين ( ع ) در كربلا صف آرايى كردند همه منافق ، كافر و فاسق بودند و همه اهل جهنم هستند ؟\r\n* همه آنان ، مسلمان نما بودند ؛ لكن از هر منافق و فاسق و مشركى بدتر بودند و به تعبير قرآن شريف از هر جنبندهء پستى ، پست تر بودند .\r\nقال الله تعالى : « إنَّ شَرَّ الْدَّوَابِّ عِنْدَ اللهِ الْصُّمُّ الْبُكْم الَّذِينَ لَا يَعقِلونَ » ( 22 / انفال )\r\nو از اين جهت هم مورد لعن صريح خداوند سبحان هستند .\r\nقال الله تعالى : « أَولئِكَ الَّذِينَ لَعَنَهمُ اللهُ فَأَصَمَّهُمْ وَ أَعمَي أَبْصارَهُمْ » ( 23 / محمد )\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nو نيز از اين جهت هم ، كه موجب اذيت و آزار خداوند و رسول او بوده اند ، مستوجب لعن و عذاب دنيوى و اخروى هستند .\r\nقال الله تعالى : « إِنَّ الَّذِينَ يُؤذُونَ اللهَ وَ رَسُولَهُ لَعَنَهُمُ الله فِي الدُّنيا و الاخِرَة وَ أعَدَّ لَهُمْ عَذَاباً مُهِيناً ( 57 / احزاب )\r\nو اساساً كسانى كه در قرآن كريم مورد لعن خداوند تعالى واقع شده اند ، به تصريح آيات و روايات شريفه ، اهل جهنم و حتى بنابر برخى از آيات كريمه ، اهل خلود در عذاب بوده و هيچ نصرت و كمكى براى آنان متصور نيست ،\r\nقال الله تعالى : « . . . و مَنْ يَلْعَنِ اللهُ فَلَنْ تَجِدَ لَهُ نَصِيراً » ( 52 / نساء ) فأعاذنا الله منهم - .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\n99 - از علامه طباطبايى ( رضوان الله تعالى عليه ) صاحب تفسير الميزان نقل شده كه فرمودند : حضرت اباعبدالله ( ع ) براى رفع حجاب و موانع سير الى الله به سالكين راه خدا عناياتى عظيم دارند ، خواهشمند است اين جمله را شرح فرماييد ؟\r\n* گرچه همهء ائمهء هدى ( عليهم السلام ) سفينه نجات و مصباح هدايت هستند لكن بنابر آنچه خودِ ائمهء طاهرين فرموده اند ، كشتى حسين ( ع ) اسرع است و از جملهء ويژگى هاى حضرت سيد الشهداء ( ع ) رفع موانع و كمك در امر سير و سلوك الى الله است و در نزد اولياء خدا و اهل سير و سلوك و كشف وشهود ، فرمايش سيد الاستاد علامه طباطبايى ( قدس سره ) يك امر مسلم و مجربِ قطعى است .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n100 - رابطة گريه بر امام حسين ( ع ) و سير و سلوك الى الله چيست ؟\r\n* گريه ، عزادارى ، توسل و زيارت ، آثار فراوانى دارد كه از اهم آن امداد به انسان براى رسيدن به مقام لقاء و فناء است . و در حقيقت بهترين امداد براى شخص سالك در طى نمودن منازل هفت گانهء سير و سلوك ، همين است .\r\n101 - آيا ابراز عطش و درخواست آب از جانب حضرت على اكبر ( ع ) با علم ايشان به عدم وجود آب ، صحيح است يا اينكه حكمت ديگرى دارد ؟ و همچنين زبان در كام نهادن حضرت سيد الشهداء ( ع ) چه حكمتى داشته است ؟\r\n* خصوصيات روز عاشورا معلوم نيست اگرچه با احتمال درست ، مى توان به قاعده تسامح در ادلّه سُنن ، نقل كرد و به واسطه آن عزادارى كرد و درخصوص مورد سؤال ،\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nبعضى از بزرگان ، اين قضيه را توجيه بسيار خوبى كرده اند كه چون مفصّل است ، جاى ذكر آن نيست و حقير در برخى از صحبتها و ذكر مصائب ، آن را يادآور شده ام .\r\n102 - در زيارت عاشورا مى فرمايد « اللهم لك الحمد حمد الشاكرين لك على مصابهم » ، منظور از شُكر بر مصيبت سيد الشهدا ( ع ) چيست ؟\r\n* مصيبت شهادت امام حسين ( ع ) كه از اعظم مصائب است ، از الطاف خفيهء خداوند تعالى است . لذا در حالى كه براى آن عزادارى مى كنيم ، همانند حضرت زينب ( عليها السلام ) ، شكرانهء لطف خفيهء حق را هم بجاى مى آوريم .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n103 - در زيارت عاشورا مى خوانيم « الحمد الله على عظيم رزيتى » آيا براى مصيبت بزرگ بايد خدا را شكر كرد ؟ شكر چه چيز ؟\r\n* شُكرِ لطف خفى حق تعالى ، همچنانكه خودِ سيد الشهداء ارواحنا فداه هم در قتلگاه ، شكر حق را بجاى مى آوردند و آل الله هم در اسارت ، شاكرانه ، رنج مصائب را تحمل مى كردند .\r\n104 - چه كنيم در جلسات عزادارى اشكمان جارى شود و دلمان بسوزد ؟\r\n* در نهج البلاغه شريف وارد شده است كه خشكى چشم در اثر قساوت دل است و قساوت دل در اثر گناه و معصيت است ؛ بنابر اين هر چه گناهمان كمتر شود ،\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nدلهايمان صاف تر خواهد شد و هر چه دلهايمان صاف تر شود ، اشكهايمان جارى تر خواهد بود .\r\n105 - آيا جلو تير قرار گرفتن بعضى از اصحاب در نماز ظهر عاشورا مصداقِ خود را به مهلكه انداختن نيست ؟\r\n* حفظ جان مطهر امام ( ع ) و شهادت در اين راه ، نه تنها تهلكه نيست كه فوزى عظيم است و به هركسى عطا نمى شود و لذا مى خوانيم : « يا ليتنا كنّا معكم فنفوز فوزاً عظيماً »\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n106 - معروف است شب عاشورا ، حضرت فرمودند : هر كس مى خواهد ، ميتواند برود . آيا كسانى كه رفتند معصيت كردند ؟\r\n* گناه متخلفين و اعراض كنندگان در آن شب ، بسيار بزرگ بوده و بلكه بايد گفت ذنب لايغفرگناه نابخشوده - است و اينكه آن حضرت فرموده اند : هركس\r\nمى خواهد برود ، براى آن بوده كه صالح از طالح شناخته شود و در اين غربال ، آنچه ناخالصى و ناپاكى است برود و آنچه خالص است باقى بماند .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n107 - چرا حضرت زينب ( سلام الله عليها ) فرمودند : \" ما رأيتُ الّا جميلًا \" ايشان چه چيز زيبايى مشاهده كردند ؟\r\n* شهادت حضرت سيد الشهداء ( ع ) از طرفى از الطاف خفيه حضرت حق تبارك و تعالى بود . چنان كه اسارت خاندان ايشان نيز كه استمرار آن شهادت و ادامه آن حركت بود ، نيز چنين بود چرا كه به سبب اين شهادت و اسارت ، اسلام احياء گرديد و توطئه هاى دشمنان اسلام كه بيش از چهل سال براى نابودى اسلام محمّدى و\r\nاسلام علوى و حتى برچيدن اسلام ظاهرى ادامه داشت را حتى خنثى نمود و از طرف ديگر در اين حادثه ، حضرت سيد الشهداء ( ع ) و ياران با وفاى ايشان به فوز و فلاح ابدى نائل آمدند . بنابر اين از نظر شخصيت بى همتايى مانند حضرت زينب ( عليهاالسلام ) ، آنچه واقع شده زيبايى ، فوز و سعادت است و از هر لطف جلى بالاتر و بهتر است .\r\n\r\n","description":"","footnote":"","page_name":" 125 ","page_number":125},
  {"content":"\r\n\r\n108 - آيا اينكه بعضى مى گويند : كار امام حسين ( ع ) در روز عاشورا عاشقانه بود و نه عاقلانه ، يعنى كارهاى آن حضرت مخالف عقل بود يا فراتر از عقل ، صحيح است ؟\r\n* آرى ، حادثه حماسى كربلا از ابتدا تا انتها آنچنان اسرار آميز است كه بايد گفت از اسرار ناگشودنى ذهن و عقل بشرى است . هم شهادت امام حسين ( ع ) و هم اسارت خاندان ايشان ، كار عشق بود اما عشقى كه در چهارچوب عقلانيت دينى و عقل\r\nحقيقى انجام شد ؛ زيرا عشقى كه در اين چهارچوب نباشد ، عشق نيست ، هواى نفس است و يا دست كم عشق نما است نه عشق حقيقى .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n109 - جناب حر بن يزيد ، جلو حركت كاروان امام حسين ( ع ) را گرفت . آيا ايشان توبه نمود و آيا توبه او مورد قبول خداوند قرار گرفت ؟\r\n* جناب حربن يزيد رياحى ، مسلماً ازجمله شهدا و اصحاب ابى عبدالله ( ع ) است ؛ زيرا پس از توبه ، ولايت - امام حسين - ) ع ) ، او را پذيرفت و جناب ايشان به واسطه سلامت نفس و قلب پاك خود توانست ، گذشته را جبران نمايد و راه طولانى را طى نمايد . هنيئاً له و رضوان الله عليه .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\n110 - آيا مقام معنوى شهداى كربلا و ياران امام حسين ( ع ) همگى يكسان است ؟ آيا توسل به ياران امام حسين ( ع ) صحيح است ؟\r\n* معلوم است كه درجات آنان ، متفاوت است ؛ لكن توسل به آنان كه برترين مصاديق اولياء الله و احبائه و انصار دين الله و انصار رسول الله هستند ، از اعظم نِعَم الهى است و حتى برخى از اولياء الهى معتقدند كه نفوس ضعيفه ، به آنها توسل پيدا كنند ، بهتر است .\r\n111 - سلام نمودن بر امام حسين ( ع ) « السَّلامُ عَليكَ يا . . . » در زيارات ايشان به چه معنى است ؟ و آيا ايشان پاسخ سلام را مى دهند ؟\r\n* عرض سلام در زيارات ، به معناى اظهار ارادت خاضعانه به پيشگاه منوّر حضرات معصومين ( عليهم السلام ) است و چنان كه در زيارت ها وارد شده است كه : اشهد انك تسمع\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nكلامى و ترد سلامى » و يا در اذن دخول مشاهد مشرفه مى خوانيم « الهم انى . . . أعلم أن رسولك و خلفائك عليهم السلام احياءُ عندك يرزقون يرون مقامى و يسمعون كلامى و يردون سلامى و انك حجبت عن سمعى كلامهم و فتحت باب فهمى بلذيذ مناجاتهم » و البته كسانى هم هستند از اولياء الهى كه به لطف و اذن خداى تعالى ، جواب و پاسخ سلام را از ائمه هدى ( عليهم السلام ) مى شوند . فهنيئاً لهم .\r\n112 - بعضى مى گويند : \" قبل از اذان صبح در حرم امام حسين ( ع ) بوى سيب به مشام مى رسد \" آيا صحيح است ؟\r\n* در برخى از روايات نظير اين مطلب آمده است ، لكن اين مسئله مربوط به كسانى است كه شامه آنها حسينى است و به واسطه اتصال به ولايت ، به مقاماتى رسيده و به\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nدرجاتى دست يافته باشند ؛ همچنانكه در همان روايات به اين مطلب تصريح شده كه « فإنه يجده اذا كان مخلصاً » ( بحار الاانوار / جلد 45 / صفحه 91 / حديث 31 )\r\n113 - آيا اين گفته صحيح است كه هر كس چهل روز زيارت عاشورا بخواند به زيارت امام حسين ( ع ) نائل مىشود ؟\r\n* اگر اتصال به مقام ولايت ، محكم باشد ، حتى يكى از چهل ، كار خود را مىكند ؛ لكن صرف قرائت اين زيارت ، مخصوصاً در چهل روز ، مجرب و در مسائل مختلف مؤثر است .\r\n\r\n","description":"","footnote":"","page_name":" 130 ","page_number":130},
  {"content":"\r\n\r\n114 - آيا شهادت امام حسين ( ع ) وياران ايشان كه ملاقات خداوند و عروج به سعادت ابدى ايشان است ، باعث حزن و اندوه ما است يا عامل شادى ما مى باشد ؟\r\n* از ديدگاه عقلى ، عروج به سعادت ابدى براى آن حضرات و لقاء حق تعالى كه منتهاى مسئلت آنان بوده ، موجب شادى و سرور عقل است و ليكن از حيث عواطف و احساسات بشرى ، موجب حزن و گريه و عزا است و توجه به هر دو جهتِ عقل و عاطفه ، براى همگان بالاخص نسل جوان ، ضرورى است زيرا در پرتو همين عواطف\r\nو شعارهاست كه عقل و شعور انسان به تكامل مى رسد و عبرت ها و درسهاى عاشورا در درون آدمى ، رسوخ مىكند .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\n115 - آيا صحيح است كه بگوييم : چون كه مجالس اهلبيت خيلى اهميت دارد ، پس هر كس به نام ايشان هر كارى بكند درست است ؟\r\n* مجالس اهل بيت ( عليهم السلام ) اعم از مجالس جشن و سرور يا عزادارى ها و توسل ها ، به منظور ترويج دين مبين و مبانى حيات بخش دينى و معنوى است ، چنان كه شهادت آن بزرگواران هم ، مثل ساير اعمال آنان در همين جهت و مسير بوده است . « اشهد انك قد اقمت الصلاة و آتيت الزكوة و امرت بالمعروف و نهيت عن المنكر . . . » ؛ بنابراين آميختن آن مجالس به معصيت ، گناه ، خلاف شرع و بلكه انجام هرگونه عملى كه باعث وهن آن مجالس و بى حرمتى باشد ، از گناهان بزرگ به شمار مى آيد\r\nو موجب قهر و ناراحتى قلوب مبارك آن حضرات است ؛ چنان كه اهل دل و شهود\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nنيز ، فراوان نقل كرده اند كه وجود منكرات در مجالس اهل بيت ( عليهم السلام ) باعث قهر و نگرانى آن بزرگواران است و به جِد بايد از آن پرهيز نمود .\r\n116 - افرادى كه فقط در مجلس سخنرانى شركت مى كنند و در مراسم روضه ومرثيه شركت نمى كنند و يا برعكس ، آيا صحيح است ؟\r\n* هر دو كار ، صحيح نيست . زيرا هدف از برگزارى مجالس عزادارى ، هم بيان و آموزش معارف دين ، اصول ، احكام و اخلاق شريعت مقدسه است كه به وسيله سخنرانى انجام مى گيرد هم توسل و ذكر مصيبت ائمه هدى و بالاخص حضرت\r\nابى عبدالله الحسين ( ع ) كه به وسيله روضه خوانى انجام مىشود و لذا بى اعتنايى به هر كدام از آن ، درست نيست و اگر صورت اعراض يا وهن پيدا كند ، جايز نمى باشد .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n\r\nپرسشهاى تاريخى\r\n117 - آيا در مورد برگزارى يك دهه روضه ، سوم ، هفتم ، چهلم ، روضة هفتگى و . . . براى امام حسين ( ع ) يا ساير ائمه ( عليهم السلام ) مستنداتى از ائمه هدى وجود دارد ؟\r\n* دربارهء تاسوعا و عاشورا و اربعين رواياتى وارد شده است ؛ لكن بقيه موارد ، يك امر مرسوم ميان شيعه است و قالبى براى عزادارى و عرض ارادت و توسل است و از افضل اعمال ، عزادارى براى ائمهء هدى ( عليهم السلام ) بالاخص حضرت سيد الشهداء ( ع ) است .\r\n\r\n","description":"","footnote":"","page_name":" 134 ","page_number":134},
  {"content":"\r\n\r\n118 - آيا اين مطلب صحيح است كه زنان بنى هاشم در طول راه اسارت ، بدون حجاب بودند ؟\r\n* اين مطلب قطعاً درست نيست ؛ زيرا اگر تعرضى به آن خاندان مطهر مى شد كه ضرر به شخصيت آنها مى زد ، يقيناً امام معصوم وقت يعنى امام سجاد ( ع ) ، حافظ شخصيت آنها كه شخصيت خاندان رسول الله ( صلى الله عليه و آله ) بود ، بودند .\r\n119 - آيا عزادارى براى امام حسين ( ع ) به اين شكل را سلسله صفويه به وجود آورده اند ؟\r\n* اصل موضوع عزادارى براى حضرت ابى عبدالله الحسين ( ع ) مسئلهء تازه پديد آمده و حادثى نيست . اول كسى كه براى سيدالشهداء ( ع ) عزادارى نموده است خود\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nخداوند تبارك و تعالى است كه براى انبياء عظام الهى عزاى حسين بن على ( ع ) را بيان فرموده است و سپس جبرئيل امين ( ع ) و بعد از آنها نبى مكرم اسلام ( صلى الله عليه و آله ) و سپس ائمهء هدى ( عليهم السلام ) از هر فرصتى براى برپايى مراسم عزاى سيد الشهداء ( ع ) بهره بردارى مى فرمودند و اين سنت بزرگ را به شيعيان خود منتقل فرمودند و اين مسائل در روايات مختلف آمده است كه به محل آن بايد رجوع كرد . لكن در اينكه در زمان صفويه ، به واسطهء تدبير و كوشش علماى بزرگ شيعه ، معارف شيعى احياء گرديده و از اين جهت كار بزرگى انجام گرفته است ، جاى ترديد نيست .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n120 - توابين از چه گناهى توبه كردند و آيا قيام آنها صحيح بود و ثواب دارد ؟\r\n* قيام هاى متعددى پس از شهادت بيدارگرانهء حضرت سيد الشهداء ( ع ) واقع شد تا بالاخره به دست ايرانيان ، بنى اميه نابود و ساقط شدند . اصل اين قيام به جا بوده و لكن اينكه اجازه از ولايت را همراه داشته يا نه ، معلوم نيست .\r\n121 - از زيارت امام حسين ( ع ) كداميك معتبرتر و از نظر مفاهيم عميق تر است ؟\r\n* در ميان زيارات مشتركه و جامعه ، دو زيارت از اهميت ويژه برخوردار است ؛ يكى زيارت جامعهء كبيره و ديگرى زيارت امين الله كه هر دو بسيار عميق و پر\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمحتوا و سر شار از معارف نبوى ، علوى ، فاطمى و حسينى است و از نظر سند هم داراى اعتبار بسيار است ؛ به خصوص زيارت امين الله كه از حيث سند ، اعتبار بالايى دارد ؛ لكن مضمون هر دو زيارت به خوبى حكايت از آن دارد كه صادره از معصوم ( ع ) است و لاغير . و در ميان زيارات مخصوصه ، زيارت مقدسهء عاشورا كه از قدسيات ( احاديث قدسى ) و صادره از حق جلّ و اعلى مى باشد و نزد اهل عرفان و ولايت ، داراى مرتبه ويژه و مخصوصه است و مداومت بر آن ولو با يك لعن و يك سلام ، اثرات عميقى در نفس و روح انسان دارد و اهل سير و سلوك ، نوعاً مداومت بر اين زيارت دارند .\r\n\r\n","description":"","footnote":"","page_name":" 138 ","page_number":138},
  {"content":"\r\n\r\n122 - چرا حضرت سيد الشهداء ( ع ) حج خود را ناتمام گذاشتند ؟ آيا ايشان در اعمال حج وارد شده بودند يا فقط عمره به جا آوردند ؟\r\n* آن وجود مقدس ، فقط عمره بجاى آورده بودند ؛ ولى چون سياست اسلام و حفظ دين كه مقدم بر همه امور است ، اقتضاء داشت ، حج را بجاى نياوردند و از مكه خارج شدند تا روح حقيقى حج كه قصد الى الله و فناء فى الله است را بجاى آورند و حج و ساير احكام دين را براى هميشه احياء و حفظ نمايند .\r\n123 - مكان دفن رأس امام حسين ( ع ) كجا است ؟\r\n* دقيقاً معلوم نيست ، لكن به عقيدهء حقير ، حضرت زين العابدين امام سجاد ( ع ) سَرمطهر را به بدن مبارك آن حضرت ملحق فرموده اند .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\n124 - تعداد ياران امام حسين ( ع ) در كربلا چند نفر بوده است ؟ تعداد شهداء چند نفر بوده ؟\r\n* آنچه مشهور است همان عدد 72 نفر است لكن تعداد همهء اصحاب و عيال ، ظاهراً معلوم نيست .\r\n125 - با اينكه خلفا و حكّام ستمگر ، چندين مرتبه حرم سيد الشّهداء ( ع ) را با خاك يكسان كرده و به آب بستند ، آيا مكان حرم مطهّر و قبر كنونى ، جايگاه اصلى و مدفن حضرت است ؟ از چه راهى اثبات مىشود ؟\r\n* ائمهء طاهرين ( عليهم السلام ) ، قبور مطهر ائمهء قبلى را عملًا امضا فرموده و رفت و آمد در آن امكنهء مباركه داشته اند و اين بهترين دليل است .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\n126 - نام فرزند شش ماهة امام حسين ( ع ) كه در كربلا به شهادت رسيد على بوده يا چيز ديگرى ؟\r\n* بنابر نقل موثق تاريخى ، نام مبارك همه فرزندان ذكورحضرت سيد الشهداء ( ع ) « على » بوده است ؛ على اكبر ، على اوسط و على اصغر .\r\n127 - تشنگى شديد خاندان و ياران سيد الشهداء ( ع ) مخصوص چه زمانى است ؟ روز عاشورا يا قبل آن ؟\r\n* بنابر نقل ، از روز هفتم ماه محرم الحرام ، دشمن ، مخالفت از آب نمود و از آن جلوگيرى كرده است . لكن اصحاب ، كم و بيش آب مى آورده اند ، لكن تشنگى شديد\r\nكه موجب شهادت بعضى از كودكان و اطفال شده ، در روز عاشورا بوده است .\r\n- الا لعنة الله علي القوم الظالمين -\r\n\r\n","description":"","footnote":"","page_name":" 141 ","page_number":141},
  {"content":"\r\n\r\n128 -\r\nآيا امام حسين ( ع ) فرزندى به نام رُقيه - سه ساله - داشته اند كه در خرابه شام با سر مبارك مواجه شده و جان داده است ؟ و آيا اين مرقد كه براى ايشان مى باشد ، درست است ؟\r\n* اين گونه شهرت ها ، از حجيت لازم برخوردار است . همانند موضوع سيادت براى سادات كه در نزد فقها ، به وسيله شهرت اثبات مىشود و بدان ترتيب اثر داده مىشود و نظير اين موارد ، فراوان است . بنابراين آن مرقد ، نظير مرقد حضرت زينب ( عليهاالسلام ) در شام ، مورد احترام و اهميت است .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\n129 - با توجه به اينكه ياران سيد الشهدا ( ع ) همگى كشته شدند ، حادثة كربلا با اين دقت در جزئيات ، چگونه نقل شده است ؟\r\n* اگر چه غالب آن منقولات تاريخى ، سند فقهى - به معناى خاص آن كه در علم فقه و اصول فقه است - ندارد ، لكن قاعده تسامح در ادله سنن دلالت دارد كه همين مقدار كه بنابر نقل هاى تاريخ و مقاتل ، احتمال وقوع داده شود ، كافى است و مى توان آن را نقل كرد و با آن عزادارى نمود ؛ كما اينكه سيره هميشگى بر همين\r\nمنوال بوده و مقاتل بسيار معتبر همانند مقتل شيخ مفيد عليه الرحمه نيز بر همين اساس ثبت و ضبط گرديده است .\r\n130 - آيا حركت با دسته هاى عزادارى به صورت پا برهنه جايزاست ؟\r\n* مانعى ندارد .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nاز ديگر آثار :\r\n1 - ره توشه عاشورا\r\nشامل اشعار عاشورايى آيت الله ميرجانى ( ره ) ، روضه هاى آيت الله دستغيب ، احكام عاشورا از مراجع معظم تقليد پالتويى ، 100 صفحه ، چاپ دوم ، به كوشش ع . آقاشريفيان\r\n2 - خورشيد مهر\r\nحكايات تشرف محضر امام زمان در بيان آيت الله ميرجهانى ، تشرفات آيت الله ميرجهانى پالتويى ، 100 صفحه ، چاپ دوم ، به كوشش ع . آقاشريفيان\r\n3 - ماه كبود\r\nشامل 300 پرسش و پاسخ پيرامون شخصيت حضرت زهرا سلام الله عليها ، شخصيت و حقوق زن در اسلام از حضرت آيت الله العظمى مظاهرى\r\nرقعى ، 150 صفحه ، چاپ اول ( در دست انتشار ) ، به كوشش ع . احمديان - ع . آقاشريفيان\r\nتلفن تماس : 09133086211\r\n\r\n\r\n","description":"","footnote":"","page_name":" 144 ","page_number":144}
  ]